{
  "anya-e0401n4:0_0": "5. Vīthimuttasaṅgahaanudīpanā",
  "anya-e0401n4:1_0": "143.",
  "anya-e0401n4:1_1": "Vīthimuttasaṅgahe.",
  "anya-e0401n4:1_2": "“Pavattisaṅgahaṁ”ti cittuppādānaṁ pavattākārakathanasaṅgahaṁ.",
  "anya-e0401n4:1_3": "“Paṭisandhiyaṁ”ti paṭisandhikāle.",
  "anya-e0401n4:1_4": "“Tesaṁ”ti citta cetasikānaṁ.",
  "anya-e0401n4:1_5": "Vibhāvanipāṭhe.",
  "anya-e0401n4:1_6": "“Tadāsannatāyā”ti tāyapaṭisandhiyā āsannatāya.",
  "anya-e0401n4:1_7": "“Taṁ gahaṇene vā”ti sandhiggahaṇena eva sandhivacanena eva.",
  "anya-e0401n4:1_8": "“Visayappavatti nāmā”ti kamma kammanimittādīnaṁ visayānaṁ dvāresu āpātā gamana vasena pavatti nāma.",
  "anya-e0401n4:1_9": "“Maraṇuppattiyaṁ eva siddhā”ti maraṇuppattiyaṁ javanesu eva siddhā.",
  "anya-e0401n4:1_10": "Etena maraṇuppatti vidhānaṁ javanappadhānaṁ hoti, na cutippadhānanti dīpeti.",
  "anya-e0401n4:1_11": "Na hi tasmiṁ vidhāne tassaṁ cutiyaṁ visayappavatti vacanaṁ nāma atthi.",
  "anya-e0401n4:1_12": "Javanesu eva atthi.",
  "anya-e0401n4:1_13": "Sā pana cuti tasmiṁ bhave ādimhi paṭisandhi pavattiyā siddhāya sijjhati yevāti.",
  "anya-e0401n4:1_14": "“Tesaṁ”ti vīthimuttānaṁ.",
  "anya-e0401n4:1_15": "“Bhavantī”ti pātubbhavanti.",
  "anya-e0401n4:1_16": "“Tato”ti ayato.",
  "anya-e0401n4:1_17": "“Gantabbā”ti paṭisandhiggahaṇavasena upapajjitabbā.",
  "anya-e0401n4:1_18": "“Gacchantī”ti pavattanti.",
  "anya-e0401n4:1_19": "“Tiro”ti tiriyato.",
  "anya-e0401n4:1_20": "“Añchitā”ti gatā pavattā, āyatā vā.",
  "anya-e0401n4:1_21": "“Samānajātitāyā”ti tiracchāna gatajāti vasena samānajāti bhāvena.",
  "anya-e0401n4:1_22": "“Yuvantī”ti missī bhavanti.",
  "anya-e0401n4:1_23": "“Sukhasamussayato”ti sukhasamudāyato.",
  "anya-e0401n4:1_24": "“Dibbantī”ti vijjotanti.",
  "anya-e0401n4:1_25": "“Iti katvā”ti iti vacanatthaṁ katvā uparidevā surāti vuccantīti yojanā.",
  "anya-e0401n4:1_26": "“Vepacittipahārādādayo”ti vepacitti asurinda pahārādaasurindādike devāsure.",
  "anya-e0401n4:1_27": "“Surappaṭi pakkhā”ti tāvatiṁsādevappaṭipakkhā.",
  "anya-e0401n4:1_28": "“Surasadisā”ti tāvatiṁsādeva sadisā.",
  "anya-e0401n4:1_29": "“Vemānikapete”ti vemānika nāmake pete.",
  "anya-e0401n4:1_30": "“Vinipātike”ti vinipātika nāmake duggata devajātike.",
  "anya-e0401n4:1_31": "Tesaṁ pavatti upari ‘vinipātikāsurānañcā’ti pade āvi bhavissati.",
  "anya-e0401n4:1_32": "“Tepī”ti lokantarika nerayika sattāpi.",
  "anya-e0401n4:1_33": "“Kālakañcikapete”ti kālakañcika nāmake pete.",
  "anya-e0401n4:1_34": "Evaṁ kathāvatthu pāḷiyaṁ āgatā vessabhu ādayo yamarājānopanāti sambandho.",
  "anya-e0401n4:1_35": "Vessabhū ca notti ca somo ca yamo ca vessavaṇo ca iti ime petti rājāno.",
  "anya-e0401n4:1_36": "“Rajja”nti rājabhāvaṁ rājakiccaṁ.",
  "anya-e0401n4:1_37": "Ye ca yakkharakkhasā nāma karontā vicarantīti sambandho.",
  "anya-e0401n4:1_38": "“Kurūrakammakārino”ti luddakammakārino.",
  "anya-e0401n4:1_39": "“Revati vimāne”ti revati vimāna vatthumhi.",
  "anya-e0401n4:1_40": "“Ito”ti manussa lokato, sugatibhavato vā.",
  "anya-e0401n4:1_41": "Tehi yakkha rakkhasā nāma bhūmaṭṭhakāpi santi, ākāsaṭṭhakāpi.",
  "anya-e0401n4:1_42": "“Nānākammakāraṇāyo”ti dvattiṁsa vidhāni kammakaraṇa kiccāni.",
  "anya-e0401n4:1_43": "Tesampi nirayapālānanti sambandho.",
  "anya-e0401n4:1_44": "“Tissannaṁ”ti tissannaṁ apāyabhūmīnaṁ.",
  "anya-e0401n4:1_45": "Apāyabhūmi.",
  "anya-e0401n4:2_0": "Ussito mano etesanti vā, ussanno mano etesanti vā, dvidhāviggaho.",
  "anya-e0401n4:2_1": "“Ussito”ti uggato.",
  "anya-e0401n4:2_2": "“Ussanno”ti vipulo.",
  "anya-e0401n4:2_3": "Kasmā tikkhatara cittā hontīti vuttanti āha “paripuṇṇānaṁ”tiādiṁ.",
  "anya-e0401n4:2_4": "Pubbavākye ananta cakkavāḷasādhāraṇa vasena vuttattā puna “imasmiṁ”tiādi vuttaṁ.",
  "anya-e0401n4:2_5": "Vattabbaṁ natthi.",
  "anya-e0401n4:2_6": "Idheva sabbaññu buddhādīnaṁ uppannatoti adhippāyo.",
  "anya-e0401n4:2_7": "“Adhiggaṇhantī”ti adhikaṁ katvā gaṇhanti.",
  "anya-e0401n4:2_8": "“Sūrā”ti pāpakalyāṇa kammesu sūracittā.",
  "anya-e0401n4:2_9": "“Satimanto”ti vipulassatikā.",
  "anya-e0401n4:2_10": "“Idha brahmacariyavāso”ti idheva sikkhattayapūraṇa saṅkhātassa brahmacariyavāsassa atthitā.",
  "anya-e0401n4:2_11": "“Mariyādadhammesū”ti lokacāritta dhammesu.",
  "anya-e0401n4:2_12": "“Dhataraṭṭho”ti dhataraṭṭho mahārājā.",
  "anya-e0401n4:2_13": "Evaṁ viruḷhakotiādīsu.",
  "anya-e0401n4:2_14": "“Gandharukkhādhi vatthā”ti gandharukkhesu ajjhāvutthā.",
  "anya-e0401n4:2_15": "“Kumbhaṇḍā”ti kuvuccati pathavī.",
  "anya-e0401n4:2_16": "Pathavi gatāni ratanabhaṇḍāni yesaṁ teti viggaho.",
  "anya-e0401n4:2_17": "“Dānavarakkhasā”ti danunāmadevadhītāya apaccanti atthena dānava nāmakā rakkhasā.",
  "anya-e0401n4:2_18": "Avarujjhanti antarāyaṁ karontīti avaruddhakā.",
  "anya-e0401n4:2_19": "“Vigaccharūpo”ti vipannavaṇṇo.",
  "anya-e0401n4:2_20": "“Nihīnakammakatā”ti nihīnānipāpakammāni katvā āgatā.",
  "anya-e0401n4:2_21": "Kācigandhappiyo jāyantīti sambandho.",
  "anya-e0401n4:2_22": "Yāgandhappiyo joginīti ca vuccanti, juṇhāti ca vuccantīti sambandho.",
  "anya-e0401n4:2_23": "“Abhilakkhitarattīsū”ti abhiññātarattīsu.",
  "anya-e0401n4:2_24": "Uposatharattīsūti vuttaṁ hoti.",
  "anya-e0401n4:2_25": "“Gocarappasutakāle”ti gocaratthāya vicaritakāle.",
  "anya-e0401n4:2_26": "“Jutiatthenā”ti vijjotanaṭṭhena.",
  "anya-e0401n4:2_27": "Vasūni dhanāni dhārentīti vasundharā.",
  "anya-e0401n4:2_28": "Vasundharā ca te deva yakkhā cāti viggaho.",
  "anya-e0401n4:2_29": "“Nāgātveva vuccantī”ti pāḷiyaṁ nāgesu saṅgayhantīti adhippāyo.",
  "anya-e0401n4:2_30": "“Yā”ti yā bhummadevayakkha jātiyo.",
  "anya-e0401n4:2_31": "“Yāsaṁ”ti yāsaṁ bhummadeva yakkhajātīnaṁ.",
  "anya-e0401n4:2_32": "“Kīḷāpasutavasenā”ti bodhisattānañca buddhānañca acchariya dhammajātakāle ugghosana kīḷākammavaḍḍhanavasena.",
  "anya-e0401n4:2_33": "“Yāsañca mantapadānī”ti yāsaṁ niggaha paggahapūjanādi vasena pavattāni mantapadāni.",
  "anya-e0401n4:2_34": "“Tesū”ti + tesu catūsu avaruddhakesu.",
  "anya-e0401n4:2_35": "“Kīḷāsoṇḍavasenā”ti kīḷādhuttavasena.",
  "anya-e0401n4:2_36": "“Ghāsasoṇḍavasenā”ti khādanabhuñjana dhuttavasena.",
  "anya-e0401n4:2_37": "Soṇo vuccati sunakho.",
  "anya-e0401n4:2_38": "“Satte” nerayike vā petevā.",
  "anya-e0401n4:2_39": "“Kāmañca hotī”ti kiñcāpi hotīti attho.",
  "anya-e0401n4:2_40": "“Nibandhanokāso”ti niccasambandhanokāso.",
  "anya-e0401n4:2_41": "“Samudāgatesū”ti paramparato āgatesu.",
  "anya-e0401n4:2_42": "“Devarājaṭṭhānesū”ti imasmiṁ cakkavāḷe tāvatiṁsābhavane devarājaṭṭhānesūti adhippāyo.",
  "anya-e0401n4:2_43": "“Pāḷiyaṁ evā”ti dīghanikāye janavasabhasuttapāḷiyaṁ eva.",
  "anya-e0401n4:2_44": "Yacchanti niyacchanti etthāti yāmo.",
  "anya-e0401n4:2_45": "“Niyacchantī”ti aññamaññaṁ issāmacchariya mūlakehi kalahabhaṇḍanādīhi vigacchantīti attho.",
  "anya-e0401n4:2_46": "“Taṁ sahacaritattā”ti tena yāma nāmakena issaradevakulena niccakālaṁ saha pavattattā.",
  "anya-e0401n4:2_47": "“Vasaṁ vattentī”ti icchaṁ pūrentīti vuttaṁ hoti.",
  "anya-e0401n4:3_0": "“Pure”ti sammukhaṭṭhāne.",
  "anya-e0401n4:3_1": "Taṁ pana ṭhānaṁ uccaṭṭhānaṁ nāma hotīti āha “ucceṭhāne”ti.",
  "anya-e0401n4:3_2": "“Sahasso brahmā”tiādīsu attano sarīrobhāsena sahassaṁ cakkavāḷa lokaṁ pharanto sahassonāmāti aṭṭhakathāyaṁ adhippetaṁ.",
  "anya-e0401n4:3_3": "Kuladevatāyo nāma kula parampara pūjita devatāyo nāma.",
  "anya-e0401n4:3_4": "“Upaṭṭhahantī”ti yuttaṭṭhāne devavatthu devamālakāni katvā samaye samaye tattha gantvā gandhamālādīhi pūjenti, vandanti, thomenti, varaṁ patthentīti attho.",
  "anya-e0401n4:3_5": "“Upaṭṭhakā evasampajjantī”ti upaṭṭhakamattāvahontīti adhippāyo.",
  "anya-e0401n4:3_6": "“Kassacī”ti kassaci heṭṭhimassa.",
  "anya-e0401n4:3_7": "“Tatthā”ti tāsu brahmabhūmīsu.",
  "anya-e0401n4:3_8": "Puna “tatthā”ti tasmiṁ dutīyatale.",
  "anya-e0401n4:3_9": "“Ābhā”ti sarīrābhā.",
  "anya-e0401n4:3_10": "Niccharanti aṅgapaccaṅgehi niggacchanti.",
  "anya-e0401n4:3_11": "“Acala saṇṭhitā”ti dutīya tale viya calitā na hoti.",
  "anya-e0401n4:3_12": "Atha kho acala saṇṭhitā.",
  "anya-e0401n4:3_13": "“Tesaṁ”ti tesaṁvādīnaṁ pāṭhe.",
  "anya-e0401n4:3_14": "Brahmapārisajjātiādikaṁ nāmaṁ nasiddhaṁti yojanā.",
  "anya-e0401n4:3_15": "“Iñjanajātikehī”ti calanajātikehi.",
  "anya-e0401n4:3_16": "“Heṭṭhimatalānaṁ iñjitaṁ puññapphalaṁ atthīti sambandho.",
  "anya-e0401n4:3_17": "“Āneñja jātikenā”ti acalanajātikena upekkhājhānena nibbattānaṁ catutthatalānaṁ.",
  "anya-e0401n4:3_18": "“Kenaci antarāyenā”ti tejosaṁvaṭṭādikena antarāyena.",
  "anya-e0401n4:3_19": "“Etthapī”ti etasmiṁ catutthatalepi.",
  "anya-e0401n4:3_20": "“Āyu vemattatāyā”ti āyuppamāṇanānattassa.",
  "anya-e0401n4:3_21": "“Oḷārikānaṁ”ti idaṁ pakatiyā oḷārika sabhāvatāya vuttaṁ.",
  "anya-e0401n4:3_22": "Na sukhumānaṁ atthitāya.",
  "anya-e0401n4:3_23": "Natthi vihaññanaṁ etesanti avihā.",
  "anya-e0401n4:3_24": "Kiṁ vihaññanaṁ nāmāti āha “samathavipassanā kammesu avipphārikatā pattī”ti.",
  "anya-e0401n4:3_25": "Cittassa avipphāratā pajjanaṁ nāma natthīti vuttaṁ hoti.",
  "anya-e0401n4:3_26": "“Pasāda dibba dhamma paññā cakkhūhī”ti ‘pasāda cakkhu, dibbacakkhu, dhammacakkhu, paññā cakkhū, hi.",
  "anya-e0401n4:3_27": "Tattha pasādacakkhu eva idha dibbacakkhūtipi vuccati.",
  "anya-e0401n4:3_28": "“Dhamma cakkhū”ti heṭṭhimamaggaññāṇaṁ.",
  "anya-e0401n4:3_29": "“Paññā cakkhū”ti vipassanā ñāṇapaccavekkhanāñāṇehi saddhiṁ avasesaṁ sabbaññāṇaṁ.",
  "anya-e0401n4:3_30": "“Rūpīnaṁ sattānaṁ”ti rūpakāyavantānaṁ sattānaṁ.",
  "anya-e0401n4:3_31": "“Kaniṭṭhabhāvo”ti appatarabhāvo.",
  "anya-e0401n4:3_32": "“Anāgāmimaggaṭṭhassapi paṭikkhepo”ti sakadāgāmibhāveṭhatvā bhāventasseva anāgāmimaggo uppajjati.",
  "anya-e0401n4:3_33": "No aññathāti āha “sakadāgāmīnaṁ paṭikkhepenā”tiādiṁ.",
  "anya-e0401n4:4_0": "Bhūmicatukkaṁ niṭṭhitaṁ.",
  "anya-e0401n4:5_0": "144.",
  "anya-e0401n4:5_1": "Bhavantare okkamanti etāyāti okkantīti piyujjati.",
  "anya-e0401n4:5_2": "“Sotarahito”ti pasādasotarahito.",
  "anya-e0401n4:5_3": "Evaṁ sesesupi.",
  "anya-e0401n4:5_4": "“Āsittakādibhāvenā”ti āsittakapaṇḍakādi bhāvena.",
  "anya-e0401n4:5_5": "“Dvīhi byañjanehī”ti dvīhi nimittehi.",
  "anya-e0401n4:5_6": "“Vibacchavacano”ti vipannavacano.",
  "anya-e0401n4:5_7": "“Vatthu vipannassā”ti ettha “vatthū”ti sambhāra cakkhu vuccati.",
  "anya-e0401n4:5_8": "Tassa ādito paṭṭhāya vipannattā tena samannāgato puggalo vatthuvipannoti vuccati.",
  "anya-e0401n4:5_9": "“Tassa tassā”ti cakkhuso tādikassa.“Pasūtiyaṁ yevā”ti vijāyamānakāleyeva.",
  "anya-e0401n4:5_10": "“Paññāveyyattiyabhāvassā”ti ettha byattassa bhāvo veyyattiyaṁ.",
  "anya-e0401n4:5_11": "“Byattassā”ti pharaṇaññāṇassa puggalassa.",
  "anya-e0401n4:5_12": "Paññā saṅkhātaṁ veyyattiyaṁ assāti viggaho.",
  "anya-e0401n4:5_13": "Dvihetuka tihetukānaṁpi na sakkā niyametunti sambandho.",
  "anya-e0401n4:5_14": "Kathaṁ na sakkāti āha “mātukucchimhi vipatti nāma natthī”ti.",
  "anya-e0401n4:5_15": "Katamesaṁ vipattīti.",
  "anya-e0401n4:5_16": "Uppannānampi cakkhu sotānaṁ vipatti.",
  "anya-e0401n4:5_17": "Kenakāraṇena vipattīti.",
  "anya-e0401n4:5_18": "Parūpakkamenavā mātuyā visama payogena vā nānābādhena vā vipattīti yojanā.",
  "anya-e0401n4:5_19": "Dhātupāṭhe yakkha pūjāyaṁti paṭhitattā “pūjanīyaṭṭhenā”ti vuttaṁ.",
  "anya-e0401n4:5_20": "Etena yakkhitabbā pūjitabbā yakkhāti dasseti.",
  "anya-e0401n4:5_21": "Ye pana kicchajīvikapattā vicaranti, te bhūmassitā nāma hontīti yojanā.",
  "anya-e0401n4:5_22": "“Bhūmissitā”ti pāṭhe bhūmiyaṁ sitā nissitāti imamatthaṁ dassetuṁ “puññanibbattassā”tiādi vuttaṁ.",
  "anya-e0401n4:5_23": "“Virūpā hutvā”ti te vaṇṇatopi dubbaṇṇā honti.",
  "anya-e0401n4:5_24": "Saṇṭhānatopi dussaṇṭhānā.",
  "anya-e0401n4:5_25": "Jīvikatopi kicchajīvikātiādinā vipannarūpā hutvā.",
  "anya-e0401n4:5_26": "‘Vivasā hutvā nipatantī’ti vinipātikātipi vadanti.",
  "anya-e0401n4:5_27": "Vivasāti ca attano vasena icchāya vināti attho.",
  "anya-e0401n4:5_28": "“Vivittaṭṭhānesū”ti janavivittesu ṭhānesu.",
  "anya-e0401n4:5_29": "Pariyesitvā vā jīvitaṁ kappenti.",
  "anya-e0401n4:5_30": "Pīḷetvā vā jīvitaṁ kappenti.",
  "anya-e0401n4:5_31": "Tāsetvā pīḷetvā vā jīvitaṁ kappentīti yojanā.",
  "anya-e0401n4:5_32": "“Vemānikapetāpī”ti attano puññanibbattaṁ dibbavimānaṁ yesaṁ atthi, te vemānikā.",
  "anya-e0401n4:5_33": "Te pana puññāpuññamissaka kammena nibbattattā keci divā dibbasukhaṁ anubhavanti, rattiṁ petadukkhaṁ.",
  "anya-e0401n4:5_34": "Keci rattiṁ dibbasukhaṁ anubhavanti, divā petadukkhanti.",
  "anya-e0401n4:5_35": "Parehi dattaṁ dinnaṁ puññapphalaṁ upanissāya jīvantīti paradattūpajīvino.",
  "anya-e0401n4:5_36": "“Parehi dinnaṁ puññapphalaṁ”ti ñātakehi puññaṁ katvā idaṁ me puññaṁ petānaṁ kālaṅkatānaṁ ñātīnaṁ dedhīti evaṁ dinnaṁ puññapphalaṁ.",
  "anya-e0401n4:5_37": "“Sakalacakkavāḷapariyāpannā ekabhūmakā”ti yathā tāvatiṁsābhūmi nāma sabba cakkavāḷesupi atthi.",
  "anya-e0401n4:5_38": "Sabbāpi dibbena vassasahassena ekaāyu paricchedo hoti.",
  "anya-e0401n4:5_39": "Imasmiṁ cakkavāḷe vattabbaṁ natthi.",
  "anya-e0401n4:5_40": "Na tathā nirayesu vā tiracchāna yoniyaṁ vā pettivisayevā asurakāyevā manussesuvā bhummadevesu vā ekaparicchedo nāma atthi.",
  "anya-e0401n4:5_41": "Catunnaṁ apāyānaṁ āyuppamāṇa gaṇanāya niyamo natthīti vuttaṁ, na nu brahma saṁyutte kokālikaṁ bhikkhuṁ ārabbha bhagavatā vutto dasannaṁ nirayānaṁ visuṁ visuṁ atthīti.",
  "anya-e0401n4:5_42": "Saccaṁ atthi.",
  "anya-e0401n4:5_43": "Te pana dasanirayā avīciniraye pariyāpannā hutvā tassa padesamattā honti.",
  "anya-e0401n4:5_44": "Na tehi pade samattehi sakalo avīcinirayo niyatāyu parimāṇoti sakkā vattuṁ.",
  "anya-e0401n4:5_45": "Api ca sopi tesaṁ āyuparicchedo avīcibhūmiyā niyāmena siddho na hoti.",
  "anya-e0401n4:5_46": "Tena tena kammaviseseneva siddho.",
  "anya-e0401n4:5_47": "Tasmā yaṁ vuttaṁ “tattha yebhūyyena kammappamāṇattā”ti, taṁ su vuttaṁ hoti.",
  "anya-e0401n4:5_48": "Tenāha “tattha nirayesū”tiādiṁ.",
  "anya-e0401n4:5_49": "“Evaṁ sante”ti na itara dīpavāsīnaṁ āyukappassa ārohaṇañca orohaṇañca atthīti vutte satīti attho.",
  "anya-e0401n4:5_50": "Samācāro nāma dasasucaritāni.",
  "anya-e0401n4:5_51": "Visamācāro nāma dasaduccaritāni.",
  "anya-e0401n4:5_52": "Tesaṁ nissandabhūtā sampattivipattiyoti sambandho.",
  "anya-e0401n4:5_53": "“Tesaṁ pī”ti itara dīpavāsīnaṁpi.",
  "anya-e0401n4:5_54": "So evaparicchedoti āpajjati.",
  "anya-e0401n4:5_55": "Na ca sakkā tathā bhavituṁ.",
  "anya-e0401n4:5_56": "Ādikappakāle sabbesampi catudīpa vāsīnaṁ asaṅkhyeyyāyukatā sambhavatoti.",
  "anya-e0401n4:5_57": "Atha itaradīpavāsīnampi āyukappassa ārohaṇaṁ orohaṇañca atthi.",
  "anya-e0401n4:5_58": "Evaṁ sati, etarahipi tesaṁ āyukappo jambudīpavāsīnaṁ āyukappena ekagatiko siyāti codanā.",
  "anya-e0401n4:5_59": "Nissandamattattātiādi parihāro.",
  "anya-e0401n4:5_60": "Natthi idaṁ mama idaṁ mamāti pavattā pāṭipuggalikataṇhā etesanti “amamā”.",
  "anya-e0401n4:5_61": "“Apariggahā”ti puttadārādipariggaharahitā.",
  "anya-e0401n4:5_62": "“Uparime cātumahārājike”ti ākāsaṭṭhakacātumahārājike.",
  "anya-e0401n4:5_63": "Dive devaloke siddhāni dibbāni.",
  "anya-e0401n4:5_64": "“Yāva nimirājakālā”ti yāva amhākaṁ bodhisattabhūtassa nimirañño uppannakālā.",
  "anya-e0401n4:5_65": "Kassa pabuddho purime antarakappe uppanno.",
  "anya-e0401n4:5_66": "Nimirājā pana imasmiṁ antara kappe uppanno.",
  "anya-e0401n4:5_67": "“Manussa lokehi paññāsavassāni cātumahārājike ekodibbarattidivo hotī”tiādi abhidhamme dhamma hadaya vibhaṅge āgatanayena vutto.",
  "anya-e0401n4:5_68": "Catugguṇavacane.",
  "anya-e0401n4:5_69": "“Uparimānaṁ”ti uparimānaṁ devānaṁ.",
  "anya-e0401n4:5_70": "Ekaṁ vassasahassaṁ āyuppamāṇaṁ hotīti sambandho.",
  "anya-e0401n4:5_71": "“Dve”ti dve vassasahassāni.",
  "anya-e0401n4:5_72": "“Aṭṭhā”ti aṭṭhavassasahassāni.",
  "anya-e0401n4:5_73": "“Heṭṭhimānaṁ”ti heṭṭhimānaṁ devānaṁ.",
  "anya-e0401n4:5_74": "“Uparimānaṁ”ti uparimānaṁ devānaṁ.",
  "anya-e0401n4:5_75": "Yāme eko rattidivotiādinā yojetabbaṁ.",
  "anya-e0401n4:5_76": "“Cattārī”ti manussaloke cattāri vassasatāni.",
  "anya-e0401n4:5_77": "Evaṁ sesesu.",
  "anya-e0401n4:5_78": "“Ādianta dassanavasenā”ti cātumahārājike manussavassagaṇanā dassanaṁ ādidassanaṁ nāma.",
  "anya-e0401n4:5_79": "Idāni vasavattiyaṁ manussavassagaṇanā dassanaṁ anta dassanaṁ nāma.",
  "anya-e0401n4:6_0": "Na atidubbalaṁti nātidubbalaṁ.",
  "anya-e0401n4:6_1": "“Taṁ”ti taṁ avitakka avicāramattajhānaṁ.",
  "anya-e0401n4:6_2": "“Bhūmantare”ti pathamajjhānabhūmito aññissaṁ dutīyajjhānabhūmiyaṁ.",
  "anya-e0401n4:6_3": "Kappavacane.",
  "anya-e0401n4:6_4": "Kappīyati vassa, utu, māsa, pakkha, ratti, divā, divasena paricchijjīyatīti kappo.",
  "anya-e0401n4:6_5": "Kappīyanti vā nānādhammappavattiyo atītā divasena paricchijjīyanti etenāti kappo. Kālo.",
  "anya-e0401n4:6_6": "Mahanto kappoti mahākappo.",
  "anya-e0401n4:6_7": "Vassānaṁ satabhāgehipi sahassabhāgehipi satasahassabhāgehipi saṅkhātuṁ asakkuṇeyyoti asaṅkhyeyyo.",
  "anya-e0401n4:6_8": "Ekassa asaṅkhyeyyassa antare dissamāno kappo antarakappo.",
  "anya-e0401n4:6_9": "Sattānaṁ nānāāyuparicchedo āyukappo.",
  "anya-e0401n4:6_10": "So pana manussānaṁ dasavassāyukakāle dasavassena paricchinno.",
  "anya-e0401n4:6_11": "Nevasaññā devānaṁ niccakālaṁ caturāsīti kappasahassehi paricchinno.",
  "anya-e0401n4:6_12": "Antarakappo nāma cūḷakappā vuccantīti sambandho.",
  "anya-e0401n4:6_13": "Vīsatippabhedā cūḷakappā vuccantīti keci vadantītiādinā yojanā.",
  "anya-e0401n4:6_14": "“Ye”ti ye catusaṭṭhiyādibhedā antarakappā.",
  "anya-e0401n4:6_15": "“Yathāvinaṭṭhaṁ”ti vinaṭṭhappakārena vinaṭṭhappakatiyā.",
  "anya-e0401n4:6_16": "Vaḍḍhamāno kappo vivaṭṭo.",
  "anya-e0401n4:6_17": "“Yathāvivaṭṭaṁ”ti vivaṭṭappakārena vivaṭṭappakatiyā.",
  "anya-e0401n4:6_18": "Accayena atikkamanena.",
  "anya-e0401n4:6_19": "Haraṇena apanayanena.",
  "anya-e0401n4:6_20": "“Tatthā”ti tasmiṁ kappavacane.",
  "anya-e0401n4:6_21": "Aṭṭhakathāyaṁ vuttattāti sambandho.",
  "anya-e0401n4:6_22": "“Tejenā”ti agginā.",
  "anya-e0401n4:6_23": "“Saṁvaṭṭatī”ti vinassati tadā.",
  "anya-e0401n4:6_24": "“Heṭṭhā”ti heṭṭhāloko.",
  "anya-e0401n4:6_25": "“Catusaṭṭhivāresū”ti niddhāraṇe bhummavacanaṁ.",
  "anya-e0401n4:7_0": "Gāthāsu.",
  "anya-e0401n4:7_1": "“Sattasattaggināvārā”ti sattasattavārā agginā vinassanti.",
  "anya-e0401n4:7_2": "Athavā, bhummatthe paccattavacanaṁ.",
  "anya-e0401n4:7_3": "Sattasusattasuvāresu loko agginā vinassatīti yojanā.",
  "anya-e0401n4:7_4": "Tenāha “aṭṭhame aṭṭhame”ti.",
  "anya-e0401n4:7_5": "“Dakā”ti udakena.",
  "anya-e0401n4:7_6": "Aṭṭhame aṭṭhamevāre loko dakena vinassatīti yojanā.",
  "anya-e0401n4:7_7": "Yadā catusaṭṭhivārā puṇṇā, tadā eko vāyuvāro siyā.",
  "anya-e0401n4:7_8": "Tattha “tadā”ti tasmiṁ catusaṭṭhivāre.",
  "anya-e0401n4:7_9": "“Vivaṭṭamānaṁ”ti saṇṭhahamānaṁ.",
  "anya-e0401n4:7_10": "“Vivaṭṭatī”ti saṇṭhahati.",
  "anya-e0401n4:7_11": "“Saṁvaṭṭamānaṁ”ti vinassamānaṁ.",
  "anya-e0401n4:7_12": "“Saṁvaṭṭatī”ti vinassati.",
  "anya-e0401n4:7_13": "“Dve asaṅkhyeyyānī”ti aḍḍhadvayaṁ ekaṁ asaṅkhyeyyanti katvā upacārena vuttaṁ.",
  "anya-e0401n4:7_14": "Yathātaṁ-ābhassarānaṁ aṭṭhakappānīti.",
  "anya-e0401n4:7_15": "“Upaḍḍhenā”ti udakavāre heṭṭhimabhūmīsu udakena vinassamānāsu dutīyajjhānabhūmi na tāva vinassati.",
  "anya-e0401n4:7_16": "Saṁvaṭṭakappepi cirakālaṁ tiṭṭhateyeva.",
  "anya-e0401n4:7_17": "Idaṁ sandhāya vuttaṁ.",
  "anya-e0401n4:7_18": "Sabbañcetaṁ labbhamānattā vuttaṁ.",
  "anya-e0401n4:7_19": "Asaṅkhyeyyakappaṁ sandhāya vuttanti.",
  "anya-e0401n4:7_20": "Idameva pamāṇanti.",
  "anya-e0401n4:8_0": "Paṭisandhicatukkaṁ niṭṭhitaṁ.",
  "anya-e0401n4:9_0": "145.",
  "anya-e0401n4:9_1": "Kammacatukke.",
  "anya-e0401n4:9_2": "“Janetī”ti ajanitaṁ janeti.",
  "anya-e0401n4:9_3": "Pātubhāveti.",
  "anya-e0401n4:9_4": "“Upatthambhatī”ti janitaṁ upatthambhati.",
  "anya-e0401n4:9_5": "Ciraṭṭhitikaṁ karoti.",
  "anya-e0401n4:9_6": "“Upapīḷetī”ti janitaṁ upapīḷeti, parihāpeti.",
  "anya-e0401n4:9_7": "“Upaghātetī”ti upacchindati.",
  "anya-e0401n4:9_8": "“Kaṭattā rūpānaṁ”ti kaṭattānāmakānaṁ kammajarūpānaṁ.",
  "anya-e0401n4:9_9": "“Kammapathapattāvā”ti ettha paṭisandhijanena sati, sabbampi kammaṁ kammapathapattaṁ nāma hotīti daṭṭhabbaṁ.",
  "anya-e0401n4:9_10": "Vipaccitthāti vipakkaṁ.",
  "anya-e0401n4:9_11": "Vipakkaṁ vipākaṁ yesanti vipakka vipākā.",
  "anya-e0401n4:9_12": "Upatthambhamānā pavattati.",
  "anya-e0401n4:9_13": "Sayaṁpi paccayalābhe satīti adhippāyo.",
  "anya-e0401n4:9_14": "“Aladdhokāsassā”ti idaṁ nidassana mattaṁ.",
  "anya-e0401n4:9_15": "Laddhokāsassapi upatthambhanaṁ nāma icchitabbameva.",
  "anya-e0401n4:9_16": "Aññaṁ akusalakammaṁ okāsaṁ labhatīti yojanā.",
  "anya-e0401n4:9_17": "“Cāyaṁ”ti ce ayaṁ.",
  "anya-e0401n4:9_18": "“Kālaṅkariyā”ti kālaṁkareyya.",
  "anya-e0401n4:9_19": "“Assā”ti imassa puggalassa.",
  "anya-e0401n4:9_20": "“Pasāditaṁ”ti pasannaṁ.",
  "anya-e0401n4:9_21": "“Padūsitaṁ”ti paduṭṭhaṁ.",
  "anya-e0401n4:9_22": "Pubbe ‘maraṇāsanna kāle’ti vuttattā idha ‘pavattikālepī’ti vuttaṁ.",
  "anya-e0401n4:9_23": "“Etaṁ”ti kammantarassa upatthambhanaṁ.",
  "anya-e0401n4:9_24": "“Jīvitaparikkhāre”ti jīvitaparivāre paccaye.",
  "anya-e0401n4:9_25": "“Samudānetvā”ti samāha ritvā.“Etthā”ti upatthambhaka kammaṭṭhāne.",
  "anya-e0401n4:9_26": "Khandhasantānassa upabrūhananti sambandho.",
  "anya-e0401n4:9_27": "“Vuttanayenā”ti ‘jīvitantarāye apanetvā’tiādinā vuttanayena.",
  "anya-e0401n4:9_28": "Khandhasantānassa ciratarappavattinti sambandho.",
  "anya-e0401n4:9_29": "“Vuttappakārā”ti ‘vipaccituṁ aladdhokāsāvā vipakka vipākā vā sabbāpi kusalā kusala cetanā’ti evaṁ vuttappakārā.",
  "anya-e0401n4:9_30": "“Dubbalataraṁ katvā vā vibādhamānā”ti upapīḷaka kammakiccaṁ vuttaṁ.",
  "anya-e0401n4:9_31": "“Janaka kammassa dubbala āyūhanakāle”ti samuccayanakāle.",
  "anya-e0401n4:9_32": "“Vihata sāmatthiyaṁ”ti vināsitasattikaṁ.",
  "anya-e0401n4:9_33": "“Mahesakkhesū”ti mahānubhāvesu.",
  "anya-e0401n4:9_34": "“Upatthambhakampi tabbipariyāyena veditabbaṁ”ti upapīḷaka kammato vipariyāyena veditabbaṁ.",
  "anya-e0401n4:9_35": "‘Uparibhūmi nibbattakampi samānaṁ heṭṭhābhūmiyaṁ nibbattetī’tiādīsu ‘heṭṭhābhūmi nibbattakampi samānaṁ uparibhūmiyaṁ nibbattetī’tiādinā vattabbanti adhippāyo.",
  "anya-e0401n4:9_36": "Ajātasatturājavatthumhi tassa rañño pitughātakammaṁ mahāavīciniraye nibbattanakampi samānaṁ pacchā buddhu paṭṭhāna kammena bādhīyamānaṁ vihatasāmatthiyaṁ hutvā taṁ ussadaniraye nibbatteti.",
  "anya-e0401n4:9_37": "Khandhasantānassa vibādhanaṁ nāma sattassa dukkhuppatti karaṇanti sambandho.",
  "anya-e0401n4:9_38": "Kathaṁ gomahiṁsādīnaṁ puttadārañātimittānañca vipattikaraṇaṁ tassa sattassa upapīḷaka kammakiccaṁ bhaveyya.",
  "anya-e0401n4:9_39": "Aññohi so puggalo, aññe gomahiṁsādayo.",
  "anya-e0401n4:9_40": "Na ca aññena kataṁ kammaṁ aññesaṁ sattānaṁ dukkhuppattiṁ vā sukhuppattiṁ vā kareyyāti codanā.",
  "anya-e0401n4:9_41": "Duvidhantiādinā taṁ vissajjeti.",
  "anya-e0401n4:9_42": "Ānanda seṭṭhivatthumhi.",
  "anya-e0401n4:9_43": "Soseṭṭhi mahāmacchariyo ahosi.",
  "anya-e0401n4:9_44": "Aññepi dānaṁ dente nīvāresi.",
  "anya-e0401n4:9_45": "So tato cavitvā ekasmiṁ gāmake ekissā itthiyākucchimhi jāto.",
  "anya-e0401n4:9_46": "Tassa jātakālato paṭṭhāya tassa pāpakammena mātaraṁ ādiṁ katvā sakalagāmikānaṁ janānaṁ dukkhuppatti hotīti dhammapada aṭṭhakathāyaṁ vuttaṁ.",
  "anya-e0401n4:9_47": "Tasmā nissandaphalavasena aññena kataṁ kammaṁ aññesaṁ sattānaṁ dukkhuppattiṁ vā sukhuppattiṁ vā karoti yevāti daṭṭhabbaṁ.",
  "anya-e0401n4:9_48": "[“Kammajasantati sīsesū”ti paṭisandhikālato paṭṭhāya uppannā ekekā kammajarūpasantati nāma atthi.",
  "anya-e0401n4:9_49": "Sā pacchā aparāparaṁ tādisāya kammajarūpasantatiyā pavattatthāya sīsabhūtattā santati sīsanti vuccati.",
  "anya-e0401n4:9_50": "Yaṁ kiñci ekaṁ vākammajasantati sīsaṁ.",
  "anya-e0401n4:9_51": "Dve vākammajasantati sīsāni ].",
  "anya-e0401n4:9_52": "Visuddhimaggapāṭhe.",
  "anya-e0401n4:9_53": "“Tadevā”ti taṁ upaghātaka kammameva.",
  "anya-e0401n4:9_54": "“Idha cā”ti imasmiṁ abhidhammatthasaṅgahe.",
  "anya-e0401n4:9_55": "“Imassa pī”ti imassa upaghātaka kammassapi.",
  "anya-e0401n4:9_56": "Duṭṭhagāmaṇi rañño vatthumhi ca soṇatthera pituno vatthumhi ca tesaṁ maraṇāsannakāle pathamaṁ duggati nimittāni upaṭṭhahanti.",
  "anya-e0401n4:9_57": "Pacchā rañño ekaṁ pubbakataṁ kalyāṇa kammaṁ anussarantassa therapitu ca taṅkhaṇe eva ekaṁ kalyāṇa kammaṁ karontassa tāni duggati nimittāni antaradhāyanti.",
  "anya-e0401n4:9_58": "Sagganimittāni pātubbhavanti.",
  "anya-e0401n4:9_59": "Ubhopi cavitvā sagge nibbattantīti.",
  "anya-e0401n4:9_60": "Kusalā kusala kammānaṁ khayaṁ karotīti kusalā kusala kammakkhayakaro.",
  "anya-e0401n4:9_61": "“Āyu kammesu vijjamānesū”ti tassa sattassa āyu paricchedo ca pariyanta gato na hoti, kammānubhāvo ca parikkhīṇo na hoti.",
  "anya-e0401n4:9_62": "Evaṁ āyu kammesu vijjamānesu.",
  "anya-e0401n4:9_63": "“Aparādha kammassā”ti mātāpitūsuvā dhammikasamaṇa brāhmaṇesu vā aparajjhanavasena katassa aparādhakammassa.",
  "anya-e0401n4:9_64": "“So panā”ti majjhimaṭṭhakathāvādo pana.",
  "anya-e0401n4:9_65": "“Aruccamāno viyā”ti anicchiyamānoviya.",
  "anya-e0401n4:9_66": "“So”ti majjhimaṭṭhakathā vādo.",
  "anya-e0401n4:9_67": "“Tattha panā”ti majjhimaṭṭhakathāyaṁ pana.",
  "anya-e0401n4:9_68": "“Sabbañcetaṁ”ti sabbañca etaṁ suttavacanaṁ, vasena vuttanti sambandho.",
  "anya-e0401n4:9_69": "Anicchantehi ṭīkā cariyehi.",
  "anya-e0401n4:9_70": "“Vipākaṁ paṭiicchitabbo”ti vipākaṁ paṭicca icchi tabbo.",
  "anya-e0401n4:9_71": "Ettha “vipākaṁ”ti kammanibbattakkhandha santānaṁ vuccati.",
  "anya-e0401n4:9_72": "Tassa janakaṁ kammaṁ janaka kammanti vuccati.",
  "anya-e0401n4:9_73": "Tasseva khandhasantānassa upatthambhakaṁ tasseva upapīḷakaṁ tasseva upaghātakaṁ kammaṁ upaghātaka kammanti vuccatīti adhippāyo.",
  "anya-e0401n4:9_74": "“Sāketa pañhe”ti vipākuddhāre āgate sāketa pañhe.",
  "anya-e0401n4:9_75": "Dhammadinnāya nāma uggasena rañño deviyā vatthumhi sādevī pubbe ekaṁ ajaṁ ghātesi, tena kammena apāyesu patitvā pacchā pavatti vipākavasena bahūsu bhavesu ajasarīre lomagaṇanāmattaṁ attano sīsacchedana dukkhaṁ anubhosīti.",
  "anya-e0401n4:9_76": "“Sā panā”ti sā ekā pāṇātipāta cetanā pana.",
  "anya-e0401n4:9_77": "Mahāmoggalāna vatthu nāma pañcasata corānaṁ therassa ghāta na vatthu.",
  "anya-e0401n4:9_78": "Therohi attanā pubbakatena upacchedaka kammena coraghātanaṁ labhitvā parinibbuto.",
  "anya-e0401n4:9_79": "Sāmāvatidevī ca vaggumudānaditīravāsino pañcasata bhikkhū ca attano pubbakatehi upacchedaka kammehi tādisaṁ parūpakkamaṁ labhitvā saggesu nibbattā.",
  "anya-e0401n4:9_80": "Dussimāro nāma kakusandha buddhakāle māradeva putto vuccati.",
  "anya-e0401n4:9_81": "Kalāburājānāma khanti vāditā pasassa ghātako vuccati.",
  "anya-e0401n4:9_82": "Te pana taṅkhaṇe attanā katena upacchedaka kammena taṅkhaṇe eva cavitvā avīcimhi nibbattā.",
  "anya-e0401n4:9_83": "Tattha purima vatthūsu upacchedaka kammaṁ upacchindana mattaṁ karoti.",
  "anya-e0401n4:9_84": "Na attano vipākaṁ deti.",
  "anya-e0401n4:9_85": "Pacchimavatthūsu pana upacchindanañca karoti, vipākañca detīti.",
  "anya-e0401n4:9_86": "Vibhāvanipāṭhe.",
  "anya-e0401n4:9_87": "“Upacchedana pubbakaṁ”ti upacchedana pubbakaṁ vipākaṁ janetīti yojanā.",
  "anya-e0401n4:9_88": "Kammantarassa vipākaṁ upacchinditvāva attano vipākaṁ janetīti adhippāyo.",
  "anya-e0401n4:9_89": "Tattha “attano vipākaṁ janetī”ti idha kadāci janeti, kadāci na janetīti evaṁ vibhāgassa akatattā “taṁ na sundaraṁ”ti vuttaṁ.",
  "anya-e0401n4:9_90": "Tenāha “idha pubbakatenā”tiādiṁ.",
  "anya-e0401n4:9_91": "“Aṭṭhakathāsuyeva āgatattā”ti tesu vatthūsu tejanā upacchedaka kammena marantīti evaṁ vatvā āgatattā.",
  "anya-e0401n4:9_92": "Vipākaṁ nibbattetīti vipāka nibbattakaṁ.",
  "anya-e0401n4:9_93": "Tassa bhāvo vipāka nibbattakattaṁ.",
  "anya-e0401n4:9_94": "Vipāka nibbattakattassa abhāvoti viggaho.",
  "anya-e0401n4:10_0": "Janakacatukkaṁ niṭṭhitaṁ.",
  "anya-e0401n4:11_0": "136.",
  "anya-e0401n4:11_1": "“Nikanti balena vā paṭibāhiyamānaṁ vipākaṁ na detī”ti jhānalābhino hutvāpi maraṇakāle uppajjituṁ nikantiyā sati, taṁ jhānaṁ vipākaṁ na detīti adhippāyo.",
  "anya-e0401n4:11_2": "“Ekassā”ti ekassa puggalassa.",
  "anya-e0401n4:11_3": "“Tesaṁ”ti mahaggatakamma ānantariya kammānaṁ.",
  "anya-e0401n4:11_4": "Antima javanavīthiyaṁ kataṁ nāma vatthu dubbalattā sayampi dubbalaṁ hoti.",
  "anya-e0401n4:11_5": "Paṭisandhiṁ na janeti.",
  "anya-e0401n4:11_6": "Tenāha “antima javanavīthito pubbabhāge āsanne kataṁ”ti.",
  "anya-e0401n4:11_7": "Idañca kammasāmañña vasena vuttaṁ.",
  "anya-e0401n4:11_8": "Kammavisese pana sati, na detīti na vattabbanti dassetuṁ “micchādiṭṭhikammaṁ panā”tiādi vuttaṁ.",
  "anya-e0401n4:11_9": "Kataṁ āsanna kammaṁ nāmāti gahetabbanti yojanā.",
  "anya-e0401n4:11_10": "Pāḷipāṭhe.",
  "anya-e0401n4:11_11": "Assapuggalassa maraṇakālevā sammādiṭṭhi samattā samādinnā, micchādiṭṭhi samattā samādinnāti yojanā.",
  "anya-e0401n4:11_12": "Parato paripuṇṇaṁ āgamissati.",
  "anya-e0401n4:11_13": "Somanassa janakaṁ paracetanā pavattivasena.",
  "anya-e0401n4:11_14": "Santāpa janakaṁ kukkuccavippaṭisārappavattivasena.",
  "anya-e0401n4:11_15": "Idaṁ garuka catukkaṁ nāma anantare bhave vipaccanakānaṁ kammānaṁ vasena vuttanti āha “upapajjavedanīya kammāni evā”ti.",
  "anya-e0401n4:11_16": "Kammaṁ nāma kusalaṁ vā hotu, akusalaṁ vā.",
  "anya-e0401n4:11_17": "Punappunaṁ laddhā sevane sati, vipākaṁ deti.",
  "anya-e0401n4:11_18": "Asati na deti.",
  "anya-e0401n4:11_19": "Kāmāvacarassa kusalassa kammassa katattā upacitattā vipākaṁ uppannaṁ hoti cakkhu viññāṇanti ca, akusalassa kammassa katattā upacitattā vipākaṁ uppannaṁ hoti cakkhu viññāṇanti ca, pāḷiyaṁ vuttaṁ.",
  "anya-e0401n4:11_20": "Etthahi katattāti vatvā puna upacitattāti vacanaṁ punappunaṁ vaḍḍhanasaṅkhāte āsevane sati eva vipākaṁ detīti ñāpeti.",
  "anya-e0401n4:11_21": "Tasmā katamatta kammattā kaṭattā kammaṁ nāmāti vuttepi anantarabhave vipaccanaka kammasseva idha adhippetattā punappunaṁ laddhā sevanameva idha gahetabbanti dassetuṁ aṭṭhakathāyaṁ “punappunaṁ laddhāsevanaṁ”ti vuttaṁ.",
  "anya-e0401n4:12_0": "“Evañca katvā”tiādīsu.",
  "anya-e0401n4:12_1": "“Yattha taṁ pubbakataṁ kammanti āgataṁ”ti yasmiṁ aṭṭhakathā padese taṁ kaṭattā kammaṁ pubbakataṁ kammaṁti āgataṁ.",
  "anya-e0401n4:12_2": "“Kasmā idhā”tiādīsu.",
  "anya-e0401n4:12_3": "“Idhā”ti imasmiṁ abhidhammattha saṅgahe. Pāḷiyaṁ.",
  "anya-e0401n4:12_4": "Yaṁ garukaṁ, taṁ vipākaṁ deti.",
  "anya-e0401n4:12_5": "Tasmiṁ asati, yaṁ bahulaṁ.",
  "anya-e0401n4:12_6": "Tasmiṁ asati, yaṁ āsannaṁ.",
  "anya-e0401n4:12_7": "Tasmiṁ asati, yaṁ kaṭattā vā pana kammaṁ, taṁ vipākaṁ detīti attho.",
  "anya-e0401n4:12_8": "Sesamettha suviññeyyaṁ.",
  "anya-e0401n4:13_0": "Suttantapāṭhe.",
  "anya-e0401n4:13_1": "Sukhavedanaṁ janetīti sukhavedanīyaṁ.",
  "anya-e0401n4:13_2": "“Samattā”ti suṭṭhugahitā.",
  "anya-e0401n4:13_3": "“Samādinnā”ti tadatthavivaraṇaṁ.",
  "anya-e0401n4:13_4": "“Pariyattaṁ”ti samatthaṁ.",
  "anya-e0401n4:13_5": "Tambadādhikassa yāvajīvaṁ bahūni pāpakammāni āciṇṇāni.",
  "anya-e0401n4:13_6": "Maraṇa divase pana sāriputtattherassa dhammadesanaṁ sutvā cavitvā tena āsanna kammena sagge nibbatti.",
  "anya-e0401n4:13_7": "Vātakālassa yāvajīvaṁ bahūni kalyāṇa kammāni āciṇṇāni.",
  "anya-e0401n4:13_8": "Maraṇa divasepana buddhasāsane viparīta saññaṁ katvā tena āsanna kammena apāye nibbatti.",
  "anya-e0401n4:14_0": "Garukacatukkaṁ niṭṭhitaṁ.",
  "anya-e0401n4:15_0": "147.",
  "anya-e0401n4:15_1": "Diṭṭhadhammacatukke.",
  "anya-e0401n4:15_2": "Passitabboti diṭṭho.",
  "anya-e0401n4:15_3": "“Dhammo”ti khandhāyatana dhamma samūho.",
  "anya-e0401n4:15_4": "Diṭṭho dhammoti diṭṭha dhammo.",
  "anya-e0401n4:15_5": "Vattamāno dhammasamūho.",
  "anya-e0401n4:15_6": "Yo attabhāvoti vuccati.",
  "anya-e0401n4:15_7": "Attasaṅkhātassa diṭṭhiyā parikappitasārassa bhāvo pavatti kāraṇanti katvāti imamatthaṁ dassento “diṭṭha dhammo vuccatī”tiādimāha.",
  "anya-e0401n4:15_8": "“Vipākaṁ paṭisaṁvedetī”ti etena kathaṁ kammasādhanaṁ dasseti.",
  "anya-e0401n4:15_9": "Paṭisaṁvedana kriyāpade vipākanti kammapadaṁ disvā vipākaṁ nāma veditabbaṁ vedanīyaṁ.",
  "anya-e0401n4:15_10": "Paṭisaṁveditabbaṁ paṭisaṁvedanīyanti viññātattā.",
  "anya-e0401n4:15_11": "“Upeccā”ti upagantvā.",
  "anya-e0401n4:15_12": "“Upapajjitvā”ti upecca pajjitvā.",
  "anya-e0401n4:15_13": "Pāpuṇitvāti attho.",
  "anya-e0401n4:15_14": "Vibhāvanipāṭhe.",
  "anya-e0401n4:15_15": "“Diṭṭha dhammato”ti diṭṭha dhammassa.",
  "anya-e0401n4:15_16": "Sāmiatthe pañcamī.",
  "anya-e0401n4:15_17": "Pāḷiyaṁ vuttaṁ.",
  "anya-e0401n4:15_18": "“Etthahī”tiādi pubbavākye vutta nayameva.",
  "anya-e0401n4:15_19": "Aparasaddo niccaṁ apādānā pekkho.",
  "anya-e0401n4:15_20": "Tañca apādānaṁ nāma anantare vuttapadehi.",
  "anya-e0401n4:15_21": "“Diṭṭhadhammā nāgatānantara bhavehī”ti diṭṭhadhammato ca anāgatānantara bhavato cāti attho.",
  "anya-e0401n4:15_22": "“Parivatto”ti pabandho.",
  "anya-e0401n4:15_23": "Aparāpariyoti vā, aparo ca aparo ca aparāparo.",
  "anya-e0401n4:15_24": "Aparāpare pavatto aparāpariyoti attho.",
  "anya-e0401n4:15_25": "“Upapajjabhavaṁ”ti anāgatānantarabhavaṁ.",
  "anya-e0401n4:15_26": "Ahosi kamme “ahosī”ti padaṁ aññāsi koṇḍaññoti padeviya ruḷhīnāmapadanti āha “ahosi nāmakaṁ”ti.",
  "anya-e0401n4:15_27": "Taṁ pana ruḷhipadaṁ kutopavattaṁti āha “ahosi kammaṁ”tiādiṁ.",
  "anya-e0401n4:15_28": "“Evaṁ vutta pāṭhavasenā”ti ettha idha vutto pāṭho sā vaseso.",
  "anya-e0401n4:15_29": "Paripuṇṇapāṭho pana ahosi kammaṁ ahosi kamma vipāko, ahosi kammaṁ nāhosi kamma vipāko, ahosi kammaṁ atthikamma vipāko, ahosi kammaṁ natthi kammavipāko, ahosikammaṁ bhavissati kamma vipāko, ahosi kammaṁ na bhavissati kamma vipākotiādinā paṭisambhidā magge āgato.",
  "anya-e0401n4:15_30": "“Sā”ti pathama javana cetanā.",
  "anya-e0401n4:15_31": "“Appatara vipākā cātī”ti ettha “itī”ti hetu atthe nipāto, tasmā aciraṭṭhiti kattā diṭṭha dhamme eva phalaṁ datvā vigacchati, tasmā appatara vipākattā ahetukamattaṁ phalaṁ datvā vigacchatīti yojanā.",
  "anya-e0401n4:15_32": "“Paccayoti cā”ti paccayaṁ laddhāti vutto paccayoti ca.",
  "anya-e0401n4:15_33": "“So”ti mahantaṁ vutto paccayo.",
  "anya-e0401n4:15_34": "“Kākavaliyādīnaṁ viyā”ti kākavaliyādīnaṁ puggalānaṁ diṭṭhavedanīya kammaṁ viya.",
  "anya-e0401n4:15_35": "“Pākaṭatarapphaladānaṁ”ti sattāhabbhantare eva seṭṭhiṭṭhānappaṭi lābhādivasena pākaṭatarapphaladānakaṁ kammavisesaṁ.",
  "anya-e0401n4:15_36": "Kamma pathajavanasantāne pavattā pathamajavana cetanā vā itarāpi pathama javana cetanā vāti yojanā.",
  "anya-e0401n4:15_37": "“Kācī”ti ekaccā pathamajavana cetanā.",
  "anya-e0401n4:15_38": "Sesāni diṭṭhadhamma vedanīya kammāni.",
  "anya-e0401n4:16_0": "Upapajjakamme.",
  "anya-e0401n4:16_1": "“Attha sādhikā”ti sanniṭṭhānatthasādhikā.",
  "anya-e0401n4:16_2": "Pāṇaghātādi kiccasādhikāti vuttaṁ hoti.",
  "anya-e0401n4:16_3": "Suṭṭhu niṭṭhāpetīti sanniṭṭhāpikā.",
  "anya-e0401n4:16_4": "“Sesāni pī”ti sesāni upapajja vedanīya kammānipi.",
  "anya-e0401n4:16_5": "“Idhā”ti imasmiṁ manussa loke.",
  "anya-e0401n4:16_6": "“Missakakammānī”ti kusalā kusalamissakāni kammāni.",
  "anya-e0401n4:16_7": "Vemānikapetavatthūni vimānavatthu pāḷiyaṁ āgatāni.",
  "anya-e0401n4:16_8": "“Sugatiyaṁ vipattiṁ anubhavantāni vatthūnī”ti ettha “vipattiṁ”ti cakkhu sotādīnaṁ aṅga paccaṅgānaṁ vā vipattiṁ.",
  "anya-e0401n4:16_9": "Nānā dukkhuppattibhūtaṁ vā vipattiṁ.",
  "anya-e0401n4:16_10": "“Duggatiyaṁ sampattiṁ”ti mahiddhīnaṁ nāgasupaṇṇādīnaṁ sampattiṁ.",
  "anya-e0401n4:16_11": "“Yathā vutta vatthūhī”ti vemānika petavatthādīhi.",
  "anya-e0401n4:16_12": "Aṭṭhakathāpāṭhe.",
  "anya-e0401n4:16_13": "“Tesaṁ saṅkamanaṁ natthī”ti tesaṁ kammānaṁ vipaccanakāla saṅkanti nāma natthi.",
  "anya-e0401n4:16_14": "“Yathāṭhāneyeva patiṭṭhantī”ti tāni diṭṭha dhammaṭṭhānādivasena bhagavatā yathā vuttaṭṭhāne eva tiṭṭhanti.",
  "anya-e0401n4:16_15": "“Evaṁ vuttaṁ”ti tesaṁ saṅkamanaṁ natthītiādinayena vuttaṁ.",
  "anya-e0401n4:16_16": "“Yuttiyā vā abhāvato”ti ettha diṭṭha dhamma vedanīyassa paṭisandhi vipākādi yuttiyā abhāvato.",
  "anya-e0401n4:17_0": "Diṭṭhadhammacatukkaṁ.",
  "anya-e0401n4:18_0": "148.",
  "anya-e0401n4:18_1": "Pākaṭṭhānacatukke.",
  "anya-e0401n4:18_2": "“Kāyādīnaṁ”ti copanakāyādīnaṁ.",
  "anya-e0401n4:18_3": "Kāya viññattādīnanti vuttaṁ hoti.",
  "anya-e0401n4:18_4": "“Atipātentī”ti atikkamma payogena abhibhavitvā pātenti.",
  "anya-e0401n4:18_5": "Tenāha “atipātanañcetthā”tiādiṁ.",
  "anya-e0401n4:18_6": "“Adinnaṁ”ti sāmikenaadinnaṁ parasantakaṁ.",
  "anya-e0401n4:18_7": "Agamanīyavatthūni nāma avītikkamanatthāya anupagantabbāni māturakkhitādīni itthi purisasarīrāni.",
  "anya-e0401n4:18_8": "“Tassā”ti parapāṇassa.",
  "anya-e0401n4:18_9": "“Tato”ti parapariggahita bhāvato.",
  "anya-e0401n4:18_10": "“Acchindaka cetanā”ti parasantakassa attano santakakaraṇavasena bhusaṁ parasantakā bhāvacchindaka cetanā.",
  "anya-e0401n4:18_11": "Viluppana cetanāti vuttaṁ hoti.",
  "anya-e0401n4:18_12": "“Maggena maggappaṭipādakassā”ti attano maggena paramagga sampayojakassa.",
  "anya-e0401n4:18_13": "“Etthapī”ti yathā adinnādāne parapariggahita saññinoti dutīyaṁ aṅgapadaṁ vuttaṁ.",
  "anya-e0401n4:18_14": "Evaṁ etthapi.",
  "anya-e0401n4:18_15": "Ettha vadanti agamanīya vatthu vasena cittanti avatvā tasmiṁ sevana cittanti vuttaṁ.",
  "anya-e0401n4:18_16": "Tasmā agamanīya vatthu saññitāti avuttampi vuttasadisaṁ hotīti. Na hoti.",
  "anya-e0401n4:18_17": "Na hi tasminti vacanaṁ saññāvisesa sahitaṁ atthaṁ vadati.",
  "anya-e0401n4:18_18": "Īdisesu ca ṭhānesu sace saññāpadhānaṁ hoti.",
  "anya-e0401n4:18_19": "Pāṇasaññitā, parapariggahita saññitā,ti aṅga padaṁ viya idhapi agamanīya vatthu saññitāti dutīyaṁ aṅgapadaṁ avassaṁ vattabbaṁ hoti.",
  "anya-e0401n4:18_20": "Kasmā, aṅganiyamaṭṭhānattā.",
  "anya-e0401n4:18_21": "Tenāha “etenā”tiādiṁ.",
  "anya-e0401n4:18_22": "“Caturaṅgīkova vutto”ti tassa cattāro sambhārā.",
  "anya-e0401n4:18_23": "Agamanīya vatthu, tasmiṁ sevana cittaṁ, sevanappayogo, maggena maggappaṭipatti adhivāsananti.",
  "anya-e0401n4:18_24": "“Sā”ti bhikkhunī.",
  "anya-e0401n4:18_25": "“Rakkhitāsu saṅgahitā”ti māturakkhita pitu rakkhitādīsu saṅgahitā.",
  "anya-e0401n4:18_26": "“Ṭīkāsu panā”ti suttantaṭīkāsu pana.",
  "anya-e0401n4:18_27": "“Sā”ti bhikkhunī.",
  "anya-e0401n4:18_28": "Pāsaṇḍā vuccanti dvāsaṭṭhi diṭṭhigatādīni.",
  "anya-e0401n4:18_29": "Taṁ vādino pāsaṇḍiyā nāma.",
  "anya-e0401n4:18_30": "Tesaṁ dhammo pāsaṇḍiya dhammo nāma.",
  "anya-e0401n4:18_31": "Micchācāropi dussīlāya itthiyā vītikkamo appasāvajjo.",
  "anya-e0401n4:18_32": "Tato gorūpa sīlikāya mahāsāvajjo.",
  "anya-e0401n4:18_33": "Tato saraṇaṅgatāya, pañca sikkhā padikāya, sāmaṇeriyā, puthujjana bhikkhuniyātiādi.",
  "anya-e0401n4:18_34": "Aṭṭhakathā pāṭhe.",
  "anya-e0401n4:18_35": "“Etthā”ti imasmiṁ akusalakāyakamme.",
  "anya-e0401n4:18_36": "“Na gahitaṁ”ti therena vā aṭṭhakathācariyehi vā na gahitaṁ.",
  "anya-e0401n4:18_37": "Surañca merayañca pivanti etenāti surāmeraya pānaṁ.",
  "anya-e0401n4:18_38": "Tadajjhoharaṇa cetanā kammaṁ.",
  "anya-e0401n4:18_39": "“Sabba lahuko”ti sabbesaṁ surāpāna kamma vipākānaṁ majjhe yo vipāko lahukataro, pavattivipākamattoti vuttaṁ hoti.",
  "anya-e0401n4:18_40": "“Ummattakasaṁvattaniko”ti ummattabhāva saṁvattaniko.",
  "anya-e0401n4:18_41": "“Pañcapī”ti surāpāna kammena saha pañcapi.",
  "anya-e0401n4:18_42": "Mūlaṭīkā vacane.",
  "anya-e0401n4:18_43": "“Tassā”ti surāpāna kammassa.",
  "anya-e0401n4:18_44": "Paṭisambhidā maggaṭīkāyaṁ imassa vākyassa saṁvaṇṇanāyaṁ vuttanti sambandho.",
  "anya-e0401n4:18_45": "Tattha “tabbi ramaṇādayo cā”ti tato surāpānato viramaṇādayo ca.",
  "anya-e0401n4:18_46": "“Madassā”ti majjanassa.",
  "anya-e0401n4:18_47": "“Apuññapathassā”ti akusala kamma pathassa.",
  "anya-e0401n4:18_48": "“Tabbirati pī”ti tato surāpānato viratipi.",
  "anya-e0401n4:18_49": "“Nimmadatāyā”ti majjanarahita bhāvassa.",
  "anya-e0401n4:18_50": "“Sā”ti nimmadatā.",
  "anya-e0401n4:18_51": "“Puññapathassā”ti kusalakamma pathassa.",
  "anya-e0401n4:18_52": "“Itī”ti tasmā.",
  "anya-e0401n4:18_53": "“Tānī”ti surāpāna kammatabbirati kammāni.",
  "anya-e0401n4:18_54": "“Na itaraṁ”ti kammapathehi asambandhaṁ.",
  "anya-e0401n4:18_55": "Surāpānaṁ visuṁ paṭisandhiṁ na detīti yojanā.",
  "anya-e0401n4:18_56": "Tabbirati kamme pana sace idaṁ surāpānaṁ nāma pāpakammaṁ duccaritanti ñatvā samādāna virati sampattavirati vasena taṁ sikkhāpadaṁ rakkhati.",
  "anya-e0401n4:18_57": "Taṁ sīlaṁ aññehi puññapathehi asambandhampi visuṁ paṭisandhiṁ na detīti na vattabbaṁ.",
  "anya-e0401n4:18_58": "“Evamidaṁ pī”ti evaṁ idampi surāpāna kammaṁ kamma pathapattassa kammassa parivārabhūtaṁ eva paṭisandhiṁ janetīti yojanā.",
  "anya-e0401n4:18_59": "“Tatthā”ti kammapathasuttesu.",
  "anya-e0401n4:18_60": "Sarūpato na vuttanti ca sakkā vattunti sambandho.",
  "anya-e0401n4:18_61": "“Yaṁ”ti yaṁ surāpāna kammaṁ.",
  "anya-e0401n4:18_62": "“Tatthā”ti tesu kammapathasuttesu.",
  "anya-e0401n4:18_63": "Kamma jananaṁ nāma duccarita kammānaṁ jananaṁ.",
  "anya-e0401n4:18_64": "Sakkena devāna mindena tassa apāyagāmitā vuttāti sambandho.",
  "anya-e0401n4:18_65": "Tassāsurāya puṇṇaṁ imaṁ surākumbhaṁkiṇātha.",
  "anya-e0401n4:18_66": "Mūlaṁ detha gaṇhāthāti attho.",
  "anya-e0401n4:18_67": "“Tassā”ti surāpāna kammassa.",
  "anya-e0401n4:18_68": "Apāyaṁ gameti sampāpetīti apāya gāmī.",
  "anya-e0401n4:18_69": "“Yadidaṁ”ti yā ayaṁ yathālābha yojanā atthi.",
  "anya-e0401n4:18_70": "Mūlaṭīkā vacane.",
  "anya-e0401n4:18_71": "“Kammasahajātā”ti akusala kammasahajātā taṇhā.",
  "anya-e0401n4:18_72": "“Tesaṁ”ti tesaṁ pañcannaṁ kammānaṁ.",
  "anya-e0401n4:18_73": "“Koṭṭhāsato”ti dhammasaṅgaṇiyaṁ phasso hoti, vedanā hotītiādinā vutte dhammuddesavāre jhānādikoṭṭhāsā nāma āgatā.",
  "anya-e0401n4:18_74": "Tesu pañca sikkhāpadā koṭṭhāsato kammapatha koṭṭhāsikā eva.",
  "anya-e0401n4:18_75": "Kammapatha koṭṭhāse antogadhāti attho.",
  "anya-e0401n4:18_76": "“Purimānaṁ catunnaṁ”ti pāṇāti pātādīnaṁ catunnaṁ kammānaṁ.",
  "anya-e0401n4:18_77": "“Paṭikkhitto”ti tassa kammapathabhāvo paṭikkhitto.",
  "anya-e0401n4:18_78": "“Tatīyaṁ”ti tatīya suttaṁ.",
  "anya-e0401n4:18_79": "Etāsupi ca aṭṭhakathāsu.",
  "anya-e0401n4:19_0": "Kāyakammādīsu.",
  "anya-e0401n4:19_1": "Sasambhārakāyo nāma sakalo rūpakāyo.",
  "anya-e0401n4:19_2": "Pasādakāyo nāma kāyapasādo eva.",
  "anya-e0401n4:19_3": "Kāya viññatti copanakāyo nāma.",
  "anya-e0401n4:19_4": "“Copana”nti ca calanaṁ vuccati.",
  "anya-e0401n4:19_5": "“So yevā”ti copanakāyoyeva.",
  "anya-e0401n4:19_6": "Kāyakamma nāma lābho ca hoti, tasmā so kammānaṁ pavatti mukhanti vuccatīti yojanā.",
  "anya-e0401n4:19_7": "“Kammāni visesetuṁ”ti idaṁ kāyakammaṁ nāma, idaṁ vacīkammaṁ nāmāti visesetuṁ niyametuṁ.",
  "anya-e0401n4:19_8": "“Sakkontī”ti kammāni visesetuṁ sakkonti.",
  "anya-e0401n4:19_9": "Tasmā kāyadvāre vuttitoti ca vacīdvāre vuttitoti ca vuttanti adhippāyo.",
  "anya-e0401n4:19_10": "Micchācārassa vacīdvāre appavattito “purimāni dve”ti vuttaṁ.",
  "anya-e0401n4:19_11": "“Majjhimāni cattārī”ti musāvādādīni cattāri vacīkammāni.",
  "anya-e0401n4:19_12": "“Chabbidhāni tāni vajjānīti”ti ‘kāyakammaṁ jaheyyu’ntiādīni chabbidhāni tāni vajjāni.",
  "anya-e0401n4:19_13": "Kathaṁ ekamekena bāhulla saddena chabbidhāni tāni vajjetīti.",
  "anya-e0401n4:19_14": "Anvayato ca byatirekato ca vajjeti.",
  "anya-e0401n4:19_15": "Kathaṁ, pāṇātipāta kammaṁ kadāci appakena vacīdvāre uppannampi kāyadvāre eva pavatti bahulattā kāyakammameva hoti.",
  "anya-e0401n4:19_16": "Vacīkamma saṅkhyaṁ na gacchati.",
  "anya-e0401n4:19_17": "Dve vā assa nāmāni na bhavanti.",
  "anya-e0401n4:19_18": "Vacīdvāre pana appakavuttittā vacīkammaṁ nāma na hoti.",
  "anya-e0401n4:19_19": "Kāyakammanti nāmaṁ na jahati.",
  "anya-e0401n4:19_20": "Dve vā assa nāmāni na bhavantīti evaṁ ekena kāyadvāre bāhulla vuttivacanena pāṇātipāta kamme chabbidhāni vajjāni vajjetīti.",
  "anya-e0401n4:19_21": "Evaṁ sesesu.",
  "anya-e0401n4:19_22": "Vanacarako nāma vanaluddako.",
  "anya-e0401n4:19_23": "So pana kadāci appakena gāme carantopi vane bāhulla cārittā vanacarako eva hoti.",
  "anya-e0401n4:19_24": "Gāmacarakoti nāmaṁ na labhati.",
  "anya-e0401n4:19_25": "Dve vā assa nāmāni na bhavanti.",
  "anya-e0401n4:19_26": "Evaṁ saṅgāmāvacarakāpi.",
  "anya-e0401n4:19_27": "Saṅgāmāvacaro nāma saṅgāme bāhullāvacaro hatthī vuccati.",
  "anya-e0401n4:19_28": "Ettha manodvāraṁ sabba kamma sādhāraṇattā kammāni visesetuṁ na sakkotīti vuttaṁ.",
  "anya-e0401n4:19_29": "Evañcasati, ‘abhijjhā byāpādo micchādiṭṭhi ceti manasmiṁ vuttito manokammaṁ nāmā’ti idaṁ na vattabbanti.",
  "anya-e0401n4:19_30": "No na vattabbaṁ.",
  "anya-e0401n4:19_31": "Kamma siddhiṁ paṭicca aññadvārehi asādhāraṇattā.",
  "anya-e0401n4:19_32": "Tenāha “manokammāni panā”tiādiṁ.",
  "anya-e0401n4:19_33": "“Siddhaṁ”ti nibbattaṁ.",
  "anya-e0401n4:19_34": "“Kāyakammadvāraṁ”ti ettha tattha copanakāyo kāyakammānaṁ pavatti bahulattā kāyakamma dvāraṁ nāma.",
  "anya-e0401n4:19_35": "Copanavācā tattha vacīkammānaṁ pavatti bahulattā vacīkammadvāraṁ nāma.",
  "anya-e0401n4:19_36": "Kusalā kusala javana cittaṁ pana manokammānaṁ tattheva kamma kicca siddhito manokamma dvāraṁ nāmāti evaṁ kammena dvāra vavatthānaṁ veditabbaṁ.",
  "anya-e0401n4:19_37": "“Tassa dvārassa nāmaṁ bhindituṁ vā”ti kāyoti nāmaṁ bhindituṁ vā.",
  "anya-e0401n4:19_38": "“Attano nāmaṁ dātunti vā”ti vacīti nāmaṁ tassa dātuṁ vā.",
  "anya-e0401n4:19_39": "“Brāhmaṇa gāmādīnaṁ brāhmaṇa gāmādibhāvo viyā”ti tasmiṁ aññakulesu vasantesupi brāhmaṇa kulabahulattā brāhmaṇa gāmotveva nāmaṁ hoti.",
  "anya-e0401n4:19_40": "Tasmiṁ vane aññarukkhesu santesupi khadīrarukkha bahulattā khadīravanantveva nāmaṁ hotīti vattabbanti.",
  "anya-e0401n4:19_41": "Kāyakammaṁ niṭṭhitaṁ.",
  "anya-e0401n4:20_0": "149.",
  "anya-e0401n4:20_1": "Vacīkamme.",
  "anya-e0401n4:20_2": "“Musā vadantī”ti abhūtato vadanti.",
  "anya-e0401n4:20_3": "Pisati etāyāti pisuṇā.",
  "anya-e0401n4:20_4": "“Nirutti nayenā”ti ettha piyasuñña karaṇāti vattabbe akkhara lopakaraṇaṁ nirutti nayo nāma.",
  "anya-e0401n4:20_5": "“Yenā”ti yenajanena.",
  "anya-e0401n4:20_6": "“Samphaṁ”ti ettha saṁsaddo sammati dukkhaṁ etenāti atthena sukhe hite vattatīti āha “saṁ sukhaṁ hitañcā”ti.",
  "anya-e0401n4:20_7": "Kīdisaṁ sukhaṁ hitañcāti āha “sādhujanehi adhigantabbaṁ”ti.",
  "anya-e0401n4:20_8": "Etena pāpajanehi adhigantabbaṁ hitasukhaṁ paṭikkhipati.",
  "anya-e0401n4:20_9": "Hitasukhassa vināsanaṁ nāma tassa āgamana maggabhindananti āha “hitasukha maggaṁ bhindatī”ti.",
  "anya-e0401n4:20_10": "“Taṁ vā”ti ettha “taṁ”ti hitasukhaṁ.",
  "anya-e0401n4:20_11": "“Attha dhammā pagatassā”ti atthato ca dhammato ca apagatassa.",
  "anya-e0401n4:20_12": "“Paṭibhāṇa cittassā”ti suṇantānaṁ cittarati cittahāsavaḍḍhanatthāya paṭibhāṇaññāṇena cittīkatassa.",
  "anya-e0401n4:20_13": "“Yatthā”ti yasmiṁ kathā magge.",
  "anya-e0401n4:20_14": "“Attha dhamma vinayapadaṁ”ti attha padañca dhammapadañca vinaya padañca.",
  "anya-e0401n4:20_15": "Tattha attho nāma ārogyasampatti, mittasampatti, paññāsampatti, dhana sampatti, bhogasampattiyo.",
  "anya-e0401n4:20_16": "Tāsu kosallajanakaṁ vākyapadaṁ atthapadaṁ nāma.",
  "anya-e0401n4:20_17": "Idaṁ sucaritaṁ nāma saggasaṁvattanikaṁ, idaṁ duccaritaṁ nāma apāya saṁvattanikanti evaṁ sabhāva dhammesu kosalla janakaṁ vākya padaṁ dhamma padaṁ nāma.",
  "anya-e0401n4:20_18": "Evaṁ cittaṁ damitabbaṁ, evaṁ indriyāni damitabbāni, evaṁ rāgo vinetabbo, evaṁ doso vinetabbotiādinā vinetabbesu vinaya kosallajanakaṁ vākyapadaṁ vinaya padaṁ nāma.",
  "anya-e0401n4:20_19": "Yattha evarūpaṁ attha padañca dhamma padañca vinaya padañca kiñci natthi.",
  "anya-e0401n4:20_20": "Tassa vācā vatthumattassa etaṁnāmaṁ hotīti yojanā.",
  "anya-e0401n4:20_21": "“Samphaṁ”ti vuttappakāraṁ niratthakavacanaṁ.",
  "anya-e0401n4:20_22": "“Tatthā”ti tesu vacīkammesu.",
  "anya-e0401n4:20_23": "Visaṁvādanaṁ nāma virajjhā panaṁ.",
  "anya-e0401n4:20_24": "Visaṁvādako nāma virajjhāpanako.",
  "anya-e0401n4:20_25": "Atthaṁ bhañjati vināsetīti attha bhañjanako.",
  "anya-e0401n4:20_26": "“Kammapathabhedo”ti paṭisandhi janako kammapathaviseso.",
  "anya-e0401n4:20_27": "“Itaro”ti attha bhañjanakato añño musāvādo.",
  "anya-e0401n4:20_28": "“Kamma mevā”ti pavatti vipāka janakaṁ vacīkammameva.",
  "anya-e0401n4:20_29": "“Rajānaṁ”ti dhūlīnaṁ.",
  "anya-e0401n4:20_30": "Tāsu sugati duggatīsu uppajjantīti taduppajjanakāni.",
  "anya-e0401n4:20_31": "“Pathabhūtattā”ti uppattimaggabhūtattā.",
  "anya-e0401n4:20_32": "“Bheda purekkhārenā”ti mittabhedapurekkhārena.",
  "anya-e0401n4:20_33": "Mittaṁ bhindatīti bhedako.",
  "anya-e0401n4:20_34": "“Saṁkiliṭṭha cetanā”ti attha purekkhāra dhamma purekkhāra vinaya purekkhāra anusāsani purekkhāra rahitā kevalaṁ bhedapurekkhāra cetanā saṁkiliṭṭha cetanā nāma.",
  "anya-e0401n4:20_35": "“Pare bhinne yevā”ti parajane parajanena mithubhedavasena bhinneyeva.",
  "anya-e0401n4:20_36": "“Yaṁ kiñcī”ti yaṁ kiñci akkosavatthu.",
  "anya-e0401n4:20_37": "“Ayaṁ pī”ti ayaṁ pharusavācāpi.",
  "anya-e0401n4:20_38": "Evaṁ akkosana kammaṁpi akkositabbassa dūre ṭhitassapi matassapi sampajjatīti yojanā.",
  "anya-e0401n4:20_39": "Anatthaṁ niratthakavācā vatthu mattaṁ viññāpetīti anatthaviññāpanako.",
  "anya-e0401n4:20_40": "“Saccato gaṇhante yevā”ti yathā so katheti, tathā taṁ vatthu uppanna pubbanti evaṁ saccato gaṇhanteyeva.",
  "anya-e0401n4:20_41": "Keci saccato gaṇhitvā kiñci vatthuṁ pūjanīya ṭhāne ṭhapetvā thomentā pūjentā vandantā pariharanti.",
  "anya-e0401n4:20_42": "Samparāyi katthāya taṁ saraṇaṁ gacchanti.",
  "anya-e0401n4:20_43": "Sabbametaṁ niratthakaṁ hoti.",
  "anya-e0401n4:20_44": "“Tadassādavasenā”ti taṁ rājakathādiṁ tattha cittaratiṁ labhitvā assādavasena kathentasseva kammaṁ hoti.",
  "anya-e0401n4:20_45": "Anicca lakkhaṇa vibhāvanatthāya vā ratanattaya guṇavibhāvanatthāya vā pāpa garaha kalyāṇa sambhāvanāya vā kathentassa pana satthakameva hotīti adhippāyo.",
  "anya-e0401n4:20_46": "Tenāha “attha dhamma vinaya nissitaṁ”tiādiṁ.",
  "anya-e0401n4:20_47": "Sesamettha kāyadvāre dīpitameva.",
  "anya-e0401n4:21_0": "150.",
  "anya-e0401n4:21_1": "Manokamme.",
  "anya-e0401n4:21_2": "“Abhijhāyantī”ti atirekataraṁ jhāyanti, cintenti, olokenti vāti imamatthaṁ dassento “assādamatte aṭhatvā”tiādimāha.",
  "anya-e0401n4:21_3": "“Byāpādentī”ti vigatabhāvaṁ āpādenti sampāpenti.",
  "anya-e0401n4:21_4": "Tañca āpādanaṁ na kāyavācāhi.",
  "anya-e0401n4:21_5": "Atha kho cittenevāti vuttaṁ “cintentī”ti.",
  "anya-e0401n4:21_6": "“Tabbi parītato”ti sappurisa paññattito viparītena.",
  "anya-e0401n4:21_7": "“Tatthā”ti tesu manokammesu.",
  "anya-e0401n4:21_8": "“Idaṁ mamassā”ti idaṁ santakaṁ mamasantakaṁ bhaveyya, aho sādhu vatāti yojanā.",
  "anya-e0401n4:21_9": "“Attano katvā”ti attano santakaṁ katvā.",
  "anya-e0401n4:21_10": "“Lābhāvatime”ti ettha sulābhaṁ labhantīti lābhā.",
  "anya-e0401n4:21_11": "“Attano kareyyaṁ”ti attano santakaṁ kareyyaṁ.",
  "anya-e0401n4:21_12": "Parabhaṇḍaṁ vatthu yassāti parabhaṇḍa vatthuko.",
  "anya-e0401n4:21_13": "“Vatthū”ti ārammaṇabhūtaṁ vatthu.",
  "anya-e0401n4:21_14": "Yāva na pariṇāmeti, tāva na kammapathabhedo hotīti yojanā.",
  "anya-e0401n4:21_15": "“Vuttañhetaṁ aṭṭhakathāsū”ti adhikāro.",
  "anya-e0401n4:21_16": "“Ayaṁ”ti ayaṁ satto.",
  "anya-e0401n4:21_17": "“Tassā”ti tassa sattassa.",
  "anya-e0401n4:21_18": "Dasavatthukāmicchādiṭṭhi nāma ‘natthidinnaṁ, natthiyiṭṭhaṁ, natthihutaṁ’tiādikā micchādiṭṭhi.",
  "anya-e0401n4:21_19": "Dvāsaṭṭhi diṭṭhigatesu kācidiṭṭhiyo natthikādi sabhāvā honti.",
  "anya-e0401n4:21_20": "Idha pana tabbahulanayena kammamevāti vuttaṁ.",
  "anya-e0401n4:21_21": "Yathāvuttoti sambandho.",
  "anya-e0401n4:21_22": "Gacchantassa puggalassa.",
  "anya-e0401n4:21_23": "“Cittuppādo”ti maggacittuppāde.",
  "anya-e0401n4:21_24": "“Passanto”ti tīṇi lakkhaṇāni passanto.",
  "anya-e0401n4:21_25": "Vuttoti sambandho.",
  "anya-e0401n4:21_26": "“Niyāmaṁ”ti sammatta niyāmaṁ.",
  "anya-e0401n4:21_27": "Aviparītaniyāmanti attho.",
  "anya-e0401n4:21_28": "Puna “niyāmaṁ”ti micchattaniyāmaṁ.",
  "anya-e0401n4:21_29": "Viparīta niyāmanti attho.",
  "anya-e0401n4:21_30": "Tikicchituṁ asakkuṇeyyoti atekiccho.",
  "anya-e0401n4:21_31": "Ekantena apāyagāmī hotīti attho.",
  "anya-e0401n4:21_32": "“Apassitvā”ti diṭṭhiṭṭhānānaṁ apassitvā.",
  "anya-e0401n4:21_33": "“Micchādhimokkhamattenā”ti titthā cariyesu saddahana mattenāti adhippāyo.",
  "anya-e0401n4:21_34": "“Sakaṁ ācariyakaṁ”ti attano ācariyassa santakabhūtaṁ.",
  "anya-e0401n4:21_35": "Ṭhito puggalo.",
  "anya-e0401n4:21_36": "Aṭṭhakathāyaṁ vutto, yathāha micchattatike micchāsabhāvāti micchattā.",
  "anya-e0401n4:21_37": "Vipākadāne sati, khandhabhedānantarameva vipākadānato niyatā.",
  "anya-e0401n4:21_38": "Micchattā ca te niyatā cāti micchattaniyatā.",
  "anya-e0401n4:21_39": "Sammāsa bhāvāti sammattā.",
  "anya-e0401n4:21_40": "Sammattā ca te niyatā ca anantarameva phaladāna niyamenāti sammattaniyatāti.",
  "anya-e0401n4:21_41": "“Tassā”ti micchādiṭṭhiyā.",
  "anya-e0401n4:21_42": "“Acopetvā”ti acāletvā.",
  "anya-e0401n4:21_43": "“Etenā”ti etenapi saddena.",
  "anya-e0401n4:21_44": "“Imesaṁ”ti manokammānaṁ.",
  "anya-e0401n4:21_45": "“Etenā”ti manasmiṁ evāti vacanena.",
  "anya-e0401n4:21_46": "“Upapannaṁ”ti paripuṇṇaṁ.",
  "anya-e0401n4:21_47": "“Upalakkhaṇādivasenā”ti upalakkhaṇanaya nidassananaya padhānanayādivasena.",
  "anya-e0401n4:21_48": "“Atthantarappasaṅgo hotī”ti kathaṁ hoti.",
  "anya-e0401n4:21_49": "Evasaddena vinā pāṇātipāta kammaṁ kāyadvāre bāhulla vuttito kāyakammaṁ nāmāti vutte idaṁ laddhātapatto rājakumāroti viya upalakkhaṇanayamattaṁ.",
  "anya-e0401n4:21_50": "Tena sesadvāresupi bāhulla vuttiṁ upasallakkhetīti atthantarappasaṅgo siyāti.",
  "anya-e0401n4:21_51": "Evaṁ sesanayesupīti.",
  "anya-e0401n4:21_52": "“Apicā”ti kiñci vattabbaṁ atthīti joteti.",
  "anya-e0401n4:21_53": "“Tesū”ti pāṇavadhādīsu.",
  "anya-e0401n4:21_54": "“Ekaṁ aṅgaṁ”ti upakkamoti catutthaṁ aṅgaṁ.",
  "anya-e0401n4:21_55": "“Taṁ sahajātā cā”ti cetanā sahajātā ca.",
  "anya-e0401n4:21_56": "Cetanā pakkhe bhavāti cetanā pakkhikā.",
  "anya-e0401n4:21_57": "Cetanā viya kāyakammabhāvaṁ gacchantīti vuttaṁ hoti.",
  "anya-e0401n4:21_58": "“Abbohārikattaṁ gacchantī”ti manokammanti voharituṁ appahonakattaṁ gacchantīti attho.",
  "anya-e0401n4:21_59": "Attā padhānaṁ yesaṁ te attappadhānā.",
  "anya-e0401n4:21_60": "Abhijjhādayo.",
  "anya-e0401n4:21_61": "Attappadhānā na honti.",
  "anya-e0401n4:21_62": "Cetanā padhānā honti.",
  "anya-e0401n4:21_63": "Idheva te attappadhānā hontīti attho.",
  "anya-e0401n4:21_64": "“Tathā tathā”ti ahovata idaṁ mamassātiādinā tena tena pakārena.",
  "anya-e0401n4:21_65": "“Tatthā”ti tesu manokammesu.",
  "anya-e0401n4:21_66": "“Sabbena sabbaṁ”ti pāṭipadikapadametaṁ.",
  "anya-e0401n4:21_67": "Sabbappakāratoti attho.",
  "anya-e0401n4:21_68": "“Idhā”ti manokammaṭṭhāne.",
  "anya-e0401n4:21_69": "“Manokamma kiccavisesenā”ti ahovata idaṁ mamassātiādikena kicca visesena.",
  "anya-e0401n4:21_70": "Manokamma dīpanā niṭṭhitā.",
  "anya-e0401n4:22_0": "151.",
  "anya-e0401n4:22_1": "“Ettha ca dasannaṁ pī”tiādīsu.",
  "anya-e0401n4:22_2": "“Tāpī”ti tā pubbāparacetanāyopi.",
  "anya-e0401n4:22_3": "Ādito paṭṭhāya pavattā tāpīti sambandho.",
  "anya-e0401n4:22_4": "“Yānipanā”tiādīsu.",
  "anya-e0401n4:22_5": "Eko ekassa vadati ahaṁ imaṁ sattaṁ māremi, tvaṁ asukaṁsattaṁ mārehīti.",
  "anya-e0401n4:22_6": "Evaṁ vatvā ubhopi upakkamaṁ karonti.",
  "anya-e0401n4:22_7": "Kammaṁ pana ubhinnampi na sijjhati.",
  "anya-e0401n4:22_8": "Tattha āṇāpakassa tvaṁ asukaṁ sattaṁ mārehīti āṇāpana kammaṁ sace sijjhati.",
  "anya-e0401n4:22_9": "Vacīdvāre pavattaṁ kāyakammanti vuccati.",
  "anya-e0401n4:22_10": "Idha pana asiddhattā vacīdvāre dissa mānaṁ vacīkammanti vuccati.",
  "anya-e0401n4:22_11": "Vacīduccaritamattanti vuttaṁ hoti.",
  "anya-e0401n4:22_12": "Esanayo sesesupi.",
  "anya-e0401n4:23_0": "“Dosamūlenā”tiādīsu.",
  "anya-e0401n4:23_1": "Doso eva mūlaṁ dosamūlaṁ.",
  "anya-e0401n4:23_2": "Doso mūlaṁ massāti dosamūlaṁ.",
  "anya-e0401n4:23_3": "Taṁ sampayutta cittanti dvidhā attho.",
  "anya-e0401n4:23_4": "Byāpādo nāma doso eva.",
  "anya-e0401n4:23_5": "So kathaṁ dosena mūlena jāyeyyāti vuttaṁ “purimo byāpādavajjehī”ti.",
  "anya-e0401n4:23_6": "Parato abhijjhāyampi esanayo.",
  "anya-e0401n4:23_7": "Vibhāvanipāṭhe.",
  "anya-e0401n4:23_8": "Nidhipāṭhakā nāma rājanidhi vidhāyakā.",
  "anya-e0401n4:23_9": "Tattha caṇḍo niggahetabboti āgatattā duṭṭhaniggahatthanti vuttaṁ.",
  "anya-e0401n4:23_10": "Rājūnaṁ adinnādānaṁ mohamūlena jāyatīti yojanā.",
  "anya-e0401n4:23_11": "“Brāhmaṇānañcā”ti sakasaññāya eva yaṁ kiñci harantānaṁ brāhmaṇānañca kammaphalasambandhāpavādīnañca.",
  "anya-e0401n4:23_12": "“Āharaṇaṁ”ti adinnādānavasena haraṇaṁ.",
  "anya-e0401n4:23_13": "Avaharaṇanti vuttaṁ hoti.",
  "anya-e0401n4:23_14": "Yo pana moho rājūnaṁ uppanno, yo ca brāhmaṇānaṁ uppanno, yo ca kamma phalasambandhā pavādīnaṁ uppannoti sambandho.",
  "anya-e0401n4:23_15": "“Lobho nidānaṁ kammānaṁ samudayāyā”ti lobho kammānaṁ suṭṭhuvaḍḍhanāya nidānaṁ kāraṇaṁ hotīti yojanā.",
  "anya-e0401n4:23_16": "Sañjātā kaṅkhāyesaṁ te sañjātakaṅkhā.",
  "anya-e0401n4:23_17": "Parito uṭṭhāti etthāti pariyuṭṭhānaṁ.",
  "anya-e0401n4:23_18": "Kaṅkhāya pariyuṭṭhānaṁ kaṅkhāpariyuṭṭhānaṁ.",
  "anya-e0401n4:23_19": "Janānaṁ tānikammānīti sambandho.",
  "anya-e0401n4:24_0": "Akusalakammadīpanāniṭṭhitā.",
  "anya-e0401n4:25_0": "157.",
  "anya-e0401n4:25_1": "Kusalakamme.",
  "anya-e0401n4:25_2": "Ayaṁ pana evamādīsu suttapadesu āgatoti sambandho.",
  "anya-e0401n4:25_3": "“Mettaṁ kāyakammaṁ”ti mettāsahagataṁ kāyakammaṁ.",
  "anya-e0401n4:25_4": "Evaṁ vacīkammepi.",
  "anya-e0401n4:25_5": "Cetanā hettha kammanti adhippetā.",
  "anya-e0401n4:25_6": "Manokamme pana cetanāpi yujjati.",
  "anya-e0401n4:25_7": "Abyāpādopi yujjati.",
  "anya-e0401n4:25_8": "Ñāṇaṁ anuparivattīti ñāṇānuparivattaṁ.",
  "anya-e0401n4:25_9": "Ñāṇānuparivattītipi pāṭho, so yevattho.",
  "anya-e0401n4:25_10": "“Padakkhiṇaṁ”ti pavaḍḍhitaṁ.",
  "anya-e0401n4:25_11": "Aparaṁ pariyāyaṁ dasseti “yasmiṁ panā”tiādinā.",
  "anya-e0401n4:25_12": "Dussīlassa bhāvo dussilyaṁ.",
  "anya-e0401n4:25_13": "Pāṇātipātādikammaṁ.",
  "anya-e0401n4:25_14": "“Pavattamāne”ti kāyadvāre pavattamāne.",
  "anya-e0401n4:25_15": "“Yaṁ pana kusalaṁ”ti pāṇāti pātādito virati kusalaṁ.",
  "anya-e0401n4:25_16": "“Pavattamānaṁ”ti citte pavattamānaṁ.",
  "anya-e0401n4:25_17": "“Kicca sīsenā”ti kiccappadhānena.",
  "anya-e0401n4:25_18": "Kiccaṁ padhānaṁ katvāti adhippāyo.",
  "anya-e0401n4:25_19": "Sesamettha kāyakamme suviññeyyaṁ.",
  "anya-e0401n4:26_0": "“Vacīkammepi esevanayo”ti yasmiṁ dussilye pavattamāne vācā aparisuddhā hoti.",
  "anya-e0401n4:26_1": "Vacī saṁvaro bhijjatītiādinā vattabbaṁ.",
  "anya-e0401n4:26_2": "“Avasesaṁ panā”ti tīhi kāyakammehi catūhi vacīkammehi avasesaṁ.",
  "anya-e0401n4:26_3": "Tattha “tīhi kāyakammehī”ti tīhi kāyaduccarita virati kammehi.",
  "anya-e0401n4:26_4": "“Catūhi vacīkammehī”ti catūhi vacīduccarita virati kammehi.",
  "anya-e0401n4:26_5": "“Sabbaṁpi kalyāṇa kammaṁ”ti sabbampi dānakammaṁ, sabbampi bhāvanā kammaṁ, apacāyana kammaṁ, veyyāvaccakammaṁ, pattidānakammaṁ, pattānumodanākammaṁ, dhammasavana kammaṁ, dhamma desanā kammaṁ, sabbampi diṭṭhijukammaṁ tīsudvāresu pavattampi manokammaṁ nāmāti yojanā.",
  "anya-e0401n4:26_6": "Imesu pana dvīsu pariyāyesu pacchimoyeva padhānanti sambandho.",
  "anya-e0401n4:26_7": "“Yāva devā”ti antima pariccheda jotako nipāto.",
  "anya-e0401n4:26_8": "Matthakaparicchedenāti attho.",
  "anya-e0401n4:27_0": "Sīlapade.",
  "anya-e0401n4:27_1": "“Sīlayatī”ti sammā dahati ca upadhāreti cāti dvidhā attho.",
  "anya-e0401n4:27_2": "“Susamāhitānī”ti suppatiṭṭhitāni.",
  "anya-e0401n4:27_3": "“Uparime kusala dhamme”ti mahaggata lokuttara kusaladhamme.",
  "anya-e0401n4:27_4": "Sattasu visuddhīsu uparime citta visuddhādi kusaladhamme.",
  "anya-e0401n4:27_5": "“Adhikusala dhamme”ti adhike bodhipakkhiya kusala dhamme.",
  "anya-e0401n4:27_6": "Parehi dinnaṁ, tadeva pattiṁ.",
  "anya-e0401n4:27_7": "Sabbāni pana tāni dānādīni kusalāni.",
  "anya-e0401n4:27_8": "Sodhenti sappurisājanā.",
  "anya-e0401n4:27_9": "Tāni evapuññāni.",
  "anya-e0401n4:27_10": "Ekamekaṁ puññakriyavatthu.",
  "anya-e0401n4:27_11": "“Iminā paccayenā”ti cīvarādi paccayena, annapānādi paccayena, dhana dhanaññādipaccayena vā.",
  "anya-e0401n4:27_12": "“Sabbaṁpi cetaṁ”ti sabbampi etaṁ dasavidhaṁ puññaṁ.",
  "anya-e0401n4:27_13": "“Hīnena chandenā”ti yasakāmatādivasena hīnena chandena, hīnena cittena, hīnena vīriyena, hīnāya vīmaṁsāya.",
  "anya-e0401n4:27_14": "“Majjhimenā”ti puññapphalakāmatādivasena majjhimena.",
  "anya-e0401n4:27_15": "“Paṇītenā”ti kattabbamevidanti ariyavaṁsānu brūhanavasena paṇītena chandādinā pavatti taṁ paṇītanti yojanā.",
  "anya-e0401n4:27_16": "“Yasakāmatāyā”ti kitti saddakāmatāya vā, parivārakāmatāya vā.",
  "anya-e0401n4:27_17": "“Puññapphalakāmatāyā”ti bhavasampatti bhogasampattikāmatāya.",
  "anya-e0401n4:27_18": "“Ariyabhāvaṁ nissāyā”ti idaṁ dānaṁ nāma ariyānaṁ vaṁso.",
  "anya-e0401n4:27_19": "Ahampi ariyo.",
  "anya-e0401n4:27_20": "Tasmā mayāpi kattabbamevidanti evaṁ ariyabhāvaṁ nissāyāti attho.",
  "anya-e0401n4:27_21": "Ettha ca “ariyo”ti ācāra ariyopi yujjati dassana ariyopi.",
  "anya-e0401n4:27_22": "Tattha ācāra ariyo nāma sappuriso puthujjana kalyāṇako vuccati.",
  "anya-e0401n4:27_23": "Dassana ariyo nāma paramattha ariyo.",
  "anya-e0401n4:27_24": "“Pāramitā dānaṁ”ti sabbadānehi aggapattaṁ mahābodhi sattānaṁ pāraṅgatadānaṁ.",
  "anya-e0401n4:27_25": "Tañhi sabba sattavimokkhatthāya pavatti tattā aggapattaṁ hoti, pāraṅgataṁ.",
  "anya-e0401n4:27_26": "Tato uttaritarassa kassacidānassa abhāvato.",
  "anya-e0401n4:27_27": "Sesesupi puñña kriyavatthūsu.",
  "anya-e0401n4:27_28": "“Tikadvayaṁ”ti purimādi hīnādi tikadvayaṁ.",
  "anya-e0401n4:27_29": "“Antima vatthunā”ti antima vatthu ajjhāpajjanena vā.",
  "anya-e0401n4:27_30": "“Dussīlo nāmā”ti dussīla bhikkhu nāma.",
  "anya-e0401n4:27_31": "So hi yāvabhikkhuppaṭīññaṁ na vijahi.",
  "anya-e0401n4:27_32": "Tāva bhikkhu eva.",
  "anya-e0401n4:27_33": "Na sāmaṇero, na gihī.",
  "anya-e0401n4:27_34": "Taṁ ce añño bhikkhu amūlakena antima vatthunā anuddhaṁseti.",
  "anya-e0401n4:27_35": "Anuddhaṁsentassa saṅghādi seso.",
  "anya-e0401n4:27_36": "Omasavāde pācittiyaṁ.",
  "anya-e0401n4:27_37": "Sahaseyyaṭṭhāne tena saha atireka rattiṁ sayantassāpi āpatti natthi.",
  "anya-e0401n4:27_38": "Tasmā so dussīla bhikkhutveva vattabboti.",
  "anya-e0401n4:27_39": "“Puna kammavācāya samādātabbanti natthī”ti yathā sikkhaṁ paccakkhantassa sabbaṁ samādānaṁ bhijjati.",
  "anya-e0401n4:27_40": "Puna bhikkhubhāvaṁ icchantena puna kammavācāya samādātabbaṁ hoti.",
  "anya-e0401n4:27_41": "Evaṁ puna kammavācāya samādātabbanti natthi.",
  "anya-e0401n4:27_42": "“Itaresu panā”ti liṅganāsanaṅgato aññesu daṇḍakammaṅgesu.",
  "anya-e0401n4:27_43": "Niccasīlādīsu.",
  "anya-e0401n4:27_44": "“Yaṁ niccameva vaṭṭatī”ti yaṁ pāṇātipāta virati sīlaṁ niccameva rakkhituṁ vaṭṭati.",
  "anya-e0401n4:27_45": "Aniccaṁ na vaṭṭati.",
  "anya-e0401n4:27_46": "Kasmā, pāṇaghātādiṁ karontassa sabbakālampi duccarita sambhavato.",
  "anya-e0401n4:27_47": "Tenāha “aniccaṁ sāvajjaṁ hotī”ti.",
  "anya-e0401n4:27_48": "Duccaritaṁ hotīti attho.",
  "anya-e0401n4:27_49": "“Yaṁ niccampi vaṭṭatī”ti pakati gahaṭṭhānaṁ yaṁ vikāla bhojanādi virati sīlaṁ niccampi vaṭṭati.",
  "anya-e0401n4:27_50": "“Aniccampi vaṭṭatī”ti samādāna divasaṁ atikkamitvā vikāla bhojanādiṁ karontassa vītikkama dosovā duccarita doso vā natthīti adhippāyo.",
  "anya-e0401n4:27_51": "Tenāha “sāvajjaṁ na hotī”ti.",
  "anya-e0401n4:27_52": "Duccaritaṁ na hotīti attho.",
  "anya-e0401n4:27_53": "Tathā dasasīlañca pakati gahaṭṭhānaṁ aniccasīlaṁ nāmāti yojanā.",
  "anya-e0401n4:27_54": "“Aniccasīlameva hotī”ti pakati gahaṭṭhānaṁ taṁ dasasīlaṁ yāvajīvaṁ niccaṁ katvā samādiyitvā rakkhantānampi apabbajitattā pabbajitesu jāti sabhāveneva siddhaṁ niccasīlaṁ nāma na hoti.",
  "anya-e0401n4:27_55": "Yāvajīvaṁ katvā samādāna vaseneva niccaṁ hotīti adhippāyo.",
  "anya-e0401n4:27_56": "“Vesadhāraṇena saha siddhattā”ti ettha kathaṁ vesadhāraṇena siddhaṁ hotīti.",
  "anya-e0401n4:27_57": "Vesadhāraṇaṁ nāma gihivatthaṁ pahāya kāsāya vattha dhāraṇaṁ.",
  "anya-e0401n4:27_58": "Kāsāyavatthañca nāma arahattadhajo hoti.",
  "anya-e0401n4:27_59": "Na ca arahattadhajaṁ dhārentassa sikkhāpadaṁ asamādiyantassapi vikāle bhuñjituṁ vaṭṭati.",
  "anya-e0401n4:27_60": "Tathā naccādīni passituṁ, mālādīni dhāretuṁ, uccāsayanādīsu vasituṁ, jātarūpādīni sādituṁ.",
  "anya-e0401n4:27_61": "Kasmā iti ce, tesañhi taṁ taṁ yathāsakaṁ sīlaṁ niccaṁ suddhaṁ katvā rakkhitumeva vaṭṭatītiādinā kāraṇaṁ heṭṭhā vuttamevāti.",
  "anya-e0401n4:27_62": "“Appanaṁ apattāva adhippetā”ti appanāpattānaṁ mahaggatabhāvanānaṁ visuṁ upari vakkhamānattāti adhippāyo.",
  "anya-e0401n4:27_63": "“Etthevā”ti imasmiṁ bhāvanā kamme eva.",
  "anya-e0401n4:27_64": "“Te saññevā”ti ratanattayādīnaṁ eva ca.",
  "anya-e0401n4:27_65": "Gantuṁ āraddho gamiko.",
  "anya-e0401n4:27_66": "Addhānaṁ dīghamaggaṁ gacchanto addhiko.",
  "anya-e0401n4:27_67": "“Parisuddhenā”ti lābhasakkārādi nirapekkhatāya attukkaṁ sana paravambhanādi rahitatāya ca parisuddhena.",
  "anya-e0401n4:27_68": "“Hitappharaṇa cittenā”ti mayi karonte imassa ettakaṁ hitasukhaṁ bhavissatīti evaṁ tesaṁ hitasukhesu pharaṇa cittena.",
  "anya-e0401n4:27_69": "Mettacittenāti vuttaṁ hoti.",
  "anya-e0401n4:27_70": "“Attano kiccesu viyā”ti etena tesaṁ sabbaṁ kiccaṁ attanobhāraṁ karotīti dīpeti.",
  "anya-e0401n4:27_71": "“Sādhāraṇa karaṇaṁ”ti attano puññaṁ paresaṁ dānaṁ.",
  "anya-e0401n4:27_72": "Atta manatāpavedaniyādhusādhūti vacībhedakaraṇaṁ.",
  "anya-e0401n4:27_73": "Tañhidinnañcānumoditañca diṭṭhadhammavedanīyaṁ jātanti sambandho.",
  "anya-e0401n4:27_74": "“Yonisomanasikāre ṭhatvāti ettha silokādipakkhikaṁ ayonisomanasikāraṁ jahitvā suṇantassa imaṁ dhammaṁ sutvā attharasadhammarasappaṭisaṁvedī bhavissāmīti, desentassa imaṁ desento dhammassa ca suṇantānañca anuggahaṁ karissāmīti yonisomanasikāre ṭhatvā.",
  "anya-e0401n4:27_75": "Lābha sakkārādi pakkhiko manasikāro ayoni somanasikāro nāma.",
  "anya-e0401n4:27_76": "Niyyānattha nissaraṇattha pakkhiko yonisomanasikāro nāma.",
  "anya-e0401n4:27_77": "Niravajja kammāni nāma kasigorakkhādi kammāni.",
  "anya-e0401n4:27_78": "Niravajjasippāni nāma vaḍḍhakisippādīni vejjasippādīni ca.",
  "anya-e0401n4:27_79": "Niravajja vijjāṭhānāni nāma parūparodhara hitāni aṅgavijjā vedavijjā mantavijjādīni.",
  "anya-e0401n4:27_80": "“Vodāna karaṇaṁ”ti visesena visuddhakaraṇaṁ.",
  "anya-e0401n4:27_81": "“Taṁ sabhāvattā”ti dānasabhāvattā.",
  "anya-e0401n4:27_82": "“Cāritta sīlattā”ti sappurisānaṁ pakati cāritta sīlattā.",
  "anya-e0401n4:27_83": "Puna “taṁ sabhāvattā”ti bhāvanā sabhāvattā.",
  "anya-e0401n4:27_84": "Tathāhi desentassa ca suṇantassa ca desanāsotānusārena cittabhāvanā ñāṇabhāvanāvahattā desanāsavanā sabhāvā honti.",
  "anya-e0401n4:27_85": "Attano diṭṭhiṁ sayameva ujuṁ karontassa ca ñāṇabhāvanā kammameva.",
  "anya-e0401n4:27_86": "Tathā parassa dhammadesanaṁ sutvā ujuṁ karontassāpīti.",
  "anya-e0401n4:27_87": "“Dhammo nāma natthī”ti desanā dhammo nāma natthi.",
  "anya-e0401n4:27_88": "Kasmā, dānasīlāni desentenapi ante lakkhaṇattayena sahasaccappakāsanassa kattabbattā.",
  "anya-e0401n4:27_89": "Etena desanāsavanā ante lakkhaṇattayānupassanā bhāvanā kammaṭṭhāne patiṭṭhitattā taṁ sabhāvā hontīti dasseti.",
  "anya-e0401n4:27_90": "“Manokamma mevā”ti paduddhāro.",
  "anya-e0401n4:27_91": "“Manasmiṁ evā”ti manodvāre eva.",
  "anya-e0401n4:27_92": "“Kiccasiddhito”ti appanākiccassa sijjhanato.",
  "anya-e0401n4:27_93": "“Aṅgabhāvā sambhavato”ti appanā kiccasiddhiyaṁ aṅgabhāvā sambhavato.",
  "anya-e0401n4:27_94": "“Tañcabhāvanā maya”nti paduddhāro.",
  "anya-e0401n4:27_95": "“Dānādivasenā”ti dānasīlavasena.",
  "anya-e0401n4:27_96": "Dānavasena appavattanatoti idaṁ tāva yujjati.",
  "anya-e0401n4:27_97": "Sīlavasena appavattanatoti idaṁ pana pāḷiyā na sameti.",
  "anya-e0401n4:27_98": "Pāḷiyañhi mahaggatajjhānesupi pahānaṁ sīlaṁ veramaṇi sīlantiādi vuttanti codanā.",
  "anya-e0401n4:27_99": "Taṁ pariharanto “yaṁ panā”tiādimāha.",
  "anya-e0401n4:27_100": "“Pariyāyena vuttaṁ”ti kenapariyāyena vuttanti.",
  "anya-e0401n4:27_101": "Pakati cārittaṁ sīlanti vuccati.",
  "anya-e0401n4:27_102": "Uppanne ca pathamajjhāne nīvaraṇānaṁ pahānaṁ nāma pakaticārittameva pakati niyāmena pavattameva.",
  "anya-e0401n4:27_103": "Iti pakaticārittattā sīlanti vuttaṁ.",
  "anya-e0401n4:27_104": "Puna nīvaraṇānaṁ pahānameva tehi vigamanaṭṭhena veramaṇīti ca, pidahanaṭṭhena saṁvaroti ca, pahāna kiccaṁ avijahanaṭṭhena avītikkamoti ca, vuttaṁ.",
  "anya-e0401n4:27_105": "Cetanāsīlanti ettha pana jhānasampayutta cetanā eva vuccati.",
  "anya-e0401n4:27_106": "Sā ca sīlajāti kattā sīlanti vuttāti daṭṭhabbaṁ.",
  "anya-e0401n4:27_107": "“Appanāpatta”nti paduddhāro.",
  "anya-e0401n4:27_108": "“Jhānabhedenā”ti pana vattabbaṁ.",
  "anya-e0401n4:27_109": "Rūpāvacarakusalañhi jhānabhedena pañcavidhaṁ, jhānameva pana jhānaṅgabhedena pañcavidhanti.",
  "anya-e0401n4:28_0": "Kusalakammadīpanā niṭṭhitā.",
  "anya-e0401n4:29_0": "153.",
  "anya-e0401n4:29_1": "“Etthā”tiādīsu.",
  "anya-e0401n4:29_2": "“Dhammasaṅgahe”ti dhammasaṅgaṇi pāḷiyaṁ.",
  "anya-e0401n4:29_3": "“Dassanenā”ti sotāpatti maggaññāṇena.",
  "anya-e0401n4:29_4": "“Taṁ”ti uddhacca cetanaṁ.",
  "anya-e0401n4:29_5": "“Bhāvanāyā”ti uparimaggattayasaṅkhātāya bhāvanāya.",
  "anya-e0401n4:29_6": "Pāḷipāṭhe.",
  "anya-e0401n4:29_7": "“Cittuppādā”ti cittacetasikā vuccanti.",
  "anya-e0401n4:29_8": "“Siyā”ti ekacceti atthe nipāta padaṁ.",
  "anya-e0401n4:29_9": "Imesu chasu cittuppādesu ekacce cha cittuppādā sotāpatti maggena pahātabbā, ekacce cha cittuppādā tīhi upari maggehi pahātabbāti attho.",
  "anya-e0401n4:29_10": "Tattha pathamapade “ekacce cha cittuppādā”ti kammapathapattakammasahajātā cha cittuppādā.",
  "anya-e0401n4:29_11": "Dutīya pade “ekacce cha cittuppādā”ti akammapatha pattā dhammikesu ṭhānesu assādanābhi nandādivasena pavattā cha cittuppādā.",
  "anya-e0401n4:29_12": "“Tatthā”ti dhammasaṅgahe.",
  "anya-e0401n4:29_13": "“Itaratthā”ti itaresu bhāvanāya pahātabbesu.",
  "anya-e0401n4:29_14": "“Tassā”ti nānakkhaṇika kammapaccayassa.",
  "anya-e0401n4:29_15": "Pāḷipāṭhe.",
  "anya-e0401n4:29_16": "“Sahajātā”ti attano paccayuppannehi sahajātā.",
  "anya-e0401n4:29_17": "“Nānakkhaṇikā”ti attano paccayuppannehi asahajātā atītakālabhūte nānakkhaṇe pavattā pāṇātipātādi cetanā.",
  "anya-e0401n4:29_18": "“Yadi evaṁ”ti evaṁ yadi siyāti attho.",
  "anya-e0401n4:29_19": "Yadi uddhacca cetanā dassana pade anuddhaṭattā paṭisandhiṁ nākaḍḍhatīti viññāyeyya.",
  "anya-e0401n4:29_20": "Evaṁ satīti pāṭhaseso.",
  "anya-e0401n4:29_21": "“Ce”ti ce vadeyya.",
  "anya-e0401n4:29_22": "“Nā”ti na sakkā vattuṁ.",
  "anya-e0401n4:29_23": "“Tassā vipākassā”ti tassā uddhacca cetanāya vipākassa.",
  "anya-e0401n4:29_24": "Pāḷipāṭhe.",
  "anya-e0401n4:29_25": "“Imesu dhammesu ñāṇaṁ”ti ime dhamme ārammaṇaṁ katvā uppannaññāṇaṁ.",
  "anya-e0401n4:29_26": "“Tesaṁ vipāke”ti uddhacca sahagatānaṁ vipāke.",
  "anya-e0401n4:29_27": "“Ñāṇaṁ”ti taṁ vipākaṁ ārammaṇaṁ katvā uppannaññāṇaṁ.",
  "anya-e0401n4:29_28": "“Sabba dubbalanti ca sakkā vattuṁ”ti sambandho.",
  "anya-e0401n4:29_29": "“Ativiya kāḷakadhammattā”ti buddhādīsu mahantesu ṭhānesu saddhāratanassa antarāyaṁ katvā pavattanato atiyevakaṇha dhammattā.",
  "anya-e0401n4:29_30": "Tassā vicikicchā cetanāya paṭisandhi ākaḍḍhanampi viññātabbanti yojanā.",
  "anya-e0401n4:29_31": "“Sabhāva viruddhattā yevā”ti vicikicchā asanniṭṭhāna sabhāvā.",
  "anya-e0401n4:29_32": "Adhimokkho sanniṭṭhāna sabhāvoti evaṁ sabhāva viruddhattāyeva.",
  "anya-e0401n4:30_0": "“Sabbatthā”tiādīsu.",
  "anya-e0401n4:30_1": "“Vipaccatīti vipācetī”ti vadanti.",
  "anya-e0401n4:30_2": "Taṁ pana padarūpena na sametīti aññaṁ atthaṁ vadanto “sabbampi vā”tiādimāha.",
  "anya-e0401n4:30_3": "“Mahāsampattiyo samuṭṭhāpetvā”ti devaloke devasampatti sadisā dibbavimānādikā mahāsampattiyo samuṭṭhāpetvā.",
  "anya-e0401n4:30_4": "Idaṁ “okāsaṁ katvā”ti pade visesanaṁ.",
  "anya-e0401n4:30_5": "Tattha “sukha vipākaṁ”ti idaṁ aṭṭha ahetuka vipākāni sandhāya vuttaṁ.",
  "anya-e0401n4:30_6": "Rūpaloke brahmānaṁ rūpakāyo rūpāvacara kammena nibbatto.",
  "anya-e0401n4:30_7": "So ca kāmāvacara dhamma samūho eva.",
  "anya-e0401n4:30_8": "Evaṁ sante tasmiṁ loke pañca ahetuka vipākānipi rūpāvacara kammena nibbattāni siyunti codanā.",
  "anya-e0401n4:30_9": "Taṁ pariharanto “rūpāvacara kusalaṁhī”tiādimāha.",
  "anya-e0401n4:30_10": "“Tānī”ti apāyabhūmiyaṁ uppannāni aṭṭha ahetuka vipākāni.",
  "anya-e0401n4:30_11": "“Sabbasmiṁ kāmaloke”ti ekādasavidhe kāmaloke.",
  "anya-e0401n4:30_12": "“Tesu cā”ti tesu aṭṭha ahetuka vipākesu ca.",
  "anya-e0401n4:30_13": "“Ārammaṇantare”ti kasiṇa nimittādito aññasmiṁ ārammaṇe.",
  "anya-e0401n4:30_14": "“Nimittā rammaṇe”ti kasiṇa nimittādike nimitta paññattā rammaṇe.",
  "anya-e0401n4:30_15": "“Tāni pañcavipākānī”ti cakkhu viññāṇādīni pañca ahetuka vipākāni kāmāvacara kusala kammasseva vipākāni hontīti yojanā.",
  "anya-e0401n4:30_16": "“Soḷasaka maggo”ti soḷasakathā maggo kathāpabandho.",
  "anya-e0401n4:30_17": "Evaṁ dvādasa kamaggo.",
  "anya-e0401n4:30_18": "“Ahetukaṭṭhaka”nti ahetuka vipākaṭṭhakaṁ.",
  "anya-e0401n4:30_19": "Sammā pakārena jānātīti sampajānaṁ. Ñāṇaṁ.",
  "anya-e0401n4:30_20": "Sampajānena katanti viggaho.",
  "anya-e0401n4:30_21": "Na sampajānakataṁ asampajānakataṁ.",
  "anya-e0401n4:30_22": "“Saddahitvā”ti etena diṭṭhuju kammañāṇa sampattiṁ dīpeti.",
  "anya-e0401n4:30_23": "Na hi tena ñāṇena asampanno kammañca kammaphalañca saddahatīti.",
  "anya-e0401n4:30_24": "Jānitvāti vā pāṭho siyā.",
  "anya-e0401n4:30_25": "“Ekamekaṁ”ti ekamekaṁ kusalakammaṁ.",
  "anya-e0401n4:30_26": "“Kusala samaye”ti kusala kamma karaṇakāle.",
  "anya-e0401n4:30_27": "Kusaluppattikāle vā.",
  "anya-e0401n4:30_28": "Yassame īdisaṁ puññaṁ pasutaṁ.",
  "anya-e0401n4:30_29": "Tassame bhavalābho bhogalābho mittalābho sabbelābhā ekantena sulābhāti attho.",
  "anya-e0401n4:30_30": "“Suladdhaṁ”ti idaṁ puññaṁ suladdhaṁ.",
  "anya-e0401n4:30_31": "Devesu ca manussesu saṁsaritvāti pāṭhaseso.",
  "anya-e0401n4:30_32": "“Sesenā”ti tassakammassa vipākāvasesena.",
  "anya-e0401n4:30_33": "Aṭṭhakathā pāṭhe.",
  "anya-e0401n4:30_34": "“Ekapiṇḍapātasmiṁ”ti ekavāraṁ piṇḍapātadāne.",
  "anya-e0401n4:30_35": "Saṁyuttaṭṭhakathāyaṁ vuttaṁ.",
  "anya-e0401n4:30_36": "Tasmā yaṁ vuttaṁ ‘ekā cetanā ekameva paṭisandhiṁ detī’ti, taṁ suvuttanti adhippāyo.",
  "anya-e0401n4:30_37": "“Paṭipakkhehī”ti paṭipakkhehi akusalehi.",
  "anya-e0401n4:30_38": "Visesena bhusaṁ muḷho byāmuḷho.",
  "anya-e0401n4:30_39": "Ativiya byāmuḷho atibyāmuḷho.",
  "anya-e0401n4:30_40": "Atibyāmuḷhatthāya paccayabhūtanti viggaho.",
  "anya-e0401n4:30_41": "Atiduppaññāya paccayabhūtanti attho.",
  "anya-e0401n4:30_42": "So hi thero vadatīti sambandho.",
  "anya-e0401n4:30_43": "“Iti katvā”ti evaṁ manasikaritvā.",
  "anya-e0401n4:30_44": "“Sannihitapaccayamattenā”ti āsanne saṇṭhitapaccaya mattena.",
  "anya-e0401n4:30_45": "“Pubbapayoga paccayamattenā”ti vuttaṁ hoti.",
  "anya-e0401n4:30_46": "Balavakammavasena uppannattā tikkhataraṁ vipākaṁ.",
  "anya-e0401n4:30_47": "Yadā payoga rahitena paccayagaṇena uppajjati, tadā asaṅkhārikaṁ nāma.",
  "anya-e0401n4:30_48": "Yadā payogasahitena, tadā sasaṅkhārikaṁ nāma.",
  "anya-e0401n4:30_49": "Tattha asaṅkhārikaṁ tikkhaṁ nāma.",
  "anya-e0401n4:30_50": "Sasaṅkhārikaṁ mandaṁ nāma.",
  "anya-e0401n4:30_51": "Tathā dubbala kammena uppanne mandavipākepi yojetabbaṁ.",
  "anya-e0401n4:30_52": "Evaṁ tikkhamandānaṁ mandatikkhatāpatti nāma siyā.",
  "anya-e0401n4:30_53": "Na ca tathā sakkā bhavitunti adhippāyo.",
  "anya-e0401n4:30_54": "Ettha siyā, yadi pubbakammavasena aṭṭhannaṁ mahāvipākānaṁ saṅkhārabhedo siddho siyā, aṭṭhannaṁ ahetuka vipākānampi sosaṅkhārabhedo siddho bhaveyya.",
  "anya-e0401n4:30_55": "Tānipi hi kānici asaṅkhārikena kammena nibbattāni, kānici sasaṅkhārikenāti codanā.",
  "anya-e0401n4:30_56": "Taṁ pariharanto “ahetuka vipākānaṁ panā”tiādimāha.",
  "anya-e0401n4:30_57": "“Ubhayakamma nibbattanaṁ”ti tesaṁ saṅkhāra bhedarahitattā asaṅkhārika kammenapi virodho natthi.",
  "anya-e0401n4:30_58": "Sasaṅkhārika kammenapi virodho natthi.",
  "anya-e0401n4:30_59": "Asaṅkhārika kammenapi nibbattanti.",
  "anya-e0401n4:30_60": "Sasaṅkhārika kammenapi nibbattanti.",
  "anya-e0401n4:30_61": "Evaṁ ubhayakamma nibbattanaṁ yuttaṁ.",
  "anya-e0401n4:30_62": "“Iti adhippāyo”ti tassa therassa adhippāyo.",
  "anya-e0401n4:30_63": "“Na kammāgamana vasenā”ti kammasaṅkhātassa cirakālato āgamana paccayassa vasena.",
  "anya-e0401n4:30_64": "“Āgamanaṁ”ti ca āgacchati etenāti āgamananti viggaho.",
  "anya-e0401n4:30_65": "“Kammabhave”ti atīte kammakaraṇabhave.",
  "anya-e0401n4:30_66": "“Kecanā”ti keci.",
  "anya-e0401n4:30_67": "Aṭṭhasāliniyaṁ pana āgatāti ca.",
  "anya-e0401n4:30_68": "Paṭisambhidā magge pana dvihetukā vuttāti ca sambandho.",
  "anya-e0401n4:30_69": "Imasmiṁ ṭhāne paṭisambhidā maggaṭṭhakathā vacanampi vattabbanti vadanto “tattha panā”tiādimāha.",
  "anya-e0401n4:30_70": "“Tīsukhaṇesū”ti kammakkhaṇe nikantikkhaṇe paṭisandhikkhaṇeti tīsukhaṇesu.",
  "anya-e0401n4:30_71": "“Ṭīkākārāpanā”ti abhidhammaṭīkākārāpana.",
  "anya-e0401n4:30_72": "“Sāvasesapāṭho”ti pāḷiyaṁ tihetukena kammena dvihetuka paṭisandhi, dvihetukena kammena ahetuka paṭisandhi avasesā hoti.",
  "anya-e0401n4:30_73": "Evaṁ avasesa vākya sahito pāṭho.",
  "anya-e0401n4:30_74": "Sarikkhameva sarikkhakaṁ.",
  "anya-e0401n4:30_75": "Kammena sarikkhakaṁ sadisaṁ kammasarikkhakaṁ. Vipākaṁ.",
  "anya-e0401n4:30_76": "“Mahātherenā”ti sāriputta mahātherena.",
  "anya-e0401n4:30_77": "Evañca katvātiādinā ṭīkākārānaṁ vacanaṁ upatthambheti.",
  "anya-e0401n4:31_0": "Kāmāvacarakammaṁ niṭṭhitaṁ.",
  "anya-e0401n4:32_0": "154.",
  "anya-e0401n4:32_1": "Rūpāvacarakamme.",
  "anya-e0401n4:32_2": "“Appaguṇatāyā”ti aparicitatāya.",
  "anya-e0401n4:32_3": "Avaḍḍhatāya.",
  "anya-e0401n4:32_4": "“Hīnehi chandādīhī”ti lābhasakkāra silokādi sāpekkhatāya hīnehi chandādīhi.",
  "anya-e0401n4:32_5": "“Te dhammā”ti chandādayo dhammā.",
  "anya-e0401n4:32_6": "Tāni idha nādhippetāni.",
  "anya-e0401n4:32_7": "Kasmā, upapattippabhedassa asādhakattāti adhippāyo.",
  "anya-e0401n4:32_8": "“Imānevā”ti imāni eva jhānāni.",
  "anya-e0401n4:32_9": "“Tividhāsū”ti ekasmiṁtale brahmapārisajjādi vasena tividhāsu.",
  "anya-e0401n4:32_10": "“Aṭṭhārasappabhedena vibhajitvā”ti tīsu hīna majjhimapaṇītesu ekekasmiṁ hīna hīnaṁ hīna majjhimaṁ hīna paṇītantiādinā vibhattena navavidhāni honti.",
  "anya-e0401n4:32_11": "Puna tesu tīṇi majjhimāni.",
  "anya-e0401n4:32_12": "Majjhimahīnaṁ majjhimamajjhimantiādinā vibhattāni navavidhāni honti.",
  "anya-e0401n4:32_13": "Evaṁ aṭṭhārasabhedena vibhajitvā.",
  "anya-e0401n4:32_14": "“Kammadvārāni nāmā”ti kammappavatti mukhāni nāma.",
  "anya-e0401n4:32_15": "“Imehi pabhāvitattā”ti imehi pabhāvehi mūlakāraṇehi pabhāvitattā pavattāpitattā.",
  "anya-e0401n4:32_16": "“Aṭṭhārasakhattiyā”ti hīnamajjhimādibhedena aṭṭhārasa khattiyā.",
  "anya-e0401n4:32_17": "Tathā aṭṭhārasa brāhmaṇādayo.",
  "anya-e0401n4:32_18": "Aṭṭha cattālīsa gottāni nāma hīnamajjhimā divasena vibhattāni gotamagottādīni aṭṭhacattālīsa gottāni.",
  "anya-e0401n4:32_19": "Tesaṁ cāritta paṭipattibhūtāni caraṇānipi aṭṭhacattālīsa hontīti.",
  "anya-e0401n4:32_20": "Ettha siyā.",
  "anya-e0401n4:32_21": "Purima vacane hīnādīni brahmaloke, aṭṭhakathā vacanehīnādīni manussaloketi sādhetabbaṁ aññaṁ, sādhakaṁ aññanti codanā.",
  "anya-e0401n4:32_22": "Taṁ pariharati “etenahī”tiādinā.",
  "anya-e0401n4:32_23": "“Upalakkhetī”ti paccakkhato pākaṭaṁ ekadesaṁ dassetvā apākaṭe tādisepi jānāpetīti attho.",
  "anya-e0401n4:32_24": "“Samatthā samatthaṁ vā”ti samatthā samatthabhāvaṁ vā.",
  "anya-e0401n4:32_25": "“Tathā hānenā”ti tathāhi anena ācariyena.",
  "anya-e0401n4:32_26": "Anuruddhā cariyenāti vuttaṁ hoti.",
  "anya-e0401n4:32_27": "Nāma rūpa paricchede vuttanti sambandho.",
  "anya-e0401n4:32_28": "Samānāsevane laddhe sati, mahabbale vijjamāne mahaggatakammaṁ vipākaṁ janeti.",
  "anya-e0401n4:32_29": "Tādisaṁ hetuṁ aladdhā alabhitvā abhiññā cetanā vipākaṁ na paccatīti yojanā.",
  "anya-e0401n4:32_30": "Tattha “samānā sevane”ti bhūmisamānatā vasena samānāsevane.",
  "anya-e0401n4:32_31": "Kāmajavanaṁ kāmajavanena samānāsevanaṁ.",
  "anya-e0401n4:32_32": "Rūpajavanaṁ rūpajavanena.",
  "anya-e0401n4:32_33": "Arūpajavanaṁ arūpajavanenāti daṭṭhabbaṁ.",
  "anya-e0401n4:32_34": "Tena vuttaṁ “samānabhūmikato”tiādi.",
  "anya-e0401n4:32_35": "Tattha “tadabhāvato”ti tādisassa balavabhāvassa abhāvato.",
  "anya-e0401n4:32_36": "Ekavāramattabhūtā mahaggata cetanā ca.",
  "anya-e0401n4:32_37": "“Sabba pathamabhūtā”ti samāpatti vīthīsu gotrabhussa anantare mahaggata javanaṁ sandhāya vuttaṁ.",
  "anya-e0401n4:32_38": "Lokuttara maggacetanā kadācipi samānā sevanaṁ na labhati.",
  "anya-e0401n4:32_39": "Evaṁ santepi attano anantarato paṭṭhāya yāvajīvampi bhavantarepi ariyaphalaṁ janetiyeva.",
  "anya-e0401n4:32_40": "Evamevāti vuttaṁ hoti.",
  "anya-e0401n4:32_41": "Idaṁ pavattiphalaṁ nāma hoti, idha pana paṭisandhi phalaṁ vicāritaṁ, tasmā asamānaṁ idaṁ nidassananti ce. Vuccate.",
  "anya-e0401n4:32_42": "Maggacetanā nāma taṇhā sahāyakaṁ vaṭṭagāmi kammaṁ na hoti.",
  "anya-e0401n4:32_43": "Ataṇhā sahāyakaṁ vivaṭṭagāmi kammaṁ hoti.",
  "anya-e0401n4:32_44": "Tasmā paṭisandhiṁ na deti.",
  "anya-e0401n4:32_45": "Sace pana taṁ taṇhā sahāyakaṁ vaṭṭagāmikammaṁ bhaveyya.",
  "anya-e0401n4:32_46": "Paṭisandhi kālepi phalaṁ dadeyya.",
  "anya-e0401n4:32_47": "Asamānā sevanatā pamāṇaṁ na bhaveyya.",
  "anya-e0401n4:32_48": "Evaṁ aññakāraṇattā asamānaṁ nidassanaṁ hoti.",
  "anya-e0401n4:32_49": "Na asamānā sevanatāyāti daṭṭhabbaṁ.",
  "anya-e0401n4:32_50": "“Upacitattā”ti punappunaṁ āsevana lābhena vaḍḍhitattā.",
  "anya-e0401n4:32_51": "“Sā cetanā”tiādikammikamahaggata cetanā ca.",
  "anya-e0401n4:32_52": "“Nā”ti codanā, na siyāti attho.",
  "anya-e0401n4:32_53": "Na ca sāpi samānabhūmaka dhammato laddhā sevanā hoti.",
  "anya-e0401n4:32_54": "Evaṁ santepi katattā bhāvitattāti vuttaṁ.",
  "anya-e0401n4:32_55": "Bhāvitattāti ca punappunaṁ āsevana lābhena vaḍḍhitattā iccevattho.",
  "anya-e0401n4:32_56": "Tasmā viññāyati asamānabhūmikehi pubbabhāgappavattehi kāmajavanehi paramparato punappunaṁ laddhā sevanatāya eva idha upacitattāti vuttanti.",
  "anya-e0401n4:32_57": "Tena vuttaṁ “ubhayattha panā”tiādi.",
  "anya-e0401n4:32_58": "Tattha “ubhayatthā”ti ubhayesu katattā upacitattāti ca katattā bhāvitattāti ca vuttesu pāṭhesu.",
  "anya-e0401n4:32_59": "“Pathama samannāhārato paṭṭāyā”ti mahaggatajjhāne appanāvīthito pure dvīsu parikamma bhāvanā upacāra bhāvanāsu parikamma bhāvanaṁ bhāventassa pathavī pathavītiādinā pathama samannāhārato paṭṭhāya.",
  "anya-e0401n4:32_60": "Lokuttara maggepana dasasu vipassanā ñāṇesu sabbapathamaṁ sammasanaññāṇaṁ bhāventassa rūpaṁ aniccaṁ vedanā aniccātiādinā pathama samannāhārato paṭṭhāyāti attho.",
  "anya-e0401n4:32_61": "Upacinitvāti ca bhāvetvāti ca vaḍḍhetvā icceva attho.",
  "anya-e0401n4:32_62": "“Abbhuṇhā”ti abhinavāti vuttaṁ hoti.",
  "anya-e0401n4:32_63": "“Ayaṁ vādo”ti anuruddhā cariyassa vādo.",
  "anya-e0401n4:32_64": "Yadi evaṁ, aṭṭhakathāsu saṅkhāra paccayā viññāṇa pada niddesesu abhiññā cetanā panettha parato viññāṇassa paccayo na hotīti na gahitāti vuttaṁ.",
  "anya-e0401n4:32_65": "Tattha aññaṁ yuttaṁ kāraṇaṁ vattabbanti, taṁ vadanto “catutthajjhāna samādhissa panā”tiādimāha.",
  "anya-e0401n4:32_66": "“Ṭīkākārā”ti abhidhammaṭīkākārā.",
  "anya-e0401n4:32_67": "“Tassā panā”tiādi attanovāda dassanaṁ.",
  "anya-e0401n4:32_68": "Sādhentiyā abhiññā cetanāya.",
  "anya-e0401n4:32_69": "Acittakabhava patthanāsahitaṁ saññā virāganti sambandho.",
  "anya-e0401n4:32_70": "“Idhā”ti manussa loke.",
  "anya-e0401n4:33_0": "“Anāgāmino panā”tiādīsu.",
  "anya-e0401n4:33_1": "“Etenā”ti etena attha vacanena.",
  "anya-e0401n4:33_2": "“Saddhādhiko”ti sandhindriyādhiko.",
  "anya-e0401n4:33_3": "Evaṁ vīriyādhikādīsupi.",
  "anya-e0401n4:33_4": "“Attanā laddha samāpattīnaṁ”ti ekassapi puggalassa bahūnaṁ attanā laddha samāpattīnaṁ.",
  "anya-e0401n4:33_5": "Tesu puthujjana sotāpanna sakadāgāmīsu.",
  "anya-e0401n4:33_6": "“Puthujjano”ti jhānalābhi puthujjano.",
  "anya-e0401n4:33_7": "“Nikantiyāsatī”ti kāmabhavanikantiyā sati.",
  "anya-e0401n4:33_8": "“Itare panā”ti sotāpanna sakadāgāmino pana.",
  "anya-e0401n4:33_9": "Parihīnajjhānā eva tattha nibbattanti.",
  "anya-e0401n4:33_10": "Na nikanti balenāti adhippāyo.",
  "anya-e0401n4:33_11": "Vibhāvanipāṭhe “tesaṁ pī”ti jhānalābhi sotāpanna sakadāgāmīnampi.",
  "anya-e0401n4:33_12": "Icchantena ṭīkācariyena.",
  "anya-e0401n4:33_13": "Tathā nikantiyā sati puthujjanādayo kāmāvacara kamma balena kāmabhavepi nibbattantīti yojanā.",
  "anya-e0401n4:33_14": "Cetopaṇidhi ijjhati.",
  "anya-e0401n4:33_15": "Kasmā, visuddhattā.",
  "anya-e0401n4:33_16": "Sīlavisuddhattāti adhippāyo.",
  "anya-e0401n4:33_17": "“Te”ti jhānalābhi sotāpanna sakadāgāmino.",
  "anya-e0401n4:33_18": "Aṅguttara pāṭhe.",
  "anya-e0401n4:33_19": "“Sahadassanuppādā”ti sotāpatti maggaññāṇaṁ dassananti vuccati.",
  "anya-e0401n4:33_20": "Dassanassa uppādakkhaṇena saddhiṁ.",
  "anya-e0401n4:33_21": "Natthi tassa taṁ saṁyojanantipi pāṭho.",
  "anya-e0401n4:33_22": "“Imaṁ lokaṁ”ti imaṁ kāmalokaṁ.",
  "anya-e0401n4:33_23": "“Vipassanā nikanti taṇhā”ti teneva dhammarāgena tāya dhamma nandiyāti evaṁ vuttā vipassanā sukhe nikanti taṇhā.",
  "anya-e0401n4:33_24": "Paccaye sati kuppanti nassantīti kuppā.",
  "anya-e0401n4:33_25": "Kuppā dhammā yesaṁ te kuppa dhammā.",
  "anya-e0401n4:33_26": "“Dhammā”ti mahaggata dhammā.",
  "anya-e0401n4:33_27": "Ime dve sotāpanna sakadāgāmino sīlesu paripūrakārino nāma.",
  "anya-e0401n4:33_28": "Sīlappaṭi pakkhānaṁ kilesānaṁ sabbaso pahīnattā.",
  "anya-e0401n4:33_29": "Tasmā te sīlesu akuppa dhammāti vuccanti.",
  "anya-e0401n4:33_30": "Samādhismiṁ pana kuppa dhammā eva.",
  "anya-e0401n4:33_31": "“Mahābrahmesu na nibbattantī”ti mahābrahmattaṁ na labhantīti adhippāyo.",
  "anya-e0401n4:33_32": "“Hīnajjhāsayattā”ti ettha itthiyo nāma pakatiyāva hīnajjhāsayā honti nīca chandā nīca cittā mandavīriyā mandapaññā.",
  "anya-e0401n4:33_33": "Kasmā, hīnaliṅgattā.",
  "anya-e0401n4:33_34": "Kasmā ca tā hīnaliṅgā honti.",
  "anya-e0401n4:33_35": "Dubbala kammanibbattattā.",
  "anya-e0401n4:33_36": "Dubbala kammanti ca purisatta janakaṁ kammaṁ upādāya vuccati.",
  "anya-e0401n4:33_37": "Brahmapurohitānampi saṅgahaṇaṁ veditabbaṁ.",
  "anya-e0401n4:33_38": "Kasmā, brahmapārisajjānanti aṭṭhakathā vacanassa yebhūyyavacanattā.",
  "anya-e0401n4:33_39": "Tenāha “na mahābrahmānaṁ”ti.",
  "anya-e0401n4:33_40": "Itarathā na brahmapurohitānaṁ na ca mahābrahmānanti vuttaṁ siyā.",
  "anya-e0401n4:33_41": "Na ca tathā sakkā vattuṁ ‘brahmattanti mahābrahmatta’nti iminā vacanena virujjhanato.",
  "anya-e0401n4:33_42": "Ayañca attho na kevalaṁ yebhūyyanayamattena siddho.",
  "anya-e0401n4:33_43": "Atha kho byañjana sāmatthiyenāpi siddhoti dassetuṁ “tehī”tiādimāha.",
  "anya-e0401n4:33_44": "Tattha “te”ti brahmapurohitā.",
  "anya-e0401n4:33_45": "Saṁyuttapāṭhe.",
  "anya-e0401n4:33_46": "“Paṭibhātutaṁ”ti ettha “taṁ”ti tuyhaṁ.",
  "anya-e0401n4:33_47": "Dhammīkathā tuyhaṁ paṭibhātu, pātubbhavatu.",
  "anya-e0401n4:33_48": "Kathetu icceva vuttaṁ hoti.",
  "anya-e0401n4:33_49": "“Brāhmaṇā”ti abhibhuṁ bhikkhuṁ ālapati.",
  "anya-e0401n4:33_50": "“Brahmuno”ti mahābrahmuno atthāya.",
  "anya-e0401n4:33_51": "Evaṁ sesesu dvīsu.",
  "anya-e0401n4:33_52": "“Tesaṁ”ti brahmapurohitānaṁ.",
  "anya-e0401n4:33_53": "Vibhāvanipāṭhe “iti attho daṭṭhabbo”ti “brahmapārisajjesu yevā”ti pulliṅga vacanattā puggalappadhānaṁ hoti.",
  "anya-e0401n4:33_54": "Nabhūmippadhānaṁ.",
  "anya-e0401n4:33_55": "Tasmā ayamattho yuttivasena daṭṭhabboti.",
  "anya-e0401n4:33_56": "“Tīsubhavaggesū”ti vehapphalabhūmi puthujjanabhavaggo nāma hoti rūpaloke.",
  "anya-e0401n4:33_57": "Tato upari puthujjanabhūmiyā abhāvato.",
  "anya-e0401n4:33_58": "Akaniṭṭhabhūmi ariyabhavaggo nāma.",
  "anya-e0401n4:33_59": "Tattha ṭhitānaṁ ariyānaṁ tattheva niṭṭhānato.",
  "anya-e0401n4:33_60": "Nevasaññābhūmi lokabhavaggo nāma.",
  "anya-e0401n4:33_61": "Tato upari lokasseva abhāvatoti.",
  "anya-e0401n4:34_0": "Kammacatukkānudīpanā niṭṭhitā.",
  "anya-e0401n4:35_0": "155.",
  "anya-e0401n4:35_1": "Maraṇuppattiyaṁ.",
  "anya-e0401n4:35_2": "“Āyuparimāṇassā”ti āyukappassa.",
  "anya-e0401n4:35_3": "“Tadubhayassā”ti āyukappassa ca kammassa ca.",
  "anya-e0401n4:35_4": "“Upaghātaka kammenā”ti balavantena pāṇātipātakammena.",
  "anya-e0401n4:35_5": "“Dussimāra kalāburājādīnaṁ viyā”ti tesaṁ maraṇaṁ viya.",
  "anya-e0401n4:35_6": "Uparodhitaṁ khandha santāna massāti viggaho.",
  "anya-e0401n4:35_7": "“Uparodhitaṁ”ti upagantvā nirodhāpitaṁ.",
  "anya-e0401n4:35_8": "Kammaṁ khiyyatiyeva.",
  "anya-e0401n4:35_9": "Evaṁ sati, sabbaṁpi maraṇaṁ ekena kammakkhayena siddhaṁ.",
  "anya-e0401n4:35_10": "Tasmā ekaṁ kammakkhaya maraṇameva vattabbanti vuttaṁ hoti.",
  "anya-e0401n4:35_11": "“Itarepi vuttā”ti itarānipi tīṇi maraṇāni vuttānīti codanā.",
  "anya-e0401n4:35_12": "Vuccate parihāro.",
  "anya-e0401n4:35_13": "“Sarasavasenevā”ti attano dhammatāvaseneva.",
  "anya-e0401n4:35_14": "Nānā āyu kappaṁ vidahanti saṅkharontīti nānāāyukappa vidhāyakā.",
  "anya-e0401n4:35_15": "“Sattanikāye”ti sattasamūhe.",
  "anya-e0401n4:35_16": "Niccakālaṁ ṭhitiṁ karontīti ṭhitikarā.",
  "anya-e0401n4:35_17": "Kadāci vuddhiṁ karonti, kadāci hāniṁ karontīti vuddhikarā hānikarā ca.",
  "anya-e0401n4:35_18": "“Tesaṁ vasenā”ti tesaṁ utu āhārānaṁ vasena.",
  "anya-e0401n4:35_19": "“Tayopi cete”ti etetayopi ṭhitikarādayo.",
  "anya-e0401n4:35_20": "Kammaṁ vipaccamānaṁ datvā khiyyatīti sambandho.",
  "anya-e0401n4:35_21": "Etena evarūpeṭhāne kammaṁ appadhānanti dīpeti.",
  "anya-e0401n4:35_22": "“Tadanurūpaṁ evā”ti taṁ dasavassakālānu rūpaṁ eva.",
  "anya-e0401n4:35_23": "“Bho gañcā”ti dhanadhaññādiparibhogañca.",
  "anya-e0401n4:35_24": "Tesaṁ utuāhārānaṁ gati etesanti taggatikā.",
  "anya-e0401n4:35_25": "Tesaṁ utuāhārānaṁ gatiṁ anuvattantīti vuttaṁ hoti.",
  "anya-e0401n4:35_26": "Tenāha “tadanuvattikā”ti.",
  "anya-e0401n4:35_27": "Saṅkhāravidūhi aññatrāti sambandho.",
  "anya-e0401n4:35_28": "Saṅkhāraviduno ṭhapetvāti attho.",
  "anya-e0401n4:35_29": "Iddhiyā pakatāti iddhimayā.",
  "anya-e0401n4:35_30": "“Iddhiyā”ti deviddhiyāvā bhāvanāmayiddhiyāvā.",
  "anya-e0401n4:35_31": "Vijjāya pakatāti vijjāmayā.",
  "anya-e0401n4:35_32": "“Vijjāyā”ti gandhārivijjāya.",
  "anya-e0401n4:35_33": "Aṭṭhi nhāru maṁsa lohitādikā rasadhātuyo ayanti vaḍḍhanti etehīti rasāyanāni.",
  "anya-e0401n4:35_34": "Tāni vidahanti etehīti rasāyana vidhayo.",
  "anya-e0401n4:35_35": "Nayūpadesā.",
  "anya-e0401n4:35_36": "Ciraṭṭhiti katthāya jīvitaṁ saṅkharonti etehīti jīvita saṅkhārā.",
  "anya-e0401n4:35_37": "Iddhimaya vijjāmaya jīvita saṅkhāresu ca rasāyana vidhisaṅkhātesu jīvita saṅkhāresu ca vidunoti samāso.",
  "anya-e0401n4:35_38": "“Dvi samuṭṭhānika rūpadhammesū”ti utusamuṭṭhānika rūpadhammesu ca āhāra samuṭṭhānika rūpadhammesu ca.",
  "anya-e0401n4:35_39": "“Pariṇamantesū”ti vipariṇamantesu.",
  "anya-e0401n4:35_40": "Tenāha “jiyyamānesū”tiādiṁ.",
  "anya-e0401n4:35_41": "“Yāvamahantaṁ pīti” sabbaññubuddhānaṁ kammaṁ viya koṭipattavasena atimahantampi.",
  "anya-e0401n4:35_42": "“Assā”ti kammassa.",
  "anya-e0401n4:35_43": "“Upacchedaka maraṇepi netabbo”ti balavante upacchedaka kamme āgate yāvamahantampi janaka kammaṁ attano vipākādhiṭṭhāna vipattiyā khiyyatiyeva.",
  "anya-e0401n4:35_44": "So cassakhayo na sarasena hoti, atha kho upacchedaka kamma balena hotīti idha upacchedaka maraṇaṁ visuṁ gahitanti evaṁ upacchedaka maraṇepi netabbo.",
  "anya-e0401n4:35_45": "“Akāla maraṇaṁ”ti āyukkhayamaraṇādīni tīṇi maraṇāni kālamaraṇāni nāma, maraṇā rahakāle maraṇānīti vuttaṁ hoti.",
  "anya-e0401n4:35_46": "Tato aññaṁ yaṁ kiñci maraṇaṁ akāla maraṇanti vuccati.",
  "anya-e0401n4:35_47": "Tenāha “tañhi pavattamānaṁ”tiādiṁ.",
  "anya-e0401n4:35_48": "“Mūlabhedato”ti mūlakāraṇappabhedato.",
  "anya-e0401n4:35_49": "Yasmā pana milinda pañhe vuttanti sambandho.",
  "anya-e0401n4:35_50": "Sannipatantīti sannipātā.",
  "anya-e0401n4:35_51": "Sannipātehi uppannā sannipātikāti atthaṁ sandhāya “sannipatitānaṁ”ti vuttaṁ. Athavā.",
  "anya-e0401n4:35_52": "Sannipatanaṁ sannipāto.",
  "anya-e0401n4:35_53": "Dvinnaṁ tiṇṇaṁ vā dosānaṁ missakabhāvo.",
  "anya-e0401n4:35_54": "Sannipātena uppannā sannipātikātipi yujjati.",
  "anya-e0401n4:35_55": "“Anisammakārīnaṁ”ti anisāmetvā anupadhāretvā karaṇa sīlānaṁ.",
  "anya-e0401n4:35_56": "Pavattā ābādhā visamaparihārajānāmāti yojanā.",
  "anya-e0401n4:35_57": "“Attanā vākatānaṁ payogānaṁ”ti satthaharaṇa, visakhādana, udakapātanādivasena katānaṁ.",
  "anya-e0401n4:35_58": "“Vināsentī”ti satthavassa vālukavassādīni vassāpetvāvā samudda vīciyo uṭṭhāpetvāvā evarūpe mahante bhayupaddave katvā vināsenti.",
  "anya-e0401n4:35_59": "“Manussa pathe”ti manussa padese.",
  "anya-e0401n4:35_60": "“Te”ti caṇḍā yakkhā.",
  "anya-e0401n4:35_61": "“Jīvitakkhayaṁ pāpentī”ti manussānaṁ vā gomahiṁsānaṁ vā medalohitāni pātabyatthāya tesu nānārogantara kappāni uppādetvā jīvitakkhayaṁ pāpentīti attho.",
  "anya-e0401n4:35_62": "“Vattabbameva natthī”ti sakalaṁ rajjaṁ vā raṭṭhaṁ vā dīpakaṁ vā vināsentīti vutte sakalaṁ janapadaṁ vā nagaraṁ vā nigamaṁ vā gāmaṁ vā taṁ taṁ puggalaṁ vā vināsentīti visuṁ vattabbaṁ natthīti adhippāyo.",
  "anya-e0401n4:35_63": "“Satthadubbhikkharogantara kappāpī”ti satthantara kappo dubbhikkhantara kappo rogantara kappoti ime tayo antara kappāpi idha vattabbāti attho.",
  "anya-e0401n4:35_64": "Tesu pana rogantara kappo yakkhā vāḷe amanusse ossajjanti, tena bahū manussā kālaṅkarontīti iminā ekadesena vuttoyeva.",
  "anya-e0401n4:35_65": "“Upapīḷako paghātakānaṁ kammānaṁ vipaccanavasenā”ti ettha tesaṁ kammānaṁ okāsappaṭilābhena sattasantāne sukhasantānaṁ vibādhetvā maraṇaṁ vā pāpetvā maraṇa mattaṁ vā dukkhaṁ janetvā pīḷanañca ghātanañca idha vipaccana nāmena vuttanti daṭṭhabbaṁ.",
  "anya-e0401n4:35_66": "Vipākaṁ pana janentuvā, māvā, idha appamāṇanti.",
  "anya-e0401n4:35_67": "Ettha siyā.",
  "anya-e0401n4:35_68": "Aṭṭhasu kāraṇesu opakkamikaṭṭhāne ‘kuppitāhi devatā sakalaṁ rajjādikaṁ asesaṁ katvā vināsentī’ti vuttaṁ.",
  "anya-e0401n4:35_69": "Tattha vināsitā janā kiṁ nu kho attano attano kamma vipākajehi ābādhana daṇḍehi vā vinassanti, udāhu visuṁ opakkamikehi ābādhana daṇḍehi vā vinassanti.",
  "anya-e0401n4:35_70": "Yañcettha vuttaṁ ‘evaṁ akāla maraṇaṁ upacchedaka kammunā vā aññehi vā aneka sahassehi kāraṇehi hotī’ti.",
  "anya-e0401n4:35_71": "Tattha yassa upacchedaka kammaṁ nāma natthi.",
  "anya-e0401n4:35_72": "Kiṁ tassa aññena kāraṇena akāla maraṇaṁ nāma bhaveyyāti.",
  "anya-e0401n4:35_73": "Ettha vadeyyuṁ, tassa aññena kāraṇena akāla maraṇaṁ nāma na bhaveyya.",
  "anya-e0401n4:35_74": "Sabbe sattā kammassakā, kammadāyādā, kammayonī, kamma bandhū, kammappaṭissaraṇātihi vuttaṁti.",
  "anya-e0401n4:35_75": "Tesaṁ taṁ vādaṁ bhindanto “yehikeci loke dissantī”tiādimāha.",
  "anya-e0401n4:35_76": "Puna tadatthaṁ daḷhaṁ karonto “yathāhā”tiādiṁ vadati.",
  "anya-e0401n4:35_77": "Tattha duvidhaṁ kammaphalaṁ, vipāka phalañca nissanda phalañca.",
  "anya-e0401n4:35_78": "Tattha vipāka phalaṁ nāma vipākakkhandhā ca cakkhu sotādīni kaṭattā rūpāni ca.",
  "anya-e0401n4:35_79": "Taṁ yena pubbe kammaṁ kataṁ, tasseva sādhāraṇaṁ hoti.",
  "anya-e0401n4:35_80": "Tassa santāne eva pavattati.",
  "anya-e0401n4:35_81": "Nissanda phalaṁ nāma tassa sukhuppattiyā vā dukkhuppattiyā vā attano kammānubhāvena bahiddhā samuṭṭhitāni iṭṭhārammaṇāni vā aniṭṭhā rammaṇāni vā.",
  "anya-e0401n4:35_82": "Taṁ pana aññesampi sādhāraṇaṁ hoti.",
  "anya-e0401n4:35_83": "Taṁ sandhāya vuttaṁ “sakakammasamuṭṭhitā eva. La.",
  "anya-e0401n4:35_84": "Paresaṁ sādhāraṇā evā”ti.",
  "anya-e0401n4:35_85": "Loke aṭṭhaloka dhammā nāma sabbe kamma vipākajā evāti na vattabbā.",
  "anya-e0401n4:35_86": "Ime ca sattā saṁsāre saṁsarantā aṭṭhasuloka dhammesu nimmujjantā saṁsaranti, tasmā te vināpi upapīḷaka kammena aññehi kāraṇehi nānādukkhaṁ phusantiyeva.",
  "anya-e0401n4:35_87": "Tathā vināpi upacchedaka kammena maraṇa dukkhaṁ pāpuṇantiyeva.",
  "anya-e0401n4:35_88": "Tena vuttaṁ “kammena vinā yatokutoci samuṭṭhitā”tiādi.",
  "anya-e0401n4:36_0": "“Te uppajjantī”ti te nānārogādayo uppajjanti.",
  "anya-e0401n4:36_1": "“Na upāya kusalā vā”ti tato attānaṁ mocetuṁ kāraṇa kusalā vā na honti.",
  "anya-e0401n4:36_2": "“Na ca paṭikāra kusalā vā”ti uppannaṁ rogādibhayaṁ apanetuṁ vūpasametuṁ paṭikāra kammeti kicchakamme kusalā vā na honti.",
  "anya-e0401n4:36_3": "“Nāpi parihāra kusalā vā”ti tato mocanatthaṁ pariharituṁ desantaraṁ gantuṁ kusalā vā na hontīti attho.",
  "anya-e0401n4:36_4": "Sesamettha suviññeyyaṁ.",
  "anya-e0401n4:36_5": "“Rogādayo eva taṁ khepentā pavattantī”ti kathaṁ te pubbakammaṁ khepentīti.",
  "anya-e0401n4:36_6": "Tassa vipākabhūtaṁ jīvita santānaṁ vināsentā khepenti.",
  "anya-e0401n4:36_7": "Vinaṭṭhehi jīvita santāne taṁ bhavaṁ janentaṁ khiyyati yevāti.",
  "anya-e0401n4:36_8": "Tenāha “yathāhī”tiādiṁ.",
  "anya-e0401n4:36_9": "“Kammassapi tathevā”ti tatheva pubbakammassapi tiṇagge ussāva bindusseva paridubbalatā siddhā hoti.",
  "anya-e0401n4:36_10": "Jīvite parikkhīṇe taṁ bhavaṁ janentassa pubbakammassapi parikkhīṇattā.",
  "anya-e0401n4:36_11": "“Evañcetaṁ”ti etaṁ kammappaṭi saṁyutta vacanaṁ idha amhehi vuttanayena sampaṭicchitabbaṁ.",
  "anya-e0401n4:36_12": "Sabbaṁ pubbekatahetudiṭṭhi nāma sabbaṁ sukhaṁ vā dukkhaṁ vā sucaritaṁ vā duccaritaṁ vā pubbabhave attanā katena pubbakammahetunā eva uppajjatīti evaṁ pavattā diṭṭhi.",
  "anya-e0401n4:36_13": "“Yaṁ kiñcāyaṁ”ti yaṁ kiñci ayaṁ.",
  "anya-e0401n4:36_14": "Mahābodhisattānaṁ adhimuttikālaṅkariyā nāma idha me cirakālaṁ ṭhitassa pāramipūraṇa kiccaṁ natthi, idāneva ito cavitvā manussaloke uppajjissāmi, uparujjhatu me idaṁ jīvitanti adhimuñcitvā daḷhaṁ manasikaritvā kālaṅkariyā.",
  "anya-e0401n4:36_15": "“Sayameva satthaṁ āharitvā”ti sayameva attano gīvaṁ satthena hanitvāti attho.",
  "anya-e0401n4:36_16": "“Etthevā”ti akālamaraṇe eva.",
  "anya-e0401n4:37_0": "“Tathā cā”tiādīsu.",
  "anya-e0401n4:37_1": "“Samāpatti lābhīnaṁ”ti niddhāraṇebhumma vacanaṁ.",
  "anya-e0401n4:37_2": "“Jīvita samasīsīnaṁ”ti arahatta maggaṁ labhitvā maggapaccavekkhanavīthi eva maraṇāsannavīthiṁ katvā parinibbānattā samaṁ sīsaṁ etesanti samasīsino.",
  "anya-e0401n4:37_3": "“Samaṁ sīsaṁ”ti jīvita santāna pariyantena samaṁ vaṭṭadukkha santāna pariyantaṁ vuccati.",
  "anya-e0401n4:37_4": "“Sabbesaṁ pī”ti sabbesampi khīṇāsavānaṁ.",
  "anya-e0401n4:37_5": "“Imaṁ suttapadaṁ”ti mahāparinibbānasutte āgataṁ suttapadaṁ.",
  "anya-e0401n4:37_6": "“Te”ti te vādino.",
  "anya-e0401n4:37_7": "“Tenā”ti tena vādavacanena.",
  "anya-e0401n4:37_8": "Kriyamanodhātu nāma pañcadvārāvajjanaṁ.",
  "anya-e0401n4:37_9": "Kriyāhetukamano viññāṇadhātu nāma hasituppādacittaṁ.",
  "anya-e0401n4:37_10": "“Assā”ti parinibbāyantassa buddhassa.",
  "anya-e0401n4:37_11": "“Na sameti yevā”ti santiṁ anupādisesaṁ nibbānaṁ ārammaṇaṁ katvāti ettha parinibbāna javanehi ārammaṇaṁ katvāti vuttepi na sametiyeva.",
  "anya-e0401n4:37_12": "Tenāha “tathāhī”tiādiṁ.",
  "anya-e0401n4:37_13": "“Bhavaṅgaṁ otaritvā parinibbāyatī”ti ettha parinibbāna cuticittameva bhavaṅganti vuttaṁ.",
  "anya-e0401n4:37_14": "Cuticittanti ca bhavantaraṁ gacchantasseva vuccati.",
  "anya-e0401n4:37_15": "Idha pana vohāra mattanti daṭṭhabbaṁ.",
  "anya-e0401n4:37_16": "Vibhāvanipāṭhe.",
  "anya-e0401n4:37_17": "Cutipariyosānānaṁ maraṇāsanna cittānaṁ.",
  "anya-e0401n4:37_18": "Yathā pana buddhānaṁ bhagavantānaṁ yāvajīvaṁ uppannaṁ mahābhavaṅgacittaṁ kammakammanimittādayo ārammaṇaṁ karotiyeva.",
  "anya-e0401n4:37_19": "Tathā parinibbāna cuticittaṁ pīti āha “na hī”tiādiṁ.",
  "anya-e0401n4:37_20": "Nanu maraṇakāle kammakammanimittādīnaṁ gahaṇaṁ nāma bhavantara gamanatthāya hoti, buddhā ca bhavantaraṁ na gacchanti.",
  "anya-e0401n4:37_21": "Tasmā “na hi. La.",
  "anya-e0401n4:37_22": "Na karotī”ti idaṁ na yuttanti.",
  "anya-e0401n4:37_23": "No na yuttaṁ.",
  "anya-e0401n4:37_24": "Bhavantara gamanatthāyāti idaṁ javanehi gahaṇe daṭṭhabbaṁ.",
  "anya-e0401n4:37_25": "Idha pana cuticittena gahaṇeti dassento “nacacutiyāgahitānī”tiādimāha.",
  "anya-e0401n4:37_26": "“Kammasiddhiyā”ti kammasijjhanatthāya.“Ettha cā”tiādīsu.",
  "anya-e0401n4:37_27": "“Tassā”ti soṇatthera pituno.",
  "anya-e0401n4:37_28": "“Kammabalenā”tiādīsu.",
  "anya-e0401n4:37_29": "“Aññenapi kāraṇa balenā”ti āciṇṇabhāvādikena kāraṇabalena.",
  "anya-e0401n4:37_30": "Gatinimittaṁ pana kammabalenevāti yuttaṁ siyā.",
  "anya-e0401n4:37_31": "“Tathopaṭṭhitaṁ”ti antimavīthito pubbe bahūsuvīthīsu upaṭṭhitappakārantiattho.",
  "anya-e0401n4:37_32": "Pāpapakkhiyesu duggatinimittesu.",
  "anya-e0401n4:37_33": "Kalyāṇapakkhiyāni sagganimittāni.",
  "anya-e0401n4:37_34": "Dhammāsokarañño maraṇakāle pāpapakkhiyānaṁ upaṭṭhānaṁ katthaci sīhaḷaganthe vuttaṁ.",
  "anya-e0401n4:38_0": "Sakalaṁ pathaviṁ bhutvā,",
  "anya-e0401n4:39_0": "Datvā koṭisataṁ dhanaṁ;",
  "anya-e0401n4:40_0": "Ante aḍḍhāmalakamattassa;",
  "anya-e0401n4:41_0": "Asoko issaraṁ gato; Ti ca;",
  "anya-e0401n4:42_0": "Asoko soka māgato; Ti ca;",
  "anya-e0401n4:43_0": "“Taṁ”ti vipaccamānakaṁ kammaṁ.",
  "anya-e0401n4:43_1": "“Niyāmaka sahakāri paccayabhūtā”ti ettha yathā nāvāyaṁ niyāmako nāma nāvaṁ icchitadisābhimukhaṁ niyāmeti, niyojeti.",
  "anya-e0401n4:43_2": "Tathā ayaṁ taṇhāpi bhavanikanti hutvā cittasantānaṁ gantabbabhavābhimukhaṁ niyāmeti, niyojeti.",
  "anya-e0401n4:43_3": "Kammassa ca accāyatta sahāyabhāvena sahakārī paccayo hotīti daṭṭhabbaṁ.",
  "anya-e0401n4:43_4": "“Kusalākusala kammanimittāni vā”ti aññāni kusalā kusalakammanimittāni vā.",
  "anya-e0401n4:43_5": "“Tadupatthambhikā”ti tassa kammassa upatthambhikā.",
  "anya-e0401n4:43_6": "“Nimittassādagadhitaṁ”ti mukhanimittādīsu assādentaṁ gijjhantaṁ.",
  "anya-e0401n4:43_7": "“Tiṭṭhamānaṁ tiṭṭhatī”ti tiṭṭhamānaṁ hutvā tiṭṭhati.",
  "anya-e0401n4:43_8": "Amuñcitvā tiṭṭhatīti vuttaṁ hoti.",
  "anya-e0401n4:43_9": "Anubyañjanaṁ nāma piyasātarūpo kathitalapitādi kriyāviseso.",
  "anya-e0401n4:43_10": "“Assa puggalassā”ti āsanna maraṇassa puggalassa.",
  "anya-e0401n4:43_11": "Aṭṭhakathā pāṭhe.",
  "anya-e0401n4:43_12": "“Kilesa balavināmitaṁ”ti avijjā taṇhādīnaṁ kilesānaṁ balena vināmitaṁ.",
  "anya-e0401n4:43_13": "Paṭicchādikā ādīna vā yassāti viggaho.",
  "anya-e0401n4:43_14": "“Taṁ”ti cittasantānaṁ.",
  "anya-e0401n4:43_15": "“Tasmiṁ”ti kammādivisaye.",
  "anya-e0401n4:43_16": "Aṭṭhakathāya na sameti.",
  "anya-e0401n4:43_17": "Tasmiṁ visayetihi tattha vuttaṁ.",
  "anya-e0401n4:43_18": "Na vuttaṁ tasmiṁ bhaveti.",
  "anya-e0401n4:43_19": "“Tasmiṁ vuttā naṁ”ti tasmiṁ ‘yebhūyyena bhavantare cha dvāraggahitaṁ’ti ṭhāne ṭīkāsu vuttānaṁ.",
  "anya-e0401n4:43_20": "Taṁ sadisa javanuppatti nāma kammakaraṇakāle pavatta javanehi sadisānaṁ idāni javanānaṁ uppatti.",
  "anya-e0401n4:43_21": "Bhavappaṭicchannañca kammaṁ apākaṭañca kammaṁ na tathā upaṭṭhāti.",
  "anya-e0401n4:43_22": "Kevalaṁ attānaṁ abhinavakaraṇa vasena dvārapattaṁ hutvā upaṭṭhātīti adhippāyo.",
  "anya-e0401n4:43_23": "“Visīda pattā”ti visaññībhāvena virūpaṁ hutvā sīdanapattā.",
  "anya-e0401n4:43_24": "“Tabbiparītena pāpakamma bahulāpi vattabbā”ti tepivisīdantare āvudha hatthā pāṇaghātaṁ karontā gaṇhathabandhathāti ugghosantā duṭṭhacittā hontītiādinā vattabbā.",
  "anya-e0401n4:43_25": "Aṭṭhakathā pāṭhesu.",
  "anya-e0401n4:43_26": "Ukkhitto asi yassāti ukkhittā siko.",
  "anya-e0401n4:43_27": "Patudanti vijjhanti etenāti patodanaṁ.",
  "anya-e0401n4:43_28": "Pājanadaṇḍo.",
  "anya-e0401n4:43_29": "Tassa agge katā sūci patodana sūci.",
  "anya-e0401n4:43_30": "“Patodana dukkhaṁ”ti vijjhana dukkhaṁ.",
  "anya-e0401n4:43_31": "Kathaṁ pana ukkhittāsikādibhāvena upaṭṭhānaṁ kammupaṭṭhānaṁ nāma hoti.",
  "anya-e0401n4:43_32": "Kathañca taṁ paṭisandhiyā ārammaṇabhāvaṁ upetīti āha “so cā”tiādiṁ.",
  "anya-e0401n4:43_33": "Uppajjamānānaṁ sattānaṁ.",
  "anya-e0401n4:43_34": "“Itaresaṁ panā”ti rūpārūpa bhavesu uppajjamānānaṁ pana.",
  "anya-e0401n4:43_35": "“Paripuṇṇaṁ katvā”ti tadārammaṇa pariyosānāyavā suddhāya vā javanavīthiyāti evaṁ paripuṇṇaṁ katvā.",
  "anya-e0401n4:43_36": "Ayaṁ pana bhavaṅgāvasāne cuticittuppatti nāma aṭṭhakathāsu natthi.",
  "anya-e0401n4:43_37": "Yañca bhavaṅgaṁ otaritvā parinibbāyatītiādi tattha tattha vuttaṁ.",
  "anya-e0401n4:43_38": "Tatthapi “bhavaṅgaṁ”ti cuticittameva ṭīkāsu vaṇṇenti.",
  "anya-e0401n4:43_39": "Tasmā “bhavaṅgakkhayevā”ti idaṁ kathaṁ yujjeyyāti āha “ettha cā”tiādiṁ.",
  "anya-e0401n4:43_40": "Anurūpaṁ setīti anusayo.",
  "anya-e0401n4:43_41": "Anubandho hutvā setīti anusayo.",
  "anya-e0401n4:43_42": "Anu anu vā setīti anusayo.",
  "anya-e0401n4:43_43": "Ettha ca anusayo nāma javanasahajāto na hoti.",
  "anya-e0401n4:43_44": "Idha ca anusaya nāmena vuttaṁ.",
  "anya-e0401n4:43_45": "Nānājavana sahajātā ca avijjā taṇhā paṭisandhiyā visesa paccayā honteva.",
  "anya-e0401n4:43_46": "Kathaṁ tā idha gahitā siyunti āha “ettha cā”tiādiṁ.",
  "anya-e0401n4:43_47": "Evaṁ sante avijjā parikkhittena taṇhāmūlakenāti vuttesu suṭṭhu yujjati.",
  "anya-e0401n4:43_48": "Anusayehi saha javanasahajātānampi laddhattā.",
  "anya-e0401n4:43_49": "Tasmā idha anusaya vacanaṁ na yuttanti codanā.",
  "anya-e0401n4:43_50": "Yuttamevāti dassento “api cā”tiādimāha.",
  "anya-e0401n4:43_51": "“Pariyattā”ti samattā.",
  "anya-e0401n4:43_52": "“So pī”ti phassādi dhamma samūhopi.“Tathā rūpā yevā”ti aggamaggena appahīna rūpāyeva, anusayabhūtāyevāti vuttaṁ hoti.",
  "anya-e0401n4:43_53": "“Taṁ”ti citta santānaṁ.",
  "anya-e0401n4:43_54": "“Tatthā”ti tadubhayasmiṁ.",
  "anya-e0401n4:43_55": "Kathaṁ taṁ tattha khipantīti āha “tasmiṁ”tiādiṁ.",
  "anya-e0401n4:43_56": "“Vijānanadhātuyā”ti viññāṇa dhātuyā.",
  "anya-e0401n4:43_57": "Saṅkantā nāma natthi.",
  "anya-e0401n4:43_58": "Yattha yattha uppajjanti.",
  "anya-e0401n4:43_59": "Tattha tattheva bhijjantīti adhippāyo.",
  "anya-e0401n4:43_60": "Kuto maraṇakāle saṅkantā nāma atthi vijjantīti yojanā.",
  "anya-e0401n4:43_61": "Evaṁ sante idaṁ vacanaṁ anamataggiya suttena viruddhaṁ siyāti.",
  "anya-e0401n4:43_62": "Na viruddhaṁ.",
  "anya-e0401n4:43_63": "Idañhi abhidhamma vacanaṁ, mukhyavacanaṁ, anamataggiya suttaṁ pana suttanta vacanaṁ pariyāya vacananti dassento “yañcā”tiādimāha.",
  "anya-e0401n4:43_64": "Pariyāyena vuttanti vatvā taṁ pariyāyaṁ dasseti “yesañhī”tiādinā.",
  "anya-e0401n4:43_65": "“So”ti so puggalo.",
  "anya-e0401n4:43_66": "“Tesaṁ”ti avijjā taṇhā saṅkhārānañca paṭisandhi nāma rūpa dhammānañca.",
  "anya-e0401n4:43_67": "“Hetupphalasambandhena bhavantaraṁ sandhāvati saṁsaratīti vuccatī”ti pubbe kammakaraṇakālepi te avijjā taṇhā saṅkhārā eva so sattoti vuccanti.",
  "anya-e0401n4:43_68": "Pacchā tesaṁ phalabhūtāyaṁ paṭisandhiyā pātubhavanakālepi sāpaṭisandhi eva so sattoti vuccati.",
  "anya-e0401n4:43_69": "Majjhe dhammappabandhopi so sattoti vuccati.",
  "anya-e0401n4:43_70": "Evaṁ hetudhammehi saddhiṁ phaladhamme ekaṁ sattaṁ karontassa hetupphala sambandho hoti.",
  "anya-e0401n4:43_71": "Evaṁ hetupphala sambandhena so eva kammaṁ karoti.",
  "anya-e0401n4:43_72": "Tena kammena so eva bhavantaraṁ sandhāvati saṁsaratīti vuccati.",
  "anya-e0401n4:43_73": "Ettha ca anamataggo yaṁ bhikkhave. La.",
  "anya-e0401n4:43_74": "Avijjānīvaraṇānaṁ sattānaṁti evaṁ sattavohārena vuttattā sādhammadesanā pariyāyadesanā hoti.",
  "anya-e0401n4:43_75": "Pariyāyadesanattā ca sandhāvataṁ saṁsaratanti pariyāyopi sijjhati.",
  "anya-e0401n4:43_76": "Yassaṁ pana dhamma desanāyaṁ dhammadesanāti vacanānu rūpaṁ dhammameva deseti, na sattaṁ, na puggalaṁ.",
  "anya-e0401n4:43_77": "Ayaṁ dhammadesanā eva mukhyadesanā nāma hoti.",
  "anya-e0401n4:43_78": "Tattha desita dhammā pana pakatikālepi desantaraṁ kālantaraṁ khaṇantaraṁ saṅkantā nāma natthi.",
  "anya-e0401n4:43_79": "Yattha yattha uppannā, tattha tattheva bhijjanti.",
  "anya-e0401n4:43_80": "Khayavayaṁ gacchanti.",
  "anya-e0401n4:43_81": "Tena vuttaṁ ‘na hi uppannuppannā dhammā. La.",
  "anya-e0401n4:43_82": "Saṅkantā nāma atthī’ti.",
  "anya-e0401n4:43_83": "Paṭighoso ca, padīpo ca, muddā ca.",
  "anya-e0401n4:43_84": "Ādisaddena paṭibimbacchāyā ca, bījasaṅkhāro ca, pāṭibhogo ca, bālakumāra sarīresu upayuttā vijjāsipposadhā cāti evaṁ aṭṭhakathā yaṁ āgatāni nidassanāni saṅgayhanti.",
  "anya-e0401n4:43_85": "“Nidassanā”nīti ca upamāyo vuccanti.",
  "anya-e0401n4:43_86": "Tattha “paṭighoso”ti gambhīraleṇa dvāre ṭhatvā saddaṁ karontassa antoleṇe paṭighoso pavattati.",
  "anya-e0401n4:43_87": "Tattha dvāre uppanno mūlasaddo antoleṇaṁ na gacchati, uppannaṭṭhāne eva nirujjhati.",
  "anya-e0401n4:43_88": "Paṭighoso ca tato āgato na hoti.",
  "anya-e0401n4:43_89": "Na ca vinā mūlasadda + paccayena aññato pavattati.",
  "anya-e0401n4:43_90": "Mūlasaddapaccayā eva tattha pavattatīti.",
  "anya-e0401n4:43_91": "Tattha mūlasaddo viya atīta kammaṁ.",
  "anya-e0401n4:43_92": "Paṭighoso viya anantare paṭisandhi.",
  "anya-e0401n4:43_93": "Esanayo padīpa muddā paṭibimbacchāyāsu.",
  "anya-e0401n4:43_94": "Tattha “padīpo”ti pathamaṁ ekaṁ padīpaṁ jāletvā tena aññaṁ padīpasatampi padīpa sahassampi jāleti.",
  "anya-e0401n4:43_95": "“Muddā”ti lañchanalekhā.",
  "anya-e0401n4:43_96": "Tattha ekena lañchanakkhandhena, tena lañchanalekhāsatampi lañchanalekhā sahassampi karoti.",
  "anya-e0401n4:43_97": "“Paṭibimbacchāyā”ti pasannesu ādāsapaṭṭesuvā udakesuvā uppannā sarīracchāyā.",
  "anya-e0401n4:43_98": "Etehi nidassanehi phalaṁ nāma hetuto āgataṁ na hoti.",
  "anya-e0401n4:43_99": "Hetunā ca vinā na sijjhatīti ettakamatthaṁ dīpeti.",
  "anya-e0401n4:43_100": "“Bījasaṅkhāro”ti kālantare uppannesu pupphaphalesu icchitavaṇṇa gandharasapātubhāvatthāya ropanakāle ambabījādīsu icchitavaṇṇa gandharasadhātūnaṁ paribhāvanā.",
  "anya-e0401n4:43_101": "Tattha tappaccayā kālantare pupphaphalesu uppannesu tevaṇṇagandharasā pātubbhavanti.",
  "anya-e0401n4:43_102": "“Pāṭibhogo”ti kiñci atthaṁ sādhetuṁ parassa santike iṇaṁ gaṇhantassa tavadhanaṁ saṁvaccharena vuḍḍhiyā saha dassāmi, sace nadadeyyaṁ.",
  "anya-e0401n4:43_103": "Asukaṁ nāma mamakhettaṁ vā vatthuvā tuyhaṁ hotūti paṭiññāṭhapanaṁ.",
  "anya-e0401n4:43_104": "Tattha tappaccayā dhanaṁ labhitvā taṁ atthañca sādheti.",
  "anya-e0401n4:43_105": "Kāle sampatte vuḍḍhiyā saha iṇañca sodheti.",
  "anya-e0401n4:43_106": "“Vijjāsipposadhā”ti loke puttake yāvajīvaṁ hitatthāya daharakāle kiñci vijjaṁvā sippaṁvā sikkhāpenti.",
  "anya-e0401n4:43_107": "Yāvajīvaṁ khararogānaṁ anuppādatthāya daharakāle ojavantaṁ kiñci osadhaṁ vā ajjhohārenti.",
  "anya-e0401n4:43_108": "Tattha tappaccayā puttānaṁ yāvajīvaṁ hitappaṭilābho vā tādisānaṁ rogānaṁ anuppādo vā hotiyeva.",
  "anya-e0401n4:43_109": "Etehi yathā kālantare asantesuyeva pāṭibhogādīsu mūlakammesu pubbabhāge katapaccayā eva pacchā attha sādhanādīni sijjhanti.",
  "anya-e0401n4:43_110": "Tathā kusalā kusala kammāni katvā kālantare tesu asantesupi pubbe katattā eva pacchā paṭisandhādīni phalāni pātubbhavantīti dīpeti.",
  "anya-e0401n4:43_111": "Tenavuttaṁ “paṭighosa padīpamuddādīni cettha nidassanānī”ti.",
  "anya-e0401n4:43_112": "“Kammadubbalabhāvenā”ti tadā jīvitindriyassa dubbalattā kammampi dubbalameva hotīti katvā vuttaṁ.",
  "anya-e0401n4:43_113": "Kāmañcettha aṭṭhakathāyaṁ vatvā dassitaṁ, tathāpi sambhavatīti sambandho.",
  "anya-e0401n4:43_114": "Tattha “taṁ pī”ti gatinimittampi.",
  "anya-e0401n4:43_115": "“Tathā cavantānaṁ”ti dibbarathādīni gatinimittaṁ katvā cavantānaṁ.",
  "anya-e0401n4:43_116": "“Dayhamānakāyenā”ti itthambhūtalakkhaṇe karaṇavacanaṁ. Gāthāyaṁ.",
  "anya-e0401n4:43_117": "Pañcadvāre paṭisandhikammaṁ vinā dvigocare siyāti yojanā.",
  "anya-e0401n4:43_118": "Tattha “dvigocare”ti kammanimitta gatinimittabhūte dvigocare.",
  "anya-e0401n4:43_119": "Tattha pañcadvāre paṭisandhi nāma pañcadvārika maraṇāsanna vīthicittānaṁ ante ca vantānaṁ paṭisandhi.",
  "anya-e0401n4:43_120": "Sāpi gatinimittabhūte gocare siyāti vutte pañcadvārika vīthicittāni pañcārammaṇabhūtāni gatinimittāni ārammaṇaṁ karontītipi siddhaṁ hoti.",
  "anya-e0401n4:43_121": "Evañca sati.",
  "anya-e0401n4:43_122": "Tesaṁ vīthicittānaṁ ante acavitvā tadanubandhaka manodvārikavīthicittehipi kadāci kesañci ca vanaṁ nanasambhavatīti sakkā vattuṁ.",
  "anya-e0401n4:43_123": "Tesu pana anubandhaka vīthīsu atītaggahaṇa samudāyaggahaṇehi ca vantānaṁ atītānipi gatinimittāni labbhanti.",
  "anya-e0401n4:43_124": "Vatthuggahaṇanāmaggahaṇehi ca vantānaṁ dhammā rammaṇaṁpi labbhatiyeva.",
  "anya-e0401n4:43_125": "Tasmā yaṁ vuttaṁ ācariyena kāmāvacara paṭisandhiyā cha dvāraggahitaṁ kammanimittaṁ gatinimittañca paccuppannamatītā rammaṇaṁ upalabbhatīti.",
  "anya-e0401n4:43_126": "Taṁ suvuttamevāti daṭṭhabbaṁ.",
  "anya-e0401n4:43_127": "Yaṁ pana ‘tameva tathopaṭṭhitaṁ ārammaṇaṁ ārabbha cittasantānaṁ abhiṇhaṁ pavattatī’ti evaṁ antimavīthito pubbabhāge bahūnaṁ vīthivārānaṁ pavattanaṁ ācariyena vuttaṁ.",
  "anya-e0401n4:43_128": "Taṁ tathopaṭṭhitaṁ gatinimittaṁ ārabbhātipi laddhuṁ vaṭṭatiyeva.",
  "anya-e0401n4:43_129": "Evañcasati, gatinimittaṁpi atītaṁ labbhatīti dassetuṁ “yadāpanā”tiādi vuttaṁ.",
  "anya-e0401n4:43_130": "“Santati vasenā”ti santati paccuppanna vasena.",
  "anya-e0401n4:43_131": "“Tassā”ti gatinimittassa.",
  "anya-e0401n4:43_132": "Yebhūyyena vutto, na sabbasaṅgāhikena vuttoti adhippāyo.",
  "anya-e0401n4:43_133": "“Manodvārika maraṇāsanna javanānaṁpi icchitabbattā”ti purejātapaccaya bhāvena icchitabbattāti adhippāyo.",
  "anya-e0401n4:43_134": "“Tadanubandhāyā”ti tāni manodvāri kamaraṇāsanna javanāni anugatāya.",
  "anya-e0401n4:43_135": "“Paṭisandhiyāpi sambhavato”ti tassa purejāta paccayassa paṭisandhiyāpi purejāta paccayatā sambhavato.",
  "anya-e0401n4:43_136": "Nanu therena bhinditvā avuttepi bhinditabbe sati, bhindanameva yuttanti ce.",
  "anya-e0401n4:43_137": "Na yuttaṁ.",
  "anya-e0401n4:43_138": "Kasmā, kammanimittena samānagatikattā.",
  "anya-e0401n4:43_139": "Tenāha “nacataṁ”tiādiṁ.",
  "anya-e0401n4:43_140": "Vibhāvaniyaṁ yathāsambhavaṁ yojetabbaṁti vatvā aparepana avisesatova vaṇṇentīti aparevādopi vutto.",
  "anya-e0401n4:43_141": "Tattha “avisesato vaṇṇentī”ti abhinditvāva vaṇṇentīti vuttaṁ hoti.",
  "anya-e0401n4:43_142": "Puna taṁ aparevādaṁ asampaṭicchanto “aṭṭhakathāyaṁ panā”tiādimāha.",
  "anya-e0401n4:43_143": "Idha pana taṁ aparevādaṁ paggaṇhanto puna “yañca tatthā”tiādimāha.",
  "anya-e0401n4:43_144": "Tattha “tadārammaṇāyā”ti taṁ gatinimittā rammaṇāya.",
  "anya-e0401n4:43_145": "“Tesaṁ vacanaṁ”ti aparesaṁ vacanaṁ.",
  "anya-e0401n4:43_146": "“Aññatra avicāraṇāyā”ti kasmā vuttaṁ.",
  "anya-e0401n4:43_147": "Nanu aṭṭhakathāyaṁ panātiādi sabbaṁ vicāraṇā vacanameva hotīti.",
  "anya-e0401n4:43_148": "Saccaṁ yathā diṭṭhapāṭhavasena, sāvasesa pāṭhabhāvaṁ pana na vicāretiyeva.",
  "anya-e0401n4:43_149": "Tasmā “aññatra avicāraṇāyā”ti vuttaṁ.",
  "anya-e0401n4:43_150": "Ettha siyā.",
  "anya-e0401n4:43_151": "Aṭṭhakathāpāṭho sāvaseso hotu, mūlaṭīkāpāṭho pana manodvāre yevāti niyametvā vuttattā kathaṁ sāvaseso siyāti.",
  "anya-e0401n4:43_152": "Niyametvā vuttopi idha adhippetatthe aparipuṇṇe sāvaseso eva hotīti.",
  "anya-e0401n4:43_153": "Tena vuttaṁ “aññaṁ kāraṇaṁ natthi aññatra avicāraṇāyā”ti.",
  "anya-e0401n4:43_154": "“Paccuppannamatītaṁ”tiādīsu.",
  "anya-e0401n4:43_155": "Tadārammaṇāvasānāya pañcadvārika javanavīthiyā ca vanaṁ hotīti yojanā.",
  "anya-e0401n4:43_156": "Evaṁ aparatthapi.",
  "anya-e0401n4:43_157": "Balavantepi sati.",
  "anya-e0401n4:43_158": "Tadārammaṇāvasānāya eva vīthiyā.",
  "anya-e0401n4:43_159": "“Vuttattā panā”ti aṭṭhakathāyaṁ eva vuttattā pana.",
  "anya-e0401n4:43_160": "“Purimabhāge evā”ti pañcadvārika antima vīthito pubbabhāge eva.",
  "anya-e0401n4:43_161": "“Tāhī”ti deyyadhammavatthūhi.",
  "anya-e0401n4:43_162": "“Yathātaṁ”ti taṁ atthajātaṁ katamaṁ viyāti attho.",
  "anya-e0401n4:43_163": "“Ito”ti manussa bhavato.",
  "anya-e0401n4:43_164": "Nimitta sadisaṁ saddaṁ vaṇṇanti sambandho.",
  "anya-e0401n4:43_165": "“Naṭṭhacakāraṁ”ti patitacakāraṁ.",
  "anya-e0401n4:43_166": "Aṭṭhakathāpāṭhe ñātakā mātādayo pañcadvāre upasaṁharantīti sambandho.",
  "anya-e0401n4:43_167": "“Tavatthāyā”ti tavaatthāya.",
  "anya-e0401n4:43_168": "“Cīnapaṭasomārapaṭādivasenā”ti cīnaraṭṭhe pavatto paṭo cīnapaṭo.",
  "anya-e0401n4:43_169": "Tathā somārapaṭepi.",
  "anya-e0401n4:43_170": "“Tānī”ti rasaphoṭṭhabbāni.",
  "anya-e0401n4:43_171": "Phoṭṭhabbaṁ pana aññaṁpi yujjateva.",
  "anya-e0401n4:43_172": "Atthidānīti manasikatattā paccuppannabhūtānīti vuttaṁ.",
  "anya-e0401n4:43_173": "“Arūpīnaṁ”ti arūpabrahmānaṁ.",
  "anya-e0401n4:43_174": "“Te”ti arūpino.",
  "anya-e0401n4:43_175": "“Tānī”ti heṭṭhimajjhānāni.",
  "anya-e0401n4:43_176": "Vissaṭṭhaṁ laddhajhānaṁ yesaṁ te vissaṭṭhajjhānā.",
  "anya-e0401n4:43_177": "“Tatoyeva cā”ti vissaṭṭhajjhānattāyeva ca.",
  "anya-e0401n4:43_178": "Ākaḍḍhitaṁ mānasaṁ cittaṁ etesanti viggaho.",
  "anya-e0401n4:43_179": "Idañca hetuvisesana padaṁ.",
  "anya-e0401n4:43_180": "Ākaḍḍhitamānasattā kāmabhave uppajjamānānanti dīpeti.",
  "anya-e0401n4:43_181": "Tesaṁ arūpīnaṁ.",
  "anya-e0401n4:43_182": "“Aññaṁ dubbala kammaṁ”ti upacārajjhānakammato aññaṁ tihetukomakaṁ kammaṁ.",
  "anya-e0401n4:43_183": "“Tesaṁ”ti rūpalokato ca vantānaṁ.",
  "anya-e0401n4:43_184": "“Sato”ti santassa samānassa.",
  "anya-e0401n4:43_185": "“Upatthambhane kāraṇaṁ natthī”ti idaṁ upacārajjhāna kammassa garuka kammagatikattā vuttaṁ.",
  "anya-e0401n4:43_186": "Ekanta garukakammabhūtaṁpi pana mahaggatajjhāna kammaṁ nāma nānānikanti balena paṭibāhīyamānaṁ paṭisandhiṁ na detiyeva.",
  "anya-e0401n4:43_187": "Upacārajjhāna kamme vattabbaṁ natthīti daṭṭhabbaṁ.",
  "anya-e0401n4:43_188": "“Tādisānī”ti tathā rūpāni dvihetukomaka kammāni tesaṁ okāsaṁ na labhanti.",
  "anya-e0401n4:43_189": "Nīvaraṇānaṁ suṭṭhuvikkhambhitattāyeva.",
  "anya-e0401n4:43_190": "“Yenā”ti yena chandādīnaṁ pavatti kāraṇena.",
  "anya-e0401n4:43_191": "“Nānākammāni pī”ti upacārajjhāna kammato aññāni paccuppanna kammānipi atītabhavesu katāni aparapariyāya kammānipi.",
  "anya-e0401n4:43_192": "“Yena cā”ti yena nānākammānampi okāsa lābhakāraṇena ca.",
  "anya-e0401n4:43_193": "“Te”ti rūpī brahmāno.",
  "anya-e0401n4:43_194": "“Vuttanayene vā”ti suṭṭhuvikkhambhitanīvaraṇānaṁ tesaṁ appanā pattajjhānavisesena [ yasmā panātiādinā ca ] paribhāvita cittasantānattā’ti ca vuttanayeneva.",
  "anya-e0401n4:43_195": "“Taṁ kāraṇaṁ”ti ahetuka paṭisandhiyā abhāva kāraṇaṁ.",
  "anya-e0401n4:43_196": "Parampara bhavesuca vīthimuttacittānaṁ pavattākāraṁ dassetunti sambandho.",
  "anya-e0401n4:43_197": "“Yathā tāniyeva osadhānī”ti loke ekaṁ osadhaṁ labhitvātaṁ devasikaṁ bhuñjati.",
  "anya-e0401n4:43_198": "Ekopathamadivase bhuñjantaṁ disvā katamaṁ nāma tvaṁ osadhaṁ bhuñjasīti pucchi.",
  "anya-e0401n4:43_199": "Idaṁ nāma osadhaṁ bhuñjāmīti vadati.",
  "anya-e0401n4:43_200": "Punadivasesupi osadhaṁ bhuñjantaṁ disvā tatheva pucchi.",
  "anya-e0401n4:43_201": "Tameva osadhaṁ bhuñjāmīti vadati.",
  "anya-e0401n4:43_202": "Tattha “tameva osadhaṁ”ti yaṁ pathamadivase osadhaṁ tayāca pucchitaṁ.",
  "anya-e0401n4:43_203": "Mayā ca kathitaṁ.",
  "anya-e0401n4:43_204": "Tameva ajja bhuñjāmīti attho.",
  "anya-e0401n4:43_205": "Tattha pana pathamadivase bhuttaṁ osadhaṁ aññaṁ.",
  "anya-e0401n4:43_206": "Ajja bhuttaṁ aññaṁ.",
  "anya-e0401n4:43_207": "Taṁsadisaṁ pana aññaṁpi tamevāti loke voharanti tāniyeva osadhāni bhuñjāmīti.",
  "anya-e0401n4:43_208": "Evaṁ idhapi tassadise tabbohāro daṭṭhabbo.",
  "anya-e0401n4:43_209": "“Tasmiṁ”ti bhavaṅgacitte.",
  "anya-e0401n4:43_210": "Avattamāne upapattibhavo occhijjati.",
  "anya-e0401n4:43_211": "Vattamāne na occhijjati.",
  "anya-e0401n4:43_212": "Tasmā tassa upapatti bhavassa anoccheda aṅgatthāya kāraṇattā bhavaṅganti vuccatīti adhippāyo.",
  "anya-e0401n4:43_213": "“Upapatti bhavo”ti ca kammajakkhandhasantānaṁ vuccati.",
  "anya-e0401n4:43_214": "“Parasamaye”ti uccheda diṭṭhīnaṁ vāde.",
  "anya-e0401n4:43_215": "“Vaṭṭamūlānī”ti avijjātaṇhā vuccanti.",
  "anya-e0401n4:43_216": "Vaṭṭamūlāni suṭṭhuucchijjanti etthāti viggaho.",
  "anya-e0401n4:43_217": "“Yassa atthāyā”ti saupādisesādikassa nibbānassa paṭilābhatthāya.",
  "anya-e0401n4:43_218": "“Paṭṭhapīyantī”ti pavattāpīyanti.",
  "anya-e0401n4:43_219": "Pajjanti pāpuṇanti ariyā janā etthāti padaṁ.",
  "anya-e0401n4:43_220": "Parato samantipade anupādisesassa gayhamānattā idha saupādisesanti vuttaṁ.",
  "anya-e0401n4:43_221": "Bujjhantīti budhā.",
  "anya-e0401n4:43_222": "Suṭṭhu saddhiṁ ucchinnaṁ sinehabandhanaṁ yehi te susamucchinnasinehabandhanā.",
  "anya-e0401n4:43_223": "Kathañca suṭṭhuucchinnaṁ, kehi ca saddhiṁ ucchinnantiāha “anusayamattaṁ pī”tiādiṁ.",
  "anya-e0401n4:43_224": "“Sesakilesehī”ti taṇhāsineha bandhanato avasesa kilesehi.",
  "anya-e0401n4:43_225": "“Adhisayitaṁ”ti vikkhambhituṁpi asakkuṇeyyaṁ hutvā atirekataraṁ sayitaṁ.",
  "anya-e0401n4:43_226": "“Adhigamāvahaṁ”ti adhigamo vuccati navavidho lokuttara dhammo.",
  "anya-e0401n4:43_227": "Taṁ āvahatīti adhigamāvahaṁ.",
  "anya-e0401n4:43_228": "“Sīlaṁ”ti catupārisuddhisīlaṁ.",
  "anya-e0401n4:43_229": "“Dhutaṅgaṁ”ti terasadhutaṅgaṁ.",
  "anya-e0401n4:43_230": "Sesamettha suviññeyyaṁ.",
  "anya-e0401n4:44_0": "Vīthimuttasaṅgahadīpaniyāanudīpanā niṭṭhitā."
}