{
  "anya-e0401n1:0_0": "2. Cetasikasaṅgahaanudīpanā",
  "anya-e0401n1:1_0": "68.",
  "anya-e0401n1:1_1": "Evaṁ citta saṅgahassa dīpaniṁ katvā cetasika saṅgahassa dīpaniṁ karonto pathamaṁ pubbāparānu sandhiñca ādigāthāya payojana sambandhañca dassetuṁ “evaṁ”tiādi māraddho.",
  "anya-e0401n1:1_2": "Tattha “anupatta”ntiādimhi cittaṁ cetasikaṁ rūpaṁ, nibbānamitisabbathāti evaṁ anukkamo vutto.",
  "anya-e0401n1:1_3": "Tena anukkamena anupattaṁ.",
  "anya-e0401n1:1_4": "Hetu visesanañcetaṁ.",
  "anya-e0401n1:1_5": "Yasmā cittasaṅgahānantaraṁ cetasika saṅgaho anupatto, tasmā idāni taṁ saṅgahaṁ karotīti dīpeti.",
  "anya-e0401n1:1_6": "Cattāri sampayoga lakkhaṇāni ‘ekuppādatā, eka nirodhatā, ekā rammaṇatā, eka vatthukatā,ti.",
  "anya-e0401n1:1_7": "“Cetasi yuttā”ti cittasmiṁ niyuttā.",
  "anya-e0401n1:1_8": "Cittaṁ nissāya attano attano kiccesu ussukkaṁ āpannāti attho.",
  "anya-e0401n1:1_9": "“Cetasā vāyuttā”ti cittena vā sampayuttā.",
  "anya-e0401n1:1_10": "Cittena saha ekībhāvaṁ gatāti attho.",
  "anya-e0401n1:1_11": "“Sarūpadassana”nti saṅkhyāsarūpadassanaṁ.",
  "anya-e0401n1:1_12": "Siddhapadaṁ nāma pakati paccayehi nipphanna padaṁ.",
  "anya-e0401n1:1_13": "“Pubbantato”ti ekassasaṅkhata dhammassa pathama bhāgato.",
  "anya-e0401n1:1_14": "Uddhaṁ pajjanaṁ nāma katamanti āha “sarūpato pātubhavana”nti.",
  "anya-e0401n1:1_15": "Dhātu pāṭhesu-janipātubhāve-ti vuttattā āha “jātīti vuttaṁ hotī”ti.",
  "anya-e0401n1:1_16": "“Sarūpa vināso”ti sarūpato pātubhavantassa bhāvassa vināso antaradhānaṁ.",
  "anya-e0401n1:1_17": "“Evaṁ parattha pī”ti parasmiṁ ekālambaṇavatthukādipadepi.",
  "anya-e0401n1:1_18": "“Eka cittassapi bahudevā”ti cakkhu viññāṇaṁ rūpaṁ passantaṁ ekameva rūpaṁ passatīti natthi.",
  "anya-e0401n1:1_19": "Anekāni evarūpāni ekato katvā passati.",
  "anya-e0401n1:1_20": "Sotaviññāṇādīsupi eseva nayo.",
  "anya-e0401n1:1_21": "Evañca katvā pāḷiyaṁ.",
  "anya-e0401n1:1_22": "Cakkhuñca paṭicca rūpe ca uppajjati cakkhu viññāṇaṁ.",
  "anya-e0401n1:1_23": "Sotañca paṭicca sadde ca uppajjati sotaviññāṇantiādinā vatthudvāresu ekavacanaṁ vatvā ārammaṇesu bahuvacanaṁ katanti.",
  "anya-e0401n1:1_24": "“Ekattaṁ upanetvā”ti cakkhu viññāṇe bahūnipi rūpārammaṇāni rūpatā samaññena ekībhāvaṁ katvā ekaṁ ārammaṇantveva vuttanti adhippāyo.",
  "anya-e0401n1:1_25": "Saddārammaṇādīsupi eseva nayo.",
  "anya-e0401n1:1_26": "Taṁ na sundaraṁ. Kasmā.",
  "anya-e0401n1:1_27": "Attha visesassa aviññāpanato.",
  "anya-e0401n1:1_28": "Kopanāyaṁ attha visesoti.",
  "anya-e0401n1:1_29": "Yācittassa jāti, sāyeva phassādīnantiādiko attho.",
  "anya-e0401n1:1_30": "Tenāha “atha kho”tiādiṁ.",
  "anya-e0401n1:1_31": "Adhippetā ekuppādatā.",
  "anya-e0401n1:1_32": "Esa nayo eka nirodhatādīsu.",
  "anya-e0401n1:1_33": "“Mūlaṭīkāya”nti rūpakaṇḍamūlaṭīkāyaṁ.",
  "anya-e0401n1:1_34": "“Sahevā”ti ekato eva.",
  "anya-e0401n1:1_35": "“Uppādādippavattito”ti uppādassa ca jīraṇassa ca nirodhassa ca pavattito.",
  "anya-e0401n1:1_36": "“Uppādādayo”ti uppāda jīraṇa nirodhā.",
  "anya-e0401n1:1_37": "Jātijarāmaraṇānīti vuttaṁ hoti.",
  "anya-e0401n1:1_38": "“Cetasikāmatā”ti cetasikā iti viññātā.",
  "anya-e0401n1:1_39": "“Bhāvappadhānaṁ”ti ekuppāda bhāvo ekuppādoti vutto.",
  "anya-e0401n1:1_40": "Tathā eka nirodhādīsu.",
  "anya-e0401n1:1_41": "Yathā idaṁpi saṅgheratanaṁ paṇīta-ntiādīsu ayaṁ ratana bhāvo paṇītoti hettha attho.",
  "anya-e0401n1:1_42": "“Ye”ti ye dhammā.",
  "anya-e0401n1:1_43": "“Sahajāta paccayuppanna rūpāni pī”ti sahajātapaccayato uppannāni rūpānipi.",
  "anya-e0401n1:1_44": "Cetasikāni nāma siyunti sambandho.",
  "anya-e0401n1:1_45": "“Tadā yatta vuttitāyā”ti cittāyattavuttiyāya.",
  "anya-e0401n1:1_46": "“Cetoyuttānī”ti hetu visesanaṁ.",
  "anya-e0401n1:1_47": "Tadeva hetumanta visesananti ca hetu anto nītavisesananti ca hetu anto gadhavisesananti ca vadanti.",
  "anya-e0401n1:1_48": "“Tesa”nti cittassa sahajātapaccayuppannarūpānaṁ.",
  "anya-e0401n1:1_49": "“Nānubhontī”ti napāpuṇanti.",
  "anya-e0401n1:1_50": "“Na hi sakkā jānituṁ”ti etena bhūtakathana visesanāni etānīti dīpeti.",
  "anya-e0401n1:1_51": "Bhūtakathanaṁpi samānaṁ vatticchāvasena byavacchedakaṁpi sambhavati.",
  "anya-e0401n1:1_52": "“Vayopaññāyatī”ti vināso pakāsati.",
  "anya-e0401n1:1_53": "“Ṭhitāyā”ti tiṭṭha mānāya vedanāya.",
  "anya-e0401n1:1_54": "Añño pakāro aññathā.",
  "anya-e0401n1:1_55": "Aññathā bhāvo aññathattaṁ.",
  "anya-e0401n1:1_56": "Jarāvasena pariṇāmoti vuttaṁ hoti.",
  "anya-e0401n1:1_57": "Yo pathavīdhātuyā uppādo, yā ṭhiti, yā abhinibbatti, yo pātubhāvo.",
  "anya-e0401n1:1_58": "Eso dukkhassa uppādo, esā rogānaṁ ṭhiti, eso jarāmaraṇassa pātubhāvoti yojanā.",
  "anya-e0401n1:1_59": "“Itarathā”ti ito aññathā gahite satīti attho.",
  "anya-e0401n1:1_60": "Ekasmiṁ rūpārūpakalāpe nānā dhammānaṁ vasena bahūsu uppādesu ca nirodhesu ca gahitesūti vuttaṁ hoti.",
  "anya-e0401n1:1_61": "“Vikārarūpānaṁ”ti viññatti dvaya lahutādittayānaṁ.",
  "anya-e0401n1:1_62": "Sabbānipi upādārūpāni catunnaṁ mahābhūtānaṁ upādāya pavattattā mahābhūta gaṇanāya cattāri cattāri siyuṁti iminā adhippāyena “sabbesampi vā”tiādivuttaṁ.",
  "anya-e0401n1:1_63": "Sabbesampi vā cakkhādīnaṁ upādārūpānaṁ ekekasmiṁ kalāpe bahubhāvo vattabbo siyāti yojanā.",
  "anya-e0401n1:1_64": "Kasmā bahubhāvo vattabboti āha “catunnaṁ mahābhūtāna”ntiādiṁ.",
  "anya-e0401n1:2_0": "Yadi evaṁ, ekasmiṁ cittuppāde lahutādīnipi ekekāni eva siyuṁ, atha kimatthaṁ dve dve katvā vuttānīti āha “kāyalahutā citta lahutādayopanā”tiādiṁ.",
  "anya-e0401n1:2_1": "“Imamatthaṁ asallakkhetvā”ti īdisaṁ vinicchayattaṁ acintetvāti adhippāyo.",
  "anya-e0401n1:2_2": "Vibhāvanipāṭhe “cittānuparivattino”ti etena cittena uppajjitvā teneva cittena sahanirujjhanavasena cittaṁ anuparivattissa.",
  "anya-e0401n1:2_3": "“Pasaṅgā”ti cetasikatā pasaṅgo.",
  "anya-e0401n1:2_4": "“Puretaramuppajjitvā”ti puretaraṁ ekena cittena saha uppajjitvāti adhippāyo.",
  "anya-e0401n1:2_5": "“Cittassabhaṅgakkhaṇe”ti aññassa sattara sama cittassa bhaṅgakkhaṇe.",
  "anya-e0401n1:2_6": "Tathā rūpadhammānaṁ pasaṅgo na sakkā nīvāretuṁ tiyojanā.",
  "anya-e0401n1:2_7": "“Pasaṅgo”ti cetasikatā pasaṅgo.",
  "anya-e0401n1:2_8": "“Alamati papañcenā”ti abhidhamme vedanāttikeṭīkāsu viya ati vitthārena niratthakaṁ hotīti attho.",
  "anya-e0401n1:2_9": "“Niratthakaṁ”ti vibhāvaniyaṁ papañco niratthako evāti adhippāyo.",
  "anya-e0401n1:3_0": "69.",
  "anya-e0401n1:3_1": "Phassavacanatthe.",
  "anya-e0401n1:3_2": "“Phusatī”ti ārammaṇaṁ āhanati, saṅghaṭṭeti.",
  "anya-e0401n1:3_3": "Tañca saṅghaṭṭa naṁ nadosapaṭighassa viya ārammaṇassa vibādhanaṁ hoti, atha kho bhamarassa paduma pupphesu pupphara saggahaṇaṁ viya vijānana matte aṭhatvā ārammaṇa rasapātubhāvatthaṁ yathārammaṇaṁ saṁhanana mevāti dassetuṁ “phusanañcetthā”tiādimāha.",
  "anya-e0401n1:3_4": "“Āhaccā”ti āhanitvā sampāpuṇitvā.",
  "anya-e0401n1:3_5": "“Upahaccā”ti tasseva vevacanaṁ.",
  "anya-e0401n1:3_6": "Ayamattho kathaṁ pākaṭoti āha “yato”tiādiṁ.",
  "anya-e0401n1:3_7": "Tattha “yato”ti yaṁ kāraṇā.",
  "anya-e0401n1:3_8": "“Tadanubhavantī”ti taṁ ārammaṇa rasaṁ anubhavantī, vedanā pātubhavati, vedanā pātubhāvaṁ disvā ārammaṇapphusanaṁ ñāṇe pākaṭaṁ hotīti adhippāyo.",
  "anya-e0401n1:3_9": "Svāyaṁ phusana lakkhaṇo, saṅghaṭṭanaraso, sannipātapaccupaṭṭhāno, āpātā gatavisaya padaṭṭhāno.",
  "anya-e0401n1:3_10": "Tattha sannipāto nāma tiṇṇaṁ tiṇṇaṁ dvārā rammaṇa viññāṇānaṁ saṅgati samāgamo samodhānaṁ.",
  "anya-e0401n1:3_11": "Tathāhi vuttaṁ.",
  "anya-e0401n1:3_12": "Cakkhuñca paṭicca rūpe ca uppajjati cakkhu viññāṇaṁ, tiṇṇaṁ saṅgati phasso tiādi.",
  "anya-e0401n1:3_13": "“Saṅghaṭṭanaraso”ti ārammaṇe sammadeva ghaṭṭana kicco.",
  "anya-e0401n1:3_14": "Saṅghaṭṭana kiccattā eva tiṇṇaṁ sannipāto hutvā dhamma cintāñāṇassa paṭimukhaṁ upaṭṭhāti pakāsatīti.",
  "anya-e0401n1:3_15": "“Sannipāta paccupaṭṭhāno”.",
  "anya-e0401n1:3_16": "Paccupaṭṭhānanti vā paññāṇaṁ vuccati dhajorathassa paññāṇanti ettha viya.",
  "anya-e0401n1:3_17": "Sannipātākāro paccupaṭṭhānaṁ yassāti sannipātapaccupaṭṭhāno.",
  "anya-e0401n1:3_18": "Vedanāpaccu paṭṭhāno vā.",
  "anya-e0401n1:3_19": "Dhūmoviya aggissa.",
  "anya-e0401n1:3_20": "Vedanāphalaṁ paccupaṭṭhānaṁ yassāti viggaho.",
  "anya-e0401n1:3_21": "Aṭṭhasāliniyaṁ pana kasmā panettha phasso pathamaṁ vutto tipucchitvā mahāaṭṭhakathā vādotāva dassito.",
  "anya-e0401n1:3_22": "Cittassa pathamābhinipātattā.",
  "anya-e0401n1:3_23": "Ārammaṇasmiñhi cittassa pathamābhinipāto hutvā phasso ārammaṇaṁ phusamāno uppajjati.",
  "anya-e0401n1:3_24": "Tasmā pathamaṁ vutto.",
  "anya-e0401n1:3_25": "Phassena phussitvā vedanāya vedayati.",
  "anya-e0401n1:3_26": "Saññāya sañjānāti.",
  "anya-e0401n1:3_27": "Cetanāya cetati.",
  "anya-e0401n1:3_28": "Tena vuttaṁ phuṭṭho bhikkhave vedeti, phuṭṭho sañjānāti, phuṭṭho cetetīti.",
  "anya-e0401n1:3_29": "Api ca ayaṁ phasso nāma yathāpāsādaṁ patvā thambho nāma sesadabba sambhārānaṁ balavapaccayo.",
  "anya-e0401n1:3_30": "Evameva sahajāta sampayutta dhammānaṁ balava paccayo hoti.",
  "anya-e0401n1:3_31": "Tasmā pathamaṁ vuttoti.",
  "anya-e0401n1:3_32": "Saṅgahakārena pana idaṁ pana akāraṇaṁ, ekakkhaṇasmiñhi uppanna dhammānaṁ ayaṁ pathamaṁ uppanno ayaṁ pacchāti idaṁ vattuṁ na labbhā.",
  "anya-e0401n1:3_33": "Balavapaccayabhāvepi phassassakāraṇaṁ na dissatīti evaṁ taṁ vādaṁ paṭikkhipetvā idaṁ vuttaṁ desanā vāreneva phasso pathamaṁ vuttoti.",
  "anya-e0401n1:3_34": "Tattha “desanāvāre nevā”ti desanakkameneva, tato aññaṁ kāraṇaṁ natthīti adhippāyo.",
  "anya-e0401n1:3_35": "Tesu pana dvīsu vādesu mahāaṭṭhakathā vādo eva yutto.",
  "anya-e0401n1:3_36": "Yañhi tattha vuttaṁ cittassa pathamābhinipāto hutvāti.",
  "anya-e0401n1:3_37": "Tattha pathamābhinipātoti idaṁ kiccappadhānattā vuttaṁ.",
  "anya-e0401n1:3_38": "Na panaññehi cetasikehi vinā visuṁ pathamaṁ uppannattā.",
  "anya-e0401n1:3_39": "Yathā taṁ ye keci bhikkhave dhammā akusalā akusalabhāgiyā akusalapakkhikā.",
  "anya-e0401n1:3_40": "Sabbe te manopubbaṅgamā, mano tesaṁ dhammānaṁ pathamaṁ uppajjatīti imasmiṁ sutte kiccappadhānattā mano tesaṁ dhammānaṁ pathamaṁ uppajjatīti vuttaṁ.",
  "anya-e0401n1:3_41": "Na pana sabbacetasikehi vinā visuṁ pathamaṁ uppannattāti daṭṭhabbaṁ.",
  "anya-e0401n1:3_42": "Balavapaccaya bhāvepi phassassakāraṇaṁ dissatiyeva.",
  "anya-e0401n1:3_43": "Phassohetu phasso paccayo vedanākkhandhassa paññā panāya.",
  "anya-e0401n1:3_44": "Phasso hetu phasso paccayo saññākkhandhassa paññā nāya.",
  "anya-e0401n1:3_45": "Phasso hetu phasso paccayo saṅkhārakkhandhassa paññāpanāyāti hi vuttaṁ.",
  "anya-e0401n1:3_46": "Tasmā sabbesaṁ cetasikānaṁ dhammānaṁ phassappadhānattā eva phassa balavapaccayattā eva ca phasso pathamaṁ vuttoti daṭṭhabbaṁ.",
  "anya-e0401n1:3_47": "Ettha ca cittaṁ ārammaṇa vijānanaṭṭhena phassādīnaṁ sabbacetasika dhammānaṁ pubbaṅgamaṁ hoti, padhānaṁ, jeṭṭhakaṁ.",
  "anya-e0401n1:3_48": "Phasso pana ārammaṇa saṅghaṭṭanaṭṭhena sabbesaṁ cetasika dhammānaṁ pubbaṅgamo hoti, padhāno, jeṭṭhakoti ayaṁ dvinnaṁ visesoti.",
  "anya-e0401n1:3_49": "Ettha codako phusanaṁ nāma sappaṭigharūpānaṁ eva kiccanti maññamāno “nanucā”tiādinā codeti.",
  "anya-e0401n1:3_50": "“Nanucā”ti codedhīti dīpeti.",
  "anya-e0401n1:3_51": "“Appaṭighasabhāvā”ti hetuvisesanaṁ.",
  "anya-e0401n1:3_52": "“Kiñcī”ti kiñcivatthuṁ.",
  "anya-e0401n1:3_53": "Ayaṁ pana phasso.",
  "anya-e0401n1:3_54": "“Cittassa vikārā pattiṁ”ti calana kampana thambhana jeguccha bhaya tāsa chambhitattā divasena vikārā pajjanaṁ.",
  "anya-e0401n1:3_55": "“Vedanā visesuppattiṁ”ti sukhavedanīyaṁ phassaṁ paṭicca sukhavedanā, dukkhavedanīyaṁ phassaṁ paṭicca dukkha vedanātiādinā nayena phassa visesānurūpaṁ vedanā visesuppattiṁ sādheti.",
  "anya-e0401n1:3_56": "Ettha ca phusanaṁ nāma duvidhaṁ rūpapphusanaṁ, nāmapphusana, nti.",
  "anya-e0401n1:3_57": "Tattha rūpapphusanaṁ nāma phoṭṭhabba dhātūnaṁ kiccaṁ.",
  "anya-e0401n1:3_58": "Nāmapphusanaṁ duvidhaṁ phassapphusanaṁ, ñāṇapphusana, nti.",
  "anya-e0401n1:3_59": "Tattha ñāṇapphusanaṁ nāma ñāṇappaṭivedho.",
  "anya-e0401n1:3_60": "Api ca jhānamagga phala nibbānānaṁ paṭilābhopi phusananti vuccati.",
  "anya-e0401n1:3_61": "Phusanti dhīrā nibbānaṁ.",
  "anya-e0401n1:3_62": "Yogakkhemaṁ anuttaraṁ.",
  "anya-e0401n1:3_63": "Phusāmi nekkhamaṁ sukhaṁ.",
  "anya-e0401n1:3_64": "Aputhujjana sevitanti-ādīsu.",
  "anya-e0401n1:3_65": "Idaṁ upamā mattaṁ siyā, kassaci manda paññassāti adhippāyo.",
  "anya-e0401n1:3_66": "“Ida”nti kheḷuppāda vacanaṁ.",
  "anya-e0401n1:3_67": "Viññussa pana atipākaṭa phassa nidassanena appākaṭa phassa vibhāvanaṁ yuttameva.",
  "anya-e0401n1:3_68": "Tenāha “atipākaṭāya panā”tiādiṁ.",
  "anya-e0401n1:4_0": "70.",
  "anya-e0401n1:4_1": "Vedanāvacanatthe.",
  "anya-e0401n1:4_2": "“Taṁsamaṅgīpuggalānaṁ vā”ti vedanā samaṅgīpuggalānaṁ vā.",
  "anya-e0401n1:4_3": "“Sātaṁ vā”ti sādhurasaṁ vā.",
  "anya-e0401n1:4_4": "“Assātaṁ vā”ti asādhurasaṁ vā.",
  "anya-e0401n1:4_5": "“Kiṁ vedayatī”ti katamaṁ vedayati.",
  "anya-e0401n1:4_6": "“Sukhampi vedayatī”ti sukhampi vedanaṁ vedayati.",
  "anya-e0401n1:4_7": "Athavā “kiñcavedayatī”ti kathañcavedayati.",
  "anya-e0401n1:4_8": "“Sukhampi vedayatī”ti sukhaṁ hutvāpi vedayati.",
  "anya-e0401n1:4_9": "Sukha bhāvena vedayatīti vuttaṁ hoti.",
  "anya-e0401n1:4_10": "Evaṁ sesapadesupi.",
  "anya-e0401n1:4_11": "“Kiccantarabyāvaṭā”ti aññakiccabyāvaṭā.",
  "anya-e0401n1:4_12": "Adhipati bhāvo ādhipaccaṁ.",
  "anya-e0401n1:4_13": "Indriya kiccaṁ.",
  "anya-e0401n1:4_14": "“Evañca katvā”ti laddhaguṇavacanaṁ.",
  "anya-e0401n1:4_15": "Rājāraha bhojanaṁ rājaggabhojanaṁ.",
  "anya-e0401n1:4_16": "“Sūdasadisatā”ti raññobhattakārasadisatā.",
  "anya-e0401n1:4_17": "Tattha sūdo raññobhattaṁ pacanto rasajānanatthaṁ thokaṁ gahetvā jivhagge ṭhapetvā rasaṁ vīmaṁsati.",
  "anya-e0401n1:4_18": "Yathicchitaṁ pana bhuñjituṁ anissaro.",
  "anya-e0401n1:4_19": "Rājā eva yathicchitaṁ bhuñjituṁ issaro.",
  "anya-e0401n1:4_20": "Rājā viya vedanā.",
  "anya-e0401n1:4_21": "Sūdo viya sesacetasika dhammā.",
  "anya-e0401n1:5_0": "71.",
  "anya-e0401n1:5_1": "Saññāvacanatthe.",
  "anya-e0401n1:5_2": "“Sañjānātī”ti suṭṭhu jānāti.",
  "anya-e0401n1:5_3": "Suṭṭhujānanañca nāma na viññāṇassa viya vividhajānanaṁ hoti.",
  "anya-e0401n1:5_4": "Na ca paññāya viya yathābhūtajānanaṁ hoti.",
  "anya-e0401n1:5_5": "Atha kho bhūtaṁ vā hotu, abhūtaṁ vā.",
  "anya-e0401n1:5_6": "Yaṁ yaṁ cha hi viññāṇehi vijānāti, paññāya vā pajānāti.",
  "anya-e0401n1:5_7": "Tassa tassa pacchā appamussakaraṇa mevāti vuttaṁ “punajānanatthaṁ saññāṇaṁ karotī”ti.",
  "anya-e0401n1:5_8": "Tattha “saññāṇa”nti nimitta karaṇaṁ.",
  "anya-e0401n1:5_9": "Bhavantaraṁ patvāpi appamuṭṭhabhāvaṁ sādheti opapātika puggalānanti adhippāyo.",
  "anya-e0401n1:5_10": "Tehi purimaṁ attano bhavaṁ jānanti.",
  "anya-e0401n1:5_11": "Gabbhaseyyakāpi keci purimaṁ bhavaṁ jānanti, yejātissara puggalāti vuccanti.",
  "anya-e0401n1:5_12": "Tattha “appamuṭṭhabhāva”nti anaṭṭhabhāvaṁ.",
  "anya-e0401n1:5_13": "Micchābhinivesa saññā nāma anicce niccantiādippavattā saññā.",
  "anya-e0401n1:5_14": "“Bodhetu”nti bujjhāpetuṁ.",
  "anya-e0401n1:5_15": "“Dārutacchakasadisāti ca vuttā”ti dārutacchako nāma kaṭṭhavaḍḍhakī.",
  "anya-e0401n1:5_16": "So kaṭṭhakkhandhesu nimittakārīhoti.",
  "anya-e0401n1:5_17": "Sutacchitachinditesu kaṭṭhesu nimittāni katvā ṭhapeti.",
  "anya-e0401n1:5_18": "Pacchātāni oloketvā kaṭṭhāni kamme upaneti.",
  "anya-e0401n1:5_19": "“Hatthi dassaka andhasadisā”ti ettha eko kira rājā keḷippasuto hoti.",
  "anya-e0401n1:5_20": "So jaccandhānaṁṭhāne ekaṁ hatthiṁ ānetvāṭhapento jaccandhe āha jānātha bho tumhe hatthinti.",
  "anya-e0401n1:5_21": "Te hatthiṁ jānissāmāti parāmasitvā attano parāmasitaṁ taṁ taṁ aṅgamavahatthīti abhinivisanti.",
  "anya-e0401n1:5_22": "Daḷhaṁ sallakkhenti.",
  "anya-e0401n1:5_23": "Puna rājā te pucchi kīdiso bho hatthīti.",
  "anya-e0401n1:5_24": "Te rañño hatthisaṇṭhānaṁ ācikkhantā vivādaṁ āpajjanti.",
  "anya-e0401n1:5_25": "Ācikkhanameva raññohatthidassananti katvā te hatthidassaka andhāti vuccanti.",
  "anya-e0401n1:5_26": "“Upaṭṭhitavisayaggahaṇe”ti rattiyaṁ andhakāre rajjukkhaṇḍaṁ passantassa sappasaṇṭhānaṁ upaṭṭhāti.",
  "anya-e0401n1:5_27": "So upaṭṭhitaṁ saṇṭhānamattaṁ sappoti gaṇhāti.",
  "anya-e0401n1:5_28": "Evaṁ upaṭṭhitavisayaggahaṇaṁ hoti.",
  "anya-e0401n1:5_29": "Migapotakānañca araññekhettamajjhepurisasaṇṭhānaṁ tiṇa rūpaṁ passantānaṁ purisasaṇṭhā naṁ upaṭṭhāti.",
  "anya-e0401n1:5_30": "Te upaṭṭhitaṁ saṇṭhānamattaṁ purisoti gaṇhitvā so amhe pahareyyāti palāyanti.",
  "anya-e0401n1:5_31": "Vuttā aṭṭhasāliniyaṁ.",
  "anya-e0401n1:6_0": "72.",
  "anya-e0401n1:6_1": "Cetanāvacanatthe.",
  "anya-e0401n1:6_2": "Cetetīti cetanā.",
  "anya-e0401n1:6_3": "Cetanañcettha abhisandhānaṁ vā vuccati pakappanaṁ vā āyūhanaṁ vāti evaṁ tidhā atthavikappaṁ dassetuṁ “sampayutta dhamme”tiādimāha.",
  "anya-e0401n1:6_4": "Tattha “abhisandahatī”ti abhimukhaṁ sandahati, saṁyogaṁ karoti.",
  "anya-e0401n1:6_5": "Tenāha “punappunaṁ ghaṭetī”ti.",
  "anya-e0401n1:6_6": "“Ghaṭetī”ti sambandhati.",
  "anya-e0401n1:6_7": "“Pakappeti vāte”ti athavā te sampayutta dhamme pakārato kappeti, sajjeti.",
  "anya-e0401n1:6_8": "Tenāha “saṁvidahatī”ti.",
  "anya-e0401n1:6_9": "“Saṁvidahatī”ti tvaṁ phusanakiccaṁ karohi, tvaṁ vedayita kiccaṁ karohi, tvaṁ sañjānanakiccaṁ karohītiādinā vadamānā viya saṁvidahati.",
  "anya-e0401n1:6_10": "“Āyūhativāte”ti athavā tesampayutta dhamme bhuso byūhayati, rāsiṁ karoti.",
  "anya-e0401n1:6_11": "Tenāha “ārammaṇe sampiṇḍetī”ti.",
  "anya-e0401n1:6_12": "“Samosarante”ti ekato osarante.",
  "anya-e0401n1:6_13": "Saṅgamante.",
  "anya-e0401n1:6_14": "“Sā”ti cetanā.",
  "anya-e0401n1:6_15": "“Tāyā”ti cetanāya.",
  "anya-e0401n1:6_16": "“Tasmiṁ”ti rūpādikevā ārammaṇe.",
  "anya-e0401n1:6_17": "Puññāpuñña kiccevā.",
  "anya-e0401n1:6_18": "Pavattamānāya satiyā.",
  "anya-e0401n1:6_19": "Jeṭṭhasisso nāma bahūsu sissesu jeṭṭhabhūto sisso.",
  "anya-e0401n1:6_20": "Tasmiṁ sajjhāyante sesā sabbe sajjhāyantiyeva.",
  "anya-e0401n1:6_21": "Tena so ubhayakicca sādhako hoti.",
  "anya-e0401n1:6_22": "Evaṁ mahāvaḍḍhakīpi.",
  "anya-e0401n1:7_0": "73.",
  "anya-e0401n1:7_1": "Ekaggatāvacanatthe.",
  "anya-e0401n1:7_2": "Ekattārammaṇaṁ nāma ekārammaṇassapi bahūsu sabhāvesu ekasabhāvasaṅkhātaṁ ārammaṇaṁ.",
  "anya-e0401n1:7_3": "“Tasmiṁ” cittasmiṁ.",
  "anya-e0401n1:7_4": "“Nivāte”ti vātarahite padese.",
  "anya-e0401n1:7_5": "“Dīpaccīnaṁ”ti dīpajālānaṁ.",
  "anya-e0401n1:8_0": "74.",
  "anya-e0401n1:8_1": "Jīvitindriyavacanatthe.",
  "anya-e0401n1:8_2": "“Issarabhāvo vuccati” bhāvappadhāna nayenāti adhippāyo.",
  "anya-e0401n1:8_3": "“Abhibhavitvā”ti jīvana kicce attano vasaṁ vattāpetvāti vuttaṁ hoti.",
  "anya-e0401n1:8_4": "Citta santānaṁ jīvantaṁ hutvāti sambandho.",
  "anya-e0401n1:9_0": "75.",
  "anya-e0401n1:9_1": "Manasīkāravacanatthe.",
  "anya-e0401n1:9_2": "Samāsamajjhe sakārāgamo.",
  "anya-e0401n1:9_3": "Karadhātuyoge īkārāgamo ca daṭṭhabbo.",
  "anya-e0401n1:9_4": "Alutta sattamī padanthi keci.",
  "anya-e0401n1:9_5": "Evaṁ sati īdīghattaṁ nasijjhati.",
  "anya-e0401n1:9_6": "“Asuññaṁ”ti arittaṁ.",
  "anya-e0401n1:9_7": "“Paṭipādetī”ti paṭipajjanaṁ kiccasādhanaṁ kārāpeti.",
  "anya-e0401n1:9_8": "Atthato niyojeti nāmāti āha “yojetī”ti.",
  "anya-e0401n1:9_9": "“Idameva dvayaṁ”ti āvajjana dvayaṁ.",
  "anya-e0401n1:9_10": "“Taṁ”ti taṁ dvayaṁ.",
  "anya-e0401n1:9_11": "Upatthambhitaṁ hutvā ārammaṇe ninnaṁ karotīti sambandho.",
  "anya-e0401n1:9_12": "“Yoniso”ti upāyena hitasukha maggena.",
  "anya-e0401n1:9_13": "“Ayoniso”ti anupāyena ahita asukha maggena.",
  "anya-e0401n1:9_14": "“Samudāciṇṇaninnaniyāmitādīhī”ti ettha samudāciṇṇaṁ nāma āciṇṇa kammavasena suṭṭhu punappunaṁ ācaritaṁ.",
  "anya-e0401n1:9_15": "Ninnaṁ nāma idaṁ nāma passāmi, idaṁ nāma karissāmīti pubbe eva ajjhāsayena ninnaṁ.",
  "anya-e0401n1:9_16": "Niyāmitaṁ nāma idaṁ nāma kattabbaṁ, idaṁ nāma na kattabbaṁ, kattabbaṁ karomi, akattabbaṁ nakaromīti evaṁ niyāmitaṁ.",
  "anya-e0401n1:9_17": "“Asati kāraṇa visese”ti bhavaṅga cittaṁ vīthicittuppattiyā asati, vīthicittāni ca kāyacittānaṁ akallādikevā adhimattassa ārammaṇantarassa upaṭṭhānevā asati.",
  "anya-e0401n1:9_18": "“Sādhāraṇā”ti ettha saṁsadde bindu lopo, dīghattañcāti āha “samaṁ dhārentīti sādhāraṇā”ti.",
  "anya-e0401n1:10_0": "76.",
  "anya-e0401n1:10_1": "Vitakkavacanatthe.",
  "anya-e0401n1:10_2": "“Tathā tathā saṅkappetvā”ti kāmasaṅkappādīnaṁ nekkhammasaṅkappādīnañcavasena tena tena pakārena suṭṭhu cintetvā.",
  "anya-e0401n1:10_3": "“Taṁ”ti ārammaṇaṁ.",
  "anya-e0401n1:10_4": "“Te”ti sampayutta dhamme.",
  "anya-e0401n1:10_5": "“Avitakkampi cittaṁ”ti pañcaviññāṇa cittañca dutīyā dijjhāna cittañca.",
  "anya-e0401n1:10_6": "“Apicā”ti kiñci vattabbaṁ atthīti attho.",
  "anya-e0401n1:10_7": "“Dutīyajjhānādīni cā”ti dutīyajjhāna cittādīni ca.",
  "anya-e0401n1:10_8": "“Upacāra bhāvanā vasenā”ti samudāciṇṇa vasibhūtāya upacāra bhāvanāya vasena.",
  "anya-e0401n1:10_9": "“Kiṁ vā etāyayuttiyā”ti savitakka cittasantānetiādikāya yuttiyā kiṁ payojanaṁ atthīti attho.",
  "anya-e0401n1:10_10": "Kiñci payojanaṁ natthīti adhippāyo.",
  "anya-e0401n1:10_11": "Ārammaṇaṁ ārohatiyeva ārammaṇena avinābhāvavuttikattā.",
  "anya-e0401n1:10_12": "“Taṁ”ti cittaṁ.",
  "anya-e0401n1:10_13": "Niyāmako nāma nāvaṁ icchita disādesaniyojako.",
  "anya-e0401n1:10_14": "“Akusalaṁ patvā”ti vuttaṁ.",
  "anya-e0401n1:10_15": "Kusalaṁ patvā pana kathaṁti.",
  "anya-e0401n1:10_16": "Kusalaṁ patvāpi patirūpadesāvāsādivasena samudā ciṇṇa ninnādivasena ca laddha paccaye sati cittampi saddhāsati ādayopi ārammaṇa rūhane thāmagatā eva.",
  "anya-e0401n1:10_17": "Aladdha paccaye pana sati akusala bhāve ṭhatvā thāmagataṁ hoti.",
  "anya-e0401n1:10_18": "“Manasikāra vīriya satīnaṁ”ti bhāvanā balapattā nanti adhippāyo.",
  "anya-e0401n1:10_19": "Evaṁ pana sati, vitakkassa okāso natthīti. Atthi.",
  "anya-e0401n1:10_20": "Saṅkappana kicca visesattā.",
  "anya-e0401n1:10_21": "Tañhi kiccaṁ aññesaṁ asādhāraṇaṁ, vitakkasseva kiccanti dassento “vitakkopanā”tiādimāha.",
  "anya-e0401n1:10_22": "“Sārammaṇa sabhāvā”ti hetu visesanametaṁ.",
  "anya-e0401n1:10_23": "“Tathā vutto”ti vitakkoti vutto.",
  "anya-e0401n1:11_0": "77.",
  "anya-e0401n1:11_1": "Vicāravacanatthe.",
  "anya-e0401n1:11_2": "“Vicaratī”ti ekamekasmiṁ eva ārammaṇe vividhena carati, pavattati.",
  "anya-e0401n1:11_3": "Sabhāvākāro nāma nīlapītādiko agambhīro ārammaṇa sabhāvo ca ārammaṇassa nānā pavattākāro ca.",
  "anya-e0401n1:11_4": "“Anumajjanavasenā”ti punappunaṁ majjanavasena sodhanavasena.",
  "anya-e0401n1:11_5": "Vitakko oḷāriko ca hotītiādinā yojetabbaṁ.",
  "anya-e0401n1:11_6": "“Oḷāriko”ti vicārato oḷāriko.",
  "anya-e0401n1:11_7": "Evaṁ sesapadesu.",
  "anya-e0401n1:11_8": "“Ghaṇḍābhighāto viyā”ti ghaṇḍābhighātena pathamuppannasaddo viyāti vadanti.",
  "anya-e0401n1:11_9": "Tathāhi vicāro ghaṇḍassa anuravo viya vuttoti.",
  "anya-e0401n1:11_10": "Daṇḍakena ghaṇḍassa abhighāta kiriyā vā ghaṇḍābhighāto.",
  "anya-e0401n1:11_11": "Tathāhi ārammaṇe cetaso pathamābhi nipāto vitakkoti ca, āhanana pariyāhanana rasoti ca vuttaṁ.",
  "anya-e0401n1:11_12": "“Ghaṇḍānuravo viyā”ti ghaṇḍassa anuravasaddo viya.",
  "anya-e0401n1:12_0": "78.",
  "anya-e0401n1:12_1": "Adhimokkhavacanatthe.",
  "anya-e0401n1:12_2": "“Saṁsappanaṁ”ti anavatthānaṁ.",
  "anya-e0401n1:12_3": "“Pakkhato muccanavasenā”ti evaṁ nu khoti eko pakkho, nonu khoti dutīyo pakkho.",
  "anya-e0401n1:12_4": "Tādisamhā pakkhato muccanavasena.",
  "anya-e0401n1:13_0": "79.",
  "anya-e0401n1:13_1": "Vīriyavacanatthe.",
  "anya-e0401n1:13_2": "“Vīrassā”ti vissaṭṭhassa.",
  "anya-e0401n1:13_3": "So ca kāyavacīmano kammesu paccu paṭṭhitesu sītuṇhādi dukkha bhayato alīna vuttivasena pavattoti āha “kammasūrassā”ti.",
  "anya-e0401n1:13_4": "Etena anottappiṁ nivatteti.",
  "anya-e0401n1:13_5": "Anottavvīhi pāpasūro, ayaṁ kamma sūroti.",
  "anya-e0401n1:13_6": "“Mahantaṁ pikamma”nti kusītassa mahantanti maññitaṁ kammaṁ.",
  "anya-e0401n1:13_7": "Evaṁ sesesu.",
  "anya-e0401n1:13_8": "“Appakato gaṇhātī”ti appakabhāvena gaṇhāti.",
  "anya-e0401n1:13_9": "Appakamevidanti maññatīti vuttaṁ hoti.",
  "anya-e0401n1:13_10": "“Atta kilamathaṁ”ti kāyacittakkhedaṁ.",
  "anya-e0401n1:13_11": "“Taṁ”ti vīriyaṁ.",
  "anya-e0401n1:13_12": "“Tathāpavattiyā”ti kammasūrabhāvena pavattiyā.",
  "anya-e0401n1:13_13": "“Hetuce vā”ti etena bhāvasaddassa atthaṁ vadati.",
  "anya-e0401n1:13_14": "“Kāyacitta kiriyābhūtaṁ”ti etena kammasaddassa atthaṁ.",
  "anya-e0401n1:13_15": "“Vidhinā”ti tassa pavattiyā pubbābhisaṅkhāra vidhānena.",
  "anya-e0401n1:13_16": "Tameva vidhānaṁ kammesu netabbattā nayoti ca, upetabbattā upāyoti ca vuccatīti āha “nayena upāyenā”ti.",
  "anya-e0401n1:13_17": "Tameva vidhānaṁ dasseti “vīriyavato”tiādinā.",
  "anya-e0401n1:13_18": "“Īrantī”ti erayanti.",
  "anya-e0401n1:13_19": "“Kicca sampattiyā”ti ārammaṇa vijānana phusanādi kicca sampatti atthāya.",
  "anya-e0401n1:13_20": "Byāvaṭāni kāyacittāni yesanti viggaho.",
  "anya-e0401n1:13_21": "“Byāvaṭānī”ti ussāhitāni.",
  "anya-e0401n1:13_22": "“Thūṇūpatthambhana sadisaṁ”ti jiṇṇassa gehassa apatanatthāya sāratthambhena upatthambhanasadisaṁ.",
  "anya-e0401n1:13_23": "Upatthambhakatthambhasadisantipi vadanti.",
  "anya-e0401n1:13_24": "“Sabba sampattīnaṁ mūlaṁ”ti sabbāsaṁ lokiya sampattīnaṁ lokuttara sampattī nañca mūlaṁ.",
  "anya-e0401n1:13_25": "Kasmā, puññakamma sampattiyā ca pārami puññasampattiyā ca patiṭṭhānattā.",
  "anya-e0401n1:13_26": "Satihi puññakammasampattiyā sabbā lokiya sampatti sijjhati.",
  "anya-e0401n1:13_27": "Sati ca pārami puñña sampattiyā sabbālokuttara sampatti sijjhatīti.",
  "anya-e0401n1:13_28": "Etena hīna vīriyo nāma sabba sampattito paribāhiyoti dīpeti.",
  "anya-e0401n1:14_0": "80.",
  "anya-e0401n1:14_1": "Pītivacanatthe.",
  "anya-e0401n1:14_2": "“Pinayatī”ti pineti, pinaṁ karotīti āha “tappetī”ti.",
  "anya-e0401n1:14_3": "Tosetīti attho.",
  "anya-e0401n1:14_4": "“Tuṭṭhiṁ”ti tusitaṁ, pahaṭṭhaṁ.",
  "anya-e0401n1:14_5": "“Suhitaṁ”ti sudhātaṁ, supuṇṇaṁ, vaddhitaṁ.",
  "anya-e0401n1:14_6": "Anekatthattā dhātūnaṁ “vaḍḍhetī”ti vuttaṁ.",
  "anya-e0401n1:14_7": "“Pinantī”ti tappanti, jotanti, virocanti, divā tappatiādiccotiādīsu viya.",
  "anya-e0401n1:14_8": "Khuddikā pīti nāma lomahaṁsa na mattakārikā pīti.",
  "anya-e0401n1:14_9": "Khaṇikā pīti nāma khaṇe khaṇe vijjuppādasadisā pīti.",
  "anya-e0401n1:14_10": "Okkantikā pīti nāma sarīraṁ okkamitvā okkamitvābhijjantī pīti.",
  "anya-e0401n1:14_11": "Ubbegāpīti nāma kāyaṁ udaggaṁ katvā ākāse ullaṅghāpentī pīti.",
  "anya-e0401n1:14_12": "Pharaṇā pīti nāma kappāsavattiyaṁ pharaṇakatelaṁ viya sakalakāyaṁ pharaṇavasena pavattā pīti.",
  "anya-e0401n1:15_0": "81.",
  "anya-e0401n1:15_1": "Chandavacanatthe.",
  "anya-e0401n1:15_2": "“Abhisandhī”ti abhilāso, abhikaṅkhanaṁ.",
  "anya-e0401n1:15_3": "“Kattusaddo”ti karadhātu vasena vuttaṁ.",
  "anya-e0401n1:15_4": "“Sabbakiriyā padānī”ti sabbāni tumicchattha kiriyā padāni.",
  "anya-e0401n1:15_5": "“Atthiko”ti asiddho hutvā sādhetuṁ icchito attho assāti atthiko.",
  "anya-e0401n1:15_6": "Icchantotipi vadanti.",
  "anya-e0401n1:15_7": "“Ārādhetukāmatā vasenā”ti sādhetu kāmatāvasena, sampādetu kāmatā vasena.",
  "anya-e0401n1:15_8": "Usuṁ saraṁ a santi khipantīti issāsā.",
  "anya-e0401n1:15_9": "Ikārassa ukāro.",
  "anya-e0401n1:15_10": "Dhanuggahā.",
  "anya-e0401n1:15_11": "“Yasena vā”ti parivārena vā, kitti saddena vā.",
  "anya-e0401n1:15_12": "“Sare”ti kaṇḍe.",
  "anya-e0401n1:15_13": "Vibhāvanipāṭhe nānāvāda sodhanatthaṁ ayañcātiādivuttaṁ.",
  "anya-e0401n1:15_14": "“Yadaggenā”ti yena kāraṇa koṭṭhāsena.",
  "anya-e0401n1:15_15": "Saṅgahitāti sambandho.",
  "anya-e0401n1:15_16": "“Vissajjitabba yuttakenā”ti vissajjitabba yogyena.",
  "anya-e0401n1:15_17": "“Tena atthiko yevā”ti paduddhāro.",
  "anya-e0401n1:15_18": "“So na yujjatī”ti so attho na yujjati.",
  "anya-e0401n1:15_19": "“Khipita usūnaṁ”ti pubbabhāge khipita usūnaṁ.",
  "anya-e0401n1:15_20": "“Atthato panā”ti adhippāyatthato pana.",
  "anya-e0401n1:15_21": "“Hatthappasāraṇaṁ viyā”ti loke kiñci icchantassa janassa hatthappasāraṇaṁ viyāti adhippāyo.",
  "anya-e0401n1:15_22": "“Thāmapatto”ti adhipati bhāva pattoti vuttaṁ hoti.",
  "anya-e0401n1:15_23": "Tenāha “tathāhesā”tiādiṁ.",
  "anya-e0401n1:15_24": "“Taṇhāya hatthe ṭhitā”ti upacāra vacanametaṁ.",
  "anya-e0401n1:15_25": "Taṇhāya pariggahitāti vuttaṁ hoti.",
  "anya-e0401n1:15_26": "Nasakkhissantiyeva, no nasakkhissanti.",
  "anya-e0401n1:15_27": "Tasmā veditabbametaṁ chandoyeva taṇhāya balavataroti.",
  "anya-e0401n1:15_28": "Kasmā balavataroti.",
  "anya-e0401n1:15_29": "Ādīnavānisaṁsa dassanaññāṇena yuttattāti.",
  "anya-e0401n1:16_0": "82.",
  "anya-e0401n1:16_1": "“Pakirantī”ti pattharanti.",
  "anya-e0401n1:16_2": "“Samānā”ti sāvajjehi yuttā sāvajjā, anavajjehi yuttā anavajjāti evaṁ sadisā, sādhāraṇā.",
  "anya-e0401n1:17_0": "Aññasamānarāsimhianudīpanā niṭṭhitā.",
  "anya-e0401n1:18_0": "83.",
  "anya-e0401n1:18_1": "Akusalarāsimhi.",
  "anya-e0401n1:18_2": "“Muyhatī”ti ñātabbassañeyya dhammassa aññāṇa vasena sammuyhati, cittassa andhabhāvo hoti.",
  "anya-e0401n1:18_3": "Caturaṅgatamo nāma ‘kāḷapakkha cātuddasi divaso, aḍḍharatti samayo, tibbavanasaṇḍo, bahalameghacchanno,ti ayaṁ caturaṅgatamo.",
  "anya-e0401n1:18_4": "So cakkhussa andhabhāvaṁ karoti.",
  "anya-e0401n1:18_5": "Evaṁ tassa tamassa cakkhussa andhabhāvakaraṇaṁ viya.",
  "anya-e0401n1:18_6": "Ñāṇagatiko hotīti daṭṭhabbo aṭṭhakathā nayena.",
  "anya-e0401n1:18_7": "Tameva aṭṭhakathā nayaṁ dassetuṁ “tathā hesā”tiādi vuttaṁ.",
  "anya-e0401n1:18_8": "Abhidhammaṭīkāyaṁ pana micchā ñāṇanti micchā vitakko adhippeto.",
  "anya-e0401n1:18_9": "So hi micchā saṅkappo hutvā nānappakāra cintā pavatti vasena ñāṇagatiko hoti.",
  "anya-e0401n1:18_10": "Moho pana cittassa andhī bhūto, nānācintana kicca rahito, kathaṁ ñāṇagatiko bhaveyyāti tassa adhippāyo.",
  "anya-e0401n1:18_11": "“Pāpa kiriyāsū”ti duccarita kammesu.",
  "anya-e0401n1:18_12": "“Upāya cintāvasenā”ti katakammassa siddhatthāya satthāvudhādividhānesu nānāupāya cintāvasena.",
  "anya-e0401n1:18_13": "Appaṭi pajjanaṁ appaṭi patti.",
  "anya-e0401n1:18_14": "Ñāṇa gatiṁ agamananti attho.",
  "anya-e0401n1:18_15": "Tenāha “aññāṇameva vuccatī”ti.",
  "anya-e0401n1:18_16": "“Ñāṇagatikā”ti ñāṇappavattiyā samānappavattikā.",
  "anya-e0401n1:18_17": "Lobho ñāṇa gatiko māyāsāṭheyya kammesu vicittappavattikattā.",
  "anya-e0401n1:18_18": "Vicāro ñāṇa gatiko.",
  "anya-e0401n1:18_19": "Tathāhi so jhānaṅgesu vicikicchāya paṭipakkhoti vutto.",
  "anya-e0401n1:18_20": "Cittassa ñāṇa gati katā vicittatthavācakena cittasaddena siddho.",
  "anya-e0401n1:18_21": "Te ca dhammā sabba sattesu ñāṇa gatikā na honti.",
  "anya-e0401n1:18_22": "Ñāṇūpanissayaṁ labhitvā eva hontīti dassetuṁ “tehī”tiādimāha.",
  "anya-e0401n1:18_23": "Te sādhentīti sambandho.",
  "anya-e0401n1:18_24": "Pakatiyā viññujātikā nāma tihetukappaṭi sandhikā.",
  "anya-e0401n1:18_25": "Aññappaṭi sandhikāpi bodhisatta bhūmiyaṁ ṭhitā vā paññāpasuta bhavato āgatā vā.",
  "anya-e0401n1:18_26": "Sutapariyatti sampannā nāma dvihetukappaṭi sandhikāpi imasmiṁ bhave bahussuta sampannā ca pariyatti kamma sampannā ca.",
  "anya-e0401n1:19_0": "84.",
  "anya-e0401n1:19_1": "Ahirikavacanatthe.",
  "anya-e0401n1:19_2": "“Na hirīyatī”ti nāma dhātu padametaṁ.",
  "anya-e0401n1:19_3": "Harāyati lajjatīti hirī.",
  "anya-e0401n1:19_4": "Hare lajjāyaṁti dhātu.",
  "anya-e0401n1:19_5": "Na hirī ahirīti vacanattho.",
  "anya-e0401n1:19_6": "“Ruciṁ uppādetvā”ti gāmasū karassa gūtharāsi dassane viya cittarocana citta khamanaṁ uppādetvā.",
  "anya-e0401n1:19_7": "Attānaṁ pāpakamma limpato cittassa alīnatā ajigucchanaṁ nāma.",
  "anya-e0401n1:19_8": "Attānaṁ asappurisa bhāvapattito cittassa alīnatā alajjā nāma.",
  "anya-e0401n1:20_0": "85.",
  "anya-e0401n1:20_1": "Anottappavacanatthe.",
  "anya-e0401n1:20_2": "“Na bhāyatī”ti pāpakammaṁ bhayato na upaṭṭhāti.",
  "anya-e0401n1:20_3": "“Na utrasatī”ti pāpakamma hetu na kampati.",
  "anya-e0401n1:20_4": "“Tāsū”ti pāpakiriyāsu.",
  "anya-e0401n1:20_5": "“Asārajjamānaṁ katvā”ti sūraṁ vissaṭṭhaṁ katvā.",
  "anya-e0401n1:20_6": "Asārajjaṁ nāma sūrabhāvo.",
  "anya-e0401n1:20_7": "Anuttāso nāma pāpakamma hetu cittassa akampanaṁ. Gāthāyaṁ.",
  "anya-e0401n1:20_8": "Ajigucchanasīlo puggalo ajegucchī.",
  "anya-e0401n1:20_9": "“Pāpā”ti pāpakammato.",
  "anya-e0401n1:20_10": "“Sūkaro”ti gāmasūkaro.",
  "anya-e0401n1:20_11": "So gūthato ajegucchī.",
  "anya-e0401n1:20_12": "Ahiriko pāpato ajegucchīti yojanā.",
  "anya-e0401n1:20_13": "Abhāyanasīlo abhīrū.",
  "anya-e0401n1:20_14": "“Salabho”ti paṭaṅgo.",
  "anya-e0401n1:20_15": "“Pāvakā”ti dīpajālamhā.",
  "anya-e0401n1:20_16": "Salabho pāvakamhā abhīrū viya anottavvī pāpato abhīrūti yojanā.",
  "anya-e0401n1:21_0": "86.",
  "anya-e0401n1:21_1": "Uddhaccavacanatthe.",
  "anya-e0401n1:21_2": "“Uddharatī”ti ukkhipati.",
  "anya-e0401n1:21_3": "Ārammaṇasmiṁ na sanni sīdati.",
  "anya-e0401n1:21_4": "Vikkhipatīti vuttaṁ hoti.",
  "anya-e0401n1:21_5": "“Vaṭṭetvā”ti āvaṭṭetvā.",
  "anya-e0401n1:21_6": "“Vissaṭṭhageṇḍuko viyā”ti vissajjito sārageṇḍuko viya.",
  "anya-e0401n1:21_7": "“Dhajapaṭākā viyā”ti vāteritā dhajapaṭākā viya.",
  "anya-e0401n1:22_0": "87.",
  "anya-e0401n1:22_1": "Lobhavacanatthe.",
  "anya-e0401n1:22_2": "“Lubbhatī”ti gijjhati, abhikaṅkhati.",
  "anya-e0401n1:22_3": "Abhisajjanaṁ abhilagganaṁ.",
  "anya-e0401n1:22_4": "Makkaṭaṁ ālimpati bandhati etenāti makkaṭā lepo.",
  "anya-e0401n1:22_5": "“Tatta kapāle”ti aggināsantatte ghaṭa kapāle.",
  "anya-e0401n1:22_6": "Telassa vatthamhi añjanaṁ abhilagganaṁ telañjanaṁ.",
  "anya-e0401n1:22_7": "Rajjanaṁ paṭisajjanaṁ rāgo.",
  "anya-e0401n1:22_8": "Telañjana bhūto rāgo telañjana rāgo.",
  "anya-e0401n1:22_9": "Na kilesarāgo.",
  "anya-e0401n1:22_10": "Ratti divaṁ pavattanaṭṭhena taṇhā eva nadīsotasadisattā taṇhā nadī.",
  "anya-e0401n1:22_11": "“Sattānaṁ”ti puthujjana sattānaṁ.",
  "anya-e0401n1:22_12": "“Sukkhakaṭṭhasākhāpalāsatiṇakasaṭānī”ti sukkha kaṭṭhakasaṭāni, sukkha sākhā kasaṭānītiādinā yojetabbaṁ.",
  "anya-e0401n1:22_13": "Kasaṭa saddena asārabhāvaṁ dīpeti.",
  "anya-e0401n1:22_14": "“Nadī viyā”ti pabbateyyā nadī viya.",
  "anya-e0401n1:23_0": "88.",
  "anya-e0401n1:23_1": "Diṭṭhivacanatthe.",
  "anya-e0401n1:23_2": "“Dassanaṁ”ti parikappanā siddhesu micchā sabhāvesu viparīta dassanaṁ.",
  "anya-e0401n1:23_3": "Tenāha “dhammānaṁ”tiādiṁ.",
  "anya-e0401n1:23_4": "Tattha “dhammānaṁ”ti rūpārūpa dhammānaṁ, aniccatādi dhammānañca.",
  "anya-e0401n1:23_5": "“Yāthāva sabhāvesū”ti bhūtasabhāvesu.",
  "anya-e0401n1:23_6": "Bhūtasabhāvo hi yathā dhammaṁ avati rakkhatīti atthena yāthāvoti vuccati.",
  "anya-e0401n1:23_7": "Attānaṁ paṇḍitaṁ maññantīti paṇḍita mānino.",
  "anya-e0401n1:23_8": "Paṭivedhaññāṇaṁ nāma ariya maggaññāṇaṁ.",
  "anya-e0401n1:23_9": "Paramaṁ vajjanti daṭṭhabbā loke mahāsāvajjaṭṭhena taṁ sadisassa aññassa vajjassa abhāvatoti adhippāyo.",
  "anya-e0401n1:24_0": "89.",
  "anya-e0401n1:24_1": "Mānavacanatthe.",
  "anya-e0401n1:24_2": "“Maññatī”ti bhūtasabhāvaṁ atikkamma adhikaṁ katvā ahamasmītiādinā tena tena abhūtākārena maññati.",
  "anya-e0401n1:24_3": "Tenāha “ahaṁ loke”tiādiṁ.",
  "anya-e0401n1:24_4": "Tattha “kaṭṭhakathiṅgaro viyā”ti sukkhadārukkhandho viya.",
  "anya-e0401n1:24_5": "So pana upatthambhito maññatīti sambandho.",
  "anya-e0401n1:24_6": "“Attānaṁ accuggataṁ maññatī”ti puggalaṁ mānena abhinnaṁ katvā vuttaṁ.",
  "anya-e0401n1:24_7": "“Unnati lakkhaṇo”ti unnamana sabhāvo.",
  "anya-e0401n1:25_0": "90.",
  "anya-e0401n1:25_1": "Dosavacanatthe.",
  "anya-e0401n1:25_2": "Caṇḍena kāyavacī manokammena samannāgato caṇḍiko.",
  "anya-e0401n1:25_3": "Caṇḍikassa bhāvo caṇḍikkaṁ.",
  "anya-e0401n1:25_4": "“Pahatāsīviso viyā”ti daṇḍena pahato āsīviso viya.",
  "anya-e0401n1:25_5": "“Visappanaṭṭhenā”ti sakalakāye vividhena sappanaṭṭhena, pharaṇaṭṭhena.",
  "anya-e0401n1:25_6": "Idañca taṁ samuṭṭhāna rūpānaṁ pharaṇa vasena vuttaṁ.",
  "anya-e0401n1:25_7": "“Asanipāto viyā”ti sukkhā sanipatanaṁ viya.",
  "anya-e0401n1:25_8": "“Dāvaggiviyā”ti araññaggi viya.",
  "anya-e0401n1:25_9": "“Sapatto viyā”ti duṭṭhaverī viya.",
  "anya-e0401n1:25_10": "“Visasaṁsaṭṭhapūtimuttaṁ viyā”ti yathā muttaṁ nāma pakatiyā eva duggandhattā paṭikulattā dūre chaṭṭanīyanti ahitameva hoti.",
  "anya-e0401n1:25_11": "Puna pūtibhāve sati, dūratare chaṭṭetabbaṁ.",
  "anya-e0401n1:25_12": "Visasaṁsaṭṭhepana vattabbamevanatthi.",
  "anya-e0401n1:25_13": "Sabbaso ahitarāsi hoti.",
  "anya-e0401n1:25_14": "Evaṁ dosopi taṁ samaṅgīno tasmiṁ khaṇe paresaṁ amanāpiyataṁ āpādeti.",
  "anya-e0401n1:25_15": "Attahita parahita vināsañca kāreti, parammaraṇā apāyañca pāpetīti sabbaso ahitarāsi hoti.",
  "anya-e0401n1:25_16": "Tena vuttaṁ “visasaṁsaṭṭhapūti muttaṁ viya daṭṭhabbo”ti.",
  "anya-e0401n1:26_0": "91.",
  "anya-e0401n1:26_1": "Issāvacanatthe.",
  "anya-e0401n1:26_2": "Duvidhā issāladdhasampatti visayā calabhitabba sampatti visayā ca.",
  "anya-e0401n1:26_3": "Tattha laddha sampatti visayaṁ tāvadasseti “paresaṁ pakatiyā”tiādinā.",
  "anya-e0401n1:26_4": "Laddha sampattiggahaṇena atīta sampattipi saṅgahitāti daṭṭhabbā.",
  "anya-e0401n1:26_5": "Issāpakatikāhi keci asuko nāma pubbe evaṁ sampattiko ahosīti vā, ahaṁ pubbe evaṁ sampattiko ahosinti vā sutvā nasahantiyeva.",
  "anya-e0401n1:26_6": "Taṁ vacanaṁ sotuṁpi na icchantīti.",
  "anya-e0401n1:26_7": "Asukotiādinā labhitabbasampatti visayaṁ dasseti.",
  "anya-e0401n1:27_0": "92.",
  "anya-e0401n1:27_1": "Macchariyavacanatthe.",
  "anya-e0401n1:27_2": "“Mama evā”ti mamapakkhe evāti adhippāyo.",
  "anya-e0401n1:27_3": "“Guṇajātaṁ”vāti attanivijjamānaṁ sippavijjādi sampatti guṇajātaṁ vā.",
  "anya-e0401n1:27_4": "“Vatthu vā”ti dhanadhaññādivatthu vā.",
  "anya-e0401n1:27_5": "“Avipphārikatāvasenā”ti aññena taṁ sippavijjādikaṁ vā dhanadhaññādikaṁ vā mayhaṁ dehīti vutte parahitatthāya dātabba yuttakaṁ dassāmīti evaṁ cittesati, parahitappharaṇāvasena taṁ cittaṁ vipphārikaṁ nāma hoti.",
  "anya-e0401n1:27_6": "Dehīti vacanampi sotuṁ anicchanto parahitatthāya avipphārika citto nāma hoti.",
  "anya-e0401n1:27_7": "Evaṁ avipphārikatāvasena carati pavattatīti maccharañca kārassa cha kāraṁ katvā.",
  "anya-e0401n1:27_8": "Tathā pavattaṁ cittaṁ.",
  "anya-e0401n1:27_9": "Puggalo pana maccharīti vuccati.",
  "anya-e0401n1:27_10": "“Taṁ”ti laddhasampattiṁ.",
  "anya-e0401n1:27_11": "“Parehi sādhāraṇaṁ disvā”tiādinā yojetabbaṁ.",
  "anya-e0401n1:27_12": "Sādhāraṇanti ca dvisantakaṁ vāti santakaṁ vā bhavissamānaṁ, parehi vā paribhuñjiyamānaṁ.",
  "anya-e0401n1:27_13": "“Nigguhanalakkhaṇaṁ”ti rakkhāvaraṇaguttīhisaṅgopana sabhāvaṁ.",
  "anya-e0401n1:27_14": "Attanā laddha sampatti nāma issāya avisayo.",
  "anya-e0401n1:27_15": "Labhitabbasampatti pana ubhaya sādhāraṇaṁ.",
  "anya-e0401n1:27_16": "Tasmā tattha ubhinnaṁ viseso vattabboti taṁ dassetuṁ “ettha cā”tiādimāha.",
  "anya-e0401n1:27_17": "“Yassa lābhaṁ na icchatī”ti attanā labhatu vā māvā, kevalaṁ para sampattiṁ asahanto yassa parassa lābhaṁ na icchati.",
  "anya-e0401n1:27_18": "“Citta vighāto”ti citta vihaññanaṁ.",
  "anya-e0401n1:27_19": "“Attanā laddhuṁ icchatī”ti paro sampajjatu vā māvā, yattha paralābhesati, attanā na labhissati, tattha attanāva laddhuṁ icchati.",
  "anya-e0401n1:27_20": "Yattha attanā ca labhati, paro ca labhati, tattha vighāto natthīti adhippāyo.",
  "anya-e0401n1:27_21": "“Alabbhamānakaṁ cintetvā”ti attanā alabhissamānaṁ sallakkhetvā.",
  "anya-e0401n1:28_0": "93.",
  "anya-e0401n1:28_1": "Kukkuccavacanatthe.",
  "anya-e0401n1:28_2": "“Kiriyā kataṁ”ti kata saddassabhāva sādhanamāha.",
  "anya-e0401n1:28_3": "Evaṁ vacanatthaṁ dassetvā abhidheyyatthaṁ dassento “atthato panā”tiādimāha.",
  "anya-e0401n1:28_4": "“Anusocana vasenā”ti pacchā punappunaṁ cittasantāpavasena.",
  "anya-e0401n1:28_5": "So kukatanti vuccatīti sambandho.",
  "anya-e0401n1:28_6": "“Kusala dhammesū”ti puñña kiriyavatthu dhammesu citta pariyādānāya eva saṁvattati.",
  "anya-e0401n1:28_7": "Kukkucca samaṅgī puggalo puññakammaṁ karontopi citta sukhaṁ na labhati.",
  "anya-e0401n1:28_8": "Bahujana majjhe vasitvā nānākiccāni karonto nānā tiracchāna kathaṁ kathento citta sukhaṁ labhati.",
  "anya-e0401n1:28_9": "Tadā tassa puññakamma karaṇatthāya cittaṁ pariyādīyati, parikkhiyyati.",
  "anya-e0401n1:28_10": "Cittavasaṁ gacchanto vicarati.",
  "anya-e0401n1:28_11": "Evaṁ citta pariyādānāya eva saṁvattati.",
  "anya-e0401n1:28_12": "“Aṭṭhakathāyaṁ”ti aṭṭhasāliniyaṁ.",
  "anya-e0401n1:28_13": "“Katā katassa sāvajjānavajjassā”ti pubbe katassa sāvajjakammassa, akatassa anavajja kammassa.",
  "anya-e0401n1:28_14": "Kammatthesāmivacanaṁ.",
  "anya-e0401n1:28_15": "“Abhimukhagamanaṁ”ti ārammaṇa karaṇavasena cittassa abhimukhappavattanaṁ.",
  "anya-e0401n1:28_16": "Etena paṭimukhaṁ saraṇaṁ cintanaṁ paṭisāroti dasseti.",
  "anya-e0401n1:28_17": "“Akataṁ na karotī”ti akataṁ kātuṁ na sakkotīti adhippāyo.",
  "anya-e0401n1:28_18": "Evaṁ kataṁ na karotīti etthapi.",
  "anya-e0401n1:28_19": "“Virūpo”ti vībhaccho asobhaṇo.",
  "anya-e0401n1:28_20": "“Kucchito”ti garahitabbo.",
  "anya-e0401n1:28_21": "Nanu pubbe cittuppādo kucchitoti vutto.",
  "anya-e0401n1:28_22": "Aṭṭhakathāyaṁ pana vippaṭisāro kucchitoti vutto.",
  "anya-e0401n1:28_23": "Ubhayametaṁ na sametīti.",
  "anya-e0401n1:28_24": "No na sameti, aññathānu papattitoti dassetuṁ “ettha cā”tiādimāha.",
  "anya-e0401n1:28_25": "“Yena ca kāraṇenā”ti katākataṁ paṭicca niratthaka cittappavatti kāraṇena.",
  "anya-e0401n1:28_26": "So cittuppādova kukatapade gahetuṁ yutto, navibhāvaniyaṁ viya katākata duccarita sucaritanti adhippāyo.",
  "anya-e0401n1:28_27": "Nanu vibhāvaniyampi so cittuppādova upacāra nayena gahitoti ce.",
  "anya-e0401n1:28_28": "Yutti vasena ca aṭṭhakathāgamena ca mukhyato siddhe sati, kiṁ upacāra nayena.",
  "anya-e0401n1:28_29": "Tenāha “vibhāvaniyaṁ panā”tiādiṁ.",
  "anya-e0401n1:28_30": "Kukatassabhāvo kukkuccaṁ, akārassa ukāraṁ katvāti ayaṁ aṭṭhakathānayo.",
  "anya-e0401n1:28_31": "Idāni saddasatthanayena aparaṁ vacanatthañca adhippāyatthañca dassetuṁ “api cā”tiādi āraddhaṁ.",
  "anya-e0401n1:28_32": "Tattha “dhātupāṭhesū”ti akkharadhātuppakāsanesu nirutti pāṭhesu.",
  "anya-e0401n1:28_33": "Paṭhantiyeva, no na paṭhanti.",
  "anya-e0401n1:28_34": "Te ca atthā cetaso vippaṭisāro mano vilekhoti evaṁ pāḷiyaṁ vuttehi kukkuccapariyāyehi samentiyeva.",
  "anya-e0401n1:28_35": "Tasmā ayaṁ aparonayo idha avassaṁ vattabbo yevāti dīpeti.",
  "anya-e0401n1:28_36": "Vippaṭi sāripuggalo ca taṁ taṁ puññakammaṁ karontopi vippaṭi sāragginā dayhamāna citto puññakamme cittappasādaṁ nalabhati.",
  "anya-e0401n1:28_37": "Citta sukhaṁ na vindati.",
  "anya-e0401n1:28_38": "Kiṁ iminā kammenāti taṁ pahāya yattha citta sukhaṁ vindati, tattha vicarati.",
  "anya-e0401n1:28_39": "Evaṁ vippaṭisāro puññakammato saṅkocanaṁ nāma hotīti.",
  "anya-e0401n1:28_40": "Kilesasallikhanaṁ nāma santuṭṭhi sallekhappaṭipattiyaṁ ṭhitassa tadaṅgappahānādivasena taṁ taṁ kilesappahānaṁ vuccati.",
  "anya-e0401n1:28_41": "“Anutthunanākārenā”ti punappunaṁ vilapanākārena.",
  "anya-e0401n1:28_42": "Saṅkocatīti vatvā tassa ubhayaṁ atthaṁ dassento “kusalakamma samādāne”tiādimāha.",
  "anya-e0401n1:28_43": "Namitumpi na deti.",
  "anya-e0401n1:28_44": "Kuto samādātuṁ vā vaḍḍhetuṁ vā dassatīti adhippāyo.",
  "anya-e0401n1:28_45": "“Tanukaraṇenā”ti dubbalakaraṇena.",
  "anya-e0401n1:28_46": "Visesanaṭṭhekaraṇa vacanaṁ.",
  "anya-e0401n1:28_47": "“So”ti dhammasamūho.",
  "anya-e0401n1:28_48": "Taṁ pana kukkuccaṁ.",
  "anya-e0401n1:28_49": "Keci pana kukkuccaṁ paccuppanna sucarita duccaritā rammaṇampi anāgata sucarita duccaritā rammaṇampi kappenti.",
  "anya-e0401n1:28_50": "Taṁ paṭikkhipanto “tenā”tiādimāha.",
  "anya-e0401n1:28_51": "Mahāniddesapāṭhe dvīhākārehi uppajjati kukkuccaṁ cetaso vippaṭisāro manovilekhoti pāṭho.",
  "anya-e0401n1:28_52": "“Katattā cā”ti akattabbassa katattā ca.",
  "anya-e0401n1:28_53": "“Akatattā cā”ti kattabbassa akatattā ca.",
  "anya-e0401n1:28_54": "Keci pana ayaṁ vippaṭisāro nāma kadāci kassaci kenaci kāraṇena pubbekata sucaritampi akata duccaritampi ārabbha uppajjati.",
  "anya-e0401n1:28_55": "Ummattakasadisañhi puthujjana cittanti vadanti.",
  "anya-e0401n1:28_56": "Taṁ paṭikkhipanto “etenā”tiādimāha.",
  "anya-e0401n1:28_57": "So pana kesañci vāde vippaṭisāro nāma domanassaṁ hoti, na kukkuccanti adhippāyo.",
  "anya-e0401n1:28_58": "Soca kho dvidhā bhāvo.",
  "anya-e0401n1:28_59": "Apāyabhayena tajjīyanti tāsīyantīti apāyabhaya tajjitā.",
  "anya-e0401n1:28_60": "“Na aññesaṁ”ti sucarita duccaritaṁ ajānantānaṁ amanasikarontānañca na hoti.",
  "anya-e0401n1:28_61": "Kathaṁ viññāyatīti ce.",
  "anya-e0401n1:28_62": "Sucaritaduccarita nāmena anusocanākārassa dassitattāti vuttaṁ “akataṁ me”tiādi.",
  "anya-e0401n1:28_63": "Yāthāvamāno nāma seyyassa seyyo hamasmīti sadisassa sadisohamasmīti hīnassa hīnohamasmītiādinā pavatto bhūtamāno.",
  "anya-e0401n1:28_64": "Yañcakukkuccaṁ uppajjatīti sambandho.",
  "anya-e0401n1:28_65": "“Akatvā”ti taṁ kalyāṇa kammaṁ akatvā.",
  "anya-e0401n1:28_66": "“Katvā”ti taṁ pāpakammaṁ katvā.",
  "anya-e0401n1:28_67": "Idaṁ pana pubbekatā katakāle eva ayāthāvaṁ hoti.",
  "anya-e0401n1:28_68": "Anusocana kālepana yāthāvameva.",
  "anya-e0401n1:28_69": "“Hattha kukkuccaṁ”ti ettha saṅkocanattho na labbhati.",
  "anya-e0401n1:28_70": "Kucchita kiriyattho eva labbhati.",
  "anya-e0401n1:28_71": "Hatthalolatāhi hattha kukkuccanti vuccati.",
  "anya-e0401n1:28_72": "Pādalolatā ca pādakukkuccaṁ.",
  "anya-e0401n1:28_73": "Tenāha “asaṁyata kukkuccaṁ nāmā”ti.",
  "anya-e0401n1:28_74": "Yaṁ pana kukkuccaṁ.",
  "anya-e0401n1:28_75": "“Taṁ”ti taṁ vatthuṁ.",
  "anya-e0401n1:28_76": "Kukkuccaṁ karontīti kukkuccāyantā.",
  "anya-e0401n1:28_77": "Nāmadhātu padañhetaṁ.",
  "anya-e0401n1:28_78": "Kappati nu kho, na nu kho kappatīti evaṁ vinaya saṁsayaṁ uppādentāti attho.",
  "anya-e0401n1:28_79": "“Kukkuccappakatatāyā”ti kukkuccena apakatatāya abhibhūtatāya.",
  "anya-e0401n1:28_80": "“Attano avisaye”ti āṇācakkaṭhāne.",
  "anya-e0401n1:28_81": "Āṇācakka sāmino buddhassavisayattā attano sāvaka bhūtassa avisayeti attho.",
  "anya-e0401n1:28_82": "Ye pana karontiyeva kukkuccāyantā pīti adhippāyo.",
  "anya-e0401n1:28_83": "“Āpattiṁ”ti dukkaṭāpattiṁ.",
  "anya-e0401n1:29_0": "94-95.",
  "anya-e0401n1:29_1": "Thinamiddhavacanatthesu.",
  "anya-e0401n1:29_2": "“Cittaṁ mandamandaṁ katvā”ti cintana kicce atimandaṁ paridubbalaṁ katvā.",
  "anya-e0401n1:29_3": "Cittaṁ gilānaṁ milātaṁ katvāti vuttaṁ hoti.",
  "anya-e0401n1:29_4": "“Ajjhottharatī”ti abhibhavati.",
  "anya-e0401n1:29_5": "Ārammaṇa vijānane vā javanakicce vā parihīnathāmabalaṁ karoti.",
  "anya-e0401n1:29_6": "“Thiyatī”ti padaṁ pāḷivasena siddhanti āha “thinaṁ thiyanā”tiādiṁ.",
  "anya-e0401n1:29_7": "“Akammaññabhūte katvā”ti kāyakammādīsu akammakkhame paridubbale katvā.",
  "anya-e0401n1:29_8": "[Muggarena pothetvā viyāti vuttaṁ hoti ].",
  "anya-e0401n1:29_9": "“Te”ti citta cetasike sampayutta dhamme.",
  "anya-e0401n1:29_10": "“Olīyāpetvā”ti avalīne avasīdante katvā.",
  "anya-e0401n1:29_11": "Tenāha “iriyā pathaṁ pī”tiādiṁ.",
  "anya-e0401n1:29_12": "Thinaṁ cittaṁ abhibhavati, vijānana kiccassa gelaññattā thinassa.",
  "anya-e0401n1:29_13": "Middhaṁ cetasike abhibhavati, phusanādi kiccassa gelaññattā middhassāti adhippāyo.",
  "anya-e0401n1:30_0": "96.",
  "anya-e0401n1:30_1": "Vicikicchāvacanatthe.",
  "anya-e0401n1:30_2": "“Cikicchanaṁ”ti rogāpanaya natthe kitadhātuvasena siddhaṁ saṅkhata kiriyā padanti āha “ñāṇappaṭikāroti attho”ti.",
  "anya-e0401n1:30_3": "“Paṭikāro”ti ca rogassa paṭipakkha kammaṁ.",
  "anya-e0401n1:30_4": "“Etāyā”ti nissakkavacanaṁ.",
  "anya-e0401n1:30_5": "Vicinanti dhammaṁ vicinantīti vicino.",
  "anya-e0401n1:30_6": "Dhamma vīmaṁsakā.",
  "anya-e0401n1:30_7": "Kicchati kilamati etāyāti kicchā.",
  "anya-e0401n1:30_8": "Vicinaṁ kicchāti vicikicchāti imamatthaṁ dassento “sabhāvaṁ”tiādimāha.",
  "anya-e0401n1:30_9": "“Vicikicchatī”ti saṅkhatadhātupadaṁ.",
  "anya-e0401n1:30_10": "Tañca kaṅkhāyaṁ vattatīti dassetuṁ “vicikicchati vā”tiādi vuttaṁ.",
  "anya-e0401n1:30_11": "Dvidhā eḷayati kampatīti dveḷakaṁ.",
  "anya-e0401n1:30_12": "Tathā pavattaṁ cittaṁ.",
  "anya-e0401n1:30_13": "Dveḷakassa bhāvoti viggaho.",
  "anya-e0401n1:30_14": "“Buddhādīsu aṭṭhasū”ti buddhe kaṅkhati, dhamme kaṅkhati, saṅghe kaṅkhati, sikkhāya kaṅkhati, pubbante kaṅkhati, aparante kaṅkhati, pubbantā parante kaṅkhati, idappaccayatā paṭicca samuppannesu dhammesu kaṅkhatīti evaṁ vuttesu aṭṭhasu saddheyya vatthūsu.",
  "anya-e0401n1:30_15": "Tattha “buddhe kaṅkhatī”ti itipi so bhagavā arahaṁtiādinā vuttesu buddhaguṇesu asaddahanto buddhe kaṅkhati nāma.",
  "anya-e0401n1:30_16": "Svākkhāto bhagavatā dhammotiādinā vuttesu dhamma guṇesu asaddahanto dhamme kaṅkhati nāma.",
  "anya-e0401n1:30_17": "Suppaṭipanno bhagavato sāvakasaṅghotiādinā vuttesu saṅghaguṇesu asaddahanto saṅghe kaṅkhati nāma.",
  "anya-e0401n1:30_18": "Tissannaṁ sikkhānaṁ vaṭṭa dukkhato niyyānaṭṭhesu asaddahanto sikkhāya kaṅkhati nāma.",
  "anya-e0401n1:30_19": "Attano atīta bhavassa atthi natthibhāve kaṅkhanto pubbante kaṅkhati nāma.",
  "anya-e0401n1:30_20": "Attano parammaraṇā anāgata bhavassa atthi natthibhāve kaṅkhanto aparante kaṅkhati nāma.",
  "anya-e0401n1:30_21": "Tadubhayassa atthi natthi bhāve kaṅkhanto pubbantā parante kaṅkhati nāma.",
  "anya-e0401n1:30_22": "Imasmiṁ bhave attano khandhānaṁ paṭicca samuppāde ca paṭicca samuppannabhāve ca kaṅkhanto idappaccayatā paṭicca samuppannesu dhammesu kaṅkhati nāma.",
  "anya-e0401n1:30_23": "“Vimati vasenā”ti vematikabhāvena.",
  "anya-e0401n1:30_24": "Pavattamānā vicikicchā.",
  "anya-e0401n1:30_25": "Vicikicchā paṭirūpakā nāma sabba dhammesu appaṭihatabuddhīnaṁ sabbaññu buddhānaṁ eva natthīti vuttaṁ “asabbaññūnaṁ”tiādi.",
  "anya-e0401n1:31_0": "Akusalarāsimhianudīpanā niṭṭhitā.",
  "anya-e0401n1:32_0": "97.",
  "anya-e0401n1:32_1": "Saddhāvacanatthe.",
  "anya-e0401n1:32_2": "“Sannisinnaṁ”ti acalitaṁ.",
  "anya-e0401n1:32_3": "“Suṭṭhū”ti anassantaṁ acalantañca katvā.",
  "anya-e0401n1:32_4": "“Dhāretī”ti evameva hotīti sallakkhaṇavasena dhāreti.",
  "anya-e0401n1:32_5": "Tathā ṭhapetīti.",
  "anya-e0401n1:32_6": "Saddahanti vā saddhā sampannā sattā.",
  "anya-e0401n1:32_7": "Saddhātuṁ arahantīti saddheyyāni.",
  "anya-e0401n1:32_8": "Akālussaṁ vuccati anāvilaṁ cittaṁ.",
  "anya-e0401n1:32_9": "Akālussaṁ eva akālussiyaṁ.",
  "anya-e0401n1:32_10": "Tassa bhāvoti viggaho.",
  "anya-e0401n1:32_11": "“Okappanā”ti ahosādhu ahosuṭṭhūti adhimuccanavasena cintanā.",
  "anya-e0401n1:32_12": "“Micchādhimokkho yevā”ti diṭṭhisampayutto adhimokkhoyeva.",
  "anya-e0401n1:32_13": "“Vitte asatī”ti dhane asati.",
  "anya-e0401n1:32_14": "Dhanañhi vittanti vuccati.",
  "anya-e0401n1:32_15": "Yaṁ yaṁ icchati, taṁ taṁ vindanti etenāti katvā.",
  "anya-e0401n1:32_16": "“Tesaṁ”ti manussānaṁ.",
  "anya-e0401n1:33_0": "98.",
  "anya-e0401n1:33_1": "Sativacanatthe.",
  "anya-e0401n1:33_2": "“Saratī”ti anussarati.",
  "anya-e0401n1:33_3": "“Katānī”ti pubbekatāni.",
  "anya-e0401n1:33_4": "“Kattabbānī”ti idāni vā pacchā vā kattabbāni.",
  "anya-e0401n1:33_5": "Kalyāṇa kammaṁ nāmapakatiyā cittassa ratiṭṭhānaṁ na hoti.",
  "anya-e0401n1:33_6": "Pāpa kammameva cittassa ratiṭṭhānaṁ hoti.",
  "anya-e0401n1:33_7": "Tasmā kalyāṇa kamme eva appamajjituṁ visuṁ satināma icchitabbā.",
  "anya-e0401n1:33_8": "Pāpakamme pana visuṁ satiyā kiccaṁ natthi.",
  "anya-e0401n1:33_9": "Sabbepi cittacetasikā dhammā apamatta rūpā honti.",
  "anya-e0401n1:33_10": "Tenāha “itarāpanā”tiādiṁ.",
  "anya-e0401n1:33_11": "“Satiyeva na hotī”ti visuṁ sati nāmako eko cetasikoyeva na hoti.",
  "anya-e0401n1:33_12": "Katamā pana sā hotīti āha “katassā”tiādiṁ.",
  "anya-e0401n1:33_13": "Tattha katassa appamajjanaṁ nāma kesañci anumodanavasena kesañci anusocanavasena appamajjanaṁ.",
  "anya-e0401n1:33_14": "Kattabbassa appamajjanaṁ nāma niccakālampi kātuṁ abhimukhatā.",
  "anya-e0401n1:33_15": "“Katassā”ti vā bhummatthe sāmivacanaṁ.",
  "anya-e0401n1:33_16": "Tathā sesesu dvīsu padesu.",
  "anya-e0401n1:33_17": "Sabbesu rājakammesu niyutto sabbakammiko.",
  "anya-e0401n1:33_18": "“Niyutto”ti appamatto hutvā byāvaṭakāya citto.",
  "anya-e0401n1:33_19": "Sabbesu ṭhānesu icchitabbāti sabbatthikā.",
  "anya-e0401n1:33_20": "Sā hi chasu dvāresu cittassa ārakkha kiccā hoti indriya saṁvaraṇa dhammattā.",
  "anya-e0401n1:33_21": "Tasmā chasu dvāresu iṭṭhārammaṇe lobhamūlacittassa anuppajjanatthāya sā icchitabbā, aniṭṭhā rammaṇe dosamūla cittassa, majjhattārammaṇe mohamūla cittassāti.",
  "anya-e0401n1:33_22": "Api ca, bojjhaṅga bhāvanā ṭhānesu idaṁ sutta padaṁ vuttaṁ.",
  "anya-e0401n1:33_23": "Tasmā bhāvanā cittassa līnaṭṭhānepi sā icchitabbā līnapakkhato cittassa nīvāraṇatthāyātiādinā yojetabbā.",
  "anya-e0401n1:34_0": "99-100.",
  "anya-e0401n1:34_1": "Hiriottappavacanatthesu.",
  "anya-e0401n1:34_2": "“Kāyaduccaritādīhi lajjatī”ti tānikātuṁ lajjati.",
  "anya-e0401n1:34_3": "Tāni hīnakammāni lāmakakammānīti hīḷetvā tato attānaṁ rakkhituṁ icchati.",
  "anya-e0401n1:34_4": "Tenāha “jigucchatī”ti.",
  "anya-e0401n1:34_5": "“Ukkaṇṭhatī”ti virujjhati, viyogaṁ icchati.",
  "anya-e0401n1:34_6": "“Tehi yevā”ti kāya duccaritādīhiyeva.",
  "anya-e0401n1:34_7": "“Ubbijjatī”ti uttasati, bhayato upaṭṭhāti. Gāthāsu.",
  "anya-e0401n1:34_8": "“Alajjiyesū”ti alajjitabbesu kalyāṇa kammesu.",
  "anya-e0401n1:34_9": "“Lajjare”ti lajjanti.",
  "anya-e0401n1:34_10": "“Abhaye”ti abhāyitabbe kalyāṇakamme.",
  "anya-e0401n1:34_11": "Yasmā pana sappurisā attānaṁ pariharantīti sambandho.",
  "anya-e0401n1:34_12": "“Hiriyā attani gāravaṁ uppādetvā”ti attano jātiguṇādikaṁ vā sīla guṇādikaṁ vā garuṁ katvā mādisassa eva rūpaṁ pāpakammaṁ ayuttaṁ kātuṁ.",
  "anya-e0401n1:34_13": "Yadi kareyyaṁ, pacchā attānaṁ asuddhaṁ ñatvā dukkhīdummano bhaveyyanti evaṁ hiriyā attani gāravaṁ uppādetvā.",
  "anya-e0401n1:34_14": "“Ottappena paresu gāravaṁ uppādetvā”ti parānuvādabhayaṁ bhāyitvāti adhippāyo.",
  "anya-e0401n1:34_15": "Tattha parānuvādabhayaṁ nāma paresaṁ sādhu janānaṁ garahā bhayaṁ.",
  "anya-e0401n1:34_16": "Aññampi apāyabhayaṁ saṁsāra vaṭṭabhayañca ettha saṅgayhatiyeva.",
  "anya-e0401n1:34_17": "Lokaṁpālentīti lokapālā.",
  "anya-e0401n1:34_18": "“Lokaṁ”ti sattalokaṁ.",
  "anya-e0401n1:34_19": "“Pālentī”ti apāya bhayato rakkhanti.",
  "anya-e0401n1:35_0": "101.",
  "anya-e0401n1:35_1": "Alobhavacanatthe.",
  "anya-e0401n1:35_2": "Akāro viruddhatthotiāha “lobhappaṭipakkho”ti.",
  "anya-e0401n1:35_3": "Lobhassa paṭiviruddhoti attho.",
  "anya-e0401n1:35_4": "Paṭiviruddhatā ca pahāyaka pahātabba bhāvena veditabbāti dassetuṁ “sohī”tiādimāha.",
  "anya-e0401n1:35_5": "Tattha so nekkhammadhātuvasena hutvā pavattatīti sambandho.",
  "anya-e0401n1:35_6": "“Hita saññitesū”ti idaṁ me atthāya hitāya sukhāyāti evaṁ saññitesu.",
  "anya-e0401n1:35_7": "“Lagganavasenā”ti amuñcitukāmatāvasena.",
  "anya-e0401n1:35_8": "Tesveva pavattatīti sambandho.",
  "anya-e0401n1:35_9": "“Bhavabhoga sampattiyo gūtharāsiṁ viya hīḷetvā”ti idaṁ bodhisattānaṁ vasena nidassana vacanaṁ.",
  "anya-e0401n1:35_10": "Tattha “hīḷetvā”ti garahitvā.",
  "anya-e0401n1:35_11": "Nikkhamanti etenāti nekkhammo.",
  "anya-e0401n1:35_12": "So eva dhātūti nekkhammadhātu.",
  "anya-e0401n1:36_0": "102. Ayaṁ nayo dosappaṭipakkho, mohappaṭipakkhotiādīsupi netabbo.",
  "anya-e0401n1:37_0": "103.",
  "anya-e0401n1:37_1": "Tatra majjhattatāyaṁ.",
  "anya-e0401n1:37_2": "“Līnuddhaccānaṁ”ti cittassa līnatā eko visamapakkho.",
  "anya-e0401n1:37_3": "Uddhaṭatā dutīyo visamapakkho.",
  "anya-e0401n1:37_4": "Līnaṁ cittaṁ kosajje visamapakkhe patati.",
  "anya-e0401n1:37_5": "Uddhaṭaṁ cittaṁ uddhacce visamapakkhe patati.",
  "anya-e0401n1:37_6": "Tadubhayampi akusala pakkhikaṁ hoti.",
  "anya-e0401n1:37_7": "Tathā cittassa ati lūkhatā eko visama pakkho.",
  "anya-e0401n1:37_8": "Atipahaṭṭhatā ekotiādinā sabbaṁ bojjhaṅgavidhānaṁ vitthāretabbaṁ.",
  "anya-e0401n1:37_9": "Tatra majjhattatā pana sampayutta dhamme ubhosu antesu pātetuṁ adatvā sayaṁ majjhimappaṭipadāyaṁ daḷhaṁ tiṭṭhati.",
  "anya-e0401n1:38_0": "104. Passaddhādīsu. “Tattha taṁ vīndantī”ti tesu puñña kammesu taṁ citta sukhaṁ paṭilabhanti.",
  "anya-e0401n1:39_0": "105. Lahutā dvaye. “Tattapāsāṇe”ti santatte pāsāṇapiṭṭhe. “Tatthā”ti puññakammesu.",
  "anya-e0401n1:40_0": "106-110. Mudutā dvayādīsu sabbaṁ suviññeyyaṁ.",
  "anya-e0401n1:41_0": "111.",
  "anya-e0401n1:41_1": "Viratittaye.",
  "anya-e0401n1:41_2": "“Kathā, cetanā, virati, vasenā”ti ‘kathāsammāvācā, cetanā sammāvācā, virati sammāvācā, vasena.",
  "anya-e0401n1:41_3": "Taṁ kathāvācaṁ samuṭṭhāpetīti taṁ samuṭṭhāpikā.",
  "anya-e0401n1:41_4": "Yā pana pāpa viramaṇākārena cittassa pavattīti yojanā.",
  "anya-e0401n1:41_5": "“Samādiyantassa vā”ti musāvādā viramāmītiādinā vacībhedaṁ katvā samādiyantassa vā.",
  "anya-e0401n1:41_6": "“Adhiṭṭhahantassa vā”ti vacībhedaṁ akatvā citteneva tathā adhiṭṭhahantassa vā.",
  "anya-e0401n1:41_7": "Imehi dvīhi padehi samādāna viratippavattiṁ vadati.",
  "anya-e0401n1:41_8": "“Avītikkamantassa vā”ti etena sampatta viratippavattiṁ vadati.",
  "anya-e0401n1:41_9": "“Etāyā”ti sammāvācā viratiyā.",
  "anya-e0401n1:41_10": "Sā pana kattunā ca kriyāya ca sahabhāvinī hutvā samādāna kriyaṁ suṭṭhutaraṁ sādheti.",
  "anya-e0401n1:41_11": "Tasmā sā karaṇa sādhanaṁ nāma hoti.",
  "anya-e0401n1:41_12": "Tenāha “karaṇatthevākaraṇa vacana”nti.",
  "anya-e0401n1:41_13": "Bahūsujavanavāresu pavattamānesu purima purima javanavārapariyāpannā sammāvācā pacchima pacchima javanavārasamuṭṭhitāya samādāna kriyāya paccayo hoti.",
  "anya-e0401n1:41_14": "Sā pana tāya kriyāya asahabhāvittā karaṇalakkhaṇaṁ na sampajjati.",
  "anya-e0401n1:41_15": "Hetu lakkhaṇe tiṭṭhati.",
  "anya-e0401n1:41_16": "Tenāha “hetu atthevā karaṇavacana”nti.",
  "anya-e0401n1:41_17": "Idañca atthato labbhamānattā vuttaṁ.",
  "anya-e0401n1:41_18": "Sammāvācāti padaṁ pana kitasādhana padattākaraṇatthe evasiddhaṁ.",
  "anya-e0401n1:41_19": "Na hi akāraka bhūto hetu attho sādhanaṁ nāma sambhavati.",
  "anya-e0401n1:41_20": "“Samādāna vacanānī”ti sammāvācā samuṭṭhitāni samādāna vacanāni.",
  "anya-e0401n1:41_21": "“Tato”ti tatoparaṁ.",
  "anya-e0401n1:41_22": "“Tesaṁ”ti te saṁvadamānānaṁ.",
  "anya-e0401n1:41_23": "Idañca sabbaṁ sammāvācāti vacane vacībhedavācaṁ padhānaṁ katvā vuttaṁ.",
  "anya-e0401n1:41_24": "Sampattavirati samuccheda viratibhūtāya pana sammāvācāya vacībhedena kiccaṁ natthi.",
  "anya-e0401n1:41_25": "Virati kicca mevapadhānanti dassetuṁ “apicā”tiādi vuttaṁ.",
  "anya-e0401n1:41_26": "“Pavattamānā”ti pavattamānattā.",
  "anya-e0401n1:41_27": "Visesana hetu padametaṁ.",
  "anya-e0401n1:42_0": "112-113. Sammākammantepi sammāājīvepi vattabbaṁ natthi.",
  "anya-e0401n1:43_0": "114.",
  "anya-e0401n1:43_1": "“Sampattaṁ vatthuṁ”ti pāṇāti pātādikammassa vatthuṁ.",
  "anya-e0401n1:43_2": "Sāpaccuppannārammaṇāyeva.",
  "anya-e0401n1:43_3": "Kasmā, attano paccakkhe sampatta vasenavatthussadharamānattā.",
  "anya-e0401n1:43_4": "“Samādiyantassa vā uppannā”ti pāṇāti pātāpaṭiviramādhītiādinā samādiyantassayā samādānakkhaṇe uppannā virati.",
  "anya-e0401n1:43_5": "“Sā pana paccuppannārammaṇā hotī”ti ettha kathaṁ paccuppannā rammaṇā hotīti.",
  "anya-e0401n1:43_6": "Pāṇāti pātāpaṭiviramādhīti vadantassa cittaṁ anukkamena pāṇasaddādīnaṁ atthaṁ ārammaṇaṁ katvā pavattati.",
  "anya-e0401n1:43_7": "Tattha “pāṇo”ti vohārato satto.",
  "anya-e0401n1:43_8": "Paramatthato jīvitindriyaṁ.",
  "anya-e0401n1:43_9": "So ca satto tañcajīvitindriyaṁ loke sabbakālampi saṁvijjatiyeva.",
  "anya-e0401n1:43_10": "Evarūpaṁ jīvitindriya sāmaññaṁ sandhāya paccuppannārammaṇāti vuttaṁ.",
  "anya-e0401n1:43_11": "Adinnādānā paṭiviramādhītiādīsupi eseva nayo.",
  "anya-e0401n1:43_12": "“Anāgatā rammaṇāvā”ti ettha ekadivasaṁ niyametvā samādiyantassa tasmiṁ divase dharamāna sattāpi atthi.",
  "anya-e0401n1:43_13": "Uppajjissamānasattāpi atthi.",
  "anya-e0401n1:43_14": "Tadubhayampi pāṇavacane saṅgahitameva.",
  "anya-e0401n1:43_15": "Pāṇupetaṁ katvā samādiyantassa vattabbameva natthi.",
  "anya-e0401n1:43_16": "Api ca anāgatakālikampi samādānaṁ atthiyeva.",
  "anya-e0401n1:43_17": "Ahaṁ asukadivasato paṭṭhāya yāvajīvampi pāṇātipātā viramādhītiādi.",
  "anya-e0401n1:43_18": "Evaṁ samādāna virati anāgatā rammaṇāpi hotīti.",
  "anya-e0401n1:43_19": "“Paccayasamucchedavasenā”ti taṁ taṁ kilesānusaya saṅkhātassa paccayassa samucchedavasena.",
  "anya-e0401n1:43_20": "Sesamettha suviññeyyaṁ.",
  "anya-e0401n1:44_0": "115-116.",
  "anya-e0401n1:44_1": "Appamaññādvaye.",
  "anya-e0401n1:44_2": "Apicātiādīsu.",
  "anya-e0401n1:44_3": "“Kalisambhavebhave”ti dukkhuppattipaccayabhūte saṁsārabhave.",
  "anya-e0401n1:44_4": "“Pāpekali parājaye”ti kalisaddo pāpe ca parājaye ca vattatīti attho.",
  "anya-e0401n1:44_5": "Sattehi kaliṁ avanti rakkhanti etāyāti karuṇā.",
  "anya-e0401n1:44_6": "Sattehīti ca rakkhaṇatthayoge icchitasmiṁ atthe apādāna vacanaṁ.",
  "anya-e0401n1:44_7": "Yathā-kāke rakkhanti taṇḍulā-ti.",
  "anya-e0401n1:44_8": "Sattevā kalito avanti rakkhanti etāyāti karuṇā.",
  "anya-e0401n1:44_9": "Kalitoti ca rakkhaṇattha yoge anicchitasmimpi apādānavacanaṁ.",
  "anya-e0401n1:44_10": "Yathā-pāpācittaṁ nivārayeti.",
  "anya-e0401n1:44_11": "Ekasmiṁ satte pavattāpi appamaññā eva nāma honti.",
  "anya-e0401n1:44_12": "Yathā taṁ sabbaññutaññāṇaṁ ekasmiṁ ārammaṇe pavattampi sabbaññutaññāṇameva hotīti.",
  "anya-e0401n1:45_0": "117. Paññindriye vattabbaṁ natthi.",
  "anya-e0401n1:46_0": "Sobhaṇarāsimhianudīpanā niṭṭhitā.",
  "anya-e0401n1:47_0": "118.",
  "anya-e0401n1:47_1": "Etaṁ parimāṇaṁ assāti ettāvaṁ.",
  "anya-e0401n1:47_2": "“Ettāvatā”ti ettāvantena-phasso, vedanā, saññā,tiādivacanakkamena.",
  "anya-e0401n1:47_3": "“Cittuppādesū”ti ettha-katame dhammā dassanena pahātabbā.",
  "anya-e0401n1:47_4": "Cattāro diṭṭhigatasampayutta cittuppādā-tiādīsu cittacetasika samūho cittuppādoti vuccati.",
  "anya-e0401n1:47_5": "Idha pana cittāni eva cittuppādāti vuccantīti āha “cittuppādesūti cittesu icceva attho”ti.",
  "anya-e0401n1:47_6": "“Sabbadubbalattā”ti sabbacittehi dubbalatarattā.",
  "anya-e0401n1:47_7": "“Bhāvanā balenā”ti vitakka virāgasatti yuttena upacāra bhāvanā balena, vuṭṭhāna gāmini vipassanā bhāvanā balena ca.",
  "anya-e0401n1:47_8": "“Balanāyakattā”ti bala dhammānaṁ nāyakattā, jeṭṭhakattā.",
  "anya-e0401n1:48_0": "119.",
  "anya-e0401n1:48_1": "Akusala cetasikesu.",
  "anya-e0401n1:48_2": "“Pacchimaṁ”ti sabbesupi dvādasā kusala cittesūti vacanaṁ.",
  "anya-e0401n1:48_3": "“Purimassā”ti sabbā kusala sādhāraṇā nāmāti vacanassa.",
  "anya-e0401n1:48_4": "“Samattana vacanaṁ”ti-kasmā sabbākusala sādhāraṇā nāmāti.",
  "anya-e0401n1:48_5": "Yasmā sabbesupi. La.",
  "anya-e0401n1:48_6": "Cittesu labbhanti, tasmā sabbā kusala sādhāraṇā nāmā-ti evaṁ sādhana vacanaṁ.",
  "anya-e0401n1:48_7": "Yasmā pana imehi catūhi vinānuppajjanti, tasmā te sabbesu tesu labbhantīti yojanā.",
  "anya-e0401n1:48_8": "Kasmā vinā nuppajjantīti āha “na hitānī”tiādiṁ.",
  "anya-e0401n1:48_9": "“Tehī”ti pāpehi.",
  "anya-e0401n1:48_10": "Sabba pāpa dhammatoti attho.",
  "anya-e0401n1:48_11": "“Tathā tathā āmasitvā”ti diṭṭhi khandhesu nicco dhuvo sassatotiādinā āmasati.",
  "anya-e0401n1:48_12": "Māno ahanti vā seyyo sadisotiādinā vā āmasati.",
  "anya-e0401n1:48_13": "Evaṁ tathā tathā āmasitvā.",
  "anya-e0401n1:48_14": "“Tesū”ti diṭṭhimānesu.",
  "anya-e0401n1:48_15": "Niddhāraṇe bhummaṁ.",
  "anya-e0401n1:48_16": "Diṭṭhi parāmasantī pavattatīti yojanā.",
  "anya-e0401n1:48_17": "“Taṁ gahitākāra”nti taṁ ahanti gahitaṁ nimittākāraṁ.",
  "anya-e0401n1:48_18": "Sakkāya diṭṭhi eva gati yesaṁ te diṭṭhi gatikā.",
  "anya-e0401n1:48_19": "Avikkhambhita sakkāya diṭṭhikā.",
  "anya-e0401n1:48_20": "“Ahanti gaṇhantī”ti mānena gaṇhanti.",
  "anya-e0401n1:48_21": "“Na hi mānassa viyā”ti yathā mānassa attasampaggahaṇe byāpāro atthi, na tathā diṭṭhiyā attasampaggahaṇe byāpāro atthīti yojanā.",
  "anya-e0401n1:48_22": "Ettha ca attasampaggahaṇaṁ nāma parehi saddhiṁ attānaṁ seyyādivasena suṭṭhupaggahaṇaṁ.",
  "anya-e0401n1:48_23": "“Na ca diṭṭhiyā viyā”ti yathā diṭṭhiyā dhammānaṁ ayāthāvapakkhaparikappane byāpāro atthīti yojanā.",
  "anya-e0401n1:48_24": "Tattha ayāthāvapakkho nāma attā sassato ucchinnotiādi.",
  "anya-e0401n1:48_25": "Macchariyaṁ attasampattīsu lagganalobhasamuṭṭhitattā lobhasampayuttameva siyāti codanaṁ pariharanto “macchariyaṁ panā”tiādimāha.",
  "anya-e0401n1:48_26": "Tattha “tāsaṁ”ti attasampattīnaṁ.",
  "anya-e0401n1:48_27": "Sesamettha suviññeyyaṁ.",
  "anya-e0401n1:49_0": "120.",
  "anya-e0401n1:49_1": "Sobhaṇacetasikesu.",
  "anya-e0401n1:49_2": "“Tīsu khandhesu”ti sīlakkhandha samādhikkhandha paññākkhandhesu ca.",
  "anya-e0401n1:49_3": "“Sammādiṭṭhi pacchimako”ti sammādiṭṭhiyā pacchato anubandhakoti attho.",
  "anya-e0401n1:49_4": "Sammādiṭṭhiyā parivā ramattoti vuttaṁ hoti.",
  "anya-e0401n1:49_5": "“Tasmiṁ asati pī”ti dutīyajjhānika maggādīsu tasmiṁ sammāsaṅkappe asantepi.",
  "anya-e0401n1:49_6": "“Sīlasamādhikkhandha dhammesu panā”ti ‘sammāvācā, sammākammanto, sammāājīvo,ti ime tayo dhammā sīlakkhandha dhammā nāma.",
  "anya-e0401n1:49_7": "Sammā vāyāmo, sammāsati, sammāsamādhī,ti ime tayo dhammā samādhikkhandhā nāma.",
  "anya-e0401n1:49_8": "Imesu sīlakkhandha samādhikkhandhesu.",
  "anya-e0401n1:49_9": "“Eko ekassa kiccaṁ na sādhetī”ti tesu sammāvācā sammākammantassa kiccaṁ na sādheti.",
  "anya-e0401n1:49_10": "Sammā ājīvassa kiccaṁ na sādheti.",
  "anya-e0401n1:49_11": "Sammākammanto ca sammāvācāya kiccaṁ na sādhetītiādinā sabbaṁ vattabbaṁ.",
  "anya-e0401n1:49_12": "“Sīlesu paripūrakāritā vasenā”ti sīlappaṭipakkha dhammānaṁ samucchindakāritā vasenāti adhippāyo.",
  "anya-e0401n1:49_13": "Musāvāda virati musāvādameva pajahituṁ sakkoti.",
  "anya-e0401n1:49_14": "Na itarāni pisuṇavācādīnīti yojanā.",
  "anya-e0401n1:49_15": "Ettha siyā.",
  "anya-e0401n1:49_16": "Musāvādavirati nāma kusala dhammo hoti.",
  "anya-e0401n1:49_17": "Kusala dhammo ca nāma sabbassa akusala dhammassa paṭipakkho.",
  "anya-e0401n1:49_18": "Ekasmimpi kusala dhamme uppajjamāne tasmiṁ santāne sabbāni akusalāni pajahituṁ sakkontīti vattabbāni.",
  "anya-e0401n1:49_19": "Atha ca pana musāvāda virati musāvādameva pajahituṁ sakkoti, na itarānīti vuttaṁ.",
  "anya-e0401n1:49_20": "Kathamidaṁ daṭṭhabbanti. Vuccate.",
  "anya-e0401n1:49_21": "Pajahituṁ sakkotīti idaṁ pañcasu pahānesu tadaṅgappahāna vacanaṁ.",
  "anya-e0401n1:49_22": "Tadaṅgappahānanti ca tena tena kusalaṅgena tassa tassa akusalaṅgassa pahānaṁ tadaṅgappahānaṁ nāma.",
  "anya-e0401n1:49_23": "Idaṁ vuttaṁ hoti, idha sappuriso pāṇātipātā paṭiviramāmītiādinā visuṁ visuṁ sikkhāpadāni samādiyitvā pāṇāti pātavirati saṅkhātena kusalaṅgena pāṇātipāta saṅkhātaṁ akusalaṅgaṁ pajahati.",
  "anya-e0401n1:49_24": "Adinnādāna virati saṅkhātena kusalaṅgena adinnādāna saṅkhātaṁ akusalaṅgaṁ pajahatītiādinā vitthāretabbaṁ.",
  "anya-e0401n1:49_25": "Ekasmimpi kusala dhamme uppajjamāne tasmiṁ santāne sabbāni akusalāni na uppajjantīti ettha pana anokāsattā eva na uppajjanti, na pahānattā.",
  "anya-e0401n1:49_26": "Na hi tasmiṁ santāne tasmiṁ khaṇe tāni akusalāni eva na uppajjanti.",
  "anya-e0401n1:49_27": "Athakho sabbāni aññāni kusala cittāni ca na uppajjanti.",
  "anya-e0401n1:49_28": "Sabbāni abyākata cittāni ca na uppajjanti.",
  "anya-e0401n1:49_29": "Tāni anokā sattā eva na uppajjanti.",
  "anya-e0401n1:49_30": "Na pahānattā na uppajjanti.",
  "anya-e0401n1:49_31": "Tadaṅgappahānādi vasena pana pahānaṁ sandhāya idha pajahituṁ sakkoti-na sakkotīti vuttaṁ.",
  "anya-e0401n1:49_32": "Ettāvatā tadaṅgappahānaṁ nāma supākaṭaṁ hoti.",
  "anya-e0401n1:49_33": "Musāvāda virati musāvādameva pajahituṁ sakkoti.",
  "anya-e0401n1:49_34": "Na itarānīti idañca suṭṭhu upapannaṁ hotīti.",
  "anya-e0401n1:49_35": "“Ettha cā”tiādīsu kāyaṅgacopanatthāya vācaṅgacopanatthāya ca pavattāni kāyavacīco pana bhāgiyāni nāma.",
  "anya-e0401n1:49_36": "Kāmāvacara kusalesveva viratiyo sandissanti.",
  "anya-e0401n1:49_37": "“Kāmāvacara kusalesu pī”ti niddhāraṇe bhummavacanaṁ.",
  "anya-e0401n1:49_38": "Kāmabhūmiyaṁ uppannesu eva kāmāvacara kusalesu sandissanti.",
  "anya-e0401n1:49_39": "Tividha kuhanavatthūni ca viramitabbavatthuṭṭhāneṭhitāni.",
  "anya-e0401n1:49_40": "Ettha ca kuhanaṁ nāma vimhāpanaṁ lābhasakkāra silokatthāya manussānaṁ nānāmāyāsāṭheyya kammāni katvā acchariyabbhuta bhāvakaraṇanti vuttaṁ hoti.",
  "anya-e0401n1:49_41": "Taṁ pana tividhaṁ ‘paccayappaṭisevanakuhanañca, sāmantajappana kuhanañca, iriyā pathasaṇṭhā pana kuhanañca.",
  "anya-e0401n1:49_42": "Tattha mahicchoyeva samāno appicchākāraṁ dassetvā ādito āgatā gate catupaccaye paṭikkhipitvā pacchā bahuṁ bahuṁ āgate paccaye paṭiggaṇhāti.",
  "anya-e0401n1:49_43": "Idaṁ paccayappaṭisevana kuhanaṁ nāma.",
  "anya-e0401n1:49_44": "Pāpicchoyeva samāno ayaṁ jhānalābhīti vā abhiññālābhīti vā arahāti vā jano maṁ sambhāvetūti sambhāvanaṁ icchanto attānaṁ uttari manussa dhammānaṁ santike te vā attano santike katvā vañceti.",
  "anya-e0401n1:49_45": "Idaṁ sāmantajappana kuhanaṁ nāma.",
  "anya-e0401n1:49_46": "Pāpicchoyeva samāno ayaṁ santavutti samāhito āraddhavīriyoti jano maṁ sambhāvetūti sambhāvanaṁ icchanto iriyā patha nissitaṁ nānāvañcanaṁ karoti.",
  "anya-e0401n1:49_47": "Idaṁ iriyā patha saṇṭhāpana kuhanaṁ nāma.",
  "anya-e0401n1:49_48": "“Sikkhāpadassa vatthūnī”ti surā pāna vikāla bhojana naccagītavādita dassana savanādīni.",
  "anya-e0401n1:49_49": "Surāmerayapānā viramādhīti samādiyantassa surāmerayapāna cetanā viramitabba vatthu nāma.",
  "anya-e0401n1:49_50": "Vikāla bhojanā viramāmīti samādiyantassa vikāle yāvakālika vatthussa paribhuñjana cetanā viramitabba vatthu nāma.",
  "anya-e0401n1:49_51": "Sesesupi eseva nayo.",
  "anya-e0401n1:49_52": "Lokuttara cittesu.",
  "anya-e0401n1:49_53": "‘Sabbathāpī,ti ca ‘niyatā’ti ca ‘ekato vā’ti ca tīṇi visesanāni.",
  "anya-e0401n1:49_54": "Lokiyesu pana ‘kadācī’ti ca ‘visuṁ visuṁ’ti ca dve dve visesanāni.",
  "anya-e0401n1:49_55": "Tattha lokuttaresu ‘sabbathāpī’ti idaṁ samucchedappahāna dassanaṁ lokiyesupi tabbiparītaṁ tadaṅgappahāna dassanaṁ adhippetanti katvā “ekeka duccaritappahānavasene vā”ti vuttaṁ.",
  "anya-e0401n1:50_0": "121.",
  "anya-e0401n1:50_1": "Appamaññāsu.",
  "anya-e0401n1:50_2": "“Vibhaṅge”ti appamaññā vibhaṅge.",
  "anya-e0401n1:50_3": "“Kāruññappakatikassā”ti kāruññasabhāvassa.",
  "anya-e0401n1:50_4": "“Anissukino”ti issādhammarahitassa.",
  "anya-e0401n1:50_5": "Thāmagatā karuṇā dosa samuṭṭhitaṁ vihiṁsaṁ pajahati.",
  "anya-e0401n1:50_6": "Thāmagatā muditā dosasamuṭṭhitaṁ aratiṁ pajahatīti vuttaṁ “vihiṁsā aratīnaṁ nissaraṇa bhūtā”ti.",
  "anya-e0401n1:50_7": "Ettha ca arati nāma suññāgāresu ca bhāvanā kammesu ca nibbidā.",
  "anya-e0401n1:50_8": "Dosa nissaraṇe sati domanassanissaraṇampi siddhameva.",
  "anya-e0401n1:50_9": "Nissaraṇañca nāma paṭipakkha dhamma saṇṭhānena hoti.",
  "anya-e0401n1:50_10": "Tasmā pubbabhāgepi appamaññāsu niccaṁ somanassa saṇṭhānaṁ veditabbanti adhippāyena “domanassappaṭipakkhañcā”tiādimāha.",
  "anya-e0401n1:50_11": "“Aṭṭhakathāyapi saha viruddho”ti aṭṭhasāliniyaṁ upekkhā sahagata kāmāvacara kusala cittesu karuṇā muditā parikammakālepi hi imesaṁ uppatti mahāaṭṭhakathāyaṁ anuññātā evā-ti vuttaṁ.",
  "anya-e0401n1:50_12": "Tāya aṭṭhakathāyapi saha viruddho.",
  "anya-e0401n1:50_13": "Sesamettha suviññeyyaṁ.",
  "anya-e0401n1:50_14": "“Paṭikūlā rammaṇesu pana…pe…",
  "anya-e0401n1:50_15": "vattabbameva natthī”ti paṭikūlā rammaṇāni nāma somanassena dūre honti, tathā dukkhita sattā ca, tasmā tadā rammaṇāni asubha bhāvanā cittāni ca karuṇā bhāvanā cittāni ca ādito upekkhā sahagatā nevāti vattabbameva natthi.",
  "anya-e0401n1:50_16": "“Sāhivedanupekkhā nāmā”ti kāmāvacara vedanupekkhā vuttā.",
  "anya-e0401n1:50_17": "Vibhāvanipāṭhe, “aññavihitassa pī”ti aññaṁ ārammaṇaṁ manasikarontassapi.",
  "anya-e0401n1:50_18": "Sajjhāyanaṁ sampajjati, sammasanaṁ sampajjatīti pāṭhaseso.",
  "anya-e0401n1:50_19": "Iti tasmā.",
  "anya-e0401n1:50_20": "Ettha siyā “taṁ paṭikkhittaṁ hotī”ti kasmā vuttaṁ.",
  "anya-e0401n1:50_21": "Na nu tampi upekkhā sahagata cittesu karuṇā muditānaṁ sambhavaṁ sādheti yevāti.",
  "anya-e0401n1:50_22": "Saccaṁ sādhetiyeva.",
  "anya-e0401n1:50_23": "Tena pana paricaya vasena tesu tāsaṁ sambhavaṁ dīpeti.",
  "anya-e0401n1:50_24": "Idha pana “ettha cā”tiādinā “paṭikūlā rammaṇesū”tiādinā ca paricayena vinā pakatiyā tāsaṁ upekkhā vedanāya eva saha pavatti bahulatā vuttāti.",
  "anya-e0401n1:50_25": "“Yogakamma balenā”ti yuñjana vīriya kamma balena.",
  "anya-e0401n1:51_0": "122.",
  "anya-e0401n1:51_1": "Ceto yuttānaṁ citta cetasikānaṁ.",
  "anya-e0401n1:51_2": "“Ettha cā”tiādīsu.",
  "anya-e0401n1:51_3": "Heṭṭhā ca vutto ‘kadāci sandissanti visuṁ visuṁ, kadāci nānā hutvā jāyantī’ti.",
  "anya-e0401n1:51_4": "Upari ca vakkhati ‘appamaññā viratiyo panettha pañcapi paccekameva yojetabbā’ti.",
  "anya-e0401n1:51_5": "Issādīnañca nānā kadāci yogo upari ‘issāmacchera kukkuccāni panettha paccekameva yojetabbānī’ti vakkhati.",
  "anya-e0401n1:51_6": "Mānathina middhānaṁ pana nānā kadāci yogo idha vattabbo.",
  "anya-e0401n1:51_7": "“Kadācī”ti vatvā tadatthaṁ vivarati “tesaṁ”tiādinā.",
  "anya-e0401n1:51_8": "“Tesaṁ”ti diṭṭhi vippayuttānaṁ.",
  "anya-e0401n1:51_9": "“Niddābhibhūta vasenā”ti nidassana vacanametaṁ.",
  "anya-e0401n1:51_10": "Tena kosajjādīnampi gahaṇaṁ veditabbaṁ.",
  "anya-e0401n1:51_11": "“Akammaññatāyā”ti akammaññabhāvena.",
  "anya-e0401n1:51_12": "Tehi issāmacchariya kukkuccehi.",
  "anya-e0401n1:51_13": "Tena ca mānena.",
  "anya-e0401n1:51_14": "Kicca virodhe vā ārammaṇa virodhe vā nānābhāvo.",
  "anya-e0401n1:51_15": "Avirodhe sahabhāvo.",
  "anya-e0401n1:52_0": "123.",
  "anya-e0401n1:52_1": "“Yogaṭṭhānaparicchindana vasenā”ti sabbacitta sādhāraṇā tāva sabbesupi ekūnanavuticittuppādesu, vitakko pañcapaññā sacittesūtiādinā yuttaṭṭhāna bhūtānaṁ cittānaṁ gaṇanasaṅkhyāparicchedavasena.",
  "anya-e0401n1:52_2": "“Yutta dhammarāsi paricchindana vasenā”ti anuttare chattiṁsa, mahaggate pañcatiṁsātiādinā yutta dhammarāsīnaṁ gaṇana saṅkhyā pariccheda vasena.",
  "anya-e0401n1:52_3": "Sesaṁ suviññeyyaṁ.",
  "anya-e0401n1:52_4": "“Pāḷiyaṁ”ti dhammasaṅgaṇi pāḷiyaṁ.",
  "anya-e0401n1:52_5": "“Tesaṁ nayānaṁ”ti catukka pañcaka nayānaṁ.",
  "anya-e0401n1:53_0": "124. “Kāyavacī visodhana kiccā”ti kāyadvāravacīdvāra sodhana kiccā.",
  "anya-e0401n1:54_0": "125.",
  "anya-e0401n1:54_1": "Lokuttara viratīnaṁ lokuttara vipākesupi uppajjanato “idañca…pe…",
  "anya-e0401n1:54_2": "daṭṭhabba”nti.",
  "anya-e0401n1:54_3": "Tāsaṁ appamaññānaṁ.",
  "anya-e0401n1:54_4": "Tesu mahāvipākesu.",
  "anya-e0401n1:54_5": "Sattapaññattādīni ārammaṇāni yassāti viggaho.",
  "anya-e0401n1:54_6": "“Tenā”ti kusalena.",
  "anya-e0401n1:54_7": "“Vikappa rahitattā”ti vividhākāra cintana rahitattā.",
  "anya-e0401n1:54_8": "Appanāpatta kamma visesehi nibbattā appanāpattakamma visesa nibbattā.",
  "anya-e0401n1:54_9": "Paññatti visesāni nāma pathavīkasiṇa nimittādīni.",
  "anya-e0401n1:54_10": "“Api cā”tiādīsu.",
  "anya-e0401n1:54_11": "Na paññatti dhammehi atthi.",
  "anya-e0401n1:54_12": "Evañca sati, kāmavipākāni kāmataṇhāya ārammaṇabhūtā paññattiyopi ālambeyyunti.",
  "anya-e0401n1:54_13": "“Saṅgahanayabhedakārakā”ti patha majjhānika cittesu chattiṁsa.",
  "anya-e0401n1:54_14": "Dutīyajjhānika cittesu pañcatiṁsātiādinā saṅgahanayabhedassa kārakā.",
  "anya-e0401n1:55_0": "126.",
  "anya-e0401n1:55_1": "“Ettha cā”tiādīsu.",
  "anya-e0401n1:55_2": "“Pañcasu asaṅkhārikesū”ti niddhāraṇe bhummavacanaṁ.",
  "anya-e0401n1:55_3": "Tathā pañcasu sasaṅkhārikesūti.",
  "anya-e0401n1:55_4": "Sesamettha suviññeyyaṁ.",
  "anya-e0401n1:56_0": "128.",
  "anya-e0401n1:56_1": "“Bhūmi jāti sampayogādibhedenā”ti phassotāva catubbidho hoti kāmāvacaro, rūpāvacaro, arūpāvacaro cāti.",
  "anya-e0401n1:56_2": "Ayaṁ bhūmibhedo.",
  "anya-e0401n1:57_0": "Dvādasākusalā phassā, kusalā ekavīsati;",
  "anya-e0401n1:58_0": "Chattiṁseva vipākā ca, vīsati kriyā matā.",
  "anya-e0401n1:59_0": "Iti ayaṁ jātibhedo.",
  "anya-e0401n1:59_1": "Somanassa sahagato, diṭṭhigata sampayutto, asaṅkhāriko ca, sasaṅkhāriko cātiādinā sampayogādibhedo vattabbo.",
  "anya-e0401n1:59_2": "“Cittena samaṁ bheda”nti attanā vā sampayuttena cittabhedena samaṁ bhedaṁ.",
  "anya-e0401n1:59_3": "Ekūnana vutiyā cittesu vā.",
  "anya-e0401n1:59_4": "Ettha ca vicikicchā cetasikaṁ ekasmiṁ citte yuttanti ekameva hoti.",
  "anya-e0401n1:59_5": "Doso, issā, macchariyaṁ, kukkuccanti ime cattāro dvīsu cittesu yuttāti visuṁ visuṁ dve dve honti.",
  "anya-e0401n1:59_6": "Tathā diṭṭhimānā paccekaṁ cattāro.",
  "anya-e0401n1:59_7": "Thinamiddhaṁ paccekaṁ pañcātiādinā sabbaṁ vattabbanti.",
  "anya-e0401n1:60_0": "Cetasikasaṅgahadīpaniyāanudīpanā niṭṭhitā."
}