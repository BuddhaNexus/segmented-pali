{
  "atk-s0506a1:0_0": "1. Itthivimānaṁ",
  "atk-s0506a1:1_0": "1. Pīṭhavaggo",
  "atk-s0506a1:2_0": "1. Paṭhamapīṭhavimānavaṇṇanā",
  "atk-s0506a1:3_0": "Tattha paṭhamavatthussa ayaṁ aṭṭhuppatti –",
  "atk-s0506a1:3_1": "bhagavati sāvatthiyaṁ viharante jetavane anāthapiṇḍikassa ārāme raññā pasenadinā kosalena buddhappamukhassa bhikkhusaṅghassa sattāhaṁ asadisadāne pavattite tadanurūpena anāthapiṇḍikena mahāseṭṭhinā tayo divase, tathā visākhāya mahāupāsikāya mahādāne dinne asadisadānassa pavatti sakalajambudīpe pākaṭā ahosi.",
  "atk-s0506a1:3_2": "Atha mahājano tattha tattha kathaṁ samuṭṭhāpesi “kiṁ nu kho evaṁ uḷāravibhavapariccāgeneva dānaṁ mahapphalataraṁ bhavissati, udāhu attano vibhavānurūpapariccāgenāpī”ti.",
  "atk-s0506a1:3_3": "Bhikkhū taṁ kathaṁ sutvā bhagavato ārocesuṁ.",
  "atk-s0506a1:3_4": "Bhagavā “na, bhikkhave, deyyadhammasampattiyāva dānaṁ mahapphalataraṁ bhavissati, atha kho cittapasādasampattiyā ca khettasampattiyā ca, tasmā kuṇḍakamuṭṭhimattampi pilotikāmattampi tiṇapaṇṇasanthāramattampi pūtimuttaharītakamattampi vippasannena cetasā dakkhiṇeyyapuggale patiṭṭhāpitaṁ, tampi mahapphalataraṁ bhavissati mahājutikaṁ mahāvipphāra”nti āha.",
  "atk-s0506a1:3_5": "Tathā hi vuttaṁ sakkena devānamindena –",
  "atk-s0506a1:4_0": "“Natthi citte pasannamhi, appikā nāma dakkhiṇā;",
  "atk-s0506a1:5_0": "Tathāgate vā sambuddhe, atha vā tassa sāvake”ti. ;",
  "atk-s0506a1:6_0": "Sā panesā kathā sakalajambudīpe vitthārikā ahosi.",
  "atk-s0506a1:6_1": "Manussā samaṇabrāhmaṇakapaṇaddhikavaṇibbakayācakānaṁ yathāvibhavaṁ dānāni denti, gehaṅgaṇe pānīyaṁ upaṭṭhapenti, dvārakoṭṭhakesu āsanāni ṭhapenti.",
  "atk-s0506a1:6_2": "Tena ca samayena aññataro piṇḍapātacāriko thero pāsādikena abhikkantena paṭikkantena ālokitena vilokitena samiñjitena pasāritena okkhittacakkhu iriyāpathasampanno piṇḍāya caranto upakaṭṭhe kāle aññataraṁ gehaṁ sampāpuṇi.",
  "atk-s0506a1:6_3": "Tatthekā kuladhītā saddhā pasannā theraṁ passitvā sañjātagāravabahumānā uḷārapītisomanassaṁ uppādetvā gehaṁ pavesetvā pañcapatiṭṭhitena vanditvā attano pīṭhaṁ paññāpetvā tassa upari pītakaṁ maṭṭhavatthaṁ attharitvā adāsi.",
  "atk-s0506a1:6_4": "Atha there tattha nisinne “idaṁ mayhaṁ uttamaṁ puññakkhettaṁ upaṭṭhita”nti pasannacittā yathāvibhavaṁ āhārena parivisi, bījaniñca gahetvā bīji.",
  "atk-s0506a1:6_5": "So thero katabhattakicco āsanadānabhojanadānādipaṭisaṁyuttaṁ dhammiṁ kathaṁ kathetvā pakkāmi.",
  "atk-s0506a1:6_6": "Sā itthī taṁ attano dānaṁ tañca dhammakathaṁ paccavekkhantī pītiyā nirantaraṁ phuṭṭhasarīrā hutvā taṁ pīṭhampi therassa adāsi.",
  "atk-s0506a1:7_0": "Tato aparena samayena aññatarena rogena phuṭṭhā kālaṁ katvā tāvatiṁsabhavane dvādasayojanike kanakavimāne nibbatti.",
  "atk-s0506a1:7_1": "Accharāsahassaṁ cassā parivāro ahosi, pīṭhadānānubhāvena cassā yojaniko kanakapallaṅko nibbatti ākāsacārī sīghajavo upari kūṭāgārasaṇṭhāno, tena taṁ “pīṭhavimāna”nti vuccati.",
  "atk-s0506a1:7_2": "Tañhi suvaṇṇavaṇṇaṁ vatthaṁ attharitvā dinnattā kammasarikkhataṁ vibhāventaṁ suvaṇṇamayaṁ ahosi, pītivegassa balavabhāvena sīghajavaṁ, dakkhiṇeyyassa cittarucivasena dinnattā yathārucigāmī, pasādasampattiyā uḷāratāya sabbasova pāsādikaṁ sobhātisayayuttañca ahosi.",
  "atk-s0506a1:8_0": "Athekasmiṁ ussavadivase devatāsu yathāsakaṁ dibbānubhāvena uyyānakīḷanatthaṁ nandanavanaṁ gacchantīsu sā devatā dibbavatthanivatthā dibbābharaṇavibhūsitā accharāsahassaparivārā sakabhavanā nikkhamitvā taṁ pīṭhavimānaṁ abhiruyha mahatiyā deviddhiyā mahantena sirisobhaggena samantato cando viya sūriyo viya ca obhāsentī uyyānaṁ gacchati.",
  "atk-s0506a1:8_1": "Tena ca samayena āyasmā mahāmoggallāno heṭṭhā vuttanayeneva devacārikaṁ caranto tāvatiṁsabhavanaṁ upagato tassā devatāya avidūre attānaṁ dassesi.",
  "atk-s0506a1:8_2": "Atha sā devatā taṁ disvā samuppannabalavapasādagāravā sahasā pallaṅkato oruyha theraṁ upasaṅkamitvā pañcapatiṭṭhitena vanditvā dasanakhasamodhānasamujjalaṁ añjaliṁ paggayha namassamānā aṭṭhāsi.",
  "atk-s0506a1:8_3": "Thero kiñcāpi tāya aññehi ca sattehi yathūpacitaṁ kusalākusalaṁ attano yathākammūpagañāṇānubhāvena hatthatale ṭhapitaāmalakaṁ viya paññābalabhedena paccakkhato passati, tathāpi yasmā devatānaṁ upapattisamanantarameva “kuto nu kho ahaṁ cavitvā idhūpapannā, kiṁ nu kho kusalakammaṁ katvā imaṁ sampattiṁ paṭilabhāmī”ti atītabhavaṁ yathūpacitañca kammaṁ uddissa yebhuyyena dhammatāsiddhā upadhāraṇā, tassā ca yāthāvato ñāṇaṁ uppajjati, tasmā tāya devatāya katakammaṁ kathāpetvā sadevakassa lokassa kammaphalaṁ paccakkhaṁ kātukāmo –",
  "atk-s0506a1:9_0": "1.",
  "atk-s0506a1:10_0": "“Pīṭhaṁ te sovaṇṇamayaṁ uḷāraṁ, manojavaṁ gacchati yenakāmaṁ;",
  "atk-s0506a1:11_0": "Alaṅkate malyadhare suvatthe, obhāsasi vijjurivabbha kūṭaṁ.",
  "atk-s0506a1:12_0": "2.",
  "atk-s0506a1:13_0": "“Kena tetādiso vaṇṇo, kena te idha mijjhati;",
  "atk-s0506a1:14_0": "Uppajjanti ca te bhogā, ye keci manaso piyā.",
  "atk-s0506a1:15_0": "3.",
  "atk-s0506a1:16_0": "“Pucchāmi taṁ devi mahānubhāve,",
  "atk-s0506a1:17_0": "Manussabhūtā kimakāsi puññaṁ;",
  "atk-s0506a1:18_0": "Kenāsi evaṁ jalitānubhāvā,",
  "atk-s0506a1:19_0": "Vaṇṇo ca te sabbadisā pabhāsatī”ti. āha –",
  "atk-s0506a1:20_0": "4.",
  "atk-s0506a1:21_0": "“Sā devatā attamanā, moggallānena pucchitā;",
  "atk-s0506a1:22_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:23_0": "5.",
  "atk-s0506a1:24_0": "“Ahaṁ manussesu manussabhūtā, abbhāgatānāsanakaṁ adāsiṁ;",
  "atk-s0506a1:25_0": "Abhivādayiṁ añjalikaṁ akāsiṁ, yathānubhāvañca adāsi dānaṁ.",
  "atk-s0506a1:26_0": "6.",
  "atk-s0506a1:27_0": "“Tena metādiso vaṇṇo, tena me idha mijjhati;",
  "atk-s0506a1:28_0": "Uppajjanti ca me bhogā, ye keci manaso piyā.",
  "atk-s0506a1:29_0": "7.",
  "atk-s0506a1:30_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:31_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:32_0": "1.",
  "atk-s0506a1:32_1": "Tattha pīṭhanti yaṁkiñci tādisaṁ dārukkhandhampi āpaṇampi balikaraṇapīṭhampi vettāsanampi masārakādivisesanāmaṁ dārumayādiāsanampi vuccati.",
  "atk-s0506a1:32_2": "Tathā hi “pādapīṭhaṁ pādakathalika”nti ettha pādaṭhapanayoggaṁ pīṭhādikaṁ dārukkhandhaṁ vuccati, “pīṭhasappī”ti ettha hatthena gahaṇayoggaṁ.",
  "atk-s0506a1:32_3": "“Pīṭhikā”ti pana ekaccesu janapadesu desavohārena āpaṇaṁ.",
  "atk-s0506a1:32_4": "“Bhūtapīṭhikā devakulapīṭhikā”ti ettha devatānaṁ balikaraṇaṭṭhānabhūtaṁ pīṭhaṁ.",
  "atk-s0506a1:32_5": "“Bhaddapīṭha”nti ettha vettalatādīhi upari vītaṁ āsanaṁ, yaṁ sandhāya vuttaṁ “bhaddapīṭhaṁ upānayī”ti.",
  "atk-s0506a1:32_6": "“Supaññattaṁ mañcapīṭhaṁ.",
  "atk-s0506a1:32_7": "Mañcaṁ vā pīṭhaṁ vā kārayamānenā”ti ca ādīsu masārakādibhedaṁ dārumayādiāsanaṁ.",
  "atk-s0506a1:32_8": "Idha pana pallaṅkākārasaṇṭhitaṁ devatāya puññānubhāvābhinibbattaṁ yojanikaṁ kanakavimānaṁ veditabbaṁ.",
  "atk-s0506a1:33_0": "Teti te-saddo “na te sukhaṁ pajānanti, ye na passanti nandana”ntiādīsu ta-saddassa vasena paccattabahuvacane āgato.",
  "atk-s0506a1:33_1": "“Namo te purisājañña, namo te purisuttama.",
  "atk-s0506a1:33_2": "Namo te buddha vīratthū”ti ca ādīsu tumha-saddassa vasena sampadāne, tuyhanti attho.",
  "atk-s0506a1:33_3": "“Kiṁ te diṭṭhaṁ kinti te sutaṁ.",
  "atk-s0506a1:33_4": "Upadhī te samatikkantā, āsavā te padālitā”ti ca ādīsu karaṇe.",
  "atk-s0506a1:33_5": "“Kiṁ te vataṁ kiṁ pana brahmacariya”ntiādīsu sāmiatthe.",
  "atk-s0506a1:33_6": "Idhāpi sāmiatthe daṭṭhabbo.",
  "atk-s0506a1:33_7": "Tavāti hi attho.",
  "atk-s0506a1:34_0": "Sovaṇṇamayanti ettha suvaṇṇa-saddo “suvaṇṇe dubbaṇṇe sugate duggate”ti ca “suvaṇṇatā susaratā”ti ca evamādīsu chavisampattiyaṁ āgato.",
  "atk-s0506a1:34_1": "“Kākaṁ suvaṇṇā parivārayantī”tiādīsu garuḷe.",
  "atk-s0506a1:34_2": "“Suvaṇṇavaṇṇo kañcanasannibhattaco”tiādīsu jātarūpe.",
  "atk-s0506a1:34_3": "Idhāpi jātarūpe eva daṭṭhabbo.",
  "atk-s0506a1:34_4": "Tañhi buddhānaṁ samānavaṇṇatāya sobhano vaṇṇo etassāti suvaṇṇanti vuccati.",
  "atk-s0506a1:34_5": "Suvaṇṇameva sovaṇṇaṁ yathā “vekataṁ vesama”nti ca.",
  "atk-s0506a1:34_6": "Maya-saddo ca “anuññātapaṭiññātā, tevijjā mayamasmubho”tiādīsu asmadatthe āgato.",
  "atk-s0506a1:34_7": "“Mayaṁ nissāya hemāya, jātamaṇḍo darī subhā”ti ettha paññattiyaṁ.",
  "atk-s0506a1:34_8": "“Manomayā pītibhakkhā sayaṁpabhā”tiādīsu nibbattiatthe, bāhirena paccayena vinā manasāva nibbattāti manomayāti vuttā.",
  "atk-s0506a1:34_9": "“Yaṁnūnāhaṁ sāmaṁ cikkhallaṁ madditvā sabbamattikāmayaṁ kuṭikaṁ kareyya”ntiādīsu vikāratthe.",
  "atk-s0506a1:34_10": "“Dānamayaṁ sīlamaya”ntiādīsu padapūraṇamatte.",
  "atk-s0506a1:34_11": "Idhāpi vikāratthe, padapūraṇamatte vā daṭṭhabbo.",
  "atk-s0506a1:34_12": "Yadā hi suvaṇṇena nibbattaṁ sovaṇṇamayanti ayamattho, tadā suvaṇṇassa vikāro sovaṇṇamayanti vikāratthe maya-saddo daṭṭhabbo, “nibbattiatthe”tipi vattuṁ vaṭṭatiyeva.",
  "atk-s0506a1:34_13": "Yadā pana suvaṇṇena nibbattaṁ sovaṇṇanti ayamattho, tadā sovaṇṇameva sovaṇṇamayanti padapūraṇamatte maya-saddo daṭṭhabbo.",
  "atk-s0506a1:35_0": "Uḷāranti paṇītampi seṭṭhampi mahantampi.",
  "atk-s0506a1:35_1": "Uḷāra-saddo hi “pubbenāparaṁ uḷāraṁ visesaṁ adhigacchatī”tiādīsu paṇīte āgato.",
  "atk-s0506a1:35_2": "“Uḷārāya khalu bhavaṁ vacchāyano samaṇaṁ gotamaṁ pasaṁsāya pasaṁsatī”tiādīsu seṭṭhe.",
  "atk-s0506a1:35_3": "“Uḷārabhogā uḷārayasā oḷārika”nti ca ādīsu mahante.",
  "atk-s0506a1:35_4": "Tampi ca vimānaṁ manuññabhāvena upabhuñjantānaṁ atittikaraṇatthena paṇītaṁ, samantapāsādikatādinā pasaṁsitatāya seṭṭhaṁ, pamāṇamahantatāya ca mahagghatāya ca mahantaṁ, tīhipi atthehi uḷāramevāti vuttaṁ uḷāranti.",
  "atk-s0506a1:36_0": "Manojavanti ettha manoti cittaṁ.",
  "atk-s0506a1:36_1": "Yadipi mano-saddo sabbesampi kusalākusalābyākatacittānaṁ sādhāraṇavācī, “manojava”nti pana vuttattā yattha katthaci ārammaṇe pavattanakassa kiriyamayacittassa vasena veditabbaṁ.",
  "atk-s0506a1:36_2": "Tasmā manaso viya javo etassāti manojavaṁ yathā oṭṭhamukhoti, ativiya sīghagamananti attho.",
  "atk-s0506a1:36_3": "Mano hi lahuparivattitāya atidūrepi visaye khaṇeneva nipatati, tenāha bhagavā –",
  "atk-s0506a1:36_4": "“nāhaṁ, bhikkhave, aññaṁ ekadhammampi samanupassāmi yaṁ evaṁ lahuparivattaṁ, yathayidaṁ, bhikkhave, citta”nti “dūraṅgamaṁ ekacara”nti ca.",
  "atk-s0506a1:36_5": "Gacchatīti tassā devatāya vasanavimānato uyyānaṁ uddissa ākāsena gacchati.",
  "atk-s0506a1:37_0": "Yenakāmanti ettha kāma-saddo “kāmā hi citrā madhurā manoramā, virūparūpena mathenti citta”ntiādīsu manāpiye rūpādivisaye āgato.",
  "atk-s0506a1:37_1": "“Chando kāmo rāgo kāmo”tiādīsu chandarāge.",
  "atk-s0506a1:37_2": "“Kilesakāmo kāmupādāna”ntiādīsu sabbasmiṁ lobhe.",
  "atk-s0506a1:37_3": "“Attakāmapāricariyāya vaṇṇaṁ bhāseyyā”tiādīsu gāmadhamme.",
  "atk-s0506a1:37_4": "“Santettha tayo kulaputtā attakāmarūpā viharantī”tiādīsu hitacchande.",
  "atk-s0506a1:37_5": "“Attādhīno aparādhīno bhujisso yenakāmaṁgamo”tiādīsu seribhāve.",
  "atk-s0506a1:37_6": "Idhāpi seribhāve eva daṭṭhabbo, tasmā yenakāmanti yathāruci, devatāya icchānurūpanti attho.",
  "atk-s0506a1:38_0": "Alaṅkateti alaṅkatagatte, nānāvidharaṁsijālasamujjalavividharatanavijjotitehi hatthūpagapādūpagādibhedehi saṭṭhisakaṭabhāraparimāṇehi dibbālaṅkārehi vibhūsitasarīreti attho.",
  "atk-s0506a1:38_1": "Sambodhane cetaṁ ekavacanaṁ.",
  "atk-s0506a1:38_2": "Malyadhareti kapparukkhapāricchattakasantānakalatādisambhavehi, suvisuddhacāmīkaravividharatanamayapattakiñjakkhakesarehi, samantato vijjotamānavipphurantakiraṇanikararucirehi dibbakusumehi sumaṇḍitakesahatthāditāya mālābhārinī.",
  "atk-s0506a1:38_3": "Suvattheti kappalatānibbattānaṁ, nānāvirāgavaṇṇavisesānaṁ suparisuddhabhāsurappabhānaṁ nivāsanuttariyapaṭicchadādīnaṁ dibbavatthānaṁ vasena sundaravatthe.",
  "atk-s0506a1:38_4": "Obhāsasīti vijjotasi.",
  "atk-s0506a1:38_5": "Vijjurivāti vijjulatā viya.",
  "atk-s0506a1:38_6": "Abbhakūṭanti valāhakasikhare.",
  "atk-s0506a1:38_7": "Bhummatthe hi etaṁ upayogavacanaṁ.",
  "atk-s0506a1:38_8": "Obhāsasīti vā antogadhahetuatthavacanaṁ, obhāsesīti attho.",
  "atk-s0506a1:38_9": "Imasmiṁ pakkhe “abbhakūṭa”nti upayogatthe eva upayogavacanaṁ daṭṭhabbaṁ.",
  "atk-s0506a1:39_0": "Ayañhettha attho –",
  "atk-s0506a1:39_1": "yathā nāma sañjhāpabhānurañjitaṁ rattavalāhakasikharaṁ pakatiyāpi obhāsamānaṁ samantato vijjotamānā vijjulatā niccharantī visesato obhāseti, evamevaṁ suparisuddhatapanīyamayaṁ nānāratanasamujjalaṁ pakatipabhassaraṁ imaṁ vimānaṁ tvaṁ sabbālaṅkārehi vibhūsitā sabbaso vijjotayantīhi attano sarīrappabhāhi vatthābharaṇobhāsehi ca visesato obhāsesīti.",
  "atk-s0506a1:40_0": "Ettha hi “pīṭha”nti nidassetabbavacanametaṁ, “abbhakūṭa”nti nidassanavacanaṁ.",
  "atk-s0506a1:40_1": "Tathā “te”ti nidassetabbavacanaṁ.",
  "atk-s0506a1:40_2": "Tañhi “pīṭha”nti idaṁ apekkhitvā sāmivacanena vuttampi “alaṅkate malyadhare suvatthe obhāsasī”ti imāni padāni apekkhitvā paccattavasena pariṇamati, tasmā “tva”nti vuttaṁ hoti.",
  "atk-s0506a1:40_3": "“Vijjurivā”ti nidassanavacanaṁ.",
  "atk-s0506a1:40_4": "“Obhāsasī”ti idaṁ dvinnampi upameyyupamānānaṁ sambandhadassanaṁ.",
  "atk-s0506a1:40_5": "“Obhāsasī”ti hi idaṁ “tva”nti padaṁ apekkhitvā majjhimapurisavasena vuttaṁ, “pīṭha”nti idaṁ apekkhitvā paṭhamapurisavasena pariṇamati.",
  "atk-s0506a1:40_6": "Ca-saddo cettha luttaniddiṭṭho daṭṭhabbo.",
  "atk-s0506a1:40_7": "“Gacchati yenakāmaṁ obhāsasī”ti ca “vijjulatobhāsitaṁ abbhakūṭaṁ viyā”ti paccattavasena cetaṁ upayogavacanaṁ pariṇamati.",
  "atk-s0506a1:40_8": "Tathā “pīṭha”nti visesitabbavacanametaṁ, “te sovaṇṇamayaṁ uḷāra”ntiādi tassa visesanaṁ.",
  "atk-s0506a1:41_0": "Nanu ca “sovaṇṇamaya”nti vatvā suvaṇṇassa aggalohatāya seṭṭhabhāvato dibbassa ca idhādhippetattā “uḷāra”nti na vattabbanti?",
  "atk-s0506a1:41_1": "Na, kiñci visesasabbhāvato.",
  "atk-s0506a1:41_2": "Yatheva hi manussaparibhogasuvaṇṇavikatito rasaviddhaṁ seṭṭhaṁ suvisuddhaṁ, tato ākaruppannaṁ, tato yaṁkiñci dibbaṁ seṭṭhaṁ, evaṁ dibbasuvaṇṇepi cāmīkaraṁ, cāmīkarato sātakumbhaṁ, sātakumbhato jambunadaṁ, jambunadato siṅgīsuvaṇṇaṁ.",
  "atk-s0506a1:41_3": "Tañhi sabbaseṭṭhaṁ.",
  "atk-s0506a1:41_4": "Tenāha sakko devānamindo –",
  "atk-s0506a1:42_0": "“Mutto muttehi saha purāṇajaṭilehi, vippamutto vippamuttehi;",
  "atk-s0506a1:43_0": "Siṅgīnikkhasavaṇṇo, rājagahaṁ pāvisi bhagavā”ti. ;",
  "atk-s0506a1:44_0": "Tasmā “sovaṇṇamaya”nti vatvāpi “uḷāra”nti vuttaṁ.",
  "atk-s0506a1:44_1": "Atha vā “uḷāra”nti idaṁ na tassa seṭṭhapaṇītabhāvameva sandhāya vuttaṁ, atha kho mahantabhāvampīti vuttovāyamattho.",
  "atk-s0506a1:44_2": "Ettha ca “pīṭha”ntiādi phalassa kammasarikkhatādassanaṁ.",
  "atk-s0506a1:44_3": "Tatthāpi “sovaṇṇamaya”nti iminā tassa vimānassa vatthusampadaṁ dasseti, “uḷāra”nti iminā sobhātisayasampadaṁ, “manojava”nti iminā gamanasampadaṁ.",
  "atk-s0506a1:44_4": "“Gacchati yenakāma”nti iminā sīghajavatāya pīṭhasampattibhāvasampadaṁ dasseti.",
  "atk-s0506a1:45_0": "Atha vā “sovaṇṇamaya”nti iminā tassa paṇītabhāvaṁ dasseti, “uḷāra”nti iminā vepullamahattaṁ.",
  "atk-s0506a1:45_1": "“Manojava”nti iminā ānubhāvamahattaṁ.",
  "atk-s0506a1:45_2": "“Gacchati yenakāma”nti iminā vihārasukhattaṁ dasseti.",
  "atk-s0506a1:45_3": "“Sovaṇṇamaya”nti vā iminā tassa abhirūpataṁ vaṇṇapokkharatañca dasseti, “uḷāra”nti iminā dassanīyataṁ pāsādikatañca dasseti, “manojava”nti iminā sīghasampadaṁ, “gacchati yenakāma”nti iminā katthaci appaṭihatacārataṁ dasseti.",
  "atk-s0506a1:46_0": "Atha vā taṁ vimānaṁ yassa puññakammassa nissandaphalaṁ, tassa alobhanissandatāya sovaṇṇamayaṁ, adosanissandatāya uḷāraṁ, amohanissandatāya manojavaṁ gacchati yenakāmaṁ.",
  "atk-s0506a1:46_1": "Tathā tassa kammassa saddhānissandabhāvena sovaṇṇamayaṁ, paññānissandabhāvena uḷāraṁ, vīriyanissandabhāvena manojavaṁ, samādhinissandabhāvena gacchati yenakāmaṁ.",
  "atk-s0506a1:46_2": "Saddhāsamādhinissandabhāvena vā sovaṇṇamayaṁ, samādhipaññānissandabhāvena uḷāraṁ, samādhivīriyanissandabhāvena manojavaṁ, samādhisatinissandabhāvena gacchati yenakāmanti veditabbaṁ.",
  "atk-s0506a1:47_0": "Tattha yathā “pīṭha”ntiādi vimānasampattidassanavasena tassā devatāya puññaphalavibhavasampattikittanaṁ, evaṁ “alaṅkate”tiādi attabhāvasampattidassanavasena puññaphalavibhavasampattikittanaṁ.",
  "atk-s0506a1:47_1": "Yathā hi susikkhitasippācariyaviracitopi rattasuvaṇṇālaṅkāro vividharaṁsijālasamujjalamaṇiratanakhacito eva sobhati, na kevalo, evaṁ sabbaṅgasampanno caturassasobhanopi attabhāvo sumaṇḍitapasādhitova sobhati, na kevalo.",
  "atk-s0506a1:47_2": "Tenassā “alaṅkate”tiādinā āharimaṁ sobhāvisesaṁ dasseti, “obhāsasī”ti iminā anāharimaṁ.",
  "atk-s0506a1:47_3": "Tathā purimena vattamānapaccayanimittaṁ sobhātisayaṁ dasseti, pacchimena atītapaccayanimittaṁ.",
  "atk-s0506a1:47_4": "Purimena vā tassā upabhogavatthusampadaṁ dasseti, pacchimena upabhuñjanakavatthusampadaṁ.",
  "atk-s0506a1:48_0": "Etthāha “kiṁ pana taṁ vimānaṁ yuttavāhaṁ, udāhu ayuttavāha”nti?",
  "atk-s0506a1:48_1": "Yadipi devaloke rathavimānāni yuttavāhānipi honti “sahassayuttaṁ ājaññaratha”nti ādivacanato, te pana devaputtā eva kiccakaraṇakāle vāharūpena attānaṁ dassenti yathā erāvaṇo devaputto kīḷanakāle hatthirūpena.",
  "atk-s0506a1:48_2": "Idaṁ pana aññañca edisaṁ ayuttavāhaṁ daṭṭhabbaṁ.",
  "atk-s0506a1:49_0": "Yadi evaṁ kiṁ tassa vimānassa abbhantarā vāyodhātu gamane visesapaccayo, udāhu bāhirāti?",
  "atk-s0506a1:49_1": "Abbhantarāti gahetabbaṁ.",
  "atk-s0506a1:49_2": "Yathā hi candavimānasūriyavimānādīnaṁ desantaragamane tadupajīvīnaṁ sattānaṁ sādhāraṇakammanibbattaṁ ativiya sīghajavaṁ mahantaṁ vāyumaṇḍalaṁ tāni pelentaṁ pavatteti, na evaṁ taṁ peletvā pavattentī bāhirā vāyodhātu atthi.",
  "atk-s0506a1:49_3": "Yathā ca pana cakkaratanaṁ antosamuṭṭhitāya vāyodhātuyā vasena pavattati.",
  "atk-s0506a1:49_4": "Na hi tassa candavimānādīnaṁ viya bāhirā vāyodhātu peletvā pavattikā atthi rañño cakkavattissa cittavasena “pavattatu bhavaṁ cakkaratana”ntiādivacanasamananantarameva pavattanato, evaṁ tassā devatāya cittavasena attasannissitāya vāyodhātuyā gacchatīti veditabbaṁ.",
  "atk-s0506a1:49_5": "Tena vuttaṁ “manojavaṁ gacchati yenakāma”nti.",
  "atk-s0506a1:50_0": "2.",
  "atk-s0506a1:50_1": "Evaṁ paṭhamagāthāya tassā devatāya puññaphalasampattiṁ kittetvā idāni tassā kāraṇabhūtaṁ puññasampadaṁ vibhāvetuṁ “kena tetādiso vaṇṇo”tiādi gāthādvayaṁ vuttaṁ.",
  "atk-s0506a1:50_2": "Tattha kenāti kiṁ-saddo “kiṁ rājā yo lokaṁ na rakkhati, kiṁ nu kho nāma tumhe maṁ vattabbaṁ maññathā”tiādīsu garahaṇe āgato.",
  "atk-s0506a1:50_3": "“Yaṁkiñci rūpaṁ atītānāgatapaccuppanna”ntiādīsu aniyame.",
  "atk-s0506a1:50_4": "“Kiṁ sūdha vittaṁ purisassa seṭṭha”ntiādīsu pucchāyaṁ.",
  "atk-s0506a1:50_5": "Idhāpi pucchāyameva daṭṭhabbo.",
  "atk-s0506a1:50_6": "“Kenā”ti ca hetuatthe karaṇavacanaṁ, kena hetunāti attho.",
  "atk-s0506a1:50_7": "Teti tava.",
  "atk-s0506a1:50_8": "Etādisoti ediso, etarahi yathādissamānoti attho.",
  "atk-s0506a1:50_9": "Vaṇṇoti vaṇṇa-saddo “kadā saññūḷhā pana te, gahapati, ime samaṇassa gotamassa vaṇṇā”tiādīsu guṇe āgato.",
  "atk-s0506a1:50_10": "“Anekapariyāyena buddhassa vaṇṇaṁ bhāsati, dhammassa vaṇṇaṁ bhāsati, saṅghassa vaṇṇaṁ bhāsatī”tiādīsu thutiyaṁ.",
  "atk-s0506a1:50_11": "“Atha kena nu vaṇṇena, gandhathenoti vuccatī”tiādīsu kāraṇe.",
  "atk-s0506a1:50_12": "“Tayo pattassa vaṇṇā”tiādīsu pamāṇe.",
  "atk-s0506a1:50_13": "“Cattārome, bho gotama, vaṇṇā”tiādīsu jātiyaṁ.",
  "atk-s0506a1:50_14": "“Mahantaṁ hatthirājavaṇṇaṁ abhinimminitvā”tiādīsu saṇṭhāne.",
  "atk-s0506a1:50_15": "“Suvaṇṇavaṇṇosi bhagavā, susukkadāṭhosi vīriyavā”tiādīsu chavivaṇṇe.",
  "atk-s0506a1:50_16": "Idhāpi chavivaṇṇe eva daṭṭhabbo.",
  "atk-s0506a1:50_17": "Ayañhettha attho –",
  "atk-s0506a1:50_18": "kena kīdisena puññavisesena hetubhūtena devate, tava etādiso evaṁvidho dvādasayojanāni pharaṇakappabho sarīravaṇṇo jātoti?",
  "atk-s0506a1:51_0": "Kena te idha mijjhatīti kena puññātisayena te idha imasmiṁ ṭhāne idāni tayi labbhamānaṁ uḷāraṁ sucaritaphalaṁ ijjhati nipphajjati.",
  "atk-s0506a1:51_1": "Uppajjantīti nibbattanti, avicchedavasena uparūpari vattantīti attho.",
  "atk-s0506a1:51_2": "Bhogāti paribhuñjitabbaṭṭhena “bhogā”ti laddhanāmā vatthābharaṇādivittūpakaraṇavisesā.",
  "atk-s0506a1:51_3": "Yeti sāmaññena aniyamaniddeso, kecīti pakārabhedaṁ āmasitvā aniyamaniddeso, ubhayenāpi paṇītapaṇītatarādibhede tattha labbhamāne tādise bhoge anavasesato byāpetvā saṅgaṇhāti.",
  "atk-s0506a1:51_4": "Anavasesabyāpako hi ayaṁ niddeso yathā “ye keci saṅkhārā”ti.",
  "atk-s0506a1:51_5": "Manaso piyāti manasā piyāyitabbā, manāpiyāti attho.",
  "atk-s0506a1:52_0": "Ettha ca “etādiso vaṇṇo”ti iminā heṭṭhā vuttavisesā tassā devatāya attabhāvapariyāpannā vaṇṇasampadā dassitā.",
  "atk-s0506a1:52_1": "“Bhogā”ti iminā upabhogaparibhogavatthubhūtā dibbarūpasaddagandharasaphoṭṭhabbabhedā kāmaguṇasampadā.",
  "atk-s0506a1:52_2": "“Manaso piyā”ti iminā tesaṁ rūpādīnaṁ iṭṭhakantamanāpatā.",
  "atk-s0506a1:52_3": "“Idha mijjhatī”ti iminā pana dibbaāyuvaṇṇayasasukhaādhipateyyasampadā dassitā.",
  "atk-s0506a1:52_4": "“Ye keci manaso piyā”ti iminā yāni “so aññe deve dasahi ṭhānehi adhiggaṇhāti dibbena āyunā dibbena vaṇṇena dibbena sukhena dibbena yasena dibbena ādhipateyyena dibbehi rūpehi dibbehi saddehi dibbehi gandhehi dibbehi rasehi dibbehi phoṭṭhabbehī”ti sutte āgatāni dasa ṭhānāni.",
  "atk-s0506a1:52_5": "Tesaṁ idha anavasesato saṅgaho dassitoti veditabbo.",
  "atk-s0506a1:53_0": "3.Pucchāmīti pañhaṁ karomi, ñātumicchāmīti attho.",
  "atk-s0506a1:53_1": "Kāmañcetaṁ “kena tetādiso vaṇṇo, kena te idha mijjhati.",
  "atk-s0506a1:53_2": "Kimakāsi puññaṁ, kenāsi evaṁ jalitānubhāvā”ti ca kiṁ-saddaggahaṇeneva atthantarassa asambhavato pucchāvasena gāthāttayaṁ vuttanti viññāyati.",
  "atk-s0506a1:53_3": "Pucchāvisesabhāvañāpanatthaṁ pana “pucchāmī”ti vuttaṁ.",
  "atk-s0506a1:53_4": "Ayañhi pucchā adiṭṭhajotanā tāva na hoti edisassa atthassa mahātherassa adiṭṭhabhāvābhāvato, vimaticchedanāpi na hoti sabbaso samugghātitasaṁsayattā, anumatipucchāpi na hoti “taṁ kiṁ maññasi rājaññā”tiādīsu viya anumatigahaṇākārena appavattattā, kathetukamyatāpucchāpi na hoti tassā devatāya kathetukamyatāvasena therena apucchitattā.",
  "atk-s0506a1:53_5": "Visesena pana diṭṭhasaṁsandanāti veditabbā.",
  "atk-s0506a1:53_6": "Svāyamattho heṭṭhā aṭṭhuppattikathāyaṁ “thero kiñcāpī”tiādinā vibhāvito eva.",
  "atk-s0506a1:53_7": "Tanti tvaṁ.",
  "atk-s0506a1:53_8": "Tayidaṁ pubbāparāpekkhaṁ, pubbāpekkhatāya upayogekavacanaṁ, parāpekkhatāya pana paccattekavacanaṁ daṭṭhabbaṁ.",
  "atk-s0506a1:54_0": "Devīti ettha deva-saddo “imāni te deva caturāsīti nagarasahassāni kusavatīrājadhānipamukhāni, ettha, deva, chandaṁ karohi jīvite apekkha”nti ca ādīsu sammutidevavasena āgato, “tassa devātidevassa, sāsanaṁ sabbadassino”tiādīsu visuddhidevavasena.",
  "atk-s0506a1:54_1": "Visuddhidevānañhi bhagavato atidevabhāve vutte itaresaṁ vutto eva hotīti.",
  "atk-s0506a1:54_2": "“Cātumahārājikā devā dīghāyukā vaṇṇavanto sukhabahulā”tiādīsu upapattidevavasena.",
  "atk-s0506a1:54_3": "Idhāpi upapattidevavaseneva veditabbo.",
  "atk-s0506a1:54_4": "Padatthato pana –",
  "atk-s0506a1:54_5": "dibbati attano puññiddhiyā kīḷati laḷati pañcahi kāmaguṇehi ramati, atha vā heṭṭhā vuttanayena jotati obhāsati, ākāsena vimānena ca gacchatīti devī.",
  "atk-s0506a1:54_6": "“Tvaṁ devī”ti sambodhane cetaṁ ekavacanaṁ.",
  "atk-s0506a1:54_7": "Mahānubhāveti uḷārappabhāve, so panassānubhāvo heṭṭhā dvīhi gāthāhi dassitoyeva.",
  "atk-s0506a1:55_0": "Manussabhūtāti ettha manassa ussannatāya manussā, satisūrabhāvabrahmacariyayogyatādiguṇavasena upacitamānasā ukkaṭṭhaguṇacittā.",
  "atk-s0506a1:55_1": "Ke pana te?",
  "atk-s0506a1:55_2": "Jambudīpavāsino sattavisesā.",
  "atk-s0506a1:55_3": "Tenāha bhagavā –",
  "atk-s0506a1:56_0": "“Tīhi, bhikkhave, ṭhānehi jambudīpakā manussā uttarakuruke manusse adhiggaṇhanti deve ca tāvatiṁse.",
  "atk-s0506a1:56_1": "Katamehi tīhi?",
  "atk-s0506a1:56_2": "Sūrā, satimanto, idha brahmacariyavāso”ti.",
  "atk-s0506a1:57_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā ettheva uppajjanti.",
  "atk-s0506a1:57_1": "Tehi samānarūpāditāya pana saddhiṁ parittadīpavāsīhi itaramahādīpavāsinopi “manussā”tveva paññāyiṁsūti eke.",
  "atk-s0506a1:58_0": "Apare pana bhaṇanti –",
  "atk-s0506a1:58_1": "lobhādīhi alobhādīhi ca sahitassa manassa ussannatāya manussā.",
  "atk-s0506a1:58_2": "Ye hi sattā manussajātikā, tesu visesato lobhādayo alobhādayo ca ussannā, te lobhādiussannatāya apāyamaggaṁ, alobhādiussannatāya sugatimaggaṁ nibbānagāmimaggañca pūrenti, tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṁ catumahādīpavāsino sattavisesā “manussā”ti vuccantīti.",
  "atk-s0506a1:59_0": "Lokiyā pana “manuno apaccabhāvena manussā”ti vadanti.",
  "atk-s0506a1:59_1": "Manu nāma paṭhamakappiko lokamariyādāya ādibhūto hitāhitavidhāyako sattānaṁ pituṭṭhāniyo, yo sāsane “mahāsammato”ti vuccati.",
  "atk-s0506a1:59_2": "Paccakkhato paramparāya ca tassa ovādānusāsaniyaṁ ṭhitā sattā puttasadisatāya “manussā”ti vuccanti.",
  "atk-s0506a1:59_3": "Tato eva hi te māṇavā “manujā”ti ca voharīyanti.",
  "atk-s0506a1:59_4": "Manussesu bhūtā jātā, manussabhāvaṁ vā pattāti manussabhūtā.",
  "atk-s0506a1:60_0": "Kimakāsi puññanti kiṁ dānasīlādippabhedesu kīdisaṁ pujjabhāvaphalanibbattanato, yattha sayaṁ uppannaṁ, taṁ santānaṁ punāti visodhetīti ca “puñña”nti laddhanāmaṁ sucaritaṁ kusalakammaṁ akāsi, upacini nibbattesīti attho.",
  "atk-s0506a1:60_1": "Jalitānubhāvāti sabbaso vijjotamānapuññiddhikā.",
  "atk-s0506a1:61_0": "Kasmā panettha “manussabhūtā kimakāsi puñña”nti vuttaṁ, kiṁ aññāsu gatīsu puññakiriyā natthīti?",
  "atk-s0506a1:61_1": "No natthi.",
  "atk-s0506a1:61_2": "Yasmā nirayepi nāma kāmāvacarakusalacittapavatti kadāci labbhateva, kimaṅgaṁ panaññattha, nanu avocumhā “diṭṭhasaṁsandanā pucchā”ti.",
  "atk-s0506a1:61_3": "Tasmā mahāthero manussattabhāve ṭhatvā puññakammaṁ katvā uppannaṁ taṁ disvā bhūtatthavasena pucchanto “manussabhūtā kimakāsi puñña”nti avoca.",
  "atk-s0506a1:62_0": "Atha vā aññāsu gatīsu ekantasukhatāya ekantadukkhatāya dukkhabahulatāya ca puññakiriyāya okāso na sulabharūpo sappurisūpanissayādipaccayasamavāyassa sudullabhabhāvato.",
  "atk-s0506a1:62_1": "Kadāci uppajjamānopi yathāvuttakāraṇena uḷāro vipulo na ca hoti, manussagatiyaṁ pana sukhabahulatāya puññakiriyāya okāso sulabharūpo sappurisūpanissayādipaccayasamavāyassa yebhuyyena sulabhabhāvato.",
  "atk-s0506a1:62_2": "Yañca tattha dukkhaṁ uppajjati, tampi visesato puññakiriyāya upanissayo hoti.",
  "atk-s0506a1:62_3": "Dukkhūpanissayā hi saddhāti.",
  "atk-s0506a1:62_4": "Yathā hi ayoghanena satthake nipphādiyamāne tassa ekantato na aggimhi tāpanaṁ udakena vā temanaṁ chedanakiriyāsamatthatāya visesapaccayo, tāpetvā pana pamāṇayogato udakatemanaṁ tassā visesapaccayo, evameva sattasantānassa ekantadukkhasamaṅgitā dukkhabahulatā ekantasukhasamaṅgitā ca puññakiriyāya na visesapaccayo hoti.",
  "atk-s0506a1:62_5": "Sati pana dukkhasantāpane pamāṇayogato sukhūpabrūhane ca laddhūpanissayā puññakiriyā uppajjati, uppajjamānā ca mahājutikā mahāvipphārā paṭipakkhachedanasamatthā ca hoti, tasmā manussabhāvo puññakiriyāya visesapaccayo.",
  "atk-s0506a1:62_6": "Tena vuttaṁ “manussabhūtā kimakāsi puñña”nti.",
  "atk-s0506a1:62_7": "Sesaṁ suviññeyyameva.",
  "atk-s0506a1:63_0": "4.",
  "atk-s0506a1:63_1": "Evaṁ pana therena pucchitā sā devatā pañhaṁ vissajjesi.",
  "atk-s0506a1:63_2": "Tamatthaṁ dassetuṁ “sā devatā attamanā”ti gāthā vuttā.",
  "atk-s0506a1:63_3": "Kena panāyaṁ gāthā vuttā?",
  "atk-s0506a1:63_4": "Dhammasaṅgāhakehi.",
  "atk-s0506a1:63_5": "Tattha sāti yā pubbe “pucchāmi taṁ devi mahānubhāve”ti vuttā, sā.",
  "atk-s0506a1:63_6": "Devatāti devaputtopi brahmāpi devadhītāpi vuccati.",
  "atk-s0506a1:63_7": "“Atha kho aññatarā devatā abhikkantāya rattiyā abhikkantavaṇṇā”tiādīsu hi devaputto “devatā”ti vutto devoyeva devatāti katvā.",
  "atk-s0506a1:63_8": "Tathā “tā devatā sattasatā uḷārā, brahmavimānā abhinikkhamitvā”tiādīsu brahmāno.",
  "atk-s0506a1:64_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:65_0": "Obhāsentī disā sabbā, osadhī viya tārakā”ti. –",
  "atk-s0506a1:66_0": "Ādīsu devadhītā.",
  "atk-s0506a1:66_1": "Idhāpi devadhītā eva daṭṭhabbā.",
  "atk-s0506a1:66_2": "Attamanāti tuṭṭhamanā pītisomanassehi gahitamanā.",
  "atk-s0506a1:66_3": "Pītisomanassasahagatañhi cittaṁ domanassassa anokāsato tehi taṁ sakaṁ katvā gahitaṁ viya hoti.",
  "atk-s0506a1:66_4": "Attamanāti vā sakamanā.",
  "atk-s0506a1:66_5": "Anavajjapītisomanassasampayuttañhi cittaṁ sampati āyatiñca taṁsamaṅgino hitasukhāvahato “saka”nti vattabbataṁ labhati, na itaraṁ.",
  "atk-s0506a1:67_0": "Moggallānenāti moggallānagottassa brāhmaṇamahāsālassa puttabhāvato so mahāthero gottavasena “moggallāno”ti paññāto, tena moggallānena.",
  "atk-s0506a1:67_1": "Pucchitāti diṭṭhasaṁsandanavasena pucchitā, attamanā sā devatā pañhaṁ byākāsīti yojanā.",
  "atk-s0506a1:67_2": "Attamanatā cassā “tampi nāma parittakampi kammaṁ evaṁ mahatiyā dibbasampattiyā kāraṇaṁ ahosī”ti pubbepi sā attano puññaphalaṁ paṭicca antarantarā somanassaṁ paṭisaṁvedeti, idāni pana “aññatarassa therassa katopi nāma kāro evaṁ uḷāraphalo, ayaṁ pana buddhānaṁ aggasāvako uḷāraguṇo mahānubhāvo, imampi passituṁ nipaccakārañca kātuṁ labhāmi, mama puññaphalapaṭisaṁyuttameva ca pucchaṁ karotī”ti dvīhi kāraṇehi uppannā.",
  "atk-s0506a1:67_3": "Evaṁ sañjātabalavapītisomanassā sā therassa vacanaṁ sirasā sampaṭicchitvā pañhaṁ puṭṭhā byākāsi.",
  "atk-s0506a1:68_0": "Pañhanti ñātuṁ icchitaṁ taṁ atthaṁ viyākāsi kathesi vissajjesi.",
  "atk-s0506a1:68_1": "Kathaṁ pana byākāsi?",
  "atk-s0506a1:68_2": "Puṭṭhāti puṭṭhākārato, pucchitākārenevāti attho.",
  "atk-s0506a1:68_3": "Ettha hi “pucchitā”ti vatvā puna “puṭṭhā”ti vacanaṁ visesatthaniyamanaṁ daṭṭhabbaṁ.",
  "atk-s0506a1:68_4": "Siddhe hi sati ārambho visesatthañāpakova hoti.",
  "atk-s0506a1:68_5": "Ko paneso visesattho?",
  "atk-s0506a1:68_6": "Byākaraṇassa pucchānurūpatā.",
  "atk-s0506a1:68_7": "Yañhi kammaphalaṁ dassetvā tassa kāraṇabhūtaṁ kammaṁ pucchitaṁ, tadubhayassa aññamaññānurūpabhāvavibhāvanā.",
  "atk-s0506a1:68_8": "Yena ca ākārena pucchā pavattā atthato ca byañjanato ca, tadākārassa byākaraṇassa pucchānurūpatā, tathā ceva vissajjanaṁ pavattaṁ.",
  "atk-s0506a1:68_9": "Iti imassa visesassa ñāpanatthaṁ “pucchitā”ti vatvā puna “puṭṭhā”ti vuttaṁ.",
  "atk-s0506a1:69_0": "“Pucchitā”ti vā tāya devatāya visesanamukhena puṭṭhabhāvassa pañhabyākaraṇassa ca kāraṇakittanaṁ.",
  "atk-s0506a1:69_1": "Idaṁ vuttaṁ hoti –",
  "atk-s0506a1:69_2": "“kena tetādiso vaṇṇo”tiādinā therena pucchīyatīti pucchā, tāya devatāya katakammaṁ, tassā pucchāya kāritā ācikkhitā vāti sā devatā “pucchitā”ti vuttā.",
  "atk-s0506a1:69_3": "Yasmā pucchitā pucchiyamānassa kammassa kāritā, tasmā pañhaṁ puṭṭhā.",
  "atk-s0506a1:69_4": "Yasmā ca pucchitā pucchiyamānassa kammassa ācikkhanasabhāvā, tasmā pañhaṁ byākāsīti.",
  "atk-s0506a1:69_5": "Yassa kammassidaṁ phalanti idaṁ “pañha”nti vuttassa atthassa sarūpadassanaṁ.",
  "atk-s0506a1:69_6": "Ayaṁ cettha attho –",
  "atk-s0506a1:69_7": "idaṁ pucchantassa pucchiyamānāya ca paccakkhabhūtaṁ anantaraṁ vuttappakāraṁ puññaphalaṁ, yassa kammassa taṁ ñātuṁ icchitattā pañhanti vuttaṁ puññakammaṁ byākāsīti.",
  "atk-s0506a1:70_0": "5.Ahaṁ manussesūtiādi pañhassa byākaraṇākāro.",
  "atk-s0506a1:70_1": "Tattha ahanti devatā attānaṁ niddisati.",
  "atk-s0506a1:70_2": "“Manussesū”ti vatvā puna “manussabhūtā”ti vacanaṁ tadā attani manussaguṇānaṁ vijjamānatādassanatthaṁ.",
  "atk-s0506a1:70_3": "Yo hi manussajātikova samāno pāṇātipātādiṁ akattabbaṁ katvā daṇḍāraho tattha tattha rājādito hatthacchedādikammakāraṇaṁ pāpuṇanto mahādukkhaṁ anubhavati, ayaṁ manussanerayiko nāma.",
  "atk-s0506a1:70_4": "Aparo manussajātikova samāno pubbekatakammunā ghāsacchādanampi na labhati, khuppipāsābhibhūto dukkhabahulo katthaci patiṭṭhaṁ alabhamāno vicarati, ayaṁ manussapeto nāma.",
  "atk-s0506a1:70_5": "Aparo manussajātikova samāno parādhīnavutti paresaṁ bhāraṁ vahanto bhinnamariyādo vā anācāraṁ ācaritvā parehi santajjito maraṇabhayabhīto gahananissito dukkhabahulo vicarati hitāhitaṁ ajānanto niddājighacchādukkhavinodanādiparo, ayaṁ manussatiracchāno nāma.",
  "atk-s0506a1:70_6": "Yo pana attano hitāhitaṁ jānanto kammaphalaṁ saddahanto hirottappasampanno dayāpanno sabbasattesu saṁvegabahulo akusalakammapathe parivajjento kusalakammapathe samācaranto puññakiriyavatthūni paripūreti, ayaṁ manussadhamme patiṭṭhito paramatthato manusso nāma.",
  "atk-s0506a1:70_7": "Ayampi tādisā ahosi.",
  "atk-s0506a1:70_8": "Tena vuttaṁ “manussesu manussabhūtā”ti.",
  "atk-s0506a1:70_9": "Manusse sattanikāye manussabhāvaṁ pattā manussadhammañca appahāya ṭhitāti attho.",
  "atk-s0506a1:71_0": "Abbhāgatānanti abhiāgatānaṁ, sampattaāgantukānanti attho.",
  "atk-s0506a1:71_1": "Duvidhā hi āgantukā atithi abbhāgatoti.",
  "atk-s0506a1:71_2": "Tesu kataparicayo āgantuko atithi, akataparicayo abbhāgato.",
  "atk-s0506a1:71_3": "Kataparicayo akataparicayopi vā puretaraṁ āgato atithi, bhojanavelāyaṁ upaṭṭhito sampati āgato abbhāgato.",
  "atk-s0506a1:71_4": "Nimantito vā bhattena atithi, animantito abbhāgato.",
  "atk-s0506a1:71_5": "Ayaṁ pana akataparicayo animantito sampati āgato ca, taṁ sandhāyāha “abbhāgatāna”nti, garukārena panettha bahuvacanaṁ vuttaṁ.",
  "atk-s0506a1:71_6": "Āsati nisīdati etthāti āsanaṁ.",
  "atk-s0506a1:71_7": "Yaṁkiñci nisīdanayoggaṁ, idha pana pīṭhaṁ adhippetaṁ, tassa ca appakattā anuḷārattā ca “āsanaka”nti āha.",
  "atk-s0506a1:71_8": "Adāsinti “idamassa therassa dinnaṁ mayhaṁ mahapphalaṁ bhavissati mahānisaṁsa”nti sañjātasomanassā kammaṁ kammaphalañca saddahitvā tassa therassa paribhogatthāya adāsiṁ, nirapekkhapariccāgavasena pariccajinti attho.",
  "atk-s0506a1:72_0": "Abhivādayinti abhivādanamakāsiṁ, pañcapatiṭṭhitena dakkhiṇeyyapuggale vandinti anto.",
  "atk-s0506a1:72_1": "Vandamānā hi taṁ tāyeva vandanakiriyāya vandiyamānaṁ “sukhinī hohi, arogā hohī”tiādinā āsivādaṁ atthato vadāpesi nāma.",
  "atk-s0506a1:72_2": "Añjalikaṁ akāsinti dasanakhasamodhānasamujjalaṁ añjaliṁ sirasi paggaṇhantī guṇavisiṭṭhānaṁ apacāyanaṁ akāsinti attho.",
  "atk-s0506a1:72_3": "Yathānubhāvanti yathābalaṁ, tadā mama vijjamānavibhavānurūpanti attho.",
  "atk-s0506a1:72_4": "Adāsi dānanti annapānādideyyadhammapariccāgena dakkhiṇeyyaṁ bhojentī dānamayaṁ puññaṁ pasaviṁ.",
  "atk-s0506a1:73_0": "Ettha ca “aha”nti idaṁ kammassa phalassa ca ekasantatipatitatādassanena sambandhabhāvadassanaṁ, “manussesu manussabhūtā”ti idaṁ tassā puññakiriyāya adhiṭṭhānabhūtasantānavisesadassanaṁ, “abbhāgatāna”nti idaṁ cittasampattidassanañceva khettasampattidassanañca dānassa viya paṭiggahaṇassa ca kiñci anapekkhitvā pavattitabhāvadīpanato.",
  "atk-s0506a1:73_1": "“Āsanakaṁ adāsiṁ yathānubhāvañca adāsi dāna”nti idaṁ bhogasāradānadassanaṁ, “abhivādayiṁ añjalikaṁ akāsi”nti idaṁ kāyasāradānadassanaṁ.",
  "atk-s0506a1:74_0": "6.Tenāti tena yathāvuttena puññena hetubhūtena.",
  "atk-s0506a1:74_1": "Meti ayaṁ me-saddo “kicchena me adhigataṁ, halaṁ dāni pakāsitu”ntiādīsu karaṇe āgato, mayāti attho.",
  "atk-s0506a1:74_2": "“Sādhu me, bhante, bhagavā saṁkhittena dhammaṁ desetū”tiādīsu sampadāne, mayhanti attho.",
  "atk-s0506a1:74_3": "“Pubbeva me, bhikkhave, sambodhā anabhisambuddhassa bodhisattasseva sato”tiādīsu sāmiatthe āgato, idhāpi sāmiatthe eva, mamāti attho.",
  "atk-s0506a1:74_4": "Svāyaṁ me-saddo tena me puññenāti ca me etādisoti ca ubhayattha sambandhitabbo.",
  "atk-s0506a1:74_5": "Sesaṁ vuttanayameva.",
  "atk-s0506a1:75_0": "Evaṁ tāya devatāya pañhe byākate āyasmā mahāmoggallāno vitthārena dhammaṁ desesi.",
  "atk-s0506a1:75_1": "Sā desanā saparivārāya tassā devatāya sātthikā ahosi.",
  "atk-s0506a1:75_2": "Thero tato manussalokaṁ āgantvā sabbaṁ taṁ pavattiṁ bhagavato ārocesi.",
  "atk-s0506a1:75_3": "Bhagavā taṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:75_4": "Gāthā eva pana saṅgahaṁ āruḷhāti.",
  "atk-s0506a1:76_0": "Paṭhamapīṭhavimānavaṇṇanā niṭṭhitā.",
  "atk-s0506a1:77_0": "2. Dutiyapīṭhavimānavaṇṇanā",
  "atk-s0506a1:78_0": "Pīṭhaṁte veḷuriyamayanti dutiyapīṭhavimānaṁ.",
  "atk-s0506a1:78_1": "Tassa aṭṭhuppatti ca atthavaṇṇanā ca paṭhame vuttanayeneva veditabbā.",
  "atk-s0506a1:78_2": "Ayaṁ pana viseso –",
  "atk-s0506a1:78_3": "sāvatthivāsinī kira ekā itthī attano gehaṁ piṇḍāya paviṭṭhaṁ ekaṁ theraṁ passitvā pasannacittā tassa āsanaṁ dentī attano pīṭhaṁ upari nīlavatthena attharitvā adāsi.",
  "atk-s0506a1:78_4": "Tena tassā devaloke nibbattāya veḷuriyamayaṁ pallaṅkavimānaṁ nibbattaṁ.",
  "atk-s0506a1:78_5": "Tena vuttaṁ –",
  "atk-s0506a1:79_0": "8.",
  "atk-s0506a1:80_0": "“Pīṭhaṁ te veḷuriyamayaṁ uḷāraṁ, manojavaṁ gacchati yenakāmaṁ;",
  "atk-s0506a1:81_0": "Alaṅkate malyadhare suvatthe, obhāsasi vijjurivabbha kūṭaṁ.",
  "atk-s0506a1:82_0": "9.",
  "atk-s0506a1:83_0": "“Kena tetādiso vaṇṇo, kena te idha mijjhati;",
  "atk-s0506a1:84_0": "Uppajjanti ca te bhogā, ye keci manaso piyā.",
  "atk-s0506a1:85_0": "10.",
  "atk-s0506a1:86_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:87_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:88_0": "11.",
  "atk-s0506a1:89_0": "“Sā devatā attamanā, moggallānena pucchitā;",
  "atk-s0506a1:90_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:91_0": "12.",
  "atk-s0506a1:92_0": "“Ahaṁ manussesu manussabhūtā, abbhāgatānāsanakaṁ adāsiṁ;",
  "atk-s0506a1:93_0": "Abhivādayiṁ añjalikaṁ akāsiṁ, yathānubhāvañca adāsi dānaṁ.",
  "atk-s0506a1:94_0": "13.",
  "atk-s0506a1:95_0": "“Tena metādiso vaṇṇo, tena me idha mijjhati;",
  "atk-s0506a1:96_0": "Uppajjanti ca me bhogā, ye keci manaso piyā.",
  "atk-s0506a1:97_0": "14.",
  "atk-s0506a1:98_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:99_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:100_0": "8.",
  "atk-s0506a1:100_1": "Tattha veḷuriyamayanti veḷuriyamaṇimayaṁ.",
  "atk-s0506a1:100_2": "Veḷuriyamaṇi nāma viḷūrapabbatassa viḷūragāmassa ca avidūre uppajjanakamaṇi.",
  "atk-s0506a1:100_3": "Tassa kira viḷūragāmaṭṭhāne ākaro, viḷūrassa pana avidūre bhavattā veḷuriyanteva paññāyittha.",
  "atk-s0506a1:100_4": "Taṁsadisavaṇṇanibhatāya devalokepissa tatheva nāmaṁ jātaṁ yathā taṁ manussaloke laddhanāmavaseneva devaloke devaputtānaṁ.",
  "atk-s0506a1:100_5": "Taṁ pana mayūragīvavaṇṇaṁ vā hoti, vāyasapattavaṇṇaṁ vā, siniddhaveṇupattavaṇṇaṁ vā.",
  "atk-s0506a1:100_6": "Idha pana mayūragīvavaṇṇaṁ veditabbaṁ.",
  "atk-s0506a1:100_7": "Sesaṁ sabbaṁ paṭhamapīṭhavimāne vuttasadisamevāti.",
  "atk-s0506a1:101_0": "Dutiyapīṭhavimānavaṇṇanā niṭṭhitā.",
  "atk-s0506a1:102_0": "3. Tatiyapīṭhavimānavaṇṇanā",
  "atk-s0506a1:103_0": "Pīṭhaṁ te sovaṇṇamayanti tatiyapīṭhavimānaṁ.",
  "atk-s0506a1:103_1": "Tassa vatthu rājagahe samuṭṭhitaṁ.",
  "atk-s0506a1:103_2": "Aññataro kira khīṇāsavatthero rājagahe piṇḍāya caritvā bhattaṁ gahetvā upakaṭṭhe kāle bhattakiccaṁ kātukāmo ekaṁ vivaṭadvāragehaṁ upasaṅkami.",
  "atk-s0506a1:103_3": "Tasmiṁ pana gehe gehasāminī itthī saddhā pasannā therassa ākāraṁ sallakkhetvā “etha, bhante, idha nisīditvā bhattakiccaṁ karothā”ti attano bhaddapīṭhaṁ paññāpetvā upari pītavatthaṁ attharitvā nirapekkhapariccāgavasena adāsi, “idaṁ me puññaṁ āyatiṁ sovaṇṇapīṭhapaṭilābhāya hotū”ti patthanañca paṭṭhapesi.",
  "atk-s0506a1:103_4": "Atha there tattha nisīditvā bhattakiccaṁ katvā pattaṁ dhovitvā uṭṭhāya gacchante “bhante, idamāsanaṁ tumhākaṁyeva pariccattaṁ, mayhaṁ anuggahatthaṁ paribhuñjathā”ti āha.",
  "atk-s0506a1:103_5": "Thero tassā anukampāya taṁ pīṭhaṁ sampaṭicchitvā saṅghassa dāpesi.",
  "atk-s0506a1:103_6": "Sā aparena samayena aññatarena rogena phuṭṭhā kālaṁ katvā tāvatiṁsabhavane nibbattītiādi sabbaṁ paṭhamavimānavaṇṇanāyaṁ vuttanayeneva veditabbaṁ.",
  "atk-s0506a1:103_7": "Tena vuttaṁ –",
  "atk-s0506a1:104_0": "15.",
  "atk-s0506a1:105_0": "“Pīṭhaṁ te sovaṇṇamayaṁ uḷāraṁ, manojavaṁ gacchati yenakāmaṁ;",
  "atk-s0506a1:106_0": "Alaṅkate malyadhare suvatthe,obhāsasi vijjurivabbhakūṭaṁ.",
  "atk-s0506a1:107_0": "16.",
  "atk-s0506a1:108_0": "“Kena tetādiso vaṇṇo, kena te idha mijjhati;",
  "atk-s0506a1:109_0": "Uppajjanti ca te bhogā, ye keci manaso piyā.",
  "atk-s0506a1:110_0": "17.",
  "atk-s0506a1:111_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:112_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:113_0": "18.",
  "atk-s0506a1:114_0": "“Sā devatā attamanā, moggallānena pucchitā;",
  "atk-s0506a1:115_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:116_0": "19.",
  "atk-s0506a1:117_0": "“Appassa kammassa phalaṁ mamedaṁ, yenamhi evaṁ jalitānubhāvā;",
  "atk-s0506a1:118_0": "Ahaṁ manussesu manussabhūtā, purimāya jātiyā manussaloke.",
  "atk-s0506a1:119_0": "20.",
  "atk-s0506a1:120_0": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:121_0": "Tassa adāsahaṁ pīṭhaṁ, pasannā sehi pāṇibhi.",
  "atk-s0506a1:122_0": "21.",
  "atk-s0506a1:123_0": "“Tena metādiso vaṇṇo, tena me idha mijjhati;",
  "atk-s0506a1:124_0": "Uppajjantī ca me bhogā, ye keci manaso piyā.",
  "atk-s0506a1:125_0": "22.",
  "atk-s0506a1:126_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:127_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:128_0": "19.",
  "atk-s0506a1:128_1": "Yañca pana pañcamagāthāyaṁ purimāya jātiyā manussaloketiādi, ettha jāti-saddo attheva saṅkhatalakkhaṇe “jāti dvīhi khandhehi saṅgahitā”tiādīsu.",
  "atk-s0506a1:128_2": "Atthi nikāye “nigaṇṭhā nāma samaṇajātī”tiādīsu.",
  "atk-s0506a1:128_3": "Atthi paṭisandhiyaṁ “yaṁ mātukucchismiṁ paṭhamaṁ cittaṁ uppannaṁ, paṭhamaṁ viññāṇaṁ pātubhūtaṁ, tadupādāya sāvassa jātī”tiādīsu.",
  "atk-s0506a1:128_4": "Atthi kule “akkhitto anupakuṭṭho jātivādenā”tiādīsu.",
  "atk-s0506a1:128_5": "Atthi pasutiyaṁ “sampatijāto, ānanda, bodhisatto”tiādīsu.",
  "atk-s0506a1:128_6": "Atthi bhave “ekampi jātiṁ dvepi jātiyo”tiādīsu.",
  "atk-s0506a1:128_7": "Idhāpi bhave eva daṭṭhabbo.",
  "atk-s0506a1:128_8": "Tasmā purimāya jātiyā purimasmiṁ bhave anantarātīte purime attabhāveti attho.",
  "atk-s0506a1:128_9": "Bhummatthe hidaṁ karaṇavacanaṁ.",
  "atk-s0506a1:128_10": "Manussaloketi manussalokabhave, rājagahaṁ sandhāya vadati.",
  "atk-s0506a1:128_11": "Okāsaloko hi idha adhippeto, sattaloko pana “manussesū”ti iminā vuttoyeva.",
  "atk-s0506a1:129_0": "20.Addasanti addakkhiṁ.",
  "atk-s0506a1:129_1": "Virajanti vigatarāgādirajattā virajaṁ.",
  "atk-s0506a1:129_2": "Bhikkhunti bhinnakilesattā bhikkhuṁ, sabbaso kilesakālussiyābhāvena vippasannacittatāya vippasannaṁ, anāvilasaṅkappatāya anāvilaṁ.",
  "atk-s0506a1:129_3": "Purimaṁ purimañcettha padaṁ pacchimassa pacchimassa kāraṇavacanaṁ, vigatarāgādirajattā bhinnakilesatāya bhikkhuṁ, bhinnakilesattā kilesakālussiyābhāvena vippasannaṁ, vippasannamanattā anāvilanti.",
  "atk-s0506a1:129_4": "Pacchimaṁ pacchimaṁ vā padaṁ purimassa purimassa kāraṇavacanaṁ, virajaṁ bhikkhuguṇayogato.",
  "atk-s0506a1:129_5": "Bhinnakileso hi bhikkhu.",
  "atk-s0506a1:129_6": "Bhikkhuṁ vippasannabhāvato.",
  "atk-s0506a1:129_7": "Kilesakālussiyābhāvena vippasannamānaso hi bhikkhu.",
  "atk-s0506a1:129_8": "Vippasannaṁ anāvilasaṅkappabhāvatoti.",
  "atk-s0506a1:129_9": "Rāgarajābhāvena vā “viraja”nti vuttaṁ, dosakālussiyābhāvena “vippasanna”nti, mohabyākulābhāvena “anāvila”nti.",
  "atk-s0506a1:129_10": "Evaṁbhūto paramatthato bhikkhu nāma hotīti “bhikkhu”nti vuttaṁ.",
  "atk-s0506a1:129_11": "Adāsahanti adāsiṁ ahaṁ.",
  "atk-s0506a1:129_12": "Pīṭhanti tadā mama santike vijjamānaṁ bhaddapīṭhaṁ.",
  "atk-s0506a1:129_13": "Pasannāti kammaphalasaddhāya ratanattayasaddhāya ca pasannacittā.",
  "atk-s0506a1:129_14": "Sehi pāṇibhīti aññaṁ anāṇāpetvā attano hatthehi upanīya pīṭhaṁ paññāpetvā adāsinti attho.",
  "atk-s0506a1:130_0": "Ettha ca “virajaṁ bhikkhuṁ vippasannamanāvila”nti iminā khettasampattiṁ dasseti, “pasannā”ti iminā cittasampattiṁ, “sehi pāṇibhī”ti iminā payogasampattiṁ.",
  "atk-s0506a1:130_1": "Tathā “pasannā”ti iminā sakkaccadānaṁ anupahaccadānanti ca ime dve dānaguṇā dassitā, “sehi pāṇibhī”ti iminā sahatthena dānaṁ anupaviddhadānanti ime dve dānaguṇā dassitā, pītavatthassa attharaṇena nisīdanakālaññutāya cittiṁ katvā dānaṁ kālena dānanti ime dve dānaguṇā dassitāti veditabbā.",
  "atk-s0506a1:130_2": "Sesaṁ heṭṭhā vuttanayameva.",
  "atk-s0506a1:131_0": "Tatiyapīṭhavimānavaṇṇanā niṭṭhitā.",
  "atk-s0506a1:132_0": "4. Catutthapīṭhavimānavaṇṇanā",
  "atk-s0506a1:133_0": "Pīṭhaṁ te veḷuriyamayanti catutthapīṭhavimānaṁ.",
  "atk-s0506a1:133_1": "Imassāpi vatthu rājagahe samuṭṭhitaṁ, taṁ dutiyavimāne vuttanayeneva veditabbaṁ.",
  "atk-s0506a1:133_2": "Nīlavatthena hi attharitvā pīṭhassa dinnattā imissāpi vimānaṁ veḷuriyamayaṁ nibbattaṁ.",
  "atk-s0506a1:133_3": "Sesaṁ paṭhamavimāne vuttasadisaṁ.",
  "atk-s0506a1:133_4": "Tena vuttaṁ –",
  "atk-s0506a1:134_0": "23.",
  "atk-s0506a1:135_0": "“Pīṭhaṁ te veḷuriyamayaṁ uḷāraṁ, manojavaṁ gacchati yenakāmaṁ;",
  "atk-s0506a1:136_0": "Alaṅkate malyadhare suvatthe, obhāsasi vijjurivabbhakūṭaṁ.",
  "atk-s0506a1:137_0": "24.",
  "atk-s0506a1:138_0": "“Kena tetādiso vaṇṇo, kena te idha mijjhati;",
  "atk-s0506a1:139_0": "Uppajjanti ca te bhogā, ye keci manaso piyā.",
  "atk-s0506a1:140_0": "25.",
  "atk-s0506a1:141_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:142_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:143_0": "26.",
  "atk-s0506a1:144_0": "“Sā devatā attamanā, moggallānena pucchitā;",
  "atk-s0506a1:145_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:146_0": "27.",
  "atk-s0506a1:147_0": "“Appassa kammassa phalaṁ mamedaṁ, yenamhi evaṁ jalitānubhāvā;",
  "atk-s0506a1:148_0": "Ahaṁ manussesu manussabhūtā, purimāya jātiyā manussaloke.",
  "atk-s0506a1:149_0": "28.",
  "atk-s0506a1:150_0": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:151_0": "Tassa adāsahaṁ pīṭhaṁ, pasannā sehi pāṇibhi.",
  "atk-s0506a1:152_0": "29.",
  "atk-s0506a1:153_0": "“Tena metādiso vaṇṇo, tena me idha mijjhati;",
  "atk-s0506a1:154_0": "Uppajjanti ca me bhogā, ye keci manaso piyā.",
  "atk-s0506a1:155_0": "30.",
  "atk-s0506a1:156_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:157_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:158_0": "Etthāpi hi nīlavatthena attharitvā pīṭhassa dinnattā imissāpi vimānaṁ veḷuriyamayaṁ nibbattaṁ.",
  "atk-s0506a1:158_1": "Tenevettha “pīṭhaṁ te veḷuriyamaya”nti ādito āgataṁ.",
  "atk-s0506a1:158_2": "Sesaṁ tatiyasadisamevāti tattha vuttanayeneva attho veditabbo.",
  "atk-s0506a1:159_0": "Catutthapīṭhavimānavaṇṇanā niṭṭhitā.",
  "atk-s0506a1:160_0": "5. Kuñjaravimānavaṇṇanā",
  "atk-s0506a1:161_0": "Kuñjaro te varārohoti kuñjaravimānaṁ.",
  "atk-s0506a1:161_1": "Tassa kā uppatti?",
  "atk-s0506a1:161_2": "Bhagavā rājagahe viharati veḷuvane kalandakanivāpe.",
  "atk-s0506a1:161_3": "Athekadivasaṁ rājagahanagare nakkhattaṁ ghositaṁ.",
  "atk-s0506a1:161_4": "Nāgarā vīthiyo sodhetvā vālukaṁ okiritvā lājapañcamakāni pupphāni vippakiriṁsu, gehadvāre gehadvāre kadaliyo ca puṇṇaghaṭe ca ṭhapesuṁ, yathāvibhavaṁ nānāvirāgavaṇṇavicittā dhajapaṭākādayo ussāpesuṁ, sabbo jano attano attano vibhavānurūpaṁ sumaṇḍitapasādhito nakkhattakīḷaṁ kīḷi, sakalanagaraṁ devanagaraṁ viya alaṅkatapaṭiyattaṁ ahosi.",
  "atk-s0506a1:161_5": "Atha bimbisāramahārājā pubbacārittavasena mahājanassa cittānurakkhaṇatthañca attano rājabhavanato nikkhamitvā mahantena parivārena mahatā rājānubhāvena uḷārena sirisobhaggena nagaraṁ padakkhiṇaṁ karoti.",
  "atk-s0506a1:162_0": "Tena ca samayena rājagahavāsinī ekā kuladhītā rañño taṁ vibhavasampattiṁ sirisobhaggaṁ rājānubhāvañca passitvā acchariyabbhutacittajātā “ayaṁ deviddhisadisā vibhavasampatti kīdisena nu kho kammunā labbhatī”ti paṇḍitasammate pucchi.",
  "atk-s0506a1:162_1": "Te tassā kathesuṁ “bhadde, puññakammaṁ nāma cintāmaṇisadisaṁ kapparukkhasadisaṁ, khettasampattiyā cittasampattiyā ca sati yaṁ yaṁ patthetvā karoti, taṁ taṁ nipphādetiyeva.",
  "atk-s0506a1:162_2": "Apica āsanadānena uccākulīnatā hoti, annadānena balasampattipaṭilābho, vatthadānena vaṇṇasampattipaṭilābho, yānadānena sukhavisesapaṭilābho, dīpadānena cakkhusampattipaṭilābho, āvāsadānena sabbasampattipaṭilābho hotī”ti.",
  "atk-s0506a1:162_3": "Sā taṁ sutvā “devasampatti ito uḷārā hoti maññe”ti tattha cittaṁ ṭhapetvā puññakiriyāya ativiya ussāhajātā ahosi.",
  "atk-s0506a1:163_0": "Mātāpitaro cassā ahataṁ vatthayugaṁ navapīṭhaṁ ekaṁ padumakalāpaṁ sappimadhusakkharā taṇḍulakhīrāni ca paribhogatthāya pesesuṁ.",
  "atk-s0506a1:163_1": "Sā tāni disvā “ahañca dānaṁ dātukāmā, ayañca me deyyadhammo laddho”ti tuṭṭhamānasā dutiyadivase dānaṁ sajjentī appodakamadhupāyāsaṁ sampādetvā, tassa parivārabhāvena aññampi bahuṁ khādanīyabhojanīyaṁ paṭiyādetvā dānagge gandhaparibhaṇḍaṁ katvā vikasitapadumapattakiñjakkhakesaropasobhitesu padumesu āsanaṁ paññāpetvā, ahatena setavatthena attharitvā āsanassa catunnaṁ pādānaṁ upari cattāri padumāni mālāguḷañca ṭhapetvā, āsanassa upari vitānaṁ bandhitvā mālādāmaolambakadāmāni olambitvā, āsanassa samantato bhūmiṁ sakesarehi padumapattehi sabbasantharaṁ santharitvā “dakkhiṇeyye āgate pūjessāmī”ti pupphapūritaṁ caṅkoṭakaṁ ekamante ṭhapesi.",
  "atk-s0506a1:164_0": "Athevaṁ katadānūpakaraṇasaṁvidhānā sīsaṁnhātā suddhavatthanivatthā suddhuttarāsaṅgā velaṁ sallakkhetvā ekaṁ dāsiṁ āṇāpesi “gaccha je, amhākaṁ tādisaṁ dakkhiṇeyyaṁ pariyesāhī”ti.",
  "atk-s0506a1:164_1": "Tena ca samayena āyasmā sāriputto sahassathavikaṁ nikkhipanto viya rājagahe piṇḍāya caranto antaravīthiṁ paṭipanno hoti.",
  "atk-s0506a1:164_2": "Atha sā dāsī theraṁ vanditvā āha “bhante, tumhākaṁ pattaṁ me dethā”ti.",
  "atk-s0506a1:164_3": "“Ekissā upāsikāya anuggahatthaṁ ito ethā”ti ca āha.",
  "atk-s0506a1:164_4": "Thero tassā pattaṁ adāsi.",
  "atk-s0506a1:164_5": "Sā theraṁ gehaṁ pavesesi.",
  "atk-s0506a1:164_6": "Atha sā itthī therassa paccuggamanaṁ katvā āsanaṁ dassetvā “nisīdatha, bhante, idamāsanaṁ paññatta”nti vatvā there tattha nisinne sakesarehi padumapattehi theraṁ pūjayamānā āsanassa samantato okiritvā pañcapatiṭṭhitena vanditvā sappimadhusakkharāsammissena appodakamadhupāyāsena parivisi.",
  "atk-s0506a1:164_7": "Parivisantī ca “imassa me puññassānubhāvena dibbagajakūṭāgārapallaṅkasobhitā dibbasampattiyo hontu, sabbāsu pavattīsu padumā nāma mā vigatā hontū”ti patthanaṁ akāsi.",
  "atk-s0506a1:164_8": "Puna there katabhattakicce pattaṁ dhovitvā sappimadhusakkharāhi pūretvā pallaṅke atthataṁ sāṭakaṁ cumbaṭakaṁ katvā therassa hatthe ṭhapetvā there ca anumodanaṁ katvā pakkamante dve purise āṇāpesi “therassa hatthe pattaṁ imañca pallaṅkaṁ vihāraṁ netvā therassa niyyātetvā āgacchathā”ti.",
  "atk-s0506a1:164_9": "Te tathā akaṁsu.",
  "atk-s0506a1:165_0": "Sā aparabhāge kālaṁ katvā tāvatiṁsabhavane yojanasatubbedhe kanakavimāne nibbatti accharāsahassaparivārā.",
  "atk-s0506a1:165_1": "Patthanāvasena cassā pañcayojanubbedho padumamālālaṅkato samantato padumapattakiñjakkhakesaropasobhito manuññadassano sukhasamphasso vividharatanaraṁsijālasamujjalahemābharaṇavibhūsito gajavaro nibbatti.",
  "atk-s0506a1:165_2": "Tassūpari yathāvuttasobhātisayayutto yojaniko kanakapallaṅko nibbatti.",
  "atk-s0506a1:165_3": "Sā dibbasampattiṁ anubhavantī antarantarā taṁ kuñjaravimānassa upari ratanavicittaṁ pallaṅkaṁ abhiruyha mahatā devatānubhāvena nandanavanaṁ gacchati.",
  "atk-s0506a1:165_4": "Athekasmiṁ ussavadivase devatāsu yathāsakaṁ dibbānubhāvena uyyānakīḷanatthaṁ nandanavanaṁ gacchantīsūtiādinā sabbaṁ paṭhamapīṭhavimānavaṇṇanāyaṁ āgatasadisaṁ, tasmā tattha vuttanayeneva veditabbaṁ.",
  "atk-s0506a1:165_5": "Idha pana thero –",
  "atk-s0506a1:166_0": "31.",
  "atk-s0506a1:167_0": "“Kuñjaro te varāroho, nānāratanakappano;",
  "atk-s0506a1:168_0": "Ruciro thāmavā javasampanno, ākāsamhi samīhati.",
  "atk-s0506a1:169_0": "32.",
  "atk-s0506a1:170_0": "“Padumi padmapattakkhi, padmuppalajutindharo;",
  "atk-s0506a1:171_0": "Padmacuṇṇābhikiṇṇaṅgo, soṇṇapokkharamāladhā.",
  "atk-s0506a1:172_0": "33.",
  "atk-s0506a1:173_0": "“Padumānusaṭaṁ maggaṁ, padmapattavibhūsitaṁ;",
  "atk-s0506a1:174_0": "Ṭhitaṁ vaggu manugghātī, mitaṁ gacchati vāraṇo.",
  "atk-s0506a1:175_0": "34.",
  "atk-s0506a1:176_0": "“Tassa pakkamamānassa, soṇṇakaṁsā ratissarā;",
  "atk-s0506a1:177_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:178_0": "35.",
  "atk-s0506a1:179_0": "“Tassa nāgassa khandhamhi, sucivatthā alaṅkatā;",
  "atk-s0506a1:180_0": "Mahantaṁ accharāsaṅghaṁ, vaṇṇena atirocasi.",
  "atk-s0506a1:181_0": "36.",
  "atk-s0506a1:182_0": "“Dānassa te idaṁ phalaṁ, atho sīlassa vā pana;",
  "atk-s0506a1:183_0": "Atho añjalikammassa, taṁ me akkhāhi pucchitā”ti. – āha;",
  "atk-s0506a1:184_0": "31.",
  "atk-s0506a1:184_1": "Tattha kuñjaro te varārohoti kuñje giritaṭe ramati abhiramati, tattha vā ravati koñcanādaṁ nadanto vicarati.",
  "atk-s0506a1:184_2": "Kuṁ vā pathaviṁ tadabhighātena jarayatīti kuñjaro, giricarādibhedo manussaloke hatthī, ayaṁ pana kīḷanakāle kuñjarasadisatāya evaṁ vutto.",
  "atk-s0506a1:184_3": "Āruyhatīti āroho, ārohanīyoti attho.",
  "atk-s0506a1:184_4": "Varo aggo seṭṭho ārohoti varāroho, uttamayānanti vuttaṁ hoti.",
  "atk-s0506a1:184_5": "Nānāratanakappanoti nānāvidhāni ratanāni etesanti nānāratanā, kumbhālaṅkārādihatthālaṅkārā.",
  "atk-s0506a1:184_6": "Tehi vihito kappanno sannāho yassa so nānāratanakappano.",
  "atk-s0506a1:184_7": "Ruciṁ abhiratiṁ detīti ruciro, manuññoti attho.",
  "atk-s0506a1:184_8": "Thāmavāti thiro, balavāti attho.",
  "atk-s0506a1:184_9": "Javasampannoti sampannajavo, sīghajavoti vuttaṁ hoti.",
  "atk-s0506a1:184_10": "Ākāsamhi samīhatīti ākāse antalikkhe sammā īhati, āruḷhānaṁ khobhaṁ akaronto carati gacchatīti attho.",
  "atk-s0506a1:185_0": "32.Padumīti padumasamānavaṇṇatāya “paduma”nti laddhanāmena kumbhavaṇṇena samannāgatattā padumī.",
  "atk-s0506a1:185_1": "Padmapattakkhīti kamaladalasadisanayane, ālapanametaṁ tassā devatāya.",
  "atk-s0506a1:185_2": "Padmuppalajutindharoti dibbapadumuppalamālālaṅkatasarīratāya tahaṁ tahaṁ vipphurantaṁ vijjotamānaṁ padumuppalajutiṁ dhāretīti padumuppalajutindharo.",
  "atk-s0506a1:185_3": "Padmacuṇṇābhikiṇṇaṅgoti padumapattakiñjakkhakesarehi samantato okiṇṇagatto.",
  "atk-s0506a1:185_4": "Soṇṇapokkharamāladhāti hemamayakamalamālābhārī.",
  "atk-s0506a1:186_0": "33.Padumānusaṭaṁ maggaṁ padmapattavibhūsitanti hatthino padanikkhepe padanikkhepe tassa pādaṁ sandhārentehi mahantehi padumehi anusaṭaṁ vippakiṇṇaṁ, nānāvirāgavaṇṇehi tesaṁyeva ca pattehi ito cito ca paribbhamantehi visesato maṇḍitatāya vibhūsitaṁ maggaṁ gacchatīti yojanā.",
  "atk-s0506a1:186_1": "Ṭhitanti idaṁ maggavisesanaṁ, padumapattavibhūsitaṁ hutvā ṭhitaṁ magganti attho.",
  "atk-s0506a1:186_2": "Vaggūti cāru, kiriyāvisesanañcetaṁ, ma-kāro padasandhikaro.",
  "atk-s0506a1:186_3": "Anugghātīti na ugghāti, attano upari nisinnānaṁ īsakampi khobhaṁ akarontoti attho.",
  "atk-s0506a1:186_4": "Mitanti nimmitaṁ, nikkhepapadaṁ vītikkamanti attho.",
  "atk-s0506a1:186_5": "Ayañhettha attho “vaggu cāru padanikkhepaṁ katvā gacchatī”ti.",
  "atk-s0506a1:186_6": "Mitanti vā parimitaṁ pamāṇayuttaṁ, nātisīghaṁ, nātisaṇikanti vuttaṁ hoti.",
  "atk-s0506a1:186_7": "Vāraṇoti hatthī.",
  "atk-s0506a1:186_8": "So hi paccatthikavāraṇato gamanaparikkilesavāraṇato ca “vāraṇo”ti vuccati.",
  "atk-s0506a1:187_0": "34.Tassapakkamamānassa, soṇṇasaṁkā ratissarāti tassa yathāvuttassa kuñjarassa gacchantassa soṇṇakaṁsā suvaṇṇamayā ghaṇṭā ratissarā ramaṇīyasaddā manuññanigghosā olambantīti adhippāyo.",
  "atk-s0506a1:187_1": "Tassa hi kuñjarassa ubhosu passesu mahākolambappamāṇā maṇimuttādikhacitā hemamayā anekasatā mahantiyo ghaṇṭā tahaṁ tahaṁ olambamānā pacalanti, yato chekena gandhabbakena payuttavāditato ativiya manoharasaddo niccharati.",
  "atk-s0506a1:187_2": "Tenāha “tesaṁ suyyati nigghoso, tūriye pañcaṅgike yathā”ti.",
  "atk-s0506a1:187_3": "Tassattho –",
  "atk-s0506a1:187_4": "yathā nāma ātataṁ vitataṁ ātatavitataṁ ghanaṁ susiranti evaṁ pañcaṅgike tūriye kusalehi vādiyamāne ṭhānuppattiyā mandatāravibhāgaṁ dassentena gāyantena samīrito vāditasaro vaggu rajanīyo nigghoso suyyati, evaṁ tesaṁ sovaṇṇakaṁsānaṁ tapanīyaghaṇṭānaṁ nigghoso suyyatīti.",
  "atk-s0506a1:188_0": "35.Nāgassāti hatthināgassa.",
  "atk-s0506a1:188_1": "Mahantanti sampattimahattenāpi saṅkhyāmahattenāpi mahantaṁ.",
  "atk-s0506a1:188_2": "Accharāsaṅghanti devakaññāsamūhaṁ.",
  "atk-s0506a1:188_3": "Vaṇṇenāti rūpena.",
  "atk-s0506a1:189_0": "36.Dānassāti dānamayapuññassa.",
  "atk-s0506a1:189_1": "Sīlassāti kāyikasaṁvarādisaṁvarasīlassa.",
  "atk-s0506a1:189_2": "Vā-saddo avuttavikappanattho.",
  "atk-s0506a1:189_3": "Tena abhivādanādiṁ avuttaṁ cārittasīlaṁ saṅgaṇhāti.",
  "atk-s0506a1:190_0": "Evaṁ therena pucchitā sā devatā pañhaṁ vissajjesi, tamatthaṁ dassetuṁ –",
  "atk-s0506a1:191_0": "37.",
  "atk-s0506a1:192_0": "“Sā devatā attamanā, moggallānena pucchitā;",
  "atk-s0506a1:193_0": "Pañhaṁ puṭṭhā viyākāsi, yassa kammassidaṁ phala”nti. –",
  "atk-s0506a1:194_0": "Ayaṁ gāthā dhammasaṅgāhakehi vuttā, tassā attho heṭṭhā vutto eva.",
  "atk-s0506a1:195_0": "38.",
  "atk-s0506a1:196_0": "“Disvāna guṇasampannaṁ, jhāyiṁ jhānarataṁ sataṁ;",
  "atk-s0506a1:197_0": "Adāsiṁ pupphābhikiṇṇaṁ, āsanaṁ dussasanthataṁ.",
  "atk-s0506a1:198_0": "39.",
  "atk-s0506a1:199_0": "“Upaḍḍhaṁ padmamālāhaṁ, āsanassa samantato;",
  "atk-s0506a1:200_0": "Abbhokirissaṁ pattehi, pasannā sehi pāṇibhi.",
  "atk-s0506a1:201_0": "40.",
  "atk-s0506a1:202_0": "“Tassa kammakusalassa, idaṁ me īdisaṁ phalaṁ;",
  "atk-s0506a1:203_0": "Sakkāro garukāro ca, devānaṁ apacitā ahaṁ.",
  "atk-s0506a1:204_0": "41.",
  "atk-s0506a1:205_0": "“Yo ve sammāvimuttānaṁ, santānaṁ brahmacārinaṁ;",
  "atk-s0506a1:206_0": "Pasanno āsanaṁ dajjā, evaṁ nande yathā ahaṁ.",
  "atk-s0506a1:207_0": "42.",
  "atk-s0506a1:208_0": "“Tasmā hi attakāmena, mahattamabhikaṅkhatā;",
  "atk-s0506a1:209_0": "Āsanaṁ dātabbaṁ hoti, sarīrantimadhārina”nti. – devatāya vuttagāthā;",
  "atk-s0506a1:210_0": "38.",
  "atk-s0506a1:210_1": "Tattha guṇasampannanti sabbehi sāvakaguṇehi samannāgataṁ, tehi vā paripuṇṇaṁ.",
  "atk-s0506a1:210_2": "Etena sāvakapāramiñāṇassa matthakappattiṁ dasseti.",
  "atk-s0506a1:210_3": "Jhāyinti ārammaṇūpanijjhānaṁ lakkhaṇūpanijjhānanti duvidhenāpi jhānena jhāyanasīlaṁ, tena vā jhāpetabbaṁ sabbasaṁkilesapakkhaṁ jhāpetvā ṭhitaṁ.",
  "atk-s0506a1:210_4": "Tato eva jhāne ratanti jhānarataṁ.",
  "atk-s0506a1:210_5": "Satanti samānaṁ, santaṁ vā, sappurisanti attho.",
  "atk-s0506a1:210_6": "Pupphābhikiṇṇanti pupphehi abhikiṇṇaṁ, kamaladalehi abhippakiṇṇanti attho.",
  "atk-s0506a1:210_7": "Dussasanthatanti vatthena upari atthataṁ.",
  "atk-s0506a1:211_0": "39.Upaḍḍhaṁ padmamālāhanti upaḍḍhaṁ padumapupphaṁ ahaṁ.",
  "atk-s0506a1:211_1": "Āsanassa samantatoti therena nisinnassa āsanassa samantā bhūmiyaṁ.",
  "atk-s0506a1:211_2": "Abbhokirissanti abhiokiriṁ abhippakiriṁ. Kathaṁ?",
  "atk-s0506a1:211_3": "Pattehīti, tassa upaḍḍhapadumassa visuṁ visuṁ katehi pattehi pupphavassābhivassanakaniyāmena okirinti attho.",
  "atk-s0506a1:212_0": "40.Idaṁ me īdisaṁ phalanti iminā “kuñjaro te varāroho”tiādinā therena gahitaṁ aggahitañca āyuyasasukharūpādibhedaṁ attano dibbasampattiṁ ekato dassetvā punapi therena aggahitameva attano ānubhāvasampattiṁ dassetuṁ “sakkāro garukāro”tiādimāha.",
  "atk-s0506a1:212_1": "Tena “na kevalaṁ bhante tumhehi yathāvuttameva idha mayhaṁ puññaphalaṁ, apica kho idaṁ dibbaṁ ādhipateyyampī”ti dasseti.",
  "atk-s0506a1:212_2": "Tattha sakkāroti ādarakiriyā, devehi attano sakkātabbatāti attho.",
  "atk-s0506a1:212_3": "Tathā garukāroti garukātabbatā.",
  "atk-s0506a1:212_4": "Devānanti devehi.",
  "atk-s0506a1:212_5": "Apacitāti pūjitā.",
  "atk-s0506a1:213_0": "41.Sammāvimuttānanti suṭṭhu vimuttānaṁ sabbasaṁkilesappahāyīnaṁ.",
  "atk-s0506a1:213_1": "Santānanti santakāyavacīmanokammānaṁ sādhūnaṁ.",
  "atk-s0506a1:213_2": "Maggabrahmacariyassa ca sāsanabrahmacariyassa ca ciṇṇattā brahmacārinaṁ.",
  "atk-s0506a1:213_3": "Pasanno āsanaṁ dajjāti kammaphalasaddhāya ratanattayasaddhāya ca pasannamānaso hutvā yadi āsanamattampi dadeyya.",
  "atk-s0506a1:213_4": "Evaṁ nande yathā ahanti yathā ahaṁ tena āsanadānena etarahi nandāmi modāmi, evameva aññopi nandeyya modeyya.",
  "atk-s0506a1:214_0": "42.Tasmāti tena kāraṇena.",
  "atk-s0506a1:214_1": "Hi-saddo nipātamattaṁ.",
  "atk-s0506a1:214_2": "Attakāmenāti attano hitakāmena.",
  "atk-s0506a1:214_3": "Yo hi attano hitāvahaṁ kammaṁ karoti, na ahitāvahaṁ, so attakāmo.",
  "atk-s0506a1:214_4": "Mahattanti vipākamahattaṁ.",
  "atk-s0506a1:214_5": "Sarīrantimadhārinanti antimaṁ dehaṁ dhārentānaṁ, khīṇāsavānanti attho.",
  "atk-s0506a1:214_6": "Ayañhettha attho –",
  "atk-s0506a1:214_7": "yasmā arahataṁ āsanadānena ahaṁ evaṁ dibbasampattiyā modāmi, tasmā aññenāpi attano abhivuddhiṁ patthayamānena antimasamussaye ṭhitānaṁ āsanaṁ dātabbaṁ, natthi tādisaṁ puññanti dasseti.",
  "atk-s0506a1:214_8": "Tesaṁ vuttasadisamevāti.",
  "atk-s0506a1:215_0": "Kuñjaravimānavaṇṇanā niṭṭhitā.",
  "atk-s0506a1:216_0": "6. Paṭhamanāvāvimānavaṇṇanā",
  "atk-s0506a1:217_0": "Suvaṇṇacchadanaṁnāvanti nāvāvimānaṁ.",
  "atk-s0506a1:217_1": "Tassa kā uppatti?",
  "atk-s0506a1:217_2": "Bhagavati sāvatthiyaṁ viharante soḷasamattā bhikkhū aññatarasmiṁ gāmakāvāse vasitvā vutthavassā “bhagavantaṁ passissāma, dhammañca suṇissāmā”ti sāvatthiṁ uddissa gimhasamaye addhānamaggaṁ paṭipannā, antarāmagge ca nirudako kantāro, te ca tattha ghammābhitattā kilantā tasitā pānīyaṁ alabhamānā aññatarassa gāmassa avidūrena gacchanti.",
  "atk-s0506a1:217_3": "Tattha aññatarā itthī udakabhājanaṁ gahetvā udakatthāya udapānābhimukhī gacchati.",
  "atk-s0506a1:217_4": "Atha te bhikkhū taṁ disvā “yatthāyaṁ itthī gacchati, tattha gate pānīyaṁ laddhuṁ sakkā”ti pipāsāparetā taṁdisābhimukhā gantvā udapānaṁ disvā tassā avidūre aṭṭhaṁsu.",
  "atk-s0506a1:217_5": "Sā itthī tato udakaṁ gahetvā nivattitukāmā te bhikkhū disvā “ime ayyā udakena atthikā pipāsitā”ti ñatvā garucittīkāraṁ upaṭṭhapetvā udakena nimantesi.",
  "atk-s0506a1:217_6": "Te pattathavikato parissāvanaṁ nīharitvā parissāvetvā yāvadatthaṁ pānīyaṁ pivitvā hatthapāde sītale katvā tassā itthiyā pānīyadāne anumodanaṁ vatvā agamaṁsu.",
  "atk-s0506a1:218_0": "Sā taṁ puññaṁ hadaye ṭhapetvā antarantarā anussarantī aparabhāge kālaṁ katvā tāvatiṁsabhavane nibbatti.",
  "atk-s0506a1:218_1": "Tassā puññānubhāvena kapparukkhopasobhitaṁ mahantaṁ vimānaṁ uppajji.",
  "atk-s0506a1:218_2": "Taṁ vimānaṁ parikkhipitvā muttajālarajatavibhūsitā viya sikatāvakiṇṇapaṇḍarapulinataṭā maṇikkhandhanimmalasalilavāhinī saritā.",
  "atk-s0506a1:218_3": "Tassā ubhosu tīresu uyyānavimānadvāre ca mahatī pokkharaṇī pañcavaṇṇapadumasaṇḍamaṇḍitā saha suvaṇṇanāvāya nibbatti.",
  "atk-s0506a1:218_4": "Sā tattha dibbasampattiṁ anubhavantī nāvāya kīḷantī laḷantī vicarati.",
  "atk-s0506a1:218_5": "Athekadivasaṁ āyasmā mahāmoggallāno devacārikaṁ caranto taṁ devadhītaraṁ nāvāya kīḷantiṁ disvā tāya katapuññakammaṁ pucchanto –",
  "atk-s0506a1:219_0": "43.",
  "atk-s0506a1:220_0": "“Suvaṇṇacchadanaṁ nāvaṁ, nāri āruyha tiṭṭhasi;",
  "atk-s0506a1:221_0": "Ogāhasi pokkharaṇiṁ, padmaṁ chindasi pāṇinā.",
  "atk-s0506a1:222_0": "44.",
  "atk-s0506a1:223_0": "“Kena tetādiso vaṇṇo, kena te idha mijjhati;",
  "atk-s0506a1:224_0": "Uppajjanti ca te bhogā, ye keci manaso piyā.",
  "atk-s0506a1:225_0": "45.",
  "atk-s0506a1:226_0": "“Pucchāmi taṁ devi mahānubhāve,",
  "atk-s0506a1:227_0": "Manussabhūtā kimakāsi puññaṁ;",
  "atk-s0506a1:228_0": "Kenāsi evaṁ jalitānubhāvā,",
  "atk-s0506a1:229_0": "Vaṇṇo ca te sabbadisā pabhāsatī”ti. – āha;",
  "atk-s0506a1:230_0": "Tato therena puṭṭhāya devatāya vissajjitākāraṁ dassetuṁ saṅgītikārehi –",
  "atk-s0506a1:231_0": "46.",
  "atk-s0506a1:232_0": "“Sā devatā attamanā, moggallānena pucchitā;",
  "atk-s0506a1:233_0": "Pañhaṁ puṭṭhā viyākāsi, yassa kammassidaṁ phala”nti. –",
  "atk-s0506a1:234_0": "Ayaṁ gāthā vuttā.",
  "atk-s0506a1:235_0": "47.",
  "atk-s0506a1:236_0": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:237_0": "Disvāna bhikkhū tasite kilante, uṭṭhāya pātuṁ udakaṁ adāsiṁ.",
  "atk-s0506a1:238_0": "48.",
  "atk-s0506a1:239_0": "“Yo ve kilantāna pipāsitānaṁ, uṭṭhāya pātuṁ udakaṁ dadāti;",
  "atk-s0506a1:240_0": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a1:241_0": "49.",
  "atk-s0506a1:242_0": "“Taṁ āpagā anupariyanti sabbadā, sītodakā vālukasanthatā nadī;",
  "atk-s0506a1:243_0": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a1:244_0": "50.",
  "atk-s0506a1:245_0": "“Taṁbhūmibhāgehi upetarūpaṁ, vimānaseṭṭhaṁ bhusa sobhamānaṁ;",
  "atk-s0506a1:246_0": "Tassīdha kammassa ayaṁ vipāko, etādisaṁ puññakatā labhanti.",
  "atk-s0506a1:247_0": "51.",
  "atk-s0506a1:248_0": "“Tena metādiso vaṇṇo, tena me idha mijjhati;",
  "atk-s0506a1:249_0": "Uppajjanti ca me bhogā, ye keci manaso piyā.",
  "atk-s0506a1:250_0": "52.",
  "atk-s0506a1:251_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:252_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:253_0": "Ayaṁ devatāya vissajjitākāro.",
  "atk-s0506a1:254_0": "43.",
  "atk-s0506a1:254_1": "Tattha suvaṇṇacchadananti vicittabhittiviracanehi rattasuvaṇṇamayehi ubhohi passehi paṭicchāditabbhantaratāya ceva nānāratanasamujjalitena kanakamayālaṅkārena upari chāditatāya ca suvaṇṇacchadanaṁ.",
  "atk-s0506a1:254_2": "Nāvanti potaṁ.",
  "atk-s0506a1:254_3": "So hi orato pāraṁ pavati gacchatīti poto, satte netīti nāvāti ca vuccati.",
  "atk-s0506a1:254_4": "Nārīti tassā devadhītāya ālapanaṁ.",
  "atk-s0506a1:254_5": "Narati netīti naro, puriso.",
  "atk-s0506a1:254_6": "Yathā hi paṭhamapakatibhūto satto itarāya pakatiyā seṭṭhatthena puri setīti “puriso”ti vuccati, evaṁ nayanaṭṭhena “naro”ti.",
  "atk-s0506a1:254_7": "Puttabhātubhūtopi hi puggalo mātujeṭṭhabhaginīnaṁ pituṭṭhāne tiṭṭhati, pageva bhattubhūto.",
  "atk-s0506a1:254_8": "Narassa esāti nārī, ayañca samaññā manussitthīsu pavattā ruḷhivasena itarāsupi tathā vuccati.",
  "atk-s0506a1:254_9": "Ogāhasi pokkharaṇinti satipi rattuppalanīluppalādike bahuvidhe ratanamaye jalajakusume pokkharasaṅkhātānaṁ dibbapadumānaṁ tattha yebhuyyena atthitāya “pokkharaṇī”ti laddhanāmaṁ dibbasaraṁ jalavihāraratiyā anupavisasi.",
  "atk-s0506a1:254_10": "Padmaṁ chindasi pāṇināti rajatamayanāḷaṁ padumarāgaratanamayapattasaṅghātaṁ kanakamayakaṇṇikākiñjakkhakesaraṁ dibbakamalaṁ līlāravindaṁ kattukāmatāya tava hatthena bhañjasi.",
  "atk-s0506a1:255_0": "47.Tasiteti pipāsite.",
  "atk-s0506a1:255_1": "Kilanteti tāya pipāsāya addhānaparissamena ca kilantakāye.",
  "atk-s0506a1:255_2": "Uṭṭhāyāti uṭṭhānavīriyaṁ katvā, ālasiyaṁ anāpajjitvāti attho.",
  "atk-s0506a1:256_0": "48.Yo vetiādinā yathā ahaṁ, evaṁ aññepi āyatanagatena udakadānapuññena etādisaṁ phalaṁ paṭilabhantīti diṭṭhena adiṭṭhassa anumānavidhiṁ dassentī therena puṭṭhamatthaṁ sādhāraṇato vissajjeti.",
  "atk-s0506a1:256_1": "Tattha tassāti tanti ca yathāvuttapuññakārinaṁ paccāmasati.",
  "atk-s0506a1:257_0": "49.Anupariyantīti anurūpavasena parikkhipanti.",
  "atk-s0506a1:257_1": "Tassa vasanaṭṭhānaparikkhipanena sopi parikkhitto nāma hoti.",
  "atk-s0506a1:257_2": "Tilakāti bandhujīvakapupphasadisapupphā ekā rukkhajāti.",
  "atk-s0506a1:257_3": "Uddālakāti vātaghātakā, ye “rājarukkhā”tipi vuccanti.",
  "atk-s0506a1:258_0": "50.Taṁbhūmibhāgehīti tādisehi bhūmibhāgehi, yathāvuttapokkharaṇīnadīuyyānavantehi bhūmipadesehīti attho.",
  "atk-s0506a1:258_1": "Upetarūpanti pāsaṁsiyabhāvena upetaṁ, tesaṁ pokkharaṇīādīnaṁ vasena ramaṇīyasannivesanti vuttaṁ hoti.",
  "atk-s0506a1:258_2": "Bhusa sobhamānanti bhusaṁ ativiya virocamānaṁ vimānaseṭṭhaṁ labhantīti yojanā.",
  "atk-s0506a1:258_3": "Sesaṁ vuttanayamevāti.",
  "atk-s0506a1:259_0": "Paṭhamanāvāvimānavaṇṇanā niṭṭhitā.",
  "atk-s0506a1:260_0": "7. Dutiyanāvāvimānavaṇṇanā",
  "atk-s0506a1:261_0": "Suvaṇṇacchadanaṁnāvanti dutiyanāvāvimānaṁ.",
  "atk-s0506a1:261_1": "Tassa kā uppatti?",
  "atk-s0506a1:261_2": "Bhagavati sāvatthiyaṁ viharante aññataro khīṇāsavatthero upakaṭṭhāya vassūpanāyikāya gāmakāvāse vassaṁ upagantukāmo sāvatthito taṁ gāmaṁ uddissa pacchābhattaṁ addhānamaggapaṭipanno, maggaparissamena kilanto tasito antarāmagge aññataraṁ gāmaṁ sampatto, bahigāme tādisaṁ chāyūdakasampannaṭṭhānaṁ apassanto parissamena ca abhibhuyyamāno cīvaraṁ pārupitvā gāmaṁ pavisitvā dhuragehasseva dvāre aṭṭhāsi.",
  "atk-s0506a1:261_3": "Tattha aññatarā itthī theraṁ passitvā “kuto, bhante, āgatatthā”ti pucchitvā maggaparissamaṁ pipāsitabhāvañca ñatvā “etha, bhante”ti gehaṁ pavesetvā “idha nisīdathā”ti āsanaṁ paññāpetvā adāsi.",
  "atk-s0506a1:261_4": "Tattha nisinne pādodakaṁ pādabbhañjanatelañca datvā tālavaṇṭaṁ gahetvā bīji.",
  "atk-s0506a1:261_5": "Pariḷāhe vūpasante madhuraṁ sītalaṁ sugandhaṁ pānakaṁ yojetvā adāsi.",
  "atk-s0506a1:261_6": "Thero taṁ pivitvā paṭippassaddhakilamatho anumodanaṁ katvā pakkāmi.",
  "atk-s0506a1:261_7": "Sā aparabhāge kālaṁ katvā tāvatiṁsabhavane nibbattīti sabbaṁ anantaravimānasadisanti veditabbaṁ.",
  "atk-s0506a1:261_8": "Gāthāsupi apubbaṁ natthi.",
  "atk-s0506a1:261_9": "Tena vuttaṁ –",
  "atk-s0506a1:262_0": "53.",
  "atk-s0506a1:263_0": "“Suvaṇṇacchadanaṁ nāvaṁ, nāri āruyha tiṭṭhasi;",
  "atk-s0506a1:264_0": "Ogāhasi pokkharaṇiṁ, padmaṁ chindasi pāṇinā.",
  "atk-s0506a1:265_0": "54.",
  "atk-s0506a1:266_0": "“Kena tetādiso vaṇṇo, kena te idha mijjhati;",
  "atk-s0506a1:267_0": "Uppajjanti ca te bhogā, ye keci manaso piyā.",
  "atk-s0506a1:268_0": "55.",
  "atk-s0506a1:269_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:270_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:271_0": "56.",
  "atk-s0506a1:272_0": "“Sā devatā attamanā, moggallānena pucchitā;",
  "atk-s0506a1:273_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:274_0": "57.",
  "atk-s0506a1:275_0": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:276_0": "Disvāna bhikkhuṁ tasitaṁ kilantaṁ, uṭṭhāya pātuṁ udakaṁ adāsiṁ.",
  "atk-s0506a1:277_0": "58.",
  "atk-s0506a1:278_0": "“Yo ve kilantassa pipāsitassa, ṭṭhāya pātuṁ udakaṁ dadāti;",
  "atk-s0506a1:279_0": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a1:280_0": "59.",
  "atk-s0506a1:281_0": "“Taṁ āpagā anupariyanti sabbadā, sītodakā vālukasanthatā nadī;",
  "atk-s0506a1:282_0": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a1:283_0": "60.",
  "atk-s0506a1:284_0": "“Taṁbhūmibhāgehi upetarūpaṁ, vimānaseṭṭhaṁ bhusa sobhamānaṁ;",
  "atk-s0506a1:285_0": "Tassīdha kammassa ayaṁ vipāko, etādisaṁ puññakatā labhanti.",
  "atk-s0506a1:286_0": "61.",
  "atk-s0506a1:287_0": "“Tena metādiso vaṇṇo, tena me idha mijjhati;",
  "atk-s0506a1:288_0": "Uppajjanti ca me bhogā, ye keci manaso piyā.",
  "atk-s0506a1:289_0": "62.",
  "atk-s0506a1:290_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:291_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:292_0": "Atthavaṇṇanāsupi idha ekova theroti apubbaṁ natthi.",
  "atk-s0506a1:293_0": "Dutiyanāvāvimānavaṇṇanā niṭṭhitā.",
  "atk-s0506a1:294_0": "8. Tatiyanāvāvimānavaṇṇanā",
  "atk-s0506a1:295_0": "Suvaṇṇacchadanaṁnāvanti tatiyanāvāvimānaṁ.",
  "atk-s0506a1:295_1": "Tassa kā uppatti?",
  "atk-s0506a1:295_2": "Bhagavā janapadacārikaṁ caranto mahatā bhikkhusaṅghena saddhiṁ kosalajanapade yena thūṇaṁ nāma brāhmaṇagāmo tadavasari.",
  "atk-s0506a1:295_3": "Assosuṁ kho thūṇeyyakā brāhmaṇagahapatikā “samaṇo kira gotamo amhākaṁ gāmakhettaṁ anuppatto”ti.",
  "atk-s0506a1:295_4": "Atha thūṇeyyakā brāhmaṇagahapatikā appasannā micchādiṭṭhikā maccherapakatā “sace samaṇo gotamo imaṁ gāmaṁ pavisitvā dvīhatīhaṁ vaseyya, sabbaṁ imaṁ janaṁ attano vacane patiṭṭhapeyya, tato brāhmaṇadhammo patiṭṭhaṁ na labheyyā”ti tattha bhagavato avāsāya parisakkantā nadītitthesu ṭhapitanāvāyo apanesuṁ, setusaṅkamanāni ca avalañje akaṁsu, tathā papāmaṇḍapādīni, ekaṁ udapānaṁ ṭhapetvā itarāni udapānāni tiṇādīhi pūretvā pidahiṁsu.",
  "atk-s0506a1:295_5": "Tena vuttaṁ udāne “atha kho thūṇeyyakā brāhmaṇagahapatikā udapānaṁ tiṇassa ca bhusassa ca yāva mukhato pūresuṁ ‘mā te muṇḍakā samaṇakā pānīyaṁ apaṁsū”’ti.",
  "atk-s0506a1:296_0": "Bhagavā tesaṁ taṁ vippakāraṁ ñatvā te anukampanto saddhiṁ bhikkhusaṅghena ākāsena nadiṁ atikkamitvā gantvā anukkamena thūṇaṁ brāhmaṇagāmaṁ patvā maggā okkamma aññatarasmiṁ rukkhamūle paññatte āsane nisīdi.",
  "atk-s0506a1:296_1": "Tena ca samayena sambahulā udakahāriniyo bhagavato avidūrena atikkamanti.",
  "atk-s0506a1:296_2": "Tasmiñca gāme “sace samaṇo gotamo idhāgamissati, na tassa paccuggamanādikaṁ kātabbaṁ, gehaṁ āgatassa cassa sāvakānañca bhikkhāpi na dātabbā”ti katikā katā hoti.",
  "atk-s0506a1:297_0": "Tattha aññatarassa brāhmaṇassa dāsī ghaṭena pānīyaṁ gahetvā gacchantī bhagavantaṁ bhikkhusaṅghaparivutaṁ nisinnaṁ disvā bhikkhū ca maggaparissamena kilante tasite ñatvā pasannacittā pānīyaṁ dātukāmā hutvā “yadipi me gāmavāsino ‘samaṇassa gotamassa na kiñci dātabbaṁ, sāmīcikammampi na kātabba’nti katikaṁ katvā ṭhitā, evaṁ santepi yadi ahaṁ īdise puññakkhette dakkhiṇeyye labhitvā pānīyadānamattenāpi attano patiṭṭhaṁ na kareyyaṁ, kadāhaṁ ito dukkhajīvitato muccissāmi, kāmaṁ me ayyako sabbepime gāmavāsino maṁ hanantu vā bandhantu vā, īdise puññakkhette pānīyadānaṁ dassāmi evā”ti sanniṭṭhānaṁ katvā aññāhi udakahārinīhi vāriyamānāpi jīvite nirapekkhā sīsato pānīyaghaṭaṁ otāretvā ubhohi hatthehi pariggahetvā ekamante ṭhapetvā sañjātapītisomanassā bhagavantaṁ upasaṅkamitvā pañcapatiṭṭhitena vanditvā pānīyena nimantesi.",
  "atk-s0506a1:297_1": "Bhagavā tassā cittappasādaṁ oloketvā taṁ anuggaṇhanto pānīyaṁ parissāvetvā hatthapāde dhovitvā pānīyaṁ pivi, ghaṭe udakaṁ parikkhayaṁ na gacchati.",
  "atk-s0506a1:297_2": "Sā taṁ disvā puna pasannacittā ekassa bhikkhussa adāsi, tathā aparassa aparassāti sabbesampi adāsi, udakaṁ na khīyateva.",
  "atk-s0506a1:297_3": "Sā haṭṭhatuṭṭhā yathāpuṇṇena ghaṭena gehābhimukhī agamāsi.",
  "atk-s0506a1:297_4": "Tassā sāmiko brāhmaṇo pānīyassa dinnabhāvaṁ sutvā “imāya gāmavattaṁ bhinnaṁ, ahañca gārayho kato”ti kodhena pajjalanto taṭataṭāyamāno taṁ bhūmiyaṁ pātetvā hatthehi ca pādehi ca pahari.",
  "atk-s0506a1:297_5": "Sā tena upakkamena jīvitakkhayaṁ patvā tāvatiṁsabhavane nibbati, vimānaṁ cassā paṭhamanāvāvimāne vuttasadisaṁ uppajji.",
  "atk-s0506a1:298_0": "Atha kho bhagavā āyasmantaṁ ānandaṁ āmantesi “iṅgha me tvaṁ, ānanda, udapānato pānīyaṁ āharā”ti.",
  "atk-s0506a1:298_1": "Thero “idāni, bhante, udapāno thūṇeyyakehi dūsito, na sakkā pānīyaṁ āharitu”nti āha.",
  "atk-s0506a1:298_2": "Bhagavā dutiyampi tatiyampi āṇāpesi.",
  "atk-s0506a1:298_3": "Tatiyavāre thero bhagavato pattaṁ ādāya udapānābhimukho agamāsi.",
  "atk-s0506a1:298_4": "Gacchante there udapāne udakaṁ paripuṇṇaṁ hutvā uttaritvā samantato sandati, sabbaṁ tiṇabhusaṁ upalavitvā sayameva apagacchati.",
  "atk-s0506a1:298_5": "Tena sandamānena salilena uparūpari vaḍḍhantena aññe jalāsaye pūretvā taṁ gāmaṁ parikkhipantena gāmappadeso ajjhottharīyati.",
  "atk-s0506a1:298_6": "Taṁ pāṭihāriyaṁ disvā brāhmaṇā acchariyabbhutacittajātā bhagavantaṁ khamāpesuṁ, taṅkhaṇaññeva udakogho antaradhāyi.",
  "atk-s0506a1:298_7": "Te bhagavato ca bhikkhusaṅghassa ca nivāsaṭṭhānaṁ saṁvidhāya svātanāya nimantetvā dutiyadivase mahādānaṁ sajjetvā buddhappamukhaṁ bhikkhusaṅghaṁ paṇītena khādanīyena bhojanīyena parivisitvā sabbe thūṇeyyakā brāhmaṇagahapatikā bhagavantaṁ bhuttāviṁ onītapattapāṇiṁ payirupāsantā nisīdiṁsu.",
  "atk-s0506a1:299_0": "Tena ca samayena sā devatā attano sampattiṁ paccavekkhitvā tassā kāraṇaṁ upadhārentī taṁ “pānīyadāna”nti ñatvā pītisomanassajātā “handāhaṁ idāneva bhagavantaṁ vandissāmi, sammāpaṭipannesu katānaṁ appakānampi kārānaṁ uḷāraphalatañca manussaloke pākaṭaṁ karissāmī”ti ussāhajātā accharāsahassaparivārā uyyānādisahitena vimānena saddhiṁyeva mahatiyā deviddhiyā mahantena devānubhāvena mahājanakāyassa passantasseva āgantvā vimānato oruyha bhagavantaṁ upasaṅkamitvā abhivādetvā añjaliṁ paggayha aṭṭhāsi.",
  "atk-s0506a1:299_1": "Atha naṁ bhagavā tassā parisāya kammaphalaṁ paccakkhato vibhāvetukāmo –",
  "atk-s0506a1:300_0": "63.",
  "atk-s0506a1:301_0": "“Suvaṇṇacchadanaṁ nāvaṁ, nāri āruyha tiṭṭhasi;",
  "atk-s0506a1:302_0": "Ogāhasi pokkharaṇiṁ, padmaṁ chindasi pāṇinā.",
  "atk-s0506a1:303_0": "64.",
  "atk-s0506a1:304_0": "“Kūṭāgārā nivesā te, vibhattā bhāgaso mitā;",
  "atk-s0506a1:305_0": "Daddallamānā ābhanti, samantā caturo disā.",
  "atk-s0506a1:306_0": "65.",
  "atk-s0506a1:307_0": "“Kena tetādiso vaṇṇo, kena te idha mijjhati;",
  "atk-s0506a1:308_0": "Uppajjanti ca te bhogā, ye keci manaso piyā.",
  "atk-s0506a1:309_0": "66.",
  "atk-s0506a1:310_0": "“Pucchāmi taṁ devi mahānubhāve, manussabhūtā kimakāsi puññaṁ,",
  "atk-s0506a1:311_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:312_0": "Catūhi gāthāhi pucchi.",
  "atk-s0506a1:313_0": "67.",
  "atk-s0506a1:314_0": "“Sā devatā attamanā, sambuddheneva pucchitā;",
  "atk-s0506a1:315_0": "Pañhaṁ puṭṭhā viyākāsi, yassa kammassidaṁ phala”nti. –",
  "atk-s0506a1:316_0": "Saṅgītikārā āhaṁsu.",
  "atk-s0506a1:317_0": "68.",
  "atk-s0506a1:318_0": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:319_0": "Disvāna bhikkhū tasite kilante, uṭṭhāya pātuṁ udakaṁ adāsiṁ.",
  "atk-s0506a1:320_0": "69.",
  "atk-s0506a1:321_0": "“Yo ve kilantāna pipāsitānaṁ, uṭṭhāya pātuṁ udakaṁ dadāti;",
  "atk-s0506a1:322_0": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a1:323_0": "70.",
  "atk-s0506a1:324_0": "“Taṁ āpagā anupariyanti sabbadā, sītodakā vālukasanthatā nadī;",
  "atk-s0506a1:325_0": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a1:326_0": "71.",
  "atk-s0506a1:327_0": "“Taṁbhūmibhāgehi upetarūpaṁ, vimānaseṭṭhaṁ bhusa sobhamānaṁ;",
  "atk-s0506a1:328_0": "Tassīdha kammassa ayaṁ vipāko, etādisaṁ puññakatā labhanti.",
  "atk-s0506a1:329_0": "72.",
  "atk-s0506a1:330_0": "“Kūṭāgārā nivesā me, vibhattā bhāgaso mitā;",
  "atk-s0506a1:331_0": "Daddallamānā ābhanti, samantā caturo disā.",
  "atk-s0506a1:332_0": "73.",
  "atk-s0506a1:333_0": "“Tena metādiso vaṇṇo, tena me idha mijjhati;",
  "atk-s0506a1:334_0": "Tappajjanti ca me bhogā, ye keci manaso piyā.",
  "atk-s0506a1:335_0": "74.",
  "atk-s0506a1:336_0": "“Akkhāmi te buddha mahānubhāva, manussabhūtā yamakāsi puññaṁ;",
  "atk-s0506a1:337_0": "Tenamhi evaṁ jalitānubhāvā, vaṇṇo ca me sabbadisā pabhāsati;",
  "atk-s0506a1:338_0": "Etassa kammassa phalaṁ mamedaṁ, atthāya buddho udakaṁ apāyī”ti. –",
  "atk-s0506a1:339_0": "Vissajjanagāthāyo.",
  "atk-s0506a1:340_0": "63.",
  "atk-s0506a1:340_1": "Tattha kiñcāpi sā devatā yadā bhagavā pucchi, tadā taṁ nāvaṁ āruyha na ṭhitā, na pokkharaṇiṁ ogāhati, nāpi padumaṁ chindati, kammānubhāvacoditā pana abhiṇhaṁ jalavihārapasutā tathā karotīti taṁ kiriyāvicchedaṁ dassanavasenevaṁ vuttaṁ.",
  "atk-s0506a1:340_2": "Ayañca attho na kevalamidheva, atha kho heṭṭhimesupi evameva daṭṭhabbo.",
  "atk-s0506a1:341_0": "72.Kūṭāgārāti suvaṇṇamayakaṇṇikābaddhagehavanto.",
  "atk-s0506a1:341_1": "Nivesāti nivesanāni, kaccharānīti attho.",
  "atk-s0506a1:341_2": "Tenāha “vibhattā bhāgaso mitā”ti.",
  "atk-s0506a1:341_3": "Tāni hi catusālabhūtāni aññamaññassa paṭibimbabhūtāni viya paṭivibhattarūpāni samappamāṇatāya bhāgaso mitāni viya honti.",
  "atk-s0506a1:341_4": "Daddallamānāti ativiya vijjotamānā.",
  "atk-s0506a1:341_5": "Ābhantīti maṇiratanakanakaraṁsijālehi obhāsenti.",
  "atk-s0506a1:342_0": "74.Mamāti idaṁ pubbāparāpekkhaṁ, mama kammassa mama atthāyāti ayañhettha yojanā.",
  "atk-s0506a1:342_1": "Udakaṁ apāyīti yadetaṁ udakadānaṁ vuttaṁ, etassa puññakammassa idaṁ phalaṁ yāyaṁ dibbasampatti, yasmā mamatthāya sadevake loke aggadakkhiṇeyyo buddho bhagavā mayā dinnaṁ udakaṁ apāyīti.",
  "atk-s0506a1:342_2": "Sesaṁ vuttanayameva.",
  "atk-s0506a1:343_0": "Evaṁ pasannamānasāya devatāya bhagavā sāmukkaṁsikaṁ dhammadesanaṁ karonto saccāni pakāsesi.",
  "atk-s0506a1:343_1": "Sā desanāpariyosāne sotāpattiphale patiṭṭhahi, sampattaparisāyapi dhammadesanā sātthikā ahosi.",
  "atk-s0506a1:344_0": "Tatiyanāvāvimānavaṇṇanā niṭṭhitā.",
  "atk-s0506a1:345_0": "9. Dīpavimānavaṇṇanā",
  "atk-s0506a1:346_0": "Abhikkantenavaṇṇenāti dīpavimānaṁ.",
  "atk-s0506a1:346_1": "Tassa kā uppatti?",
  "atk-s0506a1:346_2": "Bhagavati sāvatthiyaṁ viharante uposathadivase sambahulā upāsakā uposathikā hutvā purebhattaṁ yathāvibhavaṁ dānaṁ datvā kālasseva bhuñjitvā suddhavatthanivatthā suddhuttarāsaṅgā gandhamālādihatthā pacchābhattaṁ vihāraṁ gantvā manobhāvanīye bhikkhū payirupāsitvā sāyanhe dhammaṁ suṇanti.",
  "atk-s0506a1:346_3": "Vihāreyeva vasitukāmānaṁ tesaṁ dhammaṁ suṇantānaṁyeva sūriyo atthaṅgato, andhakāro jāto.",
  "atk-s0506a1:346_4": "Tatthekā aññatarā itthī “idāni dīpālokaṁ kātuṁ yutta”nti cintetvā attano gehato padīpeyyaṁ āharāpetvā padīpaṁ ujjāletvā dhammāsanassa purato ṭhapetvā dhammaṁ suṇi.",
  "atk-s0506a1:346_5": "Sā tena padīpadānena attamanā pītisomanassajātā hutvā vanditvā attano gehaṁ gatā.",
  "atk-s0506a1:346_6": "Sā aparabhāge kālaṁ katvā tāvatiṁsabhavane jotirasavimāne nibbatti.",
  "atk-s0506a1:346_7": "Sarīrasobhā panassā ativiya pabhassarā aññe deve abhibhavitvā dasa disā obhāsayamānā tiṭṭhati.",
  "atk-s0506a1:346_8": "Athekadivasaṁ āyasmā mahāmoggallāno devacārikaṁ carantoti sabbaṁ heṭṭhā āgatanayeneva veditabbaṁ.",
  "atk-s0506a1:346_9": "Idha pana –",
  "atk-s0506a1:347_0": "75.",
  "atk-s0506a1:348_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:349_0": "Obhāsentī disā sabbā, osadhī viya tārakā.",
  "atk-s0506a1:350_0": "76.",
  "atk-s0506a1:351_0": "“Kena tetādiso vaṇṇo, kena te idha mijjhati;",
  "atk-s0506a1:352_0": "Uppajjanti ca te bhogā, ye keci manaso piyā.",
  "atk-s0506a1:353_0": "77.",
  "atk-s0506a1:354_0": "“Kena tvaṁ vimalobhāsā, atirocasi devatā;",
  "atk-s0506a1:355_0": "Kena te sabbagattehi, sabbā obhāsate disā.",
  "atk-s0506a1:356_0": "78.",
  "atk-s0506a1:357_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:358_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:359_0": "Catūhi gāthāhi pucchi.",
  "atk-s0506a1:360_0": "79.",
  "atk-s0506a1:361_0": "“Sā devatā attamanā, moggallānena pucchitā;",
  "atk-s0506a1:362_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:363_0": "80.",
  "atk-s0506a1:364_0": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:365_0": "Tamandhakāramhi timīsikāyaṁ, padīpakālamhi adāsi dīpaṁ.",
  "atk-s0506a1:366_0": "81.",
  "atk-s0506a1:367_0": "“Yo andhakāramhi timīsikāyaṁ, padīpakālamhi dadāti dīpaṁ;",
  "atk-s0506a1:368_0": "Uppajjati jotirasaṁ vimānaṁ, pahūtamalyaṁ bahupuṇḍarīkaṁ.",
  "atk-s0506a1:369_0": "82.",
  "atk-s0506a1:370_0": "“Tena metādiso vaṇṇo, tena me idha mijjhati;",
  "atk-s0506a1:371_0": "Uppajjanti ca me bhogā, ye keci manaso piyā.",
  "atk-s0506a1:372_0": "83.",
  "atk-s0506a1:373_0": "“Tenāhaṁ vimalobhāsā, atirocāmi devatā;",
  "atk-s0506a1:374_0": "Tena me sabbagattehi, sabbā obhāsate disā.",
  "atk-s0506a1:375_0": "84.",
  "atk-s0506a1:376_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:377_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:378_0": "Vissajjesi.",
  "atk-s0506a1:379_0": "75.",
  "atk-s0506a1:379_1": "Tattha abhikkantena vaṇṇenāti ettha abhikkanta-saddo “abhikkantā, bhante, ratti, nikkhanto paṭhamo yāmo”tiādīsu khaye āgato.",
  "atk-s0506a1:379_2": "“Ayaṁ imesaṁ catunnaṁ puggalānaṁ abhikkantataro ca paṇītataro cā”tiādīsu sundare.",
  "atk-s0506a1:379_3": "“Abhikkantaṁ, bhante, abhikkantaṁ, bhante”tiādīsu abbhanumodane.",
  "atk-s0506a1:379_4": "“Abhikkantena vaṇṇena, sabbā obhāsayaṁ disā”tiādīsu abhirūpe.",
  "atk-s0506a1:379_5": "Idhāpi abhirūpe eva daṭṭhabbo.",
  "atk-s0506a1:379_6": "Tasmā abhikkantenāti atikantena atimanāpena, abhirūpenāti attho.",
  "atk-s0506a1:379_7": "Vaṇṇenāti chavivaṇṇena.",
  "atk-s0506a1:379_8": "Obhāsentī disā sabbāti sabbāpi dasa disā jotentī ekālokaṁ karontī.",
  "atk-s0506a1:379_9": "Kiṁ viyāti āha “osadhī viya tārakā”ti.",
  "atk-s0506a1:379_10": "Ussannā pabhā etāya dhīyati, osadhīnaṁ vā anubalappadāyikāti katvā “osadhī”ti laddhanāmā tārakā yathā samantato ālokaṁ kurumānā tiṭṭhati, evameva tvaṁ sabbā disā obhāsayantī tiṭṭhasīti.",
  "atk-s0506a1:380_0": "77.Sabbagattehīti sabbehi sarīrāvayavehi, sakalehi aṅgapaccaṅgehi obhāsatīti adhippāyo, hetumhi cetaṁ karaṇavacanaṁ.",
  "atk-s0506a1:380_1": "Sabbā obhāsate disāti sabbāpi dasadisā vijjotati.",
  "atk-s0506a1:380_2": "“Obhāsare”tipi paṭhanti, tesaṁ sabbā disāti bahuvacanameva daṭṭhabbaṁ.",
  "atk-s0506a1:381_0": "81.Padīpakālamhīti padīpakaraṇakāle, padīpujjalanayogge andhakāreti attho.",
  "atk-s0506a1:381_1": "Tenāha “yo andhakāramhi timīsikāya”nti, bahale mahandhakāreti attho.",
  "atk-s0506a1:381_2": "Dadāti dīpanti padīpaṁ ujjālento vā anujjālento vā padīpadānaṁ dadāti, padīpopakaraṇāni dakkhiṇeyye uddissa pariccajati.",
  "atk-s0506a1:381_3": "Upapajjati jotirasaṁ vimānanti paṭisandhiggahaṇavasena jotirasaṁ vimānaṁ upagacchatīti.",
  "atk-s0506a1:381_4": "Sesaṁ vuttanayameva.",
  "atk-s0506a1:382_0": "Atha yathāpucchite atthe devatāya kathite thero tameva kathaṁ aṭṭhuppattiṁ katvā dānādikathāya tassā kallacittādibhāvaṁ ñatvā saccāni pakāsesi, saccapariyosāne saparivārā sā devatā sotāpattiphale patiṭṭhahi.",
  "atk-s0506a1:382_1": "Thero tato āgantvā taṁ pavattiṁ bhagavato ārocesi, bhagavā tasmiṁ vatthusmiṁ sampattaparisāya vitthārena dhammaṁ desesi.",
  "atk-s0506a1:382_2": "Sā desanā mahājanassa sātthikā jātā, mahājano visesato dīpadāne sakkaccakārī ahosīti.",
  "atk-s0506a1:383_0": "Dīpavimānavaṇṇanā niṭṭhitā.",
  "atk-s0506a1:384_0": "10. Tiladakkhiṇavimānavaṇṇanā",
  "atk-s0506a1:385_0": "Abhikkantena vaṇṇenāti tiladakkhiṇavimānaṁ.",
  "atk-s0506a1:385_1": "Tassa kā uppatti?",
  "atk-s0506a1:385_2": "Bhagavā sāvatthiyaṁ viharati jetavane anāthapiṇḍikassa ārāme.",
  "atk-s0506a1:385_3": "Tena ca samayena rājagahe aññatarā itthī gabbhinī tile dhovitvā ātape sukkhāpeti telaṁ kātukāmā.",
  "atk-s0506a1:385_4": "Sā ca parikkhīṇāyukā taṁ divasameva cavanadhammā, nirayasaṁvattanikaṁ cassā kammaṁ okāsaṁ katvā ṭhitaṁ.",
  "atk-s0506a1:385_5": "Atha naṁ bhagavā paccūsavelāyaṁ lokaṁ volokento dibbacakkhunā disvā cintesi “ayaṁ itthī ajja kālaṁ katvā niraye nibbattissati, yaṁnūnāhaṁ tilabhikkhāpaṭiggahaṇena taṁ saggūpagaṁ kareyya”nti.",
  "atk-s0506a1:385_6": "So sāvatthito taṅkhaṇeneva rājagahaṁ gantvā pubbaṇhasamayaṁ nivāsetvā pattacīvaramādāya rājagahe piṇḍāya caranto anupubbena tassā gehadvāraṁ pāpuṇi.",
  "atk-s0506a1:385_7": "Sā itthī bhagavantaṁ passitvā sañjātapītisomanassā sahasā uṭṭhahitvā katañjalī aññaṁ dātabbayuttakaṁ apassantī hatthapāde dhovitvā tile rāsiṁ katvā ubhohi hatthehi pariggahetvā añjalipūraṁ tilaṁ bhagavato patte ākiritvā bhagavantaṁ vandi.",
  "atk-s0506a1:385_8": "Taṁ bhagavā anukampamāno “sukhinī hohī”ti vatvā pakkāmi.",
  "atk-s0506a1:385_9": "Sā tassā rattiyā paccūsasamaye kālaṁ katvā tāvatiṁsabhavane dvādasayojanike kanakavimāne suttapabuddhā viya nibbatti.",
  "atk-s0506a1:386_0": "Athāyasmā mahāmoggallāno devacārikaṁ caranto taṁ accharāsahassaparivutaṁ mahatiyā deviddhiyā virocamānamupagantvā –",
  "atk-s0506a1:387_0": "85.",
  "atk-s0506a1:388_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:389_0": "Obhāsentī disā sabbā, osadhī viya tārakā.",
  "atk-s0506a1:390_0": "86.",
  "atk-s0506a1:391_0": "“Kena tetādiso vaṇṇo, kena te idha mijjhati;",
  "atk-s0506a1:392_0": "Uppajjanti ca te bhogā, ye keci manaso piyā.",
  "atk-s0506a1:393_0": "87.",
  "atk-s0506a1:394_0": "“Pucchāmi taṁ devi mahānubhāve,",
  "atk-s0506a1:395_0": "Manussabhūtā kimakāsi puññaṁ;",
  "atk-s0506a1:396_0": "Kenāsi evaṁ jalitānubhāvā,",
  "atk-s0506a1:397_0": "Vaṇṇo ca te sabbadisā pabhāsatī”ti. – pucchi;",
  "atk-s0506a1:398_0": "88.",
  "atk-s0506a1:399_0": "“Sā devatā attamanā, moggallānena pucchitā;",
  "atk-s0506a1:400_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:401_0": "89.",
  "atk-s0506a1:402_0": "“Ahaṁ manussesu manussabhūtā, purimāya jātiyā manussaloke.",
  "atk-s0506a1:403_0": "90.",
  "atk-s0506a1:404_0": "“Addasaṁ virajaṁ buddhaṁ, vippasannamanāvilaṁ;",
  "atk-s0506a1:405_0": "Āsajja dānaṁ adāsiṁ, akāmā tiladakkhiṇaṁ;",
  "atk-s0506a1:406_0": "Dakkhiṇeyyassa buddhassa, pasannā sehi pāṇibhi.",
  "atk-s0506a1:407_0": "91.",
  "atk-s0506a1:408_0": "“Tena metādiso vaṇṇo, tena me idha mijjhati;",
  "atk-s0506a1:409_0": "Uppajjanti ca me bhogā, ye keci manaso piyā.",
  "atk-s0506a1:410_0": "92.",
  "atk-s0506a1:411_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:412_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:413_0": "Sā vissajjesi.",
  "atk-s0506a1:414_0": "90.",
  "atk-s0506a1:414_1": "Tattha āsajjāti ayaṁ āsajja-saddo “āsajja naṁ tathāgata”ntiādīsu ghaṭṭena āgato.",
  "atk-s0506a1:414_2": "“Āsajja dānaṁ detī”tiādīsu samāgame.",
  "atk-s0506a1:414_3": "Idhāpi samāgameyeva daṭṭhabbo.",
  "atk-s0506a1:414_4": "Tasmā āsajjāti samāgantvā, samavāyena sampatvāti attho.",
  "atk-s0506a1:414_5": "Tenāha “akāmā”ti.",
  "atk-s0506a1:414_6": "Sā hi deyyadhammasaṁvidhānapubbakaṁ purimasiddhaṁ dānasaṅkappaṁ vinā sahasā sampatte bhagavati pavattitaṁ tiladānaṁ sandhāyāha “āsajja dānaṁ adāsiṁ, akāmā tiladakkhiṇa”nti.",
  "atk-s0506a1:414_7": "Sesaṁ vuttanayameva.",
  "atk-s0506a1:415_0": "Tiladakkhiṇavimānavaṇṇanā niṭṭhitā.",
  "atk-s0506a1:416_0": "11. Paṭhamapatibbatāvimānavaṇṇanā",
  "atk-s0506a1:417_0": "Koñcā mayūrā diviyā ca haṁsāti patibbatāvimānaṁ.",
  "atk-s0506a1:417_1": "Tassa kā uppatti?",
  "atk-s0506a1:417_2": "Bhagavā sāvatthiyaṁ viharati jetavane anāthapiṇḍikassa ārāme.",
  "atk-s0506a1:417_3": "Tattha aññatarā itthī patibbatā ahosi bhattu anukūlavattinī khamā padakkhiṇaggāhinī, na kuddhāpi paṭippharati, apharusavācā saccavādinī saddhā pasannā yathāvibhavaṁ dānāni ca adāsi.",
  "atk-s0506a1:417_4": "Sā kenacideva rogena phuṭṭhā kālaṁ katvā tāvatiṁsabhavane nibbatti.",
  "atk-s0506a1:417_5": "Athāyasmā mahāmoggallāno purimanayeneva devacārikaṁ caranto taṁ devadhītaraṁ mahatiṁ sampattiṁ anubhavantiṁ disvā tassā samīpamupagato.",
  "atk-s0506a1:417_6": "Sā accharāsahassaparivutā saṭṭhisakaṭabhārālaṅkārapaṭimaṇḍitattabhāvā therassa pādesu sirasā vanditvā ekamantaṁ aṭṭhāsi.",
  "atk-s0506a1:417_7": "Theropi tāya katapuññakammaṁ pucchanto –",
  "atk-s0506a1:418_0": "93.",
  "atk-s0506a1:419_0": "“Koñcā mayūrā diviyā ca haṁsā, vaggussarā kokilā sampatanti;",
  "atk-s0506a1:420_0": "Pupphābhikiṇṇaṁ rammamidaṁ vimānaṁ, anekacittaṁ naranārisevitaṁ.",
  "atk-s0506a1:421_0": "94.",
  "atk-s0506a1:422_0": "“Tatthacchasi devi mahānubhāve, iddhī vikubbanti anekarūpā;",
  "atk-s0506a1:423_0": "Imā ca te accharāyo samantato, naccanti gāyanti pamodayanti ca.",
  "atk-s0506a1:424_0": "95.",
  "atk-s0506a1:425_0": "“Deviddhipattāsi mahānubhāve,",
  "atk-s0506a1:426_0": "Manussabhūtā kimakāsi puññaṁ;",
  "atk-s0506a1:427_0": "Kenāsi evaṁ jalitānubhāvā,",
  "atk-s0506a1:428_0": "Vaṇṇo ca te sabbadisā pabhāsatī”ti. – āha;",
  "atk-s0506a1:429_0": "96.",
  "atk-s0506a1:430_0": "“Sā devatā attamanā, moggallānena pucchitā;",
  "atk-s0506a1:431_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:432_0": "97.",
  "atk-s0506a1:433_0": "“Ahaṁ manussesu manussabhūtā, patibbatānaññamanā ahosiṁ;",
  "atk-s0506a1:434_0": "Mātāva puttaṁ anurakkhamānā, kuddhāpihaṁ nappharusaṁ avocaṁ.",
  "atk-s0506a1:435_0": "98.",
  "atk-s0506a1:436_0": "“Sacce ṭhitā mosavajjaṁ pahāya, dāne ratā saṅgahitattabhāvā;",
  "atk-s0506a1:437_0": "Annañca pānañca pasannacittā, sakkacca dānaṁ vipulaṁ adāsiṁ.",
  "atk-s0506a1:438_0": "99.",
  "atk-s0506a1:439_0": "“Tena metādiso vaṇṇo, tena me idha mijjhati;",
  "atk-s0506a1:440_0": "Uppajjanti ca me bhogā, ye keci manaso piyā.",
  "atk-s0506a1:441_0": "100.",
  "atk-s0506a1:442_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:443_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:444_0": "Sā devatā vissajjesi.",
  "atk-s0506a1:445_0": "93.",
  "atk-s0506a1:445_1": "Tattha koñcāti koñcasakuṇā, ye “sārasā”tipi vuccanti.",
  "atk-s0506a1:445_2": "Mayūrāti morā.",
  "atk-s0506a1:445_3": "Diviyāti dibbānubhāvā.",
  "atk-s0506a1:445_4": "Idañhi padaṁ “diviyā koñcā, diviyā mayūrā”tiādinā catūhipi padehi yojetabbaṁ.",
  "atk-s0506a1:445_5": "Haṁsāti suvaṇṇahaṁsādihaṁsā.",
  "atk-s0506a1:445_6": "Vaggussarāti madhurassarā.",
  "atk-s0506a1:445_7": "Kokilāti kāḷakokilā ceva sukkakokilā ca.",
  "atk-s0506a1:445_8": "Sampatantīti devatāya abhiramaṇatthaṁ kīḷantā laḷantā samantato patanti vicaranti.",
  "atk-s0506a1:445_9": "Koñcādirūpena hi devatāya ratijananatthaṁ parivārabhūtā devatā kīḷantā laḷantā “koñcā”tiādinā vuttā.",
  "atk-s0506a1:445_10": "Pupphābhikiṇṇanti ganthitāganthitehi nānāvidharatanakusumehi okiṇṇaṁ.",
  "atk-s0506a1:445_11": "Rammanti ramaṇīyaṁ, manoramanti attho.",
  "atk-s0506a1:445_12": "Anekacittanti anekehi uyyānakapparukkhapokkharaṇiādīhi vimānesu ca anekehi bhittivisesādīhi cittaṁ.",
  "atk-s0506a1:445_13": "Naranārisevitanti parivārabhūtehi devaputtehi devadhītāhi ca upasevitaṁ.",
  "atk-s0506a1:446_0": "94.Iddhī vikubbanti anekarūpāti nānārūpānaṁ vidaṁsanena anekarūpā kammānubhāvasiddhā iddhī vikubbantī vikubbaniddhiyo valañjentī acchasīti yojanā.",
  "atk-s0506a1:447_0": "97.Anaññamanāti patibbatā, patito aññasmiṁ mano etissāti aññamanā, na aññamanāti anaññamanā, mayhaṁ sāmikato aññasmiṁ purise pāpakaṁ cittaṁ na uppādesinti attho.",
  "atk-s0506a1:447_1": "Mātāva puttaṁ anurakkhamānāti yathā mātā puttaṁ, evaṁ mayhaṁ sāmikaṁ, sabbepi vā satte hitesitāya ahitāpanayanakāmatāya ca anuddayamānā.",
  "atk-s0506a1:447_2": "Kuddhāpihaṁ nappharusaṁ avocanti parena kataṁ aphāsukaṁ paṭicca kuddhāpi samānā ahaṁ pharusavacanaṁ na kathesiṁ, aññadatthu piyavacanameva abhāsinti adhippāyo.",
  "atk-s0506a1:448_0": "98.Sacce ṭhitāti sacce patiṭṭhitā.",
  "atk-s0506a1:448_1": "Yasmā musāvādā veramaṇiyā sacce patiṭṭhitā nāma hoti, na kadāci saccavacanamattenāti āha –",
  "atk-s0506a1:448_2": "mosavajjaṁ pahāyāti musāvādaṁ pahāya.",
  "atk-s0506a1:448_3": "Dāne ratāti dāne abhiratā, yuttappayuttāti attho.",
  "atk-s0506a1:448_4": "Saṅgahitattabhāvāti saṅgahavatthūhi attānaṁ viya sabhāveneva paresaṁ saṅgaṇhanasīlā annañca pānañca kammaphalasaddhāya pasannacittā sakkaccaṁ cittīkārena adāsiṁ, aññañca vatthādidānaṁ vipulaṁ uḷāraṁ adāsinti yojanā.",
  "atk-s0506a1:448_5": "Sesaṁ vuttanayameva.",
  "atk-s0506a1:449_0": "Patibbatāvimānavaṇṇanā niṭṭhitā.",
  "atk-s0506a1:450_0": "12. Dutiyapatibbatāvimānavaṇṇanā",
  "atk-s0506a1:451_0": "Veḷuriyathambhanti dutiyapatibbatāvimānaṁ.",
  "atk-s0506a1:451_1": "Tassa kā uppatti?",
  "atk-s0506a1:451_2": "Sāvatthiyaṁ kira aññatarā upāsikā patibbatā hutvā saddhā pasannā pañca sīlāni suvisuddhāni katvā rakkhi, yathāvibhavañca dānāni adāsi, sā kālaṁ katvā tāvatiṁsabhavane uppajji.",
  "atk-s0506a1:451_3": "Sesaṁ heṭṭhā vuttanayameva.",
  "atk-s0506a1:452_0": "101.",
  "atk-s0506a1:453_0": "“Veḷuriyathambhaṁ ruciraṁ pabhassaraṁ, vimānamāruyha anekacittaṁ;",
  "atk-s0506a1:454_0": "Tatthacchasi devi mahānubhāve, uccāvacā iddhi vikubbamānā;",
  "atk-s0506a1:455_0": "Imā ca te accharāyo samantato, naccanti gāyanti pamodayanti ca.",
  "atk-s0506a1:456_0": "102.",
  "atk-s0506a1:457_0": "“Deviddhipattāsi mahānubhāve,",
  "atk-s0506a1:458_0": "Manussabhūtā kimakāsi puññaṁ;",
  "atk-s0506a1:459_0": "Kenāsi evaṁ jalitānubhāvā,",
  "atk-s0506a1:460_0": "Vaṇṇo ca te sabbadisā pabhāsatī”ti. – pucchi;",
  "atk-s0506a1:461_0": "103.",
  "atk-s0506a1:462_0": "“Sā devatā attamanā, moggallānena pucchitā;",
  "atk-s0506a1:463_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:464_0": "104.",
  "atk-s0506a1:465_0": "“Ahaṁ manussesu manussabhūtā, upāsikā cakkhumato ahosiṁ;",
  "atk-s0506a1:466_0": "Pāṇātipātā viratā ahosiṁ, loke adinnaṁ parivajjayissaṁ.",
  "atk-s0506a1:467_0": "105.",
  "atk-s0506a1:468_0": "“Amajjapā no ca musā abhāṇiṁ, sakena sāminā ahosiṁ tuṭṭhā;",
  "atk-s0506a1:469_0": "Annañca pānañca pasannacittā, sakkacca dānaṁ vipulaṁ adāsiṁ.",
  "atk-s0506a1:470_0": "106.",
  "atk-s0506a1:471_0": "“Tena metādiso vaṇṇo, tena me idha mijjhati;",
  "atk-s0506a1:472_0": "Uppajjanti ca me bhogā, ye keci manaso piyā.",
  "atk-s0506a1:473_0": "107.",
  "atk-s0506a1:474_0": "“Akkhāmi te bhikkhu mahānubhāva,",
  "atk-s0506a1:475_0": "Manussabhūtā yamakāsi puññaṁ;",
  "atk-s0506a1:476_0": "Tenamhi evaṁ jalitānubhāvā,",
  "atk-s0506a1:477_0": "Vaṇṇo ca me sabbadisā pabhāsatī”ti. – vissajjesi;",
  "atk-s0506a1:478_0": "101.",
  "atk-s0506a1:478_1": "Tattha veḷuriyathambhanti veḷuriyamaṇimayathambhaṁ.",
  "atk-s0506a1:478_2": "Ruciranti ramaṇīyaṁ.",
  "atk-s0506a1:478_3": "Pabhassaranti ativiya bhāsuraṁ.",
  "atk-s0506a1:478_4": "Uccāvacāti uccā ca avacā ca, vividhāti attho.",
  "atk-s0506a1:479_0": "104-5.Upāsikāti saraṇagamanena upāsikālakkhaṇe ṭhitā. Vuttañhi –",
  "atk-s0506a1:480_0": "“Yato kho, mahānāma, ariyasāvako buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti, ettāvatā kho, mahānāma, ariyasāvako upāsako hotī”ti.",
  "atk-s0506a1:481_0": "Cakkhumatoti pañcahi cakkhūhi cakkhumato buddhassa bhagavato.",
  "atk-s0506a1:481_1": "Evaṁ upāsikābhāvakittanena āsayasuddhiṁ dassetvā payogasuddhiṁ dassetuṁ “pāṇātipātā viratā”tiādi vuttaṁ.",
  "atk-s0506a1:481_2": "Tattha sakena sāminā ahosiṁ tuṭṭhāti micchācārāveramaṇimāha.",
  "atk-s0506a1:481_3": "Sesaṁ heṭṭhā vuttasadisameva.",
  "atk-s0506a1:482_0": "Dutiyapatibbatāvimānavaṇṇanā niṭṭhitā.",
  "atk-s0506a1:483_0": "13. Paṭhamasuṇisāvimānavaṇṇanā",
  "atk-s0506a1:484_0": "Abhikkantena vaṇṇenāti suṇisāvimānaṁ.",
  "atk-s0506a1:484_1": "Tassa kā uppatti?",
  "atk-s0506a1:484_2": "Sāvatthiyaṁ aññatarasmiṁ gehe ekā kulasuṇhā gehaṁ piṇḍāya paviṭṭhaṁ khīṇāsavattheraṁ disvā sañjātapītisomanassā “idaṁ mayhaṁ uttamaṁ puññakkhettaṁ upaṭṭhita”nti attanā laddhaṁ pūvabhāgaṁ ādāya ādarena therassa upanesi, thero taṁ paṭiggahetvā anumodanaṁ katvā gato.",
  "atk-s0506a1:484_3": "Sā aparabhāge kālaṁ katvā tāvatiṁsabhavane uppajji.",
  "atk-s0506a1:484_4": "Sesaṁ sabbaṁ heṭṭhā vuttasadisameva.",
  "atk-s0506a1:484_5": "Tena vuttaṁ –",
  "atk-s0506a1:485_0": "108.",
  "atk-s0506a1:486_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:487_0": "Obhāsentī disā sabbā, osadhī viya tārakā.",
  "atk-s0506a1:488_0": "109.",
  "atk-s0506a1:489_0": "“Kena tetādiso vaṇṇo, kena te idha mijjhati;",
  "atk-s0506a1:490_0": "Uppajjanti ca te bhogā, ye keci manaso piyā.",
  "atk-s0506a1:491_0": "110.",
  "atk-s0506a1:492_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:493_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:494_0": "111.",
  "atk-s0506a1:495_0": "“Sā devatā attamanā, moggallānena pucchitā;",
  "atk-s0506a1:496_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:497_0": "112.",
  "atk-s0506a1:498_0": "“Ahaṁ manussesu manussabhūtā, suṇisā ahosiṁ sasurassa gehe.",
  "atk-s0506a1:499_0": "113.",
  "atk-s0506a1:500_0": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:501_0": "Tassa adāsahaṁ pūvaṁ, pasannā sehi pāṇibhi;",
  "atk-s0506a1:502_0": "Bhāgaḍḍhabhāgaṁ datvāna, modāmi nandane vane.",
  "atk-s0506a1:503_0": "114.",
  "atk-s0506a1:504_0": "“Tena metādiso vaṇṇo, tena me idha mijjhati;",
  "atk-s0506a1:505_0": "Uppajjanti ca me bhogā, ye keci manaso piyā.",
  "atk-s0506a1:506_0": "115.",
  "atk-s0506a1:507_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:508_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:509_0": "112.",
  "atk-s0506a1:509_1": "Tattha suṇisāti puttassa bhariyā.",
  "atk-s0506a1:509_2": "Itthiyā hi sāmikassa pitā “sasuro”ti vuccati, tassa ca sā “suṇisā”ti.",
  "atk-s0506a1:509_3": "Taṁ sandhāya “suṇisā ahosiṁ sasurassa gehe”ti.",
  "atk-s0506a1:510_0": "113.Bhāgaḍḍhabhāganti attanā laddhapaṭivīsato upaḍḍhabhāgaṁ.",
  "atk-s0506a1:510_1": "Modāmi nandane vaneti therena nandanavane diṭṭhatāya āha.",
  "atk-s0506a1:510_2": "Sesaṁ vuttanayameva.",
  "atk-s0506a1:511_0": "Suṇisāvimānavaṇṇanā niṭṭhitā.",
  "atk-s0506a1:512_0": "14. Dutiyasuṇisāvimānavaṇṇanā",
  "atk-s0506a1:513_0": "Abhikkantenavaṇṇenāti dutiyasuṇisāvimānaṁ.",
  "atk-s0506a1:513_1": "Ettha pana apubbaṁ natthi, aṭṭhuppattiyaṁ kummāsadānameva viseso.",
  "atk-s0506a1:513_2": "Tena vuttaṁ –",
  "atk-s0506a1:514_0": "116.",
  "atk-s0506a1:515_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:516_0": "Obhāsentī disā sabbā, osadhī viya tārakā.",
  "atk-s0506a1:517_0": "117.",
  "atk-s0506a1:518_0": "“Kena tetādiso vaṇṇo, kena te idha mijjhati;",
  "atk-s0506a1:519_0": "Uppajjanti ca te bhogā, ye keci manaso piyā.",
  "atk-s0506a1:520_0": "118.",
  "atk-s0506a1:521_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:522_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:523_0": "119.",
  "atk-s0506a1:524_0": "“Sā devatā attamanā, moggallānena pucchitā;",
  "atk-s0506a1:525_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:526_0": "120.",
  "atk-s0506a1:527_0": "“Ahaṁ manussesu manussabhūtā, suṇisā ahosiṁ sasurassa gehe.",
  "atk-s0506a1:528_0": "121.",
  "atk-s0506a1:529_0": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:530_0": "Tassa adāsahaṁ bhāgaṁ, pasannā sehi pāṇibhi;",
  "atk-s0506a1:531_0": "Kummāsapiṇḍaṁ datvāna, modāmi nandane vane.",
  "atk-s0506a1:532_0": "122.",
  "atk-s0506a1:533_0": "“Tena metādiso vaṇṇo, tena me idha mijjhati;",
  "atk-s0506a1:534_0": "Uppajjanti ca me bhogā, ye keci manaso piyā.",
  "atk-s0506a1:535_0": "123.",
  "atk-s0506a1:536_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:537_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:538_0": "121.",
  "atk-s0506a1:538_1": "Tattha bhāganti kummāsakoṭṭhāsaṁ.",
  "atk-s0506a1:538_2": "Tenāha “kummāsapiṇḍaṁ datvānā”ti.",
  "atk-s0506a1:538_3": "Kummāsoti ca yavakummāso vutto.",
  "atk-s0506a1:538_4": "Sesaṁ vuttanayameva.",
  "atk-s0506a1:539_0": "Dutiyasuṇisāvimānavaṇṇanā niṭṭhitā.",
  "atk-s0506a1:540_0": "15. Uttarāvimānavaṇṇanā",
  "atk-s0506a1:541_0": "Abhikkantena vaṇṇenāti uttarāvimānaṁ.",
  "atk-s0506a1:541_1": "Tassa kā uppatti?",
  "atk-s0506a1:541_2": "Bhagavā rājagahe viharati veḷuvane kalandakanivāpe.",
  "atk-s0506a1:541_3": "Tena ca samayena puṇṇo nāma duggatapuriso rājagahaseṭṭhiṁ upanissāya jīvati, tassa bhariyā uttarā, uttarā ca nāma dhītāti dve eva gehamānusakā.",
  "atk-s0506a1:541_4": "Athekadivasaṁ rājagahe “mahājanena sattāhaṁ nakkhattaṁ kīḷitabba”nti ghosanaṁ kariṁsu.",
  "atk-s0506a1:541_5": "Taṁ sutvā seṭṭhi pātova āgataṁ puṇṇaṁ “tāta, amhākaṁ parijano nakkhattaṁ kīḷitukāmo, tvaṁ kiṁ nakkhattaṁ kīḷissasi, udāhu bhatiṁ karissasī”ti āha.",
  "atk-s0506a1:541_6": "“Sāmi, nakkhattaṁ nāma sadhanānaṁ hoti, mama pana gehe svātanāya yāgutaṇḍulānipi natthi, kiṁ me nakkhattena?",
  "atk-s0506a1:541_7": "Goṇe labhanto kasituṁ gamissāmī’ti.",
  "atk-s0506a1:541_8": "“Tena hi goṇe gaṇhassū”ti.",
  "atk-s0506a1:541_9": "So balavagoṇe ca bhaddanaṅgalañca gahetvā “bhadde, nāgarā nakkhattaṁ kīḷanti, ahaṁ daliddatāya bhatiṁ kātuṁ gamissāmi, mayhampi tāva ajja diguṇaṁ nivāpaṁ pacitvā bhattaṁ āhareyyāsī”ti bhariyaṁ vatvā khettaṁ agamāsi.",
  "atk-s0506a1:542_0": "Sāriputtattheropi sattāhaṁ nirodhasamāpanno tato vuṭṭhāya “kassa nu kho ajja mayā saṅgahaṁ kātuṁ vaṭṭatī”ti olokento puṇṇaṁ attano ñāṇajālassa anto paviṭṭhaṁ disvā “saddho nu kho esa, sakkhissati vā me saṅgahaṁ kātu”nti olokento tassa saddhabhāvañca saṅgahaṁ kātuṁ samatthabhāvañca tappaccayā ca tassa mahāsampattipaṭilābhaṁ ñatvā pattacīvaraṁ ādāya tassa kasanaṭṭhānaṁ gantvā āvāṭatīre ekaṁ gumbaṁ olokento aṭṭhāsi.",
  "atk-s0506a1:542_1": "Puṇṇo theraṁ disvāva kasiṁ ṭhapetvā pañcapatiṭṭhitena theraṁ vanditvā “dantakaṭṭhena attho bhavissatī”ti dantakaṭṭhaṁ kappiyaṁ katvā adāsi.",
  "atk-s0506a1:542_2": "Athassa thero pattañca parissāvanañca nīharitvā adāsi.",
  "atk-s0506a1:542_3": "So “pānīyena attho bhavissatī”ti taṁ ādāya pānīyaṁ parissāvetvā adāsi.",
  "atk-s0506a1:543_0": "Thero cintesi “ayaṁ paresaṁ pacchimagehe vasati, sacassa gehadvāraṁ gamissāmi, imassa bhariyā maṁ daṭṭhuṁ na sakkhissati, yāvassa bhariyā bhattaṁ ādāya maggaṁ paṭipajjati, tāva idheva bhavissāmī”ti.",
  "atk-s0506a1:543_1": "So tattheva thokaṁ vītināmetvā tassā maggāruḷhabhāvaṁ ñatvā antonagarābhimukho pāyāsi.",
  "atk-s0506a1:543_2": "Sā antarāmagge theraṁ disvā cintesi “appekadāhaṁ deyyadhamme sati ayyaṁ na passāmi, appekadā me ayyaṁ passantiyā deyyadhammo na hoti, ajja pana me ayyo ca diṭṭho, deyyadhammo cāyaṁ atthi, karissati nu kho me saṅgaha”nti.",
  "atk-s0506a1:543_3": "Sā bhattabhājanaṁ otāretvā theraṁ pañcapatiṭṭhitena vanditvā “bhante, idaṁ lūkhaṁ vā paṇītaṁ vāti acintetvā dāsassa vo saṅgahaṁ karothā”ti āha.",
  "atk-s0506a1:543_4": "Atha thero pattaṁ upanāmetvā tāya ekena hatthena bhājanaṁ dhāretvā ekena hatthena tato bhattaṁ dadamānāya upaḍḍhabhatte dinne “ala”nti hatthena pattaṁ pidahi.",
  "atk-s0506a1:543_5": "Sā “bhante, ekova paṭivīso, na sakkā dvidhā kātuṁ, tumhākaṁ dāsassa idhalokasaṅgahaṁ akatvā paralokasaṅgahaṁ karotha, niravasesameva dātukāmāmhī”ti vatvā sabbamevassa patte patiṭṭhāpetvā “tumhehi diṭṭhadhammassa bhāginī assa”nti patthanaṁ akāsi.",
  "atk-s0506a1:543_6": "Thero “evaṁ hotū”ti vatvā ṭhitakova anumodanaṁ katvā ekasmiṁ udakaphāsukaṭṭhāne nisīditvā bhattakiccaṁ akāsi.",
  "atk-s0506a1:543_7": "Sāpi paṭinivattitvā taṇḍule pariyesitvā bhattaṁ paci.",
  "atk-s0506a1:544_0": "Puṇṇopi aḍḍhakarīsamattaṁ ṭhānaṁ kasitvā jighacchaṁ sahituṁ asakkonto goṇe vissajjetvā ekaṁ rukkhachāyaṁ pavisitvā maggaṁ olokento nisīdi.",
  "atk-s0506a1:544_1": "Athassa bhariyā bhattamādāya gacchamānā taṁ disvāva “esa jighacchāpīḷito maṁ olokento nisinno, sace maṁ ‘ativiya cirāyī’ti tajjetvā patodalaṭṭhiyā paharissati, mayā katakammaṁ niratthakaṁ bhavissati, paṭikaccevassa ārocessāmī”ti cintetvā evamāha “sāmi, ajjekadivasaṁ cittaṁ pasādehi, mā mayā katakammaṁ niratthakaṁ kari, ahaṁ pātova te bhattaṁ āharantī antarāmagge dhammasenāpatiṁ disvā tava bhattaṁ tassa datvā puna gehaṁ gantvā bhattaṁ pacitvā āgatā, pasādehi, sāmi, citta”nti.",
  "atk-s0506a1:544_2": "So “kiṁ vadesi, bhadde”ti pucchitvā puna tamatthaṁ sutvā “bhadde, sādhu vata te kataṁ mama bhattaṁ ayyassa dadamānāya, mayāpissa ajja pātova dantakaṭṭhañca mukhodakañca dinna”nti pasannamānaso taṁ vacanaṁ abhinanditvā ussūre laddhabhattatāya kilantakāyo tassā aṅke sīsaṁ katvā niddaṁ okkami.",
  "atk-s0506a1:545_0": "Athassa pātova kasitaṭṭhānaṁ paṁsucuṇṇaṁ upādāya sabbaṁ rattasuvaṇṇaṁ hutvā kaṇikārapuppharāsi viya sobhamānaṁ aṭṭhāsi.",
  "atk-s0506a1:545_1": "So pabuddho oloketvā bhariyaṁ āha “bhadde, etaṁ mayā kasitaṭṭhānaṁ sabbaṁ mama suvaṇṇaṁ hutvā paññāyati, kiṁ nu kho me atiussūre laddhabhattatāya akkhīni bhamantī”ti.",
  "atk-s0506a1:545_2": "“Sāmi, mayhampi evameva paññāyatī”ti.",
  "atk-s0506a1:545_3": "So uṭṭhāya tattha gantvā ekaṁ piṇḍaṁ gahetvā naṅgalasīse paharitvā suvaṇṇabhāvaṁ ñatvā “aho ayyassa dhammasenāpatissa dinnadāne ajjeva vipāko dassito, na kho pana sakkā ettakaṁ dhanaṁ paṭicchādetvā paribhuñjitu”nti bhariyāya ābhataṁ bhattapātiṁ suvaṇṇassa pūretvā rājakulaṁ gantvā raññā katokāso pavisitvā rājānaṁ abhivādetvā “kiṁ tātā”ti vutte “deva, ajja mayā kasitaṭṭhānaṁ sabbaṁ suvaṇṇarāsimeva hutvā ṭhitaṁ, suvaṇṇaṁ āharāpetuṁ vaṭṭatī”ti āha.",
  "atk-s0506a1:545_4": "“Kosi tva”nti?",
  "atk-s0506a1:545_5": "“Puṇṇo nāmāha”nti.",
  "atk-s0506a1:545_6": "“Kiṁ pana te ajja kata”nti?",
  "atk-s0506a1:545_7": "“Dhammasenāpatissa me pātova dantakaṭṭhañca mukhodakañca dinnaṁ, bhariyāyapi me mayhaṁ āhaṭabhattaṁ tasseva dinna”nti.",
  "atk-s0506a1:546_0": "Taṁ sutvā rājā “ajjeva kira bho dhammasenāpatissa dinnadāne vipāko dassito”ti vatvā “tāta, kiṁ karomī”ti pucchi.",
  "atk-s0506a1:546_1": "“Bahūni sakaṭasahassāni pahiṇitvā suvaṇṇaṁ āharāpethā”ti.",
  "atk-s0506a1:546_2": "Rājā sakaṭāni pahiṇi.",
  "atk-s0506a1:546_3": "Rājapurisesu “rañño santaka”nti gaṇhantesu gahitaṁ gahitaṁ mattikāva hoti.",
  "atk-s0506a1:546_4": "Tehi gantvā rañño ārocite “tātā, tumhehi kinti vatvā gahita”nti puā “tumhākaṁ santaka”nti āhaṁsu.",
  "atk-s0506a1:546_5": "Tena hi, tātā, puna gacchatha, “puṇṇassa santaka”nti vatvā gaṇhathāti.",
  "atk-s0506a1:546_6": "Te tathā kariṁsu gahitaṁ gahitaṁ suvaṇṇameva ahosi.",
  "atk-s0506a1:546_7": "Taṁ sabbaṁ āharitvā rājaṅgaṇe rāsiṁ akaṁsu, asītihatthubbedho rāsi ahosi.",
  "atk-s0506a1:546_8": "Rājā nāgare sannipātāpetvā āha “imasmiṁ nagare atthi kassaci ettakaṁ suvaṇṇa”nti?",
  "atk-s0506a1:546_9": "“Natthi, devā”ti.",
  "atk-s0506a1:546_10": "“Kiṁ panassa dātuṁ vaṭṭatī”ti?",
  "atk-s0506a1:546_11": "“Seṭṭhicchattaṁ, devā”ti.",
  "atk-s0506a1:546_12": "Rājā “bahudhanaseṭṭhi nāma hotū”ti mahantena bhogena saddhiṁ tassa seṭṭhicchattaṁ adāsi.",
  "atk-s0506a1:547_0": "Atha naṁ so āha “mayaṁ, deva, ettakaṁ kālaṁ parakule vasimhā, vasanaṭṭhānaṁ no dethā”ti.",
  "atk-s0506a1:547_1": "Tena hi passa, esa gumbo paññāyati, etaṁ harāpetvā gehaṁ kārehīti purāṇaseṭṭhissa gehaṭṭhānaṁ ācikkhi.",
  "atk-s0506a1:547_2": "So tasmiṁ ṭhāne katipāheneva gehaṁ kārāpetvā gehapavesanamaṅgalañca chattamaṅgalañca ekatova karonto sattāhaṁ buddhappamukhassa bhikkhusaṅghassa dānaṁ adāsi.",
  "atk-s0506a1:547_3": "Athassa satthā dānānumodanaṁ karonto anupubbiṁ kathaṁ kathesi.",
  "atk-s0506a1:547_4": "Dhammakathāvasāne puṇṇaseṭṭhi ca bhariyā cassa dhītā ca uttarāti tayopi janā sotāpannā ahesuṁ.",
  "atk-s0506a1:548_0": "Aparabhāge rājagahaseṭṭhi puṇṇaseṭṭhino dhītaraṁ attano puttassa vāresi.",
  "atk-s0506a1:548_1": "So “nāhaṁ dassāmī”ti vutto “mā evaṁ karotu, ettakaṁ kālaṁ amhe nissāya vasanteneva te sampatti laddhā, detu me puttassa te dhītara”nti āha.",
  "atk-s0506a1:548_2": "So “micchādiṭṭhikā tumhe, mama dhītā tīhi ratanehi vinā vasituṁ na sakkoti, nevassa dhītaraṁ dassāmī”ti āha.",
  "atk-s0506a1:548_3": "Atha naṁ bahū seṭṭhigahapatikādayo kulaputtā “mā tena saddhiṁ vissāsaṁ bhindi, dehissa dhītara”nti yāciṁsu.",
  "atk-s0506a1:548_4": "So tesaṁ vacanaṁ sampaṭicchitvā āsāḷhipuṇṇamāya dhītaraṁ adāsi.",
  "atk-s0506a1:548_5": "Sā patikulaṁ gatakālato paṭṭhāya bhikkhuṁ vā bhikkhuniṁ vā upasaṅkamituṁ dānaṁ vā dātuṁ dhammaṁ vā sotuṁ nālattha, evaṁ aḍḍhatiyesu māsesu vītivattesu attano santike ṭhite paricārike pucchi “idāni kittakaṁ antovassaṁ avasiṭṭha”nti?",
  "atk-s0506a1:548_6": "“Aḍḍhamāso, ayye”ti.",
  "atk-s0506a1:548_7": "Sā mātāpitūnaṁ sāsanaṁ pahiṇi “kasmā maṁ evarūpe bandhanāgāre pakkhipiṁsu, varaṁ tumhehi maṁ lakkhaṇāhataṁ katvā paresaṁ dāsiṁ sāvetuṁ, na evarūpassa micchādiṭṭhikassa kulassa dātuṁ, āgatakālato paṭṭhāya bhikkhudassanādīsu ekampi puññaṁ kātuṁ na labhāmī”ti.",
  "atk-s0506a1:548_8": "Athassā pitā “dukkhitā vata me dhītā”ti anattamanataṁ pavedetvā pañcadasa kahāpaṇasahassāni pesesi, “imasmiṁ nagare sirimā nāma gaṇikā atthi, devasikaṁ sahassaṁ gaṇhāti, imehi kahāpaṇehi taṁ ānetvā sāmikassa niyyādetvā sayaṁ yathāruci puññāni karotū”ti sāsanañca pahiṇi.",
  "atk-s0506a1:548_9": "Uttarā tathā katvā sāmikena sirimaṁ disvā “kimida”nti vutte “sāmi, imaṁ aḍḍhamāsaṁ mama sahāyikā tumhe paricaratu, ahaṁ pana imaṁ aḍḍhamāsaṁ dānañceva dātukāmā dhammañca sotukāmā”ti āha.",
  "atk-s0506a1:548_10": "So taṁ abhirūpaṁ itthiṁ disvā uppannasineho “sādhū”ti sampaṭicchi.",
  "atk-s0506a1:549_0": "Uttarāpi kho buddhappamukhaṁ bhikkhusaṅghaṁ nimantetvā “bhante, imaṁ aḍḍhamāsaṁ aññattha agantvā idheva bhikkhā gahetabbā”ti satthu paṭiññaṁ gahetvā “ito dāni paṭṭhāya yāva mahāpavāraṇā, tāva satthāraṁ upaṭṭhātuṁ dhammañca sotuṁ labhissāmī”ti tuṭṭhamānasā “evaṁ yāguṁ pacatha, evaṁ bhattaṁ pacatha, evaṁ pūvaṁ pacathā”ti mahānase sabbakiccāni saṁvidahantī vicarati.",
  "atk-s0506a1:549_1": "Athassā sāmiko “sve mahāpavāraṇā bhavissatī”ti mahānasābhimukho vātapāne ṭhatvā “kiṁ nu kho karontī sā andhabālā vicaratī”ti oloketvā taṁ sedakilinnaṁ chārikāya okiṇṇaṁ aṅgāramasimakkhitaṁ tathā saṁvidahitvā vicaramānaṁ disvā “aho andhabālā evarūpe ṭhāne imaṁ sirisampattiṁ nānubhavati, “muṇḍakasamaṇe upaṭṭhahissāmī’ti tuṭṭhacittā vicaratī”ti hasitvā apagañchi.",
  "atk-s0506a1:550_0": "Tasmiṁ apagate tassa santike ṭhitā sirimā “kiṁ nu kho oloketvā esa hasatī”ti teneva vātapānena olokentī uttaraṁ disvā “imaṁ oloketvā iminā hasitaṁ, addhā imassa etāya saddhiṁ santhavo atthī”ti cintesi.",
  "atk-s0506a1:550_1": "Sā kira aḍḍhamāsaṁ tasmiṁ gehe bāhirakaitthī hutvā vasamānāpi taṁ sampattiṁ anubhavamānā attano bāhirakaitthibhāvaṁ ajānitvā “ahaṁ gharasāminī”ti saññamakāsi.",
  "atk-s0506a1:550_2": "Sā uttarāya āghātaṁ bandhitvā “dukkhamassā uppādessāmī”ti pāsādā oruyha mahānasaṁ pavisitvā pūvapacanaṭṭhāne pakkuthitaṁ sappiṁ kaṭacchunā ādāya uttarābhimukhaṁ pāyāsi.",
  "atk-s0506a1:550_3": "Uttarā taṁ āgacchantiṁ disvā “mama sahāyikāya mayhaṁ upakāro kato, cakkavāḷaṁ atisambādhaṁ, brahmaloko atinīcako, mama pana sahāyikāya guṇova mahanto, ahampi etaṁ nissāya dānañca dātuṁ dhammañca sotuṁ labhiṁ, sace mama etissāya upari kodho atthi, idaṁ sappi maṁ dahatu, sace natthi, mā maṁ dahatū”ti taṁ mettāya phari.",
  "atk-s0506a1:550_4": "Tāya tassā matthake āsiñcitampi pakkuthitasappi sītodakaṁ viya ahosi.",
  "atk-s0506a1:550_5": "Atha naṁ “idaṁ sītalaṁ bhavissatī”ti puna kaṭacchukaṁ pūretvā ādāya āgacchantiṁ uttarāya dāsiyo disvā “are dubbinīte na tvaṁ amhākaṁ ayyāya upari pakkasappiṁ āsiñcituṁ anucchavikā”ti santajjentiyo ito cito ca uṭṭhāya hatthehi ca pādehi ca pothetvā bhūmiyaṁ pātesuṁ, uttarā vārentīpi vāretuṁ nāsakkhi.",
  "atk-s0506a1:550_6": "Atha sā upari ṭhatvā sabbā dāsiyo paṭibāhitvā “kissa te evarūpaṁ bhāriyaṁ kammaṁ kata”nti sirimaṁ ovaditvā uṇhodakena nhāpetvā satapākatelena abbhañji.",
  "atk-s0506a1:551_0": "Tasmiṁ khaṇe sā attano bāhirakitthibhāvaṁ ñatvā cintesi “mayā bhāriyaṁ kammaṁ kataṁ sāmikassa hasitamattakāraṇā imissā upari pakkasappiṁ āsiñcantiyā, ayaṁ ‘gaṇhatha na’nti dāsiyo na āṇāpetvā maṁ viheṭhanakālepi sabbā dāsiyo paṭibāhitvā mayhaṁ kattabbameva akāsi.",
  "atk-s0506a1:551_1": "Sacāhaṁ imaṁ na khamāpessāmi, muddhā me sattadhā phaleyyā”ti tassā pādamūle nipajjitvā “ayye, khamāhi me dosa”nti āha.",
  "atk-s0506a1:551_2": "“Ahaṁ sappitikā dhītā, pitari me khamāpite khamissāmī”ti.",
  "atk-s0506a1:551_3": "“Hotu, ayye, pitarampi te puṇṇaseṭṭhiṁ khamāpessāmī”ti.",
  "atk-s0506a1:551_4": "“Puṇṇo mama vaṭṭe janakapitā, vivaṭṭe janakapitari khamāpite pana ahaṁ khamissāmī”ti.",
  "atk-s0506a1:551_5": "“Ko pana te vivaṭṭe janakapitā”ti?",
  "atk-s0506a1:551_6": "“Sammāsambuddho”ti.",
  "atk-s0506a1:551_7": "“Mayhaṁ tena saddhiṁ vissāso natthi, ahaṁ kiṁ karissāmī”ti?",
  "atk-s0506a1:551_8": "“Satthā sve bhikkhusaṅghaṁ ādāya idhāgamissati, tvaṁ yathāladdhaṁ sakkāraṁ gahetvā idheva āgantvā taṁ khamāpehī”ti.",
  "atk-s0506a1:551_9": "Sā “sādhu, ayye”ti uṭṭhāya attano gehaṁ gantvā pañcasataparicārikitthiyo āṇāpetvā nānāvidhāni khādanīyabhojanīyāni ceva sūpeyyāni ca sampādetvā punadivase taṁ sakkāraṁ ādāya uttarāya gehaṁ āgantvā buddhappamukhassa bhikkhusaṅghassa patte patiṭṭhāpetuṁ avisahantī aṭṭhāsi, taṁ sabbaṁ gahetvā uttarāva saṁvidahi.",
  "atk-s0506a1:552_0": "Sirimāpi satthu bhattakiccāvasāne saddhiṁ parivārena satthu pādamūle nipajji.",
  "atk-s0506a1:552_1": "Atha naṁ satthā pucchi “ko te aparādho”ti.",
  "atk-s0506a1:552_2": "“Bhante mayā hiyyo idaṁ nāma kataṁ, atha me sahāyikā maṁ viheṭhayamānā dāsiyo nivāretvā mayhaṁ upakārameva akāsi.",
  "atk-s0506a1:552_3": "Sāhaṁ imissā guṇaṁ jānitvā imaṁ khamāpesiṁ, atha maṁ esā ‘tumhesu khamāpitesu khamissāmī’ti āhā”ti.",
  "atk-s0506a1:552_4": "“Evaṁ kira uttare”ti.",
  "atk-s0506a1:552_5": "“Āma, bhante, sīse me sahāyikāya pakkasappi āsitta”nti.",
  "atk-s0506a1:552_6": "“Atha tayā kiṁ cintita”nti?",
  "atk-s0506a1:552_7": "“Cakkavāḷaṁ atisambādhaṁ, brahmaloko atinīcako, mama sahāyikāya guṇova mahanto, ahañhi etaṁ nissāya dānañca dātuṁ dhammañca sotuṁ alatthaṁ, sace me imissā upari kodho atthi, idaṁ maṁ dahatu, no ce, mā dahatū”ti evaṁ cintetvā imaṁ mettāya phariṁ, bhanteti.",
  "atk-s0506a1:552_8": "Satthā “sādhu sādhu, uttare, evaṁ kodhaṁ jinituṁ vaṭṭati.",
  "atk-s0506a1:552_9": "Kodhano hi nāma akkodhena, akkosako anakkosantena, paribhāsako aparibhāsantena, thaddhamaccharī attano santakassa dānena, musāvādī saccavacanena jinitabbo”ti imamatthaṁ dassento –",
  "atk-s0506a1:553_0": "“Akkodhena jine kodhaṁ, asādhuṁ sādhunā jine;",
  "atk-s0506a1:554_0": "Jine kadariyaṁ dānena, saccenālikavādina”nti. –",
  "atk-s0506a1:555_0": "Imaṁ gāthaṁ vatvā gāthāpariyosāne catusaccakathaṁ abhāsi.",
  "atk-s0506a1:555_1": "Saccapariyosāne uttarā sakadāgāmiphale patiṭṭhahi, sāmiko ca sasuro ca sassu ca sotāpattiphalaṁ sacchikariṁsu, sirimāpi pañcasataparivārā sotāpannā ahosi.",
  "atk-s0506a1:555_2": "Aparabhāge uttarā kālaṁ katvā tāvatiṁsabhavane uppajji.",
  "atk-s0506a1:555_3": "Athāyasmā mahāmoggallāno heṭṭhā vuttanayeneva devacārikaṁ caranto uttaraṁ devadhītaraṁ disvā –",
  "atk-s0506a1:556_0": "124.",
  "atk-s0506a1:557_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:558_0": "Obhāsentī disā sabbā, osadhī viya tārakā.",
  "atk-s0506a1:559_0": "125.",
  "atk-s0506a1:560_0": "“Kena tetādiso vaṇṇo, kena te idha mijjhati;",
  "atk-s0506a1:561_0": "Uppajjanti ca te bhogā, ye keci manaso piyā.",
  "atk-s0506a1:562_0": "126.",
  "atk-s0506a1:563_0": "“Pucchāmi taṁ devi mahānubhāve,",
  "atk-s0506a1:564_0": "Manussabhūtā kimakāsi puññaṁ;",
  "atk-s0506a1:565_0": "Kenāsi evaṁ jalitānubhāvā,",
  "atk-s0506a1:566_0": "Vaṇṇo ca te sabbadisā pabhāsatī”ti. – paṭipucchi;",
  "atk-s0506a1:567_0": "127.",
  "atk-s0506a1:568_0": "“Sā devatā attamanā, moggallānena pucchitā;",
  "atk-s0506a1:569_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:570_0": "128.",
  "atk-s0506a1:571_0": "“Issā ca maccheramatho paḷāso, nāhosi mayhaṁ gharamāvasantiyā;",
  "atk-s0506a1:572_0": "Akkodhanā bhattu vasānuvattinī, uposathe niccahamappamattā.",
  "atk-s0506a1:573_0": "129.",
  "atk-s0506a1:574_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:575_0": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:576_0": "130.",
  "atk-s0506a1:577_0": "“Uposathaṁ upavasissaṁ, sadā sīlesu saṁvutā;",
  "atk-s0506a1:578_0": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:579_0": "131.",
  "atk-s0506a1:580_0": "“Pāṇātipātā viratā, musāvādā ca saññatā;",
  "atk-s0506a1:581_0": "Theyyā ca aticārā ca, majjapānā ca ārakā.",
  "atk-s0506a1:582_0": "132.",
  "atk-s0506a1:583_0": "“Pañcasikkhāpade ratā, ariyasaccāna kovidā;",
  "atk-s0506a1:584_0": "Upāsikā cakkhumato, gotamassa yasassino.",
  "atk-s0506a1:585_0": "133.",
  "atk-s0506a1:586_0": "“Sāhaṁ sakena sīlena, yasasā ca yasassinī;",
  "atk-s0506a1:587_0": "Anubhomi sakaṁ puññaṁ, sukhitā camhināmayā.",
  "atk-s0506a1:588_0": "134.",
  "atk-s0506a1:589_0": "“Tena metādiso vaṇṇo, tena me idha mijjhati;",
  "atk-s0506a1:590_0": "Uppajjanti ca me bhogā, ye keci manaso piyā.",
  "atk-s0506a1:591_0": "135.",
  "atk-s0506a1:592_0": "“Akkhāmi te bhikkhu mahānubhāva, manussabhūtā yamahaṁ akāsiṁ;",
  "atk-s0506a1:593_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:594_0": "Devatāpissa vissajjesi.",
  "atk-s0506a1:595_0": "126.",
  "atk-s0506a1:595_1": "Mama ca, bhante, vacanena bhagavato pāde sirasā vandeyyāsi “uttarā nāma bhante, upāsikā bhagavato pāde sirasā vandatī”ti.",
  "atk-s0506a1:595_2": "Anacchariyaṁ kho panetaṁ, bhante, yaṁ maṁ bhagavā aññatarasmiṁ sāmaññaphale byākareyya, taṁ bhagavā sakadāgāmiphale byākāsīti.",
  "atk-s0506a1:596_0": "128.",
  "atk-s0506a1:596_1": "Tattha issā ca maccheramatho paḷāso, nāhosi mayhaṁ gharamāvasantiyāti yā ca agāramajjhe vasantīnaṁ aññāsaṁ itthīnaṁ sampattiādivisayā parasampattiusūyanalakkhaṇā issā, yañca tāvakālikādivasenāpi kiñci yācantānaṁ adātukāmatāya attasampattinigūhanalakkhaṇaṁ macchariyaṁ, yo ca kulapadesādinā parehi yugaggāhalakkhaṇo paḷāso uppajjati, so tividhopi pāpadhammo gehe ṭhitāya mayhaṁ satipi paccayasamavāye nāhosi na uppajji.",
  "atk-s0506a1:596_2": "Akkodhanāti khantimettānuddayasampannatāya akujjhanasabhāvā.",
  "atk-s0506a1:596_3": "Bhattu vasānuvattinīti pubbuṭṭhānapacchānipātanādinā sāmikassa anukūlabhāvena vase vattanasīlā, manāpacārinīti attho.",
  "atk-s0506a1:596_4": "Uposathe niccahamappamattāti ahaṁ uposathasīlarakkhaṇe niccaṁ appamattā appamādavihārinī.",
  "atk-s0506a1:597_0": "129.",
  "atk-s0506a1:597_1": "Tameva uposathe appamādaṁ dassentī yesu divasesu taṁ rakkhitabbaṁ, yādisaṁ yathā ca rakkhitabbaṁ, taṁ dassetuṁ “cātuddasi”ntiādimāha.",
  "atk-s0506a1:597_2": "Tattha cātuddasiṁ pañcadasinti pakkhassāti sambandho, accantasaṁyoge cetaṁ upayogavacanaṁ.",
  "atk-s0506a1:597_3": "Yā ca pakkhassa aṭṭhamīti ettha cāti vacanaseso.",
  "atk-s0506a1:597_4": "Pāṭihāriyapakkhañcāti paṭiharaṇakapakkhañca, cātuddasīpañcadasīaṭṭhamīnaṁ yathākkamaṁ ādito antato cāti pavesananikkhamanavasena uposathasīlassa paṭiharitabbaṁ pakkhañca, terasī pāṭipadā sattamī navamī cāti attho.",
  "atk-s0506a1:597_5": "Aṭṭhaṅgasusamāgatanti pāṇātipātāveramaṇīādīhi aṭṭhahaṅgehi eva suṭṭhu samāgataṁ samannāgataṁ.",
  "atk-s0506a1:598_0": "130.Upavasissanti upavasiṁ.",
  "atk-s0506a1:598_1": "Atītatthe hi idaṁ anāgatavacanaṁ.",
  "atk-s0506a1:598_2": "Keci pana “upavasiṁ”icceva paṭhanti.",
  "atk-s0506a1:598_3": "Sadāti sappaṭihārikesu sabbesu uposathadivasesu.",
  "atk-s0506a1:598_4": "Sīlesūti uposathasīlesu sādhetabbesu.",
  "atk-s0506a1:598_5": "Nipphādetabbe hi idaṁ bhummaṁ.",
  "atk-s0506a1:598_6": "Saṁvutāti kāyavācācittehi saṁvutā.",
  "atk-s0506a1:598_7": "Sadāti vā sabbakālaṁ.",
  "atk-s0506a1:598_8": "Sīlesūti niccasīlesu.",
  "atk-s0506a1:598_9": "Saṁvutāti kāyavācāhi saṁvutā.",
  "atk-s0506a1:599_0": "131.",
  "atk-s0506a1:599_1": "Idāni taṁ niccasīlaṁ dassetuṁ “pāṇātipātā viratā”tiādi vuttaṁ.",
  "atk-s0506a1:599_2": "Tattha pāṇoti vohārato satto, paramatthato jīvitindriyaṁ.",
  "atk-s0506a1:599_3": "Pāṇassa atipāto pāṇavadho pāṇaghāto pāṇātipāto, atthato pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ aññataradvārapavattā vadhakacetanā.",
  "atk-s0506a1:599_4": "Tato pāṇātipātā.",
  "atk-s0506a1:599_5": "Viratāti oratā, nivattāti attho.",
  "atk-s0506a1:600_0": "Musāvādāti musā nāma visaṁvādanapurekkhārassa atthabhañjanako vacīpayogo vā kāyapayogo vā, visaṁvādanādhippāyena parassa visaṁvādakakāyavacīpayogasamuṭṭhāpikā cetanā musāvādo.",
  "atk-s0506a1:600_1": "Atha vā musāti abhūtaṁ atacchaṁ vatthu, vādoti tassa bhūtato tacchato viññāpetukāmassa tathā viññattisamuṭṭhāpikā cetanā.",
  "atk-s0506a1:600_2": "Tato musāvādā saññatā oratā, viratāti attho.",
  "atk-s0506a1:600_3": "Ca-saddo sampiṇḍanattho.",
  "atk-s0506a1:601_0": "Theyyāti theyyaṁ vuccati thenabhāvo, corikāya parassaharaṇanti attho.",
  "atk-s0506a1:601_1": "Atthato parapariggahite parapariggahitasaññino tadādāyakaupakkamasamuṭṭhāpikā theyyacetanā theyyaṁ.",
  "atk-s0506a1:601_2": "Tato theyyā saññatā, ārakāti vā sambandho.",
  "atk-s0506a1:602_0": "Aticārāti aticca cāro aticāro, lokamariyādaṁ atikkamitvā agamanīyaṭṭhāne kāmavasena cāro micchācāroti attho.",
  "atk-s0506a1:602_1": "Agamanīyaṭṭhānaṁ nāma –",
  "atk-s0506a1:602_2": "purisānaṁ māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti dasa, dhanakkītā chandavāsinī bhogavāsinī paṭavāsinī odapattakinī obhaṭacumbaṭā dāsī ca bhariyā kammakārī ca bhariyā dhajāhaṭā muhuttikāti dasāti vīsati itthiyo.",
  "atk-s0506a1:602_3": "Itthīsu pana dvinnaṁ sārakkhasaparidaṇḍānaṁ dasannañca dhanakkītādīnanti dvādasannaṁ aññapurisā agamanīyaṭṭhānaṁ, idameva idha adhippetaṁ.",
  "atk-s0506a1:602_4": "Lakkhaṇato pana asaddhammādhippāyena kāyadvārapavattā agamanīyaṭṭhānavītikkamacetanā aticāro.",
  "atk-s0506a1:602_5": "Tasmā aticārā.",
  "atk-s0506a1:603_0": "Majjapānāti majjaṁ vuccatimadanīyaṭṭhena surā ca merayañca, pivanti tenāti pānaṁ, majjassa pānaṁ majjapānaṁ.",
  "atk-s0506a1:603_1": "Yāya dussīlyacetanāya majjasaṅkhātaṁ piṭṭhasurā, pūvasurā, odaniyasurā, kiṇṇapakkhittā, sambhārasaṁyuttāti pañcabhedaṁ suraṁ vā, pupphāsavo, phalāsavo, madhvāsavo, guḷāsavo, sambhārasaṁyuttoti pañcabhedaṁ merayaṁ vā bījato paṭṭhāya kusaggenāpi pivati, sā cetanā majjapānaṁ.",
  "atk-s0506a1:603_2": "Tasmā majjapānā ārakā viratā.",
  "atk-s0506a1:604_0": "132.",
  "atk-s0506a1:604_1": "Evaṁ “pāṇātipātā viratā”tiādinā pahātabbadhammavasena vibhajitvā dassitaṁ niccasīlaṁ puna samādātabbatāvasena ekato katvā dassentī “pañcasikkhāpade ratā”ti āha.",
  "atk-s0506a1:604_2": "Tattha sikkhāpadanti sikkhitabbapadaṁ, sikkhākoṭṭhāseti attho.",
  "atk-s0506a1:604_3": "Atha vā jhānādayo sabbepi kusalā dhammā sikkhitabbato sikkhā, pañcasu pana sīlaṅgesu yaṁkiñci aṅgaṁ tāsaṁ sikkhānaṁ patiṭṭhānaṭṭhena padanti sikkhānaṁ padattā sikkhāpadaṁ, pañca sīlaṅgāni.",
  "atk-s0506a1:604_4": "Tasmiṁ pañcavidhe sikkhāpade ratā abhiratāti pañcasikkhāpade ratā.",
  "atk-s0506a1:604_5": "Ariyasaccāna kovidāti pariññāpahānasacchikiriyābhāvanābhisamayavasena dukkhasamudayanirodhamaggasaṅkhātesu catūsu ariyasaccesu kusalā nipuṇā, paṭividdhacatusaccāti attho.",
  "atk-s0506a1:604_6": "Gotamassāti bhagavantaṁ gottena kitteti.",
  "atk-s0506a1:604_7": "Yasassinoti kittimato, parivāravato vā.",
  "atk-s0506a1:605_0": "133.Sāhanti sā yathāvuttaguṇā ahaṁ.",
  "atk-s0506a1:605_1": "Sakena sīlenāti anussukitādinā attano sabhāvasīlena ca uposathasīlādisamādānasīlena ca kāraṇabhūtena.",
  "atk-s0506a1:605_2": "Tañhi sattānaṁ kammassakatāya hitasukhāvahatāya ca visesato “saka”nti vuccati.",
  "atk-s0506a1:605_3": "Tenevāha –",
  "atk-s0506a1:606_0": "“Tañhi tassa sakaṁ hoti, tañca ādāya gacchati;",
  "atk-s0506a1:607_0": "Tañcassa anugaṁ hoti, chāyāva anapāyinī”ti. ;",
  "atk-s0506a1:608_0": "Yasasā ca yasassinīti “uttarā upāsikā sīlācārasampannā anussukī amaccharī akkodhanā”tiādinā “āgataphalā viññātasāsanā”tiādinā ca yathābhūtaguṇādhigatena jalatale telena viya samantato patthaṭena kittisaddena yasassinī kittimatī, tena vā sīlaguṇena idha adhigatena yasaparivārena yasassinī sampannaparivārā.",
  "atk-s0506a1:608_1": "Anubhomi sakaṁ puññanti yathūpacitaṁ attano puññaṁ paccanubhomi.",
  "atk-s0506a1:608_2": "Yassa hi puññaphalaṁ anubhūyati, phalūpacārena taṁ puññampi anubhūyatīti vuccati.",
  "atk-s0506a1:608_3": "Atha vā puthujjanabhāvato sucaritaphalampi “puñña”nti vuccati.",
  "atk-s0506a1:608_4": "Yathāha “kusalānaṁ, bhikkhave, dhammānaṁ samādānahetu evamidaṁ puññaṁ pavaḍḍhatī”ti.",
  "atk-s0506a1:608_5": "Sukhitā camhināmayāti dibbasukhena ca phalasukhena ca sukhitā camhi bhavāmi, kāyikacetasikadukkhābhāvato anāmayā arogā.",
  "atk-s0506a1:609_0": "136.Mama cāti ca-saddo samuccayattho.",
  "atk-s0506a1:609_1": "Tena “mama vacanena ca vandeyyāsi, na tava sabhāvenevā”ti vandanaṁ samuccinoti.",
  "atk-s0506a1:609_2": "Anacchariyantiādinā attano ariyasāvikābhāvassa pākaṭabhāvaṁ dasseti.",
  "atk-s0506a1:609_3": "Taṁ bhagavātiādi saṅgītikāravacanaṁ.",
  "atk-s0506a1:609_4": "Sesaṁ vuttanayamevāti.",
  "atk-s0506a1:610_0": "Uttarāvimānavaṇṇanā niṭṭhitā.",
  "atk-s0506a1:611_0": "16. Sirimāvimānavaṇṇanā",
  "atk-s0506a1:612_0": "Yuttā ca te paramaalaṅkatā hayāti sirimāvimānaṁ.",
  "atk-s0506a1:612_1": "Tassa kā uppatti?",
  "atk-s0506a1:612_2": "Bhagavā rājagahe viharati veḷuvane kalandakanivāpe.",
  "atk-s0506a1:612_3": "Tena ca samayena heṭṭhā anantaravatthumhi vuttā sirimā gaṇikā sotāpattiphalassa adhigatattā vissajjitakiliṭṭhakammantā hutvā saṅghassa aṭṭha salākabhattāni paṭṭhapesi.",
  "atk-s0506a1:612_4": "Ādito paṭṭhāya nibaddhaṁ aṭṭha bhikkhū gehaṁ āgacchanti.",
  "atk-s0506a1:612_5": "Sā “sappiṁ gaṇhatha khīraṁ gaṇhathā”tiādīni vatvā tesaṁ patte pūreti, ekena laddhaṁ tiṇṇampi catunnampi pahoti, devasikaṁ soḷasakahāpaṇaparibbayena piṇḍapāto dīyati.",
  "atk-s0506a1:612_6": "Athekadivasaṁ eko bhikkhu tassā gehe aṭṭhakabhattaṁ bhuñjitvā tiyojanamatthake ekaṁ vihāraṁ agamāsi.",
  "atk-s0506a1:612_7": "Atha naṁ sāyaṁ therupaṭṭhāne nisinnaṁ pucchiṁsu, “āvuso, kahaṁ bhikkhaṁ gahetvā idhāgatosī”ti?",
  "atk-s0506a1:612_8": "“Sirimāya aṭṭhakabhattaṁ me bhutta”nti.",
  "atk-s0506a1:612_9": "“Taṁ manāpaṁ katvā deti, āvuso”ti.",
  "atk-s0506a1:612_10": "“Na sakkā tassā bhattaṁ vaṇṇetuṁ, atipaṇītaṁ katvā deti, ekena laddhaṁ tiṇṇampi catunnampi pahoti, tassā pana deyyadhammatopi dassanameva uttaritaraṁ”.",
  "atk-s0506a1:612_11": "Sā hi itthī evarūpā ca evarūpā cāti tassā guṇe kathesi.",
  "atk-s0506a1:613_0": "Atheko bhikkhu tassā guṇakathaṁ sutvā adisvāpi savaneneva sinehaṁ uppādetvā “mayā tattha gantvā taṁ daṭṭhuṁ vaṭṭatī”ti attano vassaggaṁ kathetvā taṁ bhikkhuṁ ṭhitikaṁ pucchitvā “sve, āvuso, tasmiṁ gehe tvaṁ saṅghatthero hutvā aṭṭhakabhattaṁ labhissasī”ti sutvā taṅkhaṇaññeva pattacīvaramādāya pakkanto pātova aruṇe uggacchante salākaggaṁ pavisitvā ṭhito saṅghatthero hutvā tassā gehe aṭṭhakabhattaṁ labhi.",
  "atk-s0506a1:613_1": "Yo pana so bhikkhu hiyyo bhuñjitvā pakkāmi, tassa gatavelāyamevassā sarīre rogo uppajji.",
  "atk-s0506a1:613_2": "Tasmā ābharaṇāni omuñcitvā nipajji.",
  "atk-s0506a1:613_3": "Athassā dāsiyo aṭṭhakabhattaṁ labhituṁ āgate bhikkhū disvā ārocesuṁ.",
  "atk-s0506a1:613_4": "Sā gantvā sahatthā patte gahetuṁ vā nisīdāpetuṁ vā asakkontī dāsiyo āṇāpesi “ammā patte gahetvā ayye nisīdāpetvā yāguṁ pāyetvā khajjakaṁ datvā bhattavelāya patte pūretvā dethā”ti.",
  "atk-s0506a1:613_5": "Tā “sādhu, ayye”ti bhikkhū pavesetvā yāguṁ pāyetvā khajjakaṁ datvā bhattavelāya bhattassa patte pūretvā tassā ārocayiṁsu.",
  "atk-s0506a1:613_6": "Sā “maṁ pariggahetvā netha, ayye vandissāmī”ti vatvā tāhi pariggahetvā bhikkhūnaṁ santikaṁ nītā vedhamānena sarīrena bhikkhū vandi.",
  "atk-s0506a1:613_7": "So bhikkhu taṁ oloketvā cintesi “gilānāya tāva ayaṁ etissā rūpasobhā, arogakāle pana sabbābharaṇapaṭimaṇḍitāya imissā kīdisī rūpasampattī”ti.",
  "atk-s0506a1:613_8": "Athassa anekavassakoṭisannicito kileso samudācari.",
  "atk-s0506a1:613_9": "So aññāṇī hutvā bhattaṁ bhuñjituṁ asakkonto pattaṁ ādāya vihāraṁ gantvā pattaṁ pidhāya ekamante ṭhapetvā cīvarakaṇṇaṁ pattharitvā nipajji.",
  "atk-s0506a1:613_10": "Atha naṁ eko sahāyako bhikkhu yācantopi bhojetuṁ nāsakkhi, so chinnabhatto ahosi.",
  "atk-s0506a1:614_0": "Taṁ divasameva sāyanhasamaye sirimā kālamakāsi.",
  "atk-s0506a1:614_1": "Rājā satthu sāsanaṁ pesesi “bhante, jīvakassa kaniṭṭhabhaginī sirimā kālamakāsī”ti.",
  "atk-s0506a1:614_2": "Satthā taṁ sutvā rañño sāsanaṁ pahiṇi “sirimāya sarīrajhāpanakiccaṁ natthi, āmakasusāne taṁ yathā kākādayo na khādanti, tathā nipajjāpetvā rakkhāpethā”ti.",
  "atk-s0506a1:614_3": "Rājā tathā akāsi.",
  "atk-s0506a1:614_4": "Paṭipāṭiyā tayo divasā atikkantā, catutthe divase sarīraṁ uddhumāyi, navahi vaṇamukhehi puḷavakā pagghariṁsu, sakalasarīraṁ bhinnasālibhattacāṭi viya ahosi.",
  "atk-s0506a1:614_5": "Rājā nagare bheriṁ carāpesi “ṭhapetvā geharakkhaṇakadārake sirimāya dassanatthaṁ anāgacchantānaṁ aṭṭha kahāpaṇā daṇḍo”ti.",
  "atk-s0506a1:614_6": "Satthu santikañca pesesi “buddhappamukho kira saṅgho sirimāya dassanatthaṁ āgacchatū”ti.",
  "atk-s0506a1:614_7": "Satthā bhikkhūnaṁ ārocāpesi “sirimāya dassanatthaṁ gamissāmā”ti.",
  "atk-s0506a1:615_0": "Sopi daharabhikkhu cattāro divase kassaci vacanaṁ aggahetvā chinnabhattova nipajji.",
  "atk-s0506a1:615_1": "Patte bhattaṁ pūtikaṁ jātaṁ, patte malampi uṭṭhahi.",
  "atk-s0506a1:615_2": "Atha so sahāyakabhikkhunā upasaṅkamitvā “āvuso satthā sirimāya dassanatthaṁ gacchatī”ti vuccamāno tathā chātajjhattopi “sirimā”ti vuttapadeyeva sahasā uṭṭhahitvā “satthā sirimaṁ daṭṭhuṁ gacchati, tvampi gamissasī”ti?",
  "atk-s0506a1:615_3": "“Āma gamissāmī”ti bhattaṁ chaḍḍetvā pattaṁ dhovitvā thavikāya pakkhipitvā bhikkhusaṅghena saddhiṁ agamāsi.",
  "atk-s0506a1:615_4": "Satthā bhikkhusaṅghaparivuto ekapasse aṭṭhāsi, bhikkhunisaṅghopi rājaparisāpi upāsakaparisāpi upāsikāparisāpi ekekapasse aṭṭhaṁsu.",
  "atk-s0506a1:616_0": "Satthā rājānaṁ pucchi “kā esā, mahārājā”ti?",
  "atk-s0506a1:616_1": "“Bhante, jīvakassa kaniṭṭhabhaginī sirimā nāmā”ti.",
  "atk-s0506a1:616_2": "“Sirimā esā”ti?",
  "atk-s0506a1:616_3": "“Āma, bhante”ti.",
  "atk-s0506a1:616_4": "Tena hi nagare bheriṁ carāpehi “sahassaṁ datvā sirimaṁ gaṇhantū”ti.",
  "atk-s0506a1:616_5": "Rājā tathā kāresi, ekopi “ha”nti vā “hu”nti vā vadanto nāma nāhosi.",
  "atk-s0506a1:616_6": "Rājā satthu ārocesi “na gaṇhanti bhante”ti, tena hi mahārāja agghaṁ ohāpehīti.",
  "atk-s0506a1:616_7": "Rājā “pañcasatāni datvā gaṇhantū”ti bheriṁ carāpetvā kañci gaṇhanakaṁ adisvā “aḍḍhateyyasatāni, dvesatāni, sataṁ, paññāsaṁ, pañcavīsati, vīsati kahāpaṇe, dasa kahāpaṇe, pañca kahāpaṇe, ekaṁ kahāpaṇaṁ, aḍḍhaṁ, pādaṁ, māsakaṁ, kākaṇikaṁ datvā sirimaṁ gaṇhantū”ti bheriṁ carāpetvā “mudhāpi gaṇhantū”ti bheriṁ carāpesi, tathāpi “ha”nti vā “hu”nti vā vadanto nāma nāhosi.",
  "atk-s0506a1:616_8": "Rājā “mudhāpi, bhante, gaṇhanto natthī”ti āha.",
  "atk-s0506a1:616_9": "Satthā “passatha, bhikkhave, mahājanassa piyamātugāmaṁ, imasmiṁyeva nagare sahassaṁ datvā pubbe ekadivasaṁ labhiṁsu, idāni mudhāpi gaṇhanto natthi evarūpaṁ nāma rūpaṁ khayavayappattaṁ āharimehi alaṅkārehi vicittakataṁ navannaṁ vaṇṇamukhānaṁ vasena arubhūtaṁ tīhi aṭṭhisatehi samussitaṁ niccāturaṁ kevalaṁ bālamahājanena bahudhā saṅkappitatāya bahusaṅkappaṁ addhuvaṁ attabhāva”nti dassento –",
  "atk-s0506a1:617_0": "“Passa cittakataṁ bimbaṁ, arukāyaṁ samussitaṁ;",
  "atk-s0506a1:618_0": "Āturaṁ bahusaṅkappaṁ, yassa natthi dhuvaṁ ṭhitī”ti. –",
  "atk-s0506a1:619_0": "Gāthamāha.",
  "atk-s0506a1:619_1": "Desanāpariyosāne sirimāya paṭibaddhacitto bhikkhu vigatachandarāgo hutvā vipassanaṁ vaḍḍhetvā arahattaṁ pāpuṇi, caturāsītiyā pāṇasahassānaṁ dhammābhisamayo ahosi.",
  "atk-s0506a1:620_0": "Tena ca samayena sirimā devakaññā attano vibhavasamiddhiṁ oloketvā āgataṭṭhānaṁ olokentī purimattabhāve attano sarīrasamīpe bhikkhusaṅghaparivutaṁ bhagavantaṁ ṭhitaṁ mahājanakāyañca sannipatitaṁ disvā pañcahi devakaññāsatehi parivutā pañcahi rathasatehi dissamānakāyā āgantvā rathato otaritvā saparivārā bhagavantaṁ vanditvā katañjalī aṭṭhāsi.",
  "atk-s0506a1:620_1": "Tena ca samayena āyasmā vaṅgīso bhagavato avidūre ṭhito hoti.",
  "atk-s0506a1:620_2": "So bhagavantaṁ etadavoca “paṭibhāti maṁ bhagavā ekaṁ pañhaṁ pucchitu”nti.",
  "atk-s0506a1:620_3": "“Paṭibhātu taṁ vaṅgīsā”ti bhagavā avoca.",
  "atk-s0506a1:620_4": "Āyasmā vaṅgīso taṁ sirimaṁ devadhītaraṁ –",
  "atk-s0506a1:621_0": "137.",
  "atk-s0506a1:622_0": "“Yuttā ca te paramaalaṅkatā hayā, adhomukhā aghasigamā balī javā;",
  "atk-s0506a1:623_0": "Abhinimmitā pañcarathāsatā ca te, anventi taṁ sārathicoditā hayā.",
  "atk-s0506a1:624_0": "138.",
  "atk-s0506a1:625_0": "“Sā tiṭṭhasi rathavare alaṅkatā,",
  "atk-s0506a1:626_0": "Obhāsayaṁ jalamiva joti povako;",
  "atk-s0506a1:627_0": "Pucchāmi taṁ varatanu anomadassane,",
  "atk-s0506a1:628_0": "Kasmā nu kāyā anadhivaraṁ upāgamī”ti. – paṭipucchi;",
  "atk-s0506a1:629_0": "137.",
  "atk-s0506a1:629_1": "Tattha yuttā ca te paramaalaṅkatā hayāti paramaṁ ativiya visesato alaṅkatā, paramehi vā uttamehi dibbehi assālaṅkārehi alaṅkatā, paramā vā aggā seṭṭhā ājānīyā sabbālaṅkārehi alaṅkatā hayā assā te tava rathe yojitā, yuttā vā te rathassa ca anucchavikā, aññamaññaṁ vā sadisatāya yuttā saṁsaṭṭhāti attho.",
  "atk-s0506a1:629_2": "Ettha ca “paramaalaṅkatā”ti purimasmiṁ pakkhe sandhiṁ akatvā dutiyasmiṁ pakkhe avibhattikaniddeso daṭṭhabbo.",
  "atk-s0506a1:629_3": "Adhomukhāti heṭṭhāmukhā.",
  "atk-s0506a1:629_4": "Yadipi te tadā pakatiyāva ṭhitā, devalokato orohaṇavasena “adhomukhā”ti vuttā.",
  "atk-s0506a1:629_5": "Aghasigamāti vehāsaṁgamā.",
  "atk-s0506a1:629_6": "Balīti balavanto.",
  "atk-s0506a1:629_7": "Javāti javanakā, balavanto ceva vegavanto cāti attho.",
  "atk-s0506a1:629_8": "Abhinimmitāti tava puññakammena nimmitā nibbattā.",
  "atk-s0506a1:629_9": "Sayaṁ nimmitameva vā sandhāya “abhinimmitā”ti vuttaṁ nimmānaratibhāvato sirimāya devadhītāya.",
  "atk-s0506a1:629_10": "Pañcarathāsatāti gāthāsukhatthaṁ thakārassa dīghaṁ liṅgavipallāsañca katvā vuttaṁ, vibhattialopo vā daṭṭhabbo, pañca rathasatānīti attho.",
  "atk-s0506a1:629_11": "Anventi taṁ sārathicoditā hayāti sārathīhi coditā viya rathesu yuttā ime hayā bhadde, devate, taṁ anugacchanti.",
  "atk-s0506a1:629_12": "“Sārathiacoditā”ti keci paṭhanti, sārathīhi acoditā eva anugacchantīti attho.",
  "atk-s0506a1:629_13": "“Sārathicoditā hayā”ti ekaṁyeva vā padaṁ gāthāsukhatthaṁ dīghaṁ katvā vuttaṁ, sārathicoditahayā pañca rathasatāti yojanā.",
  "atk-s0506a1:630_0": "138.Sā tiṭṭhasīti sā tvaṁ tiṭṭhasi.",
  "atk-s0506a1:630_1": "Rathavareti rathuttame.",
  "atk-s0506a1:630_2": "Alaṅkatāti saṭṭhisakaṭabhārehi dibbālaṅkārehi alaṅkatasarīrā.",
  "atk-s0506a1:630_3": "Obhāsayaṁ jalamiva joti pāvakoti obhāsentī jotiriva jalantī pāvako viya ca tiṭṭhasi, samantato obhāsentī jalantī tiṭṭhasīti vuttaṁ hoti.",
  "atk-s0506a1:630_4": "“Jotī”ti ca candimasūriyanakkhattatārakarūpānaṁ sādhāraṇanāmaṁ.",
  "atk-s0506a1:630_5": "Varatanūti uttamarūpadhare sabbaṅgasobhane.",
  "atk-s0506a1:630_6": "Tato eva anomadassane alāmakadassane, dassanīye pāsādiketi attho.",
  "atk-s0506a1:630_7": "Kasmā nu kāyā anadhivaraṁ upāgamīti kuto nāma devakāyato anuttaraṁ sammāsambuddhaṁ payirupāsanāya upagañchi upagatāsi.",
  "atk-s0506a1:631_0": "Evaṁ therena pucchitā sā devatā attānaṁ āvikarontī –",
  "atk-s0506a1:632_0": "139.",
  "atk-s0506a1:633_0": "“Kāmaggapattānaṁ yamāhunuttaraṁ, nimmāya nimmāya ramanti devatā;",
  "atk-s0506a1:634_0": "Tasmā kāyā accharā kāmavaṇṇinī, idhāgatā anadhivaraṁ namassitu”nti. –",
  "atk-s0506a1:635_0": "Gāthamāha.",
  "atk-s0506a1:636_0": "139.",
  "atk-s0506a1:636_1": "Tattha kāmaggapattānaṁ yamāhunuttaranti kāmūpabhogehi aggabhāvaṁ pattānaṁ paranimmitavasavattīnaṁ devānaṁ yaṁ devakāyaṁ yasena bhogādivasena ca anuttaranti vadanti, tato kāyā.",
  "atk-s0506a1:636_2": "Nimmāya nimmāya ramanti devatāti nimmānaratidevatā attanā yathārucite kāme sayaṁ nimminitvā nimminitvā ramanti kīḷanti laḷantā abhiramanti.",
  "atk-s0506a1:636_3": "Tasmā kāyāti tasmā nimmānaratidevanikāyā.",
  "atk-s0506a1:636_4": "Kāmavaṇṇinīti kāmarūpadharā yathicchitarūpadhārinī.",
  "atk-s0506a1:636_5": "Idhāgatāti idha imasmiṁ manussaloke, imaṁ vā manussalokaṁ āgatā.",
  "atk-s0506a1:637_0": "Evaṁ devatāya attano nimmānaratidevatābhāve kathite puna thero tassā purimabhavaṁ tattha katapuññakammaṁ laddhiñca kathāpetukāmo –",
  "atk-s0506a1:638_0": "140.",
  "atk-s0506a1:639_0": "“Kiṁ tvaṁ pure sucaritamācarīdha, kenacchasi tvaṁ amitayasā sukhedhitā;",
  "atk-s0506a1:640_0": "Iddhī ca te anadhivarā vihaṅgamā, vaṇṇo ca te dasa disā virocati.",
  "atk-s0506a1:641_0": "141.",
  "atk-s0506a1:642_0": "“Devehi tvaṁ parivutā sakkatā casi,",
  "atk-s0506a1:643_0": "Kuto cutā sugatigatāsi devate;",
  "atk-s0506a1:644_0": "Kassa vā tvaṁ vacanakarānusāsaniṁ,",
  "atk-s0506a1:645_0": "Ācikkha me tvaṁ yadi buddhasāvikā”ti. – dve gāthā abhāsi;",
  "atk-s0506a1:646_0": "140.",
  "atk-s0506a1:646_1": "Tattha ācarīti dīghaṁ katvā vuttaṁ, upacinīti attho.",
  "atk-s0506a1:646_2": "Idhāti nipātamattaṁ, idha vā imasmiṁ devattabhāve.",
  "atk-s0506a1:646_3": "Kenacchasīti kena puññakammena assatthā acchasi.",
  "atk-s0506a1:646_4": "“Kenāsi tva”nti keci paṭhanti.",
  "atk-s0506a1:646_5": "Amitayasāti na mitayasā anappakaparivārā.",
  "atk-s0506a1:646_6": "Sukhedhitāti sukhena vaḍḍhitā, suparibrūhitadibbasukhāti attho.",
  "atk-s0506a1:646_7": "Iddhīti dibbānubhāvo.",
  "atk-s0506a1:646_8": "Anadhivarāti adhikā visiṭṭhā aññā etissā natthīti anadhivarā, atiuttamāti attho.",
  "atk-s0506a1:646_9": "Vihaṅgamāti vehāsagāminī.",
  "atk-s0506a1:646_10": "Dasa disāti dasapi disā.",
  "atk-s0506a1:646_11": "Virocatīti obhāseti.",
  "atk-s0506a1:647_0": "141.Parivutāsakkatā casīti samantato parivāritā sambhāvitā ca asi.",
  "atk-s0506a1:647_1": "Kuto cutā sugatigatāsīti pañcasu gatīsu kataragatito cutā hutvā sugatiṁ imaṁ devagatiṁ paṭisandhivasena upagatā asi.",
  "atk-s0506a1:647_2": "Kassa vā tvaṁ vacanakarānusāsaninti kassa nu vā satthu sāsane pāvacane ovādānusāsanisampaṭicchanena tvaṁ vacanakarā asīti yojanā.",
  "atk-s0506a1:647_3": "Kassa vā tvaṁ satthu vacanakarā anusāsakassa anusiṭṭhiyaṁ patiṭṭhānenāti evaṁ vā ettha attho daṭṭhabbo.",
  "atk-s0506a1:647_4": "Evaṁ anuddesikavasena tassā laddhiṁ pucchitvā puna uddesikavasena “ācikkha me tvaṁ yadi buddhasāvikā”ti pucchati.",
  "atk-s0506a1:647_5": "Tattha buddhasāvikāti sabbampi ñeyyadhammaṁ sayambhuñāṇena hatthatale āmalakaṁ viya paccakkhato buddhattā buddhassa bhagavato dhammassavanante jātāti buddhasāvikā.",
  "atk-s0506a1:648_0": "Evaṁ therena pucchitamatthaṁ kathentī devatā imā gāthā abhāsi –",
  "atk-s0506a1:649_0": "142.",
  "atk-s0506a1:650_0": "“Nagantare nagaravare sumāpite, paricārikā rājavarassa sirimato;",
  "atk-s0506a1:651_0": "Nacce gīte paramasusikkhitā ahuṁ, sirimāti maṁ rājagahe avediṁsu.",
  "atk-s0506a1:652_0": "143.",
  "atk-s0506a1:653_0": "“Buddho ca me isinisabho vināyako, adesayī samudayadukkhaniccataṁ;",
  "atk-s0506a1:654_0": "Asaṅkhataṁ dukkhanirodha sassataṁ, maggañcimaṁ akuṭilamañjasaṁ sivaṁ.",
  "atk-s0506a1:655_0": "144.",
  "atk-s0506a1:656_0": "“Sutvānahaṁ amatapadaṁ asaṅkhataṁ, tathāgatassanadhivarassa sāsanaṁ;",
  "atk-s0506a1:657_0": "Sīlesvahaṁ paramasusaṁvutā ahuṁ, dhamme ṭhitā naravarabuddhadesite.",
  "atk-s0506a1:658_0": "145.",
  "atk-s0506a1:659_0": "“Ñatvānahaṁ virajapadaṁ asaṅkhataṁ, tathāgatenanadhivarena desitaṁ;",
  "atk-s0506a1:660_0": "Tatthevahaṁ samathasamādhimāphusiṁ, sāyeva me paramaniyāmatā ahu.",
  "atk-s0506a1:661_0": "146.",
  "atk-s0506a1:662_0": "“Laddhānahaṁ amatavaraṁ visesanaṁ, ekaṁsikā abhisamaye visesiya;",
  "atk-s0506a1:663_0": "Asaṁsayā bahujanapūjitā ahaṁ, khiḍḍāratiṁ paccanubhomanappakaṁ.",
  "atk-s0506a1:664_0": "147.",
  "atk-s0506a1:665_0": "“Evaṁ ahaṁ amatadasamhi devatā, tathāgatassanadhivarassa sāvikā;",
  "atk-s0506a1:666_0": "Dhammaddasā paṭhamaphale patiṭṭhitā, sotāpannā na ca pana matthi duggati.",
  "atk-s0506a1:667_0": "148.",
  "atk-s0506a1:668_0": "“Sā vandituṁ anadhivaraṁ upāgamiṁ, pāsādike kusalarate ca bhikkhavo;",
  "atk-s0506a1:669_0": "Namassituṁ samaṇasamāgamaṁ sivaṁ, sagāravā sirimato dhammarājino.",
  "atk-s0506a1:670_0": "149.",
  "atk-s0506a1:671_0": "“Disvā muniṁ muditamanamhi pīṇitā, tathāgataṁ naravaradammasārathiṁ;",
  "atk-s0506a1:672_0": "Taṇhacchidaṁ kusalarataṁ vināyakaṁ, vandāmahaṁ paramahitānukampaka”nti.",
  "atk-s0506a1:673_0": "142.",
  "atk-s0506a1:673_1": "Tattha nagantareti isigilivepullavebhārapaṇḍavagijjhakūṭasaṅkhātānaṁ pañcannaṁ pabbatānaṁ antare vemajjhe, yato taṁ nagaraṁ “giribbaja”nti vuccati.",
  "atk-s0506a1:673_2": "Nagaravareti uttamanagare, rājagahaṁ sandhāyāha.",
  "atk-s0506a1:673_3": "Sumāpiteti mahāgovindapaṇḍitena vatthuvijjāvidhinā sammadeva nivesite.",
  "atk-s0506a1:673_4": "Paricārikāti saṁgītaparicariyāya upaṭṭhāyikā.",
  "atk-s0506a1:673_5": "Rājavarassāti bimbisāramahārājassa.",
  "atk-s0506a1:673_6": "Sirimatoti ettha “sirīti buddhipuññānaṁ adhivacana”nti vadanti.",
  "atk-s0506a1:673_7": "Atha vā puññanibbattā sarīrasobhaggādisampatti katapuññaṁ nissayati, katapuññehi vā nissīyatīti “sirī”ti vuccati, sā etassa atthīti sirimā, tassa sirimato.",
  "atk-s0506a1:673_8": "Paramasusikkhitāti ativiya sammadeva ca sikkhitā.",
  "atk-s0506a1:673_9": "Ahunti ahosiṁ.",
  "atk-s0506a1:673_10": "Avediṁsūti aññāsuṁ.",
  "atk-s0506a1:674_0": "143.Isinisabhoti gavasatajeṭṭhako usabho, gavasahassajeṭṭhako vasabho, vajasatajeṭṭhako vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko mahābhāravaho asanisatasaddehipi asampakampiyo nisabho.",
  "atk-s0506a1:674_1": "Rathā so attano nisabhabalena samannāgato catūhi pādehi pathaviṁ uppīḷetvā kenaci parissayena akampiyo acalaṭṭhānena tiṭṭhati, evaṁ bhagavā dasahi tathāgatabalehi samannāgato catūhi vesārajjapādehi aṭṭhaparisapathaviṁ uppīḷetvā sadevake loke kenaci paccatthikena paccāmittena akampiyo acalaṭṭhānena tiṭṭhati, tasmā nisabho viyāti nisabho.",
  "atk-s0506a1:674_2": "Sīlādīnaṁ dhammakkhandhānaṁ esanaṭṭhena “isī”ti laddhavohāresu sekkhāsekkhaisīsu nisabho, isīnaṁ vā nisabho, isi ca so nisabho cāti vā isinisabho.",
  "atk-s0506a1:674_3": "Veneyyasatte vinetīti vināyako, nāyakavirahitoti vā vināyako, sayambhūti attho.",
  "atk-s0506a1:675_0": "Adesayī samudayadukkhaniccatanti samudayasaccassa ca dukkhasaccassa ca aniccataṁ vayadhammataṁ abhāsi.",
  "atk-s0506a1:675_1": "Tena “yaṁkiñci samudayadhammaṁ, sabbaṁ taṁ nirodhadhamma”nti attano abhisamayañāṇassa pavattiākāraṁ dasseti.",
  "atk-s0506a1:675_2": "Samudayadukkhaniccatanti vā samudayasaccañca dukkhasaccañca aniccatañca.",
  "atk-s0506a1:675_3": "Tattha samudayasaccadukkhasaccaggahaṇena vipassanāya bhūmiṁ dasseti, aniccatāgahaṇena tassā pavattiākāraṁ dasseti.",
  "atk-s0506a1:675_4": "Saṅkhārānañhi aniccākāre vibhāvite dukkhākāro anattākāropi vibhāvitoyeva hoti taṁnibandhanattā tesaṁ.",
  "atk-s0506a1:675_5": "Tenāha “yadaniccaṁ, taṁ dukkhaṁ, yaṁ dukkhaṁ, tadanattā”ti.",
  "atk-s0506a1:675_6": "Asaṅkhataṁ dukkhanirodhasassatanti kenaci paccayena na saṅkhatanti asaṅkhataṁ, sabbakālaṁ tathabhāvena sassataṁ, sakalavaṭṭadukkhanirodhabhāvato dukkhanirodhaṁ ariyasaccañca me adesayīti yojanā.",
  "atk-s0506a1:675_7": "Maggañcimaṁ akuṭilamañjasaṁ sivanti antadvayaparivajjanena kuṭilabhāvakarānaṁ māyādīnaṁ kāyavaṅkādīnañca pahānena akuṭilaṁ, tato eva añjasaṁ, asivabhāvakarānaṁ kāmarāgādīnaṁ samucchindanena sivaṁ nibbānaṁ.",
  "atk-s0506a1:675_8": "Magganti nibbānatthikehi maggīyati, kilese vā mārento gacchatīti “maggo”ti laddhanāmaṁ idaṁ tumhākañca mamañca paccakkhabhūtaṁ dukkhanirodhagāminipaṭipadāsaṅkhātaṁ ariyasaccañca me adesayīti yojanā.",
  "atk-s0506a1:676_0": "144.Sutvānahaṁ amatapadaṁ asaṅkhataṁ, tathāgatassanadhivarassa sāsananti ettha ayaṁ saṅkhepattho –",
  "atk-s0506a1:676_1": "tathā āgamanādiatthena tathāgatassa, sadevake loke aggabhāvato anadhivarassa, sammāsambuddhassa amatapadaṁ asaṅkhataṁ nibbānaṁ uddissa desitattā, amatassa vā nibbānassa paṭipajjanupāyattā kenacipi asaṅkharaṇīyattā ca amatapadaṁ asaṅkhataṁ sāsanaṁ saddhammaṁ ahaṁ sutvānāti.",
  "atk-s0506a1:676_2": "Sīlesvahanti sīlesu nipphādetabbesu ahaṁ.",
  "atk-s0506a1:676_3": "Paramasusaṁvutāti ativiya sammadeva saṁvutā.",
  "atk-s0506a1:676_4": "Ahunti ahosiṁ.",
  "atk-s0506a1:676_5": "Dhamme ṭhitāti paṭipattidhamme patiṭṭhitā.",
  "atk-s0506a1:677_0": "145.Ñatvānāti sacchikiriyābhisamayavasena jānitvā.",
  "atk-s0506a1:677_1": "Tatthevāti tasmiṁyeva khaṇe, tasmiṁyeva vā attabhāve.",
  "atk-s0506a1:677_2": "Samathasamādhimāphusinti paccanīkadhammānaṁ samucchedavasena samanato vūpasamanato paramatthasamathabhūtaṁ lokuttarasamādhiṁ āphusiṁ adhigacchiṁ.",
  "atk-s0506a1:677_3": "Yadipi yasmiṁ khaṇe nirodhassa sacchikiriyābhisamayo, tasmiṁyeva khaṇe maggassa bhāvanābhisamayo, ārammaṇapaṭivedhaṁ pana bhāvanāpaṭivedhasseva purimasiddhikāraṇaṁ viya katvā dassetuṁ –",
  "atk-s0506a1:678_0": "“Ñatvānahaṁ virajapadaṁ asaṅkhataṁ, tathāgatenanadhivarena desitaṁ”.",
  "atk-s0506a1:679_0": "Tatthevahaṁ ‘samathasamādhimāphusi’nti vuttaṁ yathā “cakkhuñca paṭicca rūpe ca uppajjati cakkhuviññāṇa”nti.",
  "atk-s0506a1:679_1": "Ñatvānāti vā samānakālavasena vuttanti veditabbaṁ yathā “nihantvāna tamaṁ sabbaṁ, ādicco nabhamuggato”ti.",
  "atk-s0506a1:679_2": "Sāyevāti yā lokuttarasamādhiphusanā laddhā, sāyeva.",
  "atk-s0506a1:679_3": "Paramaniyāmatāti paramā uttamā magganiyāmatā.",
  "atk-s0506a1:680_0": "146.Visesananti puthujjanehi visesakaṁ visiṭṭhabhāvasādhakaṁ.",
  "atk-s0506a1:680_1": "Ekaṁsikāti “sammāsambuddho bhagavā, svākkhāto dhammo, suppaṭipanno saṅgho”ti ekaṁsagāhavatī ratanattaye nibbicikicchā.",
  "atk-s0506a1:680_2": "Abhisamaye visesiyāti saccapaṭivedhavasena visesaṁ patvā.",
  "atk-s0506a1:680_3": "“Visesinī”tipi paṭhanti, abhisamayahetu visesavatīti attho.",
  "atk-s0506a1:680_4": "Asaṁsayāti soḷasavatthukāya aṭṭhavatthukāya ca vicikicchāya pahīnattā apagatasaṁsayā.",
  "atk-s0506a1:680_5": "“Asaṁsiyā”ti keci paṭhanti.",
  "atk-s0506a1:680_6": "Bahujanapūjitāti sugatīhi parehi patthanīyaguṇāti attho.",
  "atk-s0506a1:680_7": "Khiḍḍāratinti khiḍḍābhūtaṁ ratiṁ, atha vā khiḍḍañca ratiñca khiḍḍāvihārañca ratisukhañca.",
  "atk-s0506a1:681_0": "147.Amatadasamhīti amatadasā nibbānadassāvinī amhi.",
  "atk-s0506a1:681_1": "Dhammaddasāti catusaccadhammaṁ diṭṭhavatī.",
  "atk-s0506a1:681_2": "Sotāpannāti ariyamaggasotaṁ ādito pattā.",
  "atk-s0506a1:681_3": "Na ca pana matthi duggatīti na ca pana me atthi duggati avinipātadhammattā.",
  "atk-s0506a1:682_0": "148.Pāsādiketi pasādāvahe.",
  "atk-s0506a1:682_1": "Kusalarateti kusale anavajjadhamme nibbāne rate.",
  "atk-s0506a1:682_2": "Bhikkhavoti bhikkhū namassituṁ upāgaminti yojanā.",
  "atk-s0506a1:682_3": "Samaṇasamāgamaṁ sivanti samaṇānaṁ samitapāpānaṁ buddhabuddhasāvakānaṁ sivañca dhammaṁ khemaṁ samāgamaṁ saṅgamaṁ payirupāsituṁ upāgaminti sambandho.",
  "atk-s0506a1:682_4": "Sirimato dhammarājinoti bhummatthe sāmivacanaṁ.",
  "atk-s0506a1:682_5": "Sirimati dhammarājinīti attho.",
  "atk-s0506a1:682_6": "Evameva ca keci paṭhanti.",
  "atk-s0506a1:683_0": "149.Muditamanamhīti moditamanā amhi.",
  "atk-s0506a1:683_1": "Pīṇitāti tuṭṭhā, pītirasavasena vā tittā.",
  "atk-s0506a1:683_2": "Naravaradammasārathinti naravaro ca so aggapuggalattā, dammānaṁ dametabbānaṁ veneyyānaṁ nibbānābhimukhaṁ sāraṇato dammasārathi cāti naravaradammasārathi, taṁ.",
  "atk-s0506a1:683_3": "Paramahitānukampakanti paramena uttamena hitena sabbasattānaṁ anukampakaṁ.",
  "atk-s0506a1:684_0": "Evaṁ sirimā devadhītā attano laddhipavedanamukhena ratanattaye pasādaṁ pavedetvā bhagavantaṁ bhikkhusaṅghañca vanditvā padakkhiṇaṁ katvā devalokameva gatā.",
  "atk-s0506a1:684_1": "Bhagavā tameva otiṇṇavatthuṁ aṭṭhuppattiṁ katvā dhammaṁ desesi, desanāpariyosāne ukkaṇṭhitabhikkhu arahattaṁ pāpuṇi, sampattaparisāyapi sā dhammadesanā sātthikā jātāti.",
  "atk-s0506a1:685_0": "Sirimāvimānavaṇṇanā niṭṭhitā.",
  "atk-s0506a1:686_0": "17. Kesakārīvimānavaṇṇanā",
  "atk-s0506a1:687_0": "Idaṁ vimānaṁ ruciraṁ pabhassaranti kesakārīvimānaṁ.",
  "atk-s0506a1:687_1": "Tassa kā uppatti?",
  "atk-s0506a1:687_2": "Bhagavā bārāṇasiyaṁ viharati isipatane migadāye.",
  "atk-s0506a1:687_3": "Tena kho pana samayena sambahulā bhikkhū pubbaṇhasamayaṁ nivāsetvā pattacīvaramādāya bārāṇasiṁ piṇḍāya pavisiṁsu.",
  "atk-s0506a1:687_4": "Te aññatarassa brāhmaṇassa gehadvārasamīpena gacchanti.",
  "atk-s0506a1:687_5": "Tasmiñca gehe brāhmaṇassa dhītā kesakārī nāma gehadvārasamīpe mātu sīsato ūkā gaṇhantī te bhikkhū gacchante disvā mātaraṁ āha “amma, ime pabbajitā paṭhamena yobbanena samannāgatā abhirūpā dassanīyā pāsādikā sukhumālā kenaci pārijuññena anabhibhūtā maññe, kasmā nu kho ime imasmiṁyeva vaye pabbajantī”ti ?",
  "atk-s0506a1:687_6": "Taṁ mātā āha “atthi, amma, sakyaputto sakyakulā pabbajito buddho loke uppanno, so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ, parisuddhaṁ brahmacariyaṁ pakāseti, tassa ime dhammaṁ sutvā pabbajantī”ti.",
  "atk-s0506a1:688_0": "Tena ca samayena āgataphalo viññātasāsano aññataro upāsako tāya vīthiyā gacchanto taṁ kathaṁ sutvā tāsaṁ santikaṁ upasaṅkami.",
  "atk-s0506a1:688_1": "Atha naṁ brāhmaṇī āha “etarahi kho upāsaka bahū kulaputtā mahantaṁ bhogakkhandhaṁ mahantaṁ ñātiparivaṭṭaṁ pahāya sakyasamaye pabbajanti, te kiṁ nu kho atthavasaṁ sampassantā pabbajantī”ti?",
  "atk-s0506a1:688_2": "Taṁ sutvā upāsako “kāmesu ādīnavaṁ, nekkhamme ca ānisaṁsaṁ sampassantā”ti vatvā attano ñāṇabalānurūpaṁ tamatthaṁ vitthārato kathesi, tiṇṇañca ratanānaṁ guṇe pakāsesi, pañcannaṁ sīlānaṁ diṭṭhadhammikaṁ samparāyikañca guṇānisaṁsaṁ pavedesi.",
  "atk-s0506a1:688_3": "Atha brāhmaṇadhītā taṁ “kiṁ amhehipi saraṇesu ca sīlesu ca patiṭṭhāya tayā vutte guṇānisaṁse adhigantuṁ sakkā”ti pucchi.",
  "atk-s0506a1:688_4": "So “sabbasādhāraṇā ime dhammā bhagavatā bhāsitā, kasmā na sakkā”ti vatvā tassā saraṇāni ca sīlāni ca adāsi.",
  "atk-s0506a1:688_5": "Sā gahitasaraṇā samādinnasīlā ca hutvā puna āha “kiṁ ito uttari aññampi karaṇīyaṁ atthī”ti.",
  "atk-s0506a1:688_6": "So tassā viññubhāvaṁ sallakkhento “upanissayasampannā bhavissatī”ti ñatvā sarīrasabhāvaṁ vibhāvento dvattiṁsākārakammaṭṭhānaṁ kathetvā kāye virāgaṁ uppādetvā upari aniccatādipaṭisaṁyuttāya dhammiyā kathāya saṁvejetvā vipassanāmaggaṁ ācikkhitvā gato.",
  "atk-s0506a1:688_7": "Sā tena vuttanayaṁ sabbaṁ manasi katvā paṭikūlamanasikāre samāhitacittā vipassanaṁ paṭṭhapetvā upanissayasampattiyā na cirasseva sotāpattiphale patiṭṭhahi.",
  "atk-s0506a1:688_8": "Athāparena samayena kālaṁ katvā sakkassa devarañño paricārikā hutvā nibbatti, satasahassañcassā accharāparivāro ahosi.",
  "atk-s0506a1:688_9": "Taṁ sakko devarājā disvā acchariyabbhutacittajāto pamuditahadayo –",
  "atk-s0506a1:689_0": "150.",
  "atk-s0506a1:690_0": "“Idaṁ vimānaṁ ruciraṁ pabhassaraṁ, veḷuriyathambhaṁ satataṁ sunimmitaṁ;",
  "atk-s0506a1:691_0": "Suvaṇṇarukkhehi samantamotthataṁ, ṭhānaṁ mamaṁ kammavipākasambhavaṁ.",
  "atk-s0506a1:692_0": "151.",
  "atk-s0506a1:693_0": "“Tatrūpapannā purimaccharā imā, sataṁ sahassāni sakena kammunā;",
  "atk-s0506a1:694_0": "Tuvaṁsi ajjhupagatā yasassinī, obhāsayaṁ tiṭṭhasi pubbadevatā.",
  "atk-s0506a1:695_0": "152.",
  "atk-s0506a1:696_0": "“Sasī adhiggayha yathā virocati, nakkhattarājāriva tārakāgaṇaṁ;",
  "atk-s0506a1:697_0": "Tatheva tvaṁ accharāsaṅgaṇaṁ imaṁ, daddallamānā yasasā virocasi.",
  "atk-s0506a1:698_0": "153.",
  "atk-s0506a1:699_0": "“Kuto nu āgamma anomadassane, upapannā tvaṁ bhavanaṁ mamaṁ idaṁ;",
  "atk-s0506a1:700_0": "Brahmaṁva devā tidasā sahindakā, sabbe na tappāmase dassanena ta”nti. –",
  "atk-s0506a1:701_0": "Catūhi gāthāhi tāya katakammaṁ pucchi.",
  "atk-s0506a1:702_0": "150.",
  "atk-s0506a1:702_1": "Tattha idaṁ vimānanti yasmiṁ vimāne sā devatā uppannā, taṁ attano vimānaṁ sandhāyāha.",
  "atk-s0506a1:702_2": "Satatanti sabbakālaṁ ruciraṁ pabhassaranti yojanā.",
  "atk-s0506a1:702_3": "Satatanti vā sammātataṁ, ativiya vitthiṇṇanti attho.",
  "atk-s0506a1:702_4": "Samantamotthatanti samantato avatthataṁ chāditaṁ.",
  "atk-s0506a1:702_5": "Ṭhānanti vimānameva sandhāya vadati.",
  "atk-s0506a1:702_6": "Tañhi tiṭṭhanti ettha katapuññāti ṭhānanti vuccati.",
  "atk-s0506a1:702_7": "Kammavipākasambhavanti kammavipākabhāvena sambhūtaṁ, kammavipākena vā saha sambhūtaṁ.",
  "atk-s0506a1:702_8": "Mamanti idaṁ mama ṭhānaṁ mama kammavipākasambhavanti dvīhipi padehi yojetabbaṁ.",
  "atk-s0506a1:703_0": "151.Tatrūpapannāti gāthāya ayaṁ saṅkhepattho –",
  "atk-s0506a1:703_1": "tatra tasmiṁ yathāvutte vimāne upapannāti nibbattā pageva uppannattā pubbadevatā imā purimā accharāyo parimāṇato sataṁ sahassāni.",
  "atk-s0506a1:703_2": "Tuvaṁsīti tvaṁ asi sakena kammunā ajjhupagatā upapannā.",
  "atk-s0506a1:703_3": "Yasassinīti parivārasampannā, teneva sakena kammunā kammānubhāvena obhāsayantī virocamānā tiṭṭhasīti.",
  "atk-s0506a1:704_0": "152.",
  "atk-s0506a1:704_1": "Idāni tameva obhāsanaṁ upamāya vibhāvento “sasī”ti gāthamāha.",
  "atk-s0506a1:704_2": "Tassattho –",
  "atk-s0506a1:704_3": "yathā sasalañchanayogena “sasī”ti, nakkhattehi adhikaguṇatāya “nakkhattarājā”ti ca laddhanāmo cando sabbaṁ tārakāgaṇaṁ adhiggayha abhibhavitvā virocati virājati, tatheva tvaṁ imaṁ accharānaṁ devakaññānaṁ gaṇaṁ samūhaṁ attano yasasā daddallamānā ativiya vijjotamānā virocasīti.",
  "atk-s0506a1:704_4": "Ettha ca “imā”ti “ima”nti ca nipātamattaṁ.",
  "atk-s0506a1:704_5": "Keci pana “nakkhattarājāriva tārāgaṇaṁ tatheva tva”nti paṭhanti.",
  "atk-s0506a1:705_0": "153.",
  "atk-s0506a1:705_1": "Idāni tassā devatāya purimabhavaṁ tattha katapuññañca pucchanto “kuto nu āgammā”ti gāthamāha.",
  "atk-s0506a1:705_2": "Tattha kuto nu āgammāti kuto nu bhavato kuto nu puññakammato kāraṇabhūtato idaṁ mama bhavanaṁ āgamma bhadde anomadassane sabbaṅgasobhane tvaṁ upapannā uppattigahaṇavasena upagatā.",
  "atk-s0506a1:705_3": "“Anomadassane”ti vuttamevatthaṁ upamāya pakāsento “brahmaṁva devā tidasā sahindakā, sabbe na tappāmase dassanena ta”nti āha.",
  "atk-s0506a1:705_4": "Tattha yathā brahmānaṁ sahampatiṁ sanaṅkumāraṁ vā upagataṁ saha indenāti sahindakā tāvatiṁsā devā passantā dassanena na tappanti, evaṁ tava dassanena mayaṁ sabbe devā na tappāmaseti attho.",
  "atk-s0506a1:706_0": "Evaṁ pana sakkena devānamindena pucchitā sā devatā tamatthaṁ pakāsentī –",
  "atk-s0506a1:707_0": "154.",
  "atk-s0506a1:708_0": "“Yametaṁ sakka anupucchase mamaṁ, kuto cutā tvaṁ idha āgatāti;",
  "atk-s0506a1:709_0": "Bārāṇasī nāma puratthi kāsinaṁ, tattha ahosiṁ pure kesakārikā.",
  "atk-s0506a1:710_0": "155.",
  "atk-s0506a1:711_0": "“Buddhe ca dhamme ca pasannamānasā, saṅghe ca ekantagatā asaṁsayā;",
  "atk-s0506a1:712_0": "Akhaṇḍasikkhāpadā āgatapphalā, sambodhidhamme niyatā anāmayā”ti. –",
  "atk-s0506a1:713_0": "Gāthadvayamāha.",
  "atk-s0506a1:714_0": "154-5.",
  "atk-s0506a1:714_1": "Tattha yametanti yaṁ etaṁ pañhanti attho.",
  "atk-s0506a1:714_2": "Anupucchaseti anukūlabhāvena pucchasi.",
  "atk-s0506a1:714_3": "Mamanti maṁ.",
  "atk-s0506a1:714_4": "Puratthīti puraṁ atthi.",
  "atk-s0506a1:714_5": "Kāsinanti kāsiraṭṭhassa.",
  "atk-s0506a1:714_6": "Kesakārikāti purimattabhāve attano nāmaṁ vadati.",
  "atk-s0506a1:714_7": "Buddheca dhamme cātiādinā attano puññaṁ vibhāveti.",
  "atk-s0506a1:715_0": "Puna sakko tassā taṁ puññasampattiñca dibbasampattiñca anumodamāno –",
  "atk-s0506a1:716_0": "156.",
  "atk-s0506a1:717_0": "“Tantyābhinandāmase svāgatañca te,",
  "atk-s0506a1:718_0": "Dhammena ca tvaṁ yasasā virocasi;",
  "atk-s0506a1:719_0": "Buddhe ca dhamme ca pasannamānase,",
  "atk-s0506a1:720_0": "Saṅghe ca ekantagate asaṁsaye;",
  "atk-s0506a1:721_0": "Akhaṇḍasikkhāpade āgatapphale,",
  "atk-s0506a1:722_0": "Sambodhidhamme niyate anāmaye”ti. – āha;",
  "atk-s0506a1:723_0": "156.",
  "atk-s0506a1:723_1": "Tattha tantyābhinandāmaseti taṁ te duvidhampi sampattiṁ abhinandāma anumodāma.",
  "atk-s0506a1:723_2": "Svāgatañcateti tuyhañca idhāgamanaṁ svāgataṁ, amhākaṁ pītisomanassasaṁvaddhanameva.",
  "atk-s0506a1:723_3": "Sesaṁ vuttanayamevāti.",
  "atk-s0506a1:724_0": "Taṁ pana pavattiṁ sakko devarājā āyasmato mahāmoggallānattherassa kathesi, thero bhagavato nivedesi.",
  "atk-s0506a1:724_1": "Bhagavā tamatthaṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:724_2": "Sā desanā sadevakassa lokassa sātthikā jātāti.",
  "atk-s0506a1:725_0": "Kesakārīvimānavaṇṇanā niṭṭhitā.",
  "atk-s0506a1:726_0": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:727_0": "Sattarasavatthupaṭimaṇḍitassa paṭhamassa pīṭhavaggassa",
  "atk-s0506a1:728_0": "Atthavaṇṇanā niṭṭhitā.",
  "atk-s0506a1:729_0": "2. Cittalatāvaggo",
  "atk-s0506a1:730_0": "1. Dāsivimānavaṇṇanā",
  "atk-s0506a1:731_0": "Dutiyavagge api sakkova devindoti dāsivimānaṁ.",
  "atk-s0506a1:731_1": "Tassa kā uppatti?",
  "atk-s0506a1:731_2": "Bhagavati jetavane viharante sāvatthivāsī aññataro upāsako sambahulehi upāsakehi saddhiṁ sāyanhasamayaṁ vihāraṁ gantvā dhammaṁ sutvā parisāya vuṭṭhitāya bhagavantaṁ upasaṅkamitvā “ito paṭṭhāya ahaṁ, bhante, saṅghassa cattāri niccabhattāni dassāmī”ti āha.",
  "atk-s0506a1:731_3": "Atha naṁ bhagavā tadanucchavikaṁ dhammakathaṁ kathetvā vissajjesi.",
  "atk-s0506a1:731_4": "So “mayā, bhante, saṅghassa cattāri niccabhattāni paññattāni.",
  "atk-s0506a1:731_5": "Sve paṭṭhāya ayyā mama gehaṁ āgacchantū”ti bhattuddesakassa ārocetvā attano gehaṁ gantvā dāsiyā tamatthaṁ ācikkhitvā “tattha tayā niccakālaṁ appamattāya bhavitabba”nti āha.",
  "atk-s0506a1:731_6": "Sā “sādhū”ti sampaṭicchi.",
  "atk-s0506a1:731_7": "Pakatiyāva sā saddhāsampannā puññakāmā sīlavatī, tasmā divase divase kālasseva uṭṭhāya paṇītaṁ annapānaṁ paṭiyādetvā bhikkhūnaṁ nisīdanaṭṭhānaṁ susammaṭṭhaṁ suparibhaṇḍakaṁ katvā āsanāni paññāpetvā bhikkhū upagate tattha nisīdāpetvā vanditvā gandhapupphadhūpadīpehi pūjetvā sakkaccaṁ parivisati.",
  "atk-s0506a1:732_0": "Athekadivasaṁ bhikkhū katabhattakicce upasaṅkamitvā vanditvā evamāha “kathaṁ nu kho, bhante, ito jātiādidukkhato parimutti hotī”ti.",
  "atk-s0506a1:732_1": "Bhikkhū tassā saraṇāni ca pañca sīlāni ca datvā kāyasabhāvaṁ pakāsetvā paṭikūlamanasikāre niyojesuṁ, apare aniccatāpaṭisaṁyuttaṁ dhammakathaṁ kathesuṁ.",
  "atk-s0506a1:732_2": "Sā soḷasa vassāni sīlaṁ rakkhantī antarantarā yoniso manasikarontī ekadivasaṁ dhammassavanasappāyaṁ labhitvā ñāṇassa ca paripakkattā vipassanaṁ vaḍḍhetvā sotāpattiphalaṁ sacchākāsi.",
  "atk-s0506a1:732_3": "Sā aparena samayena kālaṁ katvā sakkassa devarañño vallabhā paricārikā hutvā nibbatti.",
  "atk-s0506a1:732_4": "Sā saṭṭhitūriyasahassehi paricariyamānā accharāsatasahassaparivutā mahantaṁ dibbasampattiṁ anubhavantī pamudā modamānā saparivārā uyyānādīsu vicarati.",
  "atk-s0506a1:732_5": "Taṁ āyasmā mahāmoggallāno heṭṭhā vuttanayeneva disvā –",
  "atk-s0506a1:733_0": "157.",
  "atk-s0506a1:734_0": "“Api sakkova devindo, ramme cittalatāvane;",
  "atk-s0506a1:735_0": "Samantā anupariyāsi, nārīgaṇapurakkhatā;",
  "atk-s0506a1:736_0": "Obhāsentī disā sabbā, osadhī viya tārakā.",
  "atk-s0506a1:737_0": "158.",
  "atk-s0506a1:738_0": "“Kena tetādiso vaṇṇo, kena te idha mijjhati;",
  "atk-s0506a1:739_0": "Uppajjanti ca te bhogā, ye keci manaso piyā.",
  "atk-s0506a1:740_0": "159.",
  "atk-s0506a1:741_0": "“Pucchāmi taṁ devi mahānubhāve,",
  "atk-s0506a1:742_0": "Manussabhūtā kimakāsi puññaṁ;",
  "atk-s0506a1:743_0": "Kenāsi evaṁ jalitānubhāvā,",
  "atk-s0506a1:744_0": "Vaṇṇo ca te sabbadisā pabhāsatī”ti. – pucchi;",
  "atk-s0506a1:745_0": "160.",
  "atk-s0506a1:746_0": "“Sā devatā attamanā, moggallānena pucchitā;",
  "atk-s0506a1:747_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:748_0": "161.",
  "atk-s0506a1:749_0": "“Ahaṁ manussesu manussabhūtā, dāsī ahosiṁ parapessiyā kule.",
  "atk-s0506a1:750_0": "162.",
  "atk-s0506a1:751_0": "“Upāsikā cakkhumato, gotamassa yasassino;",
  "atk-s0506a1:752_0": "Tassā me nikkamo āsi, sāsane tassa tādino.",
  "atk-s0506a1:753_0": "163.",
  "atk-s0506a1:754_0": "“Kāmaṁ bhijjatuyaṁ kāyo, neva atthettha saṇṭhanaṁ;",
  "atk-s0506a1:755_0": "Sikkhāpadānaṁ pañcannaṁ, maggo sovatthiko sivo.",
  "atk-s0506a1:756_0": "164.",
  "atk-s0506a1:757_0": "“Akaṇṭako agahano, uju sabbhi pavedito;",
  "atk-s0506a1:758_0": "Nikkamassa phalaṁ passa, yathidaṁ pāpuṇitthikā.",
  "atk-s0506a1:759_0": "165.",
  "atk-s0506a1:760_0": "“Āmantanikā raññomhi, sakkassa vasavattino;",
  "atk-s0506a1:761_0": "Saṭṭhi tūriyasahassāni, paṭibodhaṁ karonti me.",
  "atk-s0506a1:762_0": "166.",
  "atk-s0506a1:763_0": "“Ālambo gaggaro bhīmo, sādhuvādī ca saṁsayo;",
  "atk-s0506a1:764_0": "Pokkharo ca suphasso ca, vīṇāmokkhā ca nāriyo.",
  "atk-s0506a1:765_0": "167.",
  "atk-s0506a1:766_0": "“Nandā ceva sunandā ca, soṇadinnā sucimhitā;",
  "atk-s0506a1:767_0": "Alambusā missakesī ca, puṇḍarīkāti dāruṇī.",
  "atk-s0506a1:768_0": "168.",
  "atk-s0506a1:769_0": "“Eṇīphassā suphassā ca, subhaddā muduvādinī;",
  "atk-s0506a1:770_0": "Etā caññā ca seyyāse, accharānaṁ pabodhikā.",
  "atk-s0506a1:771_0": "169.",
  "atk-s0506a1:772_0": "“Tā maṁ kālenupāgantvā, abhibhāsanti devatā;",
  "atk-s0506a1:773_0": "Handa naccāma gāyāma, handa taṁ ramayāmase.",
  "atk-s0506a1:774_0": "170.",
  "atk-s0506a1:775_0": "“Nayidaṁ akatapuññānaṁ, katapuññānamevidaṁ;",
  "atk-s0506a1:776_0": "Asokaṁ nandanaṁ rammaṁ, tidasānaṁ mahāvanaṁ.",
  "atk-s0506a1:777_0": "171.",
  "atk-s0506a1:778_0": "“Sukhaṁ akatapuññānaṁ, idha natthi parattha ca;",
  "atk-s0506a1:779_0": "Sukhañca katapuññānaṁ, idha ceva parattha ca.",
  "atk-s0506a1:780_0": "172.",
  "atk-s0506a1:781_0": "“Tesaṁ sahabyakāmānaṁ, kattabbaṁ kusalaṁ bahuṁ;",
  "atk-s0506a1:782_0": "Katapuññā hi modanti, sagge bhogasamaṅgino”ti. – devatā vissajjesi;",
  "atk-s0506a1:783_0": "157.",
  "atk-s0506a1:783_1": "Tattha api sakkova devindoti apisaddo sambhāvanāyaṁ, ivasaddo ikāralopaṁ katvā vutto upamāyaṁ, tasmā yathā nāma sakko devānamindoti attho.",
  "atk-s0506a1:783_2": "Sakkasamabhāvo tissā devatāya parivārasampattidassanatthaṁ vutto.",
  "atk-s0506a1:783_3": "Keci “apīti nipātamatta”nti vadanti.",
  "atk-s0506a1:783_4": "Cittalatāvaneti cittāya nāma devadhītāya puññānubhāvena nibbatte, cittānaṁ vā vicittapupphaphalādivisesayuttānaṁ santānakavalliādīnaṁ tattha yebhuyyatāya cittalatāvananti laddhanāme devuyyāne.",
  "atk-s0506a1:784_0": "161.Parapessiyāti paresaṁ kule tasmiṁ tasmiṁ kicce pesaniyā, paresaṁ veyyāvaccakārīti attho.",
  "atk-s0506a1:785_0": "162.Tassā me nikkamo āsi, sāsane tassa tādinoti tassā dāsiyāpi samānāya pañcahi cakkhūhi cakkhumato buddhassa bhagavato upāsikā hutvā soḷasa vassāni sīlaṁ rakkhantiyā kammaṭṭhānañca manasi karontiyā manasikārānubhāvena me mayhaṁ uppajjamāne sattatiṁsabodhipakkhiyadhammasaṅkhāte iṭṭhādīsu tādilakkhaṇasampattiyā tādino satthu sāsane tappariyāpannoyeva saṁkilesapakkhato nikkamanena “nikkamo”ti laddhanāmo sammāvāyāmo āsi ahosi uppajji.",
  "atk-s0506a1:786_0": "163-4.",
  "atk-s0506a1:786_1": "Tassa pana nikkamassa pubbabhāgassa pavattākāraṁ dassetuṁ “kāmaṁ bhijjatuyaṁ kāyo, neva atthettha saṇṭhananti vuttaṁ.",
  "atk-s0506a1:786_2": "Tassattho –",
  "atk-s0506a1:786_3": "yadipi me ayaṁ kāyo bhijjatu vinassatu, tattha kiñcimattampi apekkhaṁ akarontī ettha etasmiṁ kammaṭṭhānānuyoge neva atthi, me vīriyassa saṇṭhanaṁ sithilīkaraṇanti vīriyaṁ samuttejentī vipassanaṁ ussukkāpesinti.",
  "atk-s0506a1:787_0": "Idāni tathā vipassanaṁ ussukkāpetvā paṭiladdhaguṇaṁ dassentī –",
  "atk-s0506a1:788_0": "“Sikkhāpadānaṁ pañcannaṁ, maggo sovatthiko sivo;",
  "atk-s0506a1:789_0": "Akaṇṭako agahano, uju sabbhi pavedito;",
  "atk-s0506a1:790_0": "Nikkamassa phalaṁ passa, yathidaṁ pāpuṇitthikā”ti. – āha;",
  "atk-s0506a1:791_0": "Tatrāyaṁ saṅkhepattho –",
  "atk-s0506a1:791_1": "yo niccasīlavasena samādinnānaṁ pañcannaṁ sikkhāpadānaṁ sikkhākoṭṭhāsānaṁ upanissayabhāvena laddhattā tesaṁ paripūritattā ca sikkhāpadānaṁ pañcannaṁ sambandhībhūto, yasmiṁ santāne uppanno, tassa sabbākārena sotthibhāvasampādanato sundaratthabhāvato ca sovatthiko sotthiko, saṁkilesadhammehi anupaddutattā khemappattihetutāya ca sivo, rāgakaṇṭakādīnaṁ abhāvena akaṇṭako, kilesadiṭṭhiduccaritagahanasamucchedanato agahano, sabbajimhavaṅkakuṭilabhāvāpagamahetutāya uju, buddhādīhi sappurisehi pakāsitattā sabbhi pavedito ariyamaggo, taṁ yathā yena upāyabhūtena itthikā dvaṅgulabahalabuddhikāpi samānā pāpuṇiṁ, tassa nikkamassa yathāvuttavīriyassa idaṁ phalaṁ passāti sakkaṁ ālapati.",
  "atk-s0506a1:792_0": "165.Āmantanikā raññomhi, sakkassa vasavattinoti sayaṁvasībhāvena vattanato, dvīsu devalokesu attano vasaṁ issariyaṁ vattetīti vā vasavattī, tassa vasavattino sakkassa devarañño āmantanikā ālāpasallāpayoggā, kīḷanakāle vā tena āmantetabbā amhi, nikkamassa vīriyassa phalaṁ passāti yojanā.",
  "atk-s0506a1:792_1": "Ātatavitatādibhedena pañca tūriyaṅgāni dvādasahi pāṇibhāgehi ekato pavajjamānāni saṭṭhi honti, tāni pana sahassamattāni payirupāsanavasena upaṭṭhitāni sandhāyāha “saṭṭhi tūriyasahassāni, paṭibodhaṁ karonti me”ti.",
  "atk-s0506a1:792_2": "Tattha paṭibodhanti pītisomanassānaṁ pabodhanaṁ.",
  "atk-s0506a1:793_0": "166-8.Ālambotiādi tūriyavādakānaṁ devaputtānaṁ ekadesato nāmaggahaṇanti vadanti, tūriyānaṁ panetaṁ nāmaggahaṇaṁ.",
  "atk-s0506a1:793_1": "Vīṇāmokkhādikā devadhītā.",
  "atk-s0506a1:793_2": "Sucimhitāti suddhamihitā, nāmameva vā etaṁ.",
  "atk-s0506a1:793_3": "Muduvādinīti mudunāva vadatīti muduvādinī, mudukaṁ ativiya vādanasīlā, nāmameva vā.",
  "atk-s0506a1:793_4": "Seyyāseti seyyatarā.",
  "atk-s0506a1:793_5": "Accharānanti accharāsu saṅgīte pāsaṁsatarā.",
  "atk-s0506a1:793_6": "Pabodhikāti pabodhanakarā.",
  "atk-s0506a1:794_0": "169.Kālenāti yuttappattakālena.",
  "atk-s0506a1:794_1": "Abhibhāsantīti abhimukhā, abhiratā vā hutvā bhāsanti.",
  "atk-s0506a1:794_2": "Yathā ca bhāsanti, taṁ dassetuṁ “handa naccāma gāyāma, handa taṁ ramayāmase”ti vuttaṁ.",
  "atk-s0506a1:795_0": "170.Idanti idaṁ mayā laddhaṭṭhānaṁ.",
  "atk-s0506a1:795_1": "Asokanti iṭṭhakantapiyamanāpānaṁyeva rūpādīnaṁ sambhavato visokaṁ.",
  "atk-s0506a1:795_2": "Tato eva sabbakālaṁ pamodasaṁvaddhanato nandanaṁ.",
  "atk-s0506a1:795_3": "Tidasānaṁ mahāvananti tāvatiṁsadevānaṁ mahantaṁ mahanīyañca uyyānaṁ.",
  "atk-s0506a1:796_0": "171.",
  "atk-s0506a1:796_1": "Evarūpā dibbasampatti nāma puññakammavasenevāti odissakanayena vatvā panu anodissakanayena dassentī “sukhaṁ akatapuññāna”nti gāthamāha.",
  "atk-s0506a1:797_0": "172.",
  "atk-s0506a1:797_1": "Puna attanā laddhassa dibbaṭṭhānassa parehi sādhāraṇakāmatāvasena dhammaṁ kathentī “tesaṁ sahabyakāmāna”nti osānagāthamāha.",
  "atk-s0506a1:797_2": "Tesanti tāvatiṁsadevānaṁ.",
  "atk-s0506a1:797_3": "Sahabyakāmānanti sahabhāvaṁ icchantehi, kattuatthe hi idaṁ sāmivacanaṁ.",
  "atk-s0506a1:797_4": "Saha vāti pavattatīti sahavo, tassa bhāvo sahabyaṁ yathā vīrassa bhāvo vīriyanti.",
  "atk-s0506a1:798_0": "Evaṁ thero devatāya attano puññakamme āvikate tassā saparivārāya dhammaṁ desetvā devalokato āgantvā taṁ pavattiṁ bhagavato ārocesi.",
  "atk-s0506a1:798_1": "Bhagavā tamatthaṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:798_2": "Sā desanā sadevakassa lokassa sātthikā ahosīti.",
  "atk-s0506a1:799_0": "Dāsivimānavaṇṇanā niṭṭhitā.",
  "atk-s0506a1:800_0": "2. Lakhumāvimānavaṇṇanā",
  "atk-s0506a1:801_0": "Abhikkantenavaṇṇenāti lakhumāvimānaṁ.",
  "atk-s0506a1:801_1": "Tassa kā uppatti?",
  "atk-s0506a1:801_2": "Bhagavati bārāṇasiyaṁ viharante kevaṭṭadvāraṁ nāma bārāṇasinagarassa ekaṁ dvāraṁ, tassa avidūre niviṭṭhagāmopi “kevaṭṭadvāra”ntveva paññāyittha.",
  "atk-s0506a1:801_3": "Tattha lakhumā nāma ekā itthī saddhā pasannā buddhisampannā tena dvārena pavisante bhikkhū disvā vanditvā attano gehaṁ netvā kaṭacchubhikkhaṁ datvā teneva paricayena saddhāya vaḍḍhamānāya āsanasālaṁ kāretvā tattha paviṭṭhānaṁ bhikkhūnaṁ āsanaṁ upaneti, pānīyaṁ paribhojanīyaṁ upaṭṭhapeti.",
  "atk-s0506a1:801_4": "Yañca odanakummāsaḍākādi attano gehe vijjati, taṁ bhikkhūnaṁ deti.",
  "atk-s0506a1:801_5": "Sā bhikkhūnaṁ santike dhammaṁ sutvā saraṇesu ca sīlesu ca patiṭṭhāya samāhitā hutvā vipassanākammaṭṭhānaṁ uggahetvā vipassanaṁ ussukkāpentī upanissayasampannatāya na cirasseva sotāpattiphale patiṭṭhahi.",
  "atk-s0506a1:801_6": "Sā aparabhāge kālaṁ katvā tāvatiṁsabhavane mahati vimāne nibbatti, accharāsahassañcassā parivāro ahosi.",
  "atk-s0506a1:801_7": "Sā tattha dibbasampattiṁ anubhavantī pamodamānā vicarati.",
  "atk-s0506a1:801_8": "Taṁ āyasmā mahāmoggallāno devacārikaṁ caranto “abhikkantena vaṇṇenā”tiādigāthāhi pucchīti sabbaṁ vuttanayameva.",
  "atk-s0506a1:801_9": "Tena vuttaṁ –",
  "atk-s0506a1:802_0": "173.",
  "atk-s0506a1:803_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:804_0": "Obhāsentī disā sabbā, osadhī viya tārakā.",
  "atk-s0506a1:805_0": "174.",
  "atk-s0506a1:806_0": "“Kena tetādiso vaṇṇo, kena te idha mijjhati;",
  "atk-s0506a1:807_0": "Uppajjanti ca te bhogā, ye keci manaso piyā.",
  "atk-s0506a1:808_0": "175.",
  "atk-s0506a1:809_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:810_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:811_0": "176.",
  "atk-s0506a1:812_0": "“Sā devatā attamanā, moggallānena pucchitā;",
  "atk-s0506a1:813_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:814_0": "177.",
  "atk-s0506a1:815_0": "“Kevaṭṭadvārā nikkhamma, ahu mayhaṁ nivesanaṁ;",
  "atk-s0506a1:816_0": "Tattha sañcaramānānaṁ, sāvakānaṁ mahesinaṁ.",
  "atk-s0506a1:817_0": "178.",
  "atk-s0506a1:818_0": "“Odanaṁ kummāsaṁ ḍākaṁ, loṇasovīrakañcahaṁ;",
  "atk-s0506a1:819_0": "Adāsiṁ ujubhūtesu, vippasannena cetasā.",
  "atk-s0506a1:820_0": "179.",
  "atk-s0506a1:821_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:822_0": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:823_0": "180.",
  "atk-s0506a1:824_0": "“Uposathaṁ upavasissaṁ, sadā sīlesu saṁvutā;",
  "atk-s0506a1:825_0": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:826_0": "181.",
  "atk-s0506a1:827_0": "“Pāṇātipātā viratā, musāvādā ca saññatā;",
  "atk-s0506a1:828_0": "Theyyā ca aticārā ca, majjapānā ca ārakā.",
  "atk-s0506a1:829_0": "182.",
  "atk-s0506a1:830_0": "“Pañcasikkhāpade ratā, ariyasaccāna kovidā;",
  "atk-s0506a1:831_0": "Upāsikā cakkhumato, gotamassa yasassino.",
  "atk-s0506a1:832_0": "183.",
  "atk-s0506a1:833_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a1:834_0": "Mama ca, bhante, vacanena bhagavato pāde sirasā vandeyyāsi “lakhumā nāma, bhante, upāsikā bhagavato pāde sirasā vandatī”ti.",
  "atk-s0506a1:834_1": "Anacchariyaṁ kho panetaṁ, bhante, yaṁ maṁ bhagavā aññatarasmiṁ sāmaññaphale byākareyya.",
  "atk-s0506a1:834_2": "Taṁ bhagavā sakadāgāmiphale byākāsīti.",
  "atk-s0506a1:835_0": "177. Tattha kevaṭṭadvārā nikkhammāti kevaṭṭadvārato nikkhamanaṭṭhāne.",
  "atk-s0506a1:836_0": "178.Ḍākanti taṇḍuleyyakādisākabyañjanaṁ.",
  "atk-s0506a1:836_1": "Loṇasovīrakanti dhaññarasādīhi bahūhi sambhārehi sampādetabbaṁ ekaṁ pānakaṁ.",
  "atk-s0506a1:836_2": "“Ācāmakañjikaloṇūdaka”ntipi vadanti.",
  "atk-s0506a1:837_0": "Pucchāvissajjanāvasāne sā therassa dhammadesanāya sakadāgāmiphalaṁ pāpuṇi.",
  "atk-s0506a1:837_1": "Sesaṁ uttarāvidhāne vuttanayānusārena eva veditabbaṁ.",
  "atk-s0506a1:838_0": "Lakhumāvimānavaṇṇanā niṭṭhitā.",
  "atk-s0506a1:839_0": "3. Ācāmadāyikāvimānavaṇṇanā",
  "atk-s0506a1:840_0": "Piṇḍāyate carantassāti ācāmadāyikāvimānaṁ.",
  "atk-s0506a1:840_1": "Tassa kā uppatti?",
  "atk-s0506a1:840_2": "Bhagavā rājagahe viharati veḷuvane kalandakanivāpe.",
  "atk-s0506a1:840_3": "Tena kho pana samayena rājagahe aññataraṁ kulaṁ ahivātarogena upaddutaṁ ahosi.",
  "atk-s0506a1:840_4": "Tattha sabbe janā matā ṭhapetvā ekaṁ itthiṁ.",
  "atk-s0506a1:840_5": "Sā gehaṁ gehagatañca sabbaṁ dhanadhaññaṁ chaḍḍetvā maraṇabhayabhītā bhittichiddena palātā anāthā hutvā paragehaṁ gantvā tassa piṭṭhipasse vasati.",
  "atk-s0506a1:840_6": "Tasmiṁ gehe manussā karuṇāyantā ukkhaliādīsu avasiṭṭhaṁ yāgubhattaācāmādiṁ tassā denti.",
  "atk-s0506a1:840_7": "Sā taṁ bhuñjitvā jīvikaṁ kappeti.",
  "atk-s0506a1:841_0": "Tena ca samayena āyasmā mahākassapo sattāhaṁ nirodhasamāpattiṁ samāpajjitvā tato vuṭṭhito “kaṁ nu kho ahaṁ ajja āhārapaṭiggahaṇena anuggahessāmi, duggatito ca dukkhato ca mocessāmī”ti cintento taṁ itthiṁ āsannamaraṇaṁ nirayasaṁvattanikañcassā kammaṁ katokāsaṁ disvā “ayaṁ mayi gate attanā laddhaṁ ācāmaṁ dassati, teneva nimmānaratidevaloke uppajjissati, evaṁ nirayūpapattito mocetvā handāhaṁ imissā saggasampattiṁ nipphādessāmī”ti pubbaṇhasamayaṁ nivāsetvā pattacīvaraṁ ādāya tassā nivesanaṭṭhānābhimukho gacchati.",
  "atk-s0506a1:841_1": "Atha sakko devānamindo aññātakavesena anekarasaṁ anekasūpabyañjanaṁ dibbāhāraṁ upanesi.",
  "atk-s0506a1:841_2": "Taṁ ñatvā thero “kosiya, tvaṁ katakusalo, kasmā evaṁ karosi, mā duggatānaṁ kapaṇānaṁ sampattiṁ vilumpī”ti paṭikkhipitvā tassā itthiyā purato aṭṭhāsi.",
  "atk-s0506a1:842_0": "Sā theraṁ disvā “ayaṁ mahānubhāvo thero, imassa dātabbayuttakaṁ khādanīyaṁ vā bhojanīyaṁ vā idha natthi, idañca kiliṭṭhabhājanagataṁ tiṇacuṇṇarajānukiṇṇaṁ aloṇaṁ sītalaṁ apparasaṁ ācāmakañjiyamattaṁ edisassa dātuṁ na ussahāmī”ti cintetvā “aticchathā”ti āha.",
  "atk-s0506a1:842_1": "Thero ekapadanikkhepamattaṁ apasakkitvā aṭṭhāsi.",
  "atk-s0506a1:842_2": "Gehavāsino manussā bhikkhaṁ upanesuṁ, thero na sampaṭicchati.",
  "atk-s0506a1:842_3": "Sā duggatitthī “mameva anuggahatthāya idhāgato, mama santakameva paṭiggahetukāmo”ti ñatvā pasannamānasā ādarajātā taṁ ācāmaṁ therassa patte ākiri.",
  "atk-s0506a1:842_4": "Thero tassā pasādasaṁvaddhanatthaṁ bhuñjanākāraṁ dassesi, manussā āsanaṁ paññāpesuṁ.",
  "atk-s0506a1:842_5": "Thero tattha nisīditvā taṁ ācāmaṁ bhuñjitvā pivitvā onītapattapāṇī anumodanaṁ katvā taṁ duggatitthiṁ “tvaṁ ito tatiye attabhāve mama mātā ahosī”ti vatvā gato.",
  "atk-s0506a1:842_6": "Sā tena there atipasādañca uppādetvā tassā rattiyā paṭhamayāme kālaṁ katvā nimmānaratīnaṁ devānaṁ sahabyataṁ upapajji.",
  "atk-s0506a1:842_7": "Atha sakko devarājā tassā kālakatabhāvaṁ ñatvā “kattha nu kho uppannā”ti āvajjento tāvatiṁsesu adisvā rattiyā majjhimayāme āyasmantaṁ mahākassapaṁ upasaṅkamitvā tassā nibbattaṭṭhānaṁ pucchanto –",
  "atk-s0506a1:843_0": "185.",
  "atk-s0506a1:844_0": "“Piṇḍāya te carantassa, tuṇhībhūtassa tiṭṭhato;",
  "atk-s0506a1:845_0": "Daliddā kapaṇā nārī, parāgāraṁ apassitā.",
  "atk-s0506a1:846_0": "186.",
  "atk-s0506a1:847_0": "“Yā te adāsi ācāmaṁ, pasannā sehi pāṇibhi;",
  "atk-s0506a1:848_0": "Sā hitvā mānusaṁ dehaṁ, kaṁ nu sā disataṁ gatā”ti. –",
  "atk-s0506a1:849_0": "Dve gāthā abhāsi.",
  "atk-s0506a1:850_0": "185.",
  "atk-s0506a1:850_1": "Tattha piṇḍāyāti piṇḍapātatthāya.",
  "atk-s0506a1:850_2": "Tuṇhībhūtassa tiṭṭhatoti idaṁ piṇḍāya caraṇākāradassanaṁ, uddissa tiṭṭhatoti attho.",
  "atk-s0506a1:850_3": "Daliddāti duggatā.",
  "atk-s0506a1:850_4": "Kapaṇāti varākī.",
  "atk-s0506a1:850_5": "“Daliddā”ti iminā tassā bhogapārijuññaṁ dasseti, “kapaṇā”ti iminā ñātipārijuññaṁ.",
  "atk-s0506a1:850_6": "Parāgāraṁ apassitāti paragehaṁ nissitā, paresaṁ ghare bahipiṭṭhichadanaṁ nissāya vasantī.",
  "atk-s0506a1:851_0": "186.Kaṁnu sā disataṁ gatāti chasu kāmadevalokesu uppajjanavasena kaṁ nāma disaṁ gatā.",
  "atk-s0506a1:851_1": "Iti sakko “therena tathā katānuggahā uḷārāya dibbasampattiyā bhāginī, na ca dissatī”ti heṭṭhā dvīsu devalokesu apassanto saṁsayāpanno pucchati.",
  "atk-s0506a1:852_0": "Athassa thero –",
  "atk-s0506a1:853_0": "187.",
  "atk-s0506a1:854_0": "“Piṇḍāya me carantassa, tuṇhībhūtassa tiṭṭhato;",
  "atk-s0506a1:855_0": "Daliddā kapaṇā nārī, parāgāraṁ apassitā.",
  "atk-s0506a1:856_0": "188.",
  "atk-s0506a1:857_0": "“Yā me adāsi ācāmaṁ, pasannā sehi pāṇibhi;",
  "atk-s0506a1:858_0": "Sā hitvā mānusaṁ dehaṁ, vippamuttā ito cutā.",
  "atk-s0506a1:859_0": "189.",
  "atk-s0506a1:860_0": "“Nimmānaratino nāma, santi devā mahiddhikā;",
  "atk-s0506a1:861_0": "Tattha sā sukhitā nārī, modatācāmadāyikā”ti. –",
  "atk-s0506a1:862_0": "Pucchitaniyāmeneva paṭivacanaṁ dento tassā nibbattaṭṭhānaṁ kathesi.",
  "atk-s0506a1:863_0": "188. Tattha vippamuttāti tato manussadobhaggiyato paramakāruññavuttito vippamuttā apagatā.",
  "atk-s0506a1:864_0": "189.Modatācāmadāyikāti ācāmamattadāyikā, sāpi nāma pañcame kāmasagge dibbasampattiyā modati, passa tāva khettasampattiphalanti dasseti.",
  "atk-s0506a1:865_0": "Puna sakko tassā dānassa mahapphalataṁ mahānisaṁsatañca sutvā taṁ thomento –",
  "atk-s0506a1:866_0": "190.",
  "atk-s0506a1:867_0": "“Aho dānaṁ varākiyā, kassape suppatiṭṭhitaṁ;",
  "atk-s0506a1:868_0": "Parābhatena dānena, ijjhittha vata dakkhiṇā.",
  "atk-s0506a1:869_0": "191.",
  "atk-s0506a1:870_0": "“Yā mahesittaṁ kāreyya, cakkavattissa rājino;",
  "atk-s0506a1:871_0": "Nārī sabbaṅgakalyāṇī, bhattu cānomadassikā;",
  "atk-s0506a1:872_0": "Etassācāmadānassa, kalaṁ nāgghati soḷasiṁ.",
  "atk-s0506a1:873_0": "192.",
  "atk-s0506a1:874_0": "“Sutaṁ nikkhā sataṁ assā, sataṁ assatarīrathā;",
  "atk-s0506a1:875_0": "Sataṁ kaññāsahassāni, āmuttamaṇikuṇḍalā;",
  "atk-s0506a1:876_0": "Etassācāmadānassa, kalaṁ nāgghanti soḷasiṁ.",
  "atk-s0506a1:877_0": "193.",
  "atk-s0506a1:878_0": "“Sataṁ hemavatā nāgā, īsādantā urūḷhavā;",
  "atk-s0506a1:879_0": "Suvaṇṇakacchā mitaṅgā, hemakappanavāsasā;",
  "atk-s0506a1:880_0": "Etassācāmadānassa, kalaṁ nāgacchanti soḷasiṁ.",
  "atk-s0506a1:881_0": "194.",
  "atk-s0506a1:882_0": "“Catunnamapi dīpānaṁ, issaraṁ yodha kāraye;",
  "atk-s0506a1:883_0": "Etassācāmadānassa, kalaṁ nāgghati soḷasi”nti. – āha;",
  "atk-s0506a1:884_0": "190.",
  "atk-s0506a1:884_1": "Tattha ahoti acchariyatthe nipāto.",
  "atk-s0506a1:884_2": "Varākiyāti kapaṇiyā.",
  "atk-s0506a1:884_3": "Parābhatenāti parato ānītena, paresaṁ gharato ucchācariyāya laddhenāti attho.",
  "atk-s0506a1:884_4": "Dānenāti dātabbena ācāmamattena deyyadhammena.",
  "atk-s0506a1:884_5": "Ijjhittha vata dakkhiṇāti dakkhiṇā dānaṁ aho nipphajjittha, aho mahapphalā mahājutikā mahāvipphārā ahuvatthāti attho.",
  "atk-s0506a1:885_0": "191.",
  "atk-s0506a1:885_1": "Idāni “itthiratanādīnipi tassa dānassa satabhāgampi sahassabhāgampi na upentī”ti dassetuṁ “yā mahesittaṁ kāreyyā”tiādi vuttaṁ.",
  "atk-s0506a1:885_2": "Tattha sabbaṅgakalyāṇīti “nātidīghā nātirassā nātikisā nātithūlā nātikāḷī nāccodātā atikkantā mānusavaṇṇaṁ appattā dibbavaṇṇa”nti evaṁ vuttehi sabbehi aṅgehi kāraṇehi, sabbehi vā aṅgapaccaṅgehi kalyāṇī sobhanā sundarā.",
  "atk-s0506a1:885_3": "Bhattu cānomadassikāti sāmikassa alāmakadassanā sātisayaṁ dassanīyā pāsādikā.",
  "atk-s0506a1:885_4": "Etassācāmadānassa, kalaṁ nāgghati soḷasinti etassa etāya dinnassa ācāmadānassa phalaṁ soḷasabhāgaṁ katvā tato ekaṁ bhāgaṁ puna soḷasabhāgaṁ katvā gahitabhāgasaṅkhātaṁ soḷasiṁ kalaṁ cakkavattirañño itthiratanabhāvopi nāgghati nānubhoti na pāpuṇāti.",
  "atk-s0506a1:885_5": "“Suvaṇṇassa pañcadasadharaṇaṁ nikkha”nti vadanti, “satadharaṇa”nti apare.",
  "atk-s0506a1:886_0": "193.Hemavatāti himavati jātā, hemavatajātikā vā.",
  "atk-s0506a1:886_1": "Te hi mahantā thāmajavasampannā ca honti.",
  "atk-s0506a1:886_2": "Īsādantāti rathīsāsadisadantā, thokaṁyeva avanatadantāti attho.",
  "atk-s0506a1:886_3": "Tena visālakadāṭhībhāvaṁ nivāreti.",
  "atk-s0506a1:886_4": "Urūḷhavāti thāmajavaparakkamehi brūhanto, mahantaṁ yuddhakiccaṁ vahituṁ samatthāti attho.",
  "atk-s0506a1:886_5": "Suvaṇṇakacchāti hemamayagīveyyakapaṭimukkā.",
  "atk-s0506a1:886_6": "Kacchasīsena hi sabbaṁ hatthiyoggaṁ vadati.",
  "atk-s0506a1:886_7": "Hemakappanavāsasāti suvaṇṇakhacitagajattharaṇakaṅkanādihatthālaṅkārasampannā.",
  "atk-s0506a1:887_0": "194.Catunnamapi dīpānaṁ issaranti dvisahassaparittadīpaparivārānaṁ jambudīpādīnaṁ catunnaṁ mahādīpānaṁ issariyaṁ.",
  "atk-s0506a1:887_1": "Tena sattaratanasamujjalaṁ sakalaṁ cakkavattisiriṁ vadati.",
  "atk-s0506a1:887_2": "Yaṁ panettha, taṁ heṭṭhā vuttanayameva.",
  "atk-s0506a1:888_0": "Idha sakkena devarājena attanā ca vuttaṁ sabbaṁ āyasmā mahākassapatthero bhagavato ārocesi.",
  "atk-s0506a1:888_1": "Bhagavā taṁ aṭṭhuppattiṁ katvā sampattaparisāya vitthārena dhammaṁ desesi.",
  "atk-s0506a1:888_2": "Sā desanā mahājanassa sātthikā ahosīti.",
  "atk-s0506a1:889_0": "Ācāmadāyikāvimānavaṇṇanā niṭṭhitā.",
  "atk-s0506a1:890_0": "4. Caṇḍālivimānavaṇṇanā",
  "atk-s0506a1:891_0": "Caṇḍālivanda pādānīti caṇḍālivimānaṁ.",
  "atk-s0506a1:891_1": "Tassa kā uppatti?",
  "atk-s0506a1:891_2": "Bhagavā rājagahe viharanto paccūsavelāyaṁ buddhāciṇṇaṁ mahākaruṇāsamāpattiṁ samāpajjitvā uṭṭhāya lokaṁ olokento addasa tasmiṁyeva nagare caṇḍālāvasathe vasantiṁ ekaṁ mahallikaṁ caṇḍāliṁ khīṇāyukaṁ, nirayasaṁvattanikañcassā kammaṁ upaṭṭhitaṁ.",
  "atk-s0506a1:891_3": "So mahākaruṇāya samussāhitamānaso “saggasaṁvattanikaṁ kammaṁ kāretvā tenassā nirayūpapattiṁ nisedhetvā sagge patiṭṭhāpessāmī”ti cintetvā mahatā bhikkhusaṅghena saddhiṁ rājagahaṁ piṇḍāya pavisati.",
  "atk-s0506a1:891_4": "Tena ca samayena sā caṇḍālī daṇḍaṁ olubbha nagarato nikkhamantī bhagavantaṁ āgacchantaṁ disvā abhimukhī hutvā aṭṭhāsi.",
  "atk-s0506a1:891_5": "Bhagavāpi tassā gamanaṁ nivārento viya purato aṭṭhāsi.",
  "atk-s0506a1:891_6": "Athāyasmā mahāmoggallāno satthu cittaṁ ñatvā tassā ca āyuparikkhayaṁ bhagavato vandanāya taṁ niyojento –",
  "atk-s0506a1:892_0": "195.",
  "atk-s0506a1:893_0": "“Caṇḍāli vanda pādāni, gotamassa yasassino;",
  "atk-s0506a1:894_0": "Tameva anukampāya, aṭṭhāsi isisattamo.",
  "atk-s0506a1:895_0": "196.",
  "atk-s0506a1:896_0": "“Abhippasādehi manaṁ, arahantamhi tādini;",
  "atk-s0506a1:897_0": "Khippaṁ pañjalikā vanda, parittaṁ tava jīvita”nti. – gāthādvayamāha;",
  "atk-s0506a1:898_0": "195.",
  "atk-s0506a1:898_1": "Tattha caṇḍālīti jātiāgatena nāmena taṁ ālapati.",
  "atk-s0506a1:898_2": "Vandāti abhivādaya.",
  "atk-s0506a1:898_3": "Pādānīti sadevakassa lokassa saraṇāni caraṇāni.",
  "atk-s0506a1:898_4": "Tameva anukampāyāti tameva anuggaṇhanatthaṁ, apāyūpapattito nisedhetvā sagge nibbattāpanatthanti adhippāyo.",
  "atk-s0506a1:898_5": "Aṭṭhāsīti nagarampi apavisitvā ṭhito.",
  "atk-s0506a1:898_6": "Isisattamoti lokiyasekkhāsekkhapaccekabuddhaisīhi uttamo ukkaṭṭhatamo, atha vā buddhaisīnaṁ vipassiādīnaṁ sattamoti isisattamo.",
  "atk-s0506a1:899_0": "196.Abhippasādehi mananti “sammāsambuddho bhagavā”ti tava cittaṁ pasādehi.",
  "atk-s0506a1:899_1": "Arahantamhi tādinīti ārakattā kilesānaṁ, tesaṁyeva arīnaṁ hatattā, saṁsāracakkassa arānaṁ hatattā, paccayānaṁ arahattā, pāpakaraṇe rahābhāvā ca arahante, iṭṭhādīsu tādibhāvappattiyā tādimhi.",
  "atk-s0506a1:899_2": "Khippaṁ pañjalikā vandāti sīghaṁyeva paggahitaañjalikā hutvā vandassu.",
  "atk-s0506a1:899_3": "Kasmāti ce?",
  "atk-s0506a1:899_4": "Parittaṁ tava jīvitanti, idāneva bhijjanasabhāvattā parittaṁ atiittaraṁ.",
  "atk-s0506a1:900_0": "Iti thero gāthādvayena bhagavato guṇe pakittento attano ānubhāve ṭhatvā tassā ca khīṇāyukatāvibhāvanena saṁvejento satthu vandanāya niyojesi.",
  "atk-s0506a1:900_1": "Sā ca taṁ sutvā saṁvegajātā satthari pasannamānasāva hutvā pañcapatiṭṭhitena vanditvā añjaliṁ katvā namassamānā buddhagatāya pītiyā ekaggacittā hutvā aṭṭhāsi.",
  "atk-s0506a1:900_2": "Bhagavā “alamettakametissā saggūpapattiyā”ti nagaraṁ pāvisi saddhiṁ bhikkhusaṅghena.",
  "atk-s0506a1:900_3": "Atha naṁ ekā bhantā gāvī taruṇavacchā tato eva abhidhāvantī siṅgena paharitvā jīvitā voropesi.",
  "atk-s0506a1:900_4": "Taṁ sabbaṁ dassetuṁ saṅgītikārā –",
  "atk-s0506a1:901_0": "197.",
  "atk-s0506a1:902_0": "“Coditā bhāvitattena, sarīrantimadhārinā;",
  "atk-s0506a1:903_0": "Caṇḍālī vandi pādāni, gotamassa yasassino.",
  "atk-s0506a1:904_0": "198.",
  "atk-s0506a1:905_0": "“Tamenaṁ avadhī gāvī, caṇḍāliṁ pañjaliṁ ṭhitaṁ;",
  "atk-s0506a1:906_0": "Namassamānaṁ sambuddhaṁ, andhakāre pabhaṅkara”nti. – gāthādvayamāhaṁsu;",
  "atk-s0506a1:907_0": "198.",
  "atk-s0506a1:907_1": "Tattha pañjaliṁ ṭhitaṁ namassamānaṁ sambuddhanti gatepi bhagavati buddhārammaṇāya pītiyā samāhitā hutvā sammukhā viya añjaliṁ paggayha namassamānaṁ ṭhitaṁ.",
  "atk-s0506a1:907_2": "Andhakāreti avijjandhakārena sakalena kilesandhakārena ca andhakāre loke.",
  "atk-s0506a1:907_3": "Pabhaṅkaranti ñāṇobhāsakaraṁ.",
  "atk-s0506a1:908_0": "Sā ca tato cutā tāvatiṁsesu nibbatti, accharānaṁ satasahassaṁ cassā parivāro ahosi.",
  "atk-s0506a1:908_1": "Tadaheva ca sā saha vimānena āgantvā vimānato otaritvā āyasmantaṁ mahāmoggallānaṁ upasaṅkamitvā vandi.",
  "atk-s0506a1:908_2": "Tamatthaṁ dassetuṁ –",
  "atk-s0506a1:909_0": "199.",
  "atk-s0506a1:910_0": "“Khīṇāsavaṁ vigatarajaṁ anejaṁ, ekaṁ araññamhi raho nisinnaṁ;",
  "atk-s0506a1:911_0": "Deviddhipattā upasaṅkamitvā, vandāmi taṁ vīra mahānubhāva”nti. –",
  "atk-s0506a1:912_0": "Devatā āha. Taṁ thero pucchi –",
  "atk-s0506a1:913_0": "200.",
  "atk-s0506a1:914_0": "“Suvaṇṇavaṇṇā jalitā mahāyasā, vimānamoruyha anekacittā;",
  "atk-s0506a1:915_0": "Parivāritā accharāsaṅgaṇena, kā tvaṁ subhe devate vandase mama”nti.",
  "atk-s0506a1:916_0": "200.",
  "atk-s0506a1:916_1": "Tattha jalitāti attano sarīrappabhāya vatthābharaṇādīnaṁ obhāsena ca jalantī jotentī.",
  "atk-s0506a1:916_2": "Mahāyasāti mahāparivārā.",
  "atk-s0506a1:916_3": "Vimānamoruyhāti vimānato oruyha.",
  "atk-s0506a1:916_4": "Anekacittāti anekavidhacittatāyuttā.",
  "atk-s0506a1:916_5": "Subheti subhaguṇe.",
  "atk-s0506a1:916_6": "Mamanti maṁ.",
  "atk-s0506a1:917_0": "Evaṁ therena pucchitā puna sā –",
  "atk-s0506a1:918_0": "201.",
  "atk-s0506a1:919_0": "“Ahaṁ bhaddante caṇḍālī, tayā vīrena pesitā;",
  "atk-s0506a1:920_0": "Vandiṁ arahato pāde, gotamassa yasassino.",
  "atk-s0506a1:921_0": "202.",
  "atk-s0506a1:922_0": "“Sāhaṁ vanditvā pādāni, cutā caṇḍālayoniyā;",
  "atk-s0506a1:923_0": "Vimānaṁ sabbato bhaddaṁ, upapannamhi nandane.",
  "atk-s0506a1:924_0": "203.",
  "atk-s0506a1:925_0": "“Accharānaṁ satasahassaṁ, purakkhatvāna tiṭṭhati;",
  "atk-s0506a1:926_0": "Tāsāhaṁ pavarā seṭṭhā, vaṇṇena yasasāyunā.",
  "atk-s0506a1:927_0": "204.",
  "atk-s0506a1:928_0": "“Pahūtakatakalyāṇā, sampajānā paṭissatā;",
  "atk-s0506a1:929_0": "Muniṁ kāruṇikaṁ loke, taṁ bhante vanditumāgatā”ti. –",
  "atk-s0506a1:930_0": "Catasso gāthāyo āha.",
  "atk-s0506a1:931_0": "201-4.",
  "atk-s0506a1:931_1": "Tattha pesitāti “caṇḍāli, vanda pādānī”tiādinā vandanāya uyyojitā.",
  "atk-s0506a1:931_2": "Yadipi taṁ vandanāmayaṁ puññaṁ pavattikkhaṇavasena parittaṁ, khettamahantatāya pana phalamahantatāya ca ativiya mahantamevāti āha “pahūtakatakalyāṇā”ti.",
  "atk-s0506a1:931_3": "Tathā buddhārammaṇāya pītiyā pavattikkhaṇe paññāya satiyā ca visadabhāvaṁ sandhāyāha “sampajānā paṭissatā”ti. Puna –",
  "atk-s0506a1:932_0": "205.",
  "atk-s0506a1:933_0": "“Idaṁ vatvāna caṇḍālī, kataññū katavedinī;",
  "atk-s0506a1:934_0": "Vanditvā arahato pāde, tatthevantaradhāyathā”ti. –",
  "atk-s0506a1:935_0": "Gāthā saṅgītikārehi ṭhapitā.",
  "atk-s0506a1:936_0": "205.",
  "atk-s0506a1:936_1": "Tattha caṇḍālīti caṇḍālībhūtapubbāti katvā vuttaṁ, devaloke ca idamāciṇṇaṁ, yaṁ manussaloke niruḷhasamaññāya vohāro.",
  "atk-s0506a1:936_2": "Sesaṁ vuttanayameva.",
  "atk-s0506a1:937_0": "Āyasmā pana mahāmoggallāno imaṁ pavattiṁ bhagavato ārocesi.",
  "atk-s0506a1:937_1": "Bhagavā tamatthaṁ aṭṭhuppattiṁ katvā sampattaparisāya dhammaṁ desesi, sā desanā mahājanassa sātthikā ahosīti.",
  "atk-s0506a1:938_0": "Caṇḍālivimānavaṇṇanā niṭṭhitā.",
  "atk-s0506a1:939_0": "5. Bhadditthivimānavaṇṇanā",
  "atk-s0506a1:940_0": "Nīlā pītā ca kāḷā cāti bhadditthivimānaṁ.",
  "atk-s0506a1:940_1": "Tassa kā uppatti?",
  "atk-s0506a1:940_2": "Bhagavā sāvatthiyaṁ viharati jetavane anāthapiṇḍikassa ārāme.",
  "atk-s0506a1:940_3": "Tena ca samayena kimilanagare rohako nāma gahapatiputto ahosi saddho pasanno sīlācārasampanno.",
  "atk-s0506a1:940_4": "Tasmiṁyeva ca nagare tena samānamahābhoge kule ekā dārikā ahosi saddhā pasannā pakatiyāpi bhaddatāya bhaddāti nāmena.",
  "atk-s0506a1:940_5": "Atha rohakassa mātāpitaro taṁ kumāriṁ vāretvā tādise kāle taṁ ānetvā āvāhavivāhaṁ akaṁsu.",
  "atk-s0506a1:940_6": "Te ubhopi samaggavāsaṁ vasanti.",
  "atk-s0506a1:940_7": "Sā attano ācārasampattiyā “bhadditthī”ti tasmiṁ nagare pākaṭā paññātā ahosi.",
  "atk-s0506a1:941_0": "Tena ca samayena dve aggasāvakā pañcasatapañcasatabhikkhuparivārā janapadacārikaṁ carantā kimilanagaraṁ pāpuṇiṁsu.",
  "atk-s0506a1:941_1": "Rohako tesaṁ tattha gatabhāvaṁ ñatvā somanassajāto there upasaṅkamitvā vanditvā svātanāya nimantetvā dutiyadivase paṇītena khādanīyena bhojanīyena saparivāre te santappetvā saputtadāro tehi desitaṁ dhammadesanaṁ sutvā tesaṁ ovāde patiṭṭhahanto saraṇāni gaṇhi, pañca sīlāni samādiyi.",
  "atk-s0506a1:941_2": "Bhariyā panassa aṭṭhamīcātuddasīpannarasīpāṭihāriyapakkhesu uposathaṁ upavasi, visesato sīlācārasampannā ahosi devatāhi ca anukampitā.",
  "atk-s0506a1:941_3": "Tāya eva ca devatānukampāya attano upari patitaṁ micchāpavādaṁ niraṁkatvā suvisuddhasīlācāratāya ativiya loke patthaṭayasā ahosi.",
  "atk-s0506a1:942_0": "Sā hi sayaṁ kimilanagare ṭhitā attano sāmikassa vaṇijjāvasena takkasilāyaṁ vasantassa, ussavadivase sahāyehi ussāhitassa nakkhattakīḷācitte uppanne gharadevatāya attano dibbānubhāvena taṁ tattha netvā sāmikena saha yojitā teneva samāgamena patiṭṭhitagabbhā hutvā devatāya kimilanagaraṁ paṭinītā, anukkamena gabbhinibhāve pākaṭe jāte sassuādīhi “aticārinī”ti āsaṅkitā, tāya eva devatāya attano ānubhāvena gaṅgāmahoghe kimilanagaraṁ ottharante viya upaṭṭhāpite attano patibbatābhāvasaṁsūcakena saccādhiṭṭhānapubbakena sapathena vātavegasamuṭṭhitavīcijālaṁ gaṅgāmahoghaṁ attano upari āpatitaṁ āyassañca nivattetvā, sāmikena samāgatāpi tena pubbe sassuādīhi viya āsaṅkitā takkasilāyaṁ tena dinnaṁ nāmamudditaṁ saññāṇañca appentī, taṁ āsaṅkaṁ niraṁkatvā bhattuno ñātijanassa ca mahājanassa ca sambhāvanīyā jātā.",
  "atk-s0506a1:942_1": "Tena vuttaṁ “suvisuddhasīlācāratāya ativiya loke patthaṭayasā ahosī”ti.",
  "atk-s0506a1:943_0": "Sā aparena samayena kālaṁ katvā tāvatiṁsabhavane uppannā.",
  "atk-s0506a1:943_1": "Atha bhagavati sāvatthito tāvatiṁsabhavanaṁ gantvā pāricchattakamūle paṇḍukambalasilāyaṁ nisinne, devaparisāya ca bhagavantaṁ upasaṅkamitvā vanditvā ekamantaṁ nisinnāya bhadditthīpi upasaṅkamitvā vanditvā ekamantaṁ aṭṭhāsi.",
  "atk-s0506a1:943_2": "Atha bhagavā dasasahassilokadhātūsu sannipatitāya devabrahmaparisāya majjhe tāya devatāya katapuññakammaṁ pucchanto –",
  "atk-s0506a1:944_0": "206.",
  "atk-s0506a1:945_0": "“Nīlā pītā ca kāḷā ca, mañjiṭṭhā atha lohitā;",
  "atk-s0506a1:946_0": "Uccāvacānaṁ vaṇṇānaṁ, kiñjakkhaparivāritā.",
  "atk-s0506a1:947_0": "207.",
  "atk-s0506a1:948_0": "“Mandāravānaṁ pupphānaṁ, mālaṁ dhāresi muddhani;",
  "atk-s0506a1:949_0": "Nayime aññesu kāyesa, rukkhā santi sumedhase.",
  "atk-s0506a1:950_0": "208.",
  "atk-s0506a1:951_0": "“Kena kāyaṁ upapannā, tāvatiṁsaṁ yasassinī;",
  "atk-s0506a1:952_0": "Devate pucchitācikkha, kissa kammassidaṁ phala”nti. – āha;",
  "atk-s0506a1:953_0": "206-7.",
  "atk-s0506a1:953_1": "Tattha nīlā pītā ca kāḷā ca, mañjiṭṭhā atha lohitāti ettha ca-saddo vuttatthasamuccayo, so nīlā ca pītā cātiādinā paccekaṁ yojetabbo.",
  "atk-s0506a1:953_2": "Athāti aññatthe nipāto.",
  "atk-s0506a1:953_3": "Tena odātādike avuttavaṇṇe saṅgaṇhāti.",
  "atk-s0506a1:953_4": "Iti-saddo luttaniddiṭṭho veditabbo.",
  "atk-s0506a1:953_5": "Ca-saddo vā avuttatthasamuccayo.",
  "atk-s0506a1:953_6": "Athāti iti-saddatthe nipāto.",
  "atk-s0506a1:953_7": "Uccāvacānaṁ vaṇṇānanti ettha uccāvacānanti vibhattiyā alopo daṭṭhabbo, uccāvacavaṇṇānaṁ nānāvidhavaṇṇānanti attho.",
  "atk-s0506a1:953_8": "Vaṇṇānanti vā vaṇṇavantānaṁ.",
  "atk-s0506a1:953_9": "Kiñjakkhaparivāritāti kiñjakkhehi parivāritānaṁ.",
  "atk-s0506a1:953_10": "Sāmiatthe hi etaṁ paccattavacanaṁ.",
  "atk-s0506a1:953_11": "Idaṁ vuttaṁ hoti –",
  "atk-s0506a1:953_12": "nīlā ca pītā ca kāḷā ca mañjiṭṭhā ca lohitā ca atha aññe odātādayo cāti imesaṁ vasena uccāvacavaṇṇānaṁ tathābhūtehiyeva kiñjakkhehi kesarehi parivāritānaṁ vicittasaṇṭhānāditāya vā uccāvacānaṁ yathāvuttavaṇṇavantānaṁ mandāravarukkhasambhūtatāya mandāravānaṁ pupphānaṁ mālaṁ tehi kataṁ mālāguṇaṁ tvaṁ devate attano sīse dhāresi piḷandhasīti.",
  "atk-s0506a1:954_0": "Yato rukkhato tāni pupphāni, tesaṁ visesavaṇṇatāya anaññasādhāraṇataṁ dassetuṁ “nayime aññesu kāyesu, rukkhā santi sumedhase”ti vuttaṁ.",
  "atk-s0506a1:954_1": "Tattha imeti yathāvuttavaṇṇasaṇṭhānādiyuttā pupphavanto rukkhā na santīti yojanā.",
  "atk-s0506a1:954_2": "Kāyesūti devanikāyesu.",
  "atk-s0506a1:954_3": "Sumedhaseti sundarapaññe.",
  "atk-s0506a1:955_0": "Tattha nīlāti indanīlamahānīlādimaṇiratanānaṁ vasena nīlobhāsā.",
  "atk-s0506a1:955_1": "Pītāti puppharāgakakketanapulakādimaṇiratanānañceva siṅgīsuvaṇṇassa ca vasena pītobhāsā.",
  "atk-s0506a1:955_2": "Kāḷāti asmakaupalakādimaṇiratanānaṁ vasena kaṇhobhāsā.",
  "atk-s0506a1:955_3": "Mañjiṭṭhāti jotirasagomuttakagomedakādimaṇiratanānaṁ vasena mañjiṭṭhobhāsā.",
  "atk-s0506a1:955_4": "Lohitāti padumarāgalohitaṅkapavāḷaratanādīnaṁ vasena lohitobhāsā.",
  "atk-s0506a1:955_5": "Keci pana nīlādipadāni “rukkhā”ti iminā “nīlā rukkhā”tiādinā yojetvā vadanti.",
  "atk-s0506a1:955_6": "Rukkhāpi hi nīlādivaṇṇehi pupphehi sañchannattā nīlādiyogato nīlādivohāraṁ labhantīti tehi “nīlā…pe…",
  "atk-s0506a1:955_7": "lohitā…pe…",
  "atk-s0506a1:955_8": "nayime aññesu kāyesu rukkhā santi sumedhaseti, yato tvaṁ uccāvacānaṁ vaṇṇānaṁ kiñjakkhaparivāritānaṁ mandāravānaṁ pupphānaṁ mālaṁ dhāresī”ti yojanā kātabbā.",
  "atk-s0506a1:955_9": "Tattha yathādiṭṭhe vaṇṇavisesayutte pupphe kittetvā tesaṁ asādhāraṇabhāvadassanena rukkhānaṁ āvenikabhāvadassanaṁ paṭhamanayo, rukkhānaṁ asādhāraṇabhāvadassanena pupphānaṁ āvenikabhāvadassanaṁ dutiyanayo.",
  "atk-s0506a1:955_10": "Paṭhamanaye vaṇṇādayo sarūpena gahitā, dutiyanaye nissayamukhenāti ayametesaṁ viseso.",
  "atk-s0506a1:956_0": "208.Kenāti kena puññakammena, kāyaṁ tāvatiṁsanti yojanā.",
  "atk-s0506a1:956_1": "Pucchitācikkhāti pucchitā tvaṁ ācikkha kathehi.",
  "atk-s0506a1:957_0": "Evaṁ bhagavatā pucchitā sā devatā imāhi gāthāhi byākāsi –",
  "atk-s0506a1:958_0": "209.",
  "atk-s0506a1:959_0": "“Bhadditthikāti maṁ aññaṁsu, kimilāyaṁ upāsikā;",
  "atk-s0506a1:960_0": "Saddhā sīlena sampannā, saṁvibhāgaratā sadā.",
  "atk-s0506a1:961_0": "210.",
  "atk-s0506a1:962_0": "“Acchādanañca bhattañca, senāsanaṁ padīpiyaṁ;",
  "atk-s0506a1:963_0": "Adāsiṁ ujubhūtesu, vippasannena cetasā.",
  "atk-s0506a1:964_0": "211.",
  "atk-s0506a1:965_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:966_0": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:967_0": "212.",
  "atk-s0506a1:968_0": "“Uposathaṁ upavasissaṁ, sadā sīlesu saṁvutā;",
  "atk-s0506a1:969_0": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:970_0": "213.",
  "atk-s0506a1:971_0": "“Pāṇātipātā viratā, musāvādā ca saññatā;",
  "atk-s0506a1:972_0": "Theyyā ca aticārā ca, majjapānā ca ārakā.",
  "atk-s0506a1:973_0": "214.",
  "atk-s0506a1:974_0": "“Pañcasikkhāpade ratā, ariyasaccāna kovidā;",
  "atk-s0506a1:975_0": "Upāsikā cakkhumato, appamādavihārinī;",
  "atk-s0506a1:976_0": "Katāvāsā katakusalā tato cutā, sayaṁpabhā anuvicarāmi nandanaṁ.",
  "atk-s0506a1:977_0": "215.",
  "atk-s0506a1:978_0": "“Bhikkhū cāhaṁ paramahitānukampake, abhojayiṁ tapassiyugaṁ mahāmuniṁ;",
  "atk-s0506a1:979_0": "Katāvāsā katakusalā tato cutā, sayaṁpabhā anuvicarāmi nandanaṁ.",
  "atk-s0506a1:980_0": "216.",
  "atk-s0506a1:981_0": "“Aṭṭhaṅgikaṁ aparimitaṁ sukhāvahaṁ, uposathaṁ satatamupāvasiṁ ahaṁ;",
  "atk-s0506a1:982_0": "Katāvāsā katakusalā tato cutā, sayaṁpabhā anuvicarāmi nandana”nti.",
  "atk-s0506a1:983_0": "209-214.",
  "atk-s0506a1:983_1": "Tattha bhadditthikāti maṁ aññaṁsu, kimilāyaṁ upāsikāti ācārasampattiyā saccakiriyāya ubbattamānamahoghanivattanena akhaṇḍasīlāti sañjātanicchayā bhaddā sundarā ayaṁ itthī, tasmā “bhadditthikā upāsikā”ti ca maṁ kimilanagaravāsino jāniṁsu.",
  "atk-s0506a1:983_2": "Saddhā sīlena sampannātiādi heṭṭhā vuttanayattā uttānatthameva.",
  "atk-s0506a1:984_0": "Apica “saddhā”ti iminā saddhādhanaṁ, “saṁvibhāgaratā, acchādanañca bhattañca, senāsanaṁ padīpiyaṁ.",
  "atk-s0506a1:984_1": "Adāsiṁ ujubhūtesu, vippasannena cetasā”ti iminā cāgadhanaṁ, “sīlena sampannā, catuddasiṁ pañcadasiṁ…pe…",
  "atk-s0506a1:984_2": "pañcasikkhāpade ratā”ti iminā sīladhanaṁ hiridhanaṁ ottappadhanañca, “ariyasaccāna kovidā”ti iminā sutadhanaṁ paññādhanañca dassitanti sā attano sattavidhaariyadhanapaṭilābhaṁ.",
  "atk-s0506a1:984_3": "“Upāsikā cakkhumato…pe…",
  "atk-s0506a1:984_4": "anuvicarāmi nandana”nti iminā tassa diṭṭhadhammikaṁ samparāyikañca ānisaṁsaṁ vibhāveti.",
  "atk-s0506a1:984_5": "Tattha katāvāsāti nipphāditasucaritāvāsā.",
  "atk-s0506a1:984_6": "Sucaritakammañhi tadatte āyatiñca sukhāvāsahetutāya “sukhavihārassa āvāso”ti vuccati.",
  "atk-s0506a1:984_7": "Tenāha “katakusalā”ti.",
  "atk-s0506a1:985_0": "215.",
  "atk-s0506a1:985_1": "Pubbe anāmasitakhettavisesaṁ attano dānamayaṁ puññaṁ vatvā idāni tassa āyatanagatataṁ dassetuṁ “bhikkhū cā”tiādi vuttaṁ.",
  "atk-s0506a1:985_2": "Tattha bhikkhūti anavasesabhinnakilesatāya bhikkhū.",
  "atk-s0506a1:985_3": "Paramahitānukampaketi paramaṁ ativiya diṭṭhadhammikādinā hitena anuggāhake.",
  "atk-s0506a1:985_4": "Abhojayinti paṇītena bhojanena bhojesiṁ.",
  "atk-s0506a1:985_5": "Tapassiyuganti uttamena tapasā sabbakilesamalaṁ tāpetvā samucchinditvā ṭhitattā tapassibhūtaṁ yugaṁ.",
  "atk-s0506a1:985_6": "Mahāmuninti tato eva mahāisibhūtaṁ, mahato vā attano visayassa mahanteneva ñāṇena munanato paricchindanato mahāmuniṁ.",
  "atk-s0506a1:985_7": "Sabbametaṁ dve aggasāvake sandhāya vadati.",
  "atk-s0506a1:986_0": "216.Aparimitaṁ sukhāvahanti anunāsikalopaṁ akatvā vuttaṁ.",
  "atk-s0506a1:986_1": "“Yāvañcidaṁ, bhikkhave, na sukaraṁ akkhānena pāpuṇituṁ yāva sukhā saggā”ti vacanato bhagavatopi vacanapathātītaparimāṇarahitasukhanibbattakaṁ attano vā ānubhāvena aparimitasukhāvahaṁ sukhassa āvahanakaṁ.",
  "atk-s0506a1:986_2": "Satatanti sabbakālaṁ.",
  "atk-s0506a1:986_3": "Taṁ taṁ uposatharakkhaṇadivasaṁ ahāpetvā, taṁ taṁ vā uposatharakkhaṇadivasaṁ akhaṇḍaṁ katvā paripuṇṇaṁ katvā satataṁ vā sabbakālaṁ sukhāvahanti yojanā.",
  "atk-s0506a1:986_4": "Sesaṁ heṭṭhā vuttanayameva.",
  "atk-s0506a1:987_0": "Atha bhagavā mātudevaputtappamukhānaṁ dasasahassilokadhātuvāsīnaṁ devabrahmasaṅghānaṁ tayo māse abhidhammapiṭakaṁ desetvā manussalokaṁ āgantvā bhadditthivimānaṁ bhikkhūnaṁ desesi.",
  "atk-s0506a1:987_1": "Sā desanā sampattaparisāya sātthikā ahosīti.",
  "atk-s0506a1:988_0": "Bhadditthivimānavaṇṇanā niṭṭhitā.",
  "atk-s0506a1:989_0": "6. Soṇadinnāvimānavaṇṇanā",
  "atk-s0506a1:990_0": "Abhikkantenavaṇṇenāti soṇadinnāvimānaṁ.",
  "atk-s0506a1:990_1": "Tassa kā uppatti?",
  "atk-s0506a1:990_2": "Bhagavā sāvatthiyaṁ viharati jetavane.",
  "atk-s0506a1:990_3": "Tena ca samayena nāḷandāyaṁ soṇadinnā nāma ekā upāsikā saddhā pasannā bhikkhūnaṁ catūhi paccayehi sakkaccaṁ upaṭṭhahantī suvisuddhaniccasīlā aṭṭhaṅgasamannāgataṁ uposathampi upavasati.",
  "atk-s0506a1:990_4": "Sā dhammasavanasappāyaṁ paṭilabhitvā upanissayasampannatāya catusaccakammaṭṭhānaṁ paribrūhantī sotāpannā ahosi.",
  "atk-s0506a1:990_5": "Atha aññatarena rogena phuṭṭhā kālaṁ katvā tāvatiṁsesu uppajji.",
  "atk-s0506a1:990_6": "Taṁ āyasmā mahāmoggallāno –",
  "atk-s0506a1:991_0": "217.",
  "atk-s0506a1:992_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:993_0": "Obhāsentī disā sabbā, osadhī viya tārakā.",
  "atk-s0506a1:994_0": "218.",
  "atk-s0506a1:995_0": "“Kena tetādiso vaṇṇo, kena te idha mijjhati;",
  "atk-s0506a1:996_0": "Uppajjanti ca te bhogā, ye keci manaso piyā.",
  "atk-s0506a1:997_0": "219.",
  "atk-s0506a1:998_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:999_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:1000_0": "Imāhi tīhi gāthāhi paṭipucchi.",
  "atk-s0506a1:1001_0": "220.",
  "atk-s0506a1:1002_0": "“Sā devatā attamanā, moggallānena pucchitā;",
  "atk-s0506a1:1003_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:1004_0": "221-226.",
  "atk-s0506a1:1005_0": "“Soṇadinnāti maṁ aññaṁsu…pe… gotamassa yasassino.",
  "atk-s0506a1:1006_0": "227.",
  "atk-s0506a1:1007_0": "“Tena metādiso vaṇṇo…pe… vaṇṇo ca me sabbadisā pabhāsatī”ti. –",
  "atk-s0506a1:1008_0": "Devatā byākāsi. Taṁ sabbaṁ heṭṭhā vuttanayameva.",
  "atk-s0506a1:1009_0": "Soṇadinnāvimānavaṇṇanā niṭṭhitā.",
  "atk-s0506a1:1010_0": "7.Uposathāvimānavaṇṇanā",
  "atk-s0506a1:1011_0": "Abhikkantenavaṇṇenāti uposathāvimānaṁ.",
  "atk-s0506a1:1011_1": "Idha aṭṭhuppattiyaṁ sākete uposathā nāma ekā upāsikāti ayameva viseso, sesaṁ anantaravimānasadisaṁ.",
  "atk-s0506a1:1011_2": "Tena vuttaṁ –",
  "atk-s0506a1:1012_0": "229-231.",
  "atk-s0506a1:1013_0": "“Abhikkantena vaṇṇena…pe…",
  "atk-s0506a1:1014_0": "Vaṇṇo ca te sabbadisā pabhāsatī”ti.",
  "atk-s0506a1:1015_0": "232.",
  "atk-s0506a1:1016_0": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1017_0": "233-238.",
  "atk-s0506a1:1018_0": "“Uposathāti maṁ aññaṁsu, sāketāyaṁ upāsikā…pe…",
  "atk-s0506a1:1019_0": "Upāsikā cakkhumato, gotamassa yasassino.",
  "atk-s0506a1:1020_0": "239.",
  "atk-s0506a1:1021_0": "“Tena metādiso vaṇṇo…pe…",
  "atk-s0506a1:1022_0": "Vaṇṇo ca me sabbadisā pabhāsatī”ti. –",
  "atk-s0506a1:1023_0": "Devatā byākāsi. Puna attano ekaṁ dosaṁ dassentī –",
  "atk-s0506a1:1024_0": "241.",
  "atk-s0506a1:1025_0": "“Abhikkhaṇaṁ nandanaṁ sutvā, chando me udapajjatha;",
  "atk-s0506a1:1026_0": "Tattha cittaṁ paṇidhāya, upapannāmhi nandanaṁ.",
  "atk-s0506a1:1027_0": "242.",
  "atk-s0506a1:1028_0": "“Nākāsiṁ satthu vacanaṁ, buddhassādiccabandhuno;",
  "atk-s0506a1:1029_0": "Hīne cittaṁ paṇidhāya, sāmhi pacchānutāpinī”ti. – dve gāthā abhāsi;",
  "atk-s0506a1:1030_0": "233.",
  "atk-s0506a1:1030_1": "Tattha uposathāti maṁ aññaṁsūti “uposathā”ti iminā nāmena maṁ manussā jāniṁsu.",
  "atk-s0506a1:1030_2": "Sāketāyanti sāketanagare.",
  "atk-s0506a1:1031_0": "241.Abhikkhaṇanti abhiṇhaṁ.",
  "atk-s0506a1:1031_1": "Nandanaṁ sutvāti “tāvatiṁsabhavane nandanavanaṁ nāma edisañca edisañcā”ti tattha nānāvidhaṁ dibbasampattiṁ sutvā.",
  "atk-s0506a1:1031_2": "Chandoti tannibbattakapuññakammassa kāraṇabhūto kusalacchando, tatrūpapattiyā patthanābhūto taṇhāchando vā.",
  "atk-s0506a1:1031_3": "Udapajjathāti uppajjittha.",
  "atk-s0506a1:1031_4": "Tatthāti tāvatiṁsabhavane, nandanāpadesenapi hi taṁ devalokaṁ vadati.",
  "atk-s0506a1:1031_5": "Upapannāmhīti uppannā nibbattā amhi.",
  "atk-s0506a1:1032_0": "242.Nākāsiṁsatthu vacananti “nāhaṁ, bhikkhave, appamattakampi bhavaṁ vaṇṇemī”tiādinā satthārā vuttavacanaṁ na kariṁ, bhavesu chandarāgaṁ na pajahinti attho.",
  "atk-s0506a1:1032_1": "Ādicco gotamagotto, bhagavāpi gotamagottoti sagottatāya vuttaṁ “buddhassādiccabandhuno”ti.",
  "atk-s0506a1:1032_2": "Atha vā ādiccassa bandhu ādiccabandhu, bhagavā.",
  "atk-s0506a1:1032_3": "Taṁ paṭicca tassa ariyāya jātiyā jātattā ādicco vā bandhu etassa orasaputtabhāvatoti ādiccabandhu, bhagavā.",
  "atk-s0506a1:1032_4": "Tathā hi vuttaṁ –",
  "atk-s0506a1:1033_0": "“Yo andhakāre tamasī pabhaṅkaro, verocano maṇḍalī uggatejo;",
  "atk-s0506a1:1034_0": "Mā rāhu gilī caramantalikkhe, pajaṁ mamaṁ rāhu pamuñca sūriya”nti. ;",
  "atk-s0506a1:1035_0": "Hīneti lāmake. Attano bhavābhiratiṁ sandhāya vadati. Sāmhīti sā amhi.",
  "atk-s0506a1:1036_0": "Evaṁ tāya devatāya bhavābhiratinimitte uppannavippaṭisāre pavedite thero bhavassa paricchinnāyubhāvavibhāvanamukhena āyatiṁ manussattabhāve ṭhatvā vaṭṭadukkhassa samatikkamo kātuṁ sukaro, sabbaso khīṇāsavabhāvo nāma mahānisaṁsoti ca samassāsetuṁ –",
  "atk-s0506a1:1037_0": "243.",
  "atk-s0506a1:1038_0": "“Kīva ciraṁ vimānamhi, idha vacchasuposathe;",
  "atk-s0506a1:1039_0": "Devate pucchitācikkha, yadi jānāsi āyuno”ti. –",
  "atk-s0506a1:1040_0": "Gāthamāha. Puna sā –",
  "atk-s0506a1:1041_0": "244.",
  "atk-s0506a1:1042_0": "“Saṭṭhi vassasahassāni, tisso ca vassakoṭiyo;",
  "atk-s0506a1:1043_0": "Idha ṭhatvā mahāmuni, ito cutā gamissāmi;",
  "atk-s0506a1:1044_0": "Manussānaṁ sahabyata”nti. – āha;",
  "atk-s0506a1:1045_0": "Puna thero –",
  "atk-s0506a1:1046_0": "245.",
  "atk-s0506a1:1047_0": "“Mā tvaṁ uposathe bhāyi, sambuddhenāsi byākatā;",
  "atk-s0506a1:1048_0": "Sotāpannā visesayi, pahīnā tava duggatī”ti. –",
  "atk-s0506a1:1049_0": "Imāya gāthāya samuttejesi.",
  "atk-s0506a1:1050_0": "243-4.",
  "atk-s0506a1:1050_1": "Tattha kīva ciranti kittakaṁ addhānaṁ.",
  "atk-s0506a1:1050_2": "Idhāti imasmiṁ devaloke, idha vā vimānasmiṁ.",
  "atk-s0506a1:1050_3": "Āyu noti āyu, noti nipātamattaṁ.",
  "atk-s0506a1:1050_4": "Āyuno vā cirācirabhāvaṁ, atha vā yadi jānāsi āyunoti attho.",
  "atk-s0506a1:1050_5": "Mahāmunīti theraṁ ālapati.",
  "atk-s0506a1:1051_0": "245.Mā tvaṁ uposathe bhāyīti bhadde uposathe tvaṁ mā bhāyi. Kasmā?",
  "atk-s0506a1:1051_1": "Yasmā sambuddhenāsi byākatā. Kinti?",
  "atk-s0506a1:1051_2": "Sotāpannā visesayīti.",
  "atk-s0506a1:1051_3": "Maggaphalasaññitaṁ visesaṁ yātā adhigatā, tasmā pahīnā tava sabbāpi duggatīti imampi visesaṁ yātāti visesayi.",
  "atk-s0506a1:1051_4": "Sesaṁ vuttanayameva.",
  "atk-s0506a1:1052_0": "Uposathāvimānavaṇṇanā niṭṭhitā.",
  "atk-s0506a1:1053_0": "8-9. Niddā-suniddāvimānavaṇṇanā",
  "atk-s0506a1:1054_0": "Aṭṭhamanavamavimānāni rājagahanidānāni.",
  "atk-s0506a1:1054_1": "Aṭṭhuppattiyaṁ yathākkamaṁ “niddā nāma upāsikā…pe…",
  "atk-s0506a1:1054_2": "gotamassa yasassino.",
  "atk-s0506a1:1054_3": "Tena metādiso vaṇṇo…pe…",
  "atk-s0506a1:1054_4": "suniddā nāma upāsikā”ti vattabbaṁ.",
  "atk-s0506a1:1054_5": "Sesaṁ vuttanayameva.",
  "atk-s0506a1:1054_6": "Gāthāsupi apubbaṁ natthi.",
  "atk-s0506a1:1054_7": "Tathā hi ekaccesu potthakesu pāḷi peyyālavasena ṭhapitāti.",
  "atk-s0506a1:1054_8": "Tena vuttaṁ –",
  "atk-s0506a1:1055_0": "246.",
  "atk-s0506a1:1056_0": "“Abhikkantena vaṇṇena…pe…",
  "atk-s0506a1:1057_0": "Vaṇṇo ca te sabbadisā pabhāsatī”ti.",
  "atk-s0506a1:1058_0": "247.",
  "atk-s0506a1:1059_0": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1060_0": "248.",
  "atk-s0506a1:1061_0": "“Niddāti mamaṁ aññaṁsu, rājagahasmiṁ upāsikā…pe…",
  "atk-s0506a1:1062_0": "Gotamassa yasassino.",
  "atk-s0506a1:1063_0": "256.",
  "atk-s0506a1:1064_0": "“Tena metādiso vaṇṇo…pe…vaṇṇo ca me sabbadisā pabhāsatī”ti.",
  "atk-s0506a1:1065_0": "258.",
  "atk-s0506a1:1066_0": "“Abhikkantena vaṇṇena…pe… sabbadisā pabhāsatī”ti.",
  "atk-s0506a1:1067_0": "261.",
  "atk-s0506a1:1068_0": "“Sā devatā attamanā…pe….",
  "atk-s0506a1:1069_0": "262.",
  "atk-s0506a1:1070_0": "“Suniddāti maṁ aññaṁsu, rājagahasmiṁ upāsikā…pe…",
  "atk-s0506a1:1071_0": "Gotamassa yasassino.",
  "atk-s0506a1:1072_0": "268.",
  "atk-s0506a1:1073_0": "“Tena metādiso vaṇṇo…pe…",
  "atk-s0506a1:1074_0": "Vaṇṇo ca me sabbadisā pabhāsatī”ti.",
  "atk-s0506a1:1075_0": "Niddā-suniddāvimānavaṇṇanā niṭṭhitā.",
  "atk-s0506a1:1076_0": "10. Paṭhamabhikkhādāyikāvimānavaṇṇanā",
  "atk-s0506a1:1077_0": "Abhikkantena vaṇṇenāti bhikkhādāyikāvimānaṁ.",
  "atk-s0506a1:1077_1": "Tassa kā uppatti?",
  "atk-s0506a1:1077_2": "Bhagavā sāvatthiyaṁ viharati jetavane.",
  "atk-s0506a1:1077_3": "Tena ca samayena uttaramadhurāyaṁ aññatarā itthī khīṇāyukā hoti apāye uppajjanārahā.",
  "atk-s0506a1:1077_4": "Bhagavā paccūsavelāyaṁ mahākaruṇāsamāpattito vuṭṭhāya lokaṁ volokento taṁ itthiṁ apāye uppajjanārahaṁ disvā mahākaruṇāya sañcoditamānaso taṁ sugatiyaṁ patiṭṭhāpetukāmo eko adutiyo madhuraṁ agamāsi.",
  "atk-s0506a1:1077_5": "Gantvā pubbaṇhasamayaṁ nivāsetvā pattacīvaraṁ ādāya bahinagaraṁ piṇḍāya pāvisi.",
  "atk-s0506a1:1077_6": "Tena samayena sā itthī gehe āhāraṁ sampādetvā ekamante paṭisāmetvā ghaṭaṁ gahetvā udakatitthaṁ gantvā nhāyitvā ghaṭena udakaṁ gahetvā attano gehaṁ gacchantī antarāmagge bhagavantaṁ passitvā “api, bhante, piṇḍo laddho”ti vatvā “labhissāmī”ti ca bhagavatā vutte aladdhabhāvaṁ ñatvā ghaṭaṁ ṭhapetvā bhagavantaṁ upasaṅkamitvā vanditvā “ahaṁ, bhante, piṇḍapātaṁ dassāmi, adhivāsethā”ti āha.",
  "atk-s0506a1:1077_7": "Adhivāsesi bhagavā tuṇhībhāvena.",
  "atk-s0506a1:1077_8": "Sā bhagavato adhivāsanaṁ viditvā paṭhamataraṁ gantvā sittasammaṭṭhe padese āsanaṁ paññāpetvā bhagavato pavesanaṁ udikkhamānā aṭṭhāsi.",
  "atk-s0506a1:1077_9": "Bhagavā gehaṁ pavisitvā paññatte āsane nisīdi.",
  "atk-s0506a1:1077_10": "Atha sā bhagavantaṁ bhojesi.",
  "atk-s0506a1:1077_11": "Bhagavā katabhattakicco onītapattapāṇī tassā anumodanaṁ katvā pakkāmi.",
  "atk-s0506a1:1077_12": "Sā anumodanaṁ sutvā anappakaṁ pītisomanassaṁ paṭisaṁvedentī yāva cakkhupathasamatikkamā buddhārammaṇaṁ pītiṁ avijahantī namassamānā aṭṭhāsi.",
  "atk-s0506a1:1077_13": "Sā katipayadivasātikkameneva kālaṁ katvā tāvatiṁsabhavane nibbatti, accharāsahassañcassā parivāro ahosi.",
  "atk-s0506a1:1077_14": "Taṁ āyasmā mahāmoggallāno –",
  "atk-s0506a1:1078_0": "270.",
  "atk-s0506a1:1079_0": "“Abhikkantena vaṇṇena…pe… osadhī viya tārakā.",
  "atk-s0506a1:1080_0": "271.",
  "atk-s0506a1:1081_0": "“Kena tetādiso vaṇṇo…pe…",
  "atk-s0506a1:1082_0": "Vaṇṇo ca te sabbadisā pabhāsatī”ti. – gāthāhi pucchi;",
  "atk-s0506a1:1083_0": "273.",
  "atk-s0506a1:1084_0": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1085_0": "274.",
  "atk-s0506a1:1086_0": "“Ahaṁ manussesu manussabhūtā,",
  "atk-s0506a1:1087_0": "Purimāya jātiyā manussaloke.",
  "atk-s0506a1:1088_0": "275.",
  "atk-s0506a1:1089_0": "“Addasaṁ virajaṁ buddhaṁ, vippasannamanāvilaṁ;",
  "atk-s0506a1:1090_0": "Tassa adāsahaṁ bhikkhaṁ, pasannā sehi pāṇibhi.",
  "atk-s0506a1:1091_0": "276.",
  "atk-s0506a1:1092_0": "“Tena metādiso vaṇṇo…pe…",
  "atk-s0506a1:1093_0": "Vaṇṇo ca me sabbadisā pabhāsatī”ti. –",
  "atk-s0506a1:1094_0": "Devatā byākāsi. Sesaṁ sabbaṁ heṭṭhā vuttanayattā uttānatthameva.",
  "atk-s0506a1:1095_0": "Paṭhamabhikkhādāyikāvimānavaṇṇanā niṭṭhitā.",
  "atk-s0506a1:1096_0": "11. Dutiyabhikkhādāyikāvimānavaṇṇanā",
  "atk-s0506a1:1097_0": "Abhikkantena vaṇṇenāti dutiyabhikkhādāyikāvimānaṁ.",
  "atk-s0506a1:1097_1": "Tassa kā uppatti?",
  "atk-s0506a1:1097_2": "Bhagavā rājagahe viharati.",
  "atk-s0506a1:1097_3": "Tattha aññatarā itthī saddhā pasannā aññataraṁ khīṇāsavattheraṁ piṇḍāya carantaṁ disvā attano gehaṁ pavesetvā bhojanaṁ adāsi.",
  "atk-s0506a1:1097_4": "Sā aparena samayena kālaṁ katvā tāvatiṁsabhavane nibbatti.",
  "atk-s0506a1:1097_5": "Sesaṁ anantaravimānasadisameva.",
  "atk-s0506a1:1098_0": "278.",
  "atk-s0506a1:1099_0": "“Abhikkantena vaṇṇena…pe… sabbadisā pabhāsatī”ti.",
  "atk-s0506a1:1100_0": "281.",
  "atk-s0506a1:1101_0": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1102_0": "282.",
  "atk-s0506a1:1103_0": "“Ahaṁ manussesu manussabhūtā…pe…",
  "atk-s0506a1:1104_0": "Vaṇṇo ca me sabbadisā pabhāsatī”ti.",
  "atk-s0506a1:1105_0": "Dutiyabhikkhādāyikāvimānavaṇṇanā niṭṭhitā.",
  "atk-s0506a1:1106_0": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:1107_0": "Ekādasavatthupaṭimaṇḍitassa dutiyassa cittalatāvaggassa",
  "atk-s0506a1:1108_0": "Atthavaṇṇanā niṭṭhitā.",
  "atk-s0506a1:1109_0": "3. Pāricchattakavaggo",
  "atk-s0506a1:1110_0": "1. Uḷāravimānavaṇṇanā",
  "atk-s0506a1:1111_0": "Pāricchattakavagge uḷāro te yaso vaṇṇoti uḷāravimānaṁ.",
  "atk-s0506a1:1111_1": "Tassa kā uppatti?",
  "atk-s0506a1:1111_2": "Bhagavā rājagahe viharati veḷuvane kalandakanivāpe.",
  "atk-s0506a1:1111_3": "Tena samayena rājagahe āyasmato mahāmoggallānassa upaṭṭhākakule ekā dārikā dānajjhāsayā dānasaṁvibhāgaratā ahosi.",
  "atk-s0506a1:1111_4": "Sā yaṁ tasmiṁ gehe purebhattaṁ khādanīyabhojanīyaṁ uppajjati, tattha attanā laddhapaṭivīsato upaḍḍhaṁ deti, upaḍḍhaṁ attanā paribhuñjati, adatvā pana na bhuñjati, dakkhiṇeyye apassantīpi ṭhapetvā diṭṭhakāle deti, yācakānampi detiyeva.",
  "atk-s0506a1:1111_5": "Athassā mātā “mama dhītā dānajjhāsayā dānasaṁvibhāgaratā”ti haṭṭhatuṭṭhā tassā diguṇaṁ bhāgaṁ deti.",
  "atk-s0506a1:1111_6": "Dentī ca ekasmiṁ bhāge tāya saṁvibhāge kate puna aparaṁ deti, sā tatopi saṁvibhāgaṁ karotiyeva.",
  "atk-s0506a1:1112_0": "Evaṁ gacchante kāle taṁ vayappattaṁ mātāpitaro tasmiṁyeva nagare aññatarasmiṁ kule kumārassa adaṁsu.",
  "atk-s0506a1:1112_1": "Taṁ pana kulaṁ micchādiṭṭhikaṁ hoti assaddhaṁ appasannaṁ.",
  "atk-s0506a1:1112_2": "Athāyasmā mahāmoggallāno rājagahe sapadānaṁ piṇḍāya caramāno tassā dārikāya sasurassa gehadvāre aṭṭhāsi.",
  "atk-s0506a1:1112_3": "Taṁ disvā sā dārikā pasannacittā “pavisatha bhante”ti pavesetvā vanditvā sassuyā ṭhapitaṁ pūvaṁ taṁ apassantī “tassā kathetvā anumodāpessāmī”ti vissāsena gahetvā therassa adāsi, thero anumodanaṁ katvā pakkāmi.",
  "atk-s0506a1:1112_4": "Dārikā “tumhehi ṭhapitaṁ pūvaṁ mahāmoggallānattherassa adāsi”nti sassuyā kathesi.",
  "atk-s0506a1:1112_5": "Sā taṁ sutvā “kinnāmidaṁ pāgabbhiyaṁ, ayaṁ mama santakaṁ anāpucchitvāva samaṇassa adāsī”ti taṁ kaṭataṭāyamānā kodhābhibhūtā yuttāyuttaṁ acintentī purato ṭhitaṁ musalakhaṇḍaṁ gahetvā aṁsakūṭe pahari.",
  "atk-s0506a1:1112_6": "Sā sukhumālatāya parikkhīṇāyukatāya ca teneva pahārena balavadukkhābhibhūtā hutvā katipāheneva kālaṁ katvā tāvatiṁsesu nibbatti.",
  "atk-s0506a1:1112_7": "Tassā satipi aññasmiṁ sucaritakamme therassa katadānameva sātisayaṁ hutvā upaṭṭhāsi.",
  "atk-s0506a1:1112_8": "Taṁ āyasmā mahāmoggallāno heṭṭhā vuttanayeneva gantvā –",
  "atk-s0506a1:1113_0": "286.",
  "atk-s0506a1:1114_0": "“Uḷāro te yaso vaṇṇo, sabbā obhāsate disā;",
  "atk-s0506a1:1115_0": "Nāriyo naccanti gāyanti, devaputtā alaṅkatā.",
  "atk-s0506a1:1116_0": "287.",
  "atk-s0506a1:1117_0": "“Modenti parivārenti, tava pūjāya devate;",
  "atk-s0506a1:1118_0": "Sovaṇṇāni vimānāni, tavimāni sudassane.",
  "atk-s0506a1:1119_0": "288.",
  "atk-s0506a1:1120_0": "“Tuvaṁsi issarā tesaṁ, sabbakāmasamiddhinī;",
  "atk-s0506a1:1121_0": "Abhijātā mahantāsi, devakāye pamodasi;",
  "atk-s0506a1:1122_0": "Devate pucchitācikkha, kissa kammassidaṁ phala”nti. –",
  "atk-s0506a1:1123_0": "Tīhi gāthāhi pucchi.",
  "atk-s0506a1:1124_0": "286.",
  "atk-s0506a1:1124_1": "Tattha yasoti parivāro.",
  "atk-s0506a1:1124_2": "Vaṇṇoti vaṇṇanibhā sarīrobhāso.",
  "atk-s0506a1:1124_3": "“Uḷāro”ti pana visesetvā vuttattā tassā devatāya parivārasampatti ca vaṇṇasampatti ca vuttā hoti.",
  "atk-s0506a1:1124_4": "Tāsu “uḷāro te vaṇṇo”ti saṅkhepato vuttaṁ vaṇṇasampattiṁ visayavasena vitthārato dassetuṁ “sabbā obhāsate disā”ti vatvā “uḷāro te yaso”ti vuttaṁ parivārasampattiṁ vatthuvasena vitthārato dassetuṁ “nāriyo naccantī”tiādi vuttaṁ.",
  "atk-s0506a1:1124_5": "Tattha sabbā obhāsate disāti sabbāsu disāsu vijjotate, sabbā vā disā obhāsayate, vijjotayatīti attho.",
  "atk-s0506a1:1124_6": "“Obhāsate”ti padassa “obhāsante”ti keci vacanavipallāsena atthaṁ vadanti, tehi “vaṇṇenā”ti vibhatti vipariṇāmetabbā.",
  "atk-s0506a1:1124_7": "Vaṇṇenāti ca hetumhi karaṇavacanaṁ, vaṇṇena hetubhūtenāti attho.",
  "atk-s0506a1:1124_8": "“Sabbā disā”ti ca jātivasena disāsāmaññe apekkhite vacanavipallāsenapi payojanaṁ natthi.",
  "atk-s0506a1:1124_9": "Nāriyoti etthāpi “alaṅkatā”ti padaṁ ānetvā sambandhitabbaṁ.",
  "atk-s0506a1:1124_10": "Devaputtāti ettha ca-saddo luttaniddiṭṭho.",
  "atk-s0506a1:1124_11": "Tena nāriyo devaputtā cāti samuccayo veditabbo.",
  "atk-s0506a1:1125_0": "287.Modentīti pamodayanti.",
  "atk-s0506a1:1125_1": "Pūjāyāti pūjanatthaṁ pūjānimittaṁ vā, naccanti gāyantīti yojanā.",
  "atk-s0506a1:1125_2": "Tavimānīti tava imāni.",
  "atk-s0506a1:1126_0": "288.Sabbakāmasamiddhinīti sabbehi pañcahi kāmaguṇehi, sabbehi vā tayā kāmitehi icchitehi vatthūhi samiddhā.",
  "atk-s0506a1:1126_1": "Abhijātāti sujātā.",
  "atk-s0506a1:1126_2": "Mahantāsīti mahatī mahānubhāvā asi.",
  "atk-s0506a1:1126_3": "Devakāye pamodasīti imasmiṁ devanikāye dibbasampattihetukena paramena pamodanena pamodasi.",
  "atk-s0506a1:1127_0": "Evaṁ therena pucchitā sā devatā tamatthaṁ vissajjesi –",
  "atk-s0506a1:1128_0": "289.",
  "atk-s0506a1:1129_0": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:1130_0": "Dussīlakule suṇisā ahosiṁ, assaddhesu kadariyesu ahaṁ.",
  "atk-s0506a1:1131_0": "290.",
  "atk-s0506a1:1132_0": "“Saddhā sīlena sampannā, saṁvibhāgaratā sadā;",
  "atk-s0506a1:1133_0": "Piṇḍāya caramānassa, apūvaṁ te adāsahaṁ.",
  "atk-s0506a1:1134_0": "291.",
  "atk-s0506a1:1135_0": "“Tadāhaṁ sassuyācikkhiṁ, ‘samaṇo āgato idha;",
  "atk-s0506a1:1136_0": "Tassa adāsahaṁ pūvaṁ, pasannā sehi pāṇibhi’.",
  "atk-s0506a1:1137_0": "292.",
  "atk-s0506a1:1138_0": "“Itissā sassu paribhāsi, avinītāsi tvaṁ vadhu;",
  "atk-s0506a1:1139_0": "Na maṁ sampucchituṁ icchi, ‘samaṇassa dadāmahaṁ’.",
  "atk-s0506a1:1140_0": "293.",
  "atk-s0506a1:1141_0": "“Tato me sassu kupitā, pahāsi musalena maṁ;",
  "atk-s0506a1:1142_0": "Kūṭaṅgacchi avadhi maṁ, nāsakkhiṁ jīvituṁ ciraṁ.",
  "atk-s0506a1:1143_0": "294.",
  "atk-s0506a1:1144_0": "“Ahaṁ kāyassa bhedā, vippamuttā tato cutā;",
  "atk-s0506a1:1145_0": "Devānaṁ tāvatiṁsānaṁ, upapannā sahabyataṁ.",
  "atk-s0506a1:1146_0": "295.",
  "atk-s0506a1:1147_0": "“Tena metādiso vaṇṇo…pe…",
  "atk-s0506a1:1148_0": "Vaṇṇo ca me sabbadisā pabhāsatī”ti.",
  "atk-s0506a1:1149_0": "289.",
  "atk-s0506a1:1149_1": "Tattha assaddhesūti ratanattayasaddhāya kammaphalasaddhāya ca abhāvena assaddhesu, thaddhamacchariyatāya kadariyesu sassuādīsu ahaṁ saddhā sīlena sampannā ahosinti yojanā.",
  "atk-s0506a1:1150_0": "290-1.Apūvanti kapallapūvaṁ.",
  "atk-s0506a1:1150_1": "Teti nipātamattaṁ.",
  "atk-s0506a1:1150_2": "Sassuyā ācikkhiṁ gahitabhāvañāpanatthañca anumodanatthañcāti adhippāyo.",
  "atk-s0506a1:1151_0": "292.Itissāti ettha assāti nipātamattaṁ.",
  "atk-s0506a1:1151_1": "Samaṇassa dadāmahanti ahaṁ samaṇassa apūvaṁ dadāmīti.",
  "atk-s0506a1:1151_2": "Yasmā na maṁ sampucchituṁ icchi, tasmā tvaṁ vadhu avinītāsīti sassu paribhāsīti yojanā.",
  "atk-s0506a1:1152_0": "293.Pahāsīti pahari.",
  "atk-s0506a1:1152_1": "Kūṭaṅgacchi avadhi manti ettha kūṭanti aṁsakūṭaṁ vuttaṁ purimapadalopena, kūṭameva aṅganti kūṭaṅgaṁ, taṁ chindatīti kūṭaṅgacchi.",
  "atk-s0506a1:1152_2": "Evaṁ kodhābhibhūtā hutvā maṁ avadhi, mama aṁsakūṭaṁ chindi, teneva upakkamena matattā maṁ māresīti attho.",
  "atk-s0506a1:1152_3": "Tenāha “nāsakkhiṁ jīvituṁ cira”nti.",
  "atk-s0506a1:1153_0": "294.Vippamuttāti tato dukkhato suṭṭhu muttā. Sesaṁ vuttanayameva.",
  "atk-s0506a1:1154_0": "Uḷāravimānavaṇṇanā niṭṭhitā.",
  "atk-s0506a1:1155_0": "2. Ucchudāyikāvimānavaṇṇanā",
  "atk-s0506a1:1156_0": "Obhāsayitvāpathaviṁ sadevakanti ucchudāyikāvimānaṁ.",
  "atk-s0506a1:1156_1": "Tassa kā uppatti?",
  "atk-s0506a1:1156_2": "Bhagavā rājagahe viharatītiādi sabbaṁ anantaravimāne vuttasadisaṁ.",
  "atk-s0506a1:1156_3": "Ayaṁ pana viseso –",
  "atk-s0506a1:1156_4": "idha ucchu dinnā, sassuyā ca pīṭhakena pahaṭā, taṅkhaṇaññeva matā tāvatiṁsesu uppannā, tassaṁyeva rattiyaṁ therassa upaṭṭhānaṁ āgatā, kevalakappaṁ gijjhakūṭaṁ cando viya sūriyo viya ca obhāsentī theraṁ vanditvā pañjalikā namassamānā ekamantaṁ aṭṭhāsi.",
  "atk-s0506a1:1156_5": "Atha naṁ thero –",
  "atk-s0506a1:1157_0": "296.",
  "atk-s0506a1:1158_0": "“Obhāsayitvā pathaviṁ sadevakaṁ, atirocasi candimasūriyā viya;",
  "atk-s0506a1:1159_0": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a1:1160_0": "297.",
  "atk-s0506a1:1161_0": "“Pucchāmi taṁ uppalamāladhārinī, āveḷinī kañcanasannibhattace;",
  "atk-s0506a1:1162_0": "Alaṅkate uttamavatthadhārinī, kā tvaṁ subhe devate vandase mamaṁ.",
  "atk-s0506a1:1163_0": "298.",
  "atk-s0506a1:1164_0": "“Kiṁ tvaṁ pure kammamakāsi attanā, manussabhūtā purimāya jātiyā;",
  "atk-s0506a1:1165_0": "Dānaṁ suciṇṇaṁ atha sīlasaṁyamaṁ, kenūpapannā sugatiṁ yasassinī;",
  "atk-s0506a1:1166_0": "Devate pucchitācikkha, kissa kammassidaṁ phala”nti. –",
  "atk-s0506a1:1167_0": "Imāhi gāthāhi pucchi.",
  "atk-s0506a1:1168_0": "296-7.",
  "atk-s0506a1:1168_1": "Tattha obhāsayitvā pathaviṁ sadevakanti candimasūriyarasmisammissehi sinerupassaviniggatehi pabhāvisarehi vijjotayamānatāya devena ākāsena sahāti sadevakaṁ upagatabhūmibhāgabhūtaṁ imaṁ pathaviṁ vijjotetvā, ekobhāsaṁ ekapajjotaṁ katvāti attho.",
  "atk-s0506a1:1168_2": "Obhāsayitvā pathaviṁ candimasūriyā viyāti yojanā.",
  "atk-s0506a1:1168_3": "Atirocasīti atikkamitvā rocasi.",
  "atk-s0506a1:1168_4": "Taṁ pana atirocanaṁ kena kiṁ viya kena vāti āha “siriyā”tiādi.",
  "atk-s0506a1:1168_5": "Tattha siriyāti sobhaggādisobhāvisesena.",
  "atk-s0506a1:1168_6": "Tejasāti attano ānubhāvena.",
  "atk-s0506a1:1168_7": "Āveḷinīti ratanamayapupphāveḷavatī.",
  "atk-s0506a1:1169_0": "Evaṁ therena pucchitā devatā imāhi gāthāhi vissajjesi –",
  "atk-s0506a1:1170_0": "299.",
  "atk-s0506a1:1171_0": "“Idāni bhante imameva gāmaṁ, piṇḍāya amhākaṁ gharaṁ upāgami;",
  "atk-s0506a1:1172_0": "Tato te ucchussa adāsi khaṇḍikaṁ, pasannacittā atulāya pītiyā.",
  "atk-s0506a1:1173_0": "300.",
  "atk-s0506a1:1174_0": "“Sassu ca pacchā anuyuñjate mamaṁ, kahaṁ nu ucchuṁ vadhuke avākiri;",
  "atk-s0506a1:1175_0": "Na chaḍḍitaṁ no pana khāditaṁ mayā, santassa bhikkhussa sayaṁ adāsahaṁ.",
  "atk-s0506a1:1176_0": "301.",
  "atk-s0506a1:1177_0": "“Tuyhaṁ nvidaṁ issariyaṁ atho mama, itissā sassu paribhāsate mamaṁ;",
  "atk-s0506a1:1178_0": "Pīṭhaṁ gahetvā pahāraṁ adāsi me, tato cutā kālakatāmhi devatā.",
  "atk-s0506a1:1179_0": "302.",
  "atk-s0506a1:1180_0": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:1181_0": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:1182_0": "303.",
  "atk-s0506a1:1183_0": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:1184_0": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a1:1185_0": "304.",
  "atk-s0506a1:1186_0": "“Etādisaṁ puññaphalaṁ anappakaṁ, mahāvipākā mama ucchudakkhiṇā;",
  "atk-s0506a1:1187_0": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:1188_0": "305.",
  "atk-s0506a1:1189_0": "“Etādisaṁ puññaphalaṁ anappakaṁ, mahājutikā mama ucchudakkhiṇā;",
  "atk-s0506a1:1190_0": "Devindaguttā tidasehi rakkhitā, sahassanettoriva nandane vane.",
  "atk-s0506a1:1191_0": "306.",
  "atk-s0506a1:1192_0": "“Tuvañca bhante anukampakaṁ viduṁ, upecca vandiṁ kusalañca pucchisaṁ;",
  "atk-s0506a1:1193_0": "Tato te ucchussa adāsi khaṇḍikaṁ, pasannacittā atulāya pītiyā”ti.",
  "atk-s0506a1:1194_0": "299.",
  "atk-s0506a1:1194_1": "Tattha idānīti anantarātītadivasattā āha, adhunāti attho.",
  "atk-s0506a1:1194_2": "Imameva gāmanti imasmiṁyeva gāme, rājagahaṁ sandhāya vadati.",
  "atk-s0506a1:1194_3": "Vuttañhi “gāmopi nigamopi nagarampi ‘gāmo’ icceva vuccatī”ti.",
  "atk-s0506a1:1194_4": "Bhummatthe cetaṁ upayogavacanaṁ.",
  "atk-s0506a1:1194_5": "Upāgamīti upagato ahosi.",
  "atk-s0506a1:1194_6": "Atulāyāti anupamāya, appamāṇāya vā.",
  "atk-s0506a1:1195_0": "300.Avākirīti apanesi chaḍḍesi, vināsesi vā.",
  "atk-s0506a1:1195_1": "Santassāti sādhurūpassa santakilesassa parissamamappattassa vā.",
  "atk-s0506a1:1196_0": "301.Tuyhaṁ nūti nu-saddo anattamanatāsūcane nipāto, so “mamā”ti etthāpi ānetvā yojetabbo “mama nū”ti.",
  "atk-s0506a1:1196_1": "Idaṁ issariyanti gehe ādhipaccaṁ sandhāyāha.",
  "atk-s0506a1:1196_2": "Tato cutāti tato manussalokato cutā.",
  "atk-s0506a1:1196_3": "Yasmā ṭhitaṭṭhānato apagatāpi “cutā”ti vuccati, tasmā cutiṁ visesetuṁ “kālakatā”ti vuttaṁ.",
  "atk-s0506a1:1196_4": "Kālakatāpi ca na yattha katthaci nibbattā, apica kho devattaṁ upagatāti dassentī āha “amhi devatā”ti.",
  "atk-s0506a1:1197_0": "302.Tadevakammaṁ kusalaṁ kataṁ mayāti tadeva ucchukhaṇḍadānamattaṁ kusalaṁ kammaṁ kataṁ mayā, aññaṁ na jānāmīti attho.",
  "atk-s0506a1:1197_1": "Sukhañca kammanti sukhañca kammaphalaṁ.",
  "atk-s0506a1:1197_2": "Kammaphalañhi idha “kamma”nti vuttaṁ uttarapadalopena, kāraṇopacārena vā “kusalānaṁ, bhikkhave, dhammānaṁ samādānahetu evamidaṁ puññaṁ pavaḍḍhati.",
  "atk-s0506a1:1197_3": "Anubhomi sakaṁ puñña”nti ca ādīsu viya.",
  "atk-s0506a1:1197_4": "Kammanti vā karaṇatthe upayogavacanaṁ, kammenāti attho.",
  "atk-s0506a1:1197_5": "Kamme vā bhavaṁ kammaṁ yathā kammanti.",
  "atk-s0506a1:1197_6": "Atha vā kāmetabbatāya kammaṁ.",
  "atk-s0506a1:1197_7": "Tañhi sukharajanīyabhāvato kāmūpasaṁhitaṁ kāmetabbanti kamanīyaṁ.",
  "atk-s0506a1:1197_8": "Attanāti attanā eva, sayaṁvasitāya seribhāvena sayamevāti attho.",
  "atk-s0506a1:1197_9": "Paricārayāmahaṁ attānanti purimagāthāya “attanā”ti vuttaṁ padaṁ vibhattivipariṇāmena “attāna”nti yojetabbaṁ.",
  "atk-s0506a1:1198_0": "303-5.Devindaguttāti devindena sakkena guttā, devindo viya vā guttā mahāparivāratāya.",
  "atk-s0506a1:1198_1": "Samappitāti suṭṭhu appitā samannāgatā.",
  "atk-s0506a1:1198_2": "Mahāvipākāti vipulaphalā.",
  "atk-s0506a1:1198_3": "Mahājutikāti mahātejā, mahānubhāvāti attho.",
  "atk-s0506a1:1199_0": "306.Tuvanti taṁ.",
  "atk-s0506a1:1199_1": "Anukampakanti kāruṇikaṁ.",
  "atk-s0506a1:1199_2": "Vidunti sappaññaṁ, sāvakapāramiyā matthakaṁ pattanti attho.",
  "atk-s0506a1:1199_3": "Upeccāti upagantvā.",
  "atk-s0506a1:1199_4": "Vandinti pañcapatiṭṭhitena abhivādayiṁ.",
  "atk-s0506a1:1199_5": "Kusalañca ārogya pucchisaṁ apucchiṁ, atulāya pītiyā idañca kusalaṁ anussarāmīti adhippāyo.",
  "atk-s0506a1:1199_6": "Sesaṁ heṭṭhā vuttanayameva.",
  "atk-s0506a1:1200_0": "Ucchudāyikāvimānavaṇṇanā niṭṭhitā.",
  "atk-s0506a1:1201_0": "3. Pallaṅkavimānavaṇṇanā",
  "atk-s0506a1:1202_0": "Pallaṅkaseṭṭhemaṇisoṇṇacitteti pallaṅkavimānaṁ.",
  "atk-s0506a1:1202_1": "Tassa kā uppatti?",
  "atk-s0506a1:1202_2": "Bhagavā sāvatthiyaṁ viharati jetavane.",
  "atk-s0506a1:1202_3": "Tena ca samayena sāvatthiyaṁ aññatarassa upāsakassa dhītā kulapadesādinā sadisassa tattheva aññatarassa kulaputtassa dinnā, sā ca hoti akkodhanā sīlācārasampannā patidevatā samādinnapañcasīlā, uposathe sakkaccaṁ uposathasīlāni ca rakkhati.",
  "atk-s0506a1:1202_4": "Sā aparabhāge kālaṁ katvā tāvatiṁsesu uppajji.",
  "atk-s0506a1:1202_5": "Taṁ āyasmā mahāmoggallānatthero heṭṭhā vuttanayeneva gantvā –",
  "atk-s0506a1:1203_0": "307.",
  "atk-s0506a1:1204_0": "“Pallaṅkaseṭṭhe maṇisoṇṇacitte, pupphābhikiṇṇe sayane uḷāre;",
  "atk-s0506a1:1205_0": "Tatthacchasi devi mahānubhāve, uccāvacā iddhi vikubbamānā.",
  "atk-s0506a1:1206_0": "308.",
  "atk-s0506a1:1207_0": "“Imā ca te accharāyo samantato, naccanti gāyanti pamodayanti;",
  "atk-s0506a1:1208_0": "Deviddhipattāsi mahānubhāve, manussabhūtā kimakāsi puññaṁ;",
  "atk-s0506a1:1209_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:1210_0": "Gāthāhi pucchi.",
  "atk-s0506a1:1211_0": "Sāpissa imāhi gāthāhi byākāsi –",
  "atk-s0506a1:1212_0": "309.",
  "atk-s0506a1:1213_0": "“Ahaṁ manussesu manussabhūtā, aḍḍhe kule suṇisā ahosiṁ;",
  "atk-s0506a1:1214_0": "Akkodhanā bhattu vasānuvattinī, uposathe appamattā ahosiṁ.",
  "atk-s0506a1:1215_0": "310.",
  "atk-s0506a1:1216_0": "“Manussabhūtā daharā apāpikā, pasannacittā patimābhirādhayiṁ;",
  "atk-s0506a1:1217_0": "Divā ca ratto ca manāpacārinī, ahaṁ pure sīlavatī ahosiṁ.",
  "atk-s0506a1:1218_0": "311.",
  "atk-s0506a1:1219_0": "“Pāṇātipātā viratā acorikā, saṁsuddhakāyā sucibrahmacārinī;",
  "atk-s0506a1:1220_0": "Amajjapā no ca musā abhāṇiṁ, sikkhāpadesu paripūrakārinī.",
  "atk-s0506a1:1221_0": "312.",
  "atk-s0506a1:1222_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:1223_0": "Pāṭihāriyapakkhañca, pasannamānasā ahaṁ.",
  "atk-s0506a1:1224_0": "313.",
  "atk-s0506a1:1225_0": "“Aṭṭhaṅgupetaṁ anudhammacārinī, uposathaṁ pītimanā upāvasiṁ;",
  "atk-s0506a1:1226_0": "Imañca ariyaṁ aṭṭhaṅgavarehupetaṁ, samādiyitvā kusalaṁ sukhudrayaṁ;",
  "atk-s0506a1:1227_0": "Patimhi kalyāṇī vasānuvattinī, ahosiṁ pubbe sugatassa sāvikā.",
  "atk-s0506a1:1228_0": "314.",
  "atk-s0506a1:1229_0": "“Etādisaṁ kusalaṁ jīvaloke, kammaṁ karitvāna visesabhāginī;",
  "atk-s0506a1:1230_0": "Kāyassa bhedā abhisamparāyaṁ, deviddhipattā sugatimhi āgatā.",
  "atk-s0506a1:1231_0": "315.",
  "atk-s0506a1:1232_0": "“Vimānapāsādavare manorame, parivāritā accharāsaṅgaṇena;",
  "atk-s0506a1:1233_0": "Sayaṁpabhā devagaṇā ramenti maṁ, dīghāyukiṁ devavimānamāgata”nti.",
  "atk-s0506a1:1234_0": "307.",
  "atk-s0506a1:1234_1": "Tattha pallaṅkaseṭṭheti pallaṅkavare uttamapallaṅke.",
  "atk-s0506a1:1234_2": "Taṁyevassa seṭṭhataṁ dassetuṁ “maṇisoṇṇacitte”ti vuttaṁ, vividharatanaraṁsijālasamujjalehi maṇīhi ceva suvaṇṇena ca vicitte “tatthā”ti “sayane”ti ca vutte sayitabbaṭṭhānabhūte pallaṅkaseṭṭhe.",
  "atk-s0506a1:1235_0": "308.Teti tuyhaṁ samantato.",
  "atk-s0506a1:1235_1": "“Pamodayantī”ti padaṁ pana apekkhitvā “ta”nti vibhatti vipariṇāmetabbā.",
  "atk-s0506a1:1235_2": "Pamodayantīti vā pamodanaṁ karonti, pamodanaṁ tuyhaṁ uppādentīti attho.",
  "atk-s0506a1:1236_0": "310.Daharā apāpikāti daharāpi apāpikā.",
  "atk-s0506a1:1236_1": "“Daharāsu pāpikā”ti vā pāṭho, soyevattho.",
  "atk-s0506a1:1236_2": "“Daharassāpāpikā”tipi paṭhanti, daharassa sāmikassa apāpikā, sakkaccaṁ upaṭṭhānena anaticariyāya ca bhaddikāti attho.",
  "atk-s0506a1:1236_3": "Tena vuttaṁ “pasannacittā”tiādi.",
  "atk-s0506a1:1236_4": "Abhirādhayinti ārādhesiṁ.",
  "atk-s0506a1:1236_5": "Rattoti rattiyaṁ.",
  "atk-s0506a1:1237_0": "311.Acorikāti coriyarahitā, adinnādānā paṭiviratāti attho.",
  "atk-s0506a1:1237_1": "“Viratā ca coriyā”tipi pāṭho, theyyato ca viratāti attho.",
  "atk-s0506a1:1237_2": "Saṁsuddhakāyāti parisuddhakāyakammantatāya sammadeva suddhakāyā, tato eva sucibrahmacārinī sāmikato aññattha abrahmacariyāsambhavato.",
  "atk-s0506a1:1237_3": "Tathā hi vuttaṁ –",
  "atk-s0506a1:1238_0": "“Mayañca bhariyā nātikkamāma,",
  "atk-s0506a1:1239_0": "Amhepi bhariyā nātikkamanti;",
  "atk-s0506a1:1240_0": "Aññatra tāhi brahmacariyaṁ carāma,",
  "atk-s0506a1:1241_0": "Tasmā hi amhaṁ daharā ni miyyare”ti. ;",
  "atk-s0506a1:1242_0": "Atha vā sucibrahmacārinīti sucino suddhassa brahmassa seṭṭhassa uposathasīlassa, maggabrahmacariyassa vā anurūpassa pubbabhāgabrahmacariyassa vasena sucibrahmacārinī.",
  "atk-s0506a1:1243_0": "313.Anudhammacārinīti ariyānaṁ dhammassa anudhammaṁ caraṇasīlā.",
  "atk-s0506a1:1243_1": "Imañca anantaraṁ vuttaṁ niddosatāya ariyaṁ, aṭṭhaṅgavarehi aṭṭhahi uttamaṅgehi ariyattā eva vā ariyaṭṭhaṅgavarehi upetaṁ ārogyaṭṭhena anavajjaṭṭhena ca kusalaṁ sukhavipākatāya sukhānisaṁsatāya ca sukhudrayaṁ upāvasinti yojanā.",
  "atk-s0506a1:1244_0": "314.Visesabhāginīti visesassa dibbassa sampattibhavassa bhāginī.",
  "atk-s0506a1:1244_1": "Sugatimhi āgatāti sugatiṁ āgatā upagatā, sugatimhi vā sugatiyaṁ dibbasampattiyaṁ āgatā.",
  "atk-s0506a1:1244_2": "“Sugatiñhi āgatā”tipi pāṭho.",
  "atk-s0506a1:1244_3": "Tattha hīti nipātamattaṁ, hetuattho vā, yasmā sugatiṁ āgatā, tasmā visesabhāginīti yojanā.",
  "atk-s0506a1:1245_0": "315.Vimānapāsādavareti vimānesu uttamapāsāde, vimānasaṅkhāte vā aggapāsāde, vimāne vā vigatamāne appamāṇe mahante varapāsāde parivāritā accharāsaṅgaṇena sayaṁpabhā pamodāmi, “amhī”ti vā padaṁ ānetvā yojetabbaṁ.",
  "atk-s0506a1:1245_1": "Dīghāyukinti heṭṭhimehi devehi dīghatarāyukatāya tatrūpapannehi anappāyukatāya ca dīghāyukiṁ maṁ yathāvuttaṁ devavimānamāgataṁ upagataṁ devagaṇā ramentīti yojanā.",
  "atk-s0506a1:1245_2": "Sesaṁ vuttanayameva.",
  "atk-s0506a1:1246_0": "Pallaṅkavimānavaṇṇanā niṭṭhitā.",
  "atk-s0506a1:1247_0": "4. Latāvimānavaṇṇanā",
  "atk-s0506a1:1248_0": "Latāca sajjā pavarā ca devatāti latāvimānaṁ.",
  "atk-s0506a1:1248_1": "Tassa kā uppatti?",
  "atk-s0506a1:1248_2": "Bhagavā sāvatthiyaṁ viharati jetavane.",
  "atk-s0506a1:1248_3": "Tena ca samayena sāvatthivāsino aññatarassa upāsakassa dhītā latā nāma paṇḍitā byattā medhāvinī patikulaṁ gatā bhattu sassusasurānañca manāpacārinī piyavādinī parijanassa saṅgahakusalā gehe kuṭumbabhārassa nittharaṇasamatthā akkodhanā sīlācārasampannā dānasaṁvibhāgaratā akhaṇḍapañcasīlā uposatharakkhaṇe ca appamattā ahosi.",
  "atk-s0506a1:1248_4": "Sā aparabhāge kālaṁ katvā vessavaṇassa mahārājassa dhītā hutvā nibbatti latātveva nāmena.",
  "atk-s0506a1:1248_5": "Aññāpi tassā sajjā, pavarā, accimatī, sutāti catasso bhaginiyo ahesuṁ.",
  "atk-s0506a1:1248_6": "Tā pañcapi sakkena devarājena ānetvā nāṭakitthibhāvena paricārikaṭṭhāne ṭhapitā.",
  "atk-s0506a1:1248_7": "Latā panassa naccagītādīsu chekatāya iṭṭhatarā ahosi.",
  "atk-s0506a1:1249_0": "Tāsaṁ ekato samāgantvā sukhanisajjāya nisinnānaṁ saṅgītanepuññaṁ paṭicca vivādo uppanno.",
  "atk-s0506a1:1249_1": "Tā sabbāpi vessavaṇassa mahārājassa santikaṁ gantvā pucchiṁsu “tāta, katamā amhākaṁ naccādīsu kusalā”ti?",
  "atk-s0506a1:1249_2": "So evamāha “gacchatha dhītaro anotattadahatīre devasamāgame saṅgītaṁ pavattetha, tattha vo viseso pākaṭo bhavissatī”ti.",
  "atk-s0506a1:1249_3": "Tā tathā akaṁsu.",
  "atk-s0506a1:1249_4": "Tattha devaputtā latāya naccamānāya attano sabhāvena ṭhātuṁ nāsakkhiṁsu, sañjātapahāsā acchariyabbhutacittajātā nirantaraṁ sādhukāraṁ dentā ukkuṭṭhisadde celukkhepe ca pavattentā himavantaṁ kampayamānā viya mahantaṁ kolāhalamakaṁsu.",
  "atk-s0506a1:1249_5": "Itarāsu pana naccantīsu sisirakāle kokilā viya tuṇhībhūtā nisīdiṁsu.",
  "atk-s0506a1:1249_6": "Evaṁ tattha saṅgīte latāya viseso pākaṭo ahosi.",
  "atk-s0506a1:1250_0": "Atha tāsaṁ devadhītānaṁ sutāya devadhītāya etadahosi “kiṁ nu kho kammaṁ katvā ayaṁ latā amhe abhibhuyya tiṭṭhati vaṇṇena ceva yasasā ca, yaṁnūnāhaṁ latāya katakammaṁ puccheyya”nti.",
  "atk-s0506a1:1250_1": "Sā taṁ pucchi.",
  "atk-s0506a1:1250_2": "Itarāpi tassā etamatthaṁ vissajjesi.",
  "atk-s0506a1:1250_3": "Tayidaṁ sabbaṁ vessavaṇamahārājā devacārikavasena upagatassa āyasmato mahāmoggallānassa ācikkhi.",
  "atk-s0506a1:1250_4": "Thero tamatthaṁ pucchāya mūlakāraṇato paṭṭhāya bhagavato ārocento –",
  "atk-s0506a1:1251_0": "316.",
  "atk-s0506a1:1252_0": "“Latā ca sajjā pavarā ca devatā, accimatī rājavarassa sirīmato;",
  "atk-s0506a1:1253_0": "Sutā ca rañño vessavaṇassa dhītā, rājīmatī dhammaguṇehi sobhatha.",
  "atk-s0506a1:1254_0": "317.",
  "atk-s0506a1:1255_0": "“Pañcettha nāriyo āgamaṁsu nhāyituṁ, sītodakaṁ uppaliniṁ sivaṁ nadiṁ;",
  "atk-s0506a1:1256_0": "Tā tattha nhāyitvā rametvā devatā, naccitvā gāyitvā sutā lataṁ bravi.",
  "atk-s0506a1:1257_0": "318.",
  "atk-s0506a1:1258_0": "“Pucchāmi taṁ uppalamāladhārini, āveḷini kañcanasannibhattace;",
  "atk-s0506a1:1259_0": "Timiratambakkhi nabheva sobhane, dīghāyukī kena kato yaso tava.",
  "atk-s0506a1:1260_0": "319.",
  "atk-s0506a1:1261_0": "“Kenāsi bhadde patino piyatarā, visiṭṭhakalyāṇitarassu rūpato;",
  "atk-s0506a1:1262_0": "Padakkhiṇā naccanagītavādite, ācikkha no tvaṁ naranāripucchitā”ti. –",
  "atk-s0506a1:1263_0": "Sutāya pucchā.",
  "atk-s0506a1:1264_0": "320.",
  "atk-s0506a1:1265_0": "“Ahaṁ manussesu manussabhūtā, uḷārabhoge kule suṇisā ahosiṁ;",
  "atk-s0506a1:1266_0": "Akkodhanā bhattu vasānuvattinī, uposathe appamattā ahosiṁ.",
  "atk-s0506a1:1267_0": "321.",
  "atk-s0506a1:1268_0": "“Manussabhūtā daharā apāpikā, pasannacittā patimābhirādhayiṁ;",
  "atk-s0506a1:1269_0": "Sadevaraṁ sassasuraṁ sadāsakaṁ, abhirādhayiṁ tamhi kato yaso mama.",
  "atk-s0506a1:1270_0": "322.",
  "atk-s0506a1:1271_0": "“Sāhaṁ tena kusalena kammunā, catubbhi ṭhānehi visesamajjhagā;",
  "atk-s0506a1:1272_0": "Āyuñca vaṇṇañca sukhaṁ balañca, khiḍḍāratiṁ paccanubhomanappakaṁ.",
  "atk-s0506a1:1273_0": "323.",
  "atk-s0506a1:1274_0": "“Sutaṁ nu taṁ bhāsati yaṁ ayaṁ latā, yaṁ no apucchimha akittayī no;",
  "atk-s0506a1:1275_0": "Patino kiramhākaṁ visiṭṭha nārīnaṁ, gatī ca tāsaṁ pavarā ca devatā.",
  "atk-s0506a1:1276_0": "324.",
  "atk-s0506a1:1277_0": "“Patīsu dhammaṁ pacarāma sabbā, patibbatā yattha bhavanti itthiyo;",
  "atk-s0506a1:1278_0": "Patīsu dhammaṁ pacaritvā sabbā, lacchāmase bhāsati yaṁ ayaṁ latā.",
  "atk-s0506a1:1279_0": "325.",
  "atk-s0506a1:1280_0": "“Sīho yathā pabbatasānugocaro, mahindharaṁ pabbatamāvasitvā;",
  "atk-s0506a1:1281_0": "Pasayha hantvā itare catuppade, khudde mige khādati maṁsabhojano.",
  "atk-s0506a1:1282_0": "326.",
  "atk-s0506a1:1283_0": "“Tatheva saddhā idha ariyasāvikā, bhattāraṁ nissāya patiṁ anubbatā;",
  "atk-s0506a1:1284_0": "Kodhaṁ vadhitvā abhibhuyya maccharaṁ, saggamhi sā modati dhammacārinī”ti. –",
  "atk-s0506a1:1285_0": "Latāya vissajjananti āha.",
  "atk-s0506a1:1286_0": "316.",
  "atk-s0506a1:1286_1": "Tattha latā ca sajjā pavarā accimatī sutāti tāsaṁ nāmaṁ.",
  "atk-s0506a1:1286_2": "Ca-saddo samuccayattho.",
  "atk-s0506a1:1286_3": "Rājavarassāti catunnaṁ mahārājānaṁ varassa seṭṭhassa devarājassa.",
  "atk-s0506a1:1286_4": "Sakkassa paricārikāti adhippāyo.",
  "atk-s0506a1:1286_5": "Raññoti mahārājassa.",
  "atk-s0506a1:1286_6": "Tenāha “vessavaṇassa dhītā”ti, idaṁ paccekaṁ yojetabbaṁ, vacanavipallāso vā, dhītaroti attho.",
  "atk-s0506a1:1286_7": "Rājati vijjotatīti rājī, rājīti matā paññātā rājīmatī, idaṁ tāsaṁ sabbāsaṁ visesanaṁ.",
  "atk-s0506a1:1286_8": "Nāmameva etaṁ ekissā devatāyāti keci, tesaṁ matena “pavarā”ti sabbāsaṁ visesanameva.",
  "atk-s0506a1:1286_9": "Dhammaguṇehīti dhammiyehi dhammato anapetehi guṇehi, yathābhuccaguṇehīti attho.",
  "atk-s0506a1:1286_10": "Sobhathāti virocatha.",
  "atk-s0506a1:1287_0": "317.Pañcettha nāriyoti pañca yathāvuttanāmā devadhītaro ettha imasmiṁ himavantapadese.",
  "atk-s0506a1:1287_1": "Sītodakaṁ uppaliniṁ sivaṁ nadinti anotattadahato nikkhantanadimukhaṁ sandhāya vadati.",
  "atk-s0506a1:1287_2": "Naccitvā gāyitvāti pitu vessavaṇassa āṇāya devasamāgame tāhi katassa naccagītassa vasena vuttaṁ.",
  "atk-s0506a1:1287_3": "Sutā lataṁ bravīti sutā devadhītā lataṁ attano bhaginiṁ kathesi.",
  "atk-s0506a1:1287_4": "“Sutā lataṁ bravu”ntipi paṭhanti, sutā dhītaro vessavaṇassa mahārājassa lataṁ kathesunti attho.",
  "atk-s0506a1:1288_0": "318.Timiratambakkhīti niculakesarabhāsasadisehi tambarājīhi samannāgatakkhi.",
  "atk-s0506a1:1288_1": "Nabheva sobhaneti nabhaṁ viya sobhamāne, saradasamaye abbhamahikādiupakkilesavimuttaṁ nabhaṁ viya suvisuddhaṅgapaccaṅgatāya virājamāneti attho.",
  "atk-s0506a1:1288_2": "Atha vā nabhevāti nabhe eva, samuccayattho eva-saddo, ākāsaṭṭhavimānesu himavantayugandharādibhūmipaṭibaddhaṭṭhānesu cāti sabbattheva sobhamāneti attho.",
  "atk-s0506a1:1288_3": "Kena katoti kena kīdisena puññena nibbattito.",
  "atk-s0506a1:1288_4": "Yasoti parivārasampatti kittisaddo ca.",
  "atk-s0506a1:1288_5": "Kittisaddaggahaṇena ca kittisaddahetubhūtā guṇā gayhanti.",
  "atk-s0506a1:1289_0": "319.Patino piyatarāti sāmino piyatarā sāmivallabhā.",
  "atk-s0506a1:1289_1": "Tenassā subhagataṁ dasseti.",
  "atk-s0506a1:1289_2": "Visiṭṭhakalyāṇitarassū rūpatoti rūpasampattiyā visiṭṭhā uttamā kalyāṇitarā sundaratarā, assūti nipātamattaṁ.",
  "atk-s0506a1:1289_3": "“Visiṭṭhakalyāṇitarāsi rūpato”ti ca paṭhanti.",
  "atk-s0506a1:1289_4": "Padakkhiṇāti pakārehi, visesena vā dakkhiṇā kusalā.",
  "atk-s0506a1:1289_5": "Naccanagītavāditeti ettha naccanāti vibhattilopo kato, nacce ca gīte ca vādite cāti attho.",
  "atk-s0506a1:1289_6": "Naranāripucchitāti devaputtehi devadhītāhi ca “kahaṁ latā, kiṁ karoti latā”ti rūpadassanatthañceva sippadassanatthañca pucchitā.",
  "atk-s0506a1:1290_0": "321.",
  "atk-s0506a1:1290_1": "Niccaṁ kāyena asaṁsaṭṭhatāya devo viya rameti, dutiyo varoti vā devaro, bhattu kaniṭṭhabhātā, saha devarenāti sadevaraṁ.",
  "atk-s0506a1:1290_2": "Sassu ca sasuro ca sasurā, saha sasurehīti sassasuraṁ.",
  "atk-s0506a1:1290_3": "Saha dāsehi dāsīhi cāti sadāsakaṁ patimābhirādhayinti sambandho.",
  "atk-s0506a1:1290_4": "Tamhi katoti tamhi kule, kāle vā suṇisākāle kato yaso tannibbattakapuññassa nibbattanenāti adhippāyo.",
  "atk-s0506a1:1290_5": "Mamāti idaṁ “kato”ti padaṁ apekkhitvā “mayā”ti pariṇāmetabbaṁ.",
  "atk-s0506a1:1291_0": "322.Catubbhiṭhānehīti catūhi kāraṇehi, catūsu vā ṭhānesu nimittabhūtesu.",
  "atk-s0506a1:1291_1": "Visesamajjhagāti aññāhi atisayaṁ adhigatā.",
  "atk-s0506a1:1291_2": "Āyuñca vaṇṇañca sukhaṁ balañcāti “catūhi ṭhānehī”ti vuttānaṁ sarūpato dassanaṁ.",
  "atk-s0506a1:1291_3": "Āyuādayo eva hissā aññāhi visiṭṭhasabhāvatāya visesā tassā tathā sambhāvanāvasena gahetabbatāya hetubhāvato “ṭhāna”nti ca vuttaṁ.",
  "atk-s0506a1:1291_4": "Visesamajjhagā. Kīdisaṁ?",
  "atk-s0506a1:1291_5": "Āyuñca vaṇṇañca sukhañca balañcāti yojanā.",
  "atk-s0506a1:1292_0": "323.Sutaṁnu taṁ bhāsati yaṁ ayaṁ latāti ayaṁ latā amhākaṁ jeṭṭhabhaginī yaṁ bhāsati, taṁ tumhehi sutaṁ nu kiṁ asuta”nti itarā tisso bhaginiyo pucchati.",
  "atk-s0506a1:1292_1": "Yaṁ noti yaṁ amhākaṁ saṁsayitaṁ.",
  "atk-s0506a1:1292_2": "Noti nipātamattaṁ, puna noti amhākaṁ, avadhāraṇe vā “na no samaṁ atthī”tiādīsu viya, tena akittayiyeva, aviparītaṁ byākāsiyevāti attho.",
  "atk-s0506a1:1292_3": "Patino kiramhākaṁ visiṭṭha nārīnaṁ, gatī ca tāsaṁ pavarā ca devatāti anatthato pālanato patino sāmikā nā amhākaṁ nārīnaṁ itthīnaṁ visiṭṭhā gati ca tāsaṁ paṭisaraṇañca, tāsaṁ mātugāmānaṁ saraṇato pavarā uttamā devatā ca sammadeva ārādhitā sampati āyatiñca hitasukhāvahāti attho.",
  "atk-s0506a1:1293_0": "324.Patīsu dhammaṁ pacarāma sabbāti sabbāva mayaṁ patīsu attano sāmikesu pubbuṭṭhānādikaṁ caritabbadhammaṁ pacarāma.",
  "atk-s0506a1:1293_1": "Yatthāti yaṁ nimittaṁ, yasmiṁ vā patīsu caritabbadhamme cariyamāne itthiyo patibbatā nāma bhavanti.",
  "atk-s0506a1:1293_2": "Lacchāmase bhāsati yaṁ ayaṁ latāti ayaṁ latā yaṁ sampattiṁ etarahi labhatīti bhāsati, taṁ sampattiṁ patīsu dhammaṁ pacaritvāti labhissāma.",
  "atk-s0506a1:1294_0": "325.Pabbatasānugocaroti pabbatavanasaṇḍacārī.",
  "atk-s0506a1:1294_1": "Mahindharaṁ pabbatamāvasitvāti mahiṁ dhāretīti mahindharanāmakaṁ pabbataṁ acalaṁ āvasitvā adhivasitvā, tattha vasantoti attho.",
  "atk-s0506a1:1294_2": "“Āvasitvā”ti hi padaṁ apekkhitvā bhummatthe cetaṁ upayogavacanaṁ.",
  "atk-s0506a1:1294_3": "Pasayhāti abhibhavitvā.",
  "atk-s0506a1:1294_4": "Khuddeti balavasenanihīne pamāṇato pana mahante hatthiādikepi mige so hantiyeva.",
  "atk-s0506a1:1295_0": "326.Tathevāti gāthāya ayaṁ upamāsaṁsandanena saddhiṁ atthayojanā –",
  "atk-s0506a1:1295_1": "yathā sīho attano nivāsagocaraṭṭhānabhūtaṁ pabbataṁ nissāya vasanto attano yathicchitamatthaṁ sādheti, evameva sā saddhā pasannā ariyasāvikā ghāsacchādanādīhi bharaṇato posanato bhattāraṁ patiṁ sāmikaṁ nissāya vasantī sabbatthāpi patianukūlatāsaṅkhātena vatena taṁ anubbatā parijanādīsu uppajjanakaṁ kodhaṁ vadhitvā pajahitvā pariggahavatthūsu uppajjanakaṁ maccheraṁ abhibhuyya abhibhavitvā anuppādetvā patibbatādhammassa ca upāsikādhammassa ca sammadeva caraṇato dhammacārinī sā saggamhi devaloke modati, pamodaṁ āpajjatīti.",
  "atk-s0506a1:1295_2": "Sesaṁ vuttanayameva.",
  "atk-s0506a1:1296_0": "Latāvimānavaṇṇanā niṭṭhitā.",
  "atk-s0506a1:1297_0": "5. Guttilavimānavaṇṇanā",
  "atk-s0506a1:1298_0": "Sattatantiṁ sumadhuranti guttilavimānaṁ.",
  "atk-s0506a1:1298_1": "Tassa kā uppatti?",
  "atk-s0506a1:1298_2": "Bhagavati rājagahe viharante āyasmā mahāmoggallāno heṭṭhā vuttanayeneva devacārikaṁ caranto tāvatiṁsabhavanaṁ gantvā tattha paṭipāṭiyā ṭhitesu chattiṁsāya vimānesu chattiṁsa devadhītaro paccekaṁ accharāsahassaparivārā mahatiṁ dibbasampattiṁ anubhavantiyo disvā tāhi pubbe katakammaṁ “abhikkantena vaṇṇenā”tiādīhi tīhi gāthāhi paṭipāṭiyā pucchi.",
  "atk-s0506a1:1298_3": "Tāpi tassa pucchānantaraṁ “vatthuttamadāyikā nārī”tiādinā byākariṁsu.",
  "atk-s0506a1:1298_4": "Atha thero tato manussalokaṁ āgantvā bhagavato etamatthaṁ ārocesi.",
  "atk-s0506a1:1298_5": "Taṁ sutvā bhagavā “moggallāna, tā devatā na kevalaṁ tayā eva pucchitā evaṁ byākariṁsu, atha kho pubbe mayāpi pucchitā evameva byākariṁsū”ti vatvā therena yācito atītaṁ attano guttilācariyaṁ kathesi.",
  "atk-s0506a1:1299_0": "Atīte bārāṇasiyaṁ brahmadatte rajjaṁ kārente bodhisatto gandhabbakule nibbattitvā gandhabbasippe pariyodātasippatāya timbarunāradasadiso sabbadisāsu pākaṭo paññātā ācariyo ahosi nāmena guttilo nāma.",
  "atk-s0506a1:1299_1": "So andhe jiṇṇe mātāpitaro posesi.",
  "atk-s0506a1:1299_2": "Tassa sippanipphattiṁ sutvā ujjenivāsī musilo nāma gandhabbo upagantvā taṁ vanditvā ekamantaṁ ṭhito “kasmā āgatosī”ti ca vutte “tumhākaṁ santike sippaṁ uggaṇhitu”nti āha.",
  "atk-s0506a1:1299_3": "Guttilācariyo taṁ oloketvā lakkhaṇakusalatāya “ayaṁ puriso visamajjhāsayo kakkhaḷo pharuso akataññū bhavissati, na saṅgahetabbo”ti sippuggahaṇatthaṁ okāsaṁ nākāsi.",
  "atk-s0506a1:1299_4": "So tassa mātāpitaro payirupāsitvā tehi yācāpesi.",
  "atk-s0506a1:1299_5": "Guttilācariyo mātāpitūhi nippīḷiyamāno “garuvacanaṁ alaṅghanīya”nti tassa sippaṁ paṭṭhapetvā vigatamacchariyatāya kāruṇikatāya ca ācariyamuṭṭhiṁ akatvā anavasesato sippaṁ sikkhāpesi.",
  "atk-s0506a1:1300_0": "Sopi medhāvitāya pubbekataparicayatāya akusītatāya ca na cirasseva pariyodātasippo hutvā cintesi “ayaṁ bārāṇasī jambudīpe agganagaraṁ, yaṁnūnāhaṁ idha sarājikāya parisāya sippaṁ dasseyyaṁ, evāhaṁ ācariyatopi jambudīpe pākaṭo paññāto bhavissāmī”ti.",
  "atk-s0506a1:1300_1": "So ācariyassa ārocesi “ahaṁ rañño purato sippaṁ dassetukāmo, rājānaṁ maṁ dassethā”ti.",
  "atk-s0506a1:1300_2": "Mahāsatto “ayaṁ mama santike uggahitasippo patiṭṭhaṁ labhatū”ti karuṇāyamāno taṁ rañño santikaṁ netvā “mahārāja imassa me antevāsikassa vīṇāya paguṇataṁ passathā”ti āha.",
  "atk-s0506a1:1300_3": "Rājā “sādhū”ti paṭissuṇitvā tassa vīṇāvādanaṁ sutvā parituṭṭho taṁ gantukāmaṁ nivāretvā “mameva santike vasa, ācariyassa dinnakoṭṭhāsato upaḍḍhaṁ dassāmī”ti āha.",
  "atk-s0506a1:1300_4": "Musilo “nāhaṁ ācariyato hāyāmi, samameva dethā”ti vatvā raññā “mā evaṁ bhaṇi, ācariyo nāma mahanto, upaḍḍhameva tuyhaṁ dassāmī”ti vutte “mama ca ācariyassa ca sippaṁ passathā”ti vatvā rājagehato nikkhamitvā “ito sattame divase mama ca guttilācariyassa ca rājaṅgaṇe sippadassanaṁ bhavissati, taṁ passitukāmā passantū”ti tattha tattha āhiṇḍanto ugghosesi.",
  "atk-s0506a1:1301_0": "Mahāsatto taṁ sutvā “ayaṁ taruṇo thāmavā, ahaṁ pana jiṇṇo dubbalo, yadi pana me parājayo bhaveyya, mataṁ me jīvitā seyyaṁ, tasmā araññaṁ pavisitvā ubbandhitvā marissāmī”ti araññaṁ gato maraṇabhayatajjito paṭinivatti.",
  "atk-s0506a1:1301_1": "Puna maritukāmo hutvā gantvā punapi maraṇabhayena paṭinivatti.",
  "atk-s0506a1:1301_2": "Evaṁ gamanāgamanaṁ karontassa taṁ ṭhānaṁ vigatatiṇaṁ ahosi.",
  "atk-s0506a1:1301_3": "Atha devarājā mahāsattaṁ upasaṅkamitvā dissamānarūpo ākāse ṭhatvā evamāha “ācariya, kiṁ karosī”ti.",
  "atk-s0506a1:1301_4": "Mahāsatto –",
  "atk-s0506a1:1302_0": "327.",
  "atk-s0506a1:1303_0": "“Sattatantiṁ sumadhuraṁ, rāmaṇeyyaṁ avācayiṁ;",
  "atk-s0506a1:1304_0": "So maṁ raṅgamhi avheti, saraṇaṁ me hohi kosiyā”ti. –",
  "atk-s0506a1:1305_0": "Attano cittadukkhaṁ pavedesi.",
  "atk-s0506a1:1306_0": "Tassattho –",
  "atk-s0506a1:1306_1": "ahaṁ devarāja musilaṁ nāma antevāsikaṁ sattannaṁ tantīnaṁ atthitāya chajjādisattavidhasaradīpanato ca sattatantiṁ, taṁ visayaṁ katvā yathārahaṁ dvāvīsatiyā sutibhedānaṁ ahāpanato suṭṭhu madhuranti sumadhuraṁ, yathādhigatānaṁ samapaññāsāya mucchanānaṁ paribyattatāya sarassa ca vīṇāya ca aññamaññasaṁsandanena suṇantānaṁ ativiya manoramabhāvato rāmaṇeyyaṁ, saragatādivibhāgato chajjādicatubbidhaṁ gandhabbaṁ ahāpetvā gandhabbasippaṁ avācayinti vācesiṁ uggaṇhāpesiṁ sikkhāpesiṁ.",
  "atk-s0506a1:1306_2": "So musilo antevāsī samāno maṁ attano ācariyaṁ raṅgamhi raṅgamaṇḍale avheti sārambhavasena attano visesaṁ dassetuṁ saṅghaṭṭiyati, “ehi sippaṁ dassehī”ti maṁ ācikkhi, tassa me tvaṁ kosiya devarāja saraṇaṁ avassayo hohīti.",
  "atk-s0506a1:1307_0": "Taṁ sutvā sakko devarājā “mā bhāyi ācariya, ahaṁ te saraṇaṁ parāyaṇa”nti dassento –",
  "atk-s0506a1:1308_0": "328.",
  "atk-s0506a1:1309_0": "“Ahaṁ te saraṇaṁ homi, ahamācariyapūjako;",
  "atk-s0506a1:1310_0": "Na taṁ jayissati sisso, sissamācariya jessasī”ti. –",
  "atk-s0506a1:1311_0": "Āha.",
  "atk-s0506a1:1311_1": "Sakkassa kira devarañño purimattabhāve mahāsatto ācariyo ahosi.",
  "atk-s0506a1:1311_2": "Tenāha “ahamācariyapūjako”ti.",
  "atk-s0506a1:1311_3": "Ahaṁ ācariyānaṁ pūjako, na musilo viya yugaggāhī, mādisesu antevāsikesu ṭhitesu tādisassa ācariyassa kathaṁ parājayo, tasmā na taṁ jayissati sisso, aññadatthu sissaṁ musilaṁ ācariya tvameva jayissasi, so pana parājito vināsaṁ pāpuṇissatīti adhippāyo.",
  "atk-s0506a1:1311_4": "Evañca pana vatvā “ahaṁ sattame divase sākacchāmaṇḍalaṁ āgamissāmi, tumhe vissatthā vādethā”ti samassāsetvā gato.",
  "atk-s0506a1:1312_0": "Sattame pana divase rājā saparivāro rājasabhāyaṁ nisīdi.",
  "atk-s0506a1:1312_1": "Guttilācariyo ca musilo ca sippadassanatthaṁ sajjā hutvā upasaṅkamitvā rājānaṁ vanditvā attano attano laddhāsane nisīditvā vīṇā vādayiṁsu.",
  "atk-s0506a1:1312_2": "Sakko āgantvā antalikkhe aṭṭhāsi.",
  "atk-s0506a1:1312_3": "Taṁ mahāsattova passati, itare pana na passanti.",
  "atk-s0506a1:1312_4": "Parisā dvinnampi vādane samacittā ahosi.",
  "atk-s0506a1:1312_5": "Sakko guttilaṁ “ekaṁ tantiṁ chindā”ti āha.",
  "atk-s0506a1:1312_6": "Chinnāyapi tantiyā vīṇā tatheva madhuranigghosā ahosi.",
  "atk-s0506a1:1312_7": "Evaṁ “dutiyaṁ, tatiyaṁ, catutthaṁ, pañcamaṁ, chaṭṭhaṁ, sattamaṁ chindā”ti āha, tāsu chinnāsupi vīṇā madhuranigghosāva ahosi.",
  "atk-s0506a1:1312_8": "Taṁ disvā musilo parājitabhūtarūpo pattakkhandho ahosi, parisā haṭṭhatuṭṭhā celukkhepe karontī guttilassa sādhukāramadāsi.",
  "atk-s0506a1:1312_9": "Rājā musilaṁ sabhāya nīharāpesi, mahājano leḍḍudaṇḍādīhi paharanto musilaṁ tattheva jīvitakkhayaṁ pāpesi.",
  "atk-s0506a1:1313_0": "Sakko devānamindo mahāpurisena saddhiṁ sammodanīyaṁ katvā devalokameva gato.",
  "atk-s0506a1:1313_1": "Taṁ devatā “mahārāja, kuhiṁ gatatthā”ti pucchitvā taṁ pavattiṁ sutvā “mahārāja, mayaṁ guttilācariyaṁ passissāma, sādhu no taṁ idhānetvā dassehī”ti āhaṁsu.",
  "atk-s0506a1:1313_2": "Sakko devānaṁ vacanaṁ sutvā mātaliṁ āṇāpesi “gaccha vejayantarathena amhākaṁ guttilācariyaṁ ānehi, devatā taṁ dassanakāmā”ti, so tathā akāsi.",
  "atk-s0506a1:1313_3": "Sakko mahāsattena saddhiṁ sammodanīyaṁ katvā evamāha “ācariya, vīṇaṁ vādaya, devatā sotukāmā”ti.",
  "atk-s0506a1:1313_4": "“Mayaṁ sippūpajīvino, vetanena vinā sippaṁ na dassemā”ti.",
  "atk-s0506a1:1313_5": "“Kīdisaṁ pana vetanaṁ icchasī”ti.",
  "atk-s0506a1:1313_6": "“Nāññena me vetanena kiccaṁ atthi, imāsaṁ pana devatānaṁ attanā attanā pubbekatakusalakathanameva me vetanaṁ hotū”ti āha.",
  "atk-s0506a1:1313_7": "Tā “sādhū”ti sampaṭicchiṁsu.",
  "atk-s0506a1:1313_8": "Atha mahāsatto pāṭekkaṁ tāhi tadā paṭiladdhasampattikittanamukhena tassā hetubhūtaṁ purimattabhāve kataṁ sucaritaṁ āyasmā mahāmoggallāno viya pucchanto “abhikkantena vaṇṇenā”tiādigāthāhi pucchi.",
  "atk-s0506a1:1313_9": "Tāpi “vatthuttamadāyikā nārī”tiādinā yathā etarahi therassa, evameva tassa byākariṁsu.",
  "atk-s0506a1:1313_10": "Tena vuttaṁ “moggallāna tā devatā na kevalaṁ tayā eva pucchitā evaṁ byākariṁsu, atha kho pubbe mayāpi pucchitā evameva byākariṁsū”ti.",
  "atk-s0506a1:1314_0": "Tā kira itthiyo kassapasammāsambuddhakāle manussattabhāve ṭhitā taṁ taṁ puññaṁ akaṁsu.",
  "atk-s0506a1:1314_1": "Tattha ekā itthī vatthaṁ adāsi, ekā sumanamālaṁ, ekā gandhaṁ, ekā uḷārāni phalāni, ekā ucchurasaṁ, ekā bhagavato cetiye gandhapañcaṅgulikaṁ adāsi, ekā uposathaṁ upavasi, ekā upakaṭṭhāya velāya nāvāya bhuñjantassa bhikkhuno udakaṁ adāsi, ekā kodhanānaṁ sassusasurānaṁ akkodhanā upaṭṭhānaṁ akāsi, ekā dāsī hutvā atanditācārā ahosi, eko piṇḍacārikassa bhikkhuno khīrabhattaṁ adāsi, ekā phāṇitaṁ adāsi, ekā ucchukhaṇḍaṁ adāsi, ekā timbarusakaṁ adāsi, ekā kakkārikaṁ adāsi, ekā eḷālukaṁ adāsi, ekā valliphalaṁ adāsi, ekā phārusakaṁ adāsi, ekā aṅgārakapallaṁ adāsi, ekā sākamuṭṭhiṁ adāsi, ekā pupphakamuṭṭhiṁ adāsi, ekā mūlakalāpaṁ adāsi, ekā nimbamuṭṭhiṁ adāsi, ekā kañjikaṁ adāsi, ekā tilapiññākaṁ adāsi, ekā kāyabandhanaṁ adāsi, ekā aṁsabaddhakaṁ adāsi, ekā āyogapaṭṭaṁ adāsi, ekā vidhūpanaṁ, ekā tālavaṇṭaṁ, ekā morahatthaṁ, ekā chattaṁ, ekā upāhanaṁ, ekā pūvaṁ, ekā modakaṁ, ekā sakkhalikaṁ adāsi.",
  "atk-s0506a1:1314_2": "Tā ekekā accharāsahassaparivārā pahatiyā deviddhiyā virājamānā tāvatiṁsabhavane sakkassa devarājassa paricārikā hutvā nibbattā guttilācariyena pucchitā “vatthuttamadāyikā nārī”tiādinā attanā attanā katakusalaṁ paṭipāṭiyā byākariṁsu.",
  "atk-s0506a1:1315_0": "329.",
  "atk-s0506a1:1316_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:1317_0": "Obhāsentī disā sabbā, osadhī viya tārakā.",
  "atk-s0506a1:1318_0": "330.",
  "atk-s0506a1:1319_0": "“Kena tetādiso vaṇṇo, kena te idha mijjhati;",
  "atk-s0506a1:1320_0": "Uppajjanti ca te bhogā, ye keci manaso piyā.",
  "atk-s0506a1:1321_0": "331.",
  "atk-s0506a1:1322_0": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:1323_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:1324_0": "332.",
  "atk-s0506a1:1325_0": "“Sā devatā attamanā, moggallānena pucchitā;",
  "atk-s0506a1:1326_0": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:1327_0": "333.",
  "atk-s0506a1:1328_0": "“Vatthuttamadāyikā nārī, pavarā hoti naresu nārīsu;",
  "atk-s0506a1:1329_0": "Evaṁ piyarūpadāyikā manāpaṁ, dibbaṁ sā labhate upecca ṭhānaṁ.",
  "atk-s0506a1:1330_0": "334.",
  "atk-s0506a1:1331_0": "“Tassā me passa vimānaṁ, accharā kāmavaṇṇinīhamasmi;",
  "atk-s0506a1:1332_0": "Accharāsahassassāhaṁ, pavarā passa puññānaṁ vipākaṁ.",
  "atk-s0506a1:1333_0": "335.",
  "atk-s0506a1:1334_0": "“Tena metādiso vaṇṇo, tena me idha mijjhati;",
  "atk-s0506a1:1335_0": "Uppajjanti ca me bhogā, ye keci manaso piyā.",
  "atk-s0506a1:1336_0": "336.",
  "atk-s0506a1:1337_0": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:1338_0": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:1339_0": "(Yathā ca ettha, evaṁ upari sabbavimānesu vitthāretabbaṁ.)",
  "atk-s0506a1:1340_0": "341.",
  "atk-s0506a1:1341_0": "“Pupphuttamadāyikā nārī, pavarā hoti naresu nārīsu…pe….",
  "atk-s0506a1:1342_0": "349.",
  "atk-s0506a1:1343_0": "“Gandhuttamadāyikā nārī, pavarā hoti naresu nārīsu…pe….",
  "atk-s0506a1:1344_0": "357.",
  "atk-s0506a1:1345_0": "“Phaluttamadāyikā nārī…pe….",
  "atk-s0506a1:1346_0": "365.",
  "atk-s0506a1:1347_0": "“Rasuttamadāyikā nārī…pe….",
  "atk-s0506a1:1348_0": "373.",
  "atk-s0506a1:1349_0": "“Gandhapañcaṅgulikaṁ ahamadāsiṁ,kassapassa bhagavato thūpamhi…pe….",
  "atk-s0506a1:1350_0": "381.",
  "atk-s0506a1:1351_0": "“Bhikkhū ca ahaṁ bhikkhuniyo ca, addasāsiṁ panthapaṭipanne;",
  "atk-s0506a1:1352_0": "Tesāhaṁ dhammaṁ sutvāna, ekūposathaṁ upavasissaṁ.",
  "atk-s0506a1:1353_0": "382.",
  "atk-s0506a1:1354_0": "“Tassā me passa vimānaṁ…pe….",
  "atk-s0506a1:1355_0": "389.",
  "atk-s0506a1:1356_0": "“Udake ṭhitā udakamadāsiṁ, bhikkhuno cittena vippasannena…pe….",
  "atk-s0506a1:1357_0": "397.",
  "atk-s0506a1:1358_0": "“Sassuñcāhaṁ sasurañca, caṇḍike kodhane ca pharuse ca;",
  "atk-s0506a1:1359_0": "Anusūyikā upaṭṭhāsiṁ, appamattā sakena sīlena…pe….",
  "atk-s0506a1:1360_0": "405.",
  "atk-s0506a1:1361_0": "“Parakammakarī āsiṁ, atthenātanditā dāsī;",
  "atk-s0506a1:1362_0": "Akkodhanānatimāninī, saṁvibhāginī kakassa bhāgassa…pe….",
  "atk-s0506a1:1363_0": "413.",
  "atk-s0506a1:1364_0": "“Khīrodanaṁ ahamadāsiṁ, bhikkhuno piṇḍāya carantassa;",
  "atk-s0506a1:1365_0": "Evaṁ karitvā kammaṁ, sugatiṁ upapajja modāmi…pe….",
  "atk-s0506a1:1366_0": "421.",
  "atk-s0506a1:1367_0": "“Phāṇitaṁ ahamadāsiṁ…pe….",
  "atk-s0506a1:1368_0": "429.",
  "atk-s0506a1:1369_0": "“Ucchukhaṇḍikaṁ ahamadāsiṁ…pe….",
  "atk-s0506a1:1370_0": "437.",
  "atk-s0506a1:1371_0": "“Timbarusakaṁ ahamadāsiṁ…pe….",
  "atk-s0506a1:1372_0": "445.",
  "atk-s0506a1:1373_0": "“Kakkārikaṁ ahamadāsiṁ…pe….",
  "atk-s0506a1:1374_0": "453.",
  "atk-s0506a1:1375_0": "“Eḷālukaṁ ahamadāsiṁ…pe….",
  "atk-s0506a1:1376_0": "461.",
  "atk-s0506a1:1377_0": "“Valliphalaṁ ahamadāsiṁ…pe….",
  "atk-s0506a1:1378_0": "469.",
  "atk-s0506a1:1379_0": "“Phārusakaṁ ahamadāsiṁ…pe….",
  "atk-s0506a1:1380_0": "477.",
  "atk-s0506a1:1381_0": "“Hatthappatāpakaṁ ahamadāsiṁ…pe….",
  "atk-s0506a1:1382_0": "485.",
  "atk-s0506a1:1383_0": "“Sākamuṭṭhiṁ ahamadāsiṁ…pe….",
  "atk-s0506a1:1384_0": "493.",
  "atk-s0506a1:1385_0": "“Pupphakamuṭṭhiṁ ahamadāsiṁ…pe….",
  "atk-s0506a1:1386_0": "501.",
  "atk-s0506a1:1387_0": "“Mūlakaṁ ahamadāsiṁ…pe….",
  "atk-s0506a1:1388_0": "509. “Nimbamuṭṭhiṁ ahamadāsiṁ…pe….",
  "atk-s0506a1:1389_0": "517. “Ambakañjikaṁ ahamadāsiṁ…pe….",
  "atk-s0506a1:1390_0": "525. “Doṇinimmajjaniṁ ahamadāsiṁ…pe….",
  "atk-s0506a1:1391_0": "533. “Kāyabandhanaṁ ahamadāsiṁ…pe….",
  "atk-s0506a1:1392_0": "541. “Aṁsabaddhakaṁ ahamadāsiṁ…pe….",
  "atk-s0506a1:1393_0": "549. “Āyogapaṭṭaṁ ahamadāsiṁ…pe….",
  "atk-s0506a1:1394_0": "557. “Vidhūpanaṁ ahamadāsiṁ…pe….",
  "atk-s0506a1:1395_0": "565. “Tālavaṇṭaṁ ahamadāsiṁ…pe….",
  "atk-s0506a1:1396_0": "573. “Morahatthaṁ ahamadāsiṁ…pe….",
  "atk-s0506a1:1397_0": "581. “Chattaṁ ahamadāsiṁ…pe….",
  "atk-s0506a1:1398_0": "589. “Upāhanaṁ ahamadāsiṁ…pe….",
  "atk-s0506a1:1399_0": "597. “Pūvaṁ ahamadāsiṁ…pe….",
  "atk-s0506a1:1400_0": "605. “Modakaṁ ahamadāsiṁ…pe….",
  "atk-s0506a1:1401_0": "613. “Sakkhalikaṁ ahamadāsiṁ, bhikkhuno piṇḍāya carantassa…pe….",
  "atk-s0506a1:1402_0": "614.",
  "atk-s0506a1:1403_0": "“Tassā me passa vimānaṁ, accharā kāmavaṇṇinīhamasmiṁ;",
  "atk-s0506a1:1404_0": "Accharāsahassassāhaṁ, pavarā passa puññānaṁ vipākaṁ.",
  "atk-s0506a1:1405_0": "615. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a1:1406_0": "Evaṁ mahāsatto tāhi devatāhi katasucarite byākate tuṭṭhamānaso sammodanaṁ karonto attano ca sucaritacaraṇe yuttapayuttataṁ vivaṭṭajjhāsayatañca pavedento āha –",
  "atk-s0506a1:1407_0": "617.",
  "atk-s0506a1:1408_0": "“Svāgataṁ vata me ajja, suppabhātaṁ suhuṭṭhitaṁ;",
  "atk-s0506a1:1409_0": "Yaṁ addasāmi devatāyo, accharā kāmavaṇṇiniyo.",
  "atk-s0506a1:1410_0": "618.",
  "atk-s0506a1:1411_0": "“Imāsāhaṁ dhammaṁ sutvā, kāhāmi kusalaṁ bahuṁ;",
  "atk-s0506a1:1412_0": "Dānena samacariyāya, saññamena damena ca;",
  "atk-s0506a1:1413_0": "Svāhaṁ tattha gamissāmi, yattha gantvā na socare”ti.",
  "atk-s0506a1:1414_0": "333.",
  "atk-s0506a1:1414_1": "Tattha vatthuttamadāyikāti vatthānaṁ uttamaṁ seṭṭhaṁ, vatthesu vā bahūsu uccinitvā gahitaṁ ukkaṁsagataṁ pavaraṁ koṭibhūtaṁ vatthaṁ vatthuttamaṁ, tassa dāyikā.",
  "atk-s0506a1:1414_2": "“Pupphuttamadāyikā”tiādīsupi eseva nayo.",
  "atk-s0506a1:1414_3": "Piyarūpadāyikāti piyasabhāvassa piyajātikassa ca vatthuno dāyikā.",
  "atk-s0506a1:1414_4": "Manāpanti manavaḍḍhanakaṁ.",
  "atk-s0506a1:1414_5": "Dibbanti divi bhavattā dibbaṁ.",
  "atk-s0506a1:1414_6": "Upeccāti upagantvā cetetvā, “edisaṁ labheyya”nti pakappetvāti attho.",
  "atk-s0506a1:1414_7": "Ṭhānanti vimānādikaṁ ṭhānaṁ, issariyaṁ vā.",
  "atk-s0506a1:1414_8": "“Manāpā”tipi pāṭho, aññesaṁ manavaḍḍhanakā hutvāti attho.",
  "atk-s0506a1:1415_0": "334.Passa puññānaṁ vipākanti vatthuttamadānassa nāma idamīdisaṁ phalaṁ passāti attanā laddhasampattiṁ sambhāventī vadati.",
  "atk-s0506a1:1416_0": "341.Pupphuttamadāyikāti ratanattayapūjāvasena pupphuttamadāyikā, tathā gandhuttamadāyikāti daṭṭhabbā.",
  "atk-s0506a1:1416_1": "Tattha pupphuttamaṁ sumanapupphādi, gandhuttamaṁ candanagandhādi, phaluttamaṁ panasaphalādi, rasuttamaṁ gorasasappiādi veditabbaṁ.",
  "atk-s0506a1:1417_0": "373.Gandhapañcaṅgulikanti gandhena pañcaṅgulikadānaṁ.",
  "atk-s0506a1:1417_1": "Kassapassa bhagavato thūpamhīti kassapasammāsambuddhassa yojanike kanakathūpe.",
  "atk-s0506a1:1418_0": "381.Panthapaṭipanneti maggaṁ gacchante. Ekūposathanti ekadivasaṁ uposathavāsaṁ.",
  "atk-s0506a1:1419_0": "389.Udakamadāsinti mukhavikkhālanatthaṁ pivanatthañca udakaṁ pānīyaṁ adāsiṁ.",
  "atk-s0506a1:1420_0": "397.Caṇḍiketi caṇḍe. Anusūyikāti usūyā rahitā.",
  "atk-s0506a1:1421_0": "405.Parakammakarīti paresaṁ veyyāvaccakārinī.",
  "atk-s0506a1:1421_1": "Atthenāti atthakiccena.",
  "atk-s0506a1:1421_2": "Saṁvibhāginī sakassa bhāgassāti atthikānaṁ attanā paṭiladdhabhāgassa saṁvibhajanasīlā.",
  "atk-s0506a1:1422_0": "413.Khīrodananti khīrasammissaṁ odanaṁ, khīrena saddhiṁ odanaṁ vā.",
  "atk-s0506a1:1423_0": "437.Timbarusakanti tiṇḍukaphalaṁ.",
  "atk-s0506a1:1423_1": "Tipusasadisā ekā vallijāti timbarusaṁ, tassa phalaṁ timbarusakanti vadanti.",
  "atk-s0506a1:1424_0": "445.Kakkārikanti khuddakeḷālukaṁ, tipusanti ca vadanti.",
  "atk-s0506a1:1425_0": "477.Hatthappatāpakanti mandāmukhiṁ.",
  "atk-s0506a1:1426_0": "517.Ambakañjikanti ambilakañjikaṁ.",
  "atk-s0506a1:1427_0": "525.Doṇinimmajjaninti satelaṁ tilapiññākaṁ.",
  "atk-s0506a1:1428_0": "557.Vidhūpananti caturassabījaniṁ.",
  "atk-s0506a1:1429_0": "565.Tālavaṇṭanti tālapattehi katamaṇḍalabījaniṁ.",
  "atk-s0506a1:1430_0": "573.Morahatthanti mayūrapiñche hi kataṁ makasabījaniṁ.",
  "atk-s0506a1:1431_0": "617.Svāgataṁvata meti mayhaṁ idhāgamanaṁ sobhanaṁ vata aho sundaraṁ.",
  "atk-s0506a1:1431_1": "Ajja suppabhātaṁsuhuṭṭhitanti ajja mayhaṁ rattiyā suṭṭhu pabhātaṁ sammadeva vibhāyanaṁ jātaṁ, sayanato uṭṭhānampi suhuṭṭhitaṁ suṭṭhu uṭṭhitaṁ.",
  "atk-s0506a1:1431_2": "Kiṁ kāraṇāti āha “yaṁ addasāmi devatāyo”tiādi.",
  "atk-s0506a1:1432_0": "618.Dhammaṁ sutvāti kammaphalassa paccakkhakaraṇavasena tumhehi kataṁ kusalaṁ dhammaṁ sutvā.",
  "atk-s0506a1:1432_1": "Kāhāmīti karissāmi.",
  "atk-s0506a1:1432_2": "Samacariyāyāti kāyasamācārikassa sucaritassa caraṇena.",
  "atk-s0506a1:1432_3": "Saññamenāti sīlasaṁvarena.",
  "atk-s0506a1:1432_4": "Damenāti manacchaṭṭhānaṁ indriyānaṁ damena.",
  "atk-s0506a1:1432_5": "Idāni tassa kusalassa attano lokassa ca vivaṭṭūpanissayataṁ dassetuṁ “svāhaṁ tattha gamissāmi, yattha gantvā na socare”ti vuttaṁ.",
  "atk-s0506a1:1433_0": "Evamayaṁ yadipi vatthuttamadāyikāvimānādivasena chattiṁsavimānasaṅgahā desanā āyasmato mahāmoggallānassa viya guttilācariyassāpi vibhāvanavasena pavattāti “guttilavimāna”ntveva saṅgahaṁ āruḷhā, vimānāni pana itthipaṭibaddhānīti itthivimāneyeva saṅgahitāni.",
  "atk-s0506a1:1433_1": "Tā pana itthiyo kassapassa dasabalassa kāle yathāvuttadhammacaraṇe aparāparuppannacetanāvasena dutiyattabhāvato paṭṭhāya ekaṁ buddhantaraṁ devaloke eva saṁsarantiyo amhākampi bhagavato kāle tāvatiṁsabhavaneyeva nibbattā, āyasmatā mahāmoggallānena pucchitā kammasarikkhatāya guttilācariyena pucchitakāle viya byākariṁsūti daṭṭhabbā.",
  "atk-s0506a1:1434_0": "Guttilavimānavaṇṇanā niṭṭhitā.",
  "atk-s0506a1:1435_0": "6. Daddallavimānavaṇṇanā",
  "atk-s0506a1:1436_0": "Daddallamānāvaṇṇenāti daddallavimānaṁ.",
  "atk-s0506a1:1436_1": "Tassa kā uppatti?",
  "atk-s0506a1:1436_2": "Bhagavā sāvatthiyaṁ viharati jetavane.",
  "atk-s0506a1:1436_3": "Tena ca samayena nālakagāmake āyasmato revatattherassa upaṭṭhākassa aññatarassa kuṭumbikassa dve dhītaro ahesuṁ, ekā bhaddā nāma, itarā subhaddā nāma.",
  "atk-s0506a1:1436_4": "Tāsu bhaddā patikulaṁ gatā saddhā pasannā buddhisampannā vañjhā ca ahosi.",
  "atk-s0506a1:1436_5": "Sā sāmikaṁ āha “mama kaniṭṭhā subhaddā nāma atthi, taṁ ānehi, sacassā putto bhaveyya, so mamapi putto siyā, ayañca kulavaṁso na nasseyyā”ti.",
  "atk-s0506a1:1436_6": "So “sādhū”ti sampaṭicchitvā tathā akāsi.",
  "atk-s0506a1:1437_0": "Atha bhaddā subhaddaṁ ovadi “subhadde, dānasaṁvibhāgaratā dhammacariyāya appamattā hohi, evaṁ te diṭṭhadhammiko samparāyiko ca attho hatthagato eva hotī”ti.",
  "atk-s0506a1:1437_1": "Sā tassā ovāde ṭhatvā vuttanayena paṭipajjamānā ekadivasaṁ āyasmantaṁ revatattheraṁ attaṭṭhamaṁ nimantesi.",
  "atk-s0506a1:1437_2": "Thero subhaddāya puññūpacayaṁ ākaṅkhanto saṅghuddesavasena satta bhikkhū gahetvā tassā gehaṁ agamāsi.",
  "atk-s0506a1:1437_3": "Sā pasannacittā āyasmantaṁ revatattheraṁ te ca bhikkhū paṇītena khādanīyena bhojanīyena sahatthā santappesi, thero anumodanaṁ katvā pakkāmi.",
  "atk-s0506a1:1437_4": "Sā aparabhāge kālaṁ katvā nimmānaratīnaṁ devānaṁ sahabyataṁ upapajji.",
  "atk-s0506a1:1437_5": "Bhaddā pana puggalesu dānāni datvā sakkassa devānamindassa paricārikā hutvā nibbatti.",
  "atk-s0506a1:1438_0": "Atha subhaddā attano sampattiṁ paccavekkhitvā “kena nu kho ahaṁ puññena idhūpapannā”ti āvajjentī “bhaddāya ovāde ṭhatvā saṅghagatāya dakkhiṇāya imaṁ sampattiṁ sampattā, bhaddā nu kho kahaṁ nibbattā”ti olokentī taṁ sakkassa paricārikābhāvena nibbattaṁ disvā anukampamānā tassā vimānaṁ pāvisi.",
  "atk-s0506a1:1438_1": "Atha naṁ bhaddā –",
  "atk-s0506a1:1439_0": "619.",
  "atk-s0506a1:1440_0": "“Daddallamānā vaṇṇena, yasasā ca yasassinī;",
  "atk-s0506a1:1441_0": "Sabbe deve tāvatiṁse, vaṇṇena atirocasi.",
  "atk-s0506a1:1442_0": "620.",
  "atk-s0506a1:1443_0": "“Dassanaṁ nābhijānāmi, idaṁ paṭhamadassanaṁ;",
  "atk-s0506a1:1444_0": "Kasmā kāyā nu āgamma, nāmena bhāsase mama”nti. –",
  "atk-s0506a1:1445_0": "Dvīhi gāthāhi pucchi. Sāpi tassā –",
  "atk-s0506a1:1446_0": "621.",
  "atk-s0506a1:1447_0": "“Ahaṁ bhadde subhaddāsiṁ, pubbe mānusake bhave;",
  "atk-s0506a1:1448_0": "Sahabhariyā ca te āsiṁ, bhaginī ca kaniṭṭhikā.",
  "atk-s0506a1:1449_0": "622.",
  "atk-s0506a1:1450_0": "“Sā ahaṁ kāyassa bhedā, vippamuttā tato cutā;",
  "atk-s0506a1:1451_0": "Nimmānaratīnaṁ devānaṁ, upapannā sahabyata”nti. – dvīhi gāthāhi byākāsi;",
  "atk-s0506a1:1452_0": "619-20.",
  "atk-s0506a1:1452_1": "Tattha vaṇṇenāti vaṇṇādisampattiyā.",
  "atk-s0506a1:1452_2": "Dassanaṁ nābhijānāmīti ito pubbe tava dassanaṁ nābhijānāmi, tvaṁ mayā na diṭṭhapubbāti attho.",
  "atk-s0506a1:1452_3": "Tenāha “idaṁ paṭhamadassana”nti.",
  "atk-s0506a1:1452_4": "Kasmā kāyā nu āgamma, nāmena bhāsase mamanti kataradevanikāyato āgantvā “bhadde”ti nāmena maṁ ālapasi.",
  "atk-s0506a1:1453_0": "621.Ahaṁbhaddeti ettha bhaddeti ālapanaṁ.",
  "atk-s0506a1:1453_1": "Subhaddāsinti ahaṁ subhaddā nāma tava bhaginī kaniṭṭhikā āsiṁ ahosiṁ, tattha pubbe mānusake bhave sahabhariyā samānabhariyā te tayā ekasseva bhariyā, tava patino eva bhariyā, āsinti attho.",
  "atk-s0506a1:1453_2": "Puna bhaddā –",
  "atk-s0506a1:1454_0": "623.",
  "atk-s0506a1:1455_0": "“Pahūtakatakalyāṇā, te deve yanti pāṇino;",
  "atk-s0506a1:1456_0": "Yesaṁ tvaṁ kittayissasi, subhadde jātimattano.",
  "atk-s0506a1:1457_0": "624.",
  "atk-s0506a1:1458_0": "“Atha tvaṁ kena vaṇṇena, kena vā anusāsitā;",
  "atk-s0506a1:1459_0": "Kīdiseneva dānena, subbatena yasassinī.",
  "atk-s0506a1:1460_0": "625.",
  "atk-s0506a1:1461_0": "“Yasaṁ etādisaṁ pattā, visesaṁ vipulamajjhagā;",
  "atk-s0506a1:1462_0": "Devate pucchitācikkha, kissa kammassidaṁ phala”nti. –",
  "atk-s0506a1:1463_0": "Tīhi gāthāhi pucchi. Puna subhaddā –",
  "atk-s0506a1:1464_0": "626.",
  "atk-s0506a1:1465_0": "“Aṭṭheva piṇḍapātāni, yaṁ dānaṁ adadaṁ pure;",
  "atk-s0506a1:1466_0": "Dakkhiṇeyyassa saṅghassa, pasannā sehi pāṇibhi.",
  "atk-s0506a1:1467_0": "627.",
  "atk-s0506a1:1468_0": "“Tena metādiso vaṇṇo…pe…",
  "atk-s0506a1:1469_0": "Vaṇṇo ca me sabbadisā pabhāsatī”ti. –",
  "atk-s0506a1:1470_0": "Byākāsi.",
  "atk-s0506a1:1471_0": "623.",
  "atk-s0506a1:1471_1": "Tattha pahūtakatakalyāṇā te deve yantīti pahūtakatakalyāṇā mahāpuññā te nimmānaratino deve yanti uppajjanavasena gacchanti pāṇino sattā, yesaṁ nimmānaratīnaṁ devānaṁ antare tvaṁ attano jātiṁ kittayissasi kathesīti yojanā.",
  "atk-s0506a1:1472_0": "624.Kena vaṇṇenāti kena kāraṇena.",
  "atk-s0506a1:1472_1": "Kīdisenevāti evasaddo samuccayattho, kīdisena cāti attho, ayameva vā pāṭho.",
  "atk-s0506a1:1472_2": "Subbatenāti sundarena vatena, suvisuddhena sīlenāti attho.",
  "atk-s0506a1:1473_0": "626.Aṭṭhevapiṇḍapātānīti aṭṭhannaṁ bhikkhūnaṁ dinnapiṇḍapāte sandhāya vadati. Adadanti adāsiṁ.",
  "atk-s0506a1:1474_0": "Evaṁ subhaddāya kathite puna bhaddā –",
  "atk-s0506a1:1475_0": "629.",
  "atk-s0506a1:1476_0": "“Ahaṁ tayā bahutare bhikkhū, saññate brahmacārayo;",
  "atk-s0506a1:1477_0": "Tappesiṁ annapānena, pasannā sehi pāṇibhi.",
  "atk-s0506a1:1478_0": "630.",
  "atk-s0506a1:1479_0": "“Tayā bahutaraṁ datvā, hīnakāyūpagā ahaṁ;",
  "atk-s0506a1:1480_0": "Kathaṁ tvaṁ appataraṁ datvā, visesaṁ vipulamajjhagā;",
  "atk-s0506a1:1481_0": "Devate pucchitācikkha, kissa kammassidaṁ phala”nti. –",
  "atk-s0506a1:1482_0": "Pucchi. Tattha tayāti nissakke karaṇavacanaṁ. Puna subhaddā –",
  "atk-s0506a1:1483_0": "631.",
  "atk-s0506a1:1484_0": "“Manobhāvanīyo bhikkhu, sandiṭṭho me pure ahu;",
  "atk-s0506a1:1485_0": "Tāhaṁ bhattena nimantesiṁ, revataṁ attanaṭṭhamaṁ.",
  "atk-s0506a1:1486_0": "632.",
  "atk-s0506a1:1487_0": "“So me atthapurekkhāro, anukampāya revato;",
  "atk-s0506a1:1488_0": "Saṅghe dehīti maṁvoca, tassāhaṁ vacanaṁ kariṁ.",
  "atk-s0506a1:1489_0": "633.",
  "atk-s0506a1:1490_0": "“Sā dakkhiṇā saṅghagatā, appameyye patiṭṭhitā;",
  "atk-s0506a1:1491_0": "Puggalesu tayā dinnaṁ, na taṁ tava mahapphala”nti. –",
  "atk-s0506a1:1492_0": "Attanā katakammaṁ kathesi.",
  "atk-s0506a1:1493_0": "631.",
  "atk-s0506a1:1493_1": "Tattha manobhāvanīyoti manavaḍḍhanako uḷāraguṇatāya sambhāvanīyo.",
  "atk-s0506a1:1493_2": "Sandiṭṭhoti nimantanavasena bodhito kathito.",
  "atk-s0506a1:1493_3": "Tenāha “tāhaṁ bhattena nimantesiṁ, revataṁ attanaṭṭhama”nti, taṁ manobhāvanīyaṁ ayyaṁ revataṁ attanaṭṭhamaṁ bhattena ahaṁ nimantesiṁ.",
  "atk-s0506a1:1494_0": "632-3.So me atthapurekkhāroti so ayyo revato dānassa mahapphalabhāvakaraṇena mama atthapurekkhāro hitesī.",
  "atk-s0506a1:1494_1": "Saṅghe dehīti maṁvocāti “yadi tvaṁ subhadde aṭṭhannaṁ bhikkhūnaṁ dātukāmā, yasmā puggalagatāya dakkhiṇāya saṅghagatā eva dakkhiṇā mahapphalatarā, tasmā saṅghe dehi, saṅghaṁ uddissa dānaṁ dehī”ti maṁ abhāsi.",
  "atk-s0506a1:1494_2": "Tanti taṁ dānaṁ.",
  "atk-s0506a1:1495_0": "Evaṁ subhaddāya vutte bhaddā tamatthaṁ sampaṭicchantī uttari ca tathā paṭipajjitukāmā –",
  "atk-s0506a1:1496_0": "634.",
  "atk-s0506a1:1497_0": "“Idānevāhaṁ jānāmi, saṅghe dinnaṁ mahapphalaṁ;",
  "atk-s0506a1:1498_0": "Sāhaṁ gantvā manussattaṁ, vadaññū vītamaccharā;",
  "atk-s0506a1:1499_0": "Saṅghe dānāni dassāmi, appamattā punappuna”nti. –",
  "atk-s0506a1:1500_0": "Gāthamāha.",
  "atk-s0506a1:1500_1": "Subhaddā pana attano devalokameva gatā.",
  "atk-s0506a1:1500_2": "Atha sakko devānamindo sabbe deve tāvatiṁse attano sarīrobhāsena abhibhuyya virocamānaṁ subhaddaṁ devadhītaraṁ disvā tañca tāsaṁ kathāsallāpaṁ sutvā tāvadeva ca subhaddāya antarahitāya taṁ “ayaṁ nāmā”ti ajānanto –",
  "atk-s0506a1:1501_0": "635.",
  "atk-s0506a1:1502_0": "“Kā esā devatā bhadde, tayā mantayate saha;",
  "atk-s0506a1:1503_0": "Sabbe deve tāvatiṁse, vaṇṇena atirocatī”ti. –",
  "atk-s0506a1:1504_0": "Bhaddaṁ pucchi. Sāpissa –",
  "atk-s0506a1:1505_0": "636.",
  "atk-s0506a1:1506_0": "“Manussabhūtā devinda, pubbe mānusake bhave;",
  "atk-s0506a1:1507_0": "Sahabhariyā ca me āsi, bhaginī ca kaniṭṭhikā,",
  "atk-s0506a1:1508_0": "Saṅghe dānāni datvāna, katapuññā virocatī”ti. –",
  "atk-s0506a1:1509_0": "Kathesi.",
  "atk-s0506a1:1509_1": "Atha sakko tassā saṅghagatāya dakkhiṇāya mahapphalabhāvaṁ dassento dhammaṁ kathesi.",
  "atk-s0506a1:1509_2": "Tena vuttaṁ –",
  "atk-s0506a1:1510_0": "637.",
  "atk-s0506a1:1511_0": "“Dhammena pubbe bhaginī, tayā bhadde virocati;",
  "atk-s0506a1:1512_0": "Yaṁ saṅghamhi appameyye, patiṭṭhāpesi dakkhiṇaṁ.",
  "atk-s0506a1:1513_0": "638.",
  "atk-s0506a1:1514_0": "“Pucchito hi mayā buddho, gijjhakūṭamhi pabbate;",
  "atk-s0506a1:1515_0": "Vipākaṁ saṁvibhāgassa, yattha dinnaṁ mahapphalaṁ.",
  "atk-s0506a1:1516_0": "639.",
  "atk-s0506a1:1517_0": "“Yajamānānaṁ manussānaṁ, puññapekkhāna pāṇinaṁ;",
  "atk-s0506a1:1518_0": "Karotaṁ opadhikaṁ puññaṁ, yattha dinnaṁ mahapphalaṁ.",
  "atk-s0506a1:1519_0": "640.",
  "atk-s0506a1:1520_0": "“Taṁ me buddho viyākāsi, jānaṁ kammaphalaṁ sakaṁ;",
  "atk-s0506a1:1521_0": "Vipākaṁ saṁvibhāgassa, yattha dinnaṁ mahapphalaṁ.",
  "atk-s0506a1:1522_0": "641.",
  "atk-s0506a1:1523_0": "“Cattāro ca paṭipannā, cattāro ca phale ṭhitā;",
  "atk-s0506a1:1524_0": "Esa saṅgho ujubhūto, paññāsīlasamāhito.",
  "atk-s0506a1:1525_0": "642.",
  "atk-s0506a1:1526_0": "“Yajamānānaṁ manussānaṁ, puññapekkhāna pāṇinaṁ;",
  "atk-s0506a1:1527_0": "Karotaṁ opadhikaṁ puññaṁ, saṅghe dinnaṁ mahapphalaṁ.",
  "atk-s0506a1:1528_0": "643.",
  "atk-s0506a1:1529_0": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a1:1530_0": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a1:1531_0": "644.",
  "atk-s0506a1:1532_0": "“Tesaṁ sudinnaṁ suhutaṁ suyiṭṭhaṁ, ye saṅghamuddissa dadanti dānaṁ;",
  "atk-s0506a1:1533_0": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a1:1534_0": "645.",
  "atk-s0506a1:1535_0": "“Etādisaṁ yaññamanussarantā, ye vedajātā vicaranti loke;",
  "atk-s0506a1:1536_0": "Vineyya maccheramalaṁ samūlaṁ, aninditā saggamupenti ṭhāna”nti.",
  "atk-s0506a1:1537_0": "637.",
  "atk-s0506a1:1537_1": "Tattha dhammenāti kāraṇena ñāyena vā.",
  "atk-s0506a1:1537_2": "Tayāti nissakke karaṇavacanaṁ.",
  "atk-s0506a1:1537_3": "Idāni taṁ “dhammenā”ti vuttakāraṇaṁ dassetuṁ yaṁ saṅghamhi appameyye, patiṭṭhāpesi dakkhiṇa”nti vuttaṁ.",
  "atk-s0506a1:1537_4": "Appameyyeti guṇānubhāvassa attani katānaṁ kārānaṁ phalavisesassa ca vasena paminituṁ asakkuṇeyye.",
  "atk-s0506a1:1538_0": "638-9.",
  "atk-s0506a1:1538_1": "Ayañca attho bhagavato sammukhā ca suto, sammukhā ca paṭiggahitoti dassento “pucchito”tiādimāha.",
  "atk-s0506a1:1538_2": "Tattha yajamānānanti dadantānaṁ.",
  "atk-s0506a1:1538_3": "Puññapekkhāna pāṇinanti anunāsikalopaṁ katvā niddeso, puññaphalaṁ ākaṅkhantānaṁ sattānaṁ.",
  "atk-s0506a1:1538_4": "Opadhikanti upadhi nāma khandhā, upadhissa karaṇasīlaṁ, upadhipayojananti vā opadhikaṁ, attabhāvajanakaṁ paṭisandhipavattivipākadāyakaṁ.",
  "atk-s0506a1:1539_0": "640.Jānaṁ kammaphalaṁ sakanti sattānaṁ sakaṁ sakaṁ yathāsakaṁ puññaṁ puññaphalañca hatthatale āmalakaṁ viya jānanto.",
  "atk-s0506a1:1539_1": "Sakanti vā yakārassa kakāraṁ katvā vuttaṁ, sayaṁ attanāti attho.",
  "atk-s0506a1:1540_0": "641.Paṭipannāti paṭipajjamānā, maggaṭṭhāti attho.",
  "atk-s0506a1:1540_1": "Ujubhūtoti ujupaṭipattiyā ujubhāvaṁ patto dakkhiṇeyyo jāto.",
  "atk-s0506a1:1540_2": "Paññāsīlasamāhitoti paññāya sīlena ca samāhito, diṭṭhisīlasampanno ariyāya diṭṭhiyā ariyena sīlena ca samannāgato.",
  "atk-s0506a1:1540_3": "Tenāpissa paramatthasaṅghabhāvameva vibhāveti.",
  "atk-s0506a1:1540_4": "Diṭṭhisīlasāmaññena saṅghaṭitattā hi saṅgho.",
  "atk-s0506a1:1540_5": "Atha vā samāhitaṁ samādhi, paññā sīlaṁ samāhitañca assa atthīti paññāsīlasamāhito.",
  "atk-s0506a1:1540_6": "Tenassa sīlādidhammakkhandhattayasampannatāya aggadakkhiṇeyyabhāvaṁ vibhāveti.",
  "atk-s0506a1:1541_0": "643.Vipulo mahaggatoti guṇehi mahattaṁ gatoti mahaggato, tato eva attani katānaṁ kārānaṁ phalavepullahetutāya vipulo.",
  "atk-s0506a1:1541_1": "Udadhīva sāgaroti yathā udakaṁ ettha dhīyatīti “udadhī”ti laddhanāmo sāgaro, “ettakāni udakāḷhakānī”tiādinā udakato appameyyo, evamesa guṇatoti attho.",
  "atk-s0506a1:1541_2": "Ete hīti hi-saddo avadhāraṇe nipāto, ete eva seṭṭhāti attho.",
  "atk-s0506a1:1541_3": "Vuttañhetaṁ –",
  "atk-s0506a1:1542_0": "“Yāvatā, bhikkhave, saṅghā vā gaṇā vā, tathāgatasāvakasaṅgho tesaṁ aggamakkhāyatī”ti.",
  "atk-s0506a1:1543_0": "Naravīrasāvakāti naresu vīriyasampannassa narassa sāvakā.",
  "atk-s0506a1:1543_1": "Pabhaṅkarāti lokassa ñāṇālokakarā.",
  "atk-s0506a1:1543_2": "Dhammamudīrayantīti dhammaṁ uddisanti. Kathaṁ?",
  "atk-s0506a1:1543_3": "Dhammasāminā hi dhammapajjoto ariyasaṅghe ṭhapito.",
  "atk-s0506a1:1544_0": "644.Ye saṅghamuddissa dadanti dānanti ye sattā ariyasaṅghaṁ uddissa sammutisaṅghe antamaso gotrabhupuggalesupi dānaṁ dadanti, taṁ dānaṁ saṁvibhāgavasena dinnampi sudinnaṁ, āhunapāhunavasena hutampi suhutaṁ, mahāyāgavasena yiṭṭhampi suyiṭṭhameva hoti. Kasmā?",
  "atk-s0506a1:1544_1": "Yasmā sā dakkhiṇā saṅghagatā patiṭṭhitā mahapphalā lokavidūna vaṇṇitāti, lokavidūhi sammāsambuddhehi “na tvevāhaṁ, ānanda, kenaci pariyāyena saṅghagatāya dakkhiṇāya pāṭipuggalikaṁ dakkhiṇaṁ mahapphalataraṁ vadāmi.",
  "atk-s0506a1:1544_2": "Puññaṁ ākaṅkhamānānaṁ, saṅgho ve yajataṁ mukhaṁ.",
  "atk-s0506a1:1544_3": "Anuttaraṁ puññakkhettaṁ lokassā”ti ca ādinā mahapphalatā vaṇṇitā pasatthā thomitāti attho.",
  "atk-s0506a1:1545_0": "645.Īdisaṁ yaññamanussarantāti etādisaṁ saṅghaṁ uddissa attanā kataṁ dānaṁ anussarantā.",
  "atk-s0506a1:1545_1": "Vedajātāti jātasomanassā.",
  "atk-s0506a1:1545_2": "Vineyya maccheramalaṁsamūlanti maccherameva cittassa malinabhāvakaraṇato maccheramalaṁ, atha vā maccherañca aññaṁ issālobhadosādimalañcāti maccheramalaṁ.",
  "atk-s0506a1:1545_3": "Tañca avijjāvicikicchāvipallāsādīhi saha mūlehīti samūlaṁ vineyya vinayitvā vikkhambhetvā aninditvā saggamupenti ṭhānanti yojanā.",
  "atk-s0506a1:1545_4": "Sesaṁ vuttanayameva.",
  "atk-s0506a1:1546_0": "Imaṁ pana sabbaṁ pavattiṁ sakko devānamindo “daddallamānā vaṇṇenā”tiādinā āyasmato mahāmoggallānassa ācikkhi, āyasmā mahāmoggallāno bhagavato ārocesi, bhagavā tamatthaṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:1546_1": "Sā desanā mahājanassa sātthikā ahosi.",
  "atk-s0506a1:1547_0": "Daddallavimānavaṇṇanā niṭṭhitā.",
  "atk-s0506a1:1548_0": "7. Pesavatīvimānavaṇṇanā",
  "atk-s0506a1:1549_0": "Phalikarajatahemajālachannanti pesavatīvimānaṁ.",
  "atk-s0506a1:1549_1": "Tassa kā uppatti?",
  "atk-s0506a1:1549_2": "Bhagavā sāvatthiyaṁ viharati jetavane.",
  "atk-s0506a1:1549_3": "Tena samayena magadhesu nālakagāme ekasmiṁ gahapatimahāsārakule pesavatī nāma kulasuṇhā ahosi.",
  "atk-s0506a1:1549_4": "Sā kira kassapassa bhagavato yojanike kanakathūpe kayiramāne dārikā hutvā mātarā saddhiṁ cetiyaṭṭhānaṁ gantvā mātaraṁ pucchi “kiṁ ime, amma, karontī”ti?",
  "atk-s0506a1:1549_5": "“Cetiyaṁ kātuṁ suvaṇṇiṭṭhakā karontī”ti.",
  "atk-s0506a1:1549_6": "Taṁ sutvā dārikā pasannamānasā mātaraṁ āha –",
  "atk-s0506a1:1549_7": "“amma, mama gīvāya idaṁ sovaṇṇamayaṁ khuddakapiḷandhanaṁ atthi, imāhaṁ cetiyatthāya demī”ti.",
  "atk-s0506a1:1549_8": "Mātā “sādhu dehī”ti vatvā taṁ gīvato omuñcitvā suvaṇṇakārassa hatthe adāsi “idaṁ imāya dārikāya pariccajitaṁ, imampi pakkhipitvā iṭṭhakaṁ karohī”ti.",
  "atk-s0506a1:1549_9": "Suvaṇṇakāro tathā akāsi.",
  "atk-s0506a1:1549_10": "Sā dārikā aparabhāge kālaṁ katvā teneva puññakammena devaloke nibbattitvā sugatiyaṁyeva aparāparaṁ saṁsarantī amhākaṁ bhagavato kāle nālakagāme nibbattā anukkamena dvādasavassikā jātā.",
  "atk-s0506a1:1550_0": "Sā ekadivasaṁ mātarā pesitaṁ mūlaṁ gahetvā telatthāya aññataraṁ āpaṇaṁ agamāsi.",
  "atk-s0506a1:1550_1": "Tasmiñca āpaṇe aññataro kuṭumbiyaputto pitarā nidahitvā ṭhapitaṁ bahuṁ hiraññasuvaṇṇaṁ muttāmaṇiratanāni ca gahetuṁ uddharanto āpaṇiko kammabalena kathalapāsāṇasakkhararūpena upaṭṭhahantāni disvā tato ekadesaṁ “puññavantānaṁ vasena hiraññasuvaṇṇādi bhavissatī”ti vīmaṁsituṁ rāsiṁ katvā ṭhapesi.",
  "atk-s0506a1:1550_2": "Atha naṁ sā dārikā disvā “kasmā āpaṇe ratanāni evaṁ ṭhapitāni, nanu nāma sammadeva paṭisāmetabbānī”ti āha.",
  "atk-s0506a1:1550_3": "Āpaṇiko taṁ sutvā “mahāpuññā ayaṁ dārikā, imissā vasena sabbamidaṁ hiraññādi eva hutvā amhākaṁ viniyogaṁ gamissati, saṅgaṇhissāmi na”nti cintetvā tassā mātu santikaṁ gantvā “imaṁ dārikaṁ mayhaṁ puttassatthāya dehī”ti vāretvā bahudhanaṁ datvā āvāhavivāhaṁ katvā taṁ attano gehaṁ ānesi.",
  "atk-s0506a1:1550_4": "Athassā sīlācāraṁ ñatvā bhaṇḍāgāraṁ vivaritvā “kiṁ ettha passasī”ti vatvā tāya “hiraññasuvaṇṇamaṇimeva rāsikataṁ passāmī”ti vutte “etāni amhākaṁ kammabalena antaradhāyantāni tava puññavisesena puna visesāni jātāni, tasmā ito paṭṭhāya imasmiṁ gehe sabbaṁ tvaṁyeva vicārehi, tayā dinnameva mayaṁ paribhuñjissāmā”ti vatvā tato pabhuti taṁ “pesavatī”ti vohariṁsu.",
  "atk-s0506a1:1551_0": "Tena ca samayena āyasmā dhammasenāpati attano āyusaṅkhārānaṁ parikkhīṇabhāvaṁ ñatvā “mayhaṁ mātuyā rūpasāribrāhmaṇiyā posāvanikamūlaṁ datvā parinibbāyissāmī”ti cintetvā bhagavantaṁ upasaṅkamitvā parinibbānaṁ anujānāpetvā satthu āṇāya mahantaṁ pāṭihāriyaṁ dassetvā anekehi thutisahassehi bhagavantaṁ thometvā yāva dassanavisayātikkamā abhimukhova apakkamitvā puna vanditvā bhikkhusaṅghaparivuto vihārā nikkhamma bhikkhusaṅghassa ovādaṁ datvā āyasmantaṁ ānandaṁ samassāsetvā catassopi parisā nivattetvā anukkamena nālakagāmaṁ patvā mātaraṁ sotāpattiphale patiṭṭhāpetvā paccūsasamaye jātovarake parinibbāyi.",
  "atk-s0506a1:1551_1": "Parinibbutassa cassa sarīrasakkārakaraṇavasena devā ceva manussā ca sattāhaṁ vītināmesuṁ, agarucandanādīhi hatthasatubbedhaṁ citakamakaṁsu.",
  "atk-s0506a1:1552_0": "Pesavatīpi therassa parinibbānaṁ sutvā “gantā pūjessāmī”ti suvaṇṇapupphehi gandhajātehi ca pūritāni caṅkoṭakāni gāhāpetvā gantukāmā sasuraṁ āpucchitvā tena “tvaṁ garubhārā, tattha ca mahājanasammaddo, pupphagandhāni pesetvā idheva hohī”ti vuttāpi saddhājātā “yadipi me tattha jīvitantarāyo siyā, gantāva pūjāsakkāraṁ karissāmī”ti taṁ vacanaṁ aggahetvā saparivārā tattha gantvā gandhapupphādīhi pūjetvā katañjalī aṭṭhāsi.",
  "atk-s0506a1:1552_1": "Tasmiñca samaye theraṁ pūjetuṁ āgatānaṁ rājaparisānaṁ hatthī matto hutvā taṁ padesaṁ upagañchi.",
  "atk-s0506a1:1552_2": "Taṁ disvā maraṇabhayabhītesu manussesu palāyantesu janasammaddena patitaṁ pesavatiṁ mahājano akkamitvā māresi.",
  "atk-s0506a1:1552_3": "Sā pūjāsakkāraṁ katvā theragatāya saddhāya sampannacittā eva kālaṁ katvā tāvatiṁsabhavane nibbatti, accharāsahassañcassā parivāro ahosi.",
  "atk-s0506a1:1553_0": "Sā tāvadeva attano dibbasampattiṁ oloketvā “kīdisena nu kho puññena mayā esā laddhā”ti, tassā hetuṁ upadhārentī theraṁ uddissa kataṁ pūjāsakkāraṁ disvā, ratanattaye abhippasannamānasā satthāraṁ vandituṁ accharāsahassaparivutā saṭṭhisakaṭabhārālaṅkārapaṭimaṇḍitattabhāvā sumahatiyā deviddhiyā cando viya ca sūriyo viya ca dasa disā obhāsayamānā saha vimānena āgantvā vimānato oruyha bhagavantaṁ vanditvā añjaliṁ paggayha aṭṭhāsi.",
  "atk-s0506a1:1553_1": "Tena ca samayena āyasmā vaṅgīso bhagavato samīpe nisinno bhagavantaṁ evamāha “paṭibhāti maṁ bhagavā imissā devatāya katakammaṁ pucchitu”nti.",
  "atk-s0506a1:1553_2": "“Paṭibhātu taṁ, vaṅgīsā”ti bhagavā avoca.",
  "atk-s0506a1:1553_3": "Atha āyasmā vaṅgīso tāya devatāya katakammaṁ pucchitukāmo paṭhamaṁ tāvassā vimānaṁ saṁvaṇṇento āha –",
  "atk-s0506a1:1554_0": "646.",
  "atk-s0506a1:1555_0": "“Phalikarajatahemajālachannaṁ, vividhacitratalamaddasaṁ surammaṁ;",
  "atk-s0506a1:1556_0": "Byamhaṁ sunimmitaṁ toraṇūpapannaṁ, rucakupakiṇṇamidaṁ subhaṁ vimānaṁ.",
  "atk-s0506a1:1557_0": "647.",
  "atk-s0506a1:1558_0": "“Bhāti ca dasa disā nabheva suriyo, sarade tamonudo sahassaraṁsī;",
  "atk-s0506a1:1559_0": "Tathā tapati midaṁ tava vimānaṁ, jalamiva dhūmasikho nise nabhagge.",
  "atk-s0506a1:1560_0": "648.",
  "atk-s0506a1:1561_0": "“Musatīva nayanaṁ sateratāva, ākāse ṭhapitamidaṁ manuññaṁ;",
  "atk-s0506a1:1562_0": "Vīṇāmurajasammatāḷaghuṭṭhaṁ, iddhaṁ indapuraṁ yathā tavedaṁ.",
  "atk-s0506a1:1563_0": "649.",
  "atk-s0506a1:1564_0": "“Padumakumuduppalakuvalayaṁ, yodhikabandhukanojakā ca santi;",
  "atk-s0506a1:1565_0": "Sālakusumitapupphitā asokā, vividhadumaggasugandhasevitamidaṁ.",
  "atk-s0506a1:1566_0": "650.",
  "atk-s0506a1:1567_0": "“Saḷalalabujabhujakasaṁyuttā, kusakasuphullitalatāvalambinīhi;",
  "atk-s0506a1:1568_0": "Maṇijālasadisā yasassinī, rammā pokkharaṇī upaṭṭhitā te.",
  "atk-s0506a1:1569_0": "651.",
  "atk-s0506a1:1570_0": "“Udakaruhā ca yetthi pupphajātā, thalajā ye ca santi rukkhajātā;",
  "atk-s0506a1:1571_0": "Mānusakāmānussakā ca dibbā, sabbe tuyhaṁ nivesanamhi jātā.",
  "atk-s0506a1:1572_0": "652.",
  "atk-s0506a1:1573_0": "“Kissa saṁyamadamassayaṁ vipāko, kenāsi kammaphalenidhūpapannā;",
  "atk-s0506a1:1574_0": "Yathā ca te adhigatamidaṁ vimānaṁ, tadanupadaṁ avacāsiḷārapamhe”ti.",
  "atk-s0506a1:1575_0": "646.",
  "atk-s0506a1:1575_1": "Tattha phalikarajatahemajālachannanti phalikamaṇīhi rajatahemajālehi ca chāditaṁ, phalikamaṇimayāhi bhittīhi rajatahemamayehi jālehi ca samantato heṭṭhā ca upari ca chāditaṁ, vividhavaṇṇānaṁ vicittasannivesānañca talānaṁ bhūmīnaṁ vasena vividhacitratalaṁ addasaṁ passiṁ.",
  "atk-s0506a1:1575_2": "Surammanti suṭṭhu ramaṇīyaṁ.",
  "atk-s0506a1:1575_3": "Viharitukāmā vasanti etthāti byamhaṁ, bhavanaṁ.",
  "atk-s0506a1:1575_4": "Toraṇūpapannanti vividhamālākammādivicittena sattaratanamayena toraṇena upetaṁ.",
  "atk-s0506a1:1575_5": "Toraṇanti vā dvārakoṭṭhakapāsādassa nāmaṁ, tena ca anekabhūmakena vicittākārena taṁ vimānaṁ upetaṁ.",
  "atk-s0506a1:1575_6": "Rucakupatiṇṇanti suvaṇṇavālikāhi okiṇṇaṅgaṇaṁ.",
  "atk-s0506a1:1575_7": "Vālikasadisā hi suvaṇṇakhaṇḍā rucā nāma, rucameva rucakanti vuttaṁ.",
  "atk-s0506a1:1575_8": "Subhanti sobhati, suṭṭhu bhātīti vā subhaṁ.",
  "atk-s0506a1:1575_9": "Vimānanti visiṭṭhamānaṁ, pamāṇato mahantanti attho.",
  "atk-s0506a1:1576_0": "647.Bhātīti jotati ujjalati.",
  "atk-s0506a1:1576_1": "Nabheva suriyoti ākāse ādicco viya.",
  "atk-s0506a1:1576_2": "Saradeti saradasamaye.",
  "atk-s0506a1:1576_3": "Tamonudoti andhakāraviddhaṁsano.",
  "atk-s0506a1:1576_4": "Tathā tapati midanti yathā saradakāle sahassaraṁsī sūriyo, tathā tapati dibbati idaṁ tava vimānaṁ, ma-kāro padasandhikaro.",
  "atk-s0506a1:1576_5": "Jalamiva dhūmasikhoti jalanto aggi viya.",
  "atk-s0506a1:1576_6": "Aggi hi tassa aggato dhūmo paññāyatīti “dhūmasikho dhūmaketū”ti ca vuccati.",
  "atk-s0506a1:1576_7": "Niseti nisati, rattiyanti attho.",
  "atk-s0506a1:1576_8": "Nabhaggeti nabhakoṭṭhāse, ākāsapadeseti vuttaṁ hoti.",
  "atk-s0506a1:1576_9": "“Nagagge”ti vā pāṭho, pabbatasikhareti attho.",
  "atk-s0506a1:1576_10": "Idaṁ tava vimānanti yojanā.",
  "atk-s0506a1:1577_0": "648.Musatīvanayananti ativiya attano pabhassaratāya paṭihanantaṁ dassanakiccaṁ kātuṁ adentaṁ olokentānaṁ cakkhuṁ musati viya.",
  "atk-s0506a1:1577_1": "Tenāha “sateratāvā”ti, vijjulatā viyāti attho.",
  "atk-s0506a1:1577_2": "Vīṇāmurajasammatāḷaghuṭṭhanti mahatīādivīṇānaṁ bheriādipaṭahānaṁ hatthatāḷakaṁsatāḷānañca saddehi ghositaṁ ekaninnādaṁ.",
  "atk-s0506a1:1577_3": "Iddhanti devaputtehi devadhītāhi dibbasampattiyā ca samiddhaṁ.",
  "atk-s0506a1:1577_4": "Indapuraṁ yathāti sudassananagaraṁ viya.",
  "atk-s0506a1:1578_0": "649.",
  "atk-s0506a1:1578_1": "Padumāni ca kumudāni ca uppalāni ca kuvalayāni ca padumakumuduppalakuvalayanti ekattavasena vuttaṁ.",
  "atk-s0506a1:1578_2": "Atthīti vacanaṁ pariṇāmetvā yojetabbaṁ.",
  "atk-s0506a1:1578_3": "Tattha padumaggahaṇena puṇḍarīkampi gahitaṁ, kumudaggahaṇena setarattabhedāni sabbāni kumudāni, uppalaggahaṇena rattauppalaṁ sabbā vā uppalajāti, kuvalayaggahaṇena nīluppalameva gahitanti veditabbaṁ.",
  "atk-s0506a1:1578_4": "Yodhikabandhukanojakā ca santīti ca-kāro nipātamattaṁ, yodhikabandhujīvakaanojakarukkhā ca santīti attho.",
  "atk-s0506a1:1578_5": "Keci “anojakāpi santī”ti pāṭhaṁ vatvā “anojakāpīti vuttaṁ hotī”ti atthaṁ vadanti.",
  "atk-s0506a1:1578_6": "Sālakusumitapupphitā asokāti sālā kusumitā pupphitā asokāti yojetabbaṁ.",
  "atk-s0506a1:1578_7": "Vividhadumaggasugandhasevitamidanti nānāvidhānaṁ uttamarukkhānaṁ sobhanehi gandhehi sevitaṁ paribhāvitaṁ idaṁ te vimānanti attho.",
  "atk-s0506a1:1579_0": "650.Saḷalalabujabhujakasaṁyuttāti tīre ṭhitehi saḷalehi labujehi bhujakarukkhehi ca sahitā.",
  "atk-s0506a1:1579_1": "Bhujako nāma eko sugandharukkho devaloke ca gandhamādane ca atthi, aññattha natthīti vadanti.",
  "atk-s0506a1:1579_2": "Kusakasuphullitalatāvalambinīhīti kusakehi tālanāḷikerādīhi tiṇajātīhi olambamānāhi santānakavalliādīhi suṭṭhu kusumitalatāhi ca saṁyuttāti yojanā.",
  "atk-s0506a1:1579_3": "Maṇijālasadisāti maṇijālasadisajalā.",
  "atk-s0506a1:1579_4": "“Maṇijalasadisā”tipi pāḷi, maṇisadisajalāti attho.",
  "atk-s0506a1:1579_5": "Yasassinīti devatāya ālapanaṁ.",
  "atk-s0506a1:1579_6": "Upaṭṭhitā teti yathāvuttaguṇā ramaṇīyā pokkharaṇī tava vimānasamīpe ṭhitā.",
  "atk-s0506a1:1580_0": "651.Udakaruhāti yathāvutte padumādike sandhāya vadati.",
  "atk-s0506a1:1580_1": "Yetthīti ye atthi.",
  "atk-s0506a1:1580_2": "Thalajāti yodhikādikā.",
  "atk-s0506a1:1580_3": "Ye ca santīti ye aññepi rukkhajātā pupphūpagā ca phalūpagā ca, tepi tava vimānasamīpe santiyeva.",
  "atk-s0506a1:1581_0": "652.Kissa saṁyamadamassayaṁ vipākoti kāyasaṁyamādīsu kīdisassa saṁyamassa, indriyadamanādīsu kīdisassa damassa ayaṁ vipāko.",
  "atk-s0506a1:1581_1": "Kenāsīti aññameva upapattinibbattakaṁ, aññaṁ upabhogasukhanibbattakaṁ hotīti “kenāsi kammaphalenidhūpapannā”ti vatvā puna “yathā ca te adhigatamidaṁ vimāna”nti āha.",
  "atk-s0506a1:1581_2": "Tattha kammaphalenāti kammaphalena vipaccituṁ āraddhenāti vacanaseso, itthambhūtalakkhaṇe cetaṁ karaṇavacanaṁ.",
  "atk-s0506a1:1581_3": "Tadanupadaṁ avacāsīti taṁ kammaṁ mayā vuttapadassa anupadaṁ anurūpapadaṁ katvā katheyyāsi.",
  "atk-s0506a1:1581_4": "Aḷārapamheti bahalasaṁhatapakhume, gopakhumeti adhippāyo.",
  "atk-s0506a1:1582_0": "Atha devatā āha –",
  "atk-s0506a1:1583_0": "653.",
  "atk-s0506a1:1584_0": "“Yathā ca me adhigatamidaṁ vimānaṁ, koñcamayūracakora saṅghacaritaṁ;",
  "atk-s0506a1:1585_0": "Dibyapilavahaṁsarājaciṇṇaṁ, dijakāraṇḍavakokilābhinaditaṁ.",
  "atk-s0506a1:1586_0": "654.",
  "atk-s0506a1:1587_0": "“Nānāsantānakapuppharukkhavividhā, pāṭalijambuasokarukkhavantaṁ;",
  "atk-s0506a1:1588_0": "Yathā ca me adhigatamidaṁ vimānaṁ, taṁ te pavedayāmi suṇohi bhante.",
  "atk-s0506a1:1589_0": "655.",
  "atk-s0506a1:1590_0": "“Magadhavarapuratthimena, nālakagāmo nāma atthi bhante;",
  "atk-s0506a1:1591_0": "Tattha ahosiṁ pure suṇisā, pesavatīti tattha jāniṁsu mamaṁ.",
  "atk-s0506a1:1592_0": "656.",
  "atk-s0506a1:1593_0": "“Sāhamapacitatthadhammakusalaṁ, devamanussapūjitaṁ mahantaṁ;",
  "atk-s0506a1:1594_0": "Upatissaṁ nibbutamappameyyaṁ, muditamanā kusumehi abbhukiriṁ.",
  "atk-s0506a1:1595_0": "657.",
  "atk-s0506a1:1596_0": "“Paramagatigatañca pūjayitvā, antimadehadharaṁ isiṁ uḷāraṁ;",
  "atk-s0506a1:1597_0": "Pahāya mānusakaṁ samussayaṁ, tidasagatā idha māvasāmi ṭhāna”nti.",
  "atk-s0506a1:1598_0": "653.",
  "atk-s0506a1:1598_1": "Tattha koñcamayūracakorasaṅghacaritanti sārasasikhaṇḍikumbhakārakukkuṭagaṇehi tattha tattha vicaritaṁ.",
  "atk-s0506a1:1598_2": "Dibyapilavahaṁsarājaciṇṇanti udake pilavitvā vicaraṇato “pilavā”ti laddhanāmehi udakasakuṇehi haṁsarājehi ca tahiṁ tahiṁ vicaritaṁ.",
  "atk-s0506a1:1598_3": "Dijakāraṇḍavakokilābhinaditanti kāraṇḍavehi kādambehi kokilehi aññehi ca dijehi abhināditaṁ.",
  "atk-s0506a1:1599_0": "654.Nānāsantānakapuppharukkhavividhāti nānāvidhasākhāpasākhavantā nānāpuppharukkhā nānāsantānakapuppharukkhā, tehi vividhaṁ cittākāraṁ vicittasannivesaṁ nānāsantānakapuppharukkhavividhā.",
  "atk-s0506a1:1599_1": "“Vividha”nti hi vattabbe “vividhā”ti vuttaṁ.",
  "atk-s0506a1:1599_2": "Santānakāti hi kāmavalliyo, nānāvidhapuppharukkhā ca vividhā ettha santi, tehi vā vividhanti nānāsantānakapuppharukkhavividhā.",
  "atk-s0506a1:1599_3": "“Nānāsantānakapuppharukkhavividhaṁ, pāṭalijambuasokarukkhavanta”nti ca keci paṭhanti.",
  "atk-s0506a1:1599_4": "Tehi “puppharukkhā santī”ti padaṁ ānetvā sambandhitabbaṁ.",
  "atk-s0506a1:1599_5": "“Puppharukkhā”ti vā avibhattikaniddeso, puppharakkhanti vuttaṁ hoti.",
  "atk-s0506a1:1600_0": "655.Magadhavarapuratthimenāti magadhavare puratthimena, abhisambodhiṭṭhānatāya uttame magadharaṭṭhe puratthimadisāya.",
  "atk-s0506a1:1600_1": "Tattha ahosiṁ pure suṇisāti pubbe ahaṁ tasmiṁ nālakagāme ekasmiṁ gahapatikule suṇisā suṇhā ahosiṁ.",
  "atk-s0506a1:1601_0": "656.Sāti sayaṁ.",
  "atk-s0506a1:1601_1": "Atthe ca dhamme ca kusaloti atthadhammakusalo, bhagavā.",
  "atk-s0506a1:1601_2": "Apacito atthadhammakusalo etenāti apacitatthadhammakusalo, dhammasenāpati, taṁ.",
  "atk-s0506a1:1601_3": "Apacitaṁ vā apacayo, nibbānaṁ, tasmiṁ avasiṭṭhaatthadhamme ca kusalaṁ, apacite vā pūjanīye atthe dhamme nirodhe magge ca kusalaṁ.",
  "atk-s0506a1:1601_4": "Mahantehi uḷārehi sīlakkhandhādīhi samannāgatattā mahantaṁ.",
  "atk-s0506a1:1601_5": "Kusumehīti ratanamayehi itarehi ca kusumehi.",
  "atk-s0506a1:1602_0": "657.Paramagatigatanti anupādisesanibbānaṁ pattaṁ.",
  "atk-s0506a1:1602_1": "Samussayanti sarīraṁ.",
  "atk-s0506a1:1602_2": "Tidasagatāti tidasabhavanaṁ gatā, tāvatiṁsaṁ devanikāyaṁ upapannā.",
  "atk-s0506a1:1602_3": "Idhāti imasmiṁ devaloke.",
  "atk-s0506a1:1602_4": "Āvasāmi ṭhānanti imaṁ vimānaṁ adhivasāmi.",
  "atk-s0506a1:1602_5": "Sesaṁ vuttanayameva.",
  "atk-s0506a1:1603_0": "Evaṁ āyasmatā vaṅgīsena devatāya ca kathitakathāmaggaṁ aṭṭhuppattiṁ katvā bhagavā sampattaparisāya vitthārena dhammaṁ desesi.",
  "atk-s0506a1:1603_1": "Sā desanā mahājanassa sātthikā ahosīti.",
  "atk-s0506a1:1604_0": "Pesavatīvimānavaṇṇanā niṭṭhitā.",
  "atk-s0506a1:1605_0": "8. Mallikāvimānavaṇṇanā",
  "atk-s0506a1:1606_0": "Pītavatthepītadhajeti mallikāvimānaṁ.",
  "atk-s0506a1:1606_1": "Tassa kā uppatti?",
  "atk-s0506a1:1606_2": "Dhammacakkappavattanamādiṁ katvā yāva subhaddaparibbājakavinayanā katabuddhakicce kusinārāyaṁ upavattane mallarājūnaṁ sālavane yamakasālānamantare visākhapuṇṇamāyaṁ paccūsavelāyaṁ anupādisesāya nibbānadhātuyā parinibbute bhagavati lokanāthe devamanussehi tassa sarīrapūjāya kayiramānāya tadā kusinārāyaṁ vasamānā bandhulamallassa bhariyā mallarājaputtī mallikā nāma upāsikā saddhā pasannā visākhāya mahāupāsikāya pasādhanasadisaṁ attano mahālatāpasādhanaṁ gandhodakena dhovitvā dukūlacumbaṭakena majjitvā aññañca bahuṁ gandhamālādiṁ gahetvā bhagavato sarīraṁ pūjesi.",
  "atk-s0506a1:1606_3": "Ayamettha saṅkhepo, vitthārato pana mallikāvatthu dhammapadavaṇṇanāyaṁ āgatameva.",
  "atk-s0506a1:1607_0": "Sā aparabhāge kālaṁ katvā tāvatiṁsesu nibbatti, tena pūjānubhāvena assā aññehi asādhāraṇā uḷārā dibbasampatti ahosi.",
  "atk-s0506a1:1607_1": "Vatthālaṅkāravimānāni sattaratanasamujjalāni visesato siṅgīsuvaṇṇobhāsāni ativiya pabhassarāni sabbā disā āsiñcamānāva suvaṇṇarasadhārāpiñjarā karonti.",
  "atk-s0506a1:1607_2": "Athāyasmā nārado devacārikaṁ caranto taṁ disvā upagañchi.",
  "atk-s0506a1:1607_3": "Sā taṁ disvā vanditvā añjaliṁ paggayha aṭṭhāsi. So taṁ –",
  "atk-s0506a1:1608_0": "658.",
  "atk-s0506a1:1609_0": "“Pītavatthe pītadhaje, pītālaṅkārabhūsite;",
  "atk-s0506a1:1610_0": "Pītantarāhi vaggūhi, apiḷandhāva sobhasi.",
  "atk-s0506a1:1611_0": "659.",
  "atk-s0506a1:1612_0": "“Kā kambukāyūradhare, kañcanāveḷabhūsite;",
  "atk-s0506a1:1613_0": "Hemajālakasañchanne, nānāratanamālinī.",
  "atk-s0506a1:1614_0": "660.",
  "atk-s0506a1:1615_0": "“Sovaṇṇamayā lohitaṅgamayā ca, muttāmayā veḷuriyamayā ca;",
  "atk-s0506a1:1616_0": "Masāragallā sahalohitaṅgā, pārevatakkhīhi maṇīhi cittatā.",
  "atk-s0506a1:1617_0": "661.",
  "atk-s0506a1:1618_0": "“Koci koci ettha mayūrasussaro, haṁsassarañño karavīkasussaro;",
  "atk-s0506a1:1619_0": "Tesaṁ saro suyyati vaggurūpo, pañcaṅgikaṁ tūriyamivappavāditaṁ.",
  "atk-s0506a1:1620_0": "662.",
  "atk-s0506a1:1621_0": "“Ratho ca te subho vaggu, nānāratanacittito;",
  "atk-s0506a1:1622_0": "Nānāvaṇṇāhi dhātūhi, suvibhattova sobhati.",
  "atk-s0506a1:1623_0": "663.",
  "atk-s0506a1:1624_0": "“Tasmiṁ rathe kañcanabimbavaṇṇe, yā tvaṁ ṭhitā bhāsasimaṁ padesaṁ;",
  "atk-s0506a1:1625_0": "Devate pucchitācikkha, kissa kammassidaṁ phala”nti. – pucchi;",
  "atk-s0506a1:1626_0": "658.",
  "atk-s0506a1:1626_1": "Tattha pītavattheti parisuddhacāmīkarapabhassaratāya pītobhāsanivāsane.",
  "atk-s0506a1:1626_2": "Pītadhajeti vimānadvāre rathe ca samussitahemamayavipulaketubhāvato pītobhāsadhaje.",
  "atk-s0506a1:1626_3": "Pītālaṅkārabhūsiteti pītobhāsehi ābharaṇehi alaṅkate.",
  "atk-s0506a1:1626_4": "Satipi alaṅkārānaṁ nānāvidharaṁsijālasamujjalavividharatanavicittabhāve tādisasucaritavisesanibbattatāya pana suparisuddhacāmīkaramarīcijālavijjotitattā visesato pītanibhāsāni tassā ābharaṇāni ahesuṁ.",
  "atk-s0506a1:1626_5": "Pītantarāhīti pītavaṇṇehi uttariyehi.",
  "atk-s0506a1:1626_6": "“Santaruttaraparamaṁ tena bhikkhunā tato cīvaraṁ sāditabba”ntiādīsu nivāsane antarasaddo āgato, idha pana “antarasāṭakā”tiādīsu viya uttariye daṭṭhabbo.",
  "atk-s0506a1:1626_7": "Antarā uttariyaṁ uttarāsaṅgo upasaṁbyānanti pariyāyasaddā ete.",
  "atk-s0506a1:1626_8": "Vaggūhīti sobhanehi saṇhamaṭṭhehi.",
  "atk-s0506a1:1626_9": "Apiḷandhāva sobhasīti tvaṁ imehi alaṅkārehi analaṅkatāpi attano rūpasampattiyāva sobhasi.",
  "atk-s0506a1:1626_10": "Te pana alaṅkārā tava sarīraṁ patvā sobhanti, tasmā analaṅkatāpi tvaṁ alaṅkatasadisīti adhippāyo.",
  "atk-s0506a1:1627_0": "659.Kā kambukāyūradhareti kā tvaṁ kataradevanikāyapariyāpannā suvaṇṇamayaparihārakadhare, suvaṇṇamayakeyūradhare vā.",
  "atk-s0506a1:1627_1": "Kambuparihārakanti ca hatthālaṅkāraviseso vuccati, kāyūranti bhujālaṅkāraviseso.",
  "atk-s0506a1:1627_2": "Atha vā kambūti suvaṇṇaṁ, tasmā kambukāyūradhare suvaṇṇamayabāhābharaṇadhareti attho.",
  "atk-s0506a1:1627_3": "Kañcanāveḷabhūsiteti kañcanamayāveḷapiḷandhanabhūsite.",
  "atk-s0506a1:1627_4": "Hemajālakasañchanneti ratanaparisibbitena hemamayena jālakena chāditasarīre.",
  "atk-s0506a1:1627_5": "Nānāratanamālinīti nakkhattamālāya viya kāḷapakkharattiyaṁ sīse paṭimukkāhi vividhāhi ratanāvalīhi nānāratanamālinī kā tvanti pucchati.",
  "atk-s0506a1:1628_0": "660.Sovaṇṇamayātiādi yāhi ratanamālāhi sā devatā nānāratanamālinīti vuttā, tāsaṁ dassanaṁ.",
  "atk-s0506a1:1628_1": "Tattha sovaṇṇamayāti siṅgīsuvaṇṇamayā mālā.",
  "atk-s0506a1:1628_2": "Lohitaṅgamayāti padumarāgādirattamaṇimayā.",
  "atk-s0506a1:1628_3": "Masāragallāti masāragallamaṇimayā.",
  "atk-s0506a1:1628_4": "Sahalohitaṅgāti lohitaṅgamaṇimayāhi saddhiṁ kabaramaṇimayā ceva lohitaṅgasaṅkhātarattamaṇimayā cāti attho.",
  "atk-s0506a1:1628_5": "Pārevatakkhīhi maṇīhi cittatāti pārevatakkhisadisehi maṇīhi yathāvuttamaṇīhi ca saṅkhatacittabhāvā imā tava kesahatthe ratanamālāti adhippāyo.",
  "atk-s0506a1:1629_0": "661.Koci kocīti ekacco ekacco.",
  "atk-s0506a1:1629_1": "Etthāti etesu mālādāmesu.",
  "atk-s0506a1:1629_2": "Mayūrasussaroti mayūro viya sundaranādo.",
  "atk-s0506a1:1629_3": "Haṁsassaraññoti haṁsassaro añño, haṁsasadisassaro aparo.",
  "atk-s0506a1:1629_4": "Karavīkasussaroti karavīko viya sobhanassaro.",
  "atk-s0506a1:1629_5": "Tesaṁ mālādāmānaṁ yathā mayūrassaro, haṁsassaro, karavīkassaro, evaṁ vaggurūpo madhurākāro saro suyyati. Kimiva ?",
  "atk-s0506a1:1629_6": "Pañcaṅgikaṁ tūriyamivappavāditaṁ.",
  "atk-s0506a1:1629_7": "Yathā kusalena vādite pañcaṅgike tūriye, evaṁ tesaṁ saro suyyati, vaggurūpoti attho.",
  "atk-s0506a1:1629_8": "Bhummatthe hi idaṁ upayogavacanaṁ.",
  "atk-s0506a1:1630_0": "662.Nānāvaṇṇāhi dhātūhīti anekarūpāhi akkhacakkaīsādiavayavadhātūhi.",
  "atk-s0506a1:1630_1": "Suvibhattova sobhatīti avayavānaṁ aññamaññaṁ yuttappamāṇatāya vibhattivibhāgasampattiyā ca suvibhattova hutvā virājati.",
  "atk-s0506a1:1630_2": "Atha vā suvibhattovāti kevalaṁ kammanibbattopi susikkhitena sippācariyena vibhattova viracito viya sobhatīti attho.",
  "atk-s0506a1:1631_0": "663.Kañcanabimbavaṇṇeti sātisayaṁ pītobhāsatāya kañcanabimbakasadise tasmiṁ rathe.",
  "atk-s0506a1:1631_1": "Kañcanabimbavaṇṇeti vā tassā devatāya ālapanaṁ, gandhodakena dhovitvā jātihiṅgulakarasena majjitvā dukūlacumbaṭakena majjitakañcanapaṭimāsadiseti attho.",
  "atk-s0506a1:1631_2": "Bhāsasimaṁ padesanti imaṁ sakalampi bhūmipadesaṁ bhāsayasi vijjotayasi.",
  "atk-s0506a1:1632_0": "Evaṁ therena pucchitā sāpi devatā imāhi gāthāhi byākāsi –",
  "atk-s0506a1:1633_0": "664.",
  "atk-s0506a1:1634_0": "“Sovaṇṇajālaṁ maṇisoṇṇacittitaṁ, muttācitaṁ hemajālena channaṁ;",
  "atk-s0506a1:1635_0": "Parinibbute gotame appameyye, pasannacittā ahamābhiropayiṁ.",
  "atk-s0506a1:1636_0": "665.",
  "atk-s0506a1:1637_0": "“Tāhaṁ kammaṁ karitvāna, kusalaṁ buddhavaṇṇitaṁ;",
  "atk-s0506a1:1638_0": "Apetasokā sukhitā, sampamodāmanāmayā”ti.",
  "atk-s0506a1:1639_0": "664.",
  "atk-s0506a1:1639_1": "Tattha sovaṇṇajālanti sarīrappamāṇena kataṁ suvaṇṇamayaṁ jālaṁ.",
  "atk-s0506a1:1639_2": "Maṇisoṇṇacittitanti sīsādiṭṭhānesu sīsūpagagīvūpagādiābharaṇavasena nānāvidhehi maṇīhi ca suvaṇṇena ca cittitaṁ.",
  "atk-s0506a1:1639_3": "Muttācitanti antarantarā ābaddhāhi muttāvalīhi ācitaṁ.",
  "atk-s0506a1:1639_4": "Hemajālena channanti hemamayena pabhājālena channaṁ.",
  "atk-s0506a1:1639_5": "Tañhi nānāvidhehi maṇīhi ceva suvaṇṇena ca cittitaṁ muttāvalīhi ācitampi suparisuddhassa rattasuvaṇṇasseva yebhuyyatāya divākarakiraṇasamphassato ativiya pabhassarena hemamayena pabhājālena sañchāditaṁ ekobhāsaṁ hutvā kañcanādāsaṁ viya tiṭṭhati.",
  "atk-s0506a1:1639_6": "Parinibbuteti anupādisesāya nibbānadhātuyā parinibbute.",
  "atk-s0506a1:1639_7": "Gotameti bhagavantaṁ gottena niddisati.",
  "atk-s0506a1:1639_8": "Appameyyeti guṇānubhāvato paminituṁ asakkuṇeyye.",
  "atk-s0506a1:1639_9": "Pasannacittāti kammaphalavisayāya buddhārammaṇāya ca saddhāya pasannamānasā.",
  "atk-s0506a1:1639_10": "Abhiropayinti pūjāvasena sarīre ropesiṁ paṭimuñciṁ.",
  "atk-s0506a1:1640_0": "665.Tāhanti taṁ ahaṁ.",
  "atk-s0506a1:1640_1": "Kusalanti kucchitasalanādiatthena kusalaṁ.",
  "atk-s0506a1:1640_2": "Buddhavaṇṇitanti “yāvatā, bhikkhave, sattā apadā vā dvipadā vā”tiādinā sammāsambuddhena pasatthaṁ.",
  "atk-s0506a1:1640_3": "Apetasokāti sokahetūnaṁ bhogabyasanādīnaṁ abhāvena apagatasokā.",
  "atk-s0506a1:1640_4": "Tena cittadukkhābhāvamāha.",
  "atk-s0506a1:1640_5": "Sukhitāti sañjātasukhā sukhappattā.",
  "atk-s0506a1:1640_6": "Etena sarīradukkhābhāvaṁ vadati.",
  "atk-s0506a1:1640_7": "Cittadukkhābhāvena cassā pamodāpatti, sarīradukkhābhāvena arogatā.",
  "atk-s0506a1:1640_8": "Tenāha “sampamodāmanāmayā”ti.",
  "atk-s0506a1:1640_9": "Sesaṁ vuttanayameva.",
  "atk-s0506a1:1640_10": "Ayañca attho tadā attanā devatāya ca kathitaniyāmeneva saṅgītikāle āyasmatā nāradena dhammasaṅgāhakānaṁ ārocito, te ca taṁ tatheva saṅgahaṁ āropayiṁsūti.",
  "atk-s0506a1:1641_0": "Mallikāvimānavaṇṇanā niṭṭhitā.",
  "atk-s0506a1:1642_0": "9. Visālakkhivimānavaṇṇanā",
  "atk-s0506a1:1643_0": "Kā nāma tvaṁ visālakkhīti visālakkhivimānaṁ.",
  "atk-s0506a1:1643_1": "Tassa kā uppatti?",
  "atk-s0506a1:1643_2": "Bhagavati parinibbute raññā ajātasattunā attanā paṭiladdhā bhagavatā sarīradhātuyo gahetvā rājagahe thūpe ca mahe ca kate rājagahavāsinī ekā mālākāradhītā sunandā nāma upāsikā ariyasāvikā sotāpannā pituṁ gehato pesitaṁ bahuṁ mālañca gandhañca pesetvā devasikaṁ cetiye pūjaṁ kāresi, uposathadivasesu pana sayameva gantvā pūjaṁ akāsi.",
  "atk-s0506a1:1643_3": "Sā aparabhāge aññatarena rogena phuṭṭhā kālaṁ katvā sakkassa devarañño paricārikā hutvā nibbatti.",
  "atk-s0506a1:1643_4": "Athekadivasaṁ sā sakkena devānamindena saha cittalatāvanaṁ pāvisi.",
  "atk-s0506a1:1643_5": "Tattha ca aññāsaṁ devatānaṁ pabhā pupphādīnaṁ pabhāhi paṭihatā hutvā vicittavaṇṇā hoti, sunandāya pana pabhā tāhi anabhibhūtā sabhāveneva aṭṭhāsi.",
  "atk-s0506a1:1643_6": "Taṁ disvā sakko devarājā tāya katasucaritaṁ ñātukāmo imāhi gāthāhi pucchi –",
  "atk-s0506a1:1644_0": "666.",
  "atk-s0506a1:1645_0": "“Kā nāma tvaṁ visālakkhi, ramme cittalatāvane;",
  "atk-s0506a1:1646_0": "Samantā anupariyāsi, nārīgaṇapurakkhatā.",
  "atk-s0506a1:1647_0": "667.",
  "atk-s0506a1:1648_0": "“Yadā devā tāvatiṁsā, pavisanti imaṁ vanaṁ;",
  "atk-s0506a1:1649_0": "Sayoggā sarathā sabbe, citrā honti idhāgatā.",
  "atk-s0506a1:1650_0": "668.",
  "atk-s0506a1:1651_0": "“Tuyhañca idha pattāya, uyyāne vicarantiyā;",
  "atk-s0506a1:1652_0": "Kāye na dissatī cittaṁ, kena rūpaṁ tavedisaṁ;",
  "atk-s0506a1:1653_0": "Devate pucchitācikkha, kissa kammassidaṁ phala”nti.",
  "atk-s0506a1:1654_0": "666.",
  "atk-s0506a1:1654_1": "Tattha kā nāma tvanti purimattabhāve kā nāma kīdisī nāma tvaṁ, yattha katena sucaritena ayaṁ te īdisī ānubhāvasampatti ahosīti adhippāyo.",
  "atk-s0506a1:1654_2": "Visālakkhīti vipulalocane.",
  "atk-s0506a1:1655_0": "667.Yadāti yasmiṁ kāle.",
  "atk-s0506a1:1655_1": "Imaṁ vananti imaṁ cittalatānāmakaṁ upavanaṁ.",
  "atk-s0506a1:1655_2": "Citrā hontīti imasmiṁ cittalatāvane vicittapabhāsaṁsaggena attano sarīravatthālaṅkārādīnaṁ pakatiobhāsatopi visiṭṭhabhāvappattiyā vicitrākārā honti.",
  "atk-s0506a1:1655_3": "Idhāgatāti idha āgatā sampattā, idha vā āgamanahetu.",
  "atk-s0506a1:1656_0": "668.Idha pattāyāti imaṁ ṭhānaṁ sampattāya upagatāya.",
  "atk-s0506a1:1656_1": "Kenarūpaṁ tavedisanti kena kāraṇena tava rūpaṁ sarīraṁ edisaṁ evarūpaṁ, cittalatāvanassa pabhaṁ abhibhavantaṁ tiṭṭhatīti adhippāyo.",
  "atk-s0506a1:1657_0": "Evaṁ sakkena puṭṭhā sā devatā imāhi gāthāhi byākāsi –",
  "atk-s0506a1:1658_0": "669.",
  "atk-s0506a1:1659_0": "“Yena kammena devinda, rūpaṁ mayhaṁ gatī ca me;",
  "atk-s0506a1:1660_0": "Iddhi ca ānubhāvo ca, taṁ suṇohi purindada.",
  "atk-s0506a1:1661_0": "670.",
  "atk-s0506a1:1662_0": "“Ahaṁ rājagahe ramme, sunandā nāmupāsikā;",
  "atk-s0506a1:1663_0": "Saddhā sīlena sampannā, saṁvibhāgaratā sadā.",
  "atk-s0506a1:1664_0": "671.",
  "atk-s0506a1:1665_0": "“Acchādanañca bhattañca, senāsanaṁ padīpiyaṁ;",
  "atk-s0506a1:1666_0": "Adāsiṁ ujubhūtesu, vippasannena cetasā.",
  "atk-s0506a1:1667_0": "672.",
  "atk-s0506a1:1668_0": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:1669_0": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:1670_0": "673.",
  "atk-s0506a1:1671_0": "“Uposathaṁ upavasissaṁ, sadā sīlesu saṁvutā;",
  "atk-s0506a1:1672_0": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:1673_0": "674.",
  "atk-s0506a1:1674_0": "“Pāṇātipātā viratā, musāvādā ca saññatā;",
  "atk-s0506a1:1675_0": "Theyyā ca aticārā ca, majjapānā ca ārakā.",
  "atk-s0506a1:1676_0": "675.",
  "atk-s0506a1:1677_0": "“Pañcasikkhāpade ratā, ariyasaccāna kovidā;",
  "atk-s0506a1:1678_0": "Upāsikā cakkhumato, gotamassa yasassino.",
  "atk-s0506a1:1679_0": "676.",
  "atk-s0506a1:1680_0": "“Tassā me ñātikulā dāsī, sadā mālābhihārati;",
  "atk-s0506a1:1681_0": "Tāhaṁ bhagavato thūpe, sabbamevābhiropayiṁ.",
  "atk-s0506a1:1682_0": "677.",
  "atk-s0506a1:1683_0": "“Uposathe cahaṁ gantvā, mālāgandhavilepanaṁ;",
  "atk-s0506a1:1684_0": "Thūpasmiṁ abhiropesiṁ, pasannā sehi pāṇibhi.",
  "atk-s0506a1:1685_0": "678.",
  "atk-s0506a1:1686_0": "“Tena kammena devinda, rūpaṁ mayhaṁ gatī ca me;",
  "atk-s0506a1:1687_0": "Iddhi ca ānubhāvo ca, yaṁ mālaṁ abhiropayiṁ.",
  "atk-s0506a1:1688_0": "679.",
  "atk-s0506a1:1689_0": "“Yañca sīlavatī āsiṁ, na taṁ tāva vipaccati;",
  "atk-s0506a1:1690_0": "Āsā ca pana me devinda, sakadāgāminī siya”nti.",
  "atk-s0506a1:1691_0": "669.",
  "atk-s0506a1:1691_1": "Tattha gatīti ayaṁ devagati, nibbatti vā.",
  "atk-s0506a1:1691_2": "Iddhīti ayaṁ deviddhi, adhippāyasamijjhanaṁ vā.",
  "atk-s0506a1:1691_3": "Ānubhāvoti pabhāvo.",
  "atk-s0506a1:1691_4": "Purindadāti sakkaṁ ālapati.",
  "atk-s0506a1:1691_5": "So hi pure dānaṁ adāsīti “purindado”ti vuccati.",
  "atk-s0506a1:1692_0": "676.Ñātikulāti pitu gehaṁ sandhāya vadati.",
  "atk-s0506a1:1692_1": "Sadā mālābhihāratīti sadā sabbakālaṁ divase divase ñātikulato dāsiyā pupphaṁ mayhaṁ abhiharīyati.",
  "atk-s0506a1:1692_2": "Sabbamevābhiropayinti mayhaṁ piḷandhanatthāya pitugehato āhaṭaṁ mālaṁ aññañca gandhādiṁ sabbameva attanā aparibhuñjitvā bhagavato thūpe pūjanavasena abhiropayiṁ pūjaṁ kāresiṁ.",
  "atk-s0506a1:1693_0": "677-8.Uposathe cahaṁ gantvāti uposathadivase ahameva thūpaṭṭhānaṁ gantvā.",
  "atk-s0506a1:1693_1": "Yaṁ mālaṁ abhiropayinti yaṁ tadā bhagavato thūpe mālāgandhābhiropanaṁ kataṁ, tena kammenāti yojanā.",
  "atk-s0506a1:1694_0": "679.Na taṁ tāva vipaccatīti yaṁ sīlavatī āsiṁ, taṁ sīlarakkhaṇaṁ taṁ rakkhitaṁ sīlaṁ pūjāmayapuññassa balavabhāvena aladdhokāsaṁ na tāva vipaccati, na vipaccituṁ āraddhaṁ, aparasmiṁyeva attabhāve tassa vipākoti attho.",
  "atk-s0506a1:1694_1": "Āsā ca pana me devinda, sakadāgāminī siyanti “kathaṁ nu kho ahaṁ sakadāgāminī bhaveyya”nti patthanā ca me devinda, ariyadhammavisayāva, na bhavavisesavisayā.",
  "atk-s0506a1:1694_2": "Sā pana sappimaṇḍaṁ icchato dadhito pacitaṁ viya anipphādinīti dasseti.",
  "atk-s0506a1:1694_3": "Sesaṁ vuttanayameva.",
  "atk-s0506a1:1695_0": "Imaṁ pana atthaṁ sakko devānamindo attanā ca tāya devadhītāya ca vuttaniyāmeneva āyasmato vaṅgīsattherassa ārocesi.",
  "atk-s0506a1:1695_1": "Āyasmā vaṅgīso saṅgītikāle dhammasaṅgāhakānaṁ mahātherānaṁ ārocesi, te ca taṁ tatheva saṅgītiṁ āropayiṁsūti.",
  "atk-s0506a1:1696_0": "Visālakkhivimānavaṇṇanā niṭṭhitā.",
  "atk-s0506a1:1697_0": "10. Pāricchattakavimānavaṇṇanā",
  "atk-s0506a1:1698_0": "Pāricchattake koviḷāreti pāricchattakavimānaṁ.",
  "atk-s0506a1:1698_1": "Tassa kā uppatti?",
  "atk-s0506a1:1698_2": "Bhagavā sāvatthiyaṁ viharati jetavane.",
  "atk-s0506a1:1698_3": "Tena samayena sāvatthivāsī aññataro upāsako bhagavantaṁ upasaṅkamitvā, svātanāya nimantetvā, attano gehadvāre mahantaṁ maṇḍapaṁ sajjetvā sāṇipākāraṁ parikkhipitvā upari vitānaṁ bandhitvā dhajapaṭākādayo ussāpetvā nānāvirāgavaṇṇāni vatthāni gandhadāmamālādāmāni ca olambetvā sittasammaṭṭhe padese āsanāni paññāpetvā bhagavato kālaṁ ārocesi.",
  "atk-s0506a1:1698_4": "Atha bhagavā pubbaṇhasamayaṁ nivāsetvā pattacīvaramādāya devavimānaṁ viya alaṅkatapaṭiyattaṁ maṇḍapaṁ pavisitvā sahassaraṁsī viya aṇṇavakucchiṁ obhāsayamāno paññatte āsane nisīdi.",
  "atk-s0506a1:1698_5": "Upāsako gandhapupphadhūmadīpehi bhagavantaṁ pūjesi.",
  "atk-s0506a1:1699_0": "Tena ca samayena aññatarā kaṭṭhahārikā itthī andhavane supupphitaṁ asokarukkhaṁ disvā sapallavaṅkurāni piṇḍīkatāni bahūni asokapupphāni gahetvā āgacchantī, bhagavantaṁ tattha nisinnaṁ disvā pasannacittā āsanassa samantato tehi pupphehi pupphasantharaṁ santharantī, bhagavato pūjaṁ katvā vanditvā tikkhattuṁ padakkhiṇaṁ katvā namassamānā agamāsi.",
  "atk-s0506a1:1699_1": "Sā aparena samayena kālaṁ katvā tāvatiṁsesu nibbatti, accharāsahassaparivārā yebhuyyena nandanavane naccantī gāyantī pāricchattakamālā ganthentī pamodamānā kīḷantī sukhaṁ anubhavati.",
  "atk-s0506a1:1699_2": "Athāyasmā mahāmoggallāno heṭṭhā vuttanayena devacārikaṁ caranto tāvatiṁsabhavanaṁ gantvā taṁ disvā tāya katakammaṁ imāhi gāthāhi pucchi –",
  "atk-s0506a1:1700_0": "680.",
  "atk-s0506a1:1701_0": "“Pāricchattake koviḷāre, ramaṇīye manorame;",
  "atk-s0506a1:1702_0": "Dibbamālaṁ ganthamānā, gāyantī sampamodasi.",
  "atk-s0506a1:1703_0": "681.",
  "atk-s0506a1:1704_0": "“Tassā te naccamānāya, aṅgamaṅgehi sabbaso;",
  "atk-s0506a1:1705_0": "Dibbā saddā niccharanti, savanīyā manoramā.",
  "atk-s0506a1:1706_0": "682.",
  "atk-s0506a1:1707_0": "“Tassā te naccamānāya, aṅgamaṅgehi sabbaso;",
  "atk-s0506a1:1708_0": "Dibbā gandhā pavāyanti, sucigandhā manoramā.",
  "atk-s0506a1:1709_0": "683.",
  "atk-s0506a1:1710_0": "“Vivattamānā kāyena, yā veṇīsu piḷandhanā;",
  "atk-s0506a1:1711_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:1712_0": "684.",
  "atk-s0506a1:1713_0": "“Vaṭaṁsakā vātadhutā, vātena sampakampitā;",
  "atk-s0506a1:1714_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:1715_0": "685.",
  "atk-s0506a1:1716_0": "“Yāpi te sirasmiṁ mālā, sucigandhā manoramā;",
  "atk-s0506a1:1717_0": "Vāti gandho disā sabbā, rukkho mañjūsako yathā.",
  "atk-s0506a1:1718_0": "686.",
  "atk-s0506a1:1719_0": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:1720_0": "Devate pucchitācikkha, kissa kammassidaṁ phala”nti.",
  "atk-s0506a1:1721_0": "680.",
  "atk-s0506a1:1721_1": "Tattha pāricchattake koviḷāreti pāricchattakanāmake koviḷārapupphe ādāya dibbamālaṁ ganthamānāti yojanā.",
  "atk-s0506a1:1721_2": "Yañhi lokiyā “pārijāta”nti vadanti, taṁ māgadhabhāsāya “pāricchattaka”nti vuccati.",
  "atk-s0506a1:1721_3": "Koviḷāroti ca koviḷārajātiko, so ca manussalokepi devalokepi koviḷāro, tassāpi jātīti vadanti.",
  "atk-s0506a1:1722_0": "681.",
  "atk-s0506a1:1722_1": "Tassā pana devatāya naccanakāle aṅgabhāravasena sarīrato ca piḷandhanato ca ativiya madhuro saddo niccharati, gandho sadā sabbā disāpi pharitvā tiṭṭhati.",
  "atk-s0506a1:1722_2": "Tenāha “tassā te naccamānāyā”tiādi.",
  "atk-s0506a1:1722_3": "Tattha savanīyāti sotuṁ yuttā, savanassa vā hitā, kaṇṇasukhāti attho.",
  "atk-s0506a1:1723_0": "683.Vivattamānā kāyenāti tava kāyena sarīrena parivattamānena, itthambhūtalakkhaṇe cetaṁ karaṇavacanaṁ.",
  "atk-s0506a1:1723_1": "Yā veṇīsu piḷandhanāti yāni te kesaveṇīsu piḷandhanāni, vibhattilopo cettha daṭṭhabbo, liṅgavipallāso vā.",
  "atk-s0506a1:1724_0": "684.Vaṭaṁsakāti ratanamayā kaṇṇikā vaṭaṁsakāti attho.",
  "atk-s0506a1:1724_1": "Vātadhutāti mandena mālutena dhūpayamānā.",
  "atk-s0506a1:1724_2": "Vātenasampakampitāti vātena samantato visesato kampitā calitā.",
  "atk-s0506a1:1724_3": "Atha vā vaṭaṁsakā vātadhutā, vātena sampakampitāti avāteritāpi vāteritāpi ye te vaṭaṁsakā kampitā, tesaṁ suyyati nigghosoti atthayojanā.",
  "atk-s0506a1:1725_0": "685.Vāti gandho disā sabbāti tassā te sirasmiṁ dibbamālāya gandho vāyati sabbā disā.",
  "atk-s0506a1:1725_1": "Yathā kiṁ?",
  "atk-s0506a1:1725_2": "Rukkho mañjūsako yathāti, yathā nāma mañjūsako rukkho supupphito attano gandhena bahūni yojanāni pharamāno sabbā disā vāyati, evaṁ tava sirasmiṁ piḷandhanamālāya gandhoti attho.",
  "atk-s0506a1:1725_3": "So kira rukkho gandhamādane paccekabuddhānaṁ uposathakaraṇamaṇḍalamāḷakamajjhe tiṭṭhati.",
  "atk-s0506a1:1725_4": "Yattakāni devaloke ca manussaloke ca surabhikusumāni, tāni tassa sākhaggesu nibbattanti.",
  "atk-s0506a1:1725_5": "Tena so ativiya sugandho hoti.",
  "atk-s0506a1:1725_6": "Evaṁ tāya devatāya piḷandhanamālāya gandhoti.",
  "atk-s0506a1:1725_7": "Tena vuttaṁ “rukkho mañjūsako yathā”ti.",
  "atk-s0506a1:1726_0": "686.",
  "atk-s0506a1:1726_1": "Yadipi tassa saggassa chaphassāyatanikabhāvato sabbānipi tattha ārammaṇāni piyarūpāniyeva, gandharūpānaṁ pana savisesānaṁ tassā devatāya lābhibhāvato “ghāyase taṁ sucigandhaṁ, rūpaṁ passasi amānusa”nti vuttaṁ.",
  "atk-s0506a1:1727_0": "Atha devatā dvīhi gāthāhi byākāsi –",
  "atk-s0506a1:1728_0": "687.",
  "atk-s0506a1:1729_0": "“Pabhassaraṁ accimantaṁ, vaṇṇagandhena saṁyutaṁ;",
  "atk-s0506a1:1730_0": "Asokapupphamālāhaṁ, buddhassa upanāmayiṁ.",
  "atk-s0506a1:1731_0": "688.",
  "atk-s0506a1:1732_0": "“Tāhaṁ kammaṁ karitvāna, kusalaṁ buddhavaṇṇitaṁ;",
  "atk-s0506a1:1733_0": "Apetasokā sukhitā, sampamodāmanāmayā”ti.",
  "atk-s0506a1:1734_0": "687.",
  "atk-s0506a1:1734_1": "Tattha sudhotapavāḷasaṅghātasannibhassa kiñjakkhakesarasamudāyena bhāṇuraṁsijālassa viya asokapupphuttamassa tadā upaṭṭhitataṁ sandhāyāha “pabhassaraṁ accimanta”nti.",
  "atk-s0506a1:1734_2": "Sesaṁ vuttanayameva.",
  "atk-s0506a1:1735_0": "Athāyasmā mahāmoggallāno tāya devatāya attano sucaritakamme kathite saparivārāya tassā dhammaṁ desetvā tato manussalokaṁ āgantvā bhagavato taṁ pavattiṁ kathesi.",
  "atk-s0506a1:1735_1": "Bhagavā taṁ aṭṭhuppattiṁ katvā sampattamahājanassa dhammaṁ desesi, sā desanā mahājanassa sātthikā ahosīti.",
  "atk-s0506a1:1736_0": "Pāricchattakavimānavaṇṇanā niṭṭhitā.",
  "atk-s0506a1:1737_0": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:1738_0": "Dasavatthupaṭimaṇḍitassa tatiyassa pāricchattakavaggassa",
  "atk-s0506a1:1739_0": "Atthavaṇṇanā niṭṭhitā.",
  "atk-s0506a1:1740_0": "4. Mañjiṭṭhakavaggo",
  "atk-s0506a1:1741_0": "1. Mañjiṭṭhakavimānavaṇṇanā",
  "atk-s0506a1:1742_0": "Mañjiṭṭhakavagge mañjiṭṭhake vimānasminti mañjiṭṭhakavimānaṁ.",
  "atk-s0506a1:1742_1": "Tassa kā uppatti?",
  "atk-s0506a1:1742_2": "Bhagavā sāvatthiyaṁ viharati jetavane.",
  "atk-s0506a1:1742_3": "Tattha aññataro upāsako bhagavantaṁ nimantetvā anantaravimāne vuttanayeneva maṇḍapaṁ sajjetvā tattha nisinnaṁ satthāraṁ pūjetvā dānaṁ deti.",
  "atk-s0506a1:1742_4": "Tena ca samayena aññatarā kuladāsī andhavane supupphitaṁ sālarukkhaṁ disvā tattha pupphāni gahetvā hīrehi āvuṇitvā vaṭaṁsake katvā puna bahūni muttapupphāni aggapupphāni ca gahetvā nagaraṁ paviṭṭhā.",
  "atk-s0506a1:1742_5": "Tasmiṁ maṇḍape yugandharapabbatakucchiṁ obhāsayamānaṁ bālasūriyaṁ viya chabbaṇṇabuddharaṁsiyo vissajjetvā nisinnaṁ, bhagavantaṁ disvā pasannacittā tehi pupphehi pūjentī vaṭaṁsakāni āsanassa samantato ṭhapetvā itarāni ca pupphāni okiritvā sakkaccaṁ vanditvā tikkhattuṁ padakkhiṇaṁ katvā agamāsi.",
  "atk-s0506a1:1742_6": "Sā aparabhāge kālaṁ katvā tāvatiṁsabhavane nibbatti, tattha tassā rattaphalikamayaṁ vimānaṁ, tassa ca purato suvaṇṇavālukāsanthatabhūmibhāgaṁ mahantaṁ sālavanaṁ pāturahosi.",
  "atk-s0506a1:1742_7": "Sā yadā vimānato nikkhamitvā sālavanaṁ pavisati, tadā sālasākhā onamitvā tassā upari kusumāni okiranti.",
  "atk-s0506a1:1742_8": "Taṁ āyasmā mahāmoggallāno heṭṭhā vuttanayena upagantvā imāhi gāthāhi katakammaṁ pucchi –",
  "atk-s0506a1:1743_0": "689.",
  "atk-s0506a1:1744_0": "“Mañjiṭṭhake vimānasmiṁ, soṇṇavālukasanthate;",
  "atk-s0506a1:1745_0": "Pañcaṅgikena tūriyena, ramasi suppavādite.",
  "atk-s0506a1:1746_0": "690.",
  "atk-s0506a1:1747_0": "“Tamhā vimānā oruyha, nimmitā ratanāmayā;",
  "atk-s0506a1:1748_0": "Ogāhasi sālavanaṁ, pupphitaṁ sabbakālikaṁ.",
  "atk-s0506a1:1749_0": "691.",
  "atk-s0506a1:1750_0": "“Yassa yasseva sālassa, mūle tiṭṭhasi devate;",
  "atk-s0506a1:1751_0": "So so muñcati pupphāni, onamitvā dumuttamo.",
  "atk-s0506a1:1752_0": "692.",
  "atk-s0506a1:1753_0": "“Vāteritaṁ sālavanaṁ, ādhutaṁ dijasevitaṁ;",
  "atk-s0506a1:1754_0": "Vāti gandho disā sabbā, rukkho mañjūsako yathā.",
  "atk-s0506a1:1755_0": "693.",
  "atk-s0506a1:1756_0": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:1757_0": "Devate pucchitācikkha, kissa kammassidaṁ phala”nti.",
  "atk-s0506a1:1758_0": "689.",
  "atk-s0506a1:1758_1": "Tattha mañjiṭṭhake vimānasminti rattaphalikamaye vimāne.",
  "atk-s0506a1:1758_2": "Sinduvārakaṇavīramakulasadisavaṇṇañhi “mañjiṭṭhaka”nti vuccati.",
  "atk-s0506a1:1758_3": "Soṇṇavālukasanthateti samantato vippakiṇṇāhi suvaṇṇavālukāhi santhatabhūmibhāge.",
  "atk-s0506a1:1758_4": "Ramasi suppavāditeti suṭṭhu pavāditena pañcaṅgikena tūriyena abhiramasi.",
  "atk-s0506a1:1759_0": "690.Nimittāratanāmayāti tava sucaritasippinā abhinimmitā ratanamayā vimānā.",
  "atk-s0506a1:1759_1": "Ogāhasīti pavisasi.",
  "atk-s0506a1:1759_2": "Sabbakālikanti sabbakāle sukhaṁ sabbautusappāyaṁ, sabbakāle pupphanakaṁ vā.",
  "atk-s0506a1:1760_0": "692.Vāteritanti yathā pupphāni okiranti, evaṁ vātena īritaṁ calitaṁ.",
  "atk-s0506a1:1760_1": "Ādhutanti mandena mālutena saṇikasaṇikaṁ vidhūpayamānaṁ.",
  "atk-s0506a1:1760_2": "Dijasevitanti mayūrakokilādisakuṇasaṅghehi upasevitaṁ.",
  "atk-s0506a1:1761_0": "Evaṁ therena puṭṭhā sā devatā imāhi gāthāhi byākāsi –",
  "atk-s0506a1:1762_0": "694.",
  "atk-s0506a1:1763_0": "“Ahaṁ manussesu manussabhūtā, dāsī ayirakule ahuṁ;",
  "atk-s0506a1:1764_0": "Buddhaṁ nisinnaṁ disvāna, sālapupphehi okiriṁ.",
  "atk-s0506a1:1765_0": "695.",
  "atk-s0506a1:1766_0": "“Vaṭaṁsakañca sukataṁ, sālapupphamayaṁ ahaṁ;",
  "atk-s0506a1:1767_0": "Buddhassa upanāmesiṁ, pasannā sehi pāṇibhi.",
  "atk-s0506a1:1768_0": "696.",
  "atk-s0506a1:1769_0": "“Tāhaṁ kammaṁ karitvāna, kusalaṁ buddhavaṇṇitaṁ;",
  "atk-s0506a1:1770_0": "Apetasokā sukhitā, sampamodāmanāmayā”ti.",
  "atk-s0506a1:1771_0": "694-5.",
  "atk-s0506a1:1771_1": "Tattha ayirakuleti ayyakule, sāmikageheti attho.",
  "atk-s0506a1:1771_2": "Ahunti ahosiṁ.",
  "atk-s0506a1:1771_3": "Okirinti pupphehi vippakiriṁ.",
  "atk-s0506a1:1771_4": "Upanāmesinti pūjāvasena upanāmesiṁ.",
  "atk-s0506a1:1771_5": "Sesaṁ vuttanayameva.",
  "atk-s0506a1:1772_0": "Athāyasmā mahāmoggallāno saparivārāya tassā devatāya dhammaṁ desetvā manussalokaṁ āgantvā bhagavato tamatthaṁ nivedesi.",
  "atk-s0506a1:1772_1": "Bhagavā taṁ aṭṭhuppattiṁ katvā sampattamahājanassa dhammaṁ desesi.",
  "atk-s0506a1:1772_2": "Desanā sadevakassa lokassa sātthikā ahosīti.",
  "atk-s0506a1:1773_0": "Mañjiṭṭhakavimānavaṇṇanā niṭṭhitā.",
  "atk-s0506a1:1774_0": "2. Pabhassaravimānavaṇṇanā",
  "atk-s0506a1:1775_0": "Pabhassaravaravaṇṇanibheti pabhassaravimānaṁ.",
  "atk-s0506a1:1775_1": "Tassa kā uppatti?",
  "atk-s0506a1:1775_2": "Bhagavā rājagahe viharati.",
  "atk-s0506a1:1775_3": "Tena ca samayena rājagahe aññataro upāsako mahāmoggallānatthere abhippasanno hoti.",
  "atk-s0506a1:1775_4": "Tassekā dhītā saddhā pasannā, sāpi there garucittīkārabahulā hoti.",
  "atk-s0506a1:1775_5": "Athekadivasaṁ āyasmā mahāmoggallāno rājagahe piṇḍāya caranto taṁ kulaṁ upasaṅkami.",
  "atk-s0506a1:1775_6": "Sā theraṁ disvā somanassajātā āsanaṁ paññāpetvā there tattha nisinne sumanamālāya pūjetvā madhuraṁ guḷaphāṇitaṁ therassa patte ākiri, thero anumoditukāmo nisīdi.",
  "atk-s0506a1:1775_7": "Sā gharāvāsassa bahukiccatāya anokāsataṁ pavedetvā “aññasmiṁ divase dhammaṁ sossāmī”ti theraṁ vanditvā uyyojesi.",
  "atk-s0506a1:1775_8": "Tadaheva ca sā kālaṁ katvā tāvatiṁsesu nibbatti.",
  "atk-s0506a1:1775_9": "Taṁ āyasmā mahāmoggallāno upasaṅkamitvā imāhi gāthāhi pucchi –",
  "atk-s0506a1:1776_0": "697.",
  "atk-s0506a1:1777_0": "“Pabhassaravaravaṇṇanibhe, surattavatthavasane;",
  "atk-s0506a1:1778_0": "Mahiddhike candanaruciragatte,",
  "atk-s0506a1:1779_0": "Kā tvaṁ subhe devate vandase mamaṁ.",
  "atk-s0506a1:1780_0": "698.",
  "atk-s0506a1:1781_0": "“Pallaṅko ca te mahaggho, nānāratanacittito ruciro;",
  "atk-s0506a1:1782_0": "Yattha tvaṁ nisinnā virocasi, devarājāriva nandane vane.",
  "atk-s0506a1:1783_0": "699.",
  "atk-s0506a1:1784_0": "“Kiṁ tvaṁ pure sucaritamācarī bhadde, kissa kammassa vipākaṁ;",
  "atk-s0506a1:1785_0": "Anubhosi devalokasmiṁ, devate pucchitācikkha;",
  "atk-s0506a1:1786_0": "Kissa kammassidaṁ phala”nti.",
  "atk-s0506a1:1787_0": "697.",
  "atk-s0506a1:1787_1": "Tattha pabhassaravaravaṇṇanibheti nibhāti dibbatīti nibhā, vaṇṇova nibhā vaṇṇanibhā, ativiya obhāsanato pabhassarā chavidosābhāvena varā uttamā vaṇṇanibhā etissāti pabhassaravaravaṇṇanibhā.",
  "atk-s0506a1:1787_2": "Āmantanavasena “pabhassaravaravaṇṇanibhe”ti vuttaṁ.",
  "atk-s0506a1:1787_3": "Surattavatthavasaneti suṭṭhu rattavatthanivatthe.",
  "atk-s0506a1:1787_4": "Candanaruciragatteti candanānulittaṁ viya ruciragatte, gosītacandanena bahalatarānulittaṁ viya surattamanuññasarīrāvayaveti attho, candanānulepena vā ruciragatte.",
  "atk-s0506a1:1788_0": "Evaṁ therena puṭṭhā devatā imāhi gāthāhi byākāsi –",
  "atk-s0506a1:1789_0": "700.",
  "atk-s0506a1:1790_0": "“Piṇḍāya te carantassa, mālaṁ phāṇitañca adadaṁ bhante;",
  "atk-s0506a1:1791_0": "Tassa kammassidaṁ vipākaṁ, anubhomi devalokasmiṁ.",
  "atk-s0506a1:1792_0": "701.",
  "atk-s0506a1:1793_0": "“Hoti ca me anutāpo, aparaddhaṁ dukkhitañca me bhante;",
  "atk-s0506a1:1794_0": "Sāhaṁ dhammaṁ nāssosiṁ, sudesitaṁ dhammarājena.",
  "atk-s0506a1:1795_0": "702.",
  "atk-s0506a1:1796_0": "“Taṁ taṁ vadāmi bhaddante, yassa me anukampiyo koci;",
  "atk-s0506a1:1797_0": "Dhammesu taṁ samādapetha, sudesitaṁ dhammarājena.",
  "atk-s0506a1:1798_0": "703.",
  "atk-s0506a1:1799_0": "“Yesaṁ atthi saddhā buddhe, dhamme ca saṅgharatane;",
  "atk-s0506a1:1800_0": "Te maṁ ativirocanti, āyunā yasasā siriyā.",
  "atk-s0506a1:1801_0": "704.",
  "atk-s0506a1:1802_0": "“Patāpena vaṇṇena uttaritarā, aññe mahiddhikatarā mayā devā”ti.",
  "atk-s0506a1:1803_0": "700. Tattha mālanti sumanapupphaṁ. Phāṇitanti ucchurasaṁ gahetvā kataphāṇitaṁ.",
  "atk-s0506a1:1804_0": "701.Anutāpoti vippaṭisāro.",
  "atk-s0506a1:1804_1": "Tassa kāraṇamāha “aparaddhaṁ dukkhatañca me bhante”ti.",
  "atk-s0506a1:1804_2": "Idāni taṁ sarūpato dasseti “sāhaṁ dhammaṁ nāssosi”nti, sā ahaṁ tadā tava desetukāmassa dhammaṁ na suṇiṁ. Kīdisaṁ?",
  "atk-s0506a1:1804_3": "Sudesitaṁ dhammarājenāti, sammāsambuddhena ādikalyāṇāditāya ekantaniyyānikatāya ca svākhātanti attho.",
  "atk-s0506a1:1805_0": "702.Tanti tasmā dhammarājena sudesitattā asavanassa ca mādisānaṁ anutāpahetubhāvato.",
  "atk-s0506a1:1805_1": "Tanti tuvaṁ, tuyhanti attho.",
  "atk-s0506a1:1805_2": "Yassāti yo assa.",
  "atk-s0506a1:1805_3": "Anukampiyoti anukampitabbo.",
  "atk-s0506a1:1805_4": "Kocīti yo koci.",
  "atk-s0506a1:1805_5": "Dhammesūti sīlādidhammesu.",
  "atk-s0506a1:1805_6": "“Dhamme hī”ti vā pāṭho, sāsanadhammeti attho.",
  "atk-s0506a1:1805_7": "Hīti nipātamattaṁ, vacanavipallāso vā.",
  "atk-s0506a1:1805_8": "Tanti anukampitabbapuggalaṁ.",
  "atk-s0506a1:1805_9": "Sudesitanti suṭṭhu desitaṁ.",
  "atk-s0506a1:1806_0": "703-4.Te maṁ ativirocantīti te ratanattaye pasannā devaputtā maṁ atikkamitvā virocanti.",
  "atk-s0506a1:1806_1": "Patāpenāti tejasā ānubhāvena.",
  "atk-s0506a1:1806_2": "Aññeti ye aññe.",
  "atk-s0506a1:1806_3": "Mayāti nissakke karaṇavacanaṁ.",
  "atk-s0506a1:1806_4": "Vaṇṇena uttaritarā mahiddhikatarā ca devā, te ratanattaye abhippasannāyevāti dasseti.",
  "atk-s0506a1:1806_5": "Sesaṁ vuttanayameva.",
  "atk-s0506a1:1807_0": "Pabhassaravimānavaṇṇanā niṭṭhitā.",
  "atk-s0506a1:1808_0": "3. Nāgavimānavaṇṇanā",
  "atk-s0506a1:1809_0": "Alaṅkatā maṇikañcanācitanti nāgavimānaṁ.",
  "atk-s0506a1:1809_1": "Tassa kā uppatti?",
  "atk-s0506a1:1809_2": "Bhagavā bārāṇasiyaṁ viharati isipatane migadāye.",
  "atk-s0506a1:1809_3": "Tena samayena bārāṇasivāsinī ekā upāsikā saddhā pasannā sīlācārasampannā bhagavantaṁ uddissa vatthayugaṁ vāyāpetvā suparidhotaṁ kārāpetvā upasaṅkamitvā bhagavato pādamūle ṭhapetvā evamāha “paṭiggaṇhātu, bhante bhagavā, imaṁ vatthayugaṁ anukampaṁ upādāya yaṁ mama assa dīgharattaṁ hitāya sukhāyā”ti.",
  "atk-s0506a1:1809_4": "Bhagavā taṁ paṭiggahetvā tassā upanissayasampattiṁ disvā dhammaṁ desesi, sā desanāvasāne sotāpattiphale patiṭṭhahitvā bhagavantaṁ vanditvā padakkhiṇaṁ katvā gehaṁ agamāsi.",
  "atk-s0506a1:1809_5": "Sā na cirasseva kālaṁ katvā tāvatiṁsesu uppannā sakkassa devarājassa piyā ahosi vallabhā yasuttarā nāma nāmena.",
  "atk-s0506a1:1809_6": "Tassā puññānubhāvena hemajālasañchanno kuñjaravaro nibbatti, tassa ca khandhe maṇimayo maṇḍapo, majjhe supaññattaratanapallaṅko nibbatti, dvīsu dantesu cassa kamalakuvalayujjalā ramaṇīyā dve pokkharaṇiyo pāturahesuṁ.",
  "atk-s0506a1:1809_7": "Tattha padumakaṇṇikāsu ṭhitā devadhītā paggahitapañcaṅgikatūriyā naccanti ceva gāyanti ca.",
  "atk-s0506a1:1810_0": "Satthā bārāṇasiyaṁ yathābhirantaṁ viharitvā yena sāvatthi tena cārikaṁ pakkāmi.",
  "atk-s0506a1:1810_1": "Anupubbena sāvatthiṁ patvā tatra sudaṁ bhagavā sāvatthiyaṁ viharati jetavane anāthapiṇḍikassa ārāme.",
  "atk-s0506a1:1810_2": "Atha sā devatā attanā anubhuyyamānaṁ dibbasampattiṁ oloketvā tassā kāraṇaṁ upadhārentī “satthu vatthayugadānakāraṇa”nti ñatvā sañjātasomanassā bhagavati pasādabahumānā vanditukāmā abhikkantāya rattiyā hatthikkhandhavaragatā ākāsena āgantvā tato otaritvā bhagavantaṁ vanditvā añjaliṁ paggayha ekamantaṁ aṭṭhāsi.",
  "atk-s0506a1:1810_3": "Taṁ āyasmā vaṅgīso bhagavato anuññāya imāhi gāthāhi pucchi –",
  "atk-s0506a1:1811_0": "705.",
  "atk-s0506a1:1812_0": "“Alaṅkatā maṇikañcanācitaṁ, sovaṇṇajālacitaṁ mahantaṁ;",
  "atk-s0506a1:1813_0": "Abhiruyha gajavaraṁ sukappitaṁ, idhāgamā vehāyasaṁ antalikkhe.",
  "atk-s0506a1:1814_0": "706.",
  "atk-s0506a1:1815_0": "“Nāgassa dantesu duvesu nimmitā, acchodakā paduminiyo suphullā;",
  "atk-s0506a1:1816_0": "Padumesu ca tūriyagaṇā pabhijjare, imā ca naccanti manoharāyo.",
  "atk-s0506a1:1817_0": "707.",
  "atk-s0506a1:1818_0": "“Deviddhipattāsi mahānubhāve, manussabhūtā kimakāsi puññaṁ;",
  "atk-s0506a1:1819_0": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:1820_0": "705.",
  "atk-s0506a1:1820_1": "Tattha alaṅkatāti sabbābharaṇavibhūsitā.",
  "atk-s0506a1:1820_2": "Maṇikañcanācitanti tehi dibbamānehi maṇisuvaṇṇehi ācitaṁ.",
  "atk-s0506a1:1820_3": "Sovaṇṇajālacitanti hemajālasañchannaṁ.",
  "atk-s0506a1:1820_4": "Mahantanti vipulaṁ.",
  "atk-s0506a1:1820_5": "Sukappitanti gamanasannāhavasena suṭṭhu sannaddhaṁ.",
  "atk-s0506a1:1820_6": "Vehāyasanti vehāyasabhūte hatthipiṭṭhe.",
  "atk-s0506a1:1820_7": "Antalikkheti ākāse, “alaṅkatamaṇikañcanācita”ntipi pāṭho.",
  "atk-s0506a1:1820_8": "Ayañhettha saṅkhepattho –",
  "atk-s0506a1:1820_9": "devate, tvaṁ sabbālaṅkārehi alaṅkatā alaṅkatamaṇikañcanācitaṁ, ativiya dibbamānehi maṇīhi kañcanehi ca alaṅkaraṇavasena khacitaṁ, hemajālehi kumbhālaṅkārādibhedehi hatthālaṅkārehi citaṁ āmuttaṁ mahantaṁ ativiya brahantaṁ uttamaṁ gajaṁ āruyha hatthipiṭṭhiyā nisinnā ākāseneva idha amhākaṁ santikaṁ āgatāti.",
  "atk-s0506a1:1821_0": "706.Nāgassa dantesu duvesu nimmitāti erāvaṇassa viya nāgarājassa imassa dvīsu dantesu dve pokkharaṇiyo sucaritasippinā suṭṭhu viracitā.",
  "atk-s0506a1:1821_1": "Tūriyagaṇāti pañcaṅgikatūriyasamūhā.",
  "atk-s0506a1:1821_2": "Pabhijjareti dvādasannaṁ layabhedānaṁ vasena pabhedaṁ gacchanti.",
  "atk-s0506a1:1821_3": "“Pavajjare”ti ca paṭhanti, pakārehi vādīyantīti attho.",
  "atk-s0506a1:1822_0": "Evaṁ therena puṭṭhā devatā imāhi gāthāhi vissajjesi –",
  "atk-s0506a1:1823_0": "708.",
  "atk-s0506a1:1824_0": "“Bārāṇasiyaṁ upasaṅkamitvā, buddhassahaṁ vatthayugaṁ adāsiṁ;",
  "atk-s0506a1:1825_0": "Pādāni vanditvā chamā nisīdiṁ, vittā cahaṁ añjalikaṁ akāsiṁ.",
  "atk-s0506a1:1826_0": "709.",
  "atk-s0506a1:1827_0": "“Buddho ca me kañcanasannibhattaco, adesayi samudayadukkhaniccataṁ;",
  "atk-s0506a1:1828_0": "Asaṅkhataṁ dukkhanirodhasassataṁ, maggaṁ adesayi yato vijānisaṁ.",
  "atk-s0506a1:1829_0": "710.",
  "atk-s0506a1:1830_0": "“Appāyukī kālakatā tato cutā, upapannā tidasagaṇaṁ yasassinī;",
  "atk-s0506a1:1831_0": "Sakkassahaṁ aññatarā pajāpati, yasuttarā nāma disāsu vissutā”ti.",
  "atk-s0506a1:1832_0": "708-9.",
  "atk-s0506a1:1832_1": "Tattha chamāti bhūmiyaṁ.",
  "atk-s0506a1:1832_2": "Bhummatthe hi idaṁ paccattavacanaṁ.",
  "atk-s0506a1:1832_3": "Vittāti tuṭṭhā.",
  "atk-s0506a1:1832_4": "Yatoti yato satthu sāmukkaṁsikadhammadesanato.",
  "atk-s0506a1:1832_5": "Vijānisanti cattāri ariyasaccāni paṭivijjhiṁ.",
  "atk-s0506a1:1833_0": "710.Appāyukīti “īdisaṁ nāma uḷāraṁ puññaṁ katvā na tayā etasmiṁ dukkhabahule manussattabhāve evaṁ ṭhātabba”nti sañjātābhisandhinā viya parikkhayaṁ gatena kammunā appāyukā samānā.",
  "atk-s0506a1:1833_1": "Aññatarā pajāpatīti soḷasasahassānaṁ mahesīnaṁ aññatarā.",
  "atk-s0506a1:1833_2": "Disāsu vissutāti dvīsu devalokesu sabbadisāsu pākaṭā paññātā.",
  "atk-s0506a1:1833_3": "Sesaṁ vuttanayameva.",
  "atk-s0506a1:1834_0": "Nāgavimānavaṇṇanā niṭṭhitā.",
  "atk-s0506a1:1835_0": "4. Alomavimānavaṇṇanā",
  "atk-s0506a1:1836_0": "Abhikkantenavaṇṇenāti alomavimānaṁ.",
  "atk-s0506a1:1836_1": "Tassa kā uppatti?",
  "atk-s0506a1:1836_2": "Bhagavā bārāṇasiyaṁ isipatane migadāye viharanto pubbaṇhasamayaṁ nivāsetvā pattacīvaramādāya bārāṇasiṁ piṇḍāya pāvisi.",
  "atk-s0506a1:1836_3": "Tatthekā alomā nāma duggatitthī bhagavantaṁ disvā pasannacittā aññaṁ dātabbaṁ apassantī “īdisampi bhagavato dinnaṁ mayhaṁ mahapphalaṁ bhavissatī”ti cintetvā paribhinnavaṇṇaṁ aloṇaṁ sukkhakummāsaṁ upanesi, bhagavā paṭiggahesi.",
  "atk-s0506a1:1836_4": "Sā taṁ dānaṁ ārammaṇaṁ katvā somanassaṁ pavedesi, sā aparabhāge kālaṁ katvā tāvatiṁsesu nibbatti.",
  "atk-s0506a1:1836_5": "Taṁ āyasmā mahāmoggallāno –",
  "atk-s0506a1:1837_0": "711.",
  "atk-s0506a1:1838_0": "“Abhikkantena vaṇṇena…pe… vaṇṇo ca te sabbadisā pabhāsatī”ti. –",
  "atk-s0506a1:1839_0": "Pucchi. Sāpi tassa byākāsi, taṁ dassetuṁ –",
  "atk-s0506a1:1840_0": "714.",
  "atk-s0506a1:1841_0": "“Sā devatā attamanā…pe… yassa kammassidaṁ phala”nti. – vuttaṁ;",
  "atk-s0506a1:1842_0": "715.",
  "atk-s0506a1:1843_0": "“Ahañca bārāṇasiyaṁ, buddhassādiccabandhuno;",
  "atk-s0506a1:1844_0": "Adāsiṁ sukkhakummāsaṁ, pasannā sehi pāṇibhi.",
  "atk-s0506a1:1845_0": "716.",
  "atk-s0506a1:1846_0": "“Sukkhāya aloṇikāya ca, passa phalaṁ kummāsapiṇḍiyā;",
  "atk-s0506a1:1847_0": "Alomaṁ sukhitaṁ disvā, ko puññaṁ na karissati.",
  "atk-s0506a1:1848_0": "717.",
  "atk-s0506a1:1849_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a1:1850_0": "716.",
  "atk-s0506a1:1850_1": "Tattha alomaṁ sukhitaṁ disvāti alomampi nāma sukkhakummāsamattaṁ datvā evaṁ dibbasukhena sukhitaṁ disvā.",
  "atk-s0506a1:1850_2": "Ko puññaṁ na karissatīti ko nāma attano hitasukhaṁ icchanto puññaṁ na karissatīti.",
  "atk-s0506a1:1850_3": "Sesaṁ vuttanayameva.",
  "atk-s0506a1:1851_0": "Alomavimānavaṇṇanā niṭṭhitā.",
  "atk-s0506a1:1852_0": "5. Kañjikadāyikāvimānavaṇṇanā",
  "atk-s0506a1:1853_0": "Abhikkantenavaṇṇenāti kañjikadāyikāvimānaṁ.",
  "atk-s0506a1:1853_1": "Tassa kā uppatti?",
  "atk-s0506a1:1853_2": "Bhagavā andhakavinde viharati.",
  "atk-s0506a1:1853_3": "Tena ca samayena bhagavato kucchiyaṁ vātarogo uppajji.",
  "atk-s0506a1:1853_4": "Bhagavā āyasmantaṁ ānandaṁ āmantesi “gaccha tvaṁ ānanda, piṇḍāya caritvā mayhaṁ bhesajjatthaṁ kañjikaṁ āharā”ti.",
  "atk-s0506a1:1853_5": "“Evaṁ bhante”ti kho āyasmā ānando bhagavato paṭissuṇitvā mahārājadattiyaṁ pattaṁ gahetvā attano upaṭṭhākavejjassa nivesanadvāre aṭṭhāsi.",
  "atk-s0506a1:1853_6": "Taṁ disvā vejjassa bhariyā paccuggantvā vanditvā pattaṁ gahetvā theraṁ pucchi “kīdisena vo, bhante, bhesajjena attho”ti.",
  "atk-s0506a1:1853_7": "Sā kira buddhisampannā “bhesajjena payojane sati thero idhāgacchati, na bhikkhattha”nti sallakkhesi.",
  "atk-s0506a1:1853_8": "“Kañjikenā”ti ca vutte “na yidaṁ bhesajjaṁ mayhaṁ ayyassa, tathā hesa bhagavato patto, handāhaṁ lokanāthassa anucchavikaṁ kañjikaṁ sampādemī”ti somanassajātā sañjātabahumānā badarayūsena yāguṁ sampādetvā pattaṁ pūretvā tassa parivārabhāvena aññañca bhojanaṁ paṭiyādetvā pesesi.",
  "atk-s0506a1:1853_9": "Taṁ paribhuttamattasseva bhagavato so ābādho vūpasami.",
  "atk-s0506a1:1853_10": "Sā aparena samayena kālaṁ katvā tāvatiṁsesu uppajjitvā mahatiṁ dibbasampattiṁ anubhavantī modati.",
  "atk-s0506a1:1853_11": "Athāyasmā mahāmoggallāno devacārikaṁ caranto taṁ accharāsahassaparivārena vicarantiṁ disvā tāya katakammaṁ imāhi gāthāhi pucchi –",
  "atk-s0506a1:1854_0": "719.",
  "atk-s0506a1:1855_0": "“Abhikkantena vaṇṇena …pe… vaṇṇo ca te sabbadisā pabhāsatī”ti. –",
  "atk-s0506a1:1856_0": "Sāpi byākāsi.",
  "atk-s0506a1:1857_0": "721.",
  "atk-s0506a1:1858_0": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1859_0": "723.",
  "atk-s0506a1:1860_0": "“Ahaṁ andhakavindamhi, buddhassādiccabandhuno;",
  "atk-s0506a1:1861_0": "Adāsiṁ kolasampākaṁ, kañjikaṁ teladhūpitaṁ.",
  "atk-s0506a1:1862_0": "724.",
  "atk-s0506a1:1863_0": "“Pipphalyā lasuṇena ca, missaṁ lāmañjakena ca;",
  "atk-s0506a1:1864_0": "Adāsiṁ ujubhūtasmiṁ, vippasannena cetasā.",
  "atk-s0506a1:1865_0": "725.",
  "atk-s0506a1:1866_0": "“Yā mahesittaṁ kāreyya, cakkavattissa rājino;",
  "atk-s0506a1:1867_0": "Nārī sabbaṅgakalyāṇī, bhattu cānomadassikā;",
  "atk-s0506a1:1868_0": "Ekassa kañjikadānassa, kalaṁ nāgghati soḷasiṁ.",
  "atk-s0506a1:1869_0": "726.",
  "atk-s0506a1:1870_0": "“Sataṁ nikkhā sataṁ assā, sataṁ assatarīrathā;",
  "atk-s0506a1:1871_0": "Sataṁ kaññāsahassāni, āmuttamaṇikuṇḍalā;",
  "atk-s0506a1:1872_0": "Ekassa kañjikadānassa, kalaṁ nāgghanti soḷasiṁ.",
  "atk-s0506a1:1873_0": "727.",
  "atk-s0506a1:1874_0": "“Sataṁ hemavatā nāgā, īsādantā urūḷhavā;",
  "atk-s0506a1:1875_0": "Suvaṇṇakacchā mātaṅgā, hemakappanavāsasā,",
  "atk-s0506a1:1876_0": "Ekassa kañjikadānassa, kalaṁ nāgghanti soḷasiṁ.",
  "atk-s0506a1:1877_0": "728.",
  "atk-s0506a1:1878_0": "“Catunnamapi dīpānaṁ, issaraṁ yodha kāraye;",
  "atk-s0506a1:1879_0": "Ekassa kañjikadānassa, kalaṁ nāgghati soḷasi”nti.",
  "atk-s0506a1:1880_0": "723-4.",
  "atk-s0506a1:1880_1": "Tattha adāsiṁ kolasampāpakaṁ, kañjikaṁ teladhūpitanti badaramodakakasāve catuguṇodakasamodite pākena catutthabhāgāvasiṭṭhaṁ yāguṁ pacitvā taṁ tikaṭukaajamodahiṅgujīrakalasuṇādīhi kaṭukabhaṇḍehi abhisaṅkharitvā sudhūpitaṁ katvā lāmañjagandhaṁ gāhāpetvā pasannacittena bhagavato patte ākiritvā satthāraṁ uddisitvā adāsiṁ, therassa hatthe patiṭṭhapesinti dasseti. Tenāha –",
  "atk-s0506a1:1881_0": "“Pipphalyālasuṇena ca, missaṁ lāmañjakena ca;",
  "atk-s0506a1:1882_0": "Adāsiṁ ujubhūtasmiṁ, vippasannena cetasā”ti.",
  "atk-s0506a1:1883_0": "Sesaṁ vuttanayameva.",
  "atk-s0506a1:1884_0": "Evaṁ āyasmā mahāmoggallāno tāya devatāya attanā samupacitasucaritakamme āvikate saparivārāya tassā dhammaṁ desetvā manussalokaṁ āgantvā taṁ pavattiṁ bhagavato ārocesi.",
  "atk-s0506a1:1884_1": "Bhagavā tamatthaṁ aṭṭhuppattiṁ katvā catuparisamajjhe dhammaṁ desesi.",
  "atk-s0506a1:1884_2": "Sā desanā mahājanassa sātthikā ahosīti.",
  "atk-s0506a1:1885_0": "Kañjikadāyikāvimānavaṇṇanā niṭṭhitā.",
  "atk-s0506a1:1886_0": "6. Vihāravimānavaṇṇanā",
  "atk-s0506a1:1887_0": "Abhikkantenavaṇṇenāti vihāravimānaṁ.",
  "atk-s0506a1:1887_1": "Tassa kā uppatti?",
  "atk-s0506a1:1887_2": "Bhagavā sāvatthiyaṁ viharati jetavane.",
  "atk-s0506a1:1887_3": "Tena samayena visākhā mahāupāsikā aññatarasmiṁ ussavadivase uyyāne vicaraṇatthaṁ sahāyikāhi parijanena ca ussāhitā sunhātānulittā subhojanaṁ bhuñjitvā mahālatāpasādhanaṁ piḷandhitvā pañcamattehi sahāyikāsatehi parivāritā mahantena issariyena mahatā paricchedena gehato nikkhamma uyyānaṁ uddissa gacchantī cintesi “bāladārikāya viya kiṁ me moghakīḷitena, handāhaṁ vihāraṁ gantvā bhagavantaṁ manobhāvanīye ca ayye vandissāmi, dhammañca sossāmī”ti vihāraṁ gantvā ekamante ṭhatvā mahālatāpiḷandhanaṁ omuñcitvā taṁ dāsiyā hatthe datvā bhagavantaṁ vanditvā ekamantaṁ nisīdi.",
  "atk-s0506a1:1887_4": "Tassā bhagavā dhammaṁ desesi.",
  "atk-s0506a1:1888_0": "Sā dhammaṁ sutvā bhagavantaṁ vanditvā padakkhiṇaṁ katvā manobhāvanīye ca bhikkhū vanditvā vihārato nikkhamitvā thokaṁ gantvā dāsiṁ āha “handa je ābharaṇaṁ piḷandhissāmī”ti.",
  "atk-s0506a1:1888_1": "Sā taṁ bhaṇḍikaṁ katvā bandhitvā vihāre ṭhapetvā tahaṁ tahaṁ vicaritvā gamanakāle vissaritvā gatattā “vissaritaṁ mayā, tiṭṭha ayye āharissāmī”ti nivattitukāmā ahosi.",
  "atk-s0506a1:1888_2": "Visākhā “sace je vihāre ṭhapetvā vissaritaṁ, tassa vihārasseva atthāya taṁ pariccajissāmī”ti vihāraṁ gantvā bhagavantaṁ upasaṅkamitvā vanditvā attano adhippāyaṁ pavedentī “vihāraṁ, bhante, kāressāmi, adhivāsetu me bhagavā anukampaṁ upādāyā”ti āha.",
  "atk-s0506a1:1888_3": "Adhivāsesi bhagavā tuṇhībhāvena.",
  "atk-s0506a1:1889_0": "Sā taṁ piḷandhanaṁ satasahassādhikanavakoṭiagghanakaṁ vissajjetvā āyasmatā mahāmoggallānena navakammādhiṭṭhāyakena suvibhattabhittithambhatulāgopānasikaṇṇikadvārabāhavātapāna sopānādigehāvayavaṁ manoharaṁ suvikappitakaṭṭhakammaramaṇīyaṁ suparikammakatasudhākammaṁ manuññaṁ suviracitamālākammalatākammādicittakammavicittaṁ supariniṭṭhitamaṇikuṭṭima sadisabhūmitalaṁ devavimānasadisaṁ heṭṭhābhūmiyaṁ pañca gabbhasatāni, uparibhūmiyaṁ pañca gabbhasatānīti gabbhasahassapaṭimaṇḍitaṁ buddhassa bhagavato bhikkhusaṅghassa ca vasanānucchavikaṁ mahantaṁ pāsādaṁ tassa parivārapāsādasahassañca tesaṁ parivārabhāvena kuṭimaṇḍapacaṅkamanādīni ca kārentī navahi māsehi vihāraṁ niṭṭhāpesi.",
  "atk-s0506a1:1889_1": "Pariniṭṭhite ca vihāre navaheva hiraññakoṭīhi vihāramahaṁ kārentī pañcamattehi sahāyikāsatehi saddhiṁ pāsādaṁ abhiruhitvā tassa sampattiṁ disvā somanassajātā sahāyikā āha “imaṁ evarūpaṁ pāsādaṁ kārentiyā yaṁ mayā puññaṁ pasutaṁ, taṁ anumodatha, pattidānaṁ vo dammī”ti.",
  "atk-s0506a1:1889_2": "“Aho sādhu aho sādhū”ti pasannacittā sabbāpi anumodiṁsu.",
  "atk-s0506a1:1890_0": "Tattha aññatarā upāsikā visesato taṁ pattidānaṁ manasākāsi.",
  "atk-s0506a1:1890_1": "Sā na cirasseva kālaṁ katvā tāvatiṁsesu nibbatti.",
  "atk-s0506a1:1890_2": "Tassā puññānubhāvena anekakūṭāgārapākārauyyānapokkharaṇiādipaṭimaṇḍitaṁ soḷasayojanāyāmavitthārabbedhaṁ attano pabhāya yojanasataṁ pharantaṁ ākāsacāriṁ mahantaṁ vimānaṁ pāturahosi.",
  "atk-s0506a1:1890_3": "Sā gacchantīpi accharāsahassaparivārā saha vimānena gacchati.",
  "atk-s0506a1:1890_4": "Visākhā pana mahāupāsikā vipulapariccāgatāya saddhāsampattiyā ca nimmānaratīsu nibbattitvā sunimmitadevarājassa aggamahesibhāvaṁ sampāpuṇi.",
  "atk-s0506a1:1890_5": "Athāyasmā anuruddho devacārikaṁ caranto taṁ visākhāya sahāyikaṁ tāvatiṁsabhavane uppannaṁ disvā –",
  "atk-s0506a1:1891_0": "729.",
  "atk-s0506a1:1892_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:1893_0": "Obhāsentī disā sabbā, osadhī viya tārakā.",
  "atk-s0506a1:1894_0": "730.",
  "atk-s0506a1:1895_0": "“Tassā te naccamānāya, aṅgamaṅgehi sabbaso;",
  "atk-s0506a1:1896_0": "Dibbā saddā niccharanti, savanīyā manoramā.",
  "atk-s0506a1:1897_0": "731.",
  "atk-s0506a1:1898_0": "“Tassā te naccamānāya, aṅgamaṅgehi sabbaso;",
  "atk-s0506a1:1899_0": "Dibbā gandhā pavāyanti, sucigandhā manoramā.",
  "atk-s0506a1:1900_0": "732.",
  "atk-s0506a1:1901_0": "“Vivattamānā kāyena, yā veṇīsu piḷandhanā;",
  "atk-s0506a1:1902_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:1903_0": "733.",
  "atk-s0506a1:1904_0": "“Vaṭaṁsakā vātadhutā, vātena sampakampitā;",
  "atk-s0506a1:1905_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:1906_0": "734.",
  "atk-s0506a1:1907_0": "“Yāpi te sirasmiṁ mālā, sucigandhā manoramā;",
  "atk-s0506a1:1908_0": "Vāti gandho disā sabbā, rukkho mañjūsako yathā.",
  "atk-s0506a1:1909_0": "735.",
  "atk-s0506a1:1910_0": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:1911_0": "Devate pucchitācikkha, kissa kammassidaṁ phala”nti. –",
  "atk-s0506a1:1912_0": "Imāhi gāthāhi pucchi. Sāpi tassa evaṁ byākāsi –",
  "atk-s0506a1:1913_0": "736.",
  "atk-s0506a1:1914_0": "“Sāvatthiyaṁ mayhaṁ sakhī bhadante, saṅghassa kāresi mahāvihāraṁ;",
  "atk-s0506a1:1915_0": "Tatthappasannā ahamānumodiṁ, disvā agārañca piyañca metaṁ.",
  "atk-s0506a1:1916_0": "737.",
  "atk-s0506a1:1917_0": "“Tāyeva me suddhanumodanāya, laddhaṁ vimānabbhutadassaneyyaṁ;",
  "atk-s0506a1:1918_0": "Samantato soḷasayojanāni, vehāyasaṁ gacchati iddhiyā mama.",
  "atk-s0506a1:1919_0": "738.",
  "atk-s0506a1:1920_0": "“Kūṭāgārā nivesā me, vibhattā bhāgaso mitā;",
  "atk-s0506a1:1921_0": "Daddallamānā ābhanti, samantā satayojanaṁ.",
  "atk-s0506a1:1922_0": "739.",
  "atk-s0506a1:1923_0": "“Pokkharañño ca me ettha, puthulomanisevitā;",
  "atk-s0506a1:1924_0": "Acchodakā vippasannā, soṇṇavālukasanthatā.",
  "atk-s0506a1:1925_0": "740.",
  "atk-s0506a1:1926_0": "“Nānāpadumasañchannā, puṇḍarīkasamotatā;",
  "atk-s0506a1:1927_0": "Surabhī sampavāyanti, manuññā māluteritā.",
  "atk-s0506a1:1928_0": "741.",
  "atk-s0506a1:1929_0": "“Jambuyo panasā tālā, nāḷikeravanāni ca;",
  "atk-s0506a1:1930_0": "Antonivesane jātā, nānārukkhā aropimā.",
  "atk-s0506a1:1931_0": "742.",
  "atk-s0506a1:1932_0": "“Nānātūriyasaṅghuṭṭhaṁ, accharāgaṇaghositaṁ;",
  "atk-s0506a1:1933_0": "Yopi maṁ supine passe, sopi vitto siyā naro.",
  "atk-s0506a1:1934_0": "743.",
  "atk-s0506a1:1935_0": "“Etādisaṁ abbhutadassaneyyaṁ, vimānaṁ sabbaso pabhaṁ;",
  "atk-s0506a1:1936_0": "Mama kamme hi nibbattaṁ, alaṁ puññāni kātave”ti.",
  "atk-s0506a1:1937_0": "736.",
  "atk-s0506a1:1937_1": "Tattha sāvatthiyaṁ mayhaṁ sakhī bhadante, saṅghassa kāresi mahāvihāranti bhante anuruddha, sāvatthiyā samīpe pācīnapasse mayhaṁ mama sakkhī sahāyikā visākhā mahāupāsikā āgatāgataṁ cātuddisaṁ bhikkhusaṅghaṁ uddissa navahiraññakoṭipariccāgena pubbārāmaṁ nāma mahantaṁ vihāraṁ kāresi.",
  "atk-s0506a1:1937_2": "Tatthappasannā ahamānumodinti tasmiṁ vihāre katapariyosite saṅghassa niyyādiyamāne tāya kate pattidāne “aho ṭhāne vata pariccāgo kato”ti pasannā ratanattaye kammaphale ca sañjātapasādā ahaṁ anumodiṁ.",
  "atk-s0506a1:1937_3": "Vatthuvasena tassā anumodanāya uḷārabhāvaṁ dassetuṁ “disvā agārañca piyañca meta”nti āha.",
  "atk-s0506a1:1937_4": "Sahassagabbhaṁ ativiya ramaṇīyaṁ devavimānasadisaṁ tañca agāraṁ mahantaṁ pāsādaṁ piyañca me buddhappamukhaṁ saṅghaṁ uddissa tādisaṁ mahantaṁ dhanapariccāgaṁ disvā anumodinti yojanā.",
  "atk-s0506a1:1938_0": "737.Tāyeva me suddhanumodanāyāti yathāvuttāya deyyadhammapariccāgābhāvena suddhāya kevalāya anumodanāyeva.",
  "atk-s0506a1:1938_1": "Laddhaṁ vimānabbhutadassaneyyanti mayhaṁ pubbe īdisassa abhūtapubbatāya abbhutaṁ samantabhaddakabhāvena ativiya surūpatāya ca dassaneyyaṁ imaṁ vimānaṁ laddhaṁ adhigataṁ.",
  "atk-s0506a1:1938_2": "Evaṁ tassa vimānassa abhirūpataṁ dassetvā idāni pamāṇamahattaṁ pabhāvamahattaṁ upabhogavatthumahattañca dassetuṁ “samantato soḷasayojanānī”tiādi vuttaṁ.",
  "atk-s0506a1:1938_3": "Tattha iddhiyā mamāti mama puññiddhiyā.",
  "atk-s0506a1:1939_0": "739.Pokkharaññoti pokkharaṇiyo. Puthulomanisevitāti dibbamacchehi upasevitā.",
  "atk-s0506a1:1940_0": "740.Nānāpadumasañchannāti satapattasahassapattādibhedehi nānāvidhehi rattapadumehi rattakamalehi ca sañchāditā.",
  "atk-s0506a1:1940_1": "Puṇḍarīkasamotatāti nānāvidhehi setakamalehi samantato avatatā, nānārukkhā aropimā surabhī sampavāyantīti yojanā.",
  "atk-s0506a1:1941_0": "742.Sopīti so supinadassāvīpi. Vittoti tuṭṭho.",
  "atk-s0506a1:1942_0": "743.Sabbasopabhanti samantato obhāsamānaṁ.",
  "atk-s0506a1:1942_1": "Kamme hīti kammanimittaṁ.",
  "atk-s0506a1:1942_2": "Hīti nipātamattaṁ.",
  "atk-s0506a1:1942_3": "Cetanānaṁ vā aparāparuppattiyā bahubhāvato “kammehī”ti vuttaṁ.",
  "atk-s0506a1:1942_4": "Alanti yuttaṁ.",
  "atk-s0506a1:1942_5": "Kātaveti kātuṁ.",
  "atk-s0506a1:1943_0": "Idāni thero visākhāya nibbattaṭṭhānaṁ kathāpetukāmo imaṁ gāthamāha –",
  "atk-s0506a1:1944_0": "744.",
  "atk-s0506a1:1945_0": "“Tāyeva te suddhanumodanāya,",
  "atk-s0506a1:1946_0": "Laddhaṁ vimānabbhutadassaneyyaṁ;",
  "atk-s0506a1:1947_0": "Yā ceva sā dānamadāsi nārī,",
  "atk-s0506a1:1948_0": "Tassā gatiṁ brūhi kuhiṁ uppannā sā”ti.",
  "atk-s0506a1:1949_0": "744.",
  "atk-s0506a1:1949_1": "Tattha yā ceva sā dānamadāsi nārīti yassa dānassa anumodanāya tvaṁ īdisaṁ sampattiṁ paṭilabhi, taṁ dānaṁ yā ceva sā nārī adāsīti visākhaṁ mahāupāsikaṁ sandhāya vadati.",
  "atk-s0506a1:1949_2": "Tāya eva devatāya tassā sampattiṁ kathāpetukāmo āha “tassā gatiṁ brūhi kuhiṁ uppannā sā”ti.",
  "atk-s0506a1:1949_3": "Tassā gatinti tāya nibbattadevagatiṁ.",
  "atk-s0506a1:1950_0": "Idāni therena pucchitamatthaṁ dassentī āha –",
  "atk-s0506a1:1951_0": "745.",
  "atk-s0506a1:1952_0": "“Yā sā ahu mayhaṁ sakhī bhadante, saṅghassa kāresi mahāvihāraṁ;",
  "atk-s0506a1:1953_0": "Viññātadhammā sā adāsi dānaṁ, uppannā nimmānaratīsu devesu.",
  "atk-s0506a1:1954_0": "746.",
  "atk-s0506a1:1955_0": "“Pajāpatī tassa sunimmitassa,",
  "atk-s0506a1:1956_0": "Acintiyo kammavipāka tassā;",
  "atk-s0506a1:1957_0": "Yametaṁ pucchasi ‘kuhiṁ uppannā sā’ti,",
  "atk-s0506a1:1958_0": "Taṁ te viyākāsiṁ anaññathā aha”nti.",
  "atk-s0506a1:1959_0": "745. Tattha viññātadhammāti viññātasāsanadhammā, paṭividdhacatusaccadhammāti attho.",
  "atk-s0506a1:1960_0": "746.Sunimmitassāti sunimmitassa devarājassa.",
  "atk-s0506a1:1960_1": "Acintiyo kammavipāka tassāti vibhattilopaṁ katvā niddeso, tassā mama sakhiyā nibbānaratīsu nibbattāya kammavipāko puññakammassa vipākabhūtā dibbasampatti acintiyā appameyyāti attho.",
  "atk-s0506a1:1960_2": "Anaññathāti aviparītaṁ yathāsabhāvato.",
  "atk-s0506a1:1960_3": "Kathaṁ panāyaṁ tassā sampattiṁ aññāsīti?",
  "atk-s0506a1:1960_4": "Subhaddā viya bhaddāya, visākhāpi devadhītā imissā santikaṁ agamāsi.",
  "atk-s0506a1:1961_0": "Idāni devadhītā theraṁ aññesampi dānasamādapane niyojentī imāhi gāthāhi dhammaṁ desesi –",
  "atk-s0506a1:1962_0": "747.",
  "atk-s0506a1:1963_0": "“Tenahaññepi samādapetha, saṅghassa dānāni dadātha vittā;",
  "atk-s0506a1:1964_0": "Dhammañca suṇātha pasannamānasā, sudullabho laddho manussalābho.",
  "atk-s0506a1:1965_0": "748.",
  "atk-s0506a1:1966_0": "“Yaṁ maggaṁ maggādhipatī adesayi, brahmassaro kañcanasannibhattaco;",
  "atk-s0506a1:1967_0": "Saṅghassa dānāni dadātha vittā, mahapphalā yattha bhavanti dakkhiṇā.",
  "atk-s0506a1:1968_0": "749.",
  "atk-s0506a1:1969_0": "“Ye puggalā aṭṭha sataṁ pasatthā, cattāri etāni yugāni honti;",
  "atk-s0506a1:1970_0": "Te dakkhiṇeyyā sugatassa sāvakā, etesu dinnāni mahapphalāni.",
  "atk-s0506a1:1971_0": "750.",
  "atk-s0506a1:1972_0": "“Cattāro ca paṭipannā, cattāro ca phale ṭhitā;",
  "atk-s0506a1:1973_0": "Esa saṅgho ujubhūto, paññāsīlasamāhito.",
  "atk-s0506a1:1974_0": "751.",
  "atk-s0506a1:1975_0": "“Yajamānānaṁ manussānaṁ, puññapekkhāna pāṇinaṁ;",
  "atk-s0506a1:1976_0": "Karotaṁ opadhikaṁ puññaṁ, saṅghe dinnaṁ mahapphalaṁ.",
  "atk-s0506a1:1977_0": "752.",
  "atk-s0506a1:1978_0": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a1:1979_0": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a1:1980_0": "753.",
  "atk-s0506a1:1981_0": "“Tesaṁ sudinnaṁ suhutaṁ suyiṭṭhaṁ, ye saṅghamuddissa dadanti dānaṁ;",
  "atk-s0506a1:1982_0": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a1:1983_0": "754.",
  "atk-s0506a1:1984_0": "“Etādisaṁ yaññamanussarantā, ye vedajātā vicaranti loke;",
  "atk-s0506a1:1985_0": "Vineyya maccheramalaṁ samūlaṁ, aninditā saggamupenti ṭhāna”nti.",
  "atk-s0506a1:1986_0": "747.",
  "atk-s0506a1:1986_1": "Tattha tenahaññepīti tenahi aññepi.",
  "atk-s0506a1:1986_2": "Tenāti ca tena kāraṇena, hīti nipātamattaṁ.",
  "atk-s0506a1:1986_3": "“Samādapethā”ti vatvā samādapanākāraṁ dassetuṁ “saṅghassa dānāni dadāthā”tiādi vuttaṁ.",
  "atk-s0506a1:1986_4": "Aṭṭhahi akkhaṇehi vajjitaṁ manussabhāvaṁ sandhāyāha “sudullabho laddho manussalābho”ti.",
  "atk-s0506a1:1986_5": "Tattha aṭṭha akkhaṇā nāma tayo apāyā arūpā asaññasattā paccantadeso indriyānaṁ vekallaṁ niyatamicchādiṭṭhikatā apātubhāvo buddhassāti.",
  "atk-s0506a1:1987_0": "748.Yaṁmagganti yaṁ khettavisese kataṁ dānaṁ, taṁ ekantena sugatisampāpanato sugatigāmimaggaṁ apāyamaggato jagghamaggādito ca ativiya seṭṭhabhāvena maggādhipanti katvā.",
  "atk-s0506a1:1987_1": "Dānampi hi saddhāhiriyo viya “devalokagāmimaggo”ti vuccati. Yathāha –",
  "atk-s0506a1:1988_0": "“Saddhā hiriyaṁ kusalañca dānaṁ, dhammā ete sappurisānuyātā;",
  "atk-s0506a1:1989_0": "Etañhi maggaṁ diviyaṁ vadanti, etena hi gacchati devaloka”nti.;",
  "atk-s0506a1:1990_0": "“Maggādhipatī”ti vā pāṭho, tassa ariyamaggena sadevakassa lokassa adhipatibhūto satthāti attho daṭṭhabbo.",
  "atk-s0506a1:1990_1": "Saṅghassa dānāni dadāthātiādinā punapi dakkhiṇeyyesu dānasaṁvibhāge niyojentī āha.",
  "atk-s0506a1:1991_0": "749.",
  "atk-s0506a1:1991_1": "Idāni taṁ dakkhiṇeyyaṁ ariyasaṅghaṁ sarūpato dassentī “ye puggalā aṭṭha sataṁ pasatthā”ti gāthamāha.",
  "atk-s0506a1:1991_2": "Tattha yeti aniyamitaniddeso.",
  "atk-s0506a1:1991_3": "Puggalāti sattā.",
  "atk-s0506a1:1991_4": "Aṭṭhāti tesaṁ gaṇanaparicchedo.",
  "atk-s0506a1:1991_5": "Te hi cattāro ca paṭipannā cattāro ca phale ṭhitāti aṭṭha honti.",
  "atk-s0506a1:1991_6": "Sataṁ pasatthāti sappurisehi buddhapaccekabuddhasāvakehi aññehi ca devamanussehi passatthā. Kasmā?",
  "atk-s0506a1:1991_7": "Sahajātasīlādiguṇayogato.",
  "atk-s0506a1:1991_8": "Tesañhi campakabakulakusumādīnaṁ viya sahajātavaṇṇagandhādayo sahajātasīlasamādhiādayo guṇā, tena te vaṇṇagandhādisampannāni viya pupphāni devamanussānaṁ sataṁ piyā manāpā pāsaṁsiyā ca honti.",
  "atk-s0506a1:1991_9": "Tena vuttaṁ “ye puggalā aṭṭha sataṁ pasatthā”ti.",
  "atk-s0506a1:1991_10": "Te pana saṅkhepato sotāpattimaggaṭṭho phalaṭṭhoti ekaṁ yugaṁ, evaṁ yāva arahattamaggaṭṭho phalaṭṭhoti ekaṁ yuganti cattāri yugāni honti.",
  "atk-s0506a1:1991_11": "Tenāha “cattāri etāni yugāni honti te dakkhiṇeyyā”ti.",
  "atk-s0506a1:1991_12": "Teti pubbe aniyamato uddiṭṭhānaṁ niyametvā dassanaṁ.",
  "atk-s0506a1:1991_13": "Te hi sabbepi kammaṁ kammaphalañca saddahitvā dātabbadeyyadhammasaṅkhātaṁ dakkhiṇaṁ arahantīti dakkhiṇeyyā guṇavisesayogena dānassa mahapphalabhāvasādhanato.",
  "atk-s0506a1:1991_14": "Sugatassa sāvakāti sammāsambuddhassa dhammasavanante ariyāya jātiyā jātatāya taṁ dhammaṁ suṇantīti sāvakā.",
  "atk-s0506a1:1991_15": "Etesu dinnāni mahapphalānīti etesu sugatassa sāvakesu appakānipi dānāni dinnāni paṭiggāhakato dakkhiṇāvisuddhiyā mahapphalāni honti.",
  "atk-s0506a1:1991_16": "Tenāha bhagavā “yāvatā, bhikkhave, saṅghā vā gaṇā vā, tathāgatasāvakasaṅgho tesaṁ aggamakkhāyatī”tiādi.",
  "atk-s0506a1:1992_0": "750.Cattāroca paṭipannātiādi heṭṭhā vuttatthameva.",
  "atk-s0506a1:1993_0": "Idha pana āyasmā anuruddho attanā devatāya ca vuttamatthaṁ manussalokaṁ āgantvā bhagavato ārocesi.",
  "atk-s0506a1:1993_1": "Bhagavā tamatthaṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:1993_2": "Sā desanā mahājanassa sātthikā ahosīti.",
  "atk-s0506a1:1994_0": "Vihāravimānavaṇṇanā niṭṭhitā.",
  "atk-s0506a1:1995_0": "7. Caturitthivimānavaṇṇanā",
  "atk-s0506a1:1996_0": "Abhikkantenavaṇṇenāti caturitthivimānaṁ.",
  "atk-s0506a1:1996_1": "Tassa kā uppatti?",
  "atk-s0506a1:1996_2": "Bhagavati sāvatthiyaṁ viharante āyasmā mahāmoggallāno heṭṭhā vuttanayena devacārikaṁ caranto tāvatiṁsabhavanaṁ gato.",
  "atk-s0506a1:1996_3": "So tattha paṭipāṭiyā ṭhitesu catūsu vimānesu catasso devadhītaro paccekaṁ accharāsahassaparivārā dibbasampattiṁ anubhavantiyo disvā tāhi pubbe katakammaṁ pucchanto –",
  "atk-s0506a1:1997_0": "755. “Abhikkantena vaṇṇena…pe…vaṇṇo ca te sabbadisā pabhāsatī”ti. –",
  "atk-s0506a1:1998_0": "Imāhi gāthāhi paṭipāṭiyā pucchi. Tāpi tassa pucchānantaraṁ paṭipāṭiyā byākariṁsu. Taṁ dassetuṁ –",
  "atk-s0506a1:1999_0": "758. “Sā devatā attamanā…pe…yassa kammassidaṁ phala”nti. –",
  "atk-s0506a1:2000_0": "Ayaṁ gāthā vuttā.",
  "atk-s0506a1:2001_0": "Tā kira kassapassa bhagavato kāle esikānāmake raṭṭhe paṇṇakate nāma nagare kulagehe nibbattā vayappattā tasmiṁyeva nagare patikulaṁ gatā samaggavāsaṁ vasanti.",
  "atk-s0506a1:2001_1": "Tāsu ekā aññataraṁ piṇḍacārikaṁ bhikkhuṁ disvā pasannacittā indīvarakalāpaṁ adāsi, aparā aññassa nīluppalahatthakaṁ adāsi, aparā padumahatthakaṁ adāsi, aparā sumanamakuḷāni adāsi.",
  "atk-s0506a1:2001_2": "Tā aparena samayena kālaṁ katvā tāvatiṁsabhavane nibbattiṁsu, tāsaṁ accharāsahassaṁ parivāro ahosi.",
  "atk-s0506a1:2001_3": "Tā tattha yāvatāyukaṁ dibbasampattiṁ anubhavitvā tato cutā tasseva kammassa vipākāvasesena aparāparaṁ tattheva saṁsarantiyo imasmiṁ buddhuppāde tattheva uppannā vuttanayena āyasmatā mahāmoggallānena pucchitā.",
  "atk-s0506a1:2001_4": "Tāsu ekā attanā kataṁ pubbakammaṁ therassa kathentī –",
  "atk-s0506a1:2002_0": "759.",
  "atk-s0506a1:2003_0": "“Indīvarānaṁ hatthakaṁ ahamadāsiṁ, bhikkhuno piṇḍāya carantassa;",
  "atk-s0506a1:2004_0": "Esikānaṁ uṇṇatasmiṁ, nagaravare paṇṇakate ramme.",
  "atk-s0506a1:2005_0": "760.",
  "atk-s0506a1:2006_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2007_0": "Āha. Aparā –",
  "atk-s0506a1:2008_0": "766.",
  "atk-s0506a1:2009_0": "“Nīluppalahatthakaṁ ahamadāsiṁ, bhikkhuno piṇḍāya carantassa;",
  "atk-s0506a1:2010_0": "Esikānaṁ uṇṇatasmiṁ, nagaravare paṇṇakate ramme.",
  "atk-s0506a1:2011_0": "767. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2012_0": "Āha. Aparā –",
  "atk-s0506a1:2013_0": "773.",
  "atk-s0506a1:2014_0": "“Odātamūlakaṁ haritapattaṁ, udakasmiṁ sare jātaṁ ahamadāsiṁ;",
  "atk-s0506a1:2015_0": "Bhikkhuno piṇḍāya carantassa, esikānaṁ uṇṇatasmiṁ;",
  "atk-s0506a1:2016_0": "Nagaravare paṇṇakate ramme.",
  "atk-s0506a1:2017_0": "774. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2018_0": "Āha. Aparā –",
  "atk-s0506a1:2019_0": "780.",
  "atk-s0506a1:2020_0": "“Ahaṁ sumanā sumanassa sumanamakuḷāni, dantavaṇṇāni ahamadāsiṁ;",
  "atk-s0506a1:2021_0": "Bhikkhuno piṇḍāya carantassa, esikānaṁ uṇṇatasmiṁ;",
  "atk-s0506a1:2022_0": "Nagaravare paṇṇakate ramme.",
  "atk-s0506a1:2023_0": "781. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2024_0": "Āha.",
  "atk-s0506a1:2025_0": "759.",
  "atk-s0506a1:2025_1": "Tattha indīvarānaṁ hatthakanti uddālakapupphahatthaṁ vātaghātakapupphakalāpaṁ.",
  "atk-s0506a1:2025_2": "Esikānanti esikāraṭṭhassa.",
  "atk-s0506a1:2025_3": "Uṇṇatasmiṁ nagaravareti uṇṇate bhūmipadese niviṭṭhe meghodaraṁ lihantehi viya accuggatehi pāsādakūṭāgārādīhi uṇṇate uttamanagare.",
  "atk-s0506a1:2025_4": "Paṇṇakateti evaṁnāmake nagare.",
  "atk-s0506a1:2026_0": "766.Nīluppalahatthakanti kuvalayakalāpaṁ.",
  "atk-s0506a1:2027_0": "773.Odātamūlakanti setamūlaṁ, bhisamūlānaṁ dhavalatāya vuttaṁ, padumakalāpaṁ sandhāya vadati.",
  "atk-s0506a1:2027_1": "Tenāha “haritapatta”ntiādi.",
  "atk-s0506a1:2027_2": "Tattha haritapattanti nīlapattaṁ.",
  "atk-s0506a1:2027_3": "Avijahitamakuḷapattassa hi padumassa bāhirapattāni haritavaṇṇāni eva honti.",
  "atk-s0506a1:2027_4": "Udakasmiṁ sare jātanti sare udakamhi jātaṁ, saroruhanti attho.",
  "atk-s0506a1:2028_0": "780.Sumanāti evaṁnāmā.",
  "atk-s0506a1:2028_1": "Sumanassāti sundaracittassa.",
  "atk-s0506a1:2028_2": "Sumanamakuḷānīti jātisumanapupphamakuḷāni.",
  "atk-s0506a1:2028_3": "Dantavaṇṇānīti sajjukaṁ ullikhitahatthidantasadisavaṇṇāni.",
  "atk-s0506a1:2029_0": "Evaṁ tāhi attanā katakamme kathite thero tāsaṁ anupubbiṁ kathaṁ kathetvā saccāni pakāsesi.",
  "atk-s0506a1:2029_1": "Saccapariyosāne sā sabbāpi sahaparivārā sotāpannā ahesuṁ.",
  "atk-s0506a1:2029_2": "Thero taṁ pavattiṁ manussalokaṁ āgantvā bhagavato ārocesi.",
  "atk-s0506a1:2029_3": "Bhagavā tamatthaṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:2029_4": "Sā dhammadesanā mahājanassa sātthikā jātāti.",
  "atk-s0506a1:2030_0": "Caturitthivimānavaṇṇanā niṭṭhitā.",
  "atk-s0506a1:2031_0": "8. Ambavimānavaṇṇanā",
  "atk-s0506a1:2032_0": "Dibbaṁte ambavanaṁ rammanti ambavimānaṁ.",
  "atk-s0506a1:2032_1": "Tassa kā uppatti?",
  "atk-s0506a1:2032_2": "Bhagavā sāvatthiyaṁ viharati jetavane.",
  "atk-s0506a1:2032_3": "Tena samayena sāvatthiyaṁ aññatarā upāsikā āvāsadānassa mahapphalataṁ mahānisaṁsatañca sutvā chandajātā bhagavantaṁ abhivādetvā evamāha “ahaṁ, bhante, ekaṁ āvāsaṁ kāretukāmā, icchāmi tādisaṁ okāsaṁ, ācikkhatū”ti.",
  "atk-s0506a1:2032_4": "Bhagavā bhikkhū āṇāpesi, bhikkhū tassā okāsaṁ dassesuṁ.",
  "atk-s0506a1:2032_5": "Sā tattha ramaṇīyaṁ āvāsaṁ kāretvā tassa samantato ambarukkhe ropesi.",
  "atk-s0506a1:2032_6": "So āvāso samantato ambapantīhi parikkhitto chāyūdakasampanno muttājālasadisavālukākiṇṇapaṇḍarabhūmibhāgo ativiya manoharo ahosi.",
  "atk-s0506a1:2032_7": "Sā taṁ vihāraṁ nānāvaṇṇehi vatthehi pupphadāmagandhadāmādīhi ca devavimānaṁ viya alaṅkaritvā telapadīpaṁ āropetvā ambarukkhe ca ahatehi vatthehi veṭhetvā saṅghassa niyyādesi.",
  "atk-s0506a1:2033_0": "Sā aparabhāge kālaṁ katvā tāvatiṁsabhavane nibbatti, tassā mahantaṁ vimānaṁ pāturahosi ambavanaparikkhittaṁ.",
  "atk-s0506a1:2033_1": "Sā tattha accharāgaṇaparivāritā dibbasampattiṁ anubhavati.",
  "atk-s0506a1:2033_2": "Taṁ āyasmā mahāmoggallāno upagantvā imāhi gāthāhi pucchi –",
  "atk-s0506a1:2034_0": "783.",
  "atk-s0506a1:2035_0": "“Dibbaṁ te ambavanaṁ rammaṁ, pāsādettha mahallako;",
  "atk-s0506a1:2036_0": "Nānātūriyasaṅghuṭṭho, accharāgaṇaghosito.",
  "atk-s0506a1:2037_0": "784.",
  "atk-s0506a1:2038_0": "“Padīpo cettha jalati, niccaṁ sovaṇṇayo mahā;",
  "atk-s0506a1:2039_0": "Dussaphalehi rukkhehi, samantā parivārito.",
  "atk-s0506a1:2040_0": "785. “Kena tetādiso vaṇṇo…pe…vaṇṇo ca te sabbadisā pabhāsatī”ti.",
  "atk-s0506a1:2041_0": "787. “Sā devatā attamanā…pe… yassa kammassidaṁ phalaṁ”.",
  "atk-s0506a1:2042_0": "788.",
  "atk-s0506a1:2043_0": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:2044_0": "Vihāraṁ saṅghassa kāresiṁ, ambehi parivāritaṁ.",
  "atk-s0506a1:2045_0": "789.",
  "atk-s0506a1:2046_0": "“Pariyosite vihāre, kārente niṭṭhite mahe;",
  "atk-s0506a1:2047_0": "Ambehi chādayitvāna, katvā dussamaye phale.",
  "atk-s0506a1:2048_0": "790.",
  "atk-s0506a1:2049_0": "“Padīpaṁ tattha jāletvā, bhojayitvā gaṇuttamaṁ;",
  "atk-s0506a1:2050_0": "Niyyādesiṁ taṁ saṅghassa, pasannā sehi pāṇibhi.",
  "atk-s0506a1:2051_0": "791.",
  "atk-s0506a1:2052_0": "“Tena me ambavanaṁ rammaṁ, pāsādettha mahallako;",
  "atk-s0506a1:2053_0": "Nānātūriyasaṅghuṭṭho, accharāgaṇaghosito.",
  "atk-s0506a1:2054_0": "792.",
  "atk-s0506a1:2055_0": "“Padīpo cettha jalati, niccaṁ sovaṇṇayo mahā;",
  "atk-s0506a1:2056_0": "Dussaphalehi rukkhehi, samantā parivārito.",
  "atk-s0506a1:2057_0": "793.",
  "atk-s0506a1:2058_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2059_0": "Sā devatā byākāsi.",
  "atk-s0506a1:2060_0": "783.",
  "atk-s0506a1:2060_1": "Tattha mahallakoti mahanto āyāmavitthārehi ubbedhena ca vipulo, uḷāratamoti attho.",
  "atk-s0506a1:2060_2": "Accharāgaṇaghositoti taṁ pamodituṁ saṅgītivasena ceva piyasallāpavasena ca accharāsaṅghena samugghosito.",
  "atk-s0506a1:2061_0": "784.Padīpo cettha jalatīti sūriyarasmisamujjalakiraṇavitāno ratanappadīpo ca ettha etasmiṁ pāsāde abhijalati.",
  "atk-s0506a1:2061_1": "Dussaphalehīti dussāni phalāni etesanti dussaphalā.",
  "atk-s0506a1:2061_2": "Tehi samuggiriyamānadibbavatthehīti attho.",
  "atk-s0506a1:2062_0": "789.Kārente niṭṭhite maheti katapariyositassa vihārassa mahe pūjāya karīyamānāya ca.",
  "atk-s0506a1:2062_1": "Katvā dussamaye phaleti dusseyeva tesaṁ ambānaṁ phalaṁ katvā.",
  "atk-s0506a1:2063_0": "790.Gaṇuttamanti gaṇānaṁ uttamaṁ bhagavato sāvakasaṅghaṁ.",
  "atk-s0506a1:2063_1": "Niyyādesinti sampaṭicchāpesiṁ, adāsinti attho.",
  "atk-s0506a1:2063_2": "Sesaṁ vuttanayameva.",
  "atk-s0506a1:2064_0": "Ambavimānavaṇṇanā niṭṭhitā.",
  "atk-s0506a1:2065_0": "9. Pītavimānavaṇṇanā",
  "atk-s0506a1:2066_0": "Pītavatthepītadhajeti pītavimānaṁ.",
  "atk-s0506a1:2066_1": "Tassa kā uppatti?",
  "atk-s0506a1:2066_2": "Bhagavati parinibbute raññā ajātasattunā attanā paṭiladdhā bhagavato sarīradhātuyo gahetvā thūpe ca mahe ca kate rājagahavāsinī aññatarā upāsikā pātova katasarīrapaṭijagganā “satthu thūpaṁ pūjessāmī”ti yathāladdhāni cattāri kosātakīpupphāni gahetvā saddhāvegena samussāhitamānasā maggaparissayaṁ anupadhāretvāva thūpābhimukhī gacchati.",
  "atk-s0506a1:2066_3": "Atha naṁ taruṇavacchā gāvī abhidhāvantī vegena āpatitvā siṅgena paharitvā jīvitakkhayaṁ pāpesi.",
  "atk-s0506a1:2066_4": "Sā tāvadeva tāvatiṁsabhavane nibbattantī sakkassa devarañño uyyānakīḷāya gacchantassa parivārabhūtānaṁ aḍḍhatiyānaṁ nāṭakakoṭīnaṁ majjhe attano sarīrapabhāya tā sabbā abhibhavantī saha rathena pāturahosi.",
  "atk-s0506a1:2066_5": "Taṁ disvā sakko devarājā vimhitacitto acchariyabbhutajāto “kīdisena nu kho oḷārikena kammunā ayaṁ edisiṁ sumahatiṁ deviddhimupāgatā”ti taṁ imāhi gāthāhi pucchi –",
  "atk-s0506a1:2067_0": "795.",
  "atk-s0506a1:2068_0": "“Pītavatthe pītadhaje, pītālaṅkārabhūsite;",
  "atk-s0506a1:2069_0": "Pītacandanalittaṅge, pītauppalamālinī.",
  "atk-s0506a1:2070_0": "796.",
  "atk-s0506a1:2071_0": "“Pītapāsādasayane, pītāsane pītabhājane;",
  "atk-s0506a1:2072_0": "Pītachatte pītarathe, pītasse pītabījane.",
  "atk-s0506a1:2073_0": "797.",
  "atk-s0506a1:2074_0": "“Kiṁ kammamakarī bhadde, pubbe mānusake bhave;",
  "atk-s0506a1:2075_0": "Devate pucchitācikkha, kissa kammassidaṁ phala”nti.",
  "atk-s0506a1:2076_0": "Sāpissa imāhi gāthāhi byākāsi –",
  "atk-s0506a1:2077_0": "798.",
  "atk-s0506a1:2078_0": "“Kosātakī nāma latatthi bhante, tittikā anabhicchitā;",
  "atk-s0506a1:2079_0": "Tassā cattāri pupphāni, thūpaṁ abhihariṁ ahaṁ.",
  "atk-s0506a1:2080_0": "799.",
  "atk-s0506a1:2081_0": "“Satthu sarīramuddissa, vippasannena cetasā;",
  "atk-s0506a1:2082_0": "Nāssa maggaṁ avekkhissaṁ, na taggamanasā satī.",
  "atk-s0506a1:2083_0": "800.",
  "atk-s0506a1:2084_0": "“Tato maṁ avadhī gāvī, thūpaṁ apattamānasaṁ;",
  "atk-s0506a1:2085_0": "Tañcāhaṁ abhisañceyyaṁ, bhiyyo nūna ito siyā.",
  "atk-s0506a1:2086_0": "801.",
  "atk-s0506a1:2087_0": "“Tena kammena devinda, maghavā devakuñjara;",
  "atk-s0506a1:2088_0": "Pahāya mānusaṁ dehaṁ, tava sahabyamāgatā”ti.",
  "atk-s0506a1:2089_0": "795-6.",
  "atk-s0506a1:2089_1": "Tattha pītacandanalittaṅgeti suvaṇṇavaṇṇena candanena anulittasarīre.",
  "atk-s0506a1:2089_2": "Pītapāsādasayaneti sabbasovaṇṇamayena pāsādena suvaṇṇaparikkhittehi sayanehi ca samannāgate.",
  "atk-s0506a1:2089_3": "Evaṁ sabbattha heṭṭhā upari ca pītasaddena suvaṇṇameva gahitanti daṭṭhabbaṁ.",
  "atk-s0506a1:2090_0": "798.Latatthīti latā atthi.",
  "atk-s0506a1:2090_1": "Bhanteti sakkaṁ devarājānaṁ gāravena ālapati.",
  "atk-s0506a1:2090_2": "Anabhicchitāti na abhikaṅkhitā.",
  "atk-s0506a1:2091_0": "799.Sarīranti sarīrabhūtaṁ dhātuṁ.",
  "atk-s0506a1:2091_1": "Avayave cāyaṁ samudāyavohāro yathā “paṭo ḍaḍḍho, samuddo diṭṭho”ti ca.",
  "atk-s0506a1:2091_2": "Assāti gorūpassa.",
  "atk-s0506a1:2091_3": "Magganti āgamanamaggaṁ.",
  "atk-s0506a1:2091_4": "Na avekkhissanti na olokayiṁ. Kasmā?",
  "atk-s0506a1:2091_5": "Na taggamanasā satīti, tassaṁ gāviyaṁ gatamanā ṭhapitamanā na hontī, aññadatthu bhagavato thūpagatamanā eva samānāti attho.",
  "atk-s0506a1:2091_6": "“Tadaṅgamanasā satī”ti ca pāṭho, tadaṅge tassa bhagavato dhātuyā aṅge mano etissāti tadaṅgamanasā.",
  "atk-s0506a1:2091_7": "Evaṁbhūtā ahaṁ tadā tassā maggaṁ nāvekkhissanti dasseti.",
  "atk-s0506a1:2092_0": "800.Thūpaṁ apattamānasanti thūpaṁ cetiyaṁ asampattaajjhāsayaṁ, manasi bhavoti hi mānaso, ajjhāsayo manoratho.",
  "atk-s0506a1:2092_1": "“Thūpaṁ upagantvā pupphehi pūjessāmī”ti uppannamanorathassa asampuṇṇatāya evaṁ vuttaṁ.",
  "atk-s0506a1:2092_2": "Thūpaṁ cetiyaṁ pana pupphehi pūjanacittaṁ siddhameva, yena sā devaloke uppanna.",
  "atk-s0506a1:2092_3": "Tañcāhaṁ abhisañceyyanti tañce ahaṁ abhisañcineyyaṁ, pupphapūjanena hi puññaṁ ahaṁ thūpaṁ abhigantvā yathādhippāyaṁ pūjanena sammadeva cineyyaṁ upacineyyanti attho.",
  "atk-s0506a1:2092_4": "Bhiyyo nūna ito siyāti ito yathāladdhasampattitopi bhiyyo upari uttaritarā sampatti siyāti maññeti attho.",
  "atk-s0506a1:2093_0": "801.Maghavādevakuñjarāti ālapanaṁ.",
  "atk-s0506a1:2093_1": "Tattha devakuñjarāti sabbabalaparakkamādivisesehi devesu kuñjarasadiso.",
  "atk-s0506a1:2093_2": "Sahabyanti sahabhāvaṁ.",
  "atk-s0506a1:2094_0": "802.",
  "atk-s0506a1:2095_0": "“Idaṁ sutvā tidasādhipati, maghavā devakuñjaro;",
  "atk-s0506a1:2096_0": "Tāvatiṁse pasādento, mātaliṁ etadabravī”ti. –",
  "atk-s0506a1:2097_0": "Idaṁ dhammasaṅgāhakavacanaṁ. Tato sakko mātalipamukhassa devagaṇassa imāhi gāthāhi dhammaṁ desesi –",
  "atk-s0506a1:2098_0": "803.",
  "atk-s0506a1:2099_0": "“Passa mātali accheraṁ, cittaṁ kammaphalaṁ idaṁ;",
  "atk-s0506a1:2100_0": "Appakampi kataṁ deyyaṁ, puññaṁ hoti mahapphalaṁ.",
  "atk-s0506a1:2101_0": "804.",
  "atk-s0506a1:2102_0": "“Natthi citte pasannamhi, appakā nāma dakkhiṇā;",
  "atk-s0506a1:2103_0": "Tathāgate vā sambuddhe, atha vā tassa sāvake.",
  "atk-s0506a1:2104_0": "805.",
  "atk-s0506a1:2105_0": "“Ehi mātali amhepi, bhiyyo bhiyyo mahemase;",
  "atk-s0506a1:2106_0": "Tathāgatassa dhātuyo, sukho puññānamuccayo.",
  "atk-s0506a1:2107_0": "806.",
  "atk-s0506a1:2108_0": "“Tiṭṭhante nibbute cāpi, same citte samaṁ phalaṁ;",
  "atk-s0506a1:2109_0": "Cetopaṇidhihetuhi, sattā gacchanti suggatiṁ.",
  "atk-s0506a1:2110_0": "807.",
  "atk-s0506a1:2111_0": "“Bahūnaṁ vata atthāya, uppajjanti tathāgatā;",
  "atk-s0506a1:2112_0": "Yattha kāraṁ karitvāna, saggaṁ gacchanti dāyakā”ti.",
  "atk-s0506a1:2113_0": "802. Tattha pasādentoti pasanne karonto, ratanattaye saddhaṁ uppādentoti attho.",
  "atk-s0506a1:2114_0": "803.Cittanti vicittaṁ acinteyyaṁ.",
  "atk-s0506a1:2114_1": "Kammaphalanti deyyadhammassa anuḷārattepi khettasampattiyā ca cittasampattiyā ca uḷārassa puññakammassa phalaṁ passāti yojanā.",
  "atk-s0506a1:2114_2": "Appakampi kataṁ deyyaṁ, puññaṁ hoti mahapphalanti ettha katanti kāravasena sakkāravasena āyatane viniyuttaṁ.",
  "atk-s0506a1:2114_3": "Deyyanti dātabbavatthuṁ.",
  "atk-s0506a1:2114_4": "Puññanti tathāpavattaṁ puññakammaṁ.",
  "atk-s0506a1:2115_0": "804.",
  "atk-s0506a1:2115_1": "Idāni yattha appakampi kataṁ puññaṁ mahapphalaṁ hoti, taṁ pākaṭaṁ katvā dassento “natthi citte pasannamhī”ti gāthamāha.",
  "atk-s0506a1:2115_2": "Taṁ suviññeyyameva.",
  "atk-s0506a1:2116_0": "805-6.Amhepīti mayampi.",
  "atk-s0506a1:2116_1": "Mahemaseti mahāmase pūjāmase.",
  "atk-s0506a1:2116_2": "Cetopaṇidhihetu hīti attano cittassa sammadeva ṭhapananimittaṁ, attasammāpaṇidhānenāti attho.",
  "atk-s0506a1:2116_3": "Tenāha bhagavā –",
  "atk-s0506a1:2117_0": "“Na taṁ mātāpitā kayirā, aññe vāpi ca ñātakā;",
  "atk-s0506a1:2118_0": "Sammā paṇihitaṁ cittaṁ, seyyaso naṁ tato kare”ti. ;",
  "atk-s0506a1:2119_0": "Evañca pana vatvā sakko devānamindo uyyānakīḷāya ussāhaṁ paṭippassambhetvā tatova paṭinivattitvā attanā abhiṇhaṁ pūjaneyyaṭṭhānabhūte cūḷāmaṇicetiye sattāhaṁ pūjaṁ akāsi.",
  "atk-s0506a1:2119_1": "Atha aparena samayena devacārikaṁ gatassa āyasmato nāradattherassa taṁ pavattiṁ gāthāheva kathesi, thero dhammasaṅgāhakānaṁ ārocesi, te tathā naṁ saṅgahaṁ āropesunti.",
  "atk-s0506a1:2120_0": "Pītavimānavaṇṇanā niṭṭhitā.",
  "atk-s0506a1:2121_0": "10. Ucchuvimānavaṇṇanā",
  "atk-s0506a1:2122_0": "Obhāsayitvā pathaviṁ sadevakanti ucchuvimānaṁ.",
  "atk-s0506a1:2122_1": "Taṁ heṭṭhā ucchuvimānena pāḷito ca aṭṭhuppattito ca sadisameva.",
  "atk-s0506a1:2122_2": "Kevalaṁ tattha sassu suṇisaṁ pīṭhakena paharitvā māresi, idha pana leḍḍunāti ayameva viseso.",
  "atk-s0506a1:2122_3": "Vatthuno pana bhinnattā ubhayampi visuṁyeva saṅgahaṁ āruḷhanti veditabbaṁ.",
  "atk-s0506a1:2123_0": "808.",
  "atk-s0506a1:2124_0": "“Obhāsayitvā pathaviṁ sadevakaṁ, atirocasi candimasūriyā viya;",
  "atk-s0506a1:2125_0": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a1:2126_0": "809.",
  "atk-s0506a1:2127_0": "“Pucchāmi taṁ uppalamāladhārinī, āveḷinī kañcanasannibhattace;",
  "atk-s0506a1:2128_0": "Alaṅkate uttamavatthadhārinī, kā tvaṁ subhe devate vandase mamaṁ.",
  "atk-s0506a1:2129_0": "810.",
  "atk-s0506a1:2130_0": "“Kiṁ tvaṁ pure kammamakāsi attanā, manussabhūtā purimāya jātiyā;",
  "atk-s0506a1:2131_0": "Dānaṁ suciṇṇaṁ atha sīlasaññamaṁ, kenupapannā sugatiṁ yasassinī;",
  "atk-s0506a1:2132_0": "Devate pucchitācikkha, kissa kammassidaṁ phala”nti. –",
  "atk-s0506a1:2133_0": "Āyasmā mahāmoggallānatthero pucchi. Tato devatā imāhi gāthāhi byākāsi –",
  "atk-s0506a1:2134_0": "811.",
  "atk-s0506a1:2135_0": "“Idāni bhante imameva gāmaṁ, piṇḍāya amhākaṁ gharaṁ upāgami;",
  "atk-s0506a1:2136_0": "Tato te ucchussa adāsiṁ khaṇḍikaṁ, pasannacittā atulāya pītiyā.",
  "atk-s0506a1:2137_0": "812.",
  "atk-s0506a1:2138_0": "“Sassu ca pacchā anuyuñjate mamaṁ, kahaṁ nu ucchuṁ vadhuke avākiri;",
  "atk-s0506a1:2139_0": "Na chaḍḍitaṁ no pana khāditaṁ mayā, santassa bhikkhussa sayaṁ adāsahaṁ.",
  "atk-s0506a1:2140_0": "813.",
  "atk-s0506a1:2141_0": "“‘Tuyhaṁ nvidaṁ issariyaṁ atho mama’, itissā sassu paribhāsate mamaṁ;",
  "atk-s0506a1:2142_0": "Leḍḍuṁ gahetvā pahāraṁ adāsi me, tato cutā kālakatāmhi devatā.",
  "atk-s0506a1:2143_0": "814.",
  "atk-s0506a1:2144_0": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:2145_0": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:2146_0": "815.",
  "atk-s0506a1:2147_0": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:2148_0": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a1:2149_0": "816.",
  "atk-s0506a1:2150_0": "“Etādisaṁ puññaphalaṁ anappakaṁ, mahāvipākā mama ucchudakkhiṇā;",
  "atk-s0506a1:2151_0": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:2152_0": "817.",
  "atk-s0506a1:2153_0": "“Etādisaṁ puññaphalaṁ anappakaṁ, mahājutikā mama ucchudakkhiṇā;",
  "atk-s0506a1:2154_0": "Devindaguttā tidasehi rakkhitā, sahassanettoriva nandane vane.",
  "atk-s0506a1:2155_0": "818.",
  "atk-s0506a1:2156_0": "“Tuvañca bhante anukampakaṁ viduṁ, upecca vandiṁ kusalañca pucchisaṁ;",
  "atk-s0506a1:2157_0": "Tato te ucchussa adāsiṁ khaṇḍikaṁ, pasannacittā atulāya pītiyā”ti.",
  "atk-s0506a1:2158_0": "Sesaṁ vuttasadisamevāti.",
  "atk-s0506a1:2159_0": "Ucchuvimānavaṇṇanā niṭṭhitā.",
  "atk-s0506a1:2160_0": "11. Vandanavimānavaṇṇanā",
  "atk-s0506a1:2161_0": "Abhikkantenavaṇṇenāti vandanavimānaṁ.",
  "atk-s0506a1:2161_1": "Tassa kā uppatti?",
  "atk-s0506a1:2161_2": "Bhagavā sāvatthiyaṁ viharati jetavane anāthapiṇḍikassa ārāme.",
  "atk-s0506a1:2161_3": "Tena samayena sambahulā bhikkhū aññatarasmiṁ gāmakāvāse vassaṁ vasitvā vutthavassā pavāretvā senāsanaṁ paṭisāmetvā pattacīvaramādāya sāvatthiṁ uddissa bhagavantaṁ dassanatthāya gacchantā aññatarassa gāmassa majjhena atikkamanti.",
  "atk-s0506a1:2161_4": "Tattha aññatarā itthī te bhikkhū disvā pasannacittā sañjātagāravabahumānā pañcapatiṭṭhitena vanditvā sirasmiṁ añjaliṁ paggayha yāva dassanūpacārā pasādasommāni akkhīni ummīletvā olokentī aṭṭhāsi.",
  "atk-s0506a1:2161_5": "Sā aparena samayena kālaṁ katvā tāvatiṁsesu nibbatti.",
  "atk-s0506a1:2161_6": "Atha naṁ tattha dibbasampattiṁ anubhavantiṁ āyasmā mahāmoggallāno imāhi gāthāhi paṭipucchi –",
  "atk-s0506a1:2162_0": "819. “Abhikkantena vaṇṇena…pe…vaṇṇo ca te sabbadisā pabhāsatī”ti.",
  "atk-s0506a1:2163_0": "822. “Sā devatā attamanā…pe… yassa kammassidaṁ phalaṁ”.",
  "atk-s0506a1:2164_0": "823.",
  "atk-s0506a1:2165_0": "“Ahaṁ manussesu manussabhūtā, disvāna samaṇe sīlavante;",
  "atk-s0506a1:2166_0": "Pādāni vanditvā manaṁ pasādayiṁ, vittā cahaṁ añjalikaṁ akāsiṁ.",
  "atk-s0506a1:2167_0": "824.",
  "atk-s0506a1:2168_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2169_0": "Imāhi gāthāhi byākāsi.",
  "atk-s0506a1:2170_0": "823.",
  "atk-s0506a1:2170_1": "Tattha samaṇeti samitapāpe.",
  "atk-s0506a1:2170_2": "Sīlavanteti sīlaguṇayutte.",
  "atk-s0506a1:2170_3": "Manaṁ pasādayinti “sādhurūpā vatime ayyā dhammacārino samacārino brahmacārino”ti tesaṁ guṇe ārabbha cittaṁ pasādesiṁ.",
  "atk-s0506a1:2170_4": "Vittā cahaṁ añjalikaṁ akāsinti tuṭṭhā somanassajātā ahaṁ vandiṁ.",
  "atk-s0506a1:2170_5": "Pesalānaṁ bhikkhūnaṁ pasādavikasitāni akkhīni ummīletvā dassanamattampi imesaṁ sattānaṁ bahūpakāraṁ, pageva vandanāti.",
  "atk-s0506a1:2170_6": "Tenāha “tena metādiso vaṇṇo”tiādi.",
  "atk-s0506a1:2170_7": "Sesaṁ vuttanayameva.",
  "atk-s0506a1:2171_0": "Vandanavimānavaṇṇanā niṭṭhitā.",
  "atk-s0506a1:2172_0": "12. Rajjumālāvimānavaṇṇanā",
  "atk-s0506a1:2173_0": "Abhikkantenavaṇṇenāti rajjumālāvimānaṁ.",
  "atk-s0506a1:2173_1": "Tassa kā uppatti?",
  "atk-s0506a1:2173_2": "Bhagavā sāvatthiyaṁ viharati jetavane.",
  "atk-s0506a1:2173_3": "Tena samayena gayāgāmake aññatarassa brāhmaṇassa dhītā tasmiṁyeva gāme ekassa brāhmaṇakumārassa dinnā patikulaṁ gatā, tasmiṁ gehe issariyaṁ vattentī tiṭṭhati.",
  "atk-s0506a1:2173_4": "Sā tasmiṁ gehe dāsiyā dhītaraṁ disvā na sahati.",
  "atk-s0506a1:2173_5": "Diṭṭhakālato paṭṭhāya kodhena taṭataṭāyamānā akkosati paribhāsati, khaṭakañcassā deti.",
  "atk-s0506a1:2173_6": "Yadā pana sā vayappattiyā kiccasamatthā jātā, tadā naṁ jaṇṇukapparamuṭṭhīhi paharateva yathā taṁ purimajātīsu baddhāghātā.",
  "atk-s0506a1:2174_0": "Sā kira dāsī kassapadasabalassa kāle tassā sāminī ahosi, itarā dāsī.",
  "atk-s0506a1:2174_1": "Sā taṁ leḍḍudaṇḍādīhi muṭṭhiādīhi ca abhiṇhaṁ abhihanati.",
  "atk-s0506a1:2174_2": "Sā tena nibbinnā yathābalaṁ dānādīni puññāni katvā “anāgate ahaṁ sāminī hutvā imissā upari issariyaṁ vatteyya”nti patthanaṁ ṭhapesi.",
  "atk-s0506a1:2174_3": "Atha sā dāsī tato cutā aparāparaṁ saṁsarantī imasmiṁ buddhuppāde vuttanayena gayāgāmake brāhmaṇakule nibbattitvā patikulaṁ gatā, itarāpi tassā dāsī ahosi.",
  "atk-s0506a1:2174_4": "Evaṁ baddhāghātatāya sā taṁ viheṭheti.",
  "atk-s0506a1:2175_0": "Evaṁ viheṭhentī akāraṇeneva kesesu gahetvā hatthehi ca pādehi ca suhataṁ hani.",
  "atk-s0506a1:2175_1": "Sā nhāpitasālaṁ gantvā khuramuṇḍaṁ kāretvā agamāsi.",
  "atk-s0506a1:2175_2": "Sāminī “kiṁ je duṭṭhadāsi muṇḍanamattena tava vippamokkho”ti rajjuṁ sīse bandhitvā tattha naṁ gahetvā oṇametvā ghāteti, tassā tañca rajjuṁ apanetuṁ na deti.",
  "atk-s0506a1:2175_3": "Tato paṭṭhāya dāsiyā “rajjumālā”ti nāmaṁ ahosi.",
  "atk-s0506a1:2176_0": "Athekadivasaṁ satthā paccūsasamaye mahākaruṇāsamāpattito vuṭṭhāya lokaṁ volokento rajjumālāya sotāpattiphalūpanissayaṁ, tassā ca brāhmaṇiyā saraṇesu sīlesu ca patiṭṭhānaṁ disvā araññaṁ pavisitvā aññatarasmiṁ rukkhamūle nisīdi chabbaṇṇā buddharasmiyo vissajjento.",
  "atk-s0506a1:2176_1": "Rajjumālāpi kho divase divase tāya tathā viheṭhiyamānā “kiṁ me iminā dujjīvitenā”ti nibbinnarūpā jīvite maritukāmā ghaṭaṁ gahetvā udakatitthaṁ gacchantī viya gehato nikkhantā anukkamena vanaṁ pavisitvā bhagavato nisinnarukkhassa avidūre aññatarassa rukkhassa sākhāya rajjuṁ bandhitvā pāsaṁ katvā ubbandhitukāmā ito cito ca olokentī addasa bhagavantaṁ tattha nisinnaṁ pāsādikaṁ pasādanīyaṁ uttamadamathasamathamanuppattaṁ chabbaṇṇabuddharasmiyo vissajjentaṁ.",
  "atk-s0506a1:2176_2": "Disvā buddhagāravena ākaḍḍhiyamānahadayā “kiṁ nu kho bhagavā mādisānampi dhammaṁ deseti, yamahaṁ sutvā ito dujjīvitato mucceyya”nti cintesi.",
  "atk-s0506a1:2177_0": "Atha bhagavā tassā cittācāraṁ oloketvā “rajjumāle”ti āha.",
  "atk-s0506a1:2177_1": "Sā taṁ sutvā amatena viya abhisittā pītiyā nirantaraṁ phuṭṭhā bhagavantaṁ upasaṅkamitvā vanditvā ekamantaṁ aṭṭhāsi.",
  "atk-s0506a1:2177_2": "Tassā bhagavā anupubbikathānupubbakaṁ catusaccakathaṁ kathesi, sā sotāpattiphale patiṭṭhahi.",
  "atk-s0506a1:2177_3": "Satthā “vaṭṭati ettako rajjumālāya anuggaho, idānesā kenaci appadhaṁsiyā jātā”ti araññato nikkhamitvā gāmassa avidūre aññatarasmiṁ rukkhamūle nisīdi.",
  "atk-s0506a1:2177_4": "Rajjumālāpi attānaṁ vinipātetuṁ abhabbatāya khantimettānuddayasampannatāya ca “brāhmaṇī maṁ hanatu vā viheṭhetu vā yaṁ vā taṁ vā karotū”ti ghaṭena udakaṁ gahetvā gehaṁ agamāsi.",
  "atk-s0506a1:2177_5": "Sāmiko gehadvāre ṭhito taṁ disvā “tvaṁ ajja udakatitthaṁ gatā cirāyitvā āgatā, mukhavaṇṇo ca te ativiya vippasanno, tvañca aññena ākārena upaṭṭhāsi, kiṁ eta”nti pucchi.",
  "atk-s0506a1:2177_6": "Sā tassa taṁ pavattiṁ ācikkhi.",
  "atk-s0506a1:2178_0": "Brāhmaṇo tassā vacanaṁ sutvā tussitvā gehaṁ gantvā rajjumālāya upari “tayā na kiñci kātabba”nti suṇisāya vatvā tuṭṭhamānaso sīghataraṁ satthu santikaṁ gantvā vanditvā sādarena katapaṭisanthāro satthāraṁ nimantetvā attano gehaṁ ānetvā paṇītena khādanīyena bhojanīyena parivisitvā bhagavantaṁ bhuttāviṁ onītapattapāṇiṁ upasaṅkamitvā ekamantaṁ nisīdi, suṇisāpissa upasaṅkamitvā vanditvā ekamantaṁ nisīdi.",
  "atk-s0506a1:2178_1": "Gayāgāmavāsinopi brāhmaṇagahapatikā taṁ pavattiṁ sutvā bhagavantaṁ upasaṅkamitvā appekacce abhivādetvā ekamantaṁ nisīdiṁsu, appekacce sammodanīyaṁ katvā ekamantaṁ nisīdiṁsu.",
  "atk-s0506a1:2179_0": "Satthā rajjumālāya tassā ca brāhmaṇiyā purimajātīsu katakammaṁ vitthārato kathetvā sampattaparisāya anurūpaṁ dhammaṁ desesi.",
  "atk-s0506a1:2179_1": "Taṁ sutvā brāhmaṇī ca mahājano ca tattha sannipatito saraṇesu ca sīlesu ca patiṭṭhahi.",
  "atk-s0506a1:2179_2": "Satthā āsanā uṭṭhahitvā sāvatthimeva agamāsi.",
  "atk-s0506a1:2179_3": "Brāhmaṇo rajjumālaṁ dhītuṭṭhāne ṭhapesi.",
  "atk-s0506a1:2179_4": "Tassa suṇisā rajjumālaṁ piyacakkhūhi olokentī yāvajīvaṁ manāpeneva sinehena parihari.",
  "atk-s0506a1:2179_5": "Rajjumālā aparabhāge kālaṁ katvā tāvatiṁsesu nibbatti, accharāsahassañcassā parivāro ahosi.",
  "atk-s0506a1:2179_6": "Sā saṭṭhisakaṭabhārappamāṇehi dibbābharaṇehi paṭimaṇḍitattabhāvā accharāsahassaparivuttā nandanavanādīsu mahatiṁ dibbasampattiṁ anubhavamānā pamuditamanā vicarati.",
  "atk-s0506a1:2179_7": "Athāyasmā mahāmoggallāno devacārikaṁ gato taṁ mahantena dibbānubhāvena mahatiyā deviddhiyā vijjotamānaṁ disvā tāya katakammaṁ imāhi gāthāhi pucchi.",
  "atk-s0506a1:2180_0": "826.",
  "atk-s0506a1:2181_0": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:2182_0": "Hatthe pāde ca viggayha, naccasi suppavādite.",
  "atk-s0506a1:2183_0": "827.",
  "atk-s0506a1:2184_0": "“Tassā te naccamānāya, aṅgamaṅgehi sabbaso;",
  "atk-s0506a1:2185_0": "Dibbā saddā niccharanti, savanīyā manoramā.",
  "atk-s0506a1:2186_0": "828.",
  "atk-s0506a1:2187_0": "“Tassā te naccamānāya, aṅgamaṅgehi sabbaso;",
  "atk-s0506a1:2188_0": "Dibbā gandhā pavāyanti, sucigandhā manoramā.",
  "atk-s0506a1:2189_0": "829.",
  "atk-s0506a1:2190_0": "“Vivattamānā kāyena, yā veṇīsu piḷandhanā;",
  "atk-s0506a1:2191_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:2192_0": "830.",
  "atk-s0506a1:2193_0": "“Vaṭaṁsakā vātadhutā, vātena sampakampitā;",
  "atk-s0506a1:2194_0": "Tesaṁ suyyati nigghoso, tūriye pañcaṅgike yathā.",
  "atk-s0506a1:2195_0": "831.",
  "atk-s0506a1:2196_0": "“Yāpi te sirasmiṁ mālā, sucigandhā manoramā;",
  "atk-s0506a1:2197_0": "Vāti gandho disā sabbā, rukkho mañjūsako yathā.",
  "atk-s0506a1:2198_0": "832.",
  "atk-s0506a1:2199_0": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:2200_0": "Devate pucchitācikkha, kissa kammassidaṁ phala”nti.",
  "atk-s0506a1:2201_0": "826.",
  "atk-s0506a1:2201_1": "Tattha hatthe pāde ca viggayhāti hatthe ca pāde ca vividhehi ākārehi gahetvā, pupphamuṭṭhipupphañjaliādibhedassa sākhābhinayassa dassanavasena vividhehi ākārehi hatthe, ca, samapādādīnampi ṭhānavisesānaṁ dassanavasena vividhehi ākārehi pāde ca upādiyitvāti attho.",
  "atk-s0506a1:2201_2": "Ca-saddena sākhābhinayaṁ saṅgaṇhāti.",
  "atk-s0506a1:2201_3": "Naccasīti naṭasi.",
  "atk-s0506a1:2201_4": "Yā tvanti yā vuttanayavasena naccaṁ karosīti attho.",
  "atk-s0506a1:2201_5": "Suppavāditeti sundare pavajjane sati tava naccassa anurūpavasena vīṇāvaṁsamudiṅgatāḷādike vādiyamāne, pañcaṅgike tūriye paggayhamāneti attho.",
  "atk-s0506a1:2201_6": "Sesaṁ heṭṭhāvimāne vuttanayameva.",
  "atk-s0506a1:2202_0": "Evaṁ therena pucchitā sā devatā attano purimajātiādiṁ imāhi gāthāhi byākāsi –",
  "atk-s0506a1:2203_0": "833.",
  "atk-s0506a1:2204_0": "“Dāsī ahaṁ pure āsiṁ, gayāyaṁ brāhmaṇassahaṁ;",
  "atk-s0506a1:2205_0": "Appapuññā alakkhikā, rajjumālāti maṁ viduṁ.",
  "atk-s0506a1:2206_0": "834.",
  "atk-s0506a1:2207_0": "“Akkosānaṁ vadhānañca, tajjanāya ca uggatā;",
  "atk-s0506a1:2208_0": "Kuṭaṁ gahetvā nikkhamma, agañchiṁ udahāriyā.",
  "atk-s0506a1:2209_0": "835.",
  "atk-s0506a1:2210_0": "“Vipathe kuṭaṁ nikkhipitvā, vanasaṇḍaṁ upāgamiṁ;",
  "atk-s0506a1:2211_0": "‘Idhevāhaṁ marissāmi, ko attho jīvitena me’.",
  "atk-s0506a1:2212_0": "836.",
  "atk-s0506a1:2213_0": "“Daḷhaṁ pāsaṁ karitvāna, āsumbhitvāna pādape;",
  "atk-s0506a1:2214_0": "Tato disā vilokesiṁ, ‘ko nu kho vanamassito’.",
  "atk-s0506a1:2215_0": "837.",
  "atk-s0506a1:2216_0": "“Tatthaddasāsiṁ sambuddhaṁ, sabbalokahitaṁ muniṁ;",
  "atk-s0506a1:2217_0": "Nisinnaṁ rukkhamūlasmiṁ, jhāyantaṁ akutobhayaṁ.",
  "atk-s0506a1:2218_0": "838.",
  "atk-s0506a1:2219_0": "“Tassā me ahu saṁvego, abbhuto lomahaṁsano;",
  "atk-s0506a1:2220_0": "‘Ko nu kho vanamassito, manusso udāhu devatā’.",
  "atk-s0506a1:2221_0": "839.",
  "atk-s0506a1:2222_0": "“Pāsādikaṁ pasādanīyaṁ, vanā nibbanamāgataṁ;",
  "atk-s0506a1:2223_0": "Disvā mano me pasīdi, nāyaṁ yādisakīdiso.",
  "atk-s0506a1:2224_0": "840.",
  "atk-s0506a1:2225_0": "“Guttindriyo jhānarato, abahiggatamānaso;",
  "atk-s0506a1:2226_0": "Hito sabbassa lokassa, buddho ayaṁ bhavissati.",
  "atk-s0506a1:2227_0": "841.",
  "atk-s0506a1:2228_0": "“Bhayabheravo durāsado, sīhova guhamassito;",
  "atk-s0506a1:2229_0": "Dullabhāyaṁ dassanāya, pupphaṁ odumbaraṁ yathā.",
  "atk-s0506a1:2230_0": "842.",
  "atk-s0506a1:2231_0": "“So maṁ mudūhi vācāhi, ālapitvā tathāgato;",
  "atk-s0506a1:2232_0": "Rajjumāleti maṁvoca, saraṇaṁ gaccha tathāgataṁ.",
  "atk-s0506a1:2233_0": "843.",
  "atk-s0506a1:2234_0": "“Tāhaṁ giraṁ suṇitvāna, nelaṁ atthavatiṁ suciṁ;",
  "atk-s0506a1:2235_0": "Saṇhaṁ muduñca vagguñca, sabbasokāpanūdanaṁ.",
  "atk-s0506a1:2236_0": "844.",
  "atk-s0506a1:2237_0": "“Kallacittañca maṁ ñatvā, pasannaṁ suddhamānasaṁ;",
  "atk-s0506a1:2238_0": "Hito sabbassa lokassa, anusāsi tathāgato.",
  "atk-s0506a1:2239_0": "845.",
  "atk-s0506a1:2240_0": "“Idaṁ dukkhanti maṁvoca, ayaṁ dukkhassa sambhavo;",
  "atk-s0506a1:2241_0": "Dukkhanirodho maggo ca, añjaso amatogadho.",
  "atk-s0506a1:2242_0": "846.",
  "atk-s0506a1:2243_0": "“Anukampakassa kusalassa, ovādamhi ahaṁ ṭhitā;",
  "atk-s0506a1:2244_0": "Ajjhagā amataṁ santiṁ, nibbānaṁ padamaccutaṁ.",
  "atk-s0506a1:2245_0": "847.",
  "atk-s0506a1:2246_0": "“Sāhaṁ avaṭṭhitāpemā, dassane avikampinī;",
  "atk-s0506a1:2247_0": "Mūlajātāya saddhāya, dhītā buddhassa orasā.",
  "atk-s0506a1:2248_0": "848.",
  "atk-s0506a1:2249_0": "“Sāhaṁ ramāmi kīḷāmi, modāmi akutobhayā;",
  "atk-s0506a1:2250_0": "Dibbamālaṁ dhārayāmi, pivāmi madhumaddavaṁ.",
  "atk-s0506a1:2251_0": "849.",
  "atk-s0506a1:2252_0": "“Saṭṭhitūriyasahassāni, paṭibodhaṁ karonti me;",
  "atk-s0506a1:2253_0": "Āḷambo gaggaro bhīmo, sādhuvādī ca saṁsayo.",
  "atk-s0506a1:2254_0": "850.",
  "atk-s0506a1:2255_0": "“Pokkharo ca suphasso ca, viṇāmokkhā ca nāriyo;",
  "atk-s0506a1:2256_0": "Nandā ceva sunandā ca, soṇadinnā sucimhitā.",
  "atk-s0506a1:2257_0": "851.",
  "atk-s0506a1:2258_0": "“Alambusā missakesī ca, puṇḍarīkātidāruṇī;",
  "atk-s0506a1:2259_0": "Eṇīphassā suphassā ca, subhaddā muduvādinī.",
  "atk-s0506a1:2260_0": "852.",
  "atk-s0506a1:2261_0": "“Etā caññā ca seyyāse, accharānaṁ pabodhikā;",
  "atk-s0506a1:2262_0": "Tā maṁ kālenupāgantvā, abhibhāsanti devatā.",
  "atk-s0506a1:2263_0": "853.",
  "atk-s0506a1:2264_0": "“Handa naccāma gāyāma, handa taṁ ramayāmase;",
  "atk-s0506a1:2265_0": "Nayidaṁ akatapuññānaṁ, katapuññānamevidaṁ.",
  "atk-s0506a1:2266_0": "854.",
  "atk-s0506a1:2267_0": "“Asokaṁ nandanaṁ rammaṁ, tidasānaṁ mahāvanaṁ;",
  "atk-s0506a1:2268_0": "Sukhaṁ akatapuññānaṁ, idha natthi parattha ca.",
  "atk-s0506a1:2269_0": "855.",
  "atk-s0506a1:2270_0": "“Sukhañca katapuññānaṁ, idha ceva parattha ca;",
  "atk-s0506a1:2271_0": "Tesaṁ sahabyakāmānaṁ, kattabbaṁ kusalaṁ bahuṁ;",
  "atk-s0506a1:2272_0": "Katapuññā hi modanti, sagge bhogasamaṅgino.",
  "atk-s0506a1:2273_0": "856.",
  "atk-s0506a1:2274_0": "“Bahūnaṁ vata atthāya, uppajjanti tathāgatā;",
  "atk-s0506a1:2275_0": "Dakkhiṇeyyā manussānaṁ, puññakkhettānamākarā;",
  "atk-s0506a1:2276_0": "Yattha kāraṁ karitvāna, sagge modanti dāyakā”ti.",
  "atk-s0506a1:2277_0": "833.",
  "atk-s0506a1:2277_1": "Tattha dāsī ahaṁ pure āsinti pure purimajātiyaṁ ahaṁ antojātā dāsī ahosiṁ.",
  "atk-s0506a1:2277_2": "Tattha kassāti āha “gayāyaṁ brāhmaṇassaha”nti, gayānāmake gāme aññatarassa brāhmaṇassa.",
  "atk-s0506a1:2277_3": "Hanti nipātamattaṁ.",
  "atk-s0506a1:2277_4": "Appapuññāti mandabhāgyā apuññā.",
  "atk-s0506a1:2277_5": "Alakkhikāti nissirikā kālakaṇṇī.",
  "atk-s0506a1:2277_6": "Rajjumālāti maṁ vidunti, kese gahetvā ākaḍḍhanaparikaḍḍhanadukkhena muṇḍake kate punapi tadatthameva sīse daḷhaṁ bandhitvā ṭhapitarajjukuṇḍalakavasena “rajjumālā”ti maṁ manussā jāniṁsu.",
  "atk-s0506a1:2278_0": "834.Vadhānanti tāḷanānaṁ.",
  "atk-s0506a1:2278_1": "Tajjanāyāti bhayasaṁtajjanena.",
  "atk-s0506a1:2278_2": "Uggatāti uggatāya domanassuppattiyā.",
  "atk-s0506a1:2278_3": "Udahāriyāti udakahārikā, udakaṁ āharantī viya hutvāti adhippāyo.",
  "atk-s0506a1:2279_0": "835.Vipatheti apathe, maggato apakkamitvāti attho. Kvatthoti ko attho. Soyeva vā pāṭho.",
  "atk-s0506a1:2280_0": "836.Daḷhaṁ pāsaṁ karitvānāti bandhanapāsaṁ thiraṁ acchijjanakaṁ katvā.",
  "atk-s0506a1:2280_1": "Āsumbhitvāna pādapeti viṭape lagganavasena pādape rukkhe khipitvā.",
  "atk-s0506a1:2280_2": "Tato disā vilokesiṁ, ko nu kho vanamassitoti imaṁ vanaṁ pavisanavasena assito nu kho koci atthi, yato me maraṇantarāyo siyāti adhippāyo.",
  "atk-s0506a1:2281_0": "837.Sambuddhantiādi tadā tassā tādise nicchaye asatipi sabhāvavasena vuttaṁ.",
  "atk-s0506a1:2281_1": "Tassattho –",
  "atk-s0506a1:2281_2": "sayameva sammadeva ca sabbassāpi bujjhitabbassa buddhattā sambuddhaṁ, mahākaruṇāyogena hīnādibhedabhinnassa sabbassāpi lokassa ekantahitattā sabbalokahitaṁ, ubhayalokaṁ munanato muniṁ, nisajjāvasena kilesābhisaṅkhārehi ṭhānā cāvanābhāvena ca nisinnaṁ, ārammaṇūpanijjhānena lakkhaṇūpanijjhānena ca jhāyantaṁ, bodhimūleyeva bhayahetūnaṁ samucchinnattā kutocipi bhayābhāvato akutobhayanti veditabbaṁ.",
  "atk-s0506a1:2282_0": "838.Saṁvego nāma sahottappaṁ ñāṇaṁ, so tassā bhagavato dassanena uppajji.",
  "atk-s0506a1:2282_1": "Tenāha “tassā me ahu saṁvego”ti.",
  "atk-s0506a1:2283_0": "839.Pāsādikanti pasādāvahaṁ, dvattiṁsamahāpurisalakkhaṇaasītianubyañjanabyāmappabhāketumālālaṅkatāya samantapāsādikāya attano sarīrasobhāsampattiyā rūpakāyadassanabyāvaṭassa janassa sādhubhāvato pasādasaṁvaḍḍhananti attho.",
  "atk-s0506a1:2283_1": "Pasādanīyanti dasabala-catuvesārajjachaasādhāraṇañāṇa-aṭṭhārasāveṇika-buddhadhammapabhutiaparimāṇaguṇasamannāgatāya dhammakāyasampattiyā sarikkhakajanassa pasīditabbayuttaṁ, pāsādikanti attho.",
  "atk-s0506a1:2283_2": "Vanāti kilesavanato apakkamitvā.",
  "atk-s0506a1:2283_3": "Nibbanamāgatanti nittaṇhabhāvaṁ nibbānameva upagataṁ adhigataṁ.",
  "atk-s0506a1:2283_4": "Yādisakīdisoti yo vā so vā, pacurajanoti attho.",
  "atk-s0506a1:2284_0": "840-41.",
  "atk-s0506a1:2284_1": "Manacchaṭṭhānaṁ indriyānaṁ aggamaggagopanāya gopitattā guttindriyo.",
  "atk-s0506a1:2284_2": "Aggaphalajjhānābhiratiyā jhānarato.",
  "atk-s0506a1:2284_3": "Tato eva bahibhūtehi rūpādiārammaṇehi apakkamitvā visayajjhatte nibbāne ca ogāḷhacittatāya abahiggatamānaso.",
  "atk-s0506a1:2284_4": "Micchāgāhamocanabhayena vipallāsavantehi micchādiṭṭhikehi bhāyitabbato tesañca bhayajananato bhayabheravo.",
  "atk-s0506a1:2284_5": "Payogāsayavipannehi anupagamanīyato ca kenacipi anāsādanīyato ca durāsado.",
  "atk-s0506a1:2284_6": "Dullabhāyanti dullabho ayaṁ.",
  "atk-s0506a1:2284_7": "Dassanāyāti daṭṭhumpi.",
  "atk-s0506a1:2284_8": "Pupphaṁ odumbaraṁ yathāti yathā nāma udumbare bhavaṁ pupphaṁ dullabhadassanaṁ, kadācideva bhaveyya, na vā bhaveyya, evaṁ īdisassa uttamapuggalassāti attho.",
  "atk-s0506a1:2285_0": "842.Sotathāgato mudūhi vācāhi saṇhāya vācāya “rajjumāle”timaṁ ālapitvā āmantetvā saraṇaṁ gaccha tathāgatanti “tathā āgato”tiādinā tathāgataṁ sammāsambuddhaṁ saraṇaṁ gacchāti maṁ avoca abhāsīti yojanā.",
  "atk-s0506a1:2286_0": "843-4.Tāhanti taṁ ahaṁ.",
  "atk-s0506a1:2286_1": "Giranti vācaṁ.",
  "atk-s0506a1:2286_2": "Nelanti niddosaṁ.",
  "atk-s0506a1:2286_3": "Atthavatinti atthayuttaṁ sātthaṁ, ekantahitaṁ vā.",
  "atk-s0506a1:2286_4": "Vacīsoceyyatāya suciṁ.",
  "atk-s0506a1:2286_5": "Akakkhaḷatāya saṇhaṁ.",
  "atk-s0506a1:2286_6": "Veneyyānaṁ mudubhāvakarattā mudu.",
  "atk-s0506a1:2286_7": "Savanīyabhāvena vagguṁ.",
  "atk-s0506a1:2286_8": "Sabbasokāpanūdananti ñātibyasanādivasena uppajjanakassa sabbassāpi sokassa vinodanaṁ giraṁ sutvāna pasannacittā ahosinti sambandho.",
  "atk-s0506a1:2286_9": "Sabbametaṁ dānakathaṁ ādiṁ katvā ussakkitvā nekkhamme ānisaṁsaṁ vibhāvanavasena pavattitaṁ bhagavato anupubbikathaṁ sandhāya vadati.",
  "atk-s0506a1:2286_10": "Tenevāha “kallacittañca maṁ ñatvā”tiādi.",
  "atk-s0506a1:2287_0": "Tattha kallacittanti kammaniyacittaṁ, heṭṭhā pavattitadesanāya assaddhiyādīnaṁ cittadosānaṁ vigatattā uparidesanāya bhājanabhāvūpagamanena kammakkhamacittaṁ, bhāvanākammassa yoggacittanti attho.",
  "atk-s0506a1:2287_1": "Tenevāha “pasannaṁ suddhamānasa”nti.",
  "atk-s0506a1:2287_2": "Tattha “pasanna”nti iminā assaddhiyāpagamamāha, “suddhamānasa”nti iminā kāmacchandādiapagamanena muducittataṁ udaggacittatañca dasseti.",
  "atk-s0506a1:2287_3": "Anusāsīti ovadi, sāmukkaṁsikāya dhammadesanāya saha upāyena pavattinivattiyo upadisīti attho.",
  "atk-s0506a1:2287_4": "Tenevāha “idaṁ dukkha”ntiādi.",
  "atk-s0506a1:2287_5": "Anusāsitākāradassanañhetaṁ.",
  "atk-s0506a1:2288_0": "845.",
  "atk-s0506a1:2288_1": "Tattha idaṁ dukkhanti maṁvocāti idaṁ taṇhāvajjaṁ tebhūmakaṁ dhammajātaṁ bādhakasabhāvattā kucchikaṁ hutvā tucchasabhāvattā tathattā ca dukkhaṁ ariyasaccanti mayhaṁ abhāsi.",
  "atk-s0506a1:2288_2": "Ayaṁ dukkhassa sambhavoti ayaṁ āmataṇhādibhedā taṇhā yathāvuttassa dukkhassa sambhavo pabhavo uppatti hetu samudayo ariyasaccanti.",
  "atk-s0506a1:2288_3": "Dukkhanirodhoti dukkhassa santibhāvo asaṅkhatadhātu nirodho ariyasaccanti.",
  "atk-s0506a1:2288_4": "Antadvayassa parivajjanato añjaso nibbānagāminipaṭipadābhāvato amatogadho maggo ariyasaccanti maṁ avocāti sambandho.",
  "atk-s0506a1:2289_0": "846.Kusalassāti ovādadāne veneyyadamane chekassa, appamādapaṭipattiyā vā matthakappattiyā anavajjassa.",
  "atk-s0506a1:2289_1": "Ovādamhi ahaṁ ṭhitāti yathāvutte ovāde anusiṭṭhiyaṁ sikkhāttayapāripūriyā saccapaṭivedhena ahaṁ patiṭṭhitā.",
  "atk-s0506a1:2289_2": "Tenāha “ajjhagā amataṁ santiṁ, nibbānaṁ padamaccuta”nti, idaṁ ovāde patiṭṭhānassa kāraṇavacanaṁ.",
  "atk-s0506a1:2289_3": "Yā niccatāya maraṇābhāvato amataṁ, sabbadukkhavūpasamatāya santiṁ, adhigatānaṁ acavanahetutāya accutaṁ nibbānaṁ padaṁ ajjhagā adhigañchi, sā ekaṁsena satthu ovāde patiṭṭhitā nāmāti.",
  "atk-s0506a1:2290_0": "847.Avaṭṭhitāpemāti daḷhabhattī ratanattaye niccalapasādasinehā. Kasmā?",
  "atk-s0506a1:2290_1": "Yasmā dassane avikampinī, “sammāsambuddho bhagavā, svākkhāto dhammo, suppaṭipanno saṅgho”ti etasmiṁ sammādassane acalā kenaci acālanīyā.",
  "atk-s0506a1:2290_2": "Kena panetaṁ avikampananti āha “mūlajātāyasaddhāyā”ti.",
  "atk-s0506a1:2290_3": "Ayaṁ “itipi so bhagavā araha”ntiādinā sammāsambuddhe, “svākkhāto bhagavatā dhammā’tiādinā tassa dhamme, “suppaṭipanno bhagavato sāvakasaṅgho”tiādinā tassa saṅghe ca saccābhisamayasaṅkhātena mūlena jātamūlā saddhā, tāya ahaṁ avikampinīti dasseti.",
  "atk-s0506a1:2290_4": "Tato eva dhītā buddhassa orasāti sammāsambuddhassa ure vāyāmajanitābhijātitāya orasaputtī.",
  "atk-s0506a1:2291_0": "848.Sāhaṁ ramāmīti sā ahaṁ tadā ariyāya jātiyā idāni devūpapattiyā āgatā maggaratiyā phalaratiyā ca ramāmi, kāmaguṇaratiyā kīḷāmi, ubhayenāpi modāmi.",
  "atk-s0506a1:2291_1": "Attānuvādabhayādīnaṁ apagatattā akutobhayā.",
  "atk-s0506a1:2291_2": "Madhumaddavanti madhusaṅkhātaṁ maddavakaraṁ, naccanagāyanakālesu sarīrassa sarassa ca mudubhāvāvahaṁ gandhapānaṁ sandhāya vadati.“Madhumādava”ntipi paṭhanti, ādavaṁ yāvadavaṁ yāvadeva davatthaṁ madhuraṁ pivāmīti attho.",
  "atk-s0506a1:2292_0": "849.Puññakkhettānamākarāti sadevakassa lokassa puññakkhettabhūtānaṁ ariyānaṁ maggaphalaṭṭhānaṁ ariyasaṅghassa ākarā uppattiṭṭhānaṁ tathāgatā.",
  "atk-s0506a1:2292_1": "Yathāti yasmiṁ puññakkhette.",
  "atk-s0506a1:2292_2": "Sesaṁ vuttanayameva.",
  "atk-s0506a1:2293_0": "Athāyasmā mahāmoggallāno attanā ca devatāya ca pavattitaṁ imaṁ kathāsallāpaṁ manussalokaṁ āgantvā bhagavato ārocesi.",
  "atk-s0506a1:2293_1": "Bhagavā tamatthaṁ aṭṭhuppattiṁ katvā sampattaparisāya dhammaṁ desesi.",
  "atk-s0506a1:2293_2": "Sā desanā mahājanassa sātthikā ahosīti.",
  "atk-s0506a1:2294_0": "Rajjumālāvimānavaṇṇanā niṭṭhitā.",
  "atk-s0506a1:2295_0": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:2296_0": "Dvādasavatthupaṭimaṇḍitassa catutthassa mañjiṭṭhakavaggassa",
  "atk-s0506a1:2297_0": "Atthavaṇṇanā niṭṭhitā.",
  "atk-s0506a1:2298_0": "Niṭṭhitā ca itthivimānavaṇṇanā."
}