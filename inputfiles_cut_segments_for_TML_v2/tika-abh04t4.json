{
  "tika-abh04t4:0_0": "Kāmāvacarakusalapadabhājanīyavaṇṇanā",
  "tika-abh04t4:1_0": "1.Appetunti nigametuṁ.",
  "tika-abh04t4:1_1": "“Padabhājanīyaṁ na vutta”nti padabhājanīyāvacanena appanāvarodhaṁ sādhetvā padabhājanīyāvacanassa kāraṇaṁ vadanto “sarūpenā”tiādimāha.",
  "tika-abh04t4:1_2": "Tattha “phasso hotī”tiādīsu hoti-saddo atthi-saddena anānatthoti adhippāyena vuttaṁ “dutiyena hoti-saddenā”ti.",
  "tika-abh04t4:1_3": "Pubbe aṭṭhakathādhippāyena vatvā yathāvuttassa pāḷippadesassa appanāvarodho samatthitoti attano adhippāyaṁ dassento “saṅkhepenā”tiādimāha.",
  "tika-abh04t4:2_0": "Ñātuṁicchitoti lakkhaṇassa pucchāvisayataṁ dassetuṁ vuttaṁ.",
  "tika-abh04t4:2_1": "Yena kenacīti dassanādivisesayuttena, itarena vā.",
  "tika-abh04t4:2_2": "Avatthāviseso hi ñāṇassa dassanatulanatīraṇāni.",
  "tika-abh04t4:2_3": "“Adiṭṭhata”ntiādīsu āhāti yojetabbaṁ, sabbattha ca lakkhaṇassāti.",
  "tika-abh04t4:2_4": "Tañhettha adhikatanti.",
  "tika-abh04t4:2_5": "Adiṭṭhaṁ jotīyati etāyāti etena diṭṭhaṁ saṁsandati etāyāti diṭṭhasaṁsandanā.",
  "tika-abh04t4:2_6": "Vimatiṁ chindati etāyāti vimaticchedanāti etāsampi saddattho nayato dassito, atthato pana sabbāpi tathāpavattaṁ vacanaṁ, taduppādako vā cittuppādoti veditabbaṁ.",
  "tika-abh04t4:3_0": "Aññamaññato pabhijjatīti pabhedo, viseso, tena pabhedena.",
  "tika-abh04t4:3_1": "Dhammānaṁ desananti kiñcāpi samayabhūmijātiārammaṇasabhāvādivasena anavasesappabhedapariggahato niddesadesanāva vattuṁ yuttā, tathāpi kusalādimātikāpadasaṅgahitavisesoyeva idha pabhedoti adhippetoti vuttaṁ “pabheda…pe…",
  "tika-abh04t4:3_2": "desanaṁ āhā”ti.",
  "tika-abh04t4:3_3": "Tenevāha aṭṭhakathāyaṁ “kusala…pe…",
  "tika-abh04t4:3_4": "dīpetvāti phasso hoti…pe…",
  "tika-abh04t4:3_5": "avikkhepo hotī”ti.",
  "tika-abh04t4:3_6": "“Phasso phusanā”tiādinā ca pabhedavantova sātisayaṁ niddiṭṭhā, na pana mātikāyaṁ vuttappabhedoti pabhedavantadassanaṁ niddeso.",
  "tika-abh04t4:3_7": "Idaṁ vuttaṁ hotītiādinā “pabhede…pe…",
  "tika-abh04t4:3_8": "dassanattha”nti imassa vākyassa piṇḍatthamāha.",
  "tika-abh04t4:3_9": "Yadi dhammā eva pucchitabbā vissajjetabbā ca, kasmā kusalāti pabhedavacananti āha “te panā”tiādi.",
  "tika-abh04t4:3_10": "Na hi pabhedehi vinā pabhedavanto atthīti.",
  "tika-abh04t4:3_11": "“Ime dhammā kusalā”ti etena “phasso hotī”ti, “phasso phusanā”ti ca ādinā uddiṭṭhaniddiṭṭhānaṁ dhammānaṁ kusalabhāvo vissajjito hotīti iminā adhippāyena “ime dhammā kusalāti vissajjanepī”ti āha.",
  "tika-abh04t4:3_12": "Imasmiñhīti hi-saddo kāraṇattho.",
  "tika-abh04t4:3_13": "Tena yasmā dhammāva desetabbā, te ca kusalā…pe…",
  "tika-abh04t4:3_14": "bhedā desetabbā, tasmāti evaṁ vā yojanā.",
  "tika-abh04t4:3_15": "Dhammānamevāti avadhāraṇaphalaṁ dasseti “avohāradesanāto”ti.",
  "tika-abh04t4:3_16": "Atthānañcāti ca-saddena “phasso phusanā”ti evamādisabhāvaniruttiṁ yathāvuttadhammādiñāṇañca saṅgaṇhāti.",
  "tika-abh04t4:3_17": "“Iti evaṁ ayaṁ pavattetabbo nivattetabbo cā”ti tathā tathā vidhetabbabhāvo itikattabbatā, tāya yutto iti…pe…",
  "tika-abh04t4:3_18": "yutto, tassa vidhetabbassāti attho, visesanattā pabhedassāti adhippāyo.",
  "tika-abh04t4:4_0": "Itikattabbatāyuttassa visesitabbattā uddeso dhammappadhāno, tasmā tattha dhammassa visesitabbattā “kusalā dhammā”ti ayaṁ padānukkamo kato.",
  "tika-abh04t4:4_1": "Pucchā saṁsayitappadhānā anicchitanicchayanāya pavattetabbattā.",
  "tika-abh04t4:4_2": "Tena sabbadhammesu samugghāṭitavicikicchānusayānampi pucchā desetabbapuggalagatasaṁsayāpattiṁ attani āropetvā saṁsayāpannehi viya pavattīyatīti dasseti.",
  "tika-abh04t4:4_3": "Kāmāvacarādibhedo viya kusalādibhāvena kusalādibhedo dhammabhāvena niyatoti dhammāti vutte nicchayābhāvato “kusalā nu kho akusalā nu kho”tiādinā saṁsayo hotīti āha “kusalādibhedo pana saṁsayito”ti.",
  "tika-abh04t4:4_4": "Dhammabhāvo pana kusalādīsu ekantikattā nicchitoyevāti vuttaṁ “na ca dhammabhāvo saṁsayito”ti.",
  "tika-abh04t4:4_5": "Tena saṁsayito nicchetabbabhāvena padhāno ettha kusalabhāvo, na tathā dhammabhāvoti dhammā kusalāti vuttanti dasseti.",
  "tika-abh04t4:5_0": "Cittuppādasamayeti cittassa uppajjanasamaye.",
  "tika-abh04t4:5_1": "“Atha vijjamāne”ti ettha atha-saddassa atthamāha “pacchā”ti.",
  "tika-abh04t4:5_2": "Bhojanagamanādīhi samayekadesanānattaṁ dassetvā avasesanānattaṁ dassetuṁ “samavāyādī”ti vuttaṁ.",
  "tika-abh04t4:5_3": "Visesitāti etena “niyamitā”ti padassa atthaṁ vivarati, tasmā yathāvuttacittavisesitabbato samayatoti attho.",
  "tika-abh04t4:5_4": "Yathādhippetānanti kāmāvacarādivisesayuttānaṁ.",
  "tika-abh04t4:5_5": "“Tasmiṁ samaye”ti cittuppattiyā visesitabbopi samayo yena cittena uppajjamānena visesīyati, tasseva cittassa “yasmiṁ samaye”ti ettha sayaṁ visesanabhāvaṁ āpajjati.",
  "tika-abh04t4:5_6": "Tathā “tasmiṁ samaye”ti ettha visesanabhūtaṁ cittaṁ attanā visesitabbasamayassa upakāratthaṁ “yasmiṁ samaye…pe…",
  "tika-abh04t4:5_7": "citta”nti visesitabbabhāvaṁ āpajjati.",
  "tika-abh04t4:5_8": "Upakāroti ca aññamaññaṁ avacchedakāvacchinditabbabhāvoti daṭṭhabbaṁ.",
  "tika-abh04t4:5_9": "Purimadhammānaṁ bhaṅgasamakālaṁ, bhaṅgānantarameva vā pacchimadhammānaṁ uppatti purimapacchimānaṁ nirantaratā kenaci anantaritatā.",
  "tika-abh04t4:5_10": "Yāya bhāvapakkhassa balavabhāvena paṭicchādito viya hutvā abhāvapakkho na paññāyatīti tadevetanti gahaṇavasena pacurajano vipariyesito, soyamattho alātacakkena supākaṭo hoti.",
  "tika-abh04t4:5_11": "Tenevāha “ekībhūtānamivā”ti.",
  "tika-abh04t4:5_12": "Ekasamūhavasena ekībhūtānamiva pavatti samūhaghanatā, dubbiññeyyakiccabhedavasena ekībhūtānamiva pavatti kiccaghanatāti yojanā.",
  "tika-abh04t4:5_13": "Ettha ca paccayapaccayuppannabhāvena pavattamānānaṁ anekesaṁ dhammānaṁ kālasabhāvabyāpārārammaṇehi dubbiññeyyabhedatāya ekībhūtānamiva gahetabbatā yathākkamaṁ santatighanatādayoti daṭṭhabbaṁ.",
  "tika-abh04t4:6_0": "Sahakārīkāraṇasannijjhaṁ sametīti samayo, samavetīti atthoti samaya-saddassa samavāyatthataṁ dassento “paccayasāmaggi”nti āha.",
  "tika-abh04t4:6_1": "Sameti samāgacchati ettha maggabrahmacariyaṁ tadādhārapuggalehīti samayo, khaṇo.",
  "tika-abh04t4:6_2": "Samenti ettha, etena vā, samāgacchanti dhammā sahajātadhammehi uppādādīhi vāti samayo, kālo.",
  "tika-abh04t4:6_3": "Dhammappavattimattatāya atthato abhūtopi hi kālo dhammappavattiyā adhikaraṇaṁ karaṇaṁ viya ca parikappanāmattasiddhena rūpena voharīyatīti.",
  "tika-abh04t4:6_4": "Samaṁ, saha vā avayavānaṁ ayanaṁ pavatti avaṭṭhānanti samayo, samūho yathā “samudāyo”ti.",
  "tika-abh04t4:6_5": "Avayavasahāvaṭṭhānameva hi samūho.",
  "tika-abh04t4:6_6": "Paccayantarasamāgame eti phalaṁ etasmā uppajjati pavattati cāti samayo, hetu yathā “samudayo”ti.",
  "tika-abh04t4:6_7": "Sameti sambandho eti savisaye pavattati, sambandhā vā ayanti etenāti samayo, diṭṭhi.",
  "tika-abh04t4:6_8": "Diṭṭhisaṁyojanena hi sattā ativiya bajjhantīti.",
  "tika-abh04t4:6_9": "Samayanaṁ saṅgati samodhānanti samayo, paṭilābho.",
  "tika-abh04t4:6_10": "Samassa nirodhassa yānaṁ, sammā vā yānaṁ apagamo appavattīti samayo, pahānaṁ.",
  "tika-abh04t4:6_11": "Abhimukhabhāvena sammā etabbo abhisametabbo adhigantabboti aviparīto sabhāvo abhisamayo.",
  "tika-abh04t4:6_12": "Abhimukhabhāvena sammā vā eti gacchati bujjhatīti abhisamayo, avirādhetvā dhammānaṁ aviparītasabhāvāvabodho.",
  "tika-abh04t4:6_13": "Ettha ca upasaggānaṁ jotakamattattā tassa tassa atthassa vācako samaya-saddo evāti saupasaggopi vutto.",
  "tika-abh04t4:6_14": "Tānevāti pīḷanādīneva.",
  "tika-abh04t4:6_15": "Vipphārikatā seribhāvena kiriyāsu ussāhanaparinipphanno.",
  "tika-abh04t4:7_0": "Kesucīti akusalavipākādīsu.",
  "tika-abh04t4:7_1": "Khaṇassa asambhavo tena vinābhāvoti āha “nanū”tiādi.",
  "tika-abh04t4:7_2": "Dhammenevāti visesantararahitena.",
  "tika-abh04t4:7_3": "Taṁyeva hi avadhāraṇena nivattitaṁ visesaṁ dasseti “na tassa pavattitthā”tiādinā.",
  "tika-abh04t4:7_4": "Yathā vā tathā vāti kālena loko pavattati nivattatīti vā kālo nāma bhāvo vattanalakkhaṇo bhāvānaṁ pavattiokāsadāyakoti vā yena tena pakārena.",
  "tika-abh04t4:7_5": "Idha uttamahetuno sambhavo eva natthīti hetuhetusādhāraṇahetūyeva paṭisedheti.",
  "tika-abh04t4:7_6": "Tappaccayataṁ anekapaccayataṁ.",
  "tika-abh04t4:8_0": "Pakatissaravādaggahaṇaṁ nidassanamattaṁ daṭṭhabbaṁ.",
  "tika-abh04t4:8_1": "Pajāpatipurisakālavādādayopi “ekakāraṇavādo”ti.",
  "tika-abh04t4:8_2": "Vā-saddena vā tesampi saṅgaho daṭṭhabbo.",
  "tika-abh04t4:8_3": "Avayava…pe…",
  "tika-abh04t4:8_4": "dāyo vutto avayavadhammena samudāyassa apadisitabbattā, yathā “samaṁ cuṇṇaṁ, alaṅkato devadatto”ti ca.",
  "tika-abh04t4:8_5": "Anipphādanaṁ nipphādanābhāvo ahetubhāvo.",
  "tika-abh04t4:8_6": "Nipphādetuṁ asamatthassa pana paccayantarānaṁ sahassepi samāgate nattheva samatthatāti āha “nipphādanasamatthassā”ti.",
  "tika-abh04t4:8_7": "Ettha ca sahakārīkāraṇāyattā phaluppādanā paccayadhammānaṁ aññamaññāpekkhāti vuttāti apekkhā viyāti apekkhā daṭṭhabbā.",
  "tika-abh04t4:9_0": "Nibyāpāresu abyāvaṭesu.",
  "tika-abh04t4:9_1": "Ekekasminti aṭṭhakathāyaṁ āmeḍitavacanassa luttaniddiṭṭhataṁ dasseti.",
  "tika-abh04t4:9_2": "Sati ca āmeḍite siddho bahubhāvoti.",
  "tika-abh04t4:9_3": "Andhasataṁ passatīti ca paccattavacanaṁ niddhāraṇe bhummavasena pariṇāmetvā “andhasate”ti āha.",
  "tika-abh04t4:9_4": "Tathā ekekasminti iminā visuṁ asamatthatā jotitāti andhasataṁ passatīti samuditaṁ passatīti atthato ayamattho āpannoti āha “andhasataṁ sahitaṁ passatīti adhippāyo”ti.",
  "tika-abh04t4:9_5": "Aññathāti yathārutavasena atthe gayhamāne.",
  "tika-abh04t4:9_6": "Yasmā asā…pe…",
  "tika-abh04t4:9_7": "siddho sivikubbahanādīsu, tasmā nāyamattho sādhetabbo.",
  "tika-abh04t4:9_8": "Idāni tassatthassa supākaṭabhāvena asādhetabbataṁ dassento “visu”ntiādimāha.",
  "tika-abh04t4:10_0": "Etenupāyenāti yoyaṁ khaṇasaṅkhāto samayo kusaluppattiyā dullabhabhāvaṁ dīpeti.",
  "tika-abh04t4:10_1": "Attano dullabhatāyāti ettha khaṇattho vā samaya-saddo khaṇasaṅkhāto samayoti attho vutto.",
  "tika-abh04t4:10_2": "Etena upāyabhūtena nayabhūtena.",
  "tika-abh04t4:10_3": "Yojanā kātabbāti etthāyaṁ yojanā –",
  "tika-abh04t4:10_4": "samavāya…pe…",
  "tika-abh04t4:10_5": "vuttiṁ dīpeti sayaṁ paccayasāmaggibhāvato, samavāyattho vā samaya-saddo samavāyasaṅkhāto samayo.",
  "tika-abh04t4:10_6": "So yāya paccayasāmaggiyā satīti imassa atthassa pakāsanavasena dhammānaṁ anekahetuto vuttiṁ dīpeti. Kāla…pe…",
  "tika-abh04t4:10_7": "parittataṁ dīpeti attano atiparittatāya.",
  "tika-abh04t4:10_8": "Samūha…pe…",
  "tika-abh04t4:10_9": "sahuppattiṁ dīpeti sayaṁ dhammānaṁ samudāyabhāvato. Hetu…pe…",
  "tika-abh04t4:10_10": "vuttitaṁ dīpeti sati eva attani attano phalānaṁ sambhavatoti.",
  "tika-abh04t4:10_11": "Atthapakkhe ca saddapakkhe ca yasmiṁ atiparitte kāle yasmiṁ dhammasamudāye yamhi hetumhi satīti etassa atthassa ñāpanavasena tadādhārāya tadadhīnāya ca kusaladhammappavattiyā duppaṭivijjhataṁ anekesaṁ sahuppattiṁ parādhīnappattiñca dīpetīti.",
  "tika-abh04t4:11_0": "Daḷhadhammā dhanuggahāti daḷhadhanuno issāsā.",
  "tika-abh04t4:11_1": "Daḷhadhanu nāma dvisahassathāmaṁ vuccati.",
  "tika-abh04t4:11_2": "Dvisahassathāmanti ca yassa āropitassa jiyābaddho lohasīsādīnaṁ bhāro daṇḍe gahetvā yāva kaṇḍappamāṇā ukkhittassa pathavito muccati.",
  "tika-abh04t4:11_3": "Sikkhitāti dasadvādasavassāni ācariyakule uggahitasippā.",
  "tika-abh04t4:11_4": "Katahatthāti dhanusmiṁ ciṇṇavasībhāvā.",
  "tika-abh04t4:11_5": "Koci sippameva uggaṇhāti, katahattho na hoti, ime pana na tathāti dasseti.",
  "tika-abh04t4:11_6": "Katupāsanāti rājakulādīsu dassitasippā.",
  "tika-abh04t4:11_7": "Catuddisā ṭhitā assūti ekasmiṁyeva padese thambhaṁ vā rukkhaṁ vā yaṁ kiñci ekaṁyeva nissāya catuddisābhimukhā ṭhitā siyunti attho.",
  "tika-abh04t4:11_8": "Evaṁ vuttajavanapurisassāti na evarūpo puriso koci bhūtapubbo aññatra bodhisattena.",
  "tika-abh04t4:11_9": "So hi javanahaṁsakāle evarūpamakāsi.",
  "tika-abh04t4:11_10": "Sutte pana abhūtaparikappanavasena upamāmattaṁ āhaṭaṁ.",
  "tika-abh04t4:11_11": "Tapparabhāvāti tapparabhāvato hetusaṅkhātassa samayassa parāyattavuttidīpane ekantabyāvaṭasabhāvatoti attho.",
  "tika-abh04t4:11_12": "Ye pana “tapparabhāvo”ti paṭhanti, tesaṁ paccayāyattavuttidīpanato tapparabhāvo hetusaṅkhātassa samayassa, tasmā tassa parāyattavuttidīpanatā vuttāti yojanā.",
  "tika-abh04t4:11_13": "Samudāyāyattatādīpane tapparo, tadekadesāyattatādīpane tapparo na hotīti āha “atapparabhāvato”ti.",
  "tika-abh04t4:12_0": "Nanu ca taṁ taṁ upādāya paññatto kālo vohāramattako, so kathaṁ ādhāro tattha vuttadhammānanti āha “kālopi hī”tiādi.",
  "tika-abh04t4:12_1": "Yadi kiriyāya kiriyantaralakkhaṇaṁ bhāvenabhāvalakkhaṇaṁ, kā panettha lakkhaṇakiriyāti āha “ihāpī”tiādi.",
  "tika-abh04t4:12_2": "Lakkhaṇabhūtabhāvayuttoti iti-saddo hetuattho.",
  "tika-abh04t4:12_3": "Idaṁ vuttaṁ hoti –",
  "tika-abh04t4:12_4": "yasmā sattāsaṅkhātāya lakkhaṇakiriyāya yutto samayo, tasmā tattha bhūminiddesoti.",
  "tika-abh04t4:13_0": "Uddānatoti yadi saṅkhepatoti attho.",
  "tika-abh04t4:13_1": "Nanu ca avasiṭṭhakilesādayo viya kilesakāmopi assādetabbatāya vatthukāme samavaruddho ñāṇaṁ viya ñeyyeti saṅkhepato ekoyeva kāmo siyāti anuyogaṁ sandhāyāha “kilesakāmo”tiādi.",
  "tika-abh04t4:13_2": "Sahitassāti visayavisayibhāvena avaṭṭhitassa.",
  "tika-abh04t4:13_3": "“Uddānato dve kāmā”ti kiñcāpi sabbe kāmā uddiṭṭhā, “catunnaṁ apāyāna”ntiādinā pana visayassa visesitattā orambhāgiyakilesabhūto kāmarāgo idha kilesakāmoti gahitoti “tenā”tiādimāha.",
  "tika-abh04t4:13_4": "Codako tassa adhippāyaṁ ajānanto “nanu cā”tiādinā anuyuñjati.",
  "tika-abh04t4:13_5": "Itaro pana “bahalakilesassā”tiādinā attano adhippāyaṁ vivarati.",
  "tika-abh04t4:14_0": "Kāmāvacaradhammesu vimānakapparukkhādippakāresu parittakusalādīsu vā.",
  "tika-abh04t4:14_1": "Nanu ca “catunnaṁ apāyāna”nti visayassa visesitattā rūpārūpadhātuggahaṇassa asambhavoyevāti?",
  "tika-abh04t4:14_2": "Na, “uddānato dve kāmā”ti niravasesato kāmānaṁ uddiṭṭhattā.",
  "tika-abh04t4:14_3": "Uddiṭṭhepi hi kāmasamudāye yathā tadekadesova gayhati, taṁ dassetuṁ “duvidho”tiādimāha.",
  "tika-abh04t4:14_4": "Kāmarāgo pañcakāmaguṇiko rāgo.",
  "tika-abh04t4:14_5": "Kāmataṇhā kāmāvacaradhammavisayā taṇhā.",
  "tika-abh04t4:14_6": "Nirodhataṇhā ucchedadiṭṭhisahagato rāgo.",
  "tika-abh04t4:14_7": "Idhāti ekādasavidhe padese.",
  "tika-abh04t4:14_8": "Yadi anavasesappavatti adhippetā, “duvidhopeso”ti na vattabbaṁ vatthukāmekadesassa idha appavattanatoti anuyogena yebhuyyabhāvato anavaseso viya anavasesoti vā attho gahetabboti dassento “vatthukāmopī”tiādimāha.",
  "tika-abh04t4:14_9": "Anavasesasadisatā cettha sabhāvabhinnassa kassaci anavasesato.",
  "tika-abh04t4:14_10": "Evañca katvāti kilesakāmavatthukāmānaṁ anavasesaparipuṇṇabhāvena abhilakkhitattāti attho.",
  "tika-abh04t4:14_11": "Cāsaddassa rassattaṁ katanti kāmāvacarasadde hetukattuattho antonītoti dasseti.",
  "tika-abh04t4:15_0": "Visayeti vatthusmiṁ abhidheyyattheti attho.",
  "tika-abh04t4:15_1": "Nimittaviraheti etena ruḷhīsu kiriyā vibhāgakaraṇāya, na attakiriyāyāti dasseti.",
  "tika-abh04t4:15_2": "Kusalabhāvanti jātakabāhitikasuttaabhidhammapariyāyena kathitaṁ kusalattaṁ.",
  "tika-abh04t4:15_3": "Tassāti sukhavipākabhāvassa.",
  "tika-abh04t4:15_4": "Tassa paccupaṭṭhānataṁ vattukāmatāyāti etena “anavajjasukhavipākalakkhaṇa”nti ettha sukhasaddo iṭṭhapariyāyo vuttoti dasseti.",
  "tika-abh04t4:15_5": "Saññāpaññākiccaṁ saññāṇakaraṇapaṭivijjhanāni, tadubhayavidhurā ārammaṇūpaladdhi “vijānātī”ti iminā vuccatīti āha “saññā…pe…",
  "tika-abh04t4:15_6": "gahaṇa”nti.",
  "tika-abh04t4:15_7": "Nanu ca phassādikiccatopi visiṭṭhakiccaṁ cittanti?",
  "tika-abh04t4:15_8": "Saccametaṁ, so pana viseso na tathā duravabodho, yathā saññāpaññāviññāṇānanti saññāpaññākiccavisiṭṭhalakkhaṇatāya viññāṇalakkhaṇamāha.",
  "tika-abh04t4:15_9": "Anantaradhammānaṁ paguṇabalavabhāvassa kāraṇabhāvena pavattamāno santānaṁ cinoti nāma.",
  "tika-abh04t4:15_10": "Tathāpavatti ca āsevanapaccayabhāvoti āha “āsevanapaccayabhāvena cinotī”ti.",
  "tika-abh04t4:16_0": "Cittakatamevāti abhisaṅkhāraviññāṇakatameva.",
  "tika-abh04t4:16_1": "Nānattādīnaṁ vavatthānanti ettha vavatthānaṁ paccekaṁ yojetabbaṁ.",
  "tika-abh04t4:16_2": "Vavatthānaṁ paricchedo asaṅkarabhāvo.",
  "tika-abh04t4:16_3": "Tena ca dhammo nicchito nāma hotīti āha “nicchitatā”ti.",
  "tika-abh04t4:16_4": "Liṅganānattādīnīti ettha itthipurisasaṇṭhānavasena liṅganānattaṁ.",
  "tika-abh04t4:16_5": "Devamanussatiracchānādivasena itthiliṅgassa puthuttaṁ, tathā purisaliṅgassa.",
  "tika-abh04t4:16_6": "Devādibhede itthiliṅge paccekaṁ nānattakāyatāsaṅkhātassa aññamaññavisadisasabhāvassa desādibhedabhinnassa ca visesassa vasena pabhedo veditabbo.",
  "tika-abh04t4:16_7": "Tathā purisaliṅge.",
  "tika-abh04t4:16_8": "Liṅganibbattakassa vā kammassa yathāvuttanānattādivasena liṅgassa nānattādīni yojetabbāni.",
  "tika-abh04t4:16_9": "Liṅganānattādīsu pavattattā saññādīnaṁ nānattādīni.",
  "tika-abh04t4:16_10": "Tenevāha “kammanānattādīhi nibbattāni hi tānī”ti.",
  "tika-abh04t4:16_11": "Apadādinānākaraṇadassanena liṅganānattaṁ dassitaṁ.",
  "tika-abh04t4:16_12": "Tasmiñca dassite saññānānattādayo dassitā evāti āvattati bhavacakkanti dassento āha “anāga…pe…",
  "tika-abh04t4:16_13": "ghaṭento”ti.",
  "tika-abh04t4:16_14": "Itthiliṅgapurisaliṅgādi viññāṇādhiṭṭhitassa rūpakkhandhassa sannivesaviseso.",
  "tika-abh04t4:16_15": "Saññāsīsena cattāro khandhā vuttā.",
  "tika-abh04t4:16_16": "Vohāravacanena ca pañcannaṁ khandhānaṁ voharitabbabhāvena pavatti dīpitā, yā sā taṇhādiṭṭhiabhinivesahetūti imamatthaṁ dassento “liṅgādi…pe…",
  "tika-abh04t4:16_17": "yosānānī”ti āha.",
  "tika-abh04t4:17_0": "“Ye keci, bhikkhave, dhammā akusalā akusalabhāgiyā, sabbete manopubbaṅgamā”ti, “manopubbaṅgamā dhammā”ti ca evamādivacanato cittahetukaṁ kammanti āha “kammañhi cittato nibbatta”nti.",
  "tika-abh04t4:17_1": "Yathāsaṅkhyanti kammato liṅgaṁ liṅgato saññāti attho.",
  "tika-abh04t4:17_2": "Na purimavikappe viya kammato liṅgasaññā liṅgato liṅgasaññāti ubhayato ubhayappavattidassanavasena.",
  "tika-abh04t4:17_3": "“Bhedaṁ gacchanti itthāyaṁ purisoti vā”ti bhedassa visesitattā itthādibhāvena voharitabbabhāvo idha bhedoti “itthipurisādivohāraṁ gacchantī”ti vuttaṁ.",
  "tika-abh04t4:17_4": "Addhadvayavasenāti atītapaccuppannaddhadvayavasena.",
  "tika-abh04t4:17_5": "Guṇābhibyāpanaṁ kittīti āha “patthaṭayasata”nti.",
  "tika-abh04t4:17_6": "Kammanānākaraṇena vinā kammanibbattanānākāraṇābhāvato “kammajehi…pe…",
  "tika-abh04t4:17_7": "nānākaraṇa”nti vuttaṁ.",
  "tika-abh04t4:17_8": "Avipaccanokāso aṭṭhānabhūtā, gatikālopi vā.",
  "tika-abh04t4:17_9": "Kāmāvacaraṁ abhisaṅkhāraviññāṇaṁ rūpadhātuyā cakkhuviññāṇādiṁ janetvā anokāsatāya tadārammaṇaṁ ajanentaṁ ettha nidassetabbaṁ.",
  "tika-abh04t4:17_10": "Ekaccacittakaraṇassa adhippetattā cakkhādivekallena cakkhuviññāṇādīnaṁ ajanakaṁ kammaviññāṇaṁ avasesapaccayavikale anogadhaṁ daṭṭhabbaṁ.",
  "tika-abh04t4:17_11": "Tadapi kālagatipayogādīti ādi-saddena saṅgahitanti.",
  "tika-abh04t4:17_12": "Ettha ca “sahakārīkāraṇavikalaṁ vipākassa accantaṁ okāsameva na labhati, itaraṁ vipākekadesassa laddhokāsanti, idametesaṁ nānatta”nti vadanti, taṁ vipākassa okāsalābhe sati sahāyakāraṇavikalatāva natthīti adhippāyena vuttaṁ.",
  "tika-abh04t4:18_0": "Bhavatu tāva bhavitvā apagataṁ bhūtāpagataṁ, anubhavitvā apagataṁ pana kathanti āha “anubhūtabhūtā”tiādi.",
  "tika-abh04t4:18_1": "Tena anubhūta-saddena yo attho vuccati, tassa bhūta-saddoyeva vācako, na anu-saddo, anu-saddo pana jotakoti dasseti.",
  "tika-abh04t4:18_2": "Sākhābhaṅgasadisā hi nipātopasaggāti.",
  "tika-abh04t4:18_3": "Kiriyāvisesakattañca upasaggānaṁ anekatthattā dhātusaddānaṁ tehi vattabbavisesassa jotanabhāveneva avacchindananti yattakā dhātusaddena abhidhātabbā atthavisesā, tesaṁ yaṁ sāmaññaṁ aviseso, tassa visese avaṭṭhāpanaṁ tassa tassa visesassa jotanamevāti āha “sāmañña…pe…",
  "tika-abh04t4:18_4": "visesīyatī”ti.",
  "tika-abh04t4:18_5": "Anubhūta-saddo bahulaṁ kammatthe eva dissatīti tassa idha kattuatthavācitaṁ dassetuṁ “anubhūtasaddo cā”tiādimāha.",
  "tika-abh04t4:18_6": "Satipi sabbesaṁ cittuppādānaṁ savedayitabhāvato ārammaṇānubhavane, savipallāse pana santāne cittābhisaṅkhāravasena pavattito abyākatehi visiṭṭho kusalākusalānaṁ sātisayo visayānubhavanākāroti ayamattho idhādhippetoti dassento “vattuṁ adhippāyavasenā”ti āha.",
  "tika-abh04t4:18_7": "Bhūtāpagatabhāvābhidhānādhippāyenāti kusalākusalassa ākaḍḍhanupāyamāha.",
  "tika-abh04t4:19_0": "Uppatitakiccanipphādanato uppatitasadisattā “uppatita”nti vuttaṁ.",
  "tika-abh04t4:19_1": "Uppajjituṁ āraddhoti anāgatassapi tasseva uppanna-saddena vuttatāya kāraṇamāha.",
  "tika-abh04t4:19_2": "Ettha ca rajjanādivasena ārammaṇarasānubhavanaṁ sātisayanti akusalañca kusalañca uppajjitvā niruddhatāsāmaññena “sabbasaṅkhataṁ bhūtāpagata”nti vuttaṁ.",
  "tika-abh04t4:19_3": "Sammohavinodaniyaṁ pana “vipākānubhavanavasena tadārammaṇaṁ.",
  "tika-abh04t4:19_4": "Avipakkavipākassa sabbathā avigatattā bhavitvā vigatatāmattavasenakammañca bhūtāpagata”nti vuttaṁ.",
  "tika-abh04t4:19_5": "Teneva tattha okāsakatuppannanti vipākamevāha.",
  "tika-abh04t4:19_6": "Idha pana kammampīti.",
  "tika-abh04t4:19_7": "Ārammaṇakaraṇavasena bhavati ettha kilesajātanti bhūmīti vuttā upādānakkhandhā.",
  "tika-abh04t4:19_8": "Aggiāhito viyāti bhūmiladdhanti vattabbatāya upāyaṁ dasseti.",
  "tika-abh04t4:19_9": "Etenāti kammaṁ.",
  "tika-abh04t4:19_10": "Etassāti vipāko vuttoti daṭṭhabbaṁ.",
  "tika-abh04t4:20_0": "Avikkhambhitattāti avinoditattā.",
  "tika-abh04t4:20_1": "Sabhūmiyanti sakabhūmiyaṁ.",
  "tika-abh04t4:20_2": "Vicchinditvāti puna uppajjituṁ adatvā.",
  "tika-abh04t4:20_3": "Khaṇattayekadesagataṁ khaṇattayagatanti vuttanti yathāvuttassa udāharaṇassa upacārabhāvamāha.",
  "tika-abh04t4:20_4": "Tena uppannā dhammā paccuppannā dhammāti idamettha udāharaṇaṁ yuttanti dasseti.",
  "tika-abh04t4:20_5": "Padhānenāti padhānabhāvena.",
  "tika-abh04t4:20_6": "Desanāya cittaṁ pubbaṅgamanti lokiyadhamme desetabbe cittaṁ pubbaṅgamaṁ katvā desanā bhagavatā ucitāti dasseti.",
  "tika-abh04t4:20_7": "Dhammasabhāvaṁ vā sandhāyāti lokiyadhammānaṁ ayaṁ sabhāvo yadidaṁ te cittajeṭṭhakā cittapubbaṅgamā pavattantīti dasseti.",
  "tika-abh04t4:20_8": "Tena tesaṁ tathādesanāya kāraṇamāha, sabbe akusalā dhammā cittavajjāti attho.",
  "tika-abh04t4:20_9": "Kecīti padakārā.",
  "tika-abh04t4:20_10": "Phassādayopīti pi-saddena rāgādayo sampiṇḍeti.",
  "tika-abh04t4:20_11": "Kālabhedābhāvepi paccayabhāvena apekkhito dhammo purimanipphanno viya voharīyatīti āha “paṭhamaṁ uppanno viyā”ti.",
  "tika-abh04t4:20_12": "Anupacaritamevassa pubbaṅgamabhāvaṁ dassetuṁ “anantarapaccayamana”ntiādi vuttaṁ.",
  "tika-abh04t4:20_13": "“Khīṇā bhavanettī”tiādivacanato nettibhūtāya taṇhāya yuttaṁ cittaṁ nāyakanti āha “taṇhāsampayuttaṁ vā”ti.",
  "tika-abh04t4:21_0": "“Yaṁ tasmiṁ samaye cetasikaṁ sāta”nti niddiṭṭhattā somanassavedanā sātasabhāvāti āha “sabhāvavasena vutta”nti.",
  "tika-abh04t4:21_1": "Nippariyāyena madhura-saddo rasavisesapariyāyo, iṭṭhabhāvasāmaññena idha upacārena vuttotiāha “madhuraṁ viyā”ti.",
  "tika-abh04t4:21_2": "Paramatthato taṇhāvinimutto nandirāgo nandirāgabhāvo vā natthīti “na ettha sampayogavasena sahagatabhāvo atthī”ti, “nandirāgasahagatā”ti ca vuccati.",
  "tika-abh04t4:21_3": "Tena viññāyati “sahagatasaddo taṇhāya nandirāgabhāvaṁ jotetī”ti.",
  "tika-abh04t4:21_4": "Avatthāvisesavācako vā saha-saddo “sanidassanā”tiādīsu viya, sabbāsupi avatthāsu nandirāgasabhāvāvijahanadīpanavasena nandirāgabhāvaṁ gatā nandirāgasahagatāti taṇhā vuttā.",
  "tika-abh04t4:21_5": "Gata-saddassa vā “diṭṭhigata”ntiādīsu viya atthantarābhāvato nandirāgasabhāvā taṇhā “nandirāgasahagatā”ti vuttā, nandirāgasabhāvāti attho.",
  "tika-abh04t4:21_6": "Idhāpīti imissaṁ aṭṭhakathāyaṁ.",
  "tika-abh04t4:21_7": "Imasmimpi padeti “somanassasahagata”nti etasmimpi pade.",
  "tika-abh04t4:21_8": "Ayamevatthoti saṁsaṭṭho eva.",
  "tika-abh04t4:21_9": "Yathādassitasaṁsaṭṭhasaddoti atthuddhārappasaṅgena pāḷito aṭṭhakathāya āgatasaṁsaṭṭhasaddo.",
  "tika-abh04t4:21_10": "Sahajāteti sahajātatthe.",
  "tika-abh04t4:22_0": "Kālavisesānapekkho kammasādhano ābhaṭṭha-saddo bhāsitapariyāyoti dassento āha “abhāsitabbatā anābhaṭṭhatā”ti.",
  "tika-abh04t4:22_1": "Pāḷiyanti imissā paṭhamacittuppādapāḷiyaṁ.",
  "tika-abh04t4:22_2": "Abhāsitattā evāti asaṅkhārikabhāvassa avuttattā eva.",
  "tika-abh04t4:22_3": "Kāraṇapariyāyattā vatthusaddassa paccayabhāvasāmaññato dvārabhūtadhammānampi siyā vatthupariyāyoti āha “dvāraṁ vatthūti vutta”nti.",
  "tika-abh04t4:22_4": "Tena vatthu viya vatthūti dasseti.",
  "tika-abh04t4:22_5": "Manodvārabhūtā dhammā yebhuyyena hadayavatthunā saha carantīti dvārena…pe…",
  "tika-abh04t4:22_6": "hadayavatthu vuttanti āha yathā “kuntā pacarantī”ti.",
  "tika-abh04t4:22_7": "Sakiccabhāvenāti attano kiccabhāvena, kiccasahitatāya vā.",
  "tika-abh04t4:22_8": "Aññāsādhāraṇoti sa-saddassa atthamāha.",
  "tika-abh04t4:22_9": "Sako hi raso sarasoti.",
  "tika-abh04t4:23_0": "Anantaracittahetukattā cittassa ekasamuṭṭhānatā vuttā, sahajātacittaphassahetukattā cetasikānaṁ dvisamuṭṭhānatā.",
  "tika-abh04t4:23_1": "“Cittasamuṭṭhānā dhammā, phuṭṭho bhikkhave vedeti, phuṭṭho sañjānāti, phuṭṭho cetetī”ti hi vuttaṁ.",
  "tika-abh04t4:24_0": "Sukhumarajādirūpanti aṇutajjārirūpamāha.",
  "tika-abh04t4:24_1": "Paramāṇurūpe pana vattabbameva natthi.",
  "tika-abh04t4:24_2": "Vatthuparittatāyāti etena anekakalāpagatāni bahūniyeva rūpāyatanāni samuditāni saṁhaccakāritāya sivikubbahanañāyena cakkhuviññāṇassa ārammaṇapaccayo, na ekaṁ katipayāni vāti dasseti.",
  "tika-abh04t4:24_3": "Nanu ca evaṁ sante cakkhuviññāṇaṁ samudāyārammaṇaṁ āpajjatīti?",
  "tika-abh04t4:24_4": "Nāpajjati samudāyasseva abhāvato.",
  "tika-abh04t4:24_5": "Na hi paramatthato samudāyo nāma koci atthi.",
  "tika-abh04t4:24_6": "Vaṇṇāyatanameva hi yattakaṁ yogyadese avaṭṭhitaṁ, sati paccayantarasamāyoge tattakaṁ yathāvuttena ñāyena cakkhuviññāṇassa ārammaṇapaccayo hoti avikappakattā tassa.",
  "tika-abh04t4:24_7": "Tadabhinihaṭaṁ pana manoviññāṇaṁ anekakkhattuṁ uppajjamānaṁ purimasiddhakappanāvasena samūhākārena saṇṭhānādiākārena ca pavattatīti kiṁ cakkhuviññāṇassa ekaṁ vaṇṇāyatanaṁ ārammaṇaṁ, udāhu anekānīti na codetabbametaṁ.",
  "tika-abh04t4:24_8": "Na hi paccakkhavisaye yuttimagganā yuttā.",
  "tika-abh04t4:24_9": "Kiñca bhiyyo accharāsaṅghātakkhaṇena anekakoṭisaṅkhāya cittuppattiyā pavattanato cittassa lahuparivattitāya samānepi ghaṭasarāvādivaṇṇānaṁ yogyadesāvaṭṭhāne purimamanasikārānurūpaṁ “ghaṭo”ti vā “sarāvo”ti vā paṭhamaṁ tāva eko manoviññāṇasantānena paricchijjati, pacchā itaro cakkhuviññāṇavīthiyā byavahitenāti avisesavidutāya pana ghaṭasarāvādibuddhiyā abhedāpattiparikappanāti.",
  "tika-abh04t4:24_10": "Īdisīpettha codanā acodanāti daṭṭhabbā.",
  "tika-abh04t4:24_11": "Khaṇaparittatāyāti pabandhakkhaṇassa ittaratāya.",
  "tika-abh04t4:24_12": "Pabandhavasena hi paccekaṁ rūpārūpadhammā virodhiavirodhipaccayasamāyoge lahuṁ dandhañca nirujjhanato parittakālā dīghakālā ca honti, sabhāvalakkhaṇavasena pana ekaparicchedā evāti.",
  "tika-abh04t4:24_13": "Yathā ca rūpāyatanaṁ, evaṁ itarānipi.",
  "tika-abh04t4:24_14": "Saddādayopi hi vatthuparittatādibhāvena labbhantīti.",
  "tika-abh04t4:24_15": "Accāsannāditāyāti ādi-saddena anāvajjanaṁ kenaci paṭicchannatāti evamādiṁ saṅgaṇhāti.",
  "tika-abh04t4:24_16": "Visayidhammaṁ visesato sinoti bandhatīti visayoti anaññatthabhāvāpekkho visayoti āha “visayo anaññatthabhāvenā”ti.",
  "tika-abh04t4:24_17": "Na hi cakkhuviññāṇādayo rūpāyatanādito aññasmiṁ ārammaṇe pavattantīti.",
  "tika-abh04t4:24_18": "Gāvo caranti etthāti gocaro, gocaro viyāti gocaroti sambahulacāritāpekkho gocaroti āha “gocaro tattha caraṇenā”ti.",
  "tika-abh04t4:24_19": "Bahulañhi cakkhuviññāṇādīhi rūpādayo gayhanti, na tathā manoviññāṇenāti.",
  "tika-abh04t4:24_20": "Tesanti manoviññāṇena gayhamānānaṁ rūpāyatanādīnaṁ.",
  "tika-abh04t4:24_21": "“Vacanassa anupapattito”ti kasmā vuttaṁ, nanu pañcadvāre pavattamanoviññāṇadhātuṁ sandhāya tesaṁ gocaravisayaṁ paccanubhotīti vacanaṁ upapajjatiyevāti?",
  "tika-abh04t4:24_22": "Na, niyamābhāvato.",
  "tika-abh04t4:24_23": "Na hi pañcadvārābhinihaṭaṁyeva mano idha “mano”ti vuttanti niyamahetu atthīti, etaṁyeva vā codanaṁ manasi katvā dibbacakkhuñāṇādiggahaṇaṁ kataṁ.",
  "tika-abh04t4:24_24": "Evaṁvaṇṇotiādivacanato pubbenivāsaatītānāgataṁsañāṇādayopi idha sambhavanti.",
  "tika-abh04t4:24_25": "Itarathāti rūpaṁ saddantiādinā.",
  "tika-abh04t4:25_0": "Bhojana…pe…",
  "tika-abh04t4:25_1": "ussāhādīhīti idaṁ yāya kammaññatāya rūpakāyassa kallatā hoti, tassā paccayanidassanaṁ.",
  "tika-abh04t4:25_2": "Bhojane hi sammāpariṇate sappāye ca utubhojane sammupayutte sammāpayogasaṅkhāte kāyikacetasikavīriye ca samāraddhe lahutādisabbhāvena kāyo kammakkhamo hoti sabbakiriyānukūloti.",
  "tika-abh04t4:25_3": "Atha vā bhojana…pe…",
  "tika-abh04t4:25_4": "ussāhādīhīti idaṁ kāyassa kalyatāya viya upaddutatāyapi kāraṇavacanaṁ.",
  "tika-abh04t4:25_5": "Visamabhojanāpariṇāmādito hi kāyassa upaddavakarā vātādayo uppajjantīti.",
  "tika-abh04t4:25_6": "Anuvattantassāti padaṁ “jayaṁ veraṁ pasavatī”tiādīsu viya hetuatthavasena veditabbaṁ.",
  "tika-abh04t4:25_7": "Jāgaraṇanimittañhi idha anuvattanaṁ adhippetanti.",
  "tika-abh04t4:25_8": "Atha vā anuvattantassāti idaṁ pakatiyā diṭṭhādivasena āpāthagamanupanissayānaṁ kalyatādinibbattānaṁ kāyikasukhādīnaṁ sambhavadassanaṁ.",
  "tika-abh04t4:25_9": "Kāyakalyatādiṁ ananuvattantassa hi yathāvuttaupanissayābhogābhāvena vuttappakāraṁ āpāthagamanaṁ na siyāti.",
  "tika-abh04t4:25_10": "Yathānubhūte rūpādivisaye cittassa ṭhapanaṁ āvajjanaṁ cittapaṇidahanaṁ.",
  "tika-abh04t4:25_11": "Yathānubhūtena rūpādinā sadisaṁ asadisaṁ sambandhañca sadisāsadisasambandhaṁ, tassa dassanādi sadisāsadisasambandhadassanādi, cittapaṇidahanañca sadisāsadisa…pe…",
  "tika-abh04t4:25_12": "dassanādi ca citta…pe…",
  "tika-abh04t4:25_13": "dassanādayo te paccayāti yojetabbaṁ.",
  "tika-abh04t4:25_14": "Dhātukkhobhādīti ādi-saddena devatūpasaṁhārādiṁ saṅgaṇhāti.",
  "tika-abh04t4:25_15": "Taṁsadisatā diṭṭhasutasadisatā.",
  "tika-abh04t4:25_16": "Taṁsampayuttatā diṭṭhasutapaṭibaddhatā.",
  "tika-abh04t4:25_17": "Kenaci vutteti iminā saddhāya anussavanibbattataṁ āha.",
  "tika-abh04t4:25_18": "Ākāravicāraṇanti tesaṁ tesaṁ atthānaṁ upaṭṭhānākāravicāraṇaṁ.",
  "tika-abh04t4:25_19": "Katthaci atthe.",
  "tika-abh04t4:26_0": "Niyamitassāti kusalameva mayā uppādetabbanti evaṁ niyamitassa.",
  "tika-abh04t4:26_1": "Pasādasinehābhāvo dosabahulatāya hotīti lūkhapuggalā dosabahulāti āha.",
  "tika-abh04t4:27_0": "Āyatanabhāvatoti kāraṇabhāvato.",
  "tika-abh04t4:28_0": "Vijjamānavatthusminti etena “vināpi deyyadhammapariccāgena cittuppādamatteneva dānamayaṁ kusalaṁ upacitaṁ hotī”ti kesañci atidhāvanaṁ nivattitaṁ hotīti.",
  "tika-abh04t4:29_0": "Dhammasavanassa ghosanaṁ dhammasavanaghosanaṁ.",
  "tika-abh04t4:29_1": "Tassāti “saddadānaṁ dassāmī”ti saddavatthūnaṁ ṭhānakaraṇabheriādīnaṁ sasaddappavattikaraṇassa.",
  "tika-abh04t4:29_2": "Cintanaṁ tathā tathā cittuppādanaṁ.",
  "tika-abh04t4:29_3": "Aññatthāti suttesu.",
  "tika-abh04t4:29_4": "Aparatthāti abhidhammapadesu.",
  "tika-abh04t4:29_5": "Apariyāpannāti padassa atthavaṇṇanā “paribhogaraso”tiādikāya atthavaṇṇanāya parato bahūsu potthakesu likhīyati, yathāṭhāneyeva pana ānetvā vattabbā.",
  "tika-abh04t4:29_6": "Tattha paramatthato avijjamānattā lakkhaṇapaññattiyo aññāyatanattā cha ajjhattikāyatanāni asaṅgahitā dhammāyatanenāti yojetabbaṁ.",
  "tika-abh04t4:30_0": "“Ekadvārikakammaṁ aññasmiṁ dvāre uppajjatī”ti kasmā vuttaṁ, nanu rūpādīsu ekārammaṇaṁ cittaṁ yathā na aññārammaṇaṁ hoti cittavisesassa adhippetattā, evaṁ kammavisese adhippete kāyadvārādīsu ekadvārikakammaṁ aññasmiṁ dvāre na uppajjati tattheva pariyositattā, atha kammasāmaññaṁ adhippetaṁ, rūpādīsu ekārammaṇanti idaṁ udāharaṇaṁ na siyāti?",
  "tika-abh04t4:30_1": "Na, asadisabhāvavibhāvanavasena udāhaṭattā, itarathā manoviññāṇabhūtaṁ idaṁ cittaṁ chasupi visayesu pavattanato anibaddhārammaṇanti ārammaṇaṁ sadisūdāharaṇabhāvena vucceyya ārammaṇaṁ viya dvārampi anibaddhanti.",
  "tika-abh04t4:30_2": "Yasmā pana satipi kammānaṁ dvārantaracaraṇe yebhuyyena vuttiyā tabbahulavuttiyā ca dvārakammānaṁ aññamaññaṁ vavatthānaṁ vakkhati, tasmā pāṇātipātādibhāvasāmaññena kammaṁ ekattanayavasena gahetvā tassa vacīdvārādīsu pavattisabbhāvato kammassa anibaddhattāti vuttanti āha “kāyadvārādīsu ekadvārikakammaṁ aññasmiṁ dvāre na nuppajjatī”ti.",
  "tika-abh04t4:30_3": "Rūpādīsu pana ekārammaṇaṁ cittaṁ tenevārammaṇena paricchinnanti visiṭṭhameva gahitanti ārammaṇameva nibaddhanti vuttanti cittaviseso eva gahito, na cittasāmaññaṁ.",
  "tika-abh04t4:30_4": "“Nanu ca rūpārammaṇaṁ vā…pe…",
  "tika-abh04t4:30_5": "dhammārammaṇaṁ vā yaṁ yaṁ vā panā”ti ārammaṇampi aniyameneva vuttanti?",
  "tika-abh04t4:30_6": "Saccametaṁ, tattha pana yaṁ rūpādīsu ekārammaṇaṁ cittaṁ, taṁ tena vinā nappavattati, kammaṁ pana kāyadvārikādibhedaṁ vacīdvārādīsu na nappavattatīti imassa visesassa jotanatthaṁ pāḷiyaṁ ārammaṇameva gahitaṁ, dvāraṁ na gahitanti imamatthaṁ dasseti “ārammaṇameva nibaddha”ntiādinā.",
  "tika-abh04t4:30_7": "Vacīdvāre uppajjamānampi pāṇātipātādīti attho.",
  "tika-abh04t4:31_0": "Kāmāvacarakusalaṁ",
  "tika-abh04t4:32_0": "Kāyakammadvārakathāvaṇṇanā",
  "tika-abh04t4:33_0": "Kammadvārānantiādinā pakāsetabbassa sarūpaṁ pakāsanupāyañca dasseti.",
  "tika-abh04t4:33_1": "Niyatarūparūpavasenāti dhammasaṅgahe niddiṭṭhaniyatarūparūpavasena.",
  "tika-abh04t4:33_2": "Aññathā kammasamuṭṭhānikakāye hadayavatthupi gahetabbaṁ siyā.",
  "tika-abh04t4:33_3": "Ekasantatipariyāpanno upādinnakakāyo idha gahitoti cakkhāyatanādīti vuttesu eko bhāvo hadayavatthu ca gahitanti na sakkā vattuṁ “cakkhāyatanādīni jīvitapariyantānī”ti sannivesassa vibhāvitattā.",
  "tika-abh04t4:34_0": "Vipphandamānavaṇṇaggahaṇānantaraṁ viññattiggahaṇassa icchitattā calanākārāva vāyodhātu viññattivikārasahitāti kadāci āsaṅkeyyāti tannivattanatthaṁ “paṭhamajavanasamuṭṭhitā”ti āha.",
  "tika-abh04t4:34_1": "Desantaruppattihetubhāvena cāletunti etena desantaruppatti calanaṁ, taṁnimitte ca kattubhāvo upacaritoti dasseti, aññathā khaṇikatā abyāpāratā ca dhammānaṁ na sambhaveyyāti.",
  "tika-abh04t4:34_2": "Tadabhimukhabhāvavikāravatīti taṁdisamabhimukho tadabhimukho, tassa bhāvo tadabhimukhabhāvo, so eva vikāro, taṁsamaṅginī vāyodhātu tadabhimukhabhāvavikāravatī.",
  "tika-abh04t4:34_3": "Idāni tadabhimukhabhāvavikā rassa viññattibhāvaṁ dassento āha “adhippāyasahabhāvī”tiādi.",
  "tika-abh04t4:34_4": "Evañca katvātiādinā imissā atthavaṇṇanāya laddhaguṇaṁ dasseti.",
  "tika-abh04t4:34_5": "Tattha āvajjanassāti manodvārāvajjanassa.",
  "tika-abh04t4:34_6": "Yato bāttiṁsātiādinā tassa viññattisamuṭṭhāpakatā na sakkā paṭisedhetunti dasseti.",
  "tika-abh04t4:35_0": "Paccayo bhavituṁ samatthoti etena yathāvuttavāyodhātuyā thambhanacalanasaṅkhātakiccanipphādane tassa ākāravisesassa sahakārīkāraṇabhāvamāha.",
  "tika-abh04t4:35_1": "Anidassanasappaṭighatādayo viya mahābhūtānaṁ avatthāvisesamattaṁ so ākāravisesoti paramatthato na kiñci hotīti “paramatthato abhāvaṁ dassetī”ti āha.",
  "tika-abh04t4:35_2": "Paramatthato cittasamuṭṭhānabhāvo paṭisedhito.",
  "tika-abh04t4:35_3": "Kammasamuṭṭhānādibhāvassa pana sambhavoyeva natthīti yathāvuttavikārassa paramatthato sabbhāve nakutocisamuṭṭhitattā appaccayattaṁ āpannaṁ.",
  "tika-abh04t4:35_4": "Na hi rūpaṁ appaccayaṁ atthi, appaccayatte ca sati niccabhāvo āpajjati, na ca nibbānavajjo attho sabhāvadhammo nicco atthi.",
  "tika-abh04t4:35_5": "Cittasamuṭṭhānabhāvo viyāti viññattiyā cittasamuṭṭhānaupādārūpabhāvo upacārasiddhoti dasseti.",
  "tika-abh04t4:36_0": "Viññattiyā karaṇabhūtāya.",
  "tika-abh04t4:36_1": "Yaṁ karaṇanti yaṁ cittakiriyaṁ cittabyāpāraṁ.",
  "tika-abh04t4:36_2": "Viññattiyā viññātattanti idamesa kāretīti yadetaṁ adhippāyavibhāvanaṁ, etaṁ viññattivikārarahitesu rukkhacalanādīsu na diṭṭhaṁ, hatthacalanādīsu pana diṭṭhaṁ, tasmā vipphandamānavaṇṇavinimutto koci vikāro atthi kāyikakaraṇasaṅkhātassa adhippāyassa ñāpakoti viññāyati.",
  "tika-abh04t4:36_3": "Ñāpako ca hetu ñāpetabbamatthaṁ sayaṁ ñātoyeva ñāpeti, na sabbhāvamattenāti vaṇṇaggahaṇānantaraṁ vikāraggahaṇampi viññāyati.",
  "tika-abh04t4:36_4": "Tathā hi visayabhāvamāpanno eva saddo atthaṁ pakāseti, netaro.",
  "tika-abh04t4:36_5": "Tenevāha “na hi viññattī”tiādi.",
  "tika-abh04t4:36_6": "Yadi pana cittajarūpānaṁ calanākāro viññatti, cakkhuviññāṇassa vipphandamānavaṇṇārammaṇattā tenapi sā gahitā siyāti āsaṅkāya nivattanatthaṁ āha “cakkhuviññāṇassā”tiādi.",
  "tika-abh04t4:37_0": "Tālapaṇṇādirūpānītiādināpi viññattiyā viññātabbataṁ manoviññāṇeneva ca viññātabbataṁ dasseti.",
  "tika-abh04t4:37_1": "Sañjānāti etenāti saññāṇaṁ, tassa udakādino saññāṇaṁ taṁsaññāṇaṁ, tassa ākāro taṁsaññāṇākāro, udakādisahacārippakāro ca so taṁsaññāṇākāro cāti udakā…pe…",
  "tika-abh04t4:37_2": "kāro, taṁ gahetvā jānitvā.",
  "tika-abh04t4:37_3": "Tadākārassāti udakādiñāpanākārassa.",
  "tika-abh04t4:37_4": "Yadi yathāvuttavikāraggahaṇaṁyeva kāraṇaṁ adhippāyaggahaṇassa, atha kasmā aggahitasaṅketassa adhippāyaggahaṇaṁ na hotīti?",
  "tika-abh04t4:37_5": "Na kevalaṁ vikāraggahaṇameva adhippāyaggahaṇassa kāraṇaṁ, kiñcarahīti āha “etassa panā”tiādi.",
  "tika-abh04t4:38_0": "Atha panātiādinā viññattiyā anumānena gahetabbataṁ dasseti.",
  "tika-abh04t4:38_1": "Sādhippāya…pe…",
  "tika-abh04t4:38_2": "nantaranti adhippāyasahitavikārena sahajātavaṇṇāyatanaggahaṇasaṅkhātassa cakkhudvārikaviññāṇasantānassa anantaraṁ.",
  "tika-abh04t4:38_3": "Adhippāyaggahaṇassāti adhippāyavavatthāpakassa tatiyavāre javanassa.",
  "tika-abh04t4:38_4": "Adhippāyasahabhū vikārābhāve abhāvatoti etena yathāvuttavikāraṁ adhippāyaggahaṇena anuminoti.",
  "tika-abh04t4:38_5": "Evaṁ satītiādinā yathānumitamatthaṁ nigamanavasena dasseti.",
  "tika-abh04t4:38_6": "Tattha udakādiggahaṇenevāti tālapaṇṇādīnaṁ vaṇṇaggahaṇānantarena purimasiddhasambandhānuggahitena udakādīnaṁ tattha atthibhāvavijānaneneva.",
  "tika-abh04t4:38_7": "Yathā tālapaṇṇādīnaṁ udakādisahacārippakārataṁ saññāṇākāro viññātoyeva hoti nānantariyakattā, evaṁ vipphandamānavaṇṇaggahaṇānantarena purimasiddhasambandhānuggahitena gantukāmatādiadhippāyavijānaneneva viññatti viññātā hoti tadabhāve abhāvatoti upamāyojanā.",
  "tika-abh04t4:39_0": "Sabhāvabhūtanti anvatthabhūtaṁ.",
  "tika-abh04t4:39_1": "Dvidhāti viññāpanato viññeyyato ca.",
  "tika-abh04t4:39_2": "Kāyaviññattiyā tathāpavattamānāya cetanāsaṅkhātassa kammassa kāyakammabhāvo nipphajjati tāya upalakkhitabbattā, na pana catuvīsatiyā paccayesu kenaci paccayabhāvatoti dassento “tasmiṁ dvāre siddhā”tiādimāha.",
  "tika-abh04t4:39_3": "Tena vacīdvāruppannāpi pāṇātipātādayo saṅgahitāti tesaṁ saṅgahitabhāvaṁ dasseti.",
  "tika-abh04t4:39_4": "Atha vā kāyadvāruppannāya kāyakammabhūtāya cetanāya vasena “tena dvārena viññātabbabhāvato”ti vuttaṁ, tassāyeva dvārantaruppannāya vasena “tena dvārena nāmalābhato”ti.",
  "tika-abh04t4:39_5": "Manodvārāvajjanassapi viññattisamuṭṭhāpakabhāvo nicchitoti “ekādasannaṁ kiriyacittāna”nti āha.",
  "tika-abh04t4:40_0": "Dvārantaracārinoti dvārantarabhāvena pavattanakā.",
  "tika-abh04t4:40_1": "Dvārasambhedāti dvārānaṁ saṅkaraṇato.",
  "tika-abh04t4:40_2": "Dvārānañhi dvārantarabhāvappattiyā sati kāyadvārassa vacīdvārādibhāvo, vacīdvārassa ca kāyadvārādibhāvo āpajjatīti taṁtaṁdvāruppannakammānampi saṅkaro siyā.",
  "tika-abh04t4:40_3": "Tenāha “kammasambhedopī”ti.",
  "tika-abh04t4:40_4": "Evaṁ sati kāyakammaṁ…pe…",
  "tika-abh04t4:40_5": "vavatthānaṁ na siyā.",
  "tika-abh04t4:40_6": "Yadi kammāni kammantaracārīni honti, kāyakammādikassa vacīkammādikabhāvāpattito “kammasambhedā dvārasambhedopī”ti kāyakammaṁ kāyakammadvāranti aññamaññavavatthānaṁ na siyāti imamatthamāha “kammānampi kammantaracaraṇe eseva nayo”ti.",
  "tika-abh04t4:40_7": "Kammantaracaraṇaṁ kammantarūpalakkhaṇatā.",
  "tika-abh04t4:40_8": "Tenevāha “dvārabhāvenā”ti.",
  "tika-abh04t4:40_9": "Dvārantaracaraṇaṁ dvārantaruppatti.",
  "tika-abh04t4:40_10": "Dvāreti attano dvāre.",
  "tika-abh04t4:40_11": "Aññasminti dvārantare.",
  "tika-abh04t4:40_12": "Kammānīti taṁtaṁdvārikakammāni.",
  "tika-abh04t4:40_13": "Aññānīti aññadvārikakammāni.",
  "tika-abh04t4:40_14": "Dvāre dvārāni na carantīti dvārantarabhāvena nappavattanti, dvārantaraṁ vā na saṅkamanti.",
  "tika-abh04t4:40_15": "Kiñcāpi viññattiyā catuvīsatiyā paccayesu yena kenaci paccayena cetanāya paccayabhāvo natthi, tathā pana viññattiyā pavattamānāya eva pāṇātipātādi hoti, nāññathāti siyā viññattiyā hetubhāvo cetanāyāti vuttaṁ “dvārehi kāraṇabhūtehī”ti.",
  "tika-abh04t4:40_16": "Kāyakammaṁ vacīkammanti kammavavatthānasseva vā kāraṇabhāvaṁ sandhāya “dvārehi kāraṇabhūtehī”ti vuttaṁ.",
  "tika-abh04t4:40_17": "Yadipi “dvārehi kammānī”ti vuttaṁ, “aññamaññaṁ vavatthitā”ti pana vuttattā kammehipi dvārāni vavatthitānīti ayamatthopi siddhoyevāti dassetuṁ “na kevala”ntiādi vuttaṁ.",
  "tika-abh04t4:40_18": "Advāracārīhīti dvārānaṁ sayaṁ vavatthitabhāvamāha, na pana avavatthānaṁ, vavatthānamevāti adhippāyo.",
  "tika-abh04t4:40_19": "Idāni taṁ vavatthānaṁ vibhāveti kammānapekkhātiādinā.",
  "tika-abh04t4:40_20": "Tattha samayaniyamitena cittena samayo viya dvāraniyamitehi kammehi dvārāni niyamitānīti ayaṁ saṅkhepattho.",
  "tika-abh04t4:41_0": "Evaṁsabhāvattāti dvārabhūtehi kāyādīhi upalakkhaṇīyasabhāvattā.",
  "tika-abh04t4:41_1": "Āṇatti…pe…",
  "tika-abh04t4:41_2": "mānassāti kāyavacīkammānaṁ vacīkāyaviññattīhi pakāsetabbataṁ āha.",
  "tika-abh04t4:41_3": "Kāyādīhīti kāyavacīviññattīhi.",
  "tika-abh04t4:41_4": "Tasmāti yasmā dvārantare carantānipi kammāni sakena dvārena upalakkhitāneva caranti, tasmā.",
  "tika-abh04t4:41_5": "Nāpi kammaṁ dvārassāti yasmiṁ dvārantare kammaṁ carati, tassa dvārassa anattaniyassa.",
  "tika-abh04t4:41_6": "Taṁtaṁdvāramevāti sakadvārameva.",
  "tika-abh04t4:41_7": "Kammassāti sakasakakammassa.",
  "tika-abh04t4:41_8": "Yadi kammehi dvārāni vavatthitāni, “kammassa anibaddhattā”ti idaṁ kathaṁ nīyatīti āha “pubbe panā”tiādi.",
  "tika-abh04t4:42_0": "Sāti viññatti.",
  "tika-abh04t4:42_1": "Tassāti kammassa.",
  "tika-abh04t4:42_2": "Kenaci pakārenāti catuvīsatiyā paccayappakāresu kenaci pakārena.",
  "tika-abh04t4:42_3": "Taṁsahajātāti etena kāyaviññattiyā sabbhāveyeva kāyakammassa sabbhāvo, nāññathāti pariyāyena viññattiyā kammassa kāraṇabhāvaṁ vibhāveti.",
  "tika-abh04t4:42_4": "Tenevāha “uppattiṭṭhānabhāvena vuttā”ti.",
  "tika-abh04t4:42_5": "Yathāvuttaniyamenātiādinā kammassa uppattiṭṭhānabhāve byabhicārābhāvamāha.",
  "tika-abh04t4:42_6": "Tattha yathāvuttaniyamenāti aṭṭhakathāyaṁ vuttappakārena vavatthānayuttisaṅkhātena niyamena.",
  "tika-abh04t4:42_7": "Dvāracaraṇeti aññadvāracaraṇe.",
  "tika-abh04t4:43_0": "Kāyakammadvārakathāvaṇṇanā niṭṭhitā.",
  "tika-abh04t4:44_0": "Vacīkammadvārakathāvaṇṇanā",
  "tika-abh04t4:45_0": "Catūhi aṅgehīti ettha “subhāsitaṁyeva bhāsati, no dubbhāsitaṁ.",
  "tika-abh04t4:45_1": "Dhammaṁyeva, piyaṁyeva, saccaṁyeva bhāsati, no alika”nti yāni aṅgāni sutte vuttāni, tesaṁ cetanāsabhāvaṁ dassetuṁ “subhāsitabhāsanā”tiādi vuttaṁ.",
  "tika-abh04t4:45_2": "Tathāpavattāti subhāsitabhāsanādibhāvena pavattā.",
  "tika-abh04t4:45_3": "Saha sambhūtattāti saheva uppannattā.",
  "tika-abh04t4:45_4": "Na hi vacīviññatti saddarahitā atthi.",
  "tika-abh04t4:45_5": "Tathā hi “yā tāya vācāya viññattī”ti vuttaṁ.",
  "tika-abh04t4:45_6": "“Vācāgirā byapatho”tiādinā nātisukhumaṁyeva saddavācaṁ vatvā “yā tāya vācāya viññattī”ti, tāya saddhiṁ yojetvā vacīviññattiyā vuttattā rūpāyatanaṁ viya vatthuparittatādinā saddāyatanampi anindriyagocaro atthīti ca adhippāyena “yā tāya…pe…",
  "tika-abh04t4:45_7": "viññāyatī”ti āha.",
  "tika-abh04t4:46_0": "Idāni avisesena cittasamuṭṭhānasaddassa sotaviññāṇārammaṇatā pāḷiyaṁ vuttāti vitakkavipphārasaddo na sotaviññeyyoti mahāaṭṭhakathāvādassa pāḷiyā virodhaṁ dassetuṁ “cittasamuṭṭhāna”ntiādi vuttaṁ.",
  "tika-abh04t4:46_1": "Evaṁ saṅgahakārassa adhippāye ṭhatvā mahāaṭṭhakathāvādassa paṭisedhetabbataṁ dassetvā idāni attano adhippāye ṭhatvā taṁ pariharituṁ “mahāaṭṭhakathāyaṁ panā”tiādimāha.",
  "tika-abh04t4:46_2": "Saṅghaṭṭanākārena pavattānaṁ bhūtānaṁ saddassa nissayabhāvato saṅghaṭṭanena saheva saddo uppajjati.",
  "tika-abh04t4:46_3": "Tappaccayabhāvoti upādinnakaghaṭṭanassa paccayabhāvo.",
  "tika-abh04t4:46_4": "Cittajapathavīdhātuyā upādinnakaghaṭṭane paccayo bhavituṁ samattho cittasamuṭṭhānamahābhūtānaṁ eko ākāraviseso atthi.",
  "tika-abh04t4:46_5": "Tadākārattā hi tesaṁ pathavīdhātu upādinnakaṁ ghaṭṭetīti imamatthaṁ vuttānusārena veditabbattā “vuttanayeneva veditabbo”ti vatvā tameva vuttanayaṁ “tabbikārāna”ntiādinā vibhāveti.",
  "tika-abh04t4:46_6": "Tattha aññamaññassa paccayabhāvo tappaccayabhāvo vuttoti attho.",
  "tika-abh04t4:46_7": "Aññampi sabbaṁ vidhānanti “na cittasamuṭṭhānāti etena paramatthato abhāvaṁ dassetī”tiādinā attanā vuttavidhānaṁ.",
  "tika-abh04t4:46_8": "Aṭṭhakathāyaṁ pana vuttavidhānaṁ “heṭṭhā vuttanayeneva veditabba”nti aṭṭhakathāyaṁ vuttamevāti.",
  "tika-abh04t4:47_0": "Attano attano paccayuppannassa desantare pārampariyena uppādanaṁ desantaruppādanaparamparatā.",
  "tika-abh04t4:47_1": "Laddhāsevanenāti laddhapubbābhisaṅkhārena.",
  "tika-abh04t4:47_2": "Cittenevāti paṭhamacitteneva.",
  "tika-abh04t4:47_3": "“Satta javanāni satta akkharāni nibbattentīti vādaṁ paṭikkhipitvā ekajavanavārapariyāpannāni cittāni ekamakkharaṁ nibbattentī”ti vadanti.",
  "tika-abh04t4:47_4": "Kiñcāpi paṭhamacittenapi ghaṭṭanā nipphajjati, ekasseva pana bahuso pavattanena atthi koci visesoti purimajavanasamuṭṭhitāhi ghaṭṭanāhi paṭiladdhāsevanena sattamajavanena samuṭṭhitā ghaṭṭanā paribyattamakkharaṁ nibbattetīti upatthambhanaṁ natthīti na sakkā vattuṁ.",
  "tika-abh04t4:47_5": "Laddhābhisaṅkhārena pana paṭhamacittenapi ghaṭṭanā balavatī hotīti aṭṭhakathāyaṁ “upatthambhanakiccaṁ natthī”ti vuttaṁ siyā, sabbametaṁ vīmaṁsitvā gahetabbaṁ.",
  "tika-abh04t4:48_0": "Vacīkammadvārakathāvaṇṇanā niṭṭhitā.",
  "tika-abh04t4:49_0": "Manokammadvārakathāvaṇṇanā",
  "tika-abh04t4:50_0": "“Sabbāyapi kāyavacīviññattiyā kāyavacīdvārabhāvo viya sabbassapi cittassa manodvārabhāvo sambhavatī”ti dassanatthaṁ aṭṭhakathāyaṁ “ayaṁ nāma mano manodvāraṁ na hotīti na vattabbo”ti vatvā taṁdvāravantadhammadassanatthaṁ “ayaṁ nāma cetanā”tiādi vuttanti āha “yassa dvāraṁ mano, taṁ dassanatthaṁ vutta”nti.",
  "tika-abh04t4:50_1": "Yathā pana tividhacatubbidhakāyavacīkammānaṁ dvārabhāvato kāyakammadvāravacīkammadvārāni vuttāni, evaṁ manokammanti vuttaabhijjhādīnaṁ dvārabhāvato vaṭṭahetubhūtalokiyakusalākusalasampayuttamano eva manokammadvāranti sanniṭṭhānaṁ katanti daṭṭhabbaṁ.",
  "tika-abh04t4:50_2": "Cetanāya attano kiccaṁ āraddhāya sampayuttāpi taṁ taṁ sakiccaṁ ārabhantīti sā ne sakicce pavatteti nāma, tathā pavattentī ca sampayutte ekasmiṁ ārammaṇe avippakiṇṇe karoti byāpāreti cāti vuccati, tathā sampayuttānaṁ yathāvuttaṁ avippakiṇṇakaraṇaṁ sampiṇḍanaṁ āyūhanaṁ byāpārāpādanaṁ byāpāraṇaṁ cetayananti āyūhanacetayanānaṁ nānattaṁ dassento “phassādidhammehī”tiādimāha.",
  "tika-abh04t4:50_3": "Tathākaraṇanti yathā phassādayo sakasakakicce pasutā bhavanti, tathā karaṇaṁ.",
  "tika-abh04t4:50_4": "Teneva yathāvuttena avippakiṇṇabyāpāraṇākārena sampayuttānaṁ karaṇaṁ pavattananti daṭṭhabbaṁ.",
  "tika-abh04t4:50_5": "Kammakkhayakarattāti kammakkhayakaramanassa kammadvārabhāvo na yujjatīti adhippāyo.",
  "tika-abh04t4:50_6": "Yato “kammapathakathā lokiyā evā”ti vadanti.",
  "tika-abh04t4:51_0": "Manokammadvārakathāvaṇṇanā niṭṭhitā.",
  "tika-abh04t4:52_0": "Kammakathāvaṇṇanā",
  "tika-abh04t4:53_0": "Samānakālāpi kāraṇaphalakiriyā pubbāparakālā viya vattuṁ yuttāyeva.",
  "tika-abh04t4:53_1": "Seyyathāpi paṭiccasamuppāde “cakkhuñca paṭicca rūpe ca uppajjati cakkhuviññāṇa”nti dassetuṁ “atha vā”tiādimāha.",
  "tika-abh04t4:53_2": "Copanakiriyanti viññattidvayaṁ āha.",
  "tika-abh04t4:53_3": "Tassā hi cittasamuṭṭhānakāyasaddavācāhi kāyavacīviññattīhi eva vā purimapurimāhi pavattetabbattā “kāyavācāhi copanakiriyaṁ karotī”ti vuttaṁ tabbikārānaṁ bhūtānaṁ tathāpavattanato.",
  "tika-abh04t4:53_4": "Atha vā kāyavācāhīti kāyavacīviññattīhi.",
  "tika-abh04t4:53_5": "Copanakiriyanti rūpakāyassa thambhanacalanakiriyaṁ upādinnakaghaṭṭanakiriyañca.",
  "tika-abh04t4:53_6": "Esā hi kiriyā “rūpakāyaṁ thambhetuṁ cāletuṁ paccayo bhavituṁ samattho”ti, “upādinnakaghaṭṭanassa paccayabhūto”ti ca vuttattā kāyavacīviññattīhi nipphajjatīti.",
  "tika-abh04t4:53_7": "Evañca katvā “copanakiriyānissayabhūtā kāyavācā”ti, “kāyādīhi karaṇabhūtehi copanābhijjhādikiriyaṁ karonti vāsiādīhi viya chedanādi”nti ca idampi vacanaṁ samatthitaṁ bhavati.",
  "tika-abh04t4:53_8": "Na kevalaṁ dharamānatāva sabbhāvo, atha kho maggena asamucchinnatāpīti dassento “anirodhitevā”ti āha.",
  "tika-abh04t4:53_9": "Asamucchinnatā ca kāyādīnaṁ tadupanissayakilesāsamucchedenevāti daṭṭhabbaṁ.",
  "tika-abh04t4:53_10": "“Kāyādīhi karaṇabhūtehi copanābhijjhādikiriyaṁ karontī”ti etena copanābhijjhādikiriyānibbattidvārena cetanānibbattiyeva vuttāti iminā adhippāyena “evañca…pe…",
  "tika-abh04t4:53_11": "yujjantī”ti āha.",
  "tika-abh04t4:53_12": "Evañca katvā kāye sati vācāya satītiādivacanaṁ anulomitaṁ hoti.",
  "tika-abh04t4:53_13": "Yāya cetanāyāti karaṇaniddeso pana kāyādīnaṁ copanābhijjhādikiriyāya ca cetanāhetukattadassanatthaṁ vuttoti.",
  "tika-abh04t4:54_0": "Sabhāvato upakārakato magge sati sabbhāvato ca bojjhaṅgā magge antogadhāti āha “na ca na sakkā”tiādi.",
  "tika-abh04t4:55_0": "Kammapathaṁ appattānampi taṁtaṁdvāre saṁsandananti yathā kammapathaṁ pattānaṁ, evaṁ kammapathaṁ appattānampi satipi dvārantaruppattiyaṁ yathāsakaṁ dvāreheva nāmaggahaṇanti vadanti, evaṁ sati aṭṭhakathāya virodho.",
  "tika-abh04t4:55_1": "Dutiyatthassa ca abhāvo siyā, tasmā taṁtaṁdvāre saṁsandananti yasmiṁ yasmiṁ dvāre kammapathaṁ appattā akusalacetanādayo pavattā, tāsaṁ tena teneva dvārena nāmaggahaṇaṁ.",
  "tika-abh04t4:55_2": "Taṁ pana taṁtaṁdvārapakkhikabhāvakaraṇato tattha avarodhananti vuttaṁ.",
  "tika-abh04t4:55_3": "Yathā hi kammapathaṁ pattā kāyakammādisaṅkhātā cetanā dvārantare uppannāpi kāyakammādināmameva labhanti, na evaṁ kammapathaṁ appattā.",
  "tika-abh04t4:55_4": "Tā pana yattha yattha dvāre uppajjanti, tena teneva dvārena kāyaduccaritaṁ vacīduccaritantiādināmaṁ labhanti.",
  "tika-abh04t4:55_5": "Evaṁ nāmaggahaṇameva hi tesaṁ taṁtaṁdvārapakkhikakaraṇaṁ vuttaṁ.",
  "tika-abh04t4:55_6": "Teneva hi aṭṭhakathāyaṁ “kiñcāpi vacīdvāre copanappattaṁ kammapathaṁ, appattatāya pana kāyakammaṁ na hoti, kevalaṁ vacīduccaritaṁ nāma hotī”ti vuttaṁ.",
  "tika-abh04t4:56_0": "Satipi pāṇātipātādicetanāya vacīdvārādīsu pavattiyaṁ yathāvuttayebhuyyatabbahulavuttiyā kāyakammādibhāvavavatthāpanaṁ kāyādikassa taṁtaṁdvārabhāvavavatthāpanañca kammadvārābhedanaṁ.",
  "tika-abh04t4:56_1": "Tañhi kammadvārānaṁ asaṁkiṇṇabhāvena patiṭṭhāpanaṁ.",
  "tika-abh04t4:56_2": "Yaṁ sandhāya “āṇattisamuṭṭhitesū”ti aṭṭhakathāyaṁ vakkhati.",
  "tika-abh04t4:56_3": "Keci pana “ekekasmiṁ dvāre anekesaṁ kammānaṁ pavattidassanampi dvārasaṁsandana”nti vadanti.",
  "tika-abh04t4:56_4": "Yathā pavatto byāpādo kammapatho hoti, taṁ dassetuṁ “ime sattā haññantū”ti pavatti byāpādassa dassitā.",
  "tika-abh04t4:56_5": "Kāyadvārikacetanāya sahakārīkāraṇabhāvato kāyakammavohāralābhā, abhijjhādīnaṁ parasantakassa attano pariṇāmanavasena “ime sattā haññantū”tiādinā ca appavattattā manokammavohāravirahā, acetanāsabhāvato vā pāṇātipātādivasena abbohārikā, pāṇātipātādibhāvena na vattabbāti attho.",
  "tika-abh04t4:56_6": "Etthāti abbohārikabhāve.",
  "tika-abh04t4:57_0": "Dasavidhā iddhi…pe… tabbā vitthārenāti adhippāyo.",
  "tika-abh04t4:58_0": "Tenādhippetanti “akusalaṁ vacīkammaṁ manodvāre samuṭṭhātī”ti vadantena adhippetaṁ.",
  "tika-abh04t4:58_1": "“Na uposathakkhandhake vutta”nti kasmā vuttaṁ, nanu tena uposathakkhandhakato suttaṁ āhaṭanti?",
  "tika-abh04t4:58_2": "Kiñcāpi āhaṭaṁ, tattha avuttoyeva pana so tena vuttoti gahitoti dassento “tattha avuttamevā”tiādimāha.",
  "tika-abh04t4:59_0": "“Sugatiduggatīsu upapajjanaṁ sukatadukkaṭakammato na hoti, khandhasivādīhi pana hotīti gahetvā ‘natthi dinna’ntiādinā parāmasantassa vasena ‘micchādiṭṭhi…pe…",
  "tika-abh04t4:59_1": "paribhaṇḍādīni karotī’ti vutta”nti vadanti.",
  "tika-abh04t4:59_2": "Abhijjhādipadhānattāti etena vijjamānesupi byāpādādīsu yadā kāyavacīdvāresu cetanā balavatī hoti, na tathā itare, tadā padhānabhāvato cetanā kāyakammaṁ vacīkammanti ca vohāraṁ labhati.",
  "tika-abh04t4:59_3": "So kho panassā padhānabhāvo pāṇātipātādisiddhiyā viññāyati.",
  "tika-abh04t4:59_4": "Yadā pana tesuyeva dvāresu abhijjhādayo balavanto honti, na tathā cetanā, tadā tattha vijjamānāpi cetanā apadhānabhāvato kāyakammaṁ vacīkammanti ca vohāraṁ na labhati.",
  "tika-abh04t4:59_5": "Abhijjhādayo pana padhānabhāvato satipi kāyaṅgavācaṅgacopane sakena vavatthānena manokammantveva vuccantīti dasseti.",
  "tika-abh04t4:59_6": "Ye pana “tīsupi dvāresu kammapathabhāvena appattiyā dvārattayepi kammapathappattamanokammena saha pavattiyā ca cetanā ettha kammanti na vuccatī”ti vadanti, tehi abhijjhādīnaṁ padhānasabhāvaṁyeva sandhāya vuttaṁ siyā.",
  "tika-abh04t4:59_7": "Atha vā cetanāya nippariyāyakammabhāvato pariyāyakamme anavarodhetabbattā “abbohārikā”ti vuttaṁ.",
  "tika-abh04t4:59_8": "Attano sabhāveneva pana sā etthāpi kammanti vuccati.",
  "tika-abh04t4:59_9": "Yathāha “cetanāhaṁ, bhikkhave, kammaṁ vadāmī”tiādi.",
  "tika-abh04t4:59_10": "Aṭṭhakathāyañca “tasmiṁ dvāre siddhā cetanā”tiādinā cetanāyeva padhānaṁ katvā vuttaṁ.",
  "tika-abh04t4:59_11": "Tenevāha “sabhāveneva sā manokamma”ntiādi.",
  "tika-abh04t4:59_12": "Atha vā kammapathappattaabhijjhādīhi kāyavacīdvāre sahajātā cetanā kāyavacīkammavasena abbohārikā cetanāsaṅkhātamanokammattāti.",
  "tika-abh04t4:59_13": "Yadi abhijjhādayo padhānā, na cetanā, evaṁ sati abhijjhādayo cettha kammaṁ, na cetanā, abhijjhādipakkhikā vā sā siyāti anuyogaṁ manasi katvā āha “tividhā, bhikkhave”tiādi.",
  "tika-abh04t4:59_14": "“Cetanāpi…pe…",
  "tika-abh04t4:59_15": "manodvāre eva samuṭṭhahantī”ti idaṁ manodvāre cetanāya abhijjhādīhi manokammabhāve nibbisesabhāvadassananti katvā “cetanā…pe…",
  "tika-abh04t4:59_16": "adhippāyo”ti āha.",
  "tika-abh04t4:59_17": "Cetanā cetanākammaṁ, abhijjhādayo cetanāsampayuttakammanti ettakameva hi ettha visesoti.",
  "tika-abh04t4:59_18": "Ettha ca cetanāya kāyavacīkammabhāvo siyāti āsaṅkāya abhāvato manodvāre akusalakāyavacīkammānaṁ anuppattito ca abbohārikāti na vuttanti daṭṭhabbaṁ.",
  "tika-abh04t4:60_0": "Virativisiṭṭhāti viratito cetanāya padhānabhāvamāha.",
  "tika-abh04t4:60_1": "Tattha “tividhā, bhikkhave, kāyasañcetanā”tiādinā āgamamhi “pāṇātipātādipaṭipakkhabhūtā”ti yuttiṁ dasseti.",
  "tika-abh04t4:60_2": "Yasmā ca paṭṭhāne cetanāva “kammapaccayo”ti vuttā, na virati, abhijjhādayo vā, tasmā nippariyāyena kammaṁ “cetanā”ti anabhijjhādayo “cetanāpakkhikā vā”ti vuttāti veditabbaṁ.",
  "tika-abh04t4:60_3": "Asaṅkarato kammadvārāni vavatthapento “rakkhatī”ti, vipariyāyena “bhindatī”ti vuttoti rakkhaṇabhindanāni anāsetvā nāsetvā ca kathananti vuttānīti.",
  "tika-abh04t4:61_0": "Kammakathāvaṇṇanā niṭṭhitā.",
  "tika-abh04t4:62_0": "Tatiyo vikappo paṭhamacatutthaviññāṇadvāresuyeva labbhati, na itarattha “sotaṁ ghāna”ntiādinā avuttattā, itarathāpi vā avibhattike niddese labbhati.",
  "tika-abh04t4:62_1": "Yato saṁvaravasena pātimokkhasīlaṁ pavattati, taṁ dussīlyanti āha “dussīlyaṁ pāṇātipātādicetanā”ti.",
  "tika-abh04t4:62_2": "Itarā saṁvaravinimuttā abhijjhādomanassayuttā tappadhānā vā akusaladhammā satipaṭipakkhā akusalā dhammā.",
  "tika-abh04t4:62_3": "Ārammaṇe cittavossaggavasena pavatto akusalacittuppādo pamādo.",
  "tika-abh04t4:62_4": "Vīriyapanodanabhāvato thinamiddhaṁ “kosajja”nti vuttaṁ, thinamiddhappadhāno vā cittuppādo.",
  "tika-abh04t4:63_0": "Asuddhatāti akevalatā aññena sammissatā.",
  "tika-abh04t4:63_1": "Dvārañhi dvārantarikakammassa dvāraṁ hontaṁ tena missitaṁ viya hoti.",
  "tika-abh04t4:63_2": "Tenevāha “musāvādādinopi kāyadvāre pavattisabbhāvā”ti.",
  "tika-abh04t4:63_3": "Keci pana “aviññeyyamānantarānaṁ dvārantaracittānaṁ antarantarā appavattito suddhanti vutta”nti vadanti, taṁ anekassapi javanavārassa kāyakammādibhāvena pabandhanavasena pavatti atthīti katvā vuttaṁ.",
  "tika-abh04t4:63_4": "Aviruddhaṁ hotīti akusalakāyakammādibhāvena avadhāretvā asaṁvaraṁ vatvā puna tasseva vācāasaṁvaradvārādīsu uppattivacanaṁ kāyadvārūpalakkhito asaṁvaro dvārantare pavattopi kāyadvāriko evāti evaṁ saṁvaṇṇanāya sati na virujjhatīti attho.",
  "tika-abh04t4:63_5": "Idāni taṁ avirujjhanākāraṁ “asaṁvaro hī”tiādinā vibhāveti.",
  "tika-abh04t4:63_6": "Sadvāreti attano dvāre.",
  "tika-abh04t4:63_7": "Asaṁvaro dvārantare uppajjamānopi sadvāravasena uppannoti vuccatīti etena vācāasaṁvaradvāre uppannopi kāyiko asaṁvaro copanakāyaasaṁvaradvāravasena uppannotveva vuttoti daṭṭhabbaṁ.",
  "tika-abh04t4:63_8": "Esa nayo itaratthāpi.",
  "tika-abh04t4:63_9": "Kammaṁ aññadvāreti kammassa dvārantaracaraṇaṁ pākaṭanti katvā vuttaṁ.",
  "tika-abh04t4:64_0": "Evaṁsatīti copanasaṅkhāte kāyaasaṁvaradvāre asaṁvaroti ettake eva gahite.",
  "tika-abh04t4:64_1": "Kammapathabhāvappattasseva kammabhāvo aṭṭhakathāyaṁ vuttoti āha “kammapathabhāvappattatāya vacīmanokamma”nti.",
  "tika-abh04t4:64_2": "Sesanti dvārantarānupalakkhitaṁ.",
  "tika-abh04t4:64_3": "Tathā na vuccatīti kāyakammanti na vuccatīti attho.",
  "tika-abh04t4:64_4": "Tattheva vakkhāmāti kammapathasaṁsandane vakkhāma.",
  "tika-abh04t4:64_5": "“So hi kāyadvāre copanappatto akusalaṁ kāyakammaṁ hotī”tiādinā “copanakāyaasaṁvaradvāravasena uppanno akusalaṁ kāyakammameva hotī”tiādinā ca vacīkammādīnañca kammapathappattānaṁ asaṁvarabhūtānaṁ kāyakammādibhāve āpanne “catubbidhaṁ vacīduccaritaṁ akusalaṁ vacīkammameva hotī”tiādinā apavādena nivatti daṭṭhabbāti evaṁ vakkhamānataṁ sandhāyāha.",
  "tika-abh04t4:64_6": "Antogadhatā daṭṭhabbā paccayasannissitaājīvapārisuddhisīlānaṁ ñāṇavīriyehi sādhetabbattāti adhippāyo.",
  "tika-abh04t4:65_0": "Akusalakammapathakathāvaṇṇanā",
  "tika-abh04t4:66_0": "Sarasena attano sabhāvena.",
  "tika-abh04t4:66_1": "Yāya cetanāya pavattamānassa jīvitindriyassa paccayabhūtesu mahābhūtesu upakkamakaraṇahetu taṁmahābhūtapaccayā uppajjanakamahābhūtā nuppajjissanti, sā tādisapayogasamuṭṭhāpikā cetanā pāṇātipāto nāma.",
  "tika-abh04t4:66_2": "Laddhupakkamāni hi bhūtāni na purimabhūtāni viya visadānīti samānajātiyānaṁ bhūtānaṁ kāraṇaṁ na hontīti.",
  "tika-abh04t4:66_3": "Ekassapi payogassa sahasā nipphādanavasena kiccasādhikāya bahukkhattuṁ pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-abh04t4:66_4": "Satipi kadāci khuddake ceva mahante ca pāṇe payogassa samabhāve mahantaṁ hanantassa cetanā tibbatarā uppajjatīti vatthussa mahantabhāvoti tadubhayaṁ cetanāya balavabhāveneva hotīti āha “payoga…pe…",
  "tika-abh04t4:66_5": "bhāvato”ti.",
  "tika-abh04t4:66_6": "Yathāvuttapaccayavipariyāyepīti payogavatthuādipaccayānaṁ amahattepi.",
  "tika-abh04t4:66_7": "Taṁtaṁpaccayehīti guṇavantatādipaccayehi.",
  "tika-abh04t4:66_8": "Ettha ca hantabbassa guṇavantatāya mahāsāvajjatā vatthumahantatāya viya daṭṭhabbā.",
  "tika-abh04t4:66_9": "Kilesānaṁ upakkamānaṁ dvinnañca mudutāya tibbatāya ca appasāvajjatā mahāsāvajjatā ca yojetabbā.",
  "tika-abh04t4:66_10": "Pāṇo pāṇasaññitā vadhakacittañca pubbabhāgasambhārā, upakkamo vadhakacetanāsamuṭṭhāpito, pañcasambhāravatī pāṇātipātacetanāti sā pañcasambhāravinimuttā daṭṭhabbā.",
  "tika-abh04t4:66_11": "Esa nayo adinnādānādīsupi.",
  "tika-abh04t4:67_0": "Mantaparijappanena parassa santakaharaṇaṁ vijjāmayo, vinā mantena parasantakassa kāyavacīpayogehi ākaḍḍhanaṁ tādisaiddhiyogena iddhimayo payogoti adinnādānassapi cha payogā sāhatthikādayo veditabbā.",
  "tika-abh04t4:68_0": "Abhibhavitvā vītikkamane micchācāro mahāsāvajjo, na tathā ubhinnaṁ samānacchandabhāve.",
  "tika-abh04t4:68_1": "“Cattāro sambhārāti vuttattā abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato micchācāro na hoti abhibhuyyamānassā”ti vadanti.",
  "tika-abh04t4:68_2": "Sevanacitte sati payogābhāvo na pamāṇaṁ itthiyā sevanappayogassa yebhuyyena abhāvato.",
  "tika-abh04t4:68_3": "Purisasseva hi yebhuyyena sevanappayogo hotīti itthiyā puretaraṁ sevanacittaṁ upaṭṭhāpetvā nipannāyapi micchācāro na siyāti āpajjati, tasmā purisassa vasena ukkaṁsato cattāro sambhārā vuttāti daṭṭhabbaṁ.",
  "tika-abh04t4:68_4": "Aññathā itthiyā purisakiccakaraṇakāle purisassapi sevanappayogābhāvato micchācāro na siyāti.",
  "tika-abh04t4:68_5": "Keci pana “attano ruciyā pavattitassa tīṇi aṅgāni, balakkārena pavattitassa tīṇīti sabbāni aggahitaggahaṇena cattārī”ti vadanti, vīmaṁsitvā gahetabbaṁ.",
  "tika-abh04t4:69_0": "Duṭṭhacittassa amaraṇādhippāyassa pharusakāyavacīpayogasamuṭṭhāpikā pharusacetanā pharusavācā.",
  "tika-abh04t4:69_1": "Maraṇādhippāye pana sati atthasiddhitadabhāvesu pāṇātipātā byāpādā ca hontīti.",
  "tika-abh04t4:69_2": "Yaṁ pati pharusavācā payujjati, tassa sammukhāva sīsaṁ eti.",
  "tika-abh04t4:69_3": "“Parammukhepi pharusavācā hotī”ti vadanti.",
  "tika-abh04t4:70_0": "Yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṁ, nanu abhijjhādīnampi kammapathaṁ appattānaṁ atthitāya aniyato kammapathabhāvoti tesampi kammapatharāsiyaṁ avacanaṁ āpajjatīti?",
  "tika-abh04t4:70_1": "Nāpajjati, kammapathatātaṁsabhāgatāhi tesaṁ tattha vuttattā.",
  "tika-abh04t4:70_2": "Yadi evaṁ cetanāpi tattha vattabbā siyāti?",
  "tika-abh04t4:70_3": "Saccametaṁ, sā pana pāṇātipātādikāti pākaṭo tassā kammapathabhāvoti na vuttaṁ siyā.",
  "tika-abh04t4:70_4": "Cetanāya hi “cetanāhaṁ, bhikkhave, kammaṁ vadāmi,”“tividhā, bhikkhave, kāyasañcetanā akusalaṁ kāyakamma”ntiādivacanehi kammabhāvo dīpito.",
  "tika-abh04t4:70_5": "Kammaṁyeva ca sugatiduggatīnaṁ taduppajjanasukhadukkhānañca pathabhāvena pavattaṁ kammapathoti vuccatīti pākaṭo tassā kammapathabhāvo.",
  "tika-abh04t4:70_6": "Abhijjhādīnaṁ pana cetanāsamīhanabhāvena sucaritaduccaritabhāvo, cetanājanitataṁbandhatibhāvena sugatiduggatitaduppajjanasukhadukkhānaṁ pathabhāvo cāti na tathā pākaṭo kammapathabhāvoti te eva kammapatharāsibhāvena vuttā.",
  "tika-abh04t4:70_7": "Atathājātiyattā vā cetanā tehi saddhiṁ na vuttā siyā.",
  "tika-abh04t4:70_8": "Vicāretvā gahetabbaṁ.",
  "tika-abh04t4:71_0": "Pāṇātipātādīnaṁ ārammaṇāneva tabbiratiārammaṇānīti pañca sikkhāpadā parittārammaṇā evāti vacanena adinnādānādīnaṁ sattārammaṇatāvacanassa virodhaṁ codeti.",
  "tika-abh04t4:71_1": "Tathā hi vakkhati “vītikkamitabbatoyeva hi veramaṇī nāma hotī”ti.",
  "tika-abh04t4:71_2": "Sayameva pariharissatīti sikkhāpadavibhaṅge pañhapucchakavaṇṇanaṁ sandhāya vadati.",
  "tika-abh04t4:71_3": "Tattha hi “yasmā sattoti saṅkhyaṁ gate saṅkhāreyeva ārammaṇaṁ karoti, tasmā parittārammaṇāti vuccantī”ti vuttaṁ.",
  "tika-abh04t4:72_0": "Duggatatādīnīti ādi-saddena “aladdhālābho laddhavināso icchitānaṁ bhogānaṁ kicchapaṭilābho rājādīhi sādhāraṇabhogatā dukkhavihāro sāsaṅkavihāro”ti evamādayo saṅgahitā.",
  "tika-abh04t4:72_1": "Keci pana “diṭṭheva dhamme bhogajāniādayo nissandaphala”nti vadanti.",
  "tika-abh04t4:73_0": "Kusalakammapathakathāvaṇṇanā",
  "tika-abh04t4:74_0": "Tāsañca viratīnaṁ cetanāsampayuttattā cetanādvārena sugatiduggatitaduppajjanasukhadukkhānaṁ pathabhāvo yuttoti adhippāyo.",
  "tika-abh04t4:75_0": "Kammapathasaṁsandanakathāvaṇṇanā",
  "tika-abh04t4:76_0": "Tathāti kammapathappattānaṁ.",
  "tika-abh04t4:76_1": "Kecīti dhammasirittheraṁ sandhāyāha.",
  "tika-abh04t4:76_2": "So hi kammapathappattānameva dussīlyādīnaṁ susīlyādīnañca kammapathehi atthato nānattābhāvadassanaṁ, tesaṁ vā phassadvārādīhi avirodhabhāvena dīpanaṁ kammapathasaṁsandananti vadati.",
  "tika-abh04t4:76_3": "Kammapathatā natthīti etena yathāvuttānaṁ asaṁvarasaṁvarānaṁ tesaṁ vāde kammapathasaṁsandane asaṅgahitataṁ dasseti.",
  "tika-abh04t4:76_4": "Ye pana saṅgahaṁ labhanti, tesaṁ gahaṇe payojanābhāvaṁ dassetuṁ “tividha…pe…",
  "tika-abh04t4:76_5": "dassanenā”ti vuttaṁ.",
  "tika-abh04t4:76_6": "Evaṁ purimapakkhe saṅkhepato dosaṁ vatvā dutiyapakkhepi vattuṁ “na ca duccaritāna”ntiādimāha.",
  "tika-abh04t4:76_7": "Tena ye duccaritasucaritaasaṁvarasaṁvarā anucarīyanti, tesaṁ kāyakammāditā vidhīyatīti dasseti.",
  "tika-abh04t4:76_8": "“Pañcaphassadvāravasena uppanno asaṁvaro akusalaṁ manokammameva hotī”tiādinā hi vuttanti.",
  "tika-abh04t4:76_9": "Yadi cātiādinā anavasesapariyādānābhāvamāha.",
  "tika-abh04t4:76_10": "Uppatti na vattabbāti kammapatha…pe…",
  "tika-abh04t4:76_11": "vadantehi “manokammaṁ chaphassadvāravasena uppajjatī”ti na vattabbanti attho.",
  "tika-abh04t4:76_12": "Atha vā yadi kammapathappattāneva dussīlyādīni kāyakammādināmehi aṭṭhakathāyaṁ vuttānīti evaṁ vadantehi aṭṭhakathācariyehi manokammassa chaphassadvāravasena uppatti na vattabbāti attho.",
  "tika-abh04t4:76_13": "Taṁtaṁkammabhāvassa vuttattāti “tividhaṁ kāyaduccaritaṁ akusalaṁ kāyakammameva hotī”tiādiṁ sandhāyāha.",
  "tika-abh04t4:77_0": "Kammantarampi taṁdvārikakammameva siyāti pāṇātipātādikassa vacīkammādibhāvamāsaṅkati.",
  "tika-abh04t4:77_1": "Tasmāti yasmā kesañci asaṁvarānaṁ saṁvarānañca kammapathatā natthi, kāyaduccaritādīnañca kammapathehi nānattābhāvadassanena payojanaṁ natthi, na ca duccaritādīnaṁ phassadvārānaṁ vasena uppatti dīpitā, na cāyaṁ vidhi niravasesasaṅgāhikā, kammānañca saṅkaro āpajjati, aṭṭhakathāyañca pubbāparavirodho, tasmāti attho.",
  "tika-abh04t4:77_2": "Samānanāmatā kāyakammāditā.",
  "tika-abh04t4:77_3": "Sāmaññanāmāvijahanaṁ kāyakammādibhāvāvijahanaṁ.",
  "tika-abh04t4:77_4": "Ubhayesanti kammapathākammapathānaṁ.",
  "tika-abh04t4:77_5": "Uppattipariyāyavacanābhāvatoti etena phassadvāraasaṁvaradvārādīnaṁ taṁdvārikakammānañca atthato nānattābhāvepi tathā tathā pavattadesanāvasena te vicāritāti dasseti.",
  "tika-abh04t4:77_6": "“Akusalaṁ kāyakammaṁ pañcaphassadvāravasena na uppajjatī”tiādiko dutiyavinicchayo.",
  "tika-abh04t4:78_0": "Kāye vācāya ca…pe…",
  "tika-abh04t4:78_1": "siddhitoti etena copanappattaṁ akusalaṁ manokammaṁ copanaṁ appattato visesetvā dassetuṁ “kāyavacīkamma”nti vuttaṁ, na pana kāyavacīkammabhāvatoti dasseti.",
  "tika-abh04t4:78_2": "Tena kāyavacīgahaṇaṁ yathāvuttacopanappattaṁ eva vibhāvetīti daṭṭhabbaṁ.",
  "tika-abh04t4:78_3": "Tenevāha –",
  "tika-abh04t4:78_4": "“copanappattaṁ akusalaṁ kāyadvāre vacīdvāre ca manokammaṁ hotī”ti.",
  "tika-abh04t4:78_5": "Taṁ-sadde vutte yaṁ-saddo abyabhicāritasambandhatāya vuttoyeva hotīti katvā “yaṁ uppajjatī”ti vuttaṁ.",
  "tika-abh04t4:78_6": "Uppādamattaparicchinnenāti chaphassadvārikakammenāti attho.",
  "tika-abh04t4:78_7": "Matta-saddena visesanivattiatthena manokammatāvisesaṁ nivatteti.",
  "tika-abh04t4:78_8": "Niyamassa eva-saddassa akatattā “kāyavacīkammameva hotī”ti avuttattā.",
  "tika-abh04t4:78_9": "Idāni niyamākaraṇena laddhaguṇaṁ dassento “na pana sabbampī”tiādimāha.",
  "tika-abh04t4:79_0": "“Niyamassa akatattā”tiādi purimanayoti adhippeto.",
  "tika-abh04t4:79_1": "Vattuadhippāyānurodhinī saddappavattīti samāsapade ekadesopi ākaḍḍhīyati adhikāravasenāti adhippāyena “kamma-saddamattena sambandhaṁ katvā”ti vuttaṁ.",
  "tika-abh04t4:79_2": "Yaṁ pana vadantītiādinā ettha padakāramatassa ayuttataṁ dasseti.",
  "tika-abh04t4:79_3": "Tattha cetanāpakkhikānanti kāyavacīkammabhūtacetanāpakkhikānaṁ.",
  "tika-abh04t4:79_4": "Satanti samānānaṁ.",
  "tika-abh04t4:79_5": "Taṁtaṁdvārakammapathānañcāti idaṁ imassa cittassa kammapathabhāvena pavattaṁ kālaṁ sandhāya vuttaṁ, na sabbadā, kammapathabhāveneva pavattanato.",
  "tika-abh04t4:79_6": "Ca-saddena vā akammapathasaṅgaho daṭṭhabbo.",
  "tika-abh04t4:79_7": "Atha vā taṁtaṁdvārā ca taṁtaṁdvārakammapathā ca taṁtaṁdvārakammapathāti “taṁtaṁdvārā”ti padena akammapathānaṁ saṁvarānaṁ saṅgaho daṭṭhabbo.",
  "tika-abh04t4:79_8": "Tena sabhāvenāti manokammassa dvārabhāvena, na attanoti adhippāyo.",
  "tika-abh04t4:79_9": "Evamidhāpīti cittajanito cittasampayuttassa kammassa dvārabhāvo cittepi upacaritoti attho.",
  "tika-abh04t4:79_10": "Vattabbameva natthi anantarapaccayabhūtamanorahitassa cittassa abhāvatoti.",
  "tika-abh04t4:80_0": "Dvārakathāvaṇṇanā niṭṭhitā.",
  "tika-abh04t4:81_0": "Kamābhāvaniyamābhāve sabbārammaṇatādīti ādi-saddena saṅgaṇhāti.",
  "tika-abh04t4:81_1": "Na hi…pe…",
  "tika-abh04t4:81_2": "atthīti padhāne asambhavato appadhānaṁ adhikarīyatīti dasseti.",
  "tika-abh04t4:82_0": "Dhammuddesavārakathā",
  "tika-abh04t4:83_0": "Phassapañcamakarāsivaṇṇanā",
  "tika-abh04t4:84_0": "“Tasmiṁ samaye phasso hotī”tiādikāya pāḷiyā phassādīnaṁ kāmāvacaratādidassane na tapparabhāvo, sabhāvadassane eva pana tapparabhāvoti dasseti “na hi phassādīna”ntiādinā.",
  "tika-abh04t4:85_0": "Cittakiriyābhāvenāti cittabyāpārabhāvena.",
  "tika-abh04t4:85_1": "Phassassa sampajjanamuppajjanameva.",
  "tika-abh04t4:85_2": "Sannipatitappavattiyā paccayo hotīti etena cittārammaṇasannipātakāraṇaṁ phasso cittārammaṇasannipātoti vuttoti dasseti.",
  "tika-abh04t4:85_3": "Phasso hi cittassa ārammaṇe phusanākāreneva pavattito tassa ārammaṇe sannipatitappavattiyā paccayoti ca vuccati.",
  "tika-abh04t4:85_4": "Sā cassa phusanākārappavatti sākhagge ṭhitaṁ disvā bhūmisaṇṭhitassa avīrakapurisassa jaṅghacalanaṁ, ambilaambapakkādiṁ khādantaṁ disvā mukhe kheḷuppatti, dayālukassa paraṁ haññamānaṁ disvā sarīrakampananti evamādīsu paribyattā hoti.",
  "tika-abh04t4:85_5": "Tabbisesabhūtā rūpadhammāti yathā paṭihananavasena aññamaññaṁ āsannataraṁ uppajjamānesu rūpadhammavisesesu saṅghaṭṭanapariyāyo, evaṁ cittārammaṇānaṁ visayakaraṇavisayabhāvappatti paṭihananākārena hoti.",
  "tika-abh04t4:85_6": "So ca cittanissito dhammaviseso saṅghaṭṭanapariyāyena vutto, yadāha “eva”ntiādi.",
  "tika-abh04t4:85_7": "Keci pana “saṅghaṭṭanaraso phasso pañcadvārikova, na itaro vatthārammaṇasaṅghaṭṭanābhāvato”ti vadanti, taṁ na yujjati upacārasiddhattā saṅghaṭṭanassa.",
  "tika-abh04t4:85_8": "Itarathā pañcadvārikassapi taṁ na sambhaveyyāti.",
  "tika-abh04t4:85_9": "Indriyamanasikāresu yathāpavattamānesu taṁtaṁārammaṇe viññāṇaṁ uppajjati, tesaṁ tathāpavattiyeva viññāṇassa visayabhāvakaraṇaṁ.",
  "tika-abh04t4:86_0": "“Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, ayaṁ vuccati kāmānaṁ assādo”tiādivacanato sukhavedanāva assādoti āha “assādabhāvato”ti.",
  "tika-abh04t4:86_1": "Phusanādibhāvena ārammaṇaggahaṇaṁ ekadesānubhavananti anupacaritameva phassādīnaṁ anubhavanakiccamāha.",
  "tika-abh04t4:87_0": "Nimittenāti nīlādinā dīghādinā ca nimittena.",
  "tika-abh04t4:87_1": "Etenupāyenāti yathā ñāṇappadhāne cittuppāde saññā ñāṇamanuvattati, evaṁ samādhippadhāne samādhinti dasseti.",
  "tika-abh04t4:88_0": "Pabandhatīti paṭṭhapeti sampayuttadhamme sakasakakicce paṭṭhapeti.",
  "tika-abh04t4:88_1": "Teneva hi tadatthaṁ vivaranto “pavattetī”ti āha.",
  "tika-abh04t4:89_0": "Vijjamānatāvācī hoti-saddo, vijjamānatā ca saṅkhatadhammānaṁ uppajjanena vinā natthīti “cittaṁ na tathā atthato nuppajjatī”ti vuttaṁ.",
  "tika-abh04t4:89_1": "Tena yasmā cittaṁ na nuppajjati uppajjati eva, tasmā cittaṁ hotīti vuttanti ayamettha aṭṭhakathāya attho.",
  "tika-abh04t4:89_2": "Evamavaṭṭhite hoti-uppajjati-saddānaṁ samānatthattena na kiñci payojanaṁ dissati.",
  "tika-abh04t4:89_3": "Atha vā bhavanaṁ nāma sattā, sattā ca uppādādinā samaṅgitāti phassādīnaṁ khaṇattayapariyāpannatā “phasso hotī”tiādīsu hoti-saddena vuttā.",
  "tika-abh04t4:89_4": "Tattha yo bhāvo uppādasamaṅgī, na so na hoti nāma, tasmā uppajjati-saddena vuccamānassa atthassa hoti-saddavacanīyatā na na sambhavati.",
  "tika-abh04t4:89_5": "Uppannaṁ hotīti ettha pana kiñcāpi uppanna-saddeneva uppādādisamaṅgitā vuccati, tabbhāvānativatti pana hoti-saddena vuttā khaṇattayavītivattepi uppanna-saddassa vattanato, tasmā na ettha uppajjati-saddena samānatthatāsabbhāvadassanaṁ viya uppajjatidassanampi virujjhati pākaṭakaraṇabhāvato.",
  "tika-abh04t4:89_6": "Itarathā “cittaṁ uppannaṁ hotī”ti imināva cittassa vijjamānabhāvo dassitoti kiṁ puna vijjamānabhāvadassanenāti na na sakkā vattuṁ, samayavavatthānavasena savisesaṁ vuttampi cittaṁ phassādīhi sahuppattiyā suṭṭhutaraṁ nibbisesanti dassetuṁ cittassa puna vacanaṁ.",
  "tika-abh04t4:89_7": "Uddiṭṭhadhammānaṁyeva cettha niddesavāre vibhajanaṁ, na vibhaṅge viya pāḷiyā āruḷhasabbapadānanti “uddesavāre saṅgaṇhanatthaṁ niddesavāre vibhajanattha”nti ayampi attho niccalo.",
  "tika-abh04t4:89_8": "Tathā hi “yasmiṁ samaye rūpūpapattiyā maggaṁ bhāvetī”tiādīsu maggādayo na vibhattā.",
  "tika-abh04t4:89_9": "Apica adhipatibhāvena indriyesu viya phassavedanāsaññācetanāhi saha sabbacittuppādasādhāraṇarāsiyaṁ gahetabbattā samayavavatthāne vuttampi cittaṁ phassapañcamake vuttanti daṭṭhabbaṁ.",
  "tika-abh04t4:90_0": "Jhānaṅgarāsivaṇṇanā",
  "tika-abh04t4:91_0": "Vitakkananti vitakkanakiriyā, sā ca vitakkassa attano paccayehi pavattimattamevāti bhāvaniddeso vasavattibhāvanivāraṇāya hoti.",
  "tika-abh04t4:91_1": "Yasmiṁ ārammaṇe cittaṁ abhiniropeti, taṁ tassa gahaṇayogyaṁ karonto vitakko ākoṭento viya parivattento viya ca hotīti tassa ākoṭanalakkhaṇatā pariyāhananarasatā ca vuttā.",
  "tika-abh04t4:91_2": "Idañca lakkhaṇaṁ kiccasannissitaṁ katvā vuttaṁ.",
  "tika-abh04t4:91_3": "Dhammānañhi sabhāvavinimuttā kāci kiriyā nāma natthi, tathā gahetabbākāro.",
  "tika-abh04t4:91_4": "Bodhaneyyajanānurodhena pana paramatthato ekasabhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-abh04t4:91_5": "Evañhi so suṭṭhu pakāsito hotīti.",
  "tika-abh04t4:92_0": "Vipphāro nāma vitakkassa thinamiddhapaṭipakkho ārammaṇe anolīnatā asaṅkoco, so pana abhiniropanabhāvato calanaṁ viya hotīti adhippāyena “vipphāravāti vicalanayutto”ti vuttaṁ.",
  "tika-abh04t4:92_1": "Upacārappanāsu santānena pavattiyanti etena yathā apubbārammaṇe paṭhamābhinipātabhūto vitakko vipphāravā hoti, na tathā ekasmiṁyeva ārammaṇe nirantaraṁ anuppabandhavasena pavattiyaṁ, nātivipphāravā pana tattha hoti sannisinnabhāvatoti dasseti.",
  "tika-abh04t4:92_2": "Tenevāha “niccalo hutvā”tiādi.",
  "tika-abh04t4:93_0": "“Pītisukhena abhisandetī”tiādivacanato pītiyā pharaṇaṁ kāyavisayanti yathā taṁ hoti, taṁ dassetuṁ “paṇītarūpehī”ti vuttaṁ.",
  "tika-abh04t4:94_0": "Visārassa byaggabhāvassa paṭipakkho sabhāvo avisāro, na visārābhāvamattaṁ.",
  "tika-abh04t4:94_1": "Avisārāvikkhepānaṁ samādhānabhāvato atthato visesābhāvepi samukhena sampayuttamukhena ca ubhayaṁ vuttanti dassetuṁ “avisā…pe…",
  "tika-abh04t4:94_2": "vikkhepo”ti vuttaṁ.",
  "tika-abh04t4:94_3": "Visesatoti atisayenāti vā attho gahetabbo.",
  "tika-abh04t4:94_4": "Sukhañhi samādhissa visesakāraṇaṁ “sukhino cittaṁ samādhiyatī”ti vacanato.",
  "tika-abh04t4:95_0": "Indriyarāsivaṇṇanā",
  "tika-abh04t4:96_0": "Tatthāti saddahanasaṅkhāte adhimokkhalakkhaṇe.",
  "tika-abh04t4:96_1": "Puggalo saddahatīti imināpi saddhāya āhitavisesānaṁ taṁsampayuttadhammānaṁ saddahanakiriyāya kattubhāvameva vibhāveti.",
  "tika-abh04t4:96_2": "Avayavabyāpāro hi samudāye voharīyatīti.",
  "tika-abh04t4:96_3": "Na kevalaṁ pasādanīyavatthusmiṁ appasādanākārappavattameva akusalaṁ assaddhiyaṁ, atha kho appasādanīyavatthusmiṁ pasādanākārappavattampīti dassetuṁ “micchādhimokkho”ti vuttaṁ.",
  "tika-abh04t4:96_4": "Tena pūraṇādīsu pasādassa assaddhiyatamāha.",
  "tika-abh04t4:96_5": "Pasādabhūtoti etena appasādabhūtaṁ assaddhiyaṁ nivatteti.",
  "tika-abh04t4:96_6": "Vatthugatoti iminā micchādhimokkhaṁ.",
  "tika-abh04t4:96_7": "“Pasādabhūto nicchayo”ti iminā pana vibhāvitamevatthaṁ pākaṭaṁ karonto “na yevāpanakādhimokkho”ti āha.",
  "tika-abh04t4:96_8": "Akālussiyaṁ pasādo, taṁ pana asaṅkhobhabhāvato “anāvilabhāvo”ti vuttaṁ.",
  "tika-abh04t4:96_9": "Tañhi sampayuttesu vidahantī saddhā akālussiyapaccupaṭṭhānā.",
  "tika-abh04t4:96_10": "Evametanti adhimuccanākārena pana gahetabbattā adhimuttipaccupaṭṭhānā.",
  "tika-abh04t4:96_11": "Buddhādivatthūnīti ettha idhalokaparalokakammaphalasambandhāpi saṅgahitāti daṭṭhabbaṁ.",
  "tika-abh04t4:96_12": "“Saddhāhattho, mahānāma, ariyasāvako”ti, “saddhīdha vittaṁ purisassa seṭṭha”nti, “saddhā bījaṁ tapo vuṭṭhī”ti evamādivacanato kusaladhammānaṁ ādānādīsu hatthādayo viya saddhā daṭṭhabbā.",
  "tika-abh04t4:97_0": "“Idha bhikkhunā kammaṁ kattabbaṁ hoti.",
  "tika-abh04t4:97_1": "Tassa evaṁ hoti ‘kammaṁ kho me kattabbaṁ bhavissati, kammaṁ kho pana me karontassa na sukaraṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā”’ti –",
  "tika-abh04t4:98_0": "Ādikā anurūpapaccavekkhaṇā.",
  "tika-abh04t4:99_0": "Taṁmūlakānīti gantabbamaggādimūlakāni.",
  "tika-abh04t4:99_1": "Ettha ca maggo gantabbo hotītiādayo aṭṭhakathāyaṁ dassanavaseneva vuttā, na pāḷiyaṁ āgatānukkamenāti daṭṭhabbaṁ.",
  "tika-abh04t4:100_0": "Karaṇādikāle viya cirakatādiārammaṇaṁ vibhūtaṁ katvā pavattantī sati taṁ upagantvā tiṭṭhantī anissajjantī ca hoti.",
  "tika-abh04t4:100_1": "Yaṁ ārammaṇaṁ sammuṭṭhaṁ, taṁ pilavitvā gataṁ viya calitaṁ viya ca hoti, tappaṭipakkhabhāvena pana asammuṭṭhanti imamatthaṁ dassento “udake alābu viyā”tiādimāha.",
  "tika-abh04t4:100_2": "Tattha sāraṇanti etena “saranti tāyā”ti imamevatthaṁ vibhāveti.",
  "tika-abh04t4:100_3": "Saraṇakiriyāya hi pavattamānānaṁ dhammānaṁ tattha ādhipaccabhāvena sati paccayo.",
  "tika-abh04t4:100_4": "Tassā hi tathā paccayabhāve sati te dhammā sāritā asammuṭṭhakatā apilāvitāhontīti.",
  "tika-abh04t4:100_5": "“Imehi nāma hetūhi paccayehi ca ete dhammā sambhavantī”ti sambhavato.",
  "tika-abh04t4:100_6": "“Imaṁ nāma phalaṁ nibbattentī”ti phalato dhammā uppajjanena vipaccanena ca nipphannā nāma hontīti.",
  "tika-abh04t4:100_7": "Vatthubhūtāti ārammaṇabhūtā.",
  "tika-abh04t4:101_0": "Satipi sabbesaṁ sārammaṇadhammānaṁ ārammaṇaggahaṇe na cittaṁ viya pare paricchijjagāhinoti “paricchinnopaladdhivasena jānātī”ti cittaṁ vuttaṁ.",
  "tika-abh04t4:101_1": "Cetasikesu hi keci visayaṁ paricchijja gahetuṁ na sakkonti, keci pana paricchedamatteyeva tiṭṭhanti, na viññāṇaṁ viya visayaṁ gaṇhantīti ye āsaṅkitabbā, tesu tadabhāvaṁ dassento “na saññā…pe…",
  "tika-abh04t4:101_2": "vijjhanavasenā”ti āha.",
  "tika-abh04t4:102_0": "Pītiyā ca somanassabhāvo āpajjatīti idaṁ pīti ca somanassañca pītisomanassanti pītisomanassānaṁ tulyayogaṁ sandhāya vuttaṁ.",
  "tika-abh04t4:102_1": "Somanassasseva pana “ājaññaratho”ti viya pītiyuttaṁ somanassaṁ pītisomanassanti padhānabhāvo icchitoti na pītiyā somanassabhāvappatti.",
  "tika-abh04t4:102_2": "Na hi padhāne vijjamāne appadhānaṁ upayujjati, pītiggahaṇañcettha pītiyuttassa somanassassa yebhuyyena bhāvato paribyattakiccato ca kataṁ, na ca nippītikasomanassassa asaṅgaho.",
  "tika-abh04t4:102_3": "Ruḷhīsaddesu kiriyāya anaccantikabhāvato.",
  "tika-abh04t4:102_4": "Pītiyā pana upalakkhaṇabhāvena ayamattho suṭṭhu yujjatīti dassento āha “pītiupalakkhitaṁ vā”tiādi.",
  "tika-abh04t4:103_0": "Pavattaṁ upādinnakkhandhaṁ.",
  "tika-abh04t4:103_1": "Ciraṭṭhitikaṁ hotīti etena na kevalaṁ anupāletabbadhammānaṁ khaṇaṭṭhitiyāyeva, atha kho pabandhānupacchedassapi jīvitaṁ kāraṇanti dasseti.",
  "tika-abh04t4:103_2": "Aññathā hi āyukkhayamaraṇaṁ na yujjeyyāti.",
  "tika-abh04t4:103_3": "Avisesenāti kāraṇavisesānapekkhena jīvitindriyatāsāmaññena.",
  "tika-abh04t4:103_4": "Yadipi arūpāsaññabhavesu rūpārūpadhammā nappavattanti, tehi pana purimapacchimabhavesu carimapaṭhamadhammā samānajātiyena abyavahitatāya nirantarāyeva nāma hontīti “yāva parinibbānaṁ avicchinnaṁ pavattatī”ti vuttaṁ.",
  "tika-abh04t4:103_5": "Anupālanādikassāti anupālanapavattanaṭṭhapanāniyeva vadati.",
  "tika-abh04t4:103_6": "Jīvamānavisesappaccayabhāvatoti sahajātānaṁ jīvamānatāvisesassa paccayabhāvato.",
  "tika-abh04t4:103_7": "Indriyabaddhassa hi matarūpato kammajassa ca utujādito viseso jīvitindriyakatoti.",
  "tika-abh04t4:104_0": "Maggaṅgarāsivaṇṇanā",
  "tika-abh04t4:105_0": "Aviparītaniyyānikabhāvenāti idaṁ sammā-saddassa diṭṭhi-ādisaddānañca samānādhikaraṇatāvasena diṭṭhiādīnaṁ avisesabhūtassa niyyānikabhāvassa sammā-saddena visesitabbattā vuttaṁ.",
  "tika-abh04t4:105_1": "Aviparītattho hi sammā-saddo, na niyyānikatthoti.",
  "tika-abh04t4:105_2": "Aviparītaniyyānikattho eva vā sammā-saddo.",
  "tika-abh04t4:105_3": "Anekatthā hi nipātāti.",
  "tika-abh04t4:105_4": "Evamevāti aviparītaniyyānikabhāvena.",
  "tika-abh04t4:106_0": "Balarāsivaṇṇanā",
  "tika-abh04t4:107_0": "Patissavo vacanasampaṭiggahoti adhippāyena “sappatissavaṁ patissavabhūtaṁ taṁsabhāgañca yaṁ kiñci gārava”nti āha.",
  "tika-abh04t4:107_1": "Tattha tattha pākaṭabhāvenāti ajjhattabhūtesu jātiyādīsu bahiddhābhūtesu bhikkhuādīsu hirottappānaṁ anurūpapaccavekkhaṇavasena sasambhārapathavīādīsu pathavīdhātuādīnaṁ viya vibhūtakiccabhāvenāti attho.",
  "tika-abh04t4:108_0": "Mūlarāsivaṇṇanā",
  "tika-abh04t4:109_0": "Evañhi upamāya sametīti yathā asucimhi patitapurisassa satipi kāyena allīyane bhāvo anallīno, evaṁ alobhopi ārammaṇakaraṇavasena gahitepi ārammaṇe alaggabhāvena anallīnabhāvo anallīnākāro eva pavattati.",
  "tika-abh04t4:109_1": "Evaṁsabhāvo hi so dhammoti.",
  "tika-abh04t4:109_2": "Kiñci dussīlyaṁ dosasamuṭṭhānaṁ sabbampi dussīlyaṁ dosūpanissayanti “dosasamuṭṭhānataṁ dosūpanissayatañcā”ti vuttaṁ.",
  "tika-abh04t4:109_3": "Tena adoso dosasseva ujuvipaccanīko, taṁmukhena dussīlyassāti dasseti.",
  "tika-abh04t4:110_0": "Tattha jātānaṁ dhammānaṁ anativattanaṭṭhena…pe…",
  "tika-abh04t4:110_1": "āsevanaṭṭhena bhāvanāti yo so ekattupagato paṭhamajjhānādiappanācittuppādo āsannūpacārāhitaviseso nīvaraṇādiparipanthavisuddhiyā visuddho, tadāvaraṇavisayavirahena ca samappavattaappanāsamādhisaṅkhātaṁ majjhimaṁ samathanimittaṁ paṭipanno, evaṁ paṭipannattā eva tatthupagamanena tattha ca pakkhando, visodhetabbassa vikkhepassa kilesasaṁsaggassa ca abhāvato visodhanasamādhānaekattupaṭṭhānabyāpāravirahena visuddhisamathapaṭipattiekattupaṭṭhānākāre ajjhupekkhanto abhibyattarūpāya sahajātatatramajjhattupekkhāya kiccavasena upekkhānubrūhito, tasmiṁyeva jātā samādhipaññāsaṅkhātā yuganaddhadhammā.",
  "tika-abh04t4:110_2": "Te yathā aññaṁ anativattamānā hutvā pavattanti, evaṁ bhāvanā brūhanā.",
  "tika-abh04t4:110_3": "Tathā yāni tattha saddhādīni indriyāni nānākilesehi vimuttattā vimuttirasena ekarasāni hutvā pavattāni.",
  "tika-abh04t4:110_4": "Yañca tattha tadupagaṁ, tesaṁ anativattanaekarasabhāvānaṁ anucchavikaṁ vīriyaṁ vāhīyati pavattīyati, yā cassa tasmiṁ khaṇe pavattā paguṇabalavabhāvāpattisaṅkhātā āsevanā.",
  "tika-abh04t4:110_5": "Sabbesaṁ etesaṁ ākārānaṁ bhāvanā uppādanā vaḍḍhanā, ayaṁ tattha jātānaṁ…pe…",
  "tika-abh04t4:110_6": "āsevanaṭṭhena bhāvanā nāma.",
  "tika-abh04t4:111_0": "Yasmā panāyaṁ bhāvanākāro “paṭhamassa jhānassa paṭipadāvisuddhi ādī”tiādināpi pāḷiyaṁ āgato eva, ñāṇena ca saṁkilesavodānesu taṁ taṁ ādīnavaṁ ānisaṁsañca disvā tathā tathā nipphādetabbo, tasmā “evaṁ vuttāya paññāsādhanāya bhāvanāyā”ti vuttaṁ.",
  "tika-abh04t4:111_1": "Appavattīti yasmiṁ dhamme sati yathāvuttā bhāvanā nappavattati, so dhammo paṭipakkhabhāvanāparāmasanena abhāvanāti vuttoti adhippāyo.",
  "tika-abh04t4:111_2": "Na hi abhāvamattassa amoho paṭipakkhoti yujjatīti.",
  "tika-abh04t4:111_3": "Tappaṭipakkhabhūtā akusalā kāmacchandādayo daṭṭhabbā.",
  "tika-abh04t4:111_4": "Pamādaviseso vā abhāvanā.",
  "tika-abh04t4:111_5": "So hi “kusalānaṁ vā dhammānaṁ anāsevanā abhāvanā abahulīkamma”ntiādinā niddiṭṭhoti.",
  "tika-abh04t4:112_0": "Ekantena alabbhaneyyadassanatthaṁ “jarādhammo”ti vuttaṁ.",
  "tika-abh04t4:112_1": "Tathā hi pāḷiyaṁ “jātidhammānaṁ, bhikkhave, sattānaṁ evaṁ icchā uppajjatī”tiādinā icchitālābho vibhatto.",
  "tika-abh04t4:112_2": "Alobhānubhāvena kāyānupassanāya, amohānubhāvena cittadhammānupassanāya siddhi pākaṭāyevāti apākaṭaṁ adosānubhāvena vedanānupassanāsiddhiṁ vibhāvento “sukhavipariṇāme”tiādimāha.",
  "tika-abh04t4:112_3": "Ayañca yojanā alobhādīnaṁ visesapaccayataṁ sandhāya katā, avisesena pana sabbe sabbesaṁ paccayā.",
  "tika-abh04t4:112_4": "Sabhāvato saṅkappato ca uppannassa dukkhassa asahanavaseneva uppajjatīti doso taṁdassanassa āsannapaṭipakkho, na rāgo viya dūrapaṭipakkho.",
  "tika-abh04t4:113_0": "Kammapatharāsivaṇṇanā",
  "tika-abh04t4:114_0": "Abhijjhādayo viya anabhijjhādayopi na ekantaṁ kammapathabhūtāyevāti āha “kammapathatātaṁsabhāgatāhī”ti.",
  "tika-abh04t4:114_1": "Manokammapathabhāvena pavattanakammabhāvato hi etesaṁ kammapatharāsibhāvena saṅgaho, na sabbadā kammapathāyevāti.",
  "tika-abh04t4:114_2": "Tena yo aññopi dhammo aniyato kammapathabhāvena pākaṭo ca, tassapi kammapathatāvacanaṁ na virujjhatīti dasseti.",
  "tika-abh04t4:115_0": "Passaddhādiyugalavaṇṇanā",
  "tika-abh04t4:116_0": "Samanti sammā.",
  "tika-abh04t4:116_1": "Cetiyavandanādiatthanti cetiyavandanādihetu.",
  "tika-abh04t4:116_2": "Samathacatusaccakammaṭṭhānavasena tabbhedavasena ca sabbakammaṭṭhānabhāvanābhiyuttānaṁ mudumajjhimatikkhindriyatādibhedavasena sabbayogīnaṁ cittassa līnuddhaccādikālavasena sabbadā hitāhitadhammūpalakkhaṇabhāvato yathāsabhāvaṁ paṭivedhabhāvato ca satisampajaññānaṁ pāribandhakaharaṇabhāvanāvaḍḍhanāni avisesato daṭṭhabbāni.",
  "tika-abh04t4:116_3": "Yathā appanākosallena vinā samatho samathamantarena yathābhūtāvabodho ca natthīti nānākkhaṇikā samādhipaññā aññamaññassa visesakāraṇaṁ, evaṁ paṭivedhe ekakkhaṇikāpīti dassento āha “aññamaññaṁ nimittabhāvenā”ti.",
  "tika-abh04t4:116_4": "Paññāya hi sātisayaṁ avabhāsiyamāne visaye samādhi ekattavasena appetuṁ sakkoti, samādhimhi ca majjhimaṁ samathanimittaṁ paṭipanne paññā ārammaṇesu visadā vahatīti.",
  "tika-abh04t4:116_5": "Samaṁ pavattāti aññamaññānativattanena samaṁ avisamaṁ ekarasabhāvena pavattā.",
  "tika-abh04t4:116_6": "Aññamaññasahāyabhāvūpagamanena yogino manorathadhurākaḍḍhane rathadhurākaḍḍhane viya ājāneyyayugo yugalako hutvā aññamaññānativattamānena naddhā baddhā viyāti vā yuganaddhā.",
  "tika-abh04t4:116_7": "Adhicittamanuyuttehi vīriyasamādhayo samaṁ yojetabbāti imassa visesassa dassanatthaṁ pubbe gahitāpi te puna gahitāti dassetuṁ vīriyasamādhiyojanatthāyāti aṭṭhakathāyaṁ vuttaṁ.",
  "tika-abh04t4:116_8": "Taṁ pana samādhivīriyayogassa vibhāvanaṁ hotīti “yogavacanatthāyāti attho”ti āha.",
  "tika-abh04t4:117_0": "Yevāpanakavaṇṇanā",
  "tika-abh04t4:118_0": "Yathātathā vāti sammā micchā vā.",
  "tika-abh04t4:118_1": "Anadhimuccantoti “idaṁ karissāmi, etaṁ karissāmī”ti evaṁ pavattapubbabhāgasanniṭṭhānahetukena payogakālasanniṭṭhānena anicchinanto.",
  "tika-abh04t4:118_2": "Yattha hi anicchayo, tattha appaṭipatti evāti.",
  "tika-abh04t4:118_3": "Saṁsappanaṁ saṁsayo.",
  "tika-abh04t4:118_4": "So hi “āsappanā parisappanā”ti vutto.",
  "tika-abh04t4:118_5": "Asatipi byāpāre tatramajjhattatāya sati taṁsampayuttadhammā sakasakakiccavasena anūnānadhikatāya alīnaanuddhatatāya ca saṁvattantīti sā tesaṁ tathāpavattiyā paccayabhūtā ūnādhikabhāvaṁ nivāreti viyāti ūnādhikanivāraṇarasā vuttā.",
  "tika-abh04t4:118_6": "Tathā pavattipaccayattāyeva tesu dhammesu majjhattatāti ca vuttā.",
  "tika-abh04t4:119_0": "Jhānapadassāti jhānasaddassa.",
  "tika-abh04t4:119_1": "Tesūti pañcasu.",
  "tika-abh04t4:119_2": "Pañca hi aṅgāni jhānapadassa atthoti idaṁ saṁvaṇṇiyamānattāyeva imaṁ cittuppādaṁ sandhāya vuttaṁ.",
  "tika-abh04t4:119_3": "Na hi sabbasmiṁ cittuppāde pañceva jhānaṅgāni.",
  "tika-abh04t4:119_4": "Padasamūho vākyaṁ, padakoṭṭhāso vā phassapañcamakādi dhammarāsi.",
  "tika-abh04t4:119_5": "Vuttaṁ pūritanti chapaṇṇāsāditāya pūraṇavasena.",
  "tika-abh04t4:119_6": "Phassapaccayā vedanā “phuṭṭho vedeti, phuṭṭho sañjānātī”tiādivacanato phasso vedanādīnaṁ paccayo.",
  "tika-abh04t4:119_7": "Yadipi chandādayo yathāvuttarāsikiccābhāvato tesu na vattabbā, visuṁ rāsiantarabhāvena pana sarūpato vattabbāti codanaṁ manasi katvā “vuttānampī”tiādimāha.",
  "tika-abh04t4:120_0": "Dhammuddesavārakathāvaṇṇanā niṭṭhitā.",
  "tika-abh04t4:121_0": "Kāmāvacarakusalaṁ",
  "tika-abh04t4:122_0": "Niddesavārakathāvaṇṇanā",
  "tika-abh04t4:123_0": "2.Santeti sabhāvato vijjamāne.",
  "tika-abh04t4:123_1": "Phassassa visayavisayīnaṁ sannipatanākārena gahetabbattā phusanaṁ visaye cittassa sannipatanaṁ vuttaṁ.",
  "tika-abh04t4:123_2": "“Cintanaṭṭhena cittaṁ, mananaṭṭhena mano”tiādinā cittādisaddā cintanādibyāpāramukhena attano atthaṁ vibhāventīti āha “cittaṁ manotiādīsu viya kiccavisesaṁ anapekkhitvā”ti.",
  "tika-abh04t4:123_3": "Yathā loke vikatameva vekataṁ, visayo eva vesayanti vuccati, evaṁ mano eva mānasanti saddamattaviseso.",
  "tika-abh04t4:123_4": "Nīlādi-saddā viya vatthādīsu cittesu parisuddhabhāvanibandhanā paṇḍarasaddassa pavattīti tassa guṇavisesāpekkhatā vuttā.",
  "tika-abh04t4:123_5": "Yathā kāyikaṁ sātanti ettha kāyappasādanissitanti attho, evaṁ cetasikaṁ sātanti ettha cetonissitaṁ sātanti nissayavisesāpekkhatā vuttā.",
  "tika-abh04t4:123_6": "Ekakkhaṇikā nānākkhaṇikā ca cittassa ṭhiti nāma, tassa avatthāvisesoti avatthāvisesāpekkho cittassa ṭhitīti evaṁpakāro niddeso.",
  "tika-abh04t4:123_7": "“Na lubbhatī”ti vuttassa cittassa, puggalassa vā pavattiākārabhāvena alubbhanāti alobho vuttoti aññassa kiriyābhāvavisesāpekkho alubbhanāti niddeso.",
  "tika-abh04t4:123_8": "Vuttanayeneva alubbhitassa bhāvo alubbhitattanti ayaṁ niddeso aññassa bhāvabhūtatāvisesāpekkho vutto.",
  "tika-abh04t4:123_9": "Kattukaraṇabhāvādayo sabhāvadhammānaṁ ajjhāropanavaseneva sijjhanti, bhāvaniddeso pana ajjhāropanānapekkho, tatoyeva ca visesantaravinimutto vinivatto visesato nijjīvabhāvagibhāvato sabhāvaniddeso nāma hotīti phassoti idaṁ phusanaṭṭhena “dhammamattadīpanaṁ sabhāvapada”nti vuttaṁ.",
  "tika-abh04t4:123_10": "Ārammaṇaṁ phusantassa cittassa pavattiākāro phusanabyāpāro hotīti “phusanakiriyā phusanākāro”ti vuttaṁ.",
  "tika-abh04t4:123_11": "Samphusanāti saṁ-saddo “samudayo”tiādīsu viya samāgamatthadīpakoti āha “samāgamaphusanā”ti.",
  "tika-abh04t4:123_12": "“Phusāmi nekkhammasukha”ntiādīsu paṭilābhopi phusanā samphusanāti ca vuccatīti āha “na paṭilābhasamphusanā”ti.",
  "tika-abh04t4:124_0": "Aparena vevacanena.",
  "tika-abh04t4:124_1": "Bahussutabhāvasampādikāya paññāya paṇḍiccapariyāyo.",
  "tika-abh04t4:124_2": "Sippāyatanādīsu dakkhatābhūtāya kosallapariyāyo, yattha katthaci tikkhasukhumāya nepuññapariyāyo, sammā dhamme paññapentiyā vebhabyāpariyāyoti evamādinā tesu tesu paññāvisesesu te te pariyāyavisesā visesena pavattāti tesaṁ paññāvisesānaṁ nānākāle labbhamānatā vuttā, itarepi anugatā honti yebhuyyenāti adhippāyo.",
  "tika-abh04t4:124_3": "Atthanānattena paññādiatthavisesena.",
  "tika-abh04t4:124_4": "Kodho kujjhanā kujjhitattanti evaṁpakārā niddesā sabhāvākārabhāvadīpanavasena byañjanavaseneva vibhāgavacanaṁ.",
  "tika-abh04t4:124_5": "Paṇḍiccantiādayo paññāvisesanibandhanattā atthavasena vibhāgavacananti imamatthamāha “atha vā”tiādinā.",
  "tika-abh04t4:124_6": "Evamākāro panāti purimākārato viseso atthato vibhattigamanassa kāraṇaṁ vuttaṁ.",
  "tika-abh04t4:125_0": "Paṭikkhipanaṁ paṭisedhanaṁ paṭikkhepo, tassa nānattaṁ viseso paṭikkhepanānattaṁ, saddhammagarutāya paṭikkhepo saddhammagarutāpaṭikkhepo, tena saddhammagarutāpaṭikkhepena nānattaṁ saddhammagarutāpaṭikkhepanānattaṁ.",
  "tika-abh04t4:125_1": "Taṁ saddhammagarutāpaṭikkhepanānattaṁ pana kodhagarutādibhedabhinnanti “kodhagarutādivisiṭṭhenā”ti vuttaṁ.",
  "tika-abh04t4:125_2": "Kodhādīhi visiṭṭho bhinno saddhammagarutāya paṭikkhepo paṭisedhanaṁ kodhādivisiṭṭhapaṭikkhepo.",
  "tika-abh04t4:125_3": "Kodhagarutādiyeva, tassa nānattena saddhammagarutāpaṭipakkhanānattenāti kodhagarutā saddhammagarutāya paṭipakkho.",
  "tika-abh04t4:125_4": "Makkhalābhasakkāragarutā saddhammagarutāya paṭipakkhoti saddhammagarutāya paṭipakkhabhāvavisesena asaddhammagarutā tabbhāvena ekībhūtāpi nānattaṁ gatā.",
  "tika-abh04t4:125_5": "Yasmā pana kodho atthato dosoyeva.",
  "tika-abh04t4:125_6": "Makkho dosappadhānā paraguṇaviddhaṁsanākārappavattā akusalā khandhā.",
  "tika-abh04t4:125_7": "Taggarutā ca tesaṁ sādaraabhisaṅkharaṇavasena pavattanameva.",
  "tika-abh04t4:125_8": "Lābhagarutā catunnaṁ paccayānaṁ sakkāragarutā, tesaṁyeva susaṅkhatānaṁ laddhakāmatā.",
  "tika-abh04t4:125_9": "Tadubhayesu ca ādarakiriyā tathāpavattā icchāyeva, tasmā “saddhammagarutāpaṭipakkhanānattena asaddhammā nānattaṁ gatā”ti vuttaṁ.",
  "tika-abh04t4:125_10": "Tathā hi cattāro asaddhammā icceva uddiṭṭhā.",
  "tika-abh04t4:125_11": "Asaddhammagarutāti ettha ca purimasmiṁ vikappe “na saddhammagarutā”ti saddhammagarutā na hotīti attho.",
  "tika-abh04t4:125_12": "Dutiyasmiṁ saddhammagarutāya paṭipakkhoti saddhammagarutā eva vā paṭipakkho, tassa nānattena saddhammagarutāpaṭipakkhanānattenāti evamettha attho daṭṭhabbo.",
  "tika-abh04t4:125_13": "Kodhamakkhagarutānañhi saddhammavisesā pavattibhedabhinnā mettā paṭipakkho.",
  "tika-abh04t4:125_14": "Lābhasakkāragarutānaṁ appicchatā santosā.",
  "tika-abh04t4:125_15": "Tena kodhagarutā na saddhammagarutāti kodhagarutā kāyaci saddhammagarutāya paṭipakkhoti ayamattho vutto hoti.",
  "tika-abh04t4:125_16": "Tathā makkhagarutādīsupi.",
  "tika-abh04t4:125_17": "Evañca katvā “cattāro saddhammā saddhammagarutā na kodhagarutā…pe…",
  "tika-abh04t4:125_18": "saddhammagarutā na sakkāragarutā”ti āgatatantipi samatthitā bhavati.",
  "tika-abh04t4:125_19": "Lobho na hotīti alobho lubbhanā na hotīti alubbhanāti evamādiko alobhotiādīnaṁ lobhādivisiṭṭho paṭikkhepo “phasso phusanā”tiādikehi visadisabhāvato “phassādīhi nānatta”nti vutto.",
  "tika-abh04t4:125_20": "Phassādīhīti cettha alubbhanādayopi ādi-saddena saṅgahitāti daṭṭhabbaṁ.",
  "tika-abh04t4:125_21": "Lobhādipaṭipakkhenāti “lobhapaṭipakkho alobho”tiādinā yojetabbaṁ.",
  "tika-abh04t4:125_22": "Sesaṁ purimasadisameva.",
  "tika-abh04t4:125_23": "Alobhādosāmohānaṁ vidhuratāya paṭipakkhabhāvena ca labbhamāno aññamaññavisadiso lobhādivisiṭṭhapaṭikkhepabhāvena lobhādipaṭipakkhabhāvena ca viññāyatīti āha “alobhā…pe…",
  "tika-abh04t4:125_24": "yojetabba”nti.",
  "tika-abh04t4:125_25": "Bahūhi pakārehi dīpetabbatthatā mahatthatā.",
  "tika-abh04t4:125_26": "Ādaravasena sotūnaṁ.",
  "tika-abh04t4:126_0": "3.",
  "tika-abh04t4:126_1": "Yadipi ekasmiṁ khaṇe ekaṁyeva ārammaṇaṁ hoti, chasupi pana ārammaṇesu uppattirahattā “tehi vā”tiādi vuttaṁ.",
  "tika-abh04t4:126_2": "Tassāti sātassa sukhassa.",
  "tika-abh04t4:126_3": "Jātāti etassa atthaṁ dassetuṁ “kāraṇabhāvena phassatthaṁ pavattā”ti vuttaṁ.",
  "tika-abh04t4:126_4": "Idaṁ vuttaṁ hoti –",
  "tika-abh04t4:126_5": "yathā cetasikasātasaṅkhātā somanassavedanā saheva uppajjati, evaṁ tadanurūpaphassasahitā hutvā pavattā tajjāti vuttā.",
  "tika-abh04t4:126_6": "Sādayatīti adhigamāsīsāya anaññaninnaṁ karoti.",
  "tika-abh04t4:127_0": "5.Na tassā tajjatāti tassā manoviññāṇadhātuyā tassāruppā “tassa jātā”ti vā ubhayathāpi tajjatā na yujjati.",
  "tika-abh04t4:127_1": "Yadipi phasso viññāṇassa visesapaccayo na hoti, tathāpi so tassa paccayo hotiyevāti tassa tajjāmanoviññāṇadhātusamphassajatā vattabbāti codanaṁ sandhāyāha “na ca tadevā”tiādi.",
  "tika-abh04t4:127_2": "Tehi ārammaṇehi jātā tajjāti imināpi atthena tajjā manoviññāṇadhātusamphassajāti vattuṁ na sakkā.",
  "tika-abh04t4:127_3": "Viññāṇassa pana tajjatāpaññatti labbhateva.",
  "tika-abh04t4:127_4": "Tathā hi “kiṁ vā etenā”tiādinā phassādīnaṁ tathā desetabbataṁ āha.",
  "tika-abh04t4:128_0": "7.",
  "tika-abh04t4:128_1": "Cittassa ārammaṇe ānayanākārappavatto vitakko atthato ārammaṇaṁ tattha ākaḍḍhanto viya hotīti “ārammaṇassa ākaḍḍhanaṁ vitakkana”nti vuttaṁ.",
  "tika-abh04t4:129_0": "8.",
  "tika-abh04t4:129_1": "Ārammaṇassa anumajjanākārappavatto vicāro tattha paribbhamanto viya samantato caranto viya ca hotīti “samantato caraṇaṁ vicaraṇa”nti vuttaṁ.",
  "tika-abh04t4:130_0": "11.Tathā avaṭṭhānamattabhāvatoti pāṇavadhādisādhanaavaṭṭhānamattabhāvato, na balavabhāvatoti adhippāyo.",
  "tika-abh04t4:131_0": "14.",
  "tika-abh04t4:131_1": "Yena dhammena citte ārammaṇaṁ upatiṭṭhati jotati ca, so dhammo upaṭṭhānaṁ jotananti ca vuttoti āha “upaṭṭhānaṁ jotanañca satiyevā”ti.",
  "tika-abh04t4:132_0": "16.Saṇhaṭṭhenāti sukhumaṭṭhena.",
  "tika-abh04t4:133_0": "30.Bhāvoti hiriyanaṁ vadati.",
  "tika-abh04t4:134_0": "33.Nabyāpādetabboti abyāpajja-saddassa kammatthataṁ āha.",
  "tika-abh04t4:135_0": "42-43.",
  "tika-abh04t4:135_1": "Yadi anavajjadhammānaṁ sīghasīghaparivattanasamatthatā lahutā, sāvajjadhammānaṁ kathanti āha “avijjānīvaraṇāna”ntiādi.",
  "tika-abh04t4:135_2": "Tesaṁ bhāvogarutāti etena satipi sabbesaṁ arūpadhammānaṁ samānakhaṇatte mohasampayuttānaṁ sātisayo dandho pavattiākāroti dasseti.",
  "tika-abh04t4:135_3": "So pana tesaṁ dandhākāro santāne pākaṭo hoti.",
  "tika-abh04t4:136_0": "44-45. Appaṭighāto avilomanaṁ.",
  "tika-abh04t4:137_0": "46-47.Kilinnanti avassutaṁ.",
  "tika-abh04t4:138_0": "50-51.Paccosakkanaṁ māyā yā accasarātipi vuccati.",
  "tika-abh04t4:138_1": "Arumakkhanaṁ vaṇālepanaṁ.",
  "tika-abh04t4:138_2": "Veḷu eva dātabbabhāvena pariggahito veḷudānaṁ nāma.",
  "tika-abh04t4:139_0": "Niddesavārakathāvaṇṇanā niṭṭhitā.",
  "tika-abh04t4:140_0": "Koṭṭhāsavārakathāvaṇṇanā",
  "tika-abh04t4:141_0": "58-120.Teti phassapañcamakādayo.",
  "tika-abh04t4:141_1": "Saṅgahagamanenevāti sādhāraṇatādinā kenaci sadisatālesena, na phassādayo viya visuṁ dhammabhāvenevāti attho.",
  "tika-abh04t4:141_2": "Tathā avippakiṇṇattāti phassādayo viya sarūpena visuṁ visuṁ avuttattā.",
  "tika-abh04t4:141_3": "Yadipi chandādayo saṅgahasuññatavāresupi sarūpena na vuttā, khandhāyatanadhāturāsīsu pana saṅgahitāyevāti dassetuṁ “yasmā panā”tiādimāha.",
  "tika-abh04t4:141_4": "Taṁniddeseti saṅkhārakkhandhaniddese.",
  "tika-abh04t4:141_5": "Khandhānaṁ dhātāyatanabhāve byabhicārābhāvato akhandhabhāvanivāraṇena anāyatanādhātubhāvanivāraṇampi daṭṭhabbaṁ.",
  "tika-abh04t4:141_6": "Na yevāpanakā ṭhapetabbāti khandhādirāsiantogadhataṁ sandhāya vuttaṁ.",
  "tika-abh04t4:141_7": "Uddesādīsu pana “yevāpanātveva vuttānaṁ tesaṁ tathāyeva saṅgaho yutto”ti aṭṭhakathāyaṁ “ṭhapetvā yevāpanake”ti vuttaṁ.",
  "tika-abh04t4:141_8": "Sarūpena avuttānampi cittuppādapariyāpannānaṁ khandhādibhāvo na vāretabboti na yevāpanakā ṭhapetabbāti vuttanti ubhayesampi adhippāyo veditabbo.",
  "tika-abh04t4:142_0": "Āhārapaccayasaṅkhātenāti upatthambhakapaccayasaṅkhātena.",
  "tika-abh04t4:142_1": "So ca āhārānaṁ upatthambhakabhāvo pākaṭoti katvā vutto, na janakattābhāvato.",
  "tika-abh04t4:142_2": "Ojaṭṭhamakarūpassa hi vedanādīnañca āhāraṇato tesaṁ janakattaṁ labbhatīti.",
  "tika-abh04t4:142_3": "Yadi upatthambhako idha paccayoti adhippeto, kabaḷīkārāhārassa tāva hotu, itaresaṁ kathanti āha “yathā hī”tiādi.",
  "tika-abh04t4:142_4": "Sahajātādipaccayeti sahajātaaññamaññanissayasampayuttaatthiavigatapaccaye vadati, mahācatukkaṁ vā, ekenākārenāti rūpārūpānaṁ upatthambhakattena upakārakabhāvamāha.",
  "tika-abh04t4:142_5": "So eva ca nesaṁ āharaṇakiccaṁ.",
  "tika-abh04t4:142_6": "“Saṅkhārapaccayā viññāṇa”nti vacanato cetanāya viññāṇassa paccayabhāvo sātisayoti āha “viññāṇaṁ visesenā”ti.",
  "tika-abh04t4:143_0": "Yathāgatamaggoti vutto kāraṇaphalānaṁ abhedūpacārenāti daṭṭhabbaṁ, nānākkhaṇiko aṭṭhaṅgikamaggo upanissayo etassāti aṭṭhaṅgikamaggūpanissayo.",
  "tika-abh04t4:143_1": "Ariyamaggassa yathāgatamaggapariyāyo vuccamāno tassa yā purimakālabhūtā abhedopacārasiddhā āgamanāvatthā tato nātivilakkhaṇāti imamatthaṁ vibhāvetīti āha “pubbabhāga…pe…",
  "tika-abh04t4:143_2": "dīpitā”ti.",
  "tika-abh04t4:143_3": "Viññāṇassa cittavicittatā vijānanabhāvavisesā evāti āha “vijānanameva cittavicittatā”ti.",
  "tika-abh04t4:143_4": "Vedanākkhandhādīnanti ādi-saddena “dvāyatanāni hontī”tiādīsu vuttamanāyatanādayopi saṅgaṇhāti.",
  "tika-abh04t4:143_5": "Tappaṭikkhepoti tassa jātiniddesabhāvassa paṭikkhepo.",
  "tika-abh04t4:143_6": "Kato hotīti etena āhārindriyajhānamaggaphalahetuyo yattakā imasmiṁ citte labbhanti, te sabbepi “eko viññāṇāhāro hotī”tiādinā avuttāpi atthato vuttāyevāti dasseti.",
  "tika-abh04t4:143_7": "Esa nayo aññatthāpi.",
  "tika-abh04t4:144_0": "Koṭṭhāsavārakathāvaṇṇanā niṭṭhitā.",
  "tika-abh04t4:145_0": "Suññatavārādivaṇṇanā",
  "tika-abh04t4:146_0": "121-145.Yathāvuttesamayeti vuttappakārasamūhe.",
  "tika-abh04t4:147_0": "146.Ussāhanaṁ pesanaṁ niyojanaṁ.",
  "tika-abh04t4:148_0": "156-159.Nātisamāhitāyāti nānāvajjanūpacāraṁ sandhāya vadati.",
  "tika-abh04t4:148_1": "Yevāpanakehipi nibbisesataṁ dasseti karuṇāmuditānampi uppajjanato.",
  "tika-abh04t4:149_0": "Kāyavacīkiriyā kāyavacīpavatti, viññatti eva vā. Asamattabhāvananti pubbabhāgabhāvanamāha.",
  "tika-abh04t4:150_0": "Kāmāvacarakusalavaṇṇanā niṭṭhitā.",
  "tika-abh04t4:151_0": "Rūpāvacarakusalaṁ",
  "tika-abh04t4:152_0": "Catukkanayo",
  "tika-abh04t4:153_0": "Paṭhamajjhānakathāvaṇṇanā",
  "tika-abh04t4:154_0": "160.Uttarapadalopaṁkatvā “rūpabhavo rūpa”nti vutto, “rūpī rūpāni passati, rūparāgo”tiādīsu viyāti daṭṭhabbaṁ.",
  "tika-abh04t4:154_1": "Payogasampāditassa rūpajjhānassa rūpabhavātikkamassapi upāyabhāvato yathā rūpūpapattiyā eva maggoti ayaṁ niyamo na yujjati, evaṁ paccayantaravikalatādīhi rūpūpapattiyā anabhinipphādakassapi atthibhāvato rūpūpapattiyā maggo evāti ayampi niyamo na yujjati.",
  "tika-abh04t4:154_2": "Evañca sati yadeva rūpūpapattiyā nipphādakaṁ, tasseva sampayuttassa rūpāvacarakusalabhāvo, na anabhinipphādakassāti ayamattho āpannoti codanaṁ samuṭṭhāpeti na sabbassa kusalajjhānassātiādinā.",
  "tika-abh04t4:154_3": "Tattha sāmaññasaddopi adhikāravasena visesaniddiṭṭho hotīti “kusalajjhānassa maggabhāvo”ti vuttaṁ.",
  "tika-abh04t4:155_0": "Rūpūpapattijanakasabhāvo rūpabhavavipaccanasabhāvoti tassapi vipākadhammabhāve satipi sabbakusalākusalasādhāraṇaṁ vipākadhammabhāvasāmaññaṁ “vipākadhammabhāvo viyā”ti udāharaṇabhāvena vuttaṁ.",
  "tika-abh04t4:155_1": "Sāmaññampi hi visesato bhinnaṁ katvā voharīyatīti.",
  "tika-abh04t4:155_2": "Sabbasamānoti rūpūpapattiyā nipphādakassa paccayantaravikalatādīhi anipphādakassa ca sabbassa yathādhigatassa jhānassa sādhāraṇo.",
  "tika-abh04t4:155_3": "Etena uttarapadāvadhāraṇassa pariggahitataṁ dasseti.",
  "tika-abh04t4:155_4": "“Ito añño maggo nāma natthī”ti imināpi sajātiyā sādhāraṇo aññajātivinivattiyā anaññasādhāraṇo imassa jhānassa rūpūpapattiyā upāyabhāvo vuttoti daṭṭhabbaṁ.",
  "tika-abh04t4:155_5": "Itare dve saddhā hirī ca.",
  "tika-abh04t4:155_6": "Yadi paṭipadāya sādhetabbato puggalapubbaṅgamāya desanāya bhāventena samayavavatthānaṁ kataṁ.",
  "tika-abh04t4:155_7": "Paṭipadārahitesu kathanti āha “kesañcī”tiādi.",
  "tika-abh04t4:155_8": "Tattha kesañcīti samathabhāvanāya katādhikārānaṁ.",
  "tika-abh04t4:155_9": "Tesañhi maggādhigamanato pubbe anadhigatajjhānānaṁ paṭisambhidādayo viya maggādhigameneva tāni samijjhanti.",
  "tika-abh04t4:156_0": "Aññānīti ariyamaggasiddhito aññāni.",
  "tika-abh04t4:156_1": "Tesupīti ariyamaggena siddhattā paṭipadārahitesupi.",
  "tika-abh04t4:156_2": "Nanu ca ariyamaggasiddhassapi āgamanavasena paṭipadā upalabbhatiyeva.",
  "tika-abh04t4:156_3": "Itarathā “na kāmāvacaraṁ viya vinā paṭipadāya uppajjatī”ti, “bahutaraṁ lokiyajjhānampi na vinā paṭipadāya ijjhatī”ti ca vacanaṁ virujjheyyāti?",
  "tika-abh04t4:156_4": "Na, yebhuyyena gahaṇato puggalavisesāpekkhattā ca.",
  "tika-abh04t4:156_5": "Ariyamaggasamijjhanakañhi jhānaṁ kassacideva hoti, tasmā itaraṁ bahutaraṁ lokiyajjhānaṁ puthujjanassa ariyassa ca akatādhikārassa na vinā paṭipadāya sijjhatīti tesaṁ vasena vuttaṁ.",
  "tika-abh04t4:156_6": "Ariyamaggasiddhassapi jhānassa vipākānaṁ viya kusalena ariyamaggena sadisattābhāvato atabbipākattā ca na maggāgamanavasena paṭipadā yujjati, evamassa paṭipadāviraho siddho.",
  "tika-abh04t4:156_7": "Evañca katvā suddhikanavakadesanāpi suṭṭhu nītā hoti.",
  "tika-abh04t4:156_8": "Tathā ca vakkhati lokuttarakathāyaṁ “lokiyajjhānampī”tiādi.",
  "tika-abh04t4:157_0": "Vaṭṭāsayassa visesapaccayabhūtāya taṇhāya tanukaraṇavasena vivaṭṭāsayassa vaḍḍhananti āha “taṇhāsaṁkilesasodhanena āsayaposana”nti.",
  "tika-abh04t4:157_1": "Āsayaposananti ca jhānabhāvanāya paccayabhūtā pubbayogādivasena siddhā ajjhāsayasampadā.",
  "tika-abh04t4:157_2": "Sā pana taṇhupatāpavigamena hotīti āha “taṇhāsaṁkilesasodhanenā”ti.",
  "tika-abh04t4:158_0": "Thinamiddhādīnanti thinamiddhauddhaccakukkuccavicikicchānaṁ. Pahānanti pahāyakaṁ.",
  "tika-abh04t4:159_0": "Taṁsadisesūti mahaggatabhāvādinā paṭhamajjhānasamādhisadisesu.",
  "tika-abh04t4:160_0": "Pītisukhavantaṁ jhānaṁ pītisukhanti vuttaṁ yathā arisasoti dassento “pītisukha…pe…",
  "tika-abh04t4:160_1": "akāro vutto”ti āha.",
  "tika-abh04t4:160_2": "Maggassapi vā nibbānārammaṇato tathalakkhaṇūpanijjhānatā yojetabbā.",
  "tika-abh04t4:160_3": "Asammosadhammanti avināsabhāvaṁ.",
  "tika-abh04t4:161_0": "Dutiyajjhānakathāvaṇṇanā",
  "tika-abh04t4:162_0": "161-162.",
  "tika-abh04t4:162_1": "Diṭṭhādīnavassa taṁtaṁjhānakkhaṇe anuppajjanadhammatāpādanaṁ vūpasamanaṁ virajjanaṁ pahānañcāti idhādhippetavitakkādayoyeva jhānaṅgabhūtā tathā karīyanti, na taṁsampayuttaphassādayoti vitakkādīnaṁyeva vūpasamādivacanaṁ ñāyāgataṁ.",
  "tika-abh04t4:162_2": "Yasmā pana vitakkādayo viya taṁsampayuttadhammāpi etena etaṁ oḷārikanti diṭṭhādīnavā eva, tasmā avisesena vitakkādīnaṁ taṁsahajātānañca vūpasamādike vattabbe vitakkavicārādīnaṁyeva vūpasamādikaṁ vuccamānaṁ “adhikavacanamaññamatthaṁ bodhetī”ti kiñci visesaṁ dīpetīti taṁ dassento “yehi vitakkavicārehī”tiādimāha.",
  "tika-abh04t4:162_3": "Visuṁ visuṁ ṭhitānipi vitakkavicārasamatikkamavacanādīni paheyyaṅganiddesatāsāmaññena cittena samūhato gahetvā avayavena samudāyopalakkhaṇaṁ katanti dassento “tesaṁ…pe…",
  "tika-abh04t4:162_4": "taṁ dīpakanti vutta”nti āha.",
  "tika-abh04t4:162_5": "Idāni avayavena samudāyopalakkhaṇaṁ vinā vitakkavicāravūpasamavacanena pītivirāgādivacanānaṁ savisaye samānabyāpārataṁ dassento “atha vā”tiādimāha.",
  "tika-abh04t4:163_0": "Tasmiṁ dassiteti “yā saddhā saddahanā”tiādinā jhānavibhaṅge sampasādane dassite.",
  "tika-abh04t4:163_1": "Samānādhikaraṇaniddesenevāti tattheva vibhaṅge uddesapaduddhārādīsu saddhājhānānaṁ “sampasādana”nti ekādhikaraṇatāvacaneneva.",
  "tika-abh04t4:164_0": "Oḷārikaṅgamukhena “tadanudhammatā satī”ti vuttāya taṁtaṁjhānanikantiyā vikkhambhanaṁ vitakkavicāravūpasamavacanādīhi pakāsitanti āha “taṇhāppahānaṁ etesaṁ vūpasamana”nti.",
  "tika-abh04t4:164_1": "Yato vitakkavicāresu virattabhāvadīpakaṁ vitakkavicāravūpasamavacananti tadubhayābhāvadīpanaṁ puna katanti dassetuṁ “ye cā”tiādi vuttaṁ.",
  "tika-abh04t4:165_0": "Tatiyajjhānakathāvaṇṇanā",
  "tika-abh04t4:166_0": "163.Vīriyaṁ upekkhāti vuttaṁ “paggahaniggahesu byāpārākaraṇena upekkhiyatī”ti.",
  "tika-abh04t4:166_1": "Gahaṇe majjhattabhāvena saṅkhāre upekkhatīti saṅkhārupekkhā, tathāpavattā vipassanā paññā.",
  "tika-abh04t4:166_2": "Tassā pana visayato pabhedo “aṭṭha saṅkhārupekkhā”tiādinā yassaṁ pāḷiyaṁ vutto, taṁ pāḷisesaṁ dassento “paṭhamajjhāna”ntiādimāha.",
  "tika-abh04t4:166_3": "Tattha uppādanti purimakammapaccayā idha uppattiṁ.",
  "tika-abh04t4:166_4": "Pavattanti tathā uppannassa pavattiṁ.",
  "tika-abh04t4:166_5": "Nimittanti sabbampi saṅkhāragataṁ nimittabhāvena upaṭṭhānato.",
  "tika-abh04t4:166_6": "Āyūhananti āyatiṁ paṭisandhihetubhūtaṁ kammaṁ.",
  "tika-abh04t4:166_7": "Paṭisandhinti āyatiṁ upapattiṁ.",
  "tika-abh04t4:166_8": "Gatinti yāya gatiyā sā paṭisandhi hoti.",
  "tika-abh04t4:166_9": "Nibbattinti khandhānaṁ nibbattanaṁ.",
  "tika-abh04t4:166_10": "Upapattinti “samāpannassa vā upapannassa vā”ti evaṁ vuttaṁ vipākappavattiṁ.",
  "tika-abh04t4:166_11": "Jātinti jarādīnaṁ paccayabhūtaṁ bhavapaccayā jātiṁ.",
  "tika-abh04t4:166_12": "Jarāmaraṇādayo pākaṭā eva.",
  "tika-abh04t4:166_13": "Ettha ca uppādādayo pañceva saṅkhārupekkhāñāṇassa visayavasena vuttā, sesā tesaṁ vevacanavasena.",
  "tika-abh04t4:166_14": "“Nibbatti jātī”ti idañhi dvayaṁ uppādassa ceva paṭisandhiyā ca vevacanaṁ.",
  "tika-abh04t4:166_15": "“Gati upapatti cā”ti idaṁ dvayaṁ pavattassa.",
  "tika-abh04t4:166_16": "Jarādayo nimittassāti.",
  "tika-abh04t4:167_0": "Bhūtassāti khandhapañcakassa. Etehīti jhānacittasamuṭṭhitarūpehi.",
  "tika-abh04t4:168_0": "Catukkanayavaṇṇanā niṭṭhitā.",
  "tika-abh04t4:169_0": "Pañcakanayavaṇṇanā",
  "tika-abh04t4:170_0": "167.Ākārabhedanti ākāravisesaṁ.",
  "tika-abh04t4:170_1": "Anekākārā hi dhammā, te ca niravasesaṁ yāthāvato bhagavatā abhisambuddhā. Yathāha –",
  "tika-abh04t4:170_2": "“sabbe dhammā sabbākārena buddhassa bhagavato ñāṇamukhe āpāthaṁ āgacchantī”ti.",
  "tika-abh04t4:170_3": "Dutiyajjhānapakkhikaṁ na paṭhamajjhānapakkhikanti adhippāyo.",
  "tika-abh04t4:170_4": "Tenevāha “paṭhamajjhānameva hī”tiādi.",
  "tika-abh04t4:170_5": "Atthato hi catukkapañcakanayā aññamaññānuppavesino.",
  "tika-abh04t4:170_6": "Pañcakanaye dutiyajjhānaṁ kiṁ savicāratāya paṭhamajjhānapakkhikaṁ udāhu avitakkatāya dutiyajjhānapakkhikanti siyā āsaṅkāti tadāsaṅkānivattanatthamidaṁ vuttaṁ.",
  "tika-abh04t4:170_7": "Kasmātiādinā tattha kāraṇamāha.",
  "tika-abh04t4:170_8": "Suttantadesanāsu ca dutiyajjhānameva bhajantīti sambandho.",
  "tika-abh04t4:170_9": "Ca-saddena na kevalaṁ idheva, atha kho suttantadesanāsupīti desanantarepi yathāvuttajjhānassa paṭhamajjhānapakkhikattābhāvaṁ dasseti.",
  "tika-abh04t4:170_10": "Idāni bhajanampi dassetuṁ “vitakkavūpasamā”tiādi vuttaṁ.",
  "tika-abh04t4:170_11": "Tena suttantepi pañcakanayassa labbhamānataṁ dasseti.",
  "tika-abh04t4:171_0": "Nanu ca suttante cattāriyeva jhānāni vibhattānīti pañcakanayo natthiyevāti?",
  "tika-abh04t4:171_1": "Na, “savitakkasavicāro samādhī”tiādinā samādhittayāpadesena pañcakanayassa labbhamānattā.",
  "tika-abh04t4:171_2": "Catukkanayanissito pana katvā pañcakanayo vibhattoti tatthāpi pañcakanayo niddhāretabbo.",
  "tika-abh04t4:171_3": "Vitakkavicārānaṁ vūpasamāti hi vitakkassa vicārassa vitakkavicārānañca vitakkavicārānanti sakkā vattuṁ.",
  "tika-abh04t4:171_4": "Tathā avitakkaavicārānanti ca vinā saha ca vicārena vitakkappahānena avitakkaṁ saha vinā ca vitakkena vicārappahānena avicāranti avitakkaṁ avicāraṁ avitakkaavicārañcāti vā tividhampi sakkā saṅgaṇhituṁ.",
  "tika-abh04t4:172_0": "Dutiyanti ca vitakkarahite vitakkavicāradvayarahite ca ñāyāgatā desanā.",
  "tika-abh04t4:172_1": "Dutiyaṁ adhigantabbattā vicāramattarahitepi dvayappahānādhigatasamānadhammattā.",
  "tika-abh04t4:172_2": "Evañca katvā pañcakanayaniddese dutiye vūpasantopi vitakko taṁsahāyavicārāvūpasamena na sammāvūpasantoti vitakkavicāradvayarahite viya vicāravūpasameneva tadupasamaṁ sesadhammasamānatañca dassentena “vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ tatiyaṁ jhānaṁ upasampajja viharatī”ti tatiyaṁ catukkanaye dutiyena nibbisesaṁ vibhattaṁ.",
  "tika-abh04t4:172_3": "Duvidhassapi sahāyavirahena aññathā ca vitakkappahānena avitakkattaṁ samādhijaṁ pītisukhattañca samānanti samānadhammattāpi dutiyanti niddeso.",
  "tika-abh04t4:172_4": "Vicāramattampi hi vitakkavicāradvayarahitaṁ viya “yasmiṁ samaye rūpūpapattiyā maggaṁ bhāveti avitakkavicāramattaṁ samādhijaṁ pītisukhaṁ dutiyaṁ jhānaṁ upasampajja viharatī”ti avitakkaṁ samādhijaṁ pītisukhanti vibhattaṁ.",
  "tika-abh04t4:172_5": "Paṭhamajjhāne vā sahacārīsu vitakkavicāresu ekaṁ atikkamitvā dutiyampi tatraṭṭhameva dosato disvā ubhayampi sahātikkamantassa pañcakanaye tatiyaṁ vuttaṁ tatiyaṁ adhigantabbattā.",
  "tika-abh04t4:172_6": "Paṭhamato anantarabhāvena panassa dutiyabhāvo ca uppajjati.",
  "tika-abh04t4:172_7": "Kasmā panettha sarūpato pañcakanayo na vibhattoti?",
  "tika-abh04t4:172_8": "Vineyyajjhāsayato.",
  "tika-abh04t4:172_9": "Yathānulomadesanā hi suttantadesanāti.",
  "tika-abh04t4:173_0": "Paṭipadācatukkādivaṇṇanā",
  "tika-abh04t4:174_0": "176-180.Tadanurūpatāti tassa paṭhamādijjhānassa anurūpasabhāvā.",
  "tika-abh04t4:174_1": "Yathāladdhajjhānaṁ santato paṇītato disvā assādayamānā nikanti taṁsampayuttā khandhā vā tadārakkhabhūtā satiyeva vā tassa jhānassa anucchavikatāya “tadanudhammatā satī”ti vuttāti.",
  "tika-abh04t4:174_2": "Kadācīti yadā paṭhamaṁ adhigantvā yathānisinnoyeva vinā payogantaraṁ dutiyādīni adhigacchati, īdise kāleti attho.",
  "tika-abh04t4:175_0": "186.",
  "tika-abh04t4:175_1": "Kusalajjhānassa adhigatattā “sekkhā”ti vuttaṁ.",
  "tika-abh04t4:175_2": "Na hi te uppādenti nāmāti ariyamaggakkhaṇe rūpāvacarajjhānānaṁ anuppajjamānataṁ sandhāyāha.",
  "tika-abh04t4:176_0": "Kasiṇakathāvaṇṇanā",
  "tika-abh04t4:177_0": "203.Āruppapādakatāca dassitā vinā abhāvato.",
  "tika-abh04t4:177_1": "Na hi tesaṁ āruppapādakatāya vinā nirodhapādakatā atthīti.",
  "tika-abh04t4:177_2": "Nimminituṁ icchitassa vatthuno nimmānavasena khippaṁ nisanti nisāmanaṁ ālocanaṁ adhigamo etassāti khippanisanti.",
  "tika-abh04t4:177_3": "Tabbhāvo “khippanisantibhāvo”ti āha “khippadassanaṁ khippābhiññatā”ti.",
  "tika-abh04t4:178_0": "Kasiṇakathāvaṇṇanā niṭṭhitā.",
  "tika-abh04t4:179_0": "Abhibhāyatanakathāvaṇṇanā",
  "tika-abh04t4:180_0": "204.",
  "tika-abh04t4:180_1": "Paṭibhāganimittabhūtaṁ kasiṇārammaṇasaṅkhātaṁ āyatanaṁ kāraṇaṁ etassāti kasiṇāyatanaṁ, jhānaṁ.",
  "tika-abh04t4:180_2": "Atha vā ārammaṇassa anavasesapharaṇaṭṭhena kasiṇañca taṁ āyatanañca yogino sukhavisesānaṁ adhiṭṭhānabhāvato manāyatanadhammāyatanabhāvato cāti sasampayuttaṁ jhānaṁ kasiṇāyatanaṁ.",
  "tika-abh04t4:180_3": "Tenevāha “satipi abhibhāyatanānaṁ kasiṇāyatanatte”ti.",
  "tika-abh04t4:180_4": "Bhāvanāya nimittaṁ bhāvanānimittaṁ, ārammaṇassa parittappamāṇatā suvisuddhanīlāditā ca, tadeva nānattaṁ.",
  "tika-abh04t4:180_5": "Bhāvanā eva vā pubbabhāgabhūtā bhāvanānimittaṁ, tassa nānattaṁ bhāvanānimittanānattaṁ.",
  "tika-abh04t4:180_6": "Pubbabhāgabhāvanā hi yathāvuttavisese ārammaṇe pavattiākāravisesato nānāsabhāvāti.",
  "tika-abh04t4:180_7": "Kasiṇanimittassa abhibhavanakabhāvanānimittanānattaṁ kasiṇa…pe…",
  "tika-abh04t4:180_8": "nānattaṁ, tatoti yojetabbaṁ.",
  "tika-abh04t4:181_0": "Ettha ca purimāni cattāri abhibhāyatanāni bhūtakasiṇārammaṇāni, bhūtakasiṇesu ca yaṁ suvaṇṇaṁ dubbaṇṇanti ca na sakkā vattuṁ.",
  "tika-abh04t4:181_1": "Tattha pavattitāni sabbattha vā vaṇṇābhogarahitena pavattitāni paṭhamatatiyābhibhāyatanānīti dutiyacatutthāni vaṇṇakasiṇārammaṇāni.",
  "tika-abh04t4:181_2": "Yadi evaṁ dutiyacatutthehi pañcamādīnaṁ ko visesoti “pañcamādīni vaṇṇato ramaṇīyatarāni, na tathā itarānī”ti vadanti.",
  "tika-abh04t4:181_3": "Purimānipi cattāri aṭṭha kasiṇārammaṇāneva, tasmā taṁ nesaṁ matimattaṁ “aṭṭhasu kasiṇesū”ti vuttattā.",
  "tika-abh04t4:181_4": "Vimokkhesu ca paṭhamadutiyavimokkhā aṭṭha kasiṇārammaṇā.",
  "tika-abh04t4:181_5": "Tatiyo vaṇṇakasiṇārammaṇo.",
  "tika-abh04t4:181_6": "Paṭhamadutiyāpi vā vaṇṇakasiṇārammaṇā eva “bahiddhā nīlakasiṇādirūpāni jhānacakkhunā passatī”ti vuttattā.",
  "tika-abh04t4:181_7": "Ārammaṇamanuññatāya hi tattha aniggatitabhāvena tesaṁ pavattīti.",
  "tika-abh04t4:181_8": "Evaṁ sante tatiyassa itarehi ko visesoti?",
  "tika-abh04t4:181_9": "Subhākārābhogo.",
  "tika-abh04t4:181_10": "Tatiyo eva hi subhanti ābhujanavasena pavattati, na itareti.",
  "tika-abh04t4:182_0": "Ñāṇaṁ appanāpaññā.",
  "tika-abh04t4:182_1": "Vijjamānepīti api-saddena avijjamānepīti dasseti.",
  "tika-abh04t4:182_2": "Parittappamāṇatā abhibhavanassa kāraṇaṁ imesu catūsu abhibhāyatanesūti adhippāyo.",
  "tika-abh04t4:182_3": "Nanu ca sabbattha “suvaṇṇadubbaṇṇānī”ti vacanato vaṇṇābhogasahitāniyeva gahitānīti?",
  "tika-abh04t4:182_4": "Na gahitānīti dassento “tattha cā”tiādimāha.",
  "tika-abh04t4:182_5": "Tatthāti āgamesu.",
  "tika-abh04t4:182_6": "Tathā appamāṇānīti vaṇṇābhogarahitāni ca sabbāni appamāṇāni suvaṇṇadubbaṇṇānīti attho.",
  "tika-abh04t4:182_7": "Yadi evaṁ kathaṁ visiṭṭhānaṁ vaṇṇābhogena rahitānaṁ sahitānañca ekajjhaṁ manasi karoti?",
  "tika-abh04t4:182_8": "Na ekajjhaṁ, visuṁyeva pana tesu manasikāro.",
  "tika-abh04t4:182_9": "Yadi visuṁ kathamekanti?",
  "tika-abh04t4:182_10": "Parittabhāvasāmaññato.",
  "tika-abh04t4:182_11": "Yadi evaṁ “suvaṇṇadubbaṇṇaggahaṇaṁ atiricchatī”ti, nātiricchatīti dassento “atthi hi eso pariyāyo”tiādimāha.",
  "tika-abh04t4:182_12": "Tattha yadidaṁ vaṇṇābhogajanitaṁ visesaṁ aggahetvā parittasāmaññena ekattaṁ netvā “parittāni abhibhuyyā”ti vatvā puna tadantogadhadhammappabhedaṁ vineyyavasena dassetuṁ “tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti vattabbatāya vaṇṇābhogarahitāni sahitāni ca visuṁ manasi katvā ubhayatthāpi vaṇṇābhogarahitaparittābhibhavane taṁ sahitaparittābhibhavane ca parittābhibhavanassa sāmaññaṁ gahetvā ekanti vacanaṁ, eso pariyāyo vijjatīti ayamadhippāyo.",
  "tika-abh04t4:183_0": "Evaṁ suttantābhidhammapāṭhavisesato aṭṭhakathāya virodhābhāvaṁ dassetvā idāni suttantābhidhammapāṭhānaṁ avirodhaṁ adhippāyavibhāvanena dassetuṁ “tatthacā”tiādimāha.",
  "tika-abh04t4:183_1": "Evaṁ abhidhamme vaṇṇābhogarahitāni sahitāni ca visuṁ vuttāni.",
  "tika-abh04t4:183_2": "Suttante pana “ubhayāni ekajjha”nti vuttaṁ, taṁ kathaṁ viññāyatīti āha “tadeta”ntiādi.",
  "tika-abh04t4:183_3": "Tattha āgatassāti suttante āgatassa.",
  "tika-abh04t4:183_4": "Tattha hi “ajjhattaṁ rūpasaññī”ti āgataṁ.",
  "tika-abh04t4:183_5": "Avacanatoti abhidhamme avacanato.",
  "tika-abh04t4:183_6": "Yadipi vimokkhā visuṁ desitā, kasiṇāyatanabhāvo viya pana abhibhāyatanānaṁ vimokkhakiccatāpi atthīti abhibhāyatanavimokkhānaṁ idhāpi saṅkaro dunnivāroti codanaṁ manasi katvā āha “sabbavimokkhakiccasādhāraṇavacanabhāvato”ti.",
  "tika-abh04t4:183_7": "Tena yathā abhibhāyatanadesanāyaṁ abhibhāyatanakiccāni niravasesato vuttāni, evaṁ vimokkhadesanāyaṁ vimokkhakiccānīti idha tesaṁ asaṅkaroyevāti dasseti.",
  "tika-abh04t4:184_0": "Ye ca yathāvuttaṁ vavatthānaṁ na sampaṭicchanti, tehi suttantābhidhammapāṭhabhede aññaṁ kāraṇaṁ vattabbaṁ siyā.",
  "tika-abh04t4:184_1": "Kimettha vattabbaṁ, nanu aṭṭhakathāyaṁ “kasmā pana yathā suttante”tiādiṁ vatvā “ajjhattarūpānaṁ anabhibhavanīyato”ti kāraṇaṁ vuttanti.",
  "tika-abh04t4:184_2": "Na taṁ tassa kāraṇavacananti dassento “ajjhattarūpāna”ntiādimāha.",
  "tika-abh04t4:184_3": "Tattha yanti idha suttante ca “bahiddhā rūpāni passatī”ti vuttavacanaṁ sandhāyāha.",
  "tika-abh04t4:184_4": "Bahiddhā rūpāniyeva hi abhibhavanīyānīti.",
  "tika-abh04t4:184_5": "Aññahetukanti desanāvilāsato aññaṁ abhibhavanīyahetu etassāti aññahetukaṁ.",
  "tika-abh04t4:184_6": "Ajjhattaarūpasaññitāya eva, na suttante viya ajjhattarūpasaññitāya cāti attho.",
  "tika-abh04t4:184_7": "Avibhūtattāti idaṁ ñāṇuttarānaṁ saha nimittuppādanena appanānibbattanaṁ ārammaṇassa abhibhavo na suṭṭhu vibhūtabhāvamantarena sambhavatīti katvā vuttaṁ.",
  "tika-abh04t4:184_8": "Nanu ca aṭṭhakathāyaṁ pāṭhadvayavisesassa desanāvilāso kāraṇabhāvena vuttoti āha “desanāvilāso ca yathāvuttavavatthānavasena veditabbo”ti.",
  "tika-abh04t4:184_9": "Desanāvilāso hi nāma vineyyajjhāsayānurūpaṁ vijjamānasseva pariyāyassa vibhāvanaṁ na yassa kassacīti.",
  "tika-abh04t4:184_10": "Tattha ca “pariyāyadesanattā”tiādinā vuttappakāravavatthānaṁ desanāvilāsanibandhanamāha.",
  "tika-abh04t4:184_11": "Tathā ceva hi purato desanāvilāso vibhāvito.",
  "tika-abh04t4:185_0": "Abhibhāyatanakathāvaṇṇanā niṭṭhitā.",
  "tika-abh04t4:186_0": "Vimokkhakathāvaṇṇanā",
  "tika-abh04t4:187_0": "248.Tanti “sasantatipariyāpannarūpa”nti vuttakesādivaṇṇamāha.",
  "tika-abh04t4:187_1": "Taṁ pana yasmā khalamaṇḍalādi viya paramparāya jhānassa kāraṇaṁ, tasmā “jhānassa hetubhāvenā”ti āha.",
  "tika-abh04t4:187_2": "Yenāti yathāvuttarūpavisesena.",
  "tika-abh04t4:187_3": "Visiṭṭhenāti atisayappattena “rūpūpapattiyā”tiādīsu viya uttarapadalopena “rūpa”nti vuttena rūpajhānena.",
  "tika-abh04t4:187_4": "“Visiṭṭhenā”ti iminā hi atisayarūpayutto rūpīti vuttoti dasseti.",
  "tika-abh04t4:187_5": "“Paṭhamaṁ jhānaṁ upasampajja viharati pathavīkasiṇa”ntiādinā jhānānameva kasiṇabhāvena pavattā.",
  "tika-abh04t4:187_6": "Sutte ārammaṇānaṁ kasiṇabhāvena pavattā “pathavīkasiṇameko sañjānātī”tiādinā.",
  "tika-abh04t4:188_0": "Vimokkhakathāvaṇṇanā niṭṭhitā.",
  "tika-abh04t4:189_0": "Brahmavihārakathāvaṇṇanā",
  "tika-abh04t4:190_0": "251.",
  "tika-abh04t4:190_1": "Aññāṇasampayuttāpi vā upekkhāvedanā aññāṇupekkhā, upekkhāti aññāṇasampayuttā upekkhāvedanā, aññāṇupekkhātipi etāsaṁyeva nāmanti hi sammohavinodaniyaṁ vakkhatīti.",
  "tika-abh04t4:190_2": "Appaṭibhāganimittattepi ekaṁ katipaye vā satte odissa pavattā paricchinnarūpādiupādānavisaye pavattattā kathamappamāṇagocarāti āha “na ca sammutisaccavasenā”tiādi.",
  "tika-abh04t4:190_3": "Evampi yathā natthi sattā opapātikāti sattavasena pavattāyapi micchādiṭṭhiyā saṅkhārārammaṇatā vuccati upādānavasena, evaṁ sattavasena pavattānampi mettādīnaṁ saṅkhārārammaṇatāpi siyāti ce?",
  "tika-abh04t4:190_4": "Na, aparāmasanavasena pavattānaṁ mettādīnaṁ saupādānaggahaṇāsambhavatoti dassento āha “aparāmāsā”tiādi.",
  "tika-abh04t4:191_0": "Brahmavihārakathāvaṇṇanā niṭṭhitā.",
  "tika-abh04t4:192_0": "Asubhakathāvaṇṇanā",
  "tika-abh04t4:193_0": "263.",
  "tika-abh04t4:193_1": "“Ekāhamataṁ vā dvīhamataṁ vā”tiādinā vuttāsu navasu sivathikāsu vaṇṇavasena pavattajjhānaṁ sivathikāvaṇṇajjhānaṁ.",
  "tika-abh04t4:193_2": "Nanu cetassa vaṇṇakasiṇehi gahaṇaṁ yuttaṁ, na asubhehīti?",
  "tika-abh04t4:193_3": "Na, sivathikāvaṇṇaṁ upamaṁ katvā attano kāye paṭikūlattaṁ amuñcitvāva vaṇṇavasena pavattanato.",
  "tika-abh04t4:193_4": "Tenevāha “paṭikūlamanasikārasāmaññenā”ti.",
  "tika-abh04t4:193_5": "Ayamattho sivathikāvaṇṇajjhānassāti etthāpi yojetabboti vibhāvento “tampī”tiādimāha.",
  "tika-abh04t4:194_0": "Asubhakathāvaṇṇanā niṭṭhitā.",
  "tika-abh04t4:195_0": "Rūpāvacarakusalavaṇṇanā niṭṭhitā.",
  "tika-abh04t4:196_0": "Arūpāvacarakusalakathāvaṇṇanā",
  "tika-abh04t4:197_0": "265.Rūpanimittanti rūpahetu rūpādhikaraṇaṁ.",
  "tika-abh04t4:197_1": "Rūpārūpanimittesūti rūpadhammesu ca pathavīkasiṇādinimittesu ca.",
  "tika-abh04t4:197_2": "Tadārammaṇajjhānesūti ettha taṁ-saddena rūpanimittaṁ paccāmasati rūpampi vā rūpadhammārammaṇānampi rūpāvacarajjhānānaṁ sambhavato.",
  "tika-abh04t4:197_3": "Rūpādīsūti rūpārūpanimittatadārammaṇajjhānesu rūpapaṭibaddhadhammesu ca.",
  "tika-abh04t4:197_4": "Anāvajjitukāmatādināti ādi-saddena asamāpajjitukāmatādiṁ saṅgaṇhāti.",
  "tika-abh04t4:198_0": "Cutito uddhaṁ uppattirahānaṁ…pe…",
  "tika-abh04t4:198_1": "anuppattidhammatāpādanena samatikkamoti etena samatikkamitabbattena rūpāvacarakusalānaṁ rūpāvacaravipākakiriyehi visesābhāvaṁ dasseti anadhigatabhāvato.",
  "tika-abh04t4:198_2": "Yesañhi rūpasaññādīnaṁ arūpabhāvanāya samatikkamādiko labbhati, te dassetuṁ “arūpabhāvanāya abhāve cutito uddhaṁ uppattirahāna”nti vuttanti.",
  "tika-abh04t4:198_3": "Yāti ekantarūpanissitā avasiṭṭhaparittavipākasaññādayo.",
  "tika-abh04t4:199_0": "Āneñjasantasamāpattisukhānubhavanabhavavisesūpapajjanādayo āruppasamāpattīnaṁ atthāti āha “rūpasaññā…pe…",
  "tika-abh04t4:199_1": "na attho”ti.",
  "tika-abh04t4:200_0": "Idha ugghāṭitakasiṇavasena parittānantatā hoti nippariyāyadesanattāti adhippāyo.",
  "tika-abh04t4:200_1": "Yadi evaṁ parittakasiṇugghāṭite kathamākāsānañcāyatanavacananti?",
  "tika-abh04t4:200_2": "Tatthāpi anantapharaṇasabbhāvato.",
  "tika-abh04t4:200_3": "Tenevāha “anantapharaṇatāsabbhāve”ti.",
  "tika-abh04t4:200_4": "Yadi sabbattha anantapharaṇatā atthi, atha kasmā “ananto ākāso”ti na vuttanti āha “samayavavatthāpanā”tiādi.",
  "tika-abh04t4:200_5": "Tattha paṭipattīti jhānabhāvanākāramāha.",
  "tika-abh04t4:201_0": "266. Ugghāṭabhāvo ugghāṭimaṁ. Yathā pākimaṁ.",
  "tika-abh04t4:202_0": "268.",
  "tika-abh04t4:202_1": "Ākāse pavattitaviññāṇātikkamato tatiyāti paduddhāraṁ katvā yuttito āgamato ca tadatthaṁ vibhāvetuṁ “tadatikkamato hī”tiādimāha.",
  "tika-abh04t4:202_2": "Āruppasamāpattīnaṁ ārammaṇātikkamena pattabbattā visesato ārammaṇe dosadassanaṁ tadeva atikkamitabbanti ayaṁ yutti, ārammaṇe pana atikkante tadārammaṇaṁ jhānampi atikkantameva hoti.",
  "tika-abh04t4:202_3": "Bhāvanāya ārammaṇassa vigamanaṁ apanayanaṁ vibhāvanā.",
  "tika-abh04t4:202_4": "Pāḷiyanti vibhaṅge.",
  "tika-abh04t4:202_5": "Nanu ca pāḷiyaṁ “taññeva viññāṇa”nti avisesena vuttaṁ “na ākāsānañcāyatanaviññāṇa”nti.",
  "tika-abh04t4:202_6": "“Na taññevaviññāṇanti visesavacanena ayamattho siddho”ti dassento “viññāṇañcāyatana”ntiādimāha.",
  "tika-abh04t4:203_0": "Arūpāvacarakusalakathāvaṇṇanā niṭṭhitā.",
  "tika-abh04t4:204_0": "Tebhūmakakusalavaṇṇanā",
  "tika-abh04t4:205_0": "269.Sattahimahāvārehīti paṭiccasahajātapaccayanissayasaṁsaṭṭhasampayuttapañhāvārehi anulomapaccanīyaanulomapaccanīyapaccanīyānulomādinayā anulomādinayā.",
  "tika-abh04t4:205_1": "Bhāradvājagotamādayo aṭṭhacattālīsa loke gottāni mūlabhūtāni, tathā kaṭṭhakalāpādayo aṭṭhacattālīseva caraṇānīti āha “aṭṭhacattālīsa”ntiādi.",
  "tika-abh04t4:205_2": "Tattha tesanti bhabbābhabbānaṁ.",
  "tika-abh04t4:205_3": "Dvārasīsena dvāravantāni gayhantīti adhippāyenāha “taṁtaṁdvārāni vā kāyādīnī”ti.",
  "tika-abh04t4:205_4": "Acittīkārena vā kataṁ hīnaṁ, ajjhupekkhanena kataṁ majjhimaṁ, sakkaccakataṁ paṇītaṁ.",
  "tika-abh04t4:205_5": "Āmisakiñjakkhādihetu vā kataṁ hīnaṁ, puññaphalakāmatāya kataṁ majjhimaṁ, kattabbamicceva ariyabhāve ṭhitena kataṁ paṇītaṁ.",
  "tika-abh04t4:205_6": "Bhavasampattilobhena vā pavattitaṁ hīnaṁ, alobhajjhāsayena pavattitaṁ majjhimaṁ, parahitāya pavattitaṁ paṇītaṁ.",
  "tika-abh04t4:205_7": "Parittakataṁ vā hīnaṁ, mattaso kataṁ majjhimaṁ, adhimattaso kataṁ paṇītaṁ.",
  "tika-abh04t4:205_8": "Mahaggatesu pana paṭiladdhamattaṁ hīnaṁ, nātisubhāvitaṁ majjhimaṁ, subhāvitaṁ vasippattaṁ paṇītaṁ.",
  "tika-abh04t4:205_9": "Imesupi ekekassa hīnādikassa āyūhananānattādivasena hīnādibhedo labbhatiyevāti daṭṭhabbaṁ.",
  "tika-abh04t4:205_10": "Sampayuttadhammānaṁ vasenāti yo cittappabhāvito cittasampayuttānaṁ cittādhipateyyabhāvo, so taṁnimitte citte upacaritoti evaṁ vā ettha attho.",
  "tika-abh04t4:206_0": "Tebhūmakakusalavaṇṇanā niṭṭhitā.",
  "tika-abh04t4:207_0": "Lokuttarakusalavaṇṇanā",
  "tika-abh04t4:208_0": "277.",
  "tika-abh04t4:208_1": "“Kenaṭṭhena lokuttara”ntiādi paṭisambhidāvacanaṁ aṭṭhakathāya ābhataṁ, tasmā tattha “tividhopi anuttaradhammo lokaṁ taratī”tiādinā saṅgahitoti taṁ tīhi padehi yojetvā dassetuṁ “lokaṁ taratīti etenā”tiādimāha.",
  "tika-abh04t4:208_2": "Ekekasmiṁ yojetabbo lokassa antagamanāditāya maggādīsupi labbhamānattā.",
  "tika-abh04t4:208_3": "Maggeyeva vā tividhopi attho yojetabboti sambandho.",
  "tika-abh04t4:208_4": "Anativattanādīti ādi-saddena indriyānaṁ ekarasatā tadupagavīriyavāhanaṁ āsevanāti ime tayo bhāvanāvisese saṅgaṇhāti.",
  "tika-abh04t4:208_5": "Yasmā cete bhāvanāvisesā saṁkilesavodānesu vaṭṭavivaṭṭesu ca taṁtaṁādīnavānisaṁsadassanabhūtāya pubbabhāgapaññāya sampāditena ñāṇavisesena nipphajjanti, tasmā vuttaṁ “aññamaññaṁ…pe…",
  "tika-abh04t4:208_6": "vaḍḍhetī”ti.",
  "tika-abh04t4:209_0": "Nissayo hotīti rukkho viya sākhāya ādhārabhāvena voharīyatīti attho.",
  "tika-abh04t4:209_1": "Phalañāṇaphalaṅgānaṁ nissayavacanaṁ nissayapaccayattā.",
  "tika-abh04t4:209_2": "Tatoyeva nissayabhāvato patiṭṭhābhāvato.",
  "tika-abh04t4:209_3": "Ariyaphalasannissayena hi ariyā katakiccā suṭṭhu nibbinnasabbabhavāpi cirataraṁ loke parahitāya tiṭṭhanti.",
  "tika-abh04t4:209_4": "Kilesānaṁ odhiso pajahanakāpi ariyamaggā avisesena sabbākusalānaṁ sabbakusalapaṭipakkhatāya aññamaggappahātabbesupi kenaci pahānākārena pavattantīti taṁ pahānākāraṁ dassento “itaresaṁ vijjutobhāsena viya tamassā”ti āha.",
  "tika-abh04t4:209_5": "Yena pāḷiyaṁ heṭṭhimamaggañāṇānaṁ vijjūpamatā dassitā.",
  "tika-abh04t4:209_6": "Yadi evaṁ uparimaggavajjhā kilesā itareti idhādhippetā.",
  "tika-abh04t4:209_7": "Na tesaṁ samucchedavacanaṁ yuttaṁ.",
  "tika-abh04t4:209_8": "Na hi bhāvanāya pahātabbe dassanamaggo samucchindituṁ sakkoti.",
  "tika-abh04t4:209_9": "Tathā ca sati dassanena pahātabbā eva te siyuṁ.",
  "tika-abh04t4:209_10": "Atha tadaṅgappahānaṁ adhippetaṁ, yena “vijjutobhāsena viya tamassā”ti vuttaṁ, taṁ pubbabhāgavipassanāya eva siddhaṁ na ca yuttaṁ lokuttaramaggo tadaṅgavasena kilese pajahatīti.",
  "tika-abh04t4:209_11": "Vikkhambhanepi eseva nayo, anulomañāṇeneva tassa sātisayaṁ sādhitattā.",
  "tika-abh04t4:209_12": "Atha pana paṭhamamaggavajjhā eva kilesā itareti adhippetā, evaṁ sante tesaṁ itarabhāvova na siyā, na ca anapāyagamanīyā nāma kilesā dassanena pahātabbā atthi, nāpi paṭhamamaggavajjhā kilesā tena vijjutobhāsena viya tamo samucchinditabbāti vattuṁ yuttanti upaparikkhitabboyaṁ “itaresaṁ…pe…",
  "tika-abh04t4:209_13": "samucchedo”ti.",
  "tika-abh04t4:209_14": "Lokiyajjhānampi na vinā paṭipadāya ijjhatīti idaṁ adhippāyavasena netabbaṁ neyyatthattāti taṁ adhippāyaṁ vibhāvento “akatādhikārassā”ti āha.",
  "tika-abh04t4:209_15": "Tena yathāvuttavacanassa ca sappadesataṁ dasseti.",
  "tika-abh04t4:209_16": "Nanu ca katādhikārassa ariyassa maggena samijjhamānampi jhānaṁ maggapaṭipadāvasena paṭipadāsahitamevāti.",
  "tika-abh04t4:209_17": "Na vinā paṭipadāya ijjhatīti sakkā vattuṁ, tenetaṁ vacanaṁ nippadesamevāti anuyogaṁ sandhāyāha “katādhikārassa panā”tiādi.",
  "tika-abh04t4:209_18": "Idāni tassa vacanassa adhippāyavasena gahetabbatthatā pāḷitopi viññāyatīti dassento āha “yathāvutta…pe… katā”ti.",
  "tika-abh04t4:210_0": "“Yo kocīti avisesavacana”nti tassa apavādaṁ dassento “sakiṁ dvikkhattu”nti ādimāha.",
  "tika-abh04t4:210_1": "Paricchinditvā gahaṇaṁ parijānanaṁ.",
  "tika-abh04t4:210_2": "Nāmarūpavavatthāpanādīnanti nāmarūpavavatthāpanapaccayapariggahalakkhaṇapaṭivedhanikantipariyādānānaṁ.",
  "tika-abh04t4:210_3": "Kicchasiddhitoti nāmarūpavavatthāpanādīnaṁ kesañci sabbesampi vā kicchasiddhito.",
  "tika-abh04t4:210_4": "Esa nayo dutiyavārādīsupi yathāsambhavaṁ.",
  "tika-abh04t4:210_5": "Sukhasiddhiyampīti nāmarūpavavatthāpanādīnaṁ kicchasiddhi maggapātubhāvadandhabhāvassa kāraṇabhāve anekantikā.",
  "tika-abh04t4:210_6": "Vipassanāsahagatindriyānaṁ pana mandatā tassa ekantakāraṇanti dasseti.",
  "tika-abh04t4:211_0": "Etadantattā paṭipadāyāti etena nippariyāyato paṭipadāñāṇadassanavisuddhisaṅkhātāya vipassanāpaññāya cirācirappavattivasena maggassa khippadandhābhiññatā vuttāti dasseti.",
  "tika-abh04t4:211_1": "Purimānanti purimavārānaṁ, lakkhaṇapaṭivedhādīnaṁyeva vā.",
  "tika-abh04t4:211_2": "Heṭṭhimakoṭiyā tikkhattuṁ kilesavikkhambhane sati dukkhāpaṭipadābhāvo, na tato heṭṭhāti nicchitattā āha “tikkhattuṁ vikkhambhanavāratāvasenā”ti.",
  "tika-abh04t4:211_3": "Tassa sukhāpaṭipadā veditabbā ukkaṁsavasenāti adhippāyo.",
  "tika-abh04t4:212_0": "Yasmiṁ puggale visaṁvādanabhedanāniṭṭhānatthaniyojanānaṁ pavatti, tattha sinehaviraheneva tesaṁ pavatti, so ca puggalo asaṅgahito hotīti musāvādādīnaṁ visaṁvādanādikiccatāya lūkhatā ca apariggahatā ca vuttā.",
  "tika-abh04t4:212_1": "Tappaṭipakkhaviruddhasabhāvattā sammāvācāya siniddhabhāvatā pariggāhakasabhāvatā.",
  "tika-abh04t4:212_2": "Saddhāvisesayogato vā tassā siniddhabhāvo daṭṭhabbo.",
  "tika-abh04t4:212_3": "Samuṭṭhāpetīti pavatteti.",
  "tika-abh04t4:212_4": "Jīvamāno vā satto, sampayuttadhammā vā vodāyanti etena sayaṁ vā vodāyatīti vodānaṁ.",
  "tika-abh04t4:213_0": "285.",
  "tika-abh04t4:213_1": "Taṇhādiṭṭhīhi patiṭṭhānaṁ.",
  "tika-abh04t4:213_2": "Avasesakilesābhisaṅkhārehi āyūhanā.",
  "tika-abh04t4:213_3": "Sassatadiṭṭhiyā patiṭṭhānaṁ.",
  "tika-abh04t4:213_4": "Ucchedadiṭṭhiyā āyūhanā.",
  "tika-abh04t4:213_5": "Līnavasena patiṭṭhānaṁ.",
  "tika-abh04t4:213_6": "Uddhaccavasena āyūhanā.",
  "tika-abh04t4:213_7": "Kāmasukhānuyogavasena patiṭṭhānaṁ.",
  "tika-abh04t4:213_8": "Attakilamathānuyogavasena āyūhanā.",
  "tika-abh04t4:213_9": "Sabbākusalābhisaṅkhāravasena patiṭṭhānaṁ.",
  "tika-abh04t4:213_10": "Sabbalokiyakusalābhisaṅkhāravasena āyūhanāti oghataraṇasuttavaṇṇanāyaṁ vuttesu pakārantaresu idha avuttānaṁ vasenapi patiṭṭhānāyūhanā veditabbā.",
  "tika-abh04t4:214_0": "Atha vā kilesaggahaṇena taṇhāsassatadiṭṭhisabbākusalābhisaṅkhārā gahitā taṁsabhāgatāya tadekaṭṭhatāya ca.",
  "tika-abh04t4:214_1": "Tathā abhisaṅkhāraggahaṇena avasesakilesaucchedadiṭṭhisabbalokiyakusalābhisaṅkhārā.",
  "tika-abh04t4:214_2": "Līnuddhaccakāmasukhattakilamathānuyogānaṁ visuṁ vuttattā tehi na yojetabbanti kilesābhisaṅkhāravasena patiṭṭhānāyūhane vatvā taṇhādiṭṭhīnaṁ tattha visesapaccayataṁ dīpetuṁ tadubhayavasenapi yojanā katā.",
  "tika-abh04t4:214_3": "Nayadassanaṁ vā etaṁ tattha daṭṭhabbaṁ.",
  "tika-abh04t4:214_4": "Evamitarepi pakārā yojetabbāti.",
  "tika-abh04t4:214_5": "“Catūhi, bhikkhave, aṅgehi samannāgato puggalo”tiādīsu aṅga-saddassa kāraṇatthatā daṭṭhabbā.",
  "tika-abh04t4:215_0": "299.",
  "tika-abh04t4:215_1": "Musāvādādīni bhāsamāno karoti nāma kiṁ vakkhamānaṁ kiriyaṁ, kā pana sāti?",
  "tika-abh04t4:215_2": "Musāvādādikiriyāti viditovāyamattho.",
  "tika-abh04t4:215_3": "Evaṁ vā ettha yojanā daṭṭhabbā.",
  "tika-abh04t4:216_0": "301.Nipphāditapaccayānanti cīvarādipaccayānaṁ.",
  "tika-abh04t4:216_1": "Kuhanavatthūnīti pāpicchataṁ nissāya lūkhacīvarādisevanavasena “yo te vihāre vasati, so arahā”tiādinā attānaṁ ariyaguṇasāmantaṁ katvā bhaṇanavasena visesalābhino viya attano pariharaṇavasena ca pavattā akusalacittuppādā paresaṁ vimhāpanakāraṇāni kuhanavatthūni.",
  "tika-abh04t4:217_0": "343.",
  "tika-abh04t4:217_1": "Satipi saguṇārammaṇehi maggassa animittanāmalābhe na nippariyāyena vipassanā animittanāmikāti āgamanato maggo animittanāmaṁ na labhatīti āha “na pana saguṇārammaṇehi…pe…",
  "tika-abh04t4:217_2": "siddhaṁ hotī”ti.",
  "tika-abh04t4:217_3": "Yasmā pana āgamanato suññataṁ appaṇihitanti laddhanāmassa maggassa saguṇato ārammaṇato ca taṁnāmābhāvo na kadācipi atthi, tasmā nāmattayapāripūrihetuāgamanato nāmalābhoti adhippāyenāha “paripuṇṇanāmasiddhihetuttā”ti.",
  "tika-abh04t4:217_4": "Sabbesanti sabbavimokkhamukhāgatānampi maggānaṁ.",
  "tika-abh04t4:217_5": "Nāmattayayogoti suññatāpaṇihitānimittanāmayogo.",
  "tika-abh04t4:217_6": "Vavatthānaṁ asaṅkaro.",
  "tika-abh04t4:218_0": "350.",
  "tika-abh04t4:218_1": "Nimittadhammā saṅkhārā tehi sanimittā saviggahā viya upaṭṭhahantīti tesaṁ abhāvitabhāvanassa bhāvitabhāvanassa ca upaṭṭhahanākāraṁ dassento “samūhādī”tiādimāha.",
  "tika-abh04t4:218_2": "Tena ca “vimokkhena saddhindriyaṁ adhimattaṁ hotī”ti vuttaṁ, na “tasmiṁ vimokkhe”ti, tasmā “animittavimokkhoti aniccānupassanaṁ āhā”ti vuttaṁ.",
  "tika-abh04t4:218_3": "Itaratthāpi eseva nayo.",
  "tika-abh04t4:218_4": "Animittassa animittabhāvābhāvo natthīti kasmā vuttaṁ, nanu ca aniccānupassanāya animittavimokkhabhāvo pariyāyenāti nippariyāyadesanāya tassā animittabhāvābhāvo atthi eva, evañca sati “animittassa animittanāmadānābhāvo”ti ca na na sakkā vattunti upamāsaṁsandanaṁ suṭṭhutaraṁ yujjati, tathā animittena maggassa animittabhāvo na yujjatiyeva.",
  "tika-abh04t4:218_5": "Tenāha “paramatthato nāmaṁ dātuṁ na sakkotī”ti?",
  "tika-abh04t4:218_6": "Saccametaṁ, pariyāyasiddhaṁyeva pana aniccānupassanāya animittabhāvaṁ gahetvā maggasodhanavasenāyamanuyogo kato “animittavimokkhassa animittabhāvābhāvo natthītiviruddhaṁ viya hotī”ti.",
  "tika-abh04t4:218_7": "Evañca katvā “animittaṁ…pe…",
  "tika-abh04t4:218_8": "dīpito hotī”ti sayameva vakkhatīti.",
  "tika-abh04t4:218_9": "Sāmaññanti upamopamitabbānaṁ sambandhamāha.",
  "tika-abh04t4:218_10": "Na maggādhipatīti maggo adhipati maggādhipatīti chandacittānaṁ ayaṁ samaññā natthīti attho.",
  "tika-abh04t4:218_11": "Na ca tehi maggassāti chandacittehi maggo adhipati etassāti maggādhipatīti ayaṁ samaññā maggassa natthi. Kasmā?",
  "tika-abh04t4:218_12": "Tesaṁ chandacittānaṁ amaggaṅgattā.",
  "tika-abh04t4:219_0": "Jhānassa suññatādināmakattāti etena indriyabalādīnampi maggasampayogato suññatādināmakatā dassitāti daṭṭhabbaṁ.",
  "tika-abh04t4:219_1": "Satipi paccanīkāmasane na tassa maggassa taṁ paribyattaṁ yathā sarasatāti āha “sarasappadhāno”ti.",
  "tika-abh04t4:219_2": "Dvīhīti sarasapaccanīkehi.",
  "tika-abh04t4:219_3": "Aññanirapekkhehīti āgamananirapekkhehi.",
  "tika-abh04t4:219_4": "Tasmāti yasmā sarasatova nāmalābhe avavatthānāpatti sabbassa maggassa sabbanāmabhāvāpatti hoti, tasmā.",
  "tika-abh04t4:219_5": "Attābhi…pe…",
  "tika-abh04t4:219_6": "maggāti tena āgamanato nāmalābhassa paccanīkato nāmalābhabhāvaṁ dasseti.",
  "tika-abh04t4:219_7": "Sarasantareti animittabhāvādike.",
  "tika-abh04t4:219_8": "Paccanīkasahitena sarasenāti suññatāppaṇihitabhāvehi tadāgamanehi.",
  "tika-abh04t4:219_9": "Nimittaggahaṇānivāraṇāti saṅkhāranimittaggāhassa anisedhanato.",
  "tika-abh04t4:219_10": "Suññatāppaṇihitasseva maggassa vuttattā aniccato vuṭṭhahantassa maggo idha asaṅgahito siyāti āsaṅkitvā āha “aniccānupassanā”tiādi.",
  "tika-abh04t4:219_11": "Saṅkhārehi vuṭṭhānaṁ na siyā, lakkhaṇehi eva vuṭṭhānaṁ siyāti adhippāyo, lakkhaṇapaṭivedho na siyā atadārammaṇattāti attho.",
  "tika-abh04t4:219_12": "Saṅkhārānañhi hutvā abhāvaudayabbayapaṭipīḷanāvasavattanākāresu aniccatādilakkhaṇavohāro.",
  "tika-abh04t4:220_0": "Ākāravantesu gahitesu tadākāropi gahitoyeva hotīti āha “lakkhaṇānipi paṭividdhāni honti tadākārasaṅkhāraggahaṇato”ti.",
  "tika-abh04t4:220_1": "Yathāvuttādhippāyenāti “anicca”ntiādinā “saṅkhāresū”tiādināva vuttappakārādhippāyena.",
  "tika-abh04t4:220_2": "Visunti saṅkhārehi vinivattetvā.",
  "tika-abh04t4:221_0": "Lokuttarakusalaṁ",
  "tika-abh04t4:222_0": "Pakiṇṇakakathāvaṇṇanā",
  "tika-abh04t4:223_0": "Pañcadhāuddisati pañcupādānakkhandhe ajjhattadukavasena rūpadukavasena ca bhinditvā abhinditvā ca nimittavacaneneva uddisati pavattassapi saṅkhāranimittabhāvānativattanato vuṭṭhātabbatāsāmaññato ca.",
  "tika-abh04t4:223_1": "Teneva upādinnānupādinnavasena pavattaṁ dvidhā katvā niddisitvāpi “ayaṁ tāva nimitte vinicchayo”ti nimittavaseneva nigameti.",
  "tika-abh04t4:223_2": "Ettha ca nimittaṁ ajjhattabahiddhā, pavattaṁ pana ajjhattamevāti ayametesaṁ viseso.",
  "tika-abh04t4:223_3": "Bojjhaṅgādivisesanti bojjhaṅgajhānaṅgamaggaṅgānaṁ asadisataṁ.",
  "tika-abh04t4:223_4": "Asamāpajjitukāmatāsaṅkhātā vitakkādivirāgabhāvanā asamāpajjitukāmatāvirāgabhāvanā.",
  "tika-abh04t4:223_5": "Itarassāti pādakajjhānādikassa.",
  "tika-abh04t4:223_6": "Atabbhāvatoti yathāvuttavirāgabhāvanābhāvassa abhāvato.",
  "tika-abh04t4:223_7": "Idaṁ vuttaṁ hoti –",
  "tika-abh04t4:223_8": "yathā maggāsannāya vipassanāya somanassasahagatatte maggassa paṭhamādijjhānikatā ca upekkhāsahagatatte pañcamajjhānikatā eva ca tabbasena ca bojjhaṅgādīnaṁ visesoti tesaṁ niyame āsannakāraṇaṁ padhānakāraṇañca vuṭṭhānagāminivipassanā, na evaṁ pādakajjhānādayoti.",
  "tika-abh04t4:224_0": "Idāni apādakapaṭhamajjhānapādakānaṁ pakiṇṇakasaṅkhārapaṭhamajjhānāni sammasitvā nibbattitānañca maggānaṁ ekantena paṭhamajjhānikabhāvato vipassanāniyamoyevettha ekantiko padhānañcāti imamatthaṁ vibhāvento “vipassanāniyamenevā”tiādimāha.",
  "tika-abh04t4:224_1": "Tattha itareti dutiyajjhānikādimaggā.",
  "tika-abh04t4:224_2": "Pādakajjhānātikkantānaṁ aṅgānaṁ asamāpajjitukāmatāvirāgabhāvanābhūtā vuṭṭhānagāminivipassanā adhiṭṭhānabhūtena pādakajjhānena āhitavisesā maggassa jhānaṅgādivisesaniyāmikā hotīti “pādakajjhānavipassanāniyamehī”ti vuttaṁ.",
  "tika-abh04t4:224_3": "Yathā ca adhiṭṭhānabhūtena pādakajjhānena, evaṁ ārammaṇabhūtena sammasitajjhānena ubhayasabbhāve ajjhāsayavasena āhitavisesā vipassanā niyametīti āha “evaṁ sesavādesupi…pe…",
  "tika-abh04t4:224_4": "yojetabbo”ti.",
  "tika-abh04t4:225_0": "Pādakajjhānasaṅkhāresūti paṭhamajjhānasaṅkhāresu.",
  "tika-abh04t4:225_1": "“Paṭhamajjhānaṁ pādakaṁ katvā”ti hi vuttaṁ.",
  "tika-abh04t4:225_2": "Taṁtaṁvirāgāvirāgabhāvanābhāvenāti vitakkādīnaṁ virajjanāvirajjanabhāvanābhāvena.",
  "tika-abh04t4:225_3": "Tena ārammaṇajjhānassapi vipassanāya visesādhānaṁ upanissayatamāha.",
  "tika-abh04t4:226_0": "Pādakajjhānasammasitajjhānāniyeva bojjhaṅgādivisesānaṁ upanissayo kāraṇanti pādakajjhānasammasitajjhānupanissayo, tassa sabbhāve.",
  "tika-abh04t4:226_1": "Tadabhāvābhāvatoti tassa ajjhāsayassa abhāvābhāvato.",
  "tika-abh04t4:227_0": "Catutthajjhānikassa maggassa āruppe arūpajjhānameva pādakaṁ siyāti āha “catutthajjhānikavajjāna”nti.",
  "tika-abh04t4:227_1": "Ariyamaggassa oḷārikaṅgātikkamanūpanissayā vipassanāya adhiṭṭhānārammaṇabhūtā dutiyajjhānādayo.",
  "tika-abh04t4:227_2": "Pañcahi aṅgehīti pañcahi jhānaṅgehi.",
  "tika-abh04t4:227_3": "“Taṁtaṁvādehi paññāpiyamānāni pādakajjhānādīni vādasahacāritāya ‘vādā’ti vuccantī”ti adhippāyena “tayopete vāde”ti āha.",
  "tika-abh04t4:227_4": "Vadanti etehīti vā vādakaraṇabhūtāni pādakajjhānādīni vādā.",
  "tika-abh04t4:228_0": "Vipākasantānassa…pe…susaṅkhatattāti etena yasmiṁ santāne kammaṁ uppajjati, tattha uppajjamānameva kiñci visesādhānaṁ karotīti dīpeti.",
  "tika-abh04t4:228_1": "Yato tasmiṁyeva santāne tassa vipāko, nāññattha.",
  "tika-abh04t4:229_0": "Purimānulomaṁ viya tanti yathā gotrabhuṭṭhāne uppannānulomato purimaanulomañāṇaṁ taṁ gotrabhuṭṭhāne uppannānulomaṁ anubandhati, evaṁ.",
  "tika-abh04t4:229_1": "Tadapīti gotrabhuṭṭhāne uppannānulomañāṇampi aññaṁ anulomañāṇameva anubandheyya, tassa anantaraṁ uppajjeyya.",
  "tika-abh04t4:229_2": "Sā bhūmīti sā pañcupādānakkhandhasaṅkhātā kilesānaṁ uppattiṭṭhānatāya bhūmi.",
  "tika-abh04t4:229_3": "Eko bhavoti gahetvā vuttanti etena satta bhave dve bhaveti idampi adhippāyavasena netabbatthaṁ, na yathārutavasenāti dasseti.",
  "tika-abh04t4:229_4": "Tatthāyaṁ adhippāyo –",
  "tika-abh04t4:229_5": "ekavāraṁ kāmāvacaradevesu ekavāraṁ manussesūti evampi missitūpapattivasena tesu ekissā eva upapattiyā ayaṁ paricchedo.",
  "tika-abh04t4:229_6": "Yaṁ pana “na te bhavaṁ aṭṭhamamādiyantī”ti vuttaṁ, tampi kāmāvacarabhavaṁyeva sandhāyāha.",
  "tika-abh04t4:229_7": "Mahaggatabhavānaṁ paricchedo natthīti vadanti.",
  "tika-abh04t4:229_8": "Tathā “ṭhapetvā dve bhave”ti etthāpi kāmāvacaradevamanussabhavānaṁ missakavaseneva, tasmā kāmadhātuyaṁ ye dve bhavāti kāmāvacaradevamanussavasena ye dve bhavāti attho.",
  "tika-abh04t4:229_9": "Purimavikappesu puggalabhedena paṭipadā bhinditvā kassaci calatīti, kassaci na calatīti katvā “calati evā”ti avadhāraṇamantarena attho vutto.",
  "tika-abh04t4:229_10": "Yasmā pana aṭṭhakathāyaṁ “yathā ca paṭipadā, evaṁ adhipatipi calati evā”ti vuttaṁ, tasmā sabbesampi paṭipadāsu abhedena gahitāsu ekantena calanaṁ sambhavatīti “calaticceva vuttaṁ, na na calatī”ti tatiyavikappo calanāvadhāraṇo vutto.",
  "tika-abh04t4:230_0": "Lokuttarakusalapakiṇṇakakathāvaṇṇanā niṭṭhitā.",
  "tika-abh04t4:231_0": "Paṭhamamaggavīsatimahānayavaṇṇanā",
  "tika-abh04t4:232_0": "357.",
  "tika-abh04t4:232_1": "Jhānamaggādipariyāyehi kathite bojjhanakāti adhippetā, visesato pubbabhāge “jhānaṁ bhāvemi maggaṁ bhāvemī”ti pavattajjhāsayā hontīti adhippāyena “yassa pubbabhāge”tiādimāha.",
  "tika-abh04t4:233_0": "358.Upanissayavasenāti tathā cittappavattisaṅkhātena pubbabhāgābhisaṅkhārena.",
  "tika-abh04t4:233_1": "Tenevāha “yassa hī”tiādi.",
  "tika-abh04t4:233_2": "Tadanurūpabalāti adhipatipaccayalābhena sattivisesayogamāha.",
  "tika-abh04t4:233_3": "Yadi pubbabhāgābhisaṅkhāravasena chandādīnaṁ adhipatibhāvo, kimatthameteyeva evaṁ vuttā, nanu saddhādīnampi pubbabhāgābhisaṅkhāro labbhatīti āha “sesadhammāna”ntiādi.",
  "tika-abh04t4:233_4": "Ataṁsabhāvattāti sampayuttehi sātisayamanuvattitabbabhāvarahitattā.",
  "tika-abh04t4:233_5": "Kiñcāpi hi saddhādayopi indriyapaccayatāya sampayuttehi anuvattayanti, ekasmiṁ pana cittuppāde samadhurena aññena vinā sampayuttehi anuvattanīyabhāvo na tesaṁ yathā chandādīnanti teyeva adhipatibhāvena vuttā.",
  "tika-abh04t4:233_6": "Evañca katvā indriyasahajātādhipatipaccayānaṁ viseso paribyatto hoti.",
  "tika-abh04t4:234_0": "Catumagganayasahassavaṇṇanā",
  "tika-abh04t4:235_0": "362.Mānassa diṭṭhisadisā pavatti.",
  "tika-abh04t4:235_1": "Tathā hi so adhipati viya aññādhipatinā diṭṭhiyā saha nappavattatīti.",
  "tika-abh04t4:235_2": "Ekadesa…pe…",
  "tika-abh04t4:235_3": "upamā hoti, na sabbasāmaññena, itarathā sūriyatthaṅgamane andhakārāvattharaṇaṁ viya aggamaggatirodhāne saccapaṭicchādakatamappavatti āpajjeyyāti adhippāyo.",
  "tika-abh04t4:235_4": "Aññamaññanti aññe aññe.",
  "tika-abh04t4:235_5": "“Ānītaṁ idaṁ sutta”nti vibhatti pariṇāmetabbā.",
  "tika-abh04t4:235_6": "Yathāvuttanayenāti imissā aṭṭhakathāyaṁ vuttanayena.",
  "tika-abh04t4:235_7": "Na upamāya vuttattāti imasmiṁ sutte na upamāya vuttabhāvato.",
  "tika-abh04t4:235_8": "Yathāvuttanayenāti vā etasmiṁ sutte vuttappakārena nayena imissā aṭṭhakathāyaṁ upamāya na vuttattā.",
  "tika-abh04t4:235_9": "Avayavā viya honti, yena te cetasi niyuttā, cittassa eteti ca cetasikātiādinā vuccanti, na pana “phassikā”tiādināti daṭṭhabbaṁ.",
  "tika-abh04t4:236_0": "Kusalakathāvaṇṇanā niṭṭhitā.",
  "tika-abh04t4:237_0": "Akusalapadaṁ",
  "tika-abh04t4:238_0": "Dhammuddesavāro",
  "tika-abh04t4:239_0": "Paṭhamacittavaṇṇanā",
  "tika-abh04t4:240_0": "365.",
  "tika-abh04t4:240_1": "Khaṇattayassa akusalesu asambhavato samavāyakālahetusamūhattho samaya-saddo.",
  "tika-abh04t4:240_2": "Lobhābhibhūtāya eva iṭṭhārammaṇasmiṁ itaratra ca iṭṭhākāraggahaṇavasena somanassasahagatabhāvoti evamādiṁ sandhāya “yathānurūpa”nti vuttaṁ.",
  "tika-abh04t4:240_3": "“Kilesāturatāya anārogyaṭṭhena kilesavajjasabbhāvato sāvajjaṭṭhena avijjāsambhūtatāya akosalyasambhūtaṭṭhena akusala”nti ca “sāvajjadukkhavipākalakkhaṇaṁ, anatthajananarasaṁ, saṁkilesapaccupaṭṭhānaṁ, ayonisomanasikārapadaṭṭhānaṁ, gārayhabhāvato vā sāvajjalakkhaṇaṁ, saṁkilesabhāvarasaṁ, aniṭṭhavipākapaccupaṭṭhānaṁ, yathāvuttapadaṭṭhānamevā”ti ca evamādinā vuttanayena anugantabbatāya vuttaṁ “vuttanayaṁ anugantvā”ti.",
  "tika-abh04t4:241_0": "Gataṁ gamanaṁ pavattīti katvā vuttaṁ “gatamattaṁ gatimattaṁ gahaṇamatta”nti.",
  "tika-abh04t4:241_1": "Diṭṭhiyā hi gati pavatti evāti.",
  "tika-abh04t4:241_2": "Āsannakāraṇattāti padaṭṭhānatāya, yonisomanasikāro viya hi kusalassa ayonisomanasikāro akusalassa accāsannahetu.",
  "tika-abh04t4:241_3": "Tathā hi satipi asaddhammasavanādikāraṇe ayoniso anāvajjite avavatthāpite ca natthi akusalappavatti.",
  "tika-abh04t4:241_4": "Tathā ca vakkhati aṭṭhakathāyaṁ “ayoniso akusala”nti.",
  "tika-abh04t4:241_5": "Etena ekantakāraṇatā ca vuttatthā hoti.",
  "tika-abh04t4:241_6": "Paṭisaṅkhā sītādikhamanaṁ appamādavihāroti vuttaṁ “appamajjanaṁ khamana”nti.",
  "tika-abh04t4:241_7": "Tena satisaṁvaroti idha khantisaṁvaro vuttoti adhippāyo indriyasaṁvarassa vuttattā.",
  "tika-abh04t4:241_8": "Pahānasaṁvaroti vīriyasaṁvaro.",
  "tika-abh04t4:241_9": "So hi “uppannaṁ kāmavitakkaṁ nādhivāseti pajahatī”tiādinā vuttoti.",
  "tika-abh04t4:242_0": "Sammāpaṭipattiyā paṭipakkhabhāvena gahetabbatākāro moho sammāpaṭipattipaṭipakkhabhāvaggahaṇākāro.",
  "tika-abh04t4:242_1": "Tena hi nivutā na sammā paṭipajjanti.",
  "tika-abh04t4:242_2": "Abhijjhāya visesayogo kammapathappatti.",
  "tika-abh04t4:243_0": "Anupaparikkhā moho.",
  "tika-abh04t4:243_1": "So cettha diṭṭhirahito veditabbo.",
  "tika-abh04t4:243_2": "Diṭṭhisahitassa pana diṭṭhiyā anuvidhāyakattā taggahaṇeneva gahaṇanti.",
  "tika-abh04t4:243_3": "Avatthusminti asaddahanīye vatthusmiṁ.",
  "tika-abh04t4:243_4": "Sānunayo adhimokkhoti mohadiṭṭhīnaṁ saddhāpatirūpatamāha.",
  "tika-abh04t4:243_5": "Ahirikānottappamohādīhi pamajjanato ahirikādīhi kāraṇehi.",
  "tika-abh04t4:243_6": "Ārakkharahitacitteti cittassa sativirahataṁyeva dasseti.",
  "tika-abh04t4:243_7": "Ārakkhapaccupaṭṭhānā hi satīti.",
  "tika-abh04t4:243_8": "Etena “assaddhiyacitte andhabālacitte”ti padadvayaṁ vuttatthaṁ hoti.",
  "tika-abh04t4:243_9": "Upanāhādīti ādi-saddena rāgādayo saṅgayhanti.",
  "tika-abh04t4:243_10": "Rāgādīnaṁ pariyuṭṭhānādisabhāvatāya “avisesenā”ti vuttaṁ visesassa ekaccassa asambhavato.",
  "tika-abh04t4:243_11": "Idhāti, imasmiṁ citte.",
  "tika-abh04t4:243_12": "Nipphādetabbe payojane bhummaṁ “cammasmiṁ dīpinaṁ hantī”ti viya ārammaṇaṁ vā avūpasamo phalūpacārena “semho guḷo”ti viya.",
  "tika-abh04t4:244_0": "Dhammuddesavārakathāvaṇṇanā niṭṭhitā.",
  "tika-abh04t4:245_0": "Niddesavārakathāvaṇṇanā",
  "tika-abh04t4:246_0": "390.",
  "tika-abh04t4:246_1": "Sabhāvapaṭicchādavasena pakatiattādiasantaggahaṇassa nissayattā nimittattā asantaṁ bujjhati, niccādivisamaggahaṇassa saññādivipariyesassa nissayattā asamaṁ bujjhatīti moho vutto nimittassa kattubhāvena upacāritattā, ayañca attho diṭṭhisahitamohavasena daṭṭhabbo.",
  "tika-abh04t4:246_2": "Ettha ca pakatīti kāpilānaṁ padhānaṁ.",
  "tika-abh04t4:247_0": "Tatiyacittavaṇṇanā",
  "tika-abh04t4:248_0": "400.",
  "tika-abh04t4:248_1": "Apaṇṇakapadaṁ viya avirajjhanakapadampi kadāci niyatabhāvaṁ dīpeyyāti aniyatataṁ dīpetuṁ “uppattiarahaṅgānī”ti vuttaṁ mānassa aniyatattā.",
  "tika-abh04t4:248_2": "Yadi hi māno niyato siyā, kāmarāgassa mānarahitā pavatti na siyā, tathā bhavarāgassa.",
  "tika-abh04t4:248_3": "Evaṁ sati paṭṭhāne catukkhattuṁ kāmarāgena yojanā na siyā, tikkhattuṁyeva siyā, bhavarāgamūlikā ca na siyā, evañca saṁyojanānaṁ saṁyojanehi aṭṭhavidhena yojanā siyā, na dasavidhā dassitāti yathāvuttāhi yojanāhi mānassa aniyatabhāvo pakāsito.",
  "tika-abh04t4:248_4": "Atha vā mānena saddhiṁ pañca honti yathāvuttāni apaṇṇakaṅgāni, kiṁ pana hontīti apekkhāyaṁ yevāpanakāti viditovāyamattho.",
  "tika-abh04t4:248_5": "Yevāpanakānañhi pañcabhāvo idha vidhīyati, na apaṇṇakaṅgānanti so yathā hoti, tathā yojetabbaṁ.",
  "tika-abh04t4:248_6": "Kilesaduke paṭiccavārādīsu “kilesaṁ dhammaṁ paṭicca kileso dhammo uppajjati hetupaccayā”tiādīsu “lobhaṁ paṭicca moho māno thinaṁ uddhaccaṁ ahirikaṁ anottappaṁ.",
  "tika-abh04t4:248_7": "Lobhaṁ paṭicca moho māno uddhaccaṁ ahirikaṁ anottappaṁ.",
  "tika-abh04t4:248_8": "Lobhaṁ paṭicca moho thinaṁ uddhaccaṁ ahirikaṁ anottappaṁ.",
  "tika-abh04t4:248_9": "Lobhaṁ paṭicca moho uddhaccaṁ ahirikaṁ anottappa”nti vibhattattā “tathā kilesadukepī”ti vuttaṁ.",
  "tika-abh04t4:248_10": "Diṭṭhivippayuttasasaṅkhārikāsaṅkhārikacittavasena hi ayaṁ pāṭhabhedoti.",
  "tika-abh04t4:249_0": "“Kāmarāgo catudhā ekato uppajjati, paṭigho tidhā, māno ekadhā, tathā vicikicchā bhavarāgoti uddisitvā kāmarāgo mānasaṁyojanaavijjāsaṁyojanehi ceva avijjāsaṁyojanamatteneva ca saddhiṁ māno bhavarāgāvijjāsaṁyojanehi saddhiṁ bhavarāgo avijjāsaṁyojanena saddhi”nti aṭṭhakathākaṇḍavaṇṇanāyaṁ vakkhamānattā “idha ca vakkhatī”tiādi vuttaṁ.",
  "tika-abh04t4:249_1": "Tattheva “lobho chadhā ekato uppajjati, paṭigho dvedhā, tathā moho”ti uddisitvā “lobho asaṅkhāriko diṭṭhivippayutto mohauddhaccaahirikānottappehi, sasaṅkhāriko mohathinauddhaccaahirikānottappehi, asaṅkhāriko eva mohamānauddhaccaahirikaanottappehi, sasaṅkhāriko eva ca mohamānathinauddhaccaahirikaanottappehī”ti vakkhamānattā “tathādasavidhā kilesāna”nti vuttaṁ.",
  "tika-abh04t4:249_2": "“Aha”nti gahaṇatāya avaṁkatvā gahaṇampi “sampaggaho”ti vuttaṁ.",
  "tika-abh04t4:250_0": "Catutthacittavaṇṇanā",
  "tika-abh04t4:251_0": "402.Ussāhaṁ janentāti ettha cittapayogasaṅkhāto saṅkhāro eva ussāho, na vīriyussāhoti.",
  "tika-abh04t4:252_0": "Navamacittavaṇṇanā",
  "tika-abh04t4:253_0": "413.Visappanāniṭṭharūpasamuṭṭhānaṁ yena kupitassa sakalasarīraṁ kampati, kupitākāro paññāyati.",
  "tika-abh04t4:253_1": "Etena sampattiattho raso dassito hoti, pavattiākāravasena vā visappanaraso.",
  "tika-abh04t4:253_2": "Tathā hi yassa kuppati, tassa amittassa sampatti yebhuyyena paṭighuppattihetu hotīti.",
  "tika-abh04t4:253_3": "Etena kiccattho raso vutto hotīti.",
  "tika-abh04t4:254_0": "418.Vacanatthameva vacanapariyāyameva.",
  "tika-abh04t4:255_0": "Ekādasamacittavaṇṇanā",
  "tika-abh04t4:256_0": "424.Nicchayābhāvāti adhimokkhābhāvā. Asaṇṭhahanatoti santānavasena ekasmiṁ ārammaṇe anavaṭṭhānato.",
  "tika-abh04t4:257_0": "Dvādasamacittavaṇṇanā",
  "tika-abh04t4:258_0": "429.",
  "tika-abh04t4:258_1": "Sahajātādhipati natthi “chandavato ce vicikicchā uppajjati, sā mayhaṁ uppajjeyyā”tiādippavattiyā abhāvā.",
  "tika-abh04t4:258_2": "Anuddhaṭattā paṭisiddhatā, yathādhammasāsane avacanampi abhāvaṁ dīpeti.",
  "tika-abh04t4:259_0": "Avacanatoti a-kārassa tadaññavacanataṁ dasseti.",
  "tika-abh04t4:259_1": "Etena ca dassanena pahātabbesu abhāvavacanena kāraṇasiddhiyā phalasiddhīti tattha abhāvassa kāraṇameva tāva dassetuṁ “paṭisandhianākaḍḍhanato”ti vuttaṁ.",
  "tika-abh04t4:259_2": "Tena taṁsabhāvatā tassa cittuppādassa vuttā hoti.",
  "tika-abh04t4:259_3": "Tato ca “balavaṁ paṭisandhiṁ ākaḍḍhati, dubbalaṁ nākaḍḍhatī”ti idaṁ paṭisandhidānasabhāvesu.",
  "tika-abh04t4:259_4": "Yassa pana paṭisandhidānasabhāvo eva natthi, na tassa balavabhāvo paṭisandhiākaḍḍhane kāraṇanti ayamattho dassito hoti.",
  "tika-abh04t4:259_5": "Anākaḍḍhanaṁ sādheti “yadi hi ākaḍḍheyyā”tiādinā.",
  "tika-abh04t4:259_6": "Yasmā ca nāgataṁ, tasmā nākaḍḍhatīti adhippāyo.",
  "tika-abh04t4:259_7": "“Yasmā pana taṁ paṭisandhidānaṁ natthi, tasmā nāgata”nti vuttattā “anākaḍḍhanato anāgamanaṁ sādhetu”nti vuttaṁ.",
  "tika-abh04t4:260_0": "Apāyagamanīyassāti apāyaṁ gametīti apāyagamanīyaṁ, taṁsabhāvanti attho.",
  "tika-abh04t4:260_1": "Paṭisandhiākaḍḍhane sati uddhaccasahagataṁ ekantena apāyagamanīyaṁ siyā.",
  "tika-abh04t4:260_2": "Tena vuttaṁ aṭṭhakathāyaṁ “itarassāpi ettheva paṭisandhidānaṁ bhaveyyā”ti.",
  "tika-abh04t4:260_3": "Na hi akusalapaṭisandhi sugatiyaṁ sambhavatīti.",
  "tika-abh04t4:260_4": "“Catūhi apāyehi ca vippamutto avinipātadhammo”ti vacanato apāyagamanīyañca dassanena pahātabbaṁ.",
  "tika-abh04t4:260_5": "Tenāha “apāyagamanīyassa dassanena pahātabbattā”ti.",
  "tika-abh04t4:260_6": "Na cetaṁ dassanena pahātabbaṁ, na so tassa apāyagamanīyo rāgo doso moho tadekaṭṭhā ca kilesāti etena saṅgahoti sakkā vattuṁ niyogato bhāvanāya pahātabbabhāvena vuttattā.",
  "tika-abh04t4:260_7": "Vuttañhetaṁ “katame dhammā bhāvanāya pahātabbā, uddhaccasahagato cittuppādo”ti.",
  "tika-abh04t4:261_0": "“Kusalākusalaṁ kammaṁ vipākānaṁ khandhānaṁ kaṭattā ca rūpānaṁ kammapaccayena paccayo”ti vuttakammapaccayabhāvo nānākkhaṇikakammapaccayabhāvo.",
  "tika-abh04t4:261_1": "So ca yadi uddhaccasahagataṁ paṭisandhiṁ ākaḍḍheyya, tassāpi siyā.",
  "tika-abh04t4:261_2": "Tathā ca sati uddhaccasahagataṁ dassanena pahātabbaṁ siyā dassanena pahātabbānaṁyeva nānākkhaṇikakammapaccayabhāvassa vuttattā.",
  "tika-abh04t4:261_3": "Na cetaṁ dassenena pahātabbanti sabbaṁ pubbe viya āvattati.",
  "tika-abh04t4:262_0": "Sahajātameva vibhattanti yathā dassanena pahātabbavibhaṅge “dassanena pahātabbo dhammo neva dassanena na bhāvanāya pahātabbassa dhammassa kammapaccayena paccayo”ti sahajātaṁ nānākkhaṇikanti uddisitvā “sahajātā dassanena pahātabbā cetanā cittasamuṭṭhānānaṁ rūpānaṁ kammapaccayena paccayo, nānākkhaṇikā dassanena pahātabbā cetanā vipākānaṁ khandhānaṁ kaṭattā ca rūpānaṁ kammapaccayena paccayo”ti vibhattaṁ, evaṁ avibhajitvā “bhāvanāya pahātabbā cetanā cittasamuṭṭhānānaṁ rūpānaṁ kammapaccayena paccayo”ti ettakameva vuttaṁ, na vuttaṁ “nānākkhaṇikā cetanā vipākānaṁ khandhānaṁ kaṭattā ca rūpānaṁ kammapaccayena paccayo”ti.",
  "tika-abh04t4:262_1": "Tena na bhāvanāya pahātabbassa nānākkhaṇikakammapaccayabhāvoti viññāyati.",
  "tika-abh04t4:262_2": "Paccanīyepi yathāsambhavaṁ saṅgāhakapaccayānaṁ vasena paccayuddhāre kariyamāne.",
  "tika-abh04t4:262_3": "Itarattha cāti dassanenapahātabbapade.",
  "tika-abh04t4:262_4": "Tattha hi “dassanena pahātabbo dhammo neva dassanena na bhāvanāya pahātabbassa dhammassa ārammaṇapaccayena paccayo, sahajātaupanissayapacchājātakammapaccayena paccayo”ti kammapaccayopi vuttoti.",
  "tika-abh04t4:263_0": "Tadabhāvāti nānākkhaṇikakammapaccayattābhāvā.",
  "tika-abh04t4:263_1": "Na ca nānākkhaṇikakammapaccayaṁ vinā paṭisandhiākaḍḍhanaṁ atthīti “paṭisandhianākaḍḍhanato tattha anāgatā”ti vuttaṁ.",
  "tika-abh04t4:263_2": "Etthāti “ṭhapetvā uddhaccasahagataṁ sesāni ekādaseva paṭisandhiṁ ākaḍḍhantī”ti ettha.",
  "tika-abh04t4:263_3": "Pavattivipākassāti pavattiyaṁ vipāko pavattiekadesatāya pavattibhūto vā vipāko etassāti pavattivipākaṁ, kammaṁ, tassa.",
  "tika-abh04t4:263_4": "Atha vā pavattiyaṁ vipāko pavattivipāko.",
  "tika-abh04t4:263_5": "Imasmiṁ pana atthe nānākkhaṇikakammapaccayo etassāti nānā…pe…",
  "tika-abh04t4:263_6": "yo, tabbhāvo…pe…",
  "tika-abh04t4:263_7": "tāti evaṁ padacchedo daṭṭhabbo.",
  "tika-abh04t4:263_8": "Na sakkā nivāretuṁ nānākkhaṇikakammapaccayaṁ vinā vipākassa anuppajjanato.",
  "tika-abh04t4:264_0": "Idāni pavattivipākānaṁ nānākkhaṇikakammapaccayalābhitāya āhaccabhāsitataṁ dassetuṁ “vuttañcā”tiādimāha.",
  "tika-abh04t4:264_1": "Vipākadānaṁ paṭisandhivipākadhammatāti maññamāno “yadi bhāvanā”tiādimāha.",
  "tika-abh04t4:264_2": "Itaro vipākadānābhāvepi siddho vipākadhammabhāvo tādisānaṁ aññesampi labbhamānattāti āha “abhiññācittādīna”nti.",
  "tika-abh04t4:264_3": "Ādi-saddena attano kālamatikkantaṁ diṭṭhadhammavedanīyaṁ upapajjavedanīyañca saṅgaṇhāti.",
  "tika-abh04t4:264_4": "Vuttaṁ siyāti idaṁ sahāyapaccayalābhato puthujjanasantānavuttino uddhaccasahagatassa vipākuppādanaṁ, tadabhāvā sekkhasantatiyaṁ tassa vipākānuppādanañca yuttaṁ siyāti vuttaṁ.",
  "tika-abh04t4:264_5": "Tenevāha “idaṁ pana ṭhānaṁ suṭṭhu vicāretabba”ntiādi.",
  "tika-abh04t4:264_6": "Tathā ca vakkhati “puthujjanesu uppajjamānānaṁ sakabhaṇḍe chandarāgādīnaṁ uddhaccasahagatacittuppādassa ca saṁyojanattayatadekaṭṭhakilesānaṁ anupacchinnatāya aparikkhīṇasahāyānaṁ vipākuppādanaṁ na sakkā paṭikkhipitunti uddhaccasahagatadhammānaṁ vipāko vibhaṅge vutto”ti.",
  "tika-abh04t4:264_7": "Tassa tādisasseva sati sahāye vipākuppādanavacanaṁ, asati vipākānuppādanavacanaṁ virujjhatīti ca pavattivipākadāyikaṁ vā uddhaccasahagatassa manasi katvā “vuttaṁ siyā”ti vuttaṁ.",
  "tika-abh04t4:264_8": "“Pavattivipākañhi sandhāya ‘tesaṁ vipāke ñāṇa’nti paṭisambhidāvibhaṅge vutta”nti eke vaṇṇayanti.",
  "tika-abh04t4:264_9": "Evaṁ uddhaccacetanāpi na hoti, sāpi viññāṇapaccayabhāve apanetabbāti idampi paṭisandhiviññāṇameva sandhāya vuttanti.",
  "tika-abh04t4:265_0": "Akusalapadavaṇṇanā niṭṭhitā.",
  "tika-abh04t4:266_0": "Abyākatapadaṁ",
  "tika-abh04t4:267_0": "Ahetukakusalavipākavaṇṇanā",
  "tika-abh04t4:268_0": "431.Kāmāvacara…pe…",
  "tika-abh04t4:268_1": "ādi vuttanti ettha ādi-saddena “upacitattā”ti padaṁ saṅgayhati “asādhāraṇakammapaccayavasenā”ti vuttattā.",
  "tika-abh04t4:268_2": "“Upacitattāti laddhāsevanattā”ti keci vadanti, taṁ paṭhamajavanassa na yujjati anāsevanattā.",
  "tika-abh04t4:268_3": "Tathā ca sati tassa vipākadānameva na siyāti tato aññathā atthaṁ dassento “yathā”tiādimāha.",
  "tika-abh04t4:268_4": "Tattha vipākābhimukhanti vipākadānābhimukhaṁ katokāsaṁ.",
  "tika-abh04t4:268_5": "Katokāsatā ca anādimhi saṁsāre anekesaṁ kammānaṁ katānaṁ atthitāya parassa paṭibāhanena hotīti “aññassa vipākaṁ paṭibāhitvā”tiādi vuttaṁ.",
  "tika-abh04t4:268_6": "Vaḍḍhitatā ca sakammassa baladānasamatthatāvasena attano kāraṇehi abhisaṅkhatatā.",
  "tika-abh04t4:268_7": "Asādhāraṇena nāmaṁ uddhaṭaṁ “bherīsaddo yavaṅkuro”ti yathā.",
  "tika-abh04t4:268_8": "Viññāṇānanti cakkhuviññāṇādīnaṁ.",
  "tika-abh04t4:268_9": "Visesapaccayattāti adhikapaccayattā.",
  "tika-abh04t4:269_0": "Cakkhusannissitañca taṁ rūpavijānanañcāti etena samānādhikaraṇataṁ samāsassa dassento tattha ca “cakkhusannissita”ntiādipadadvayassa nīluppalasaddādīnaṁ viya aññamaññavisesanavisesitabbabhāvamāha.",
  "tika-abh04t4:269_1": "Aññaviññāṇanti rūpārammaṇaṁ manoviññāṇaṁ.",
  "tika-abh04t4:269_2": "Rūpaṁyevārammaṇanti pana atthe dibbacakkhuviññāṇaṁ daṭṭhabbaṁ taṁsadisānaṁ tadupacāraṁ katvā yathā “sā eva tittirī tāni eva osadhānī”ti.",
  "tika-abh04t4:269_3": "Jhānapaccayattābhāve na jhānaṅgatā natthīti pañcaviññāṇesu upekkhādīnaṁ upacaritajhānaṅgataṁ sādheti.",
  "tika-abh04t4:269_4": "Na hi jhānaṅgānaṁ jhānapaccayataṁ vatvā tesaṁ jhānapaccayabhāvo paṭikkhittoti.",
  "tika-abh04t4:269_5": "Yadi evaṁ pañcaviññāṇesu upekkhādayo jhānarāsiṭṭhāne na vattabbā siyunti āha “jhānapaccayattābhāve”tiādi.",
  "tika-abh04t4:269_6": "Upekkhādibhāvatoti upekkhāsukhadukkhekaggatābhāvato.",
  "tika-abh04t4:269_7": "Aññaṭṭhānābhāvatoti cittaṭṭhitiṁ eva sandhāya vuttaṁ.",
  "tika-abh04t4:270_0": "436.",
  "tika-abh04t4:270_1": "Akusalaṁ bhavaṅganissandena “paṇḍara”nti vuccati, bhavaṅge apaṇḍare taṁmūlikā kuto akusalassa paṇḍaratāti “akusalassa cā”ti vuttaṁ.",
  "tika-abh04t4:270_2": "Paṇḍaratāya kāraṇaṁ vattabbaṁ, yadi aññakāraṇā paṇḍaratā, sabhāvovāyanti cittassa akilesasabhāvatāya vuttaṁ, na cettha phassādīnampi paṇḍaratāpatti.",
  "tika-abh04t4:270_3": "Yato dhammānaṁ sabhāvakiccavisesaññunā bhagavatā viññāṇaṁyeva tathā niddiṭṭhanti.",
  "tika-abh04t4:271_0": "439.Anatikkamanena bhāvanāya.",
  "tika-abh04t4:271_1": "Pasādaghaṭṭanaṁ visayassa yogyadese avaṭṭhānanti “pasādaṁ ghaṭṭetvā āpāthaṁ gantvā”ti vuttaṁ.",
  "tika-abh04t4:271_2": "Mahābhūtesu paṭihaññatīti ettha na sayaṁ kiñci paṭihaññati, nāpi kenaci paṭihaññīyati aphoṭṭhabbasabhāvattā.",
  "tika-abh04t4:271_3": "Visayavisayībhūtaṁ pana abhimukhabhāvappattiyā viññāṇuppattiyā hetutāya visiṭṭhabhāvappattaṁ paṭihatapaṭighātakabhāvena voharīyati, tasmā tesu sappaṭighavohāro.",
  "tika-abh04t4:271_4": "“Upādārūpaṁ ghaṭṭetīti evamādi ca upacāravaseneva veditabbaṁ.",
  "tika-abh04t4:271_5": "Mahābhūtārammaṇena pana kāyappasādanissayabhūtesu mahābhūtesu ghaṭṭiyamānesu pasādopi ghaṭṭito eva nāma hotīti vatvā vīmaṁsitabba”nti vadanti.",
  "tika-abh04t4:271_6": "Yathādhippetena ekadesasāmaññena upamāvacanato nissitanissayaghaṭṭanānaṁ satipi pubbāparabhāve upamatte upamābhāvena gahetabbabhāvaṁ dassento “ubhayaghaṭṭanadassanattha”nti āha.",
  "tika-abh04t4:272_0": "455.Dassanādippavattibhāvatoti manodhātumanoviññāṇadhātūnaṁ adassanāditāya sā etesaṁ eva viseso.",
  "tika-abh04t4:272_1": "Anaññanissayamanopubbaṅgamatāyāti aññanissayamanopubbaṅgamattābhāvato.",
  "tika-abh04t4:272_2": "Aññanissayaviññāṇassa anantarapaccayattābhāvenāti iminā kiriyāmanodhātutopi visesassa vuttattā “manodvāraniggamanamukhabhāvābhāvato”ti vuttaṁ, na vuttaṁ “niggamanapavesamukhabhāvābhāvato”ti.",
  "tika-abh04t4:272_3": "Tividhenapi hi manodhātuviññāṇadhātūhi manoviññāṇadhātuyā viseso dassitoti.",
  "tika-abh04t4:272_4": "Tato eva vijānanavisesavirahatoyeva.",
  "tika-abh04t4:272_5": "Yadi manodhātu “manoviññāṇa”nti na vuccati, chaviññāṇakāyāti kathaṁ manodhātuyā tattha saṅgaho hotīti?",
  "tika-abh04t4:272_6": "Saṅgaho eva pariyāyadesanattā.",
  "tika-abh04t4:272_7": "Atthi hi esa pariyāyo “mananamattaṁ viññāṇaṁ manoviññāṇa”nti yathā “mananamattā dhātu manodhātū”ti.",
  "tika-abh04t4:272_8": "Apica vatthukiccehi manoviññāṇasabhāgattā tassa uparamuppādabhāvato antādibhāvato ca manoviññāṇakāyasaṅgahitā manodhātu, na sesaviññāṇakāyasaṅgahitā ataṁsabhāgattā, idha pana nippariyāyakatattā manaso sambhūya visiṭṭhamanokiccayuttaṁ manoviññāṇanti tadabhāvato “manoviññāṇantipi na vuccatī”ti imamevatthaṁ sādhetuṁ “na hi taṁ viññāṇaṁ manato”tiādi vuttaṁ.",
  "tika-abh04t4:272_9": "Tena manodhātuyā nippariyāyato manoviññāṇakiccavirahaṁyeva dasseti.",
  "tika-abh04t4:272_10": "Dassanādīnaṁ panātiādinā aññaviññāṇavidhuraṁ manodhātuyā ca sabhāvaṁ dasseti.",
  "tika-abh04t4:273_0": "Yadi janakasadisatā nāma mahāvipākesu vitakkādīnaṁ sammāsaṅkappāditā, tihetukato nibbattānaṁ tihetukānaṁ, duhetukato nibbattānaṁ duhetukānañca bhavatu sammāsaṅkappāditā, tihetukato pana nibbattaduhetukānaṁ kathanti āha “tattha hī”tiādi.",
  "tika-abh04t4:273_1": "Taṁsotapatitatā na siyā tassā anānantarattā.",
  "tika-abh04t4:273_2": "Tato eva hītiādinā vuttasotapatitaṁ evānantarena vacanena samatthayati.",
  "tika-abh04t4:273_3": "Yadi vijjamānānampi manodhātuādīsu vitakkādīnaṁ pañcaviññāṇesu viya agaṇanūpagabhāvo, evaṁ sante paṭṭhāne kathaṁ tesaṁ jhānapaccayatāvacanaṁ.",
  "tika-abh04t4:273_4": "“Abyākato dhammo abyākatassa dhammassa jhānapaccayena paccayo”ti, “vipākābyākatāni kiriyābyākatāni jhānaṅgāni sampayuttakānaṁ khandhānaṁ cittasamuṭṭhānānañca rūpānaṁ jhānapaccayena paccayo”ti hi vuttaṁ.",
  "tika-abh04t4:273_5": "Paccanīyepi “abyākataṁ dhammaṁ paṭicca abyākato dhammo uppajjati na jhānapaccayā, pañcaviññāṇasahitaṁ ekaṁ khandhaṁ paṭicca tayo khandhā”tiādinā pañcaviññāṇāni eva uddhaṭāni, na manodhātuādīnīti āha “jhānapaccayakiccamattato”tiādi.",
  "tika-abh04t4:273_6": "Na hettha jhānaṅgānaṁ balavadubbalabhāvo adhikato, atha kho jhānapaccayabhāvamattanti adhippāyo.",
  "tika-abh04t4:274_0": "469.Samānavatthukaṁ anantarapaccayaṁ labhitvāti dassanādito manodhātuyā ca balavabhāve kāraṇavacanaṁ.",
  "tika-abh04t4:274_1": "Yathārammaṇanti ārammaṇānurūpaṁ.",
  "tika-abh04t4:274_2": "Yadi samānanissayatāya manodhātuto balavatarattaṁ vipākamanoviññāṇadhātuyā somanassasahagatāya, voṭṭhabbanaṁ kathaṁ majjhattavedananti anuyogaṁ manasi katvā tassa balavabhāvaṁ sampaṭicchitvā santatipariṇāmanabyāpāravisesā na somanassavedananti parihāraṁ vadanto “voṭṭhabbana”ntiādimāha.",
  "tika-abh04t4:274_3": "Vipāko viya anubhavanameva na hotīti sati samatthatāya vipākānaṁ ekantena ārammaṇarasānubhavanatāya vuttaṁ.",
  "tika-abh04t4:275_0": "Ahetukakusalavipākavaṇṇanā niṭṭhitā.",
  "tika-abh04t4:276_0": "Aṭṭhamahāvipākacittavaṇṇanā",
  "tika-abh04t4:277_0": "498.",
  "tika-abh04t4:277_1": "Vipākadhammānaṁ kammadvāraṁ vuttaṁ dvārakathāyaṁ “tebhūmakakusalākusalo ekūnatiṁsavidho mano”ti.",
  "tika-abh04t4:277_2": "Payogenāti attanā parehi vā katena ussāhanapayogena.",
  "tika-abh04t4:277_3": "Kusalākusalāni viya yesaṁ taṁ tadārammaṇaṁ anubandhabhūtaṁ.",
  "tika-abh04t4:277_4": "Paṭhamapañcamacittānaṁ aññamaññabalavadubbalabhāvavicārena dutiyachaṭṭhādīnampi so vicārito hotīti “etesu balavaṁ dubbalañca vicāretu”nti vuttaṁ.",
  "tika-abh04t4:277_5": "Yathā sāliādīnaṁ thaddhamudubhūmivasena tiṇādīnaṁ anīharaṇanīharaṇavasena utuādiavasesapaccayānaṁ vipattisampattivasena ca phalavisesayogo, evaṁ kammassa sugatiduggativasena avisuddhavisuddhapayogavasena upapattiyā vipattisampattivasena ca visiṭṭhaphalatāya pariṇamanaṁ, evameva gimhavassakālādīsu bījānaṁ phalavisesayogo viya taṁtaṁkālavisesena kammassa phalavisesayogo hotīti āha “kālavasena pariṇamatī”ti.",
  "tika-abh04t4:277_6": "Sukkasoṇitapaccayānanti kammavisesaparibhāvitasantānuppannatāya sukkasoṇitānaṁ āyuvisesahetubhāvamāha sukkasoṇitavasenapi vaṇṇādivisesadassanato, yena “pitūnaṁ ākāraṁ putto anuvidahatī”ti vuccati.",
  "tika-abh04t4:277_7": "Taṁmūlakānanti appāyukasaṁvattaniyakammamūlakānaṁ.",
  "tika-abh04t4:277_8": "Āhārādīti ādi-saddena visamūpakkamādayo pariggaṇhāti.",
  "tika-abh04t4:278_0": "Vipākuddhārakathāvaṇṇanā",
  "tika-abh04t4:279_0": "Yato tihetukādikammato.",
  "tika-abh04t4:279_1": "Yasmiñca ṭhāneti paṭisandhiādiṭṭhāne, sugatiduggatiyaṁ vā.",
  "tika-abh04t4:279_2": "Tihetukato duhetukaṁ anicchanto paṭisandhinti adhippāyo.",
  "tika-abh04t4:279_3": "Pavattivipākaṁ pana tihetukato duhetukampi icchati eva.",
  "tika-abh04t4:279_4": "Tathā hi vakkhati aṭṭhakathāyaṁ “yaṁ purimāya hetukittanaladdhiyā na yujjatī”ti.",
  "tika-abh04t4:280_0": "Ye “tasseva kammassa vipākāvasesenā”ti, “ekapupphaṁ yajitvāna, asīti kappakoṭiyo.",
  "tika-abh04t4:280_1": "Duggatiṁ nābhijānāmī”ti ca evamādivacanassa adhippāyaṁ ajānantā “kiṁ nu kho ekenapi kammena anekā paṭisandhi hotī”ti, “disvā kumāraṁ satapuññalakkhaṇa”ntiādivacanassa atthaṁ asallakkhetvā “kinnu kho nānākammehi ekā paṭisandhi hotī”ti saṁsayapakkhandā, tesaṁ bījaṅkuropamāya “ekasmā ekā, anekasmā ca anekā paṭisandhi hotī”ti vinicchitattā kammapaṭisandhivavatthānato sāketapañhe vipākuddhārakathāya ussadakittanagahaṇassa sambandhaṁ āha “kammavasena…pe…",
  "tika-abh04t4:280_2": "dassetu”nti.",
  "tika-abh04t4:280_3": "Paṭisandhijanakakammavasena paṭisandhivipāko eva alobhalobhādiguṇadosātirekabhāvahetūti attho daṭṭhabbo.",
  "tika-abh04t4:280_4": "Tathā hi vuttaṁ “so tena kammena dinnapaṭisandhivasena nibbatto luddho hotī”tiādi.",
  "tika-abh04t4:280_5": "Ettha ca lobhavasena, dosa, moha, lobhadosa, lobhamoha, dosamoha, lobhadosamohavasenāti tayo ekakā, tayo dvikā, eko tikoti lobhādidassanavasena akusalapakkheyeva satta vārā.",
  "tika-abh04t4:280_6": "Tathā kusalapakkhe alobhādidassanavasenāti cuddasa vārā labbhanti.",
  "tika-abh04t4:281_0": "Tattha “alobhadosāmohā, alobhādosamohā, alobhadosāmohā balavanto”ti āgatehi kusalapakkhe tatiyadutiyapaṭhamavārehi dosussadamohussadadosamohussadavārā gahitā.",
  "tika-abh04t4:281_1": "Tathā akusalapakkhe “lobhādosamohā, lobhadosāmohā, lobhādosāmohā balavanto”ti āgatehi tatiyadutiyapaṭhamavārehi adosussadaamohussadaadosāmohussadavārā gahitāyevāti akusalakusalapakkhe tayo tayo vāre antogadhe katvā aṭṭheva vārā dassitā.",
  "tika-abh04t4:281_2": "Ye pana ubhayesaṁ vomissatāvaseneva lobhālobhussadavārādayo apare ekūnapaññāsa vārā dassetabbā, te asambhavato eva na dassitā.",
  "tika-abh04t4:281_3": "Na hi ekasmiṁ santāne antarena avatthantaraṁ lobho balavā alobho cāti yujjati.",
  "tika-abh04t4:281_4": "Paṭipakkhatoyeva hi etesaṁ balavadubbalabhāvo, sahajātadhammato vā.",
  "tika-abh04t4:281_5": "Tesu lobhassa tāva paṭipakkhato alobhena anabhibhūtatāya balavabhāvo, tathā dosamohānaṁ adosāmohehi.",
  "tika-abh04t4:281_6": "Alobhādīnaṁ pana lobhādiabhibhavanato sabbesañca samānajātiyaṁ samabhibhūya pavattivaseneva sahajātadhammato balavabhāvo.",
  "tika-abh04t4:281_7": "Tena vuttaṁ aṭṭhakathāyaṁ “lobho balavā, alobho mando, adosāmohā balavanto, dosamohā mandā”ti.",
  "tika-abh04t4:281_8": "So ca tesaṁ mandabalavabhāvo purimūpanissayato āsayassa paribhāvitatāya veditabbo.",
  "tika-abh04t4:281_9": "Ettha ca paṭhamadutiyehi, sattamapaṭhamehi vā vārehi tihetukakammato paṭisandhipavattivasena tihetukavipāko, itarehi tihetukaduhetukakammato yathāsambhavaṁ paṭisandhipavattivasena duhetukāhetukavipākā dassitāti ayampi viseso veditabbo.",
  "tika-abh04t4:282_0": "Idhāti vipākuddhāramātikāyaṁ.",
  "tika-abh04t4:282_1": "Tena hetukittanaṁ viseseti.",
  "tika-abh04t4:282_2": "Jaccandhādivipattinimittaṁ moho, sabbākusalaṁ vā.",
  "tika-abh04t4:282_3": "Yaṁ pana vuttanti sambandho.",
  "tika-abh04t4:282_4": "Tena paṭisambhidāmaggavacanena.",
  "tika-abh04t4:282_5": "Gatisampattiyā sati ñāṇasampayutte paṭisandhimhi nipphādetabbe.",
  "tika-abh04t4:282_6": "Aññatthāti nikantipaṭisandhikkhaṇesu.",
  "tika-abh04t4:282_7": "Kammasarikkhakoti idha sātisayo sarikkhabhāvo adhippetoti daṭṭhabbo.",
  "tika-abh04t4:282_8": "Itarathā tihetukaduhetukāpi aññamaññaṁ sarikkhāyevāti dassitametanti.",
  "tika-abh04t4:282_9": "Cakkhuviññāṇādīnīti ettha pañcaviññāṇāni viya apubbanissayapavattinī vijānanavisesarahitā ca manodhātu iṭṭhādibhāgaggahaṇe na samatthāti “pākaṭāyevā”ti na vuttā, ādi-saddena vā saṅgahitā.",
  "tika-abh04t4:282_10": "Tadārammaṇapaccayasabbajavanavatāti tadārammaṇassa paccayabhūtasakalajavanappavattisahitena.",
  "tika-abh04t4:282_11": "Yaṁ sandhāya “idha paripakkattā āyatanāna”nti vuttaṁ.",
  "tika-abh04t4:282_12": "Aññakāleti abuddhipavattikāle.",
  "tika-abh04t4:283_0": "Anulometi dhammānulome.",
  "tika-abh04t4:283_1": "Āsevanapaccayāti āsevanabhūtā paccayā.",
  "tika-abh04t4:283_2": "Na magge amaggapaccaye.",
  "tika-abh04t4:283_3": "Sopi moghavāro labbheyyāti yadi voṭṭhabbanampi āsevanapaccayo siyā, yathā “sukhāya vedanāya sampayuttaṁ dhammaṁ paṭicca sukhāya vedanāya sampayutto dhammo uppajjati āsevanapaccayā na maggapaccayā”ti anulomapaccanīye, paccanīyānulome ca “sukhā…pe…",
  "tika-abh04t4:283_4": "na maggapaccayā āsevanapaccayā”ti ca vuttaṁ hasituppādacittavasena, evaṁ voṭṭhabbanavasena “adukkhamasukhāya vedanāya sampayuttaṁ dhammaṁ paṭiccā”tiādinā pubbe vuttanayena pāṭho siyā, tathā ca sati vāradvayavasena gaṇanāyaṁ “āsevanapaccayā na magge dve.",
  "tika-abh04t4:283_5": "Na maggapaccayā āsevane dve”ti ca vattabbaṁ siyā, na pana vuttaṁ, tasmā na labbheyyāyaṁ moghavāroti adhippāyo.",
  "tika-abh04t4:284_0": "Voṭṭhabbanampi yadi āsevanapaccayo siyā, dutiyamoghavāre attano viya tatiyacatutthavāresupi siyā, tathā sati attanāpi kusalākusalānaṁ siyā.",
  "tika-abh04t4:284_1": "Na hi…pe…",
  "tika-abh04t4:284_2": "avutto atthi “purimā purimā kusalā dhammā”tiādinā anavasesato vuttattā.",
  "tika-abh04t4:284_3": "Voṭṭhabbanassa…pe…",
  "tika-abh04t4:284_4": "avutto “abyākato dhammo kusalassa dhammassa āsevanapaccayena paccayo.",
  "tika-abh04t4:284_5": "Akusalassa…pe…",
  "tika-abh04t4:284_6": "paccayo”ti vacanābhāvato.",
  "tika-abh04t4:284_7": "Na kevalaṁ avutto, atha kho kusalaṁ…pe…",
  "tika-abh04t4:284_8": "paṭikkhittova.",
  "tika-abh04t4:284_9": "Athāpi siyātiādi maggasodhanatthameva vuccati.",
  "tika-abh04t4:284_10": "Samānavedanānaṁ eva āsevanapaccayabhāvassa dassanato “asamānavedanānaṁ vasenā”ti vuttaṁ.",
  "tika-abh04t4:284_11": "Evaṁ “āsevana paccayena paccayo”tipi vattabbaṁ siyā, samānavedanāvasenāti adhippāyo.",
  "tika-abh04t4:284_12": "Abhinnajātikassa cāti ca-saddo abhinnavedanassa cāti sampiṇḍanattho.",
  "tika-abh04t4:284_13": "Vedanāttikepi voṭṭhabbanassa āsevanapaccayattassa abhāvāti yojanā.",
  "tika-abh04t4:284_14": "Kusalattikādīsu yathādassitapāḷippadesesupīti sampiṇḍanattho pi-saddo.",
  "tika-abh04t4:284_15": "Gaṇanāya kāraṇabhūtāya gaṇanāya niddhāriyamānāya sati gaṇanāya vā abbhantare.",
  "tika-abh04t4:284_16": "Dutiyo moghavāro vīmaṁsitabboti āsevanapaccayattābhāvā javanaṭṭhāne ṭhātuṁ na yujjati.",
  "tika-abh04t4:284_17": "Na hi vinā āsevanaṁ javanappavatti atthīti adhippāyo.",
  "tika-abh04t4:285_0": "Apicettha “yaṁ javanabhāvappattaṁ, taṁ chinnamūlakarukkhapupphaṁ viyā”ti vakkhamānattā anupacchinnabhavamūlānaṁ pavattamānassa voṭṭhabbanassa kiriyabhāvo na siyā, vutto ca “yasmiṁ samaye manoviññāṇadhātu uppannā hoti kiriyā neva kusalā nākusalā na ca kammavipākā upekkhāsahagatā”ti, tasmā “javanaṭṭhāne ṭhatvāti javanassa uppajjanaṭṭhāne dvikkhattuṁ pavattitvā, na javanabhāvenā”ti, “āsevanaṁ labhitvāti ca āsevanaṁ viya āsevana”nti vuccamāne na koci virodho, vipphārikassa pana sato dvikkhattuṁ pavattiyevettha āsevanasadisatā.",
  "tika-abh04t4:285_1": "Vipphārikatāya hi viññattisamuṭṭhāpakattañcassa vuccati.",
  "tika-abh04t4:285_2": "Vipphārikampi javanaṁ viya anekakkhattuṁ appavattiyā dubbalattā na nippariyāyato āsevanapaccayabhāvena pavatteyyāti na imassa pāṭhe āsevanatthaṁ vuttaṁ, aṭṭhakathāyaṁ pana pariyāyato vuttaṁ yathā “phalacittesu maggaṅgaṁ maggapariyāpanna”nti.",
  "tika-abh04t4:285_3": "Ayamettha attanomati.",
  "tika-abh04t4:285_4": "Ayampi porāṇakehi asaṁvaṇṇitattā sādhukaṁ upaparikkhitabbo.",
  "tika-abh04t4:286_0": "Evañca katvāti voṭṭhabbanāvajjanānaṁ anatthantarabhāvato “āvajjanā”icceva vuttaṁ, voṭṭhabbanaṭṭhānepīti adhippāyo.",
  "tika-abh04t4:286_1": "Tasmāti yasmā voṭṭhabbanaṁ āvajjanāyeva atthato upekkhāsahagatāhetukakiriyamanoviññāṇadhātubhāvato, tasmā.",
  "tika-abh04t4:286_2": "Taṁ āvajjanā viya sati uppattiyaṁ kāmāvacarakusalākusalakiriyajavanānaṁ ekantato anantarapaccayabhāveneva vatteyya, no aññathāti adhippāyena “voṭṭhabbanato”tiādimāha.",
  "tika-abh04t4:286_3": "Catunnanti muñchāmaraṇāsannavelādīsu mandībhūtavegatāya cattāripi javanāni uppajjeyyunti adhippāyena vuttaṁ.",
  "tika-abh04t4:286_4": "Ayametassa sabhāvoti ārammaṇamukhenapi cittaniyāmaṁyeva dasseti.",
  "tika-abh04t4:286_5": "Yadipi “javanāpāripūriyā…pe…",
  "tika-abh04t4:286_6": "yutto”ti vuttaṁ, “āvajjanādīnaṁ paccayo bhavituṁ na sakkotī”ti pana vuttattā cittappavattivasena paṭhamamoghavārato etassa na koci viseso.",
  "tika-abh04t4:286_7": "Tenevāha “ayampi…pe…",
  "tika-abh04t4:286_8": "retabbo”ti.",
  "tika-abh04t4:286_9": "Paṭisandhicitteyeva pavattiyaṁ “bhavaṅga”nti vuccamāne na tassa hetuvasena bhedoti “sahetukaṁ bhavaṅgaṁ ahetukassa bhavaṅgassa anantarapaccayena paccayo”ti na sakkā vattuṁ, vuttañca, tasmā sahetukaṁ bhavaṅganti tadārammaṇaṁ vuttanti viññāyati.",
  "tika-abh04t4:287_0": "Sabhāvakiccehi attano phalassa paccayabhāvo, sabhāvakiccānaṁ vā phalabhūtānaṁ paccayabhāvo sabhāvakiccapaccayabhāvo.",
  "tika-abh04t4:287_1": "Appaṭisiddhaṁ daṭṭhabbanti “duhetukasomanassasahagataasaṅkhārikajavanāvasāne evā”ti imassa atthassa anadhippetattā.",
  "tika-abh04t4:287_2": "Yathā ca ahetukaduhetukapaṭisandhikānaṁ tihetukajavanāvasāne ahetukaduhetukatadārammaṇaṁ appaṭisiddhaṁ, evaṁ tihetukapaṭisandhikassa tihetukajavanānantaraṁ duhetukatadārammaṇaṁ, duhetukapaṭisandhikassa ca duhetukānantaraṁ ahetukatadārammaṇaṁ appaṭisiddhaṁ daṭṭhabbaṁ.",
  "tika-abh04t4:287_3": "“Tihetukakammaṁ tihetukampi duhetukampi ahetukampi vipākaṁ detī”ti hi vuttaṁ.",
  "tika-abh04t4:287_4": "Paripuṇṇavipākassāti imināpi tihetukajavanato yathāvuttatadārammaṇassa appaṭisiddhaṁyeva sādheti.",
  "tika-abh04t4:287_5": "Na hi paccayantarasāmaggiyā asati tadārammaṇaṁ sabbaṁ avipaccantaṁ kammaṁ paripuṇṇavipākaṁ hotīti.",
  "tika-abh04t4:287_6": "Mukhanidassanamattameva yathāvuttatadārammaṇappavattiyā avibhāvitattā.",
  "tika-abh04t4:287_7": "Tihetukādikammassa hi ukkaṭṭhassa tihetukakammassa soḷasa, itarassa dvādasa, ukkaṭṭhasseva duhetukakammassa dvādasa, itarassa aṭṭhāti evaṁ soḷasavipākacittādīni yojetabbāni.",
  "tika-abh04t4:287_8": "Tasmāti yasmā paripuṇṇavipākassa paṭisandhijanakakammassa vasena vipākavibhāvanāya mukhanidassanamattamevetaṁ, tasmā.",
  "tika-abh04t4:288_0": "Evañca katvāti nānākammato tadārammaṇuppattiyaṁ ito aññathāpi sambhavatoti attho.",
  "tika-abh04t4:288_1": "“Upekkhā…pe…",
  "tika-abh04t4:288_2": "uppajjatī”ti ettha kena kiccena uppajjatīti?",
  "tika-abh04t4:288_3": "Tadārammaṇakiccaṁ tāva na hoti javanārammaṇassa anālambaṇato, nāpi santīraṇakiccaṁ tathā appavattanato, paṭisandhicutīsu vattabbameva natthi, pārisesato bhavaṅgakiccanti yuttaṁ siyā.",
  "tika-abh04t4:288_4": "Na hi paṭisandhibhūtaṁyeva cittaṁ “bhavaṅga”nti vuccatīti.",
  "tika-abh04t4:289_0": "Tanninnanti āpāthagatavisayaninnaṁ āvajjananti sambandho.",
  "tika-abh04t4:289_1": "Aññassa viya paṭhamajjhānādikassa viya.",
  "tika-abh04t4:289_2": "Etassapi sāvajjanatāya bhavitabbanti adhippāyo.",
  "tika-abh04t4:289_3": "Atadatthāti ettha taṁ-saddena nirodhaṁ paccāmasati.",
  "tika-abh04t4:289_4": "Uppattiyāti uppattito.",
  "tika-abh04t4:289_5": "Tanti nevasaññānāsaññāyatanaṁ.",
  "tika-abh04t4:289_6": "Tassa nirodhassa.",
  "tika-abh04t4:289_7": "Tathā ca uppajjatīti “anantarapaccayo hotī”ti padassa atthaṁ vivarati.",
  "tika-abh04t4:289_8": "Yathāvuttā vuttappakārā.",
  "tika-abh04t4:289_9": "Vodānaṁ dutiyamaggādīnaṁ purecārikañāṇaṁ.",
  "tika-abh04t4:289_10": "Etesanti ariyamaggacittamaggānantaraphalacittānaṁ.",
  "tika-abh04t4:289_11": "Etassāti yathāvuttavipākacittassa.",
  "tika-abh04t4:290_0": "Upanissayato tasseva cakkhuviññāṇādivipākassa dassanatthaṁ cakkhādīnaṁ dassanādiatthato dassanādiphalato, dassanādippayojanato vā.",
  "tika-abh04t4:290_1": "Purimacittāni āvajjanādīni.",
  "tika-abh04t4:290_2": "Vatthantararahitatte dassetabbe vatthantare viya ārammaṇantarepi na vattatīti “vatthārammaṇantararahita”nti vuttaṁ.",
  "tika-abh04t4:291_0": "Yadi vipākena kammasarikkheneva bhavitabbaṁ, evaṁ sati imasmiṁ vāre ahetukavipākānaṁ asambhavo eva siyā tesaṁ akammasarikkhakattāti imamatthaṁ manasi katvā āha “ahetukānaṁ panā”ti.",
  "tika-abh04t4:291_1": "Abhinipātamattanti pañcannaṁ viññāṇānaṁ kiccamāha.",
  "tika-abh04t4:291_2": "Te hi āpāthagatesu rūpādīsu abhinipātanamatteneva vattanti.",
  "tika-abh04t4:291_3": "Ādi-saddena sampaṭicchanādīni saṅgaṇhāti.",
  "tika-abh04t4:291_4": "Kusalesu kusalākusalakiriyesupi vā vijjamānā sasaṅkhārikāsaṅkhārikatā aññamaññaṁ asarikkhattā pahānāvaṭṭhānato ca viruddhā viyāti vipākesu sā tadanukūlā siyā, sā pana mūlābhāvena na suppatiṭṭhitānaṁ savisayābhinipatanamattādivuttīnaṁ natthīti vuttaṁ “na sasaṅkhārikaviruddho”tiādi.",
  "tika-abh04t4:291_5": "Ubhayenapi tesaṁ nibbattiṁ anujānāti yathā “kaṭattārūpāna”nti adhippāyo.",
  "tika-abh04t4:291_6": "“Vipākadhammadhammo vipākassa dhammassa ārammaṇapaccayena paccayo.",
  "tika-abh04t4:291_7": "Vipākadhammadhamme khandhe aniccato dukkhato anattato vipassati, assādeti abhinandati, taṁ ārabbha rāgo uppajjati, domanassaṁ uppajjati, kusalākusale niruddhe”tiādinā vipākattike viya siyā kusalattikepi pāḷīti katvā “kusalattike cā”tiādi vuttaṁ.",
  "tika-abh04t4:291_8": "Tattha hi “kusalo dhammo abyākatassa dhammassa ārammaṇapaccayena paccayo”ti uddisitvā “sekkhā vā puthujjanā vā kusalaṁ aniccato dukkhato anattato vipassanti, kusale niruddhe vipāko tadārammaṇatā uppajjati, kusalaṁ assādeti abhinandati, taṁ ārabbha rāgo uppajjati, diṭṭhi, vicikicchā, uddhaccaṁ, domanassaṁ uppajjati, akusale niruddhe vipāko tadārammaṇatā uppajjatī”ti vuttaṁ.",
  "tika-abh04t4:291_9": "Avijjamānattā eva avacananti adhippāyena tattha yuttiṁ dasseti “vipphārikañhī”tiādinā.",
  "tika-abh04t4:292_0": "Ettha keci “chaḷaṅgupekkhāvatopi kiriyamayacittatāya kiriyajavanassa vipphārikakiriyabhāvo na sakkā nisedhetunti nidassanabhāvena paṇṇapuṭamupanītaṁ asamānaṁ.",
  "tika-abh04t4:292_1": "Kiriyajavanānantaraṁ tadārammaṇābhāvassa pāḷiyaṁ avacanampi akāraṇaṁ labbhamānassapi katthaci kenaci adhippāyena avacanato.",
  "tika-abh04t4:292_2": "Tathā hi dhammasaṅgahe akusalaniddese labbhamānopi adhipati na vutto, tasmā kiriyajavanānantaraṁ tadārammaṇābhāvo vīmaṁsitabbo”ti vadanti.",
  "tika-abh04t4:292_3": "Satipi kiriyamayatte sabbattha tādibhāvappattānaṁ khīṇāsavānaṁ javanacittaṁ na itaresaṁ viya vipphārikaṁ, santasabhāvatāya pana sannisinnarasaṁ siyāti tassa paṇṇapuṭaṁ dassitaṁ.",
  "tika-abh04t4:292_4": "Dhammasaṅgahe akusalaniddese adhipatino viya paṭṭhāne kiriyajavanānantaraṁ tadārammaṇassa labbhamānassa avacane na kiñci kāraṇaṁ dissati.",
  "tika-abh04t4:292_5": "Tathā hi vuttaṁ tattha aṭṭhakathāyaṁ “heṭṭhā dassitanayattā”ti.",
  "tika-abh04t4:292_6": "Na cettha dassitanayattāti sakkā vattuṁ vipākadhammadhammehi kusalākusalehi ataṁsabhāvānaṁ nayadassanassa ayujjamānakattā.",
  "tika-abh04t4:292_7": "Apica tattha vīmaṁsāya kesuci sabbesañca adhipatīnaṁ abhāvato ekarasaṁ desanaṁ dassetuṁ “uddhaṭo”ti ca sakkā vattuṁ, idha pana na tādisaṁ avacane kāraṇaṁ labbhatīti “avacane kāraṇaṁ natthī”ti vuttaṁ.",
  "tika-abh04t4:293_0": "Adhippāyenāti akusalānantaraṁ sahetukatadārammaṇaṁ natthīti tassa therassa matimattanti dasseti.",
  "tika-abh04t4:293_1": "“Kusalākusale niruddhe sahetuko vipāko tadārammaṇatā uppajjatī”ti vacanato pana akusalānantaraṁ sahetukatadārammaṇampi vijjatiyevāti uppattiṁ vadantassa yuttaggahaṇavasenāti adhippāyo.",
  "tika-abh04t4:294_0": "Na ettha kāraṇaṁ dissatīti etena tihetukajavanānantaraṁ tividhampi tadārammaṇaṁ yuttanti dasseti.",
  "tika-abh04t4:294_1": "Yena adhippāyenāti paṭhamatherena tāva ekena kammunā anekatadārammaṇaṁ nibbattamānaṁ kammavisesābhāvā taṁtaṁjavanasaṅkhātapaccayavisesena visiṭṭhaṁ hotīti iminā adhippāyena javanavasena tadārammaṇassa sasaṅkhārādividhānaṁ vuttaṁ, vipākena nāma kammasarikkhena bhavitabbaṁ, na kammaviruddhasabhāvena.",
  "tika-abh04t4:294_2": "Aññathā aniṭṭhappasaṅgo siyāti evamadhippāyena dutiyatthero kammavaseneva tadārammaṇavisesaṁ āha.",
  "tika-abh04t4:294_3": "Ñāṇassa jaccandhādiduggativipattinimittapaṭipakkhatā viya sugativipattinimittapaṭipakkhatāpi siyāti maññamāno tatiyatthero “tihetukakammato duhetukapaṭisandhimpi nānujānātī”ti iminā nayena tesu vādesu adhippāyāvirodhavasena yuttaṁ gahetabbaṁ.",
  "tika-abh04t4:294_4": "Mahāpakaraṇe āgatapāḷiyāti “sahetuko dhammo ahetukassa dhammassa anantarapaccayena paccayo”ti imassa vibhaṅge “sahetukaṁ bhavaṅgaṁ ahetukassa bhavaṅgassa anantarapaccayena paccayo, sahetukā khandhā vuṭṭhānassa anantarapaccayena paccayo”ti evamādinā paṭṭhāne sahetukadukādīsu āgatapāḷiyāti attho.",
  "tika-abh04t4:295_0": "Kāmāvacarakusalavipākavaṇṇanā niṭṭhitā.",
  "tika-abh04t4:296_0": "Rūpāvacarārūpāvacaravipākakathāvaṇṇanā",
  "tika-abh04t4:297_0": "499.Tasmiṁ khaṇe vijjamānānaṁ chandādīnanti etena vipākajjhāne dukkhāpaṭipadādibhāvassa avijjamānataṁ dasseti.",
  "tika-abh04t4:297_1": "Na hi kusalajjhānaṁ viya vipākajjhānaṁ parikammavasena nibbattatīti.",
  "tika-abh04t4:297_2": "Na cettha paṭipadābhedo viya kusalānurūpo vipākassa ārammaṇabhedopi na paramatthiko siyāti sakkā vattuṁ ekantena sārammaṇattā arūpadhammānaṁ vipākassa ca kammanimittārammaṇatāya aññatrāpi vijjamānattā.",
  "tika-abh04t4:297_3": "Nānākkhaṇesu nānādhipateyyanti “yasmiṁ khaṇe yaṁ jhānaṁ yadadhipatikaṁ, tato aññasmiṁ khaṇe taṁ jhānaṁ ekantena tadadhipatikaṁ na hotī”ti katvā vuttaṁ.",
  "tika-abh04t4:297_4": "Catutthajjhānassevāti ca paṭipadā viya adhipatayo na ekantikāti imamevatthaṁ dasseti.",
  "tika-abh04t4:298_0": "Rūpāvacarārūpāvacaravipākakathāvaṇṇanā niṭṭhitā.",
  "tika-abh04t4:299_0": "Lokuttaravipākakathāvaṇṇanā",
  "tika-abh04t4:300_0": "505.",
  "tika-abh04t4:300_1": "Taṇhāvijjādīhi āhitavisesaṁ lokiyakammaṁ vipākuppādanasamatthaṁ hoti, na aññathāti vuttaṁ “taṇhādīhi abhisaṅkhata”nti.",
  "tika-abh04t4:300_2": "Itarassāti suññatāppaṇihitanāmarahitassa.",
  "tika-abh04t4:300_3": "Yo suddhikapaṭipadāya vibhāvito, yo ca suttantapariyāyena animittoti vuccati.",
  "tika-abh04t4:300_4": "Tenevāha “aniccānupassanānantarassapi maggassā”tiādi.",
  "tika-abh04t4:300_5": "Vaḷañjana…pe…",
  "tika-abh04t4:300_6": "bhedo hoti maggāgamanavasenāti adhippāyo.",
  "tika-abh04t4:300_7": "“Maggānantaraphalacittasmiṁ yevā”ti vacanaṁ apekkhitvā “suññatādināmalābhe satī”ti sāsaṅkaṁ āha.",
  "tika-abh04t4:300_8": "Animittanāmañca labhati maggāgamanato phalassa nāmalābhe visesābhāvatoti adhippāyo.",
  "tika-abh04t4:300_9": "Tādisāya evāti yādisā magge saddhā, tādisāya eva phale saddhāya.",
  "tika-abh04t4:301_0": "555.",
  "tika-abh04t4:301_1": "“Katame dhammā niyyānikā?",
  "tika-abh04t4:301_2": "Cattāro maggā”ti vacanato aniyyānikapadaniddese ca “catūsu bhūmīsu vipāko”ti vuttattā na nippariyāyena phalaṁ niyyānasabhāvaṁ, niyyānasabhāvassa pana vipāko kilesānaṁ paṭippassaddhippahānavasena pavattamāno pariyāyato tathā vuccatīti āha “niyyānikasabhāvassā”tiādi.",
  "tika-abh04t4:301_3": "Pañcaṅgiko cāti etena maggavibhaṅge sabbavāresupi phalassa maggapariyāyo āgatoti dasseti.",
  "tika-abh04t4:301_4": "Tattha hi ariyamaggakkhaṇe vijjamānāsupi viratīsu tadavasiṭṭhānaṁ pañcannaṁ kārāpakaṅgānaṁ atirekakiccatādassanatthaṁ pāḷiyaṁ pañcaṅgikopi maggo uddhaṭoti.",
  "tika-abh04t4:301_5": "Evaṁ bojjhaṅgāpīti yathā maggo, evaṁ maggabojjhaṅgavibhaṅgesu phalesu ca bojjhaṅgā uddhaṭāti attho.",
  "tika-abh04t4:302_0": "Lokuttaravipākakathāvaṇṇanā niṭṭhitā.",
  "tika-abh04t4:303_0": "Kiriyābyākatakathāvaṇṇanā",
  "tika-abh04t4:304_0": "568.Purimā pavattīti mahākiriyacittappavattiṁ āha.",
  "tika-abh04t4:304_1": "Tāya hi khīṇāsavo evaṁ paccavekkhati.",
  "tika-abh04t4:304_2": "Tenevāha “idaṁ pana cittaṁ vicāraṇapaññārahita”nti.",
  "tika-abh04t4:304_3": "Evanti yathā sotadvāre, evaṁ ghānadvārādīsupi mahākiriyacittehi tasmiṁ tasmiṁ visaye idamatthikatāya paricchinnāya idaṁ cittaṁ vattatīti dasseti.",
  "tika-abh04t4:304_4": "Pañcadvārānugataṁ hutvā labbhamānanti pañcadvāre pavattamahākiriyacittānaṁ piṭṭhivaṭṭakabhāvena imassa cittassa pavattiṁ sandhāya vuttaṁ, pañcadvāre eva vā idameva pavattanti sambandho.",
  "tika-abh04t4:304_5": "“Loluppa…pe…",
  "tika-abh04t4:304_6": "bhūta”nti vuttattā pañcadvāre paṭhamaṁ iminā cittena somanassito hutvā pacchā mahākiriyacittehi taṁ taṁ atthaṁ vicinotīti ayamattho vutto viya dissati.",
  "tika-abh04t4:304_7": "Pubbeyeva pana manodvārikacittena padhānasāruppaṭṭhānādiṁ paricchindantassa pañcadvāre tādisasseva tādisesu rūpādīsu idaṁ cittaṁ pavattatīti vadanti.",
  "tika-abh04t4:304_8": "Ayampi attho pañcadvāre eva pavattaṁ loluppataṇhāpahānādipaccavekkhaṇāhetu yathāvuttakāraṇabhūtaṁ jātanti evaṁ yojetvā sakkā vattuṁ.",
  "tika-abh04t4:304_9": "Evañca sati imassa cittassa paccayabhūtā purimā pavattīti idampi vacanaṁ samatthitaṁ hoti.",
  "tika-abh04t4:305_0": "Ettha ca pañcadvāre iminā cittena somanassuppādanamattaṁ daṭṭhabbaṁ, na hāsuppādanaṁ pañcadvārikacittānaṁ aviññattijanakattā, manodvāre pana hāsuppādanaṁ hoti.",
  "tika-abh04t4:305_1": "Teneva hi aṭṭhakathāyaṁ pañcadvāre “somanassito hotī”ti ettakameva vuttaṁ, manodvāre ca “hāsayamāna”nti.",
  "tika-abh04t4:305_2": "Iminā hasituppādacittena pavattiyamānampi bhagavato sitakaraṇaṁ pubbenivāsaanāgataṁsasabbaññutaññāṇānaṁ anuvattakattā ñāṇānuparivattiyevāti.",
  "tika-abh04t4:305_3": "Evaṁ pana ñāṇānuparivattibhāve sati na koci pāḷiaṭṭhakathānaṁ virodho, evañca katvā aṭṭhakathāyaṁ “tesaṁ ñāṇānaṁ ciṇṇapariyante idaṁ cittaṁ uppajjatī”ti vuttaṁ.",
  "tika-abh04t4:305_4": "Avassañca etaṁ evaṁ icchitabbaṁ, aññathā āvajjanacittassapi bhagavato pavatti na yujjeyya.",
  "tika-abh04t4:305_5": "Tassapi hi viññattisamuṭṭhāpakabhāvassa nicchitattā, na ca viññattisamuṭṭhāpakatte taṁsamuṭṭhitāya viññattiyā kāyakammādibhāvaṁ āvajjanabhāvo vibandhatīti.",
  "tika-abh04t4:306_0": "Tato evāti mūlābhāvena na suppatiṭṭhitattā eva.",
  "tika-abh04t4:306_1": "“Ahetukānaṁ jhānaṅgāni balāni cā”ti sampiṇḍanattho jhānaṅgāni cāti ca-saddo.",
  "tika-abh04t4:306_2": "Yadi aparipuṇṇattā balabhāvassa imasmiṁ ahetukadvaye balāni anuddiṭṭhāni asaṅgahitāni ca, atha kasmā niddiṭṭhānīti āha “yasmā panā”tiādi.",
  "tika-abh04t4:306_3": "Sammā niyyānikasabhāvānaṁ kusalānaṁ paṭibhāgabhūto vipākopi phalaṁ viya taṁsabhāvo siyāti sahetukavipākacittāni aggahetvā kiriyacittakatattā vā “mahākiriyacittesū”ti vuttaṁ.",
  "tika-abh04t4:306_4": "Atha vā mahākiriyacittesucāti ca-saddena sahetukavipākacittānipi gahitānīti veditabbāni.",
  "tika-abh04t4:307_0": "574.“Indriya…pe…",
  "tika-abh04t4:307_1": "imassānantaraṁ uppajjamānānī”ti vuttaṁ tesaṁ ñāṇānaṁ kāmāvacarattā.",
  "tika-abh04t4:307_2": "Itaresaṁ mahaggatattā “parikammānantarānī”ti vuttaṁ.",
  "tika-abh04t4:308_0": "577.",
  "tika-abh04t4:308_1": "Āhito ahaṁ māno etthāti attā, so eva bhavati uppajjati, na paraparikappito viya niccoti attabhāvo.",
  "tika-abh04t4:308_2": "Attāti vā diṭṭhigatikehi gahetabbākārena bhavati pavattatīti attabhāvo.",
  "tika-abh04t4:309_0": "Kiriyābyākatakathāvaṇṇanā niṭṭhitā.",
  "tika-abh04t4:310_0": "Cittuppādakaṇḍavaṇṇanā niṭṭhitā."
}