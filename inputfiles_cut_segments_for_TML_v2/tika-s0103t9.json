{
  "tika-s0103t9:0_0": "10. Saṅgītisuttavaṇṇanā",
  "tika-s0103t9:1_0": "296.Dasasahassacakkavāḷeti buddhakhettabhūte dasasahassaparimāṇe cakkavāḷe.",
  "tika-s0103t9:1_1": "Tattha hi imasmiṁ cakkavāḷe devamanussāyeva katādhikārā, itaresu devā visesabhāgino.",
  "tika-s0103t9:1_2": "Tena vuttaṁ “dasasahassacakkavāḷe ñāṇajālaṁ pattharitvā”ti.",
  "tika-s0103t9:1_3": "Ñāṇajālapattharaṇanti ca tesaṁ tesaṁ sattānaṁ āsayādivibhāvanavasena ñāṇassa pavattanameva.",
  "tika-s0103t9:1_4": "Tenāha “lokaṁ volokayamāno”ti, sattalokaṁ byavalokayamāno āsayānusayacaritādhimuttiādike visesato ogāhetvā passantoti attho.",
  "tika-s0103t9:1_5": "Maṅgalaṁ bhaṇāpessanti “taṁ tesaṁ āyatiṁ visesādhigamassa vijjāṭṭhānaṁ hutvā dīgharattaṁ hitāya sukhāya bhavissā”ti.",
  "tika-s0103t9:1_6": "Tīhi piṭakehi sammasitvāti tipiṭakato ekakadukādinā saṅgahetabbassa saṅgaṇhanavasena sammasitvā vīmaṁsitvā.",
  "tika-s0103t9:1_7": "Ñātuṁ icchitā atthā pañhā, te pana imasmiṁ sutte ekakādivasena āgatā sahassaṁ, cuddasa cāti āha “cuddasapañhādhikena pañhasahassena paṭimaṇḍetvā”ti.",
  "tika-s0103t9:1_8": "Evamidha sampiṇḍetvā dassite pañhe parato suttapariyosāne “ekakavasena dve pañhā kathitā”tiādinā vibhāgena parigaṇetvā sayameva dassessati.",
  "tika-s0103t9:2_0": "Ubbhatakanavasandhāgāravaṇṇanā",
  "tika-s0103t9:3_0": "297.",
  "tika-s0103t9:3_1": "Uccādhiṭṭhānatāya taṁ sandhāgāraṁ bhūmito ubbhataṁ viyāti “ubbhataka”nti nāmaṁ labhati.",
  "tika-s0103t9:3_2": "Tenāha “uccattā vā evaṁ vutta”nti.",
  "tika-s0103t9:3_3": "Sandhāgārasālāti ekā mahāsālā.",
  "tika-s0103t9:3_4": "Uyyogakaraṇādīsu hi rājāno tattha ṭhatvā “ettakā purato gacchantu, ettakā pacchā”tiādinā tattha nisīditvā sandhaṁ karonti mariyādaṁ bandhanti, tasmā taṁ ṭhānaṁ “sandhāgāra”nti vuccati.",
  "tika-s0103t9:3_5": "Uyyogaṭṭhānato ca āgantvā yāva gehaṁ gomayaparibhaṇḍādivasena paṭijagganaṁ karonti, tāva ekaṁ dve divase te rājāno tattha santhambhantītipi sandhāgāraṁ, tesaṁ rājūnaṁ saha atthānusāsanaagārantipi sandhāgāranti.",
  "tika-s0103t9:3_6": "Yasmā vā te tattha sannipatitvā “imasmiṁ kāle kasituṁ vaṭṭati, imasmiṁ kālevapitu”ntiādinā gharāvāsakiccaṁ sandharanti, tasmā chiddāvachiddaṁ gharāvāsaṁ tattha sandharantītipi sandhāgāraṁ, sā eva sālāti sandhāgārasālā.",
  "tika-s0103t9:3_7": "Devatāti gharadevatā.",
  "tika-s0103t9:3_8": "Nivāsavasena anajjhāvutthattā “kenaci vā manussabhūtenā”ti vuttaṁ.",
  "tika-s0103t9:3_9": "Kammakaraṇavasena pana manussā tattha nisajjādīni kappesumeva.",
  "tika-s0103t9:3_10": "“Sayameva pana satthu idhāgamanaṁ amhākaṁ puññavaseneva, aho mayaṁ puññavanto”ti haṭṭhatuṭṭhā evaṁ sammā cintesunti dassento “amhehī”tiādimāha.",
  "tika-s0103t9:4_0": "298.Aṭṭakāti cittakammakaraṇatthaṁ baddhā mañcakā.",
  "tika-s0103t9:4_1": "Muttamattāti tāvadeva sandhāgāre navakammassa niṭṭhāpitabhāvamāha, tena“acirakārita”ntiādinā vuttamevatthaṁ vibhāveti.",
  "tika-s0103t9:4_2": "Araññaṁ ārāmo āramitabbaṭṭhānaṁ etesanti araññārāmā.",
  "tika-s0103t9:4_3": "Santharaṇaṁ santhari, sabbo sakalo santhari etthāti sabbasanthari, bhāvanapuṁsakaniddesoyaṁ.",
  "tika-s0103t9:4_4": "Tenāha “yathā sabbaṁ santhataṁ hoti, eva”nti.",
  "tika-s0103t9:5_0": "299.Samantapāsādikoti samantato sabbabhāgena pasādāvaho cāturiyaso.",
  "tika-s0103t9:5_1": "“Asītihatthaṁ ṭhānaṁ gaṇhātī”ti idaṁ buddhānaṁ kāyappabhāya pakatiyā asītihatthe ṭhāne abhibyāpanato vuttaṁ.",
  "tika-s0103t9:5_2": "Iddhānubhāvena pana anantaṁ aparimāṇaṁ ṭhānaṁ vijjotateva.",
  "tika-s0103t9:5_3": "Nīlapītalohitodātamañjaṭṭhapabhassaravasena chabbaṇṇā.",
  "tika-s0103t9:5_4": "Sabbe disābhāgāti sarīrappabhāya bāhullato vuttaṁ.",
  "tika-s0103t9:6_0": "Abbhamahikādīhi upakkiliṭṭhaṁ suññaṁ na sobhati, tārakācitaṁ pana antalikkhaṁ tāsaṁ pabhāhi samantato vijjotamānaṁ virocatīti āha “samuggatatārakaṁ viya gaganatala”nti.",
  "tika-s0103t9:6_1": "Sabbapāliphulloti mūlato paṭṭhāya yāva sākhaggā phullo.",
  "tika-s0103t9:6_2": "“Paṭipāṭiyāṭhapitāna”ntiādi parikappūpamā.",
  "tika-s0103t9:6_3": "Tathā hi viya-saddaggahaṇaṁ kataṁ.",
  "tika-s0103t9:6_4": "Siriyā siriṁ abhibhavamānaṁ viyāti attano sobhāya tesaṁ sobhanti attho.",
  "tika-s0103t9:6_5": "“Bhikkhūpi sabbevā”ti idaṁ nesaṁ “appicchā”tiādinā vuttaguṇesu lokiyaguṇānaṁ vasena yojetabbaṁ.",
  "tika-s0103t9:6_6": "Na hi te sabbeva dasakathāvatthulābhino.",
  "tika-s0103t9:6_7": "Tena vuttaṁ “suttantaṁ āvajjetvā…pe…",
  "tika-s0103t9:6_8": "arahattaṁ pāpuṇissantī”ti.",
  "tika-s0103t9:6_9": "Tasmā ye tattha ariyā, te sabbesampi padānaṁ vasena bodhitā honti.",
  "tika-s0103t9:6_10": "Ye pana puthujjanā, te lokiyaguṇadīpakehi padehīti na tathā heṭṭhā “asītimahātherā”tiādi vuttaṁ.",
  "tika-s0103t9:6_11": "Pubbe arahattabhāgino gahitā.",
  "tika-s0103t9:7_0": "Rūpakāyassa asītianubyañjana-paṭimaṇḍita-dvattiṁsamahāpurisalakkhaṇakāyappabhābyāmappabhāketumālāvicittatāva buddhaveso.",
  "tika-s0103t9:7_1": "Chabbaṇṇā buddharasmiyo vissajjentassa bhagavato kāyassa ālokitavilokitādīsu paramukkaṁsagato buddhāveṇiko accantupasamo buddhavilāso.",
  "tika-s0103t9:7_2": "Assanti tassaṁ.",
  "tika-s0103t9:8_0": "Sandhāgārānumodanapaṭisaṁyuttāti “sītaṁ uṇhaṁ paṭihantī”tiādinā nayena sandhāgāraguṇūpasañhitā sandhāgārakaraṇapuññānisaṁsabhāvinī.",
  "tika-s0103t9:8_1": "Pakiṇṇakakathāti saṅgītianāruḷhā suṇantānaṁ ajjhāsayānurūpatāya vividhavipulahetūpamāsamālaṅkatā nānānayavicittā vitthārakathā.",
  "tika-s0103t9:8_2": "Tenāha “tadā hī”tiādi.",
  "tika-s0103t9:8_3": "Ākāsagaṅgaṁ otārento viya nirupakkilesatāya suvisuddhena, vipulodāratāya aparimeyyena ca atthena suṇantānaṁ kāyacittapariḷāhavūpasamanato.",
  "tika-s0103t9:8_4": "Pathavojaṁ ākaḍḍhanto viya aññesaṁ sudukkaratāya, mahāsāratāya vā atthassa.",
  "tika-s0103t9:8_5": "Mahājambuṁ matthake gahetvā cālento viya cālanapaccayaṭṭhānavasena pubbenāparaṁ anusandhānato.",
  "tika-s0103t9:8_6": "Yojaniya…pe…",
  "tika-s0103t9:8_7": "pāyamāno viya desanaṁ catusaccayante pakkhipitvā atthavedadhammavedasseva labhāpanena sātamadhuradhammāmatarasūpasaṁharaṇato.",
  "tika-s0103t9:8_8": "Madhugaṇḍanti madhupaṭalaṁ.",
  "tika-s0103t9:9_0": "300.“Tuṇhībhūtaṁ tuṇhībhūta”nti byāpanicchāyaṁ idaṁ āmeḍitavacananti dassetuṁ “yaṁ yandisa”ntiādi vuttaṁ.",
  "tika-s0103t9:9_1": "Anuviloketvāti ettha anu-saddo “parī”ti iminā samānattho, vilokanañcettha satthu cakkhudvayenapi icchitabbanti “maṁsacakkhunā…pe…",
  "tika-s0103t9:9_2": "tato tato viloketvā”ti saṅkhepato vatvā tamatthaṁ vitthārato dassetuṁ “maṁsacakkhunā hī”tiādi vuttaṁ.",
  "tika-s0103t9:9_3": "Hatthena kucchitaṁ kataṁ hatthakukkuccaṁ kukatameva kukkuccanti katvā.",
  "tika-s0103t9:9_4": "Evaṁ pādakukkuccaṁ daṭṭhabbaṁ.",
  "tika-s0103t9:9_5": "Niccalā nisīdiṁsu attano suvinītabhāvena, buddhagāravena ca.",
  "tika-s0103t9:9_6": "“Ālokaṁ pana vaḍḍhayitvā”tiādi kadāci bhagavā evampi karotīti adhippāyena vuttaṁ.",
  "tika-s0103t9:9_7": "Na hi satthu sāvakānaṁ viya evaṁ payogasampādanīyametaṁ ñāṇaṁ.",
  "tika-s0103t9:9_8": "Tirohitavidūravattanipi rūpagate maṁsacakkhuno pavattiyā icchitattā vīmaṁsitabbaṁ.",
  "tika-s0103t9:9_9": "Arahattupagaṁ arahattapadaṭṭhānaṁ.",
  "tika-s0103t9:9_10": "Cakkhutalesu nimittaṁ ṭhapetvāti bhāvanānuyogasampattiyā sabbesaṁ tesaṁ bhikkhūnaṁ cakkhutalesu labbhamānaṁ santindriyavigatathinamiddhatākārasaṅkhātaṁ nimittaṁ attano hadaye ṭhapetvā sallakkhetvā.",
  "tika-s0103t9:9_11": "Kasmā āgilāyati koṭisatasahassahatthināgānaṁ balaṁ dhārentassāti codakassa adhippāyo.",
  "tika-s0103t9:9_12": "Ācariyo esa saṅkhārānaṁ sabhāvo, yadidaṁ aniccatā.",
  "tika-s0103t9:9_13": "Ye pana aniccā, te ekanteneva udayavayapaṭipīḷitatāya dukkhā eva, dukkhasabhāvesu tesu satthu kāye dukkhuppattiyā ayaṁ paccayoti dassetuṁ “bhagavato hī”tiādi vuttaṁ.",
  "tika-s0103t9:9_14": "Piṭṭhivāto uppajji, so ca kho pubbe katakammapaccayā.",
  "tika-s0103t9:9_15": "Svāyamattho paramatthadīpaniyaṁ udānaṭṭhakathāyaṁ āgatanayeneva veditabbo.",
  "tika-s0103t9:10_0": "Bhinnanigaṇṭhavatthuvaṇṇanā",
  "tika-s0103t9:11_0": "301.Heṭṭhā vuttameva pāsādikasuttavaṇṇanāyaṁ.",
  "tika-s0103t9:12_0": "302.Svākhyātaṁ dhammaṁ desetukāmoti svākhyātaṁ katvā dhammaṁ kathetukāmo, satthārā vā svākhyātaṁ dhammaṁ sayaṁ bhikkhūnaṁ kathetukāmo.",
  "tika-s0103t9:12_1": "Satthārā desitadhammameva hi tato tato gahetvā sāvakā sabrahmacārīnaṁ kathenti.",
  "tika-s0103t9:13_0": "Ekakavaṇṇanā",
  "tika-s0103t9:14_0": "303.Samaggehi bhāsitabbanti aññamaññaṁ samaggehi hutvā bhāsitabbaṁ, sajjhāyitabbañceva vaṇṇetabbañcāti attho.",
  "tika-s0103t9:14_1": "Yathā pana samaggehi saṅgāyanaṁ hoti, tampi dassetuṁ “ekavacanehī”tiādi vuttaṁ.",
  "tika-s0103t9:14_2": "Ekavacanehīti virodhābhāvena samānavacanehi.",
  "tika-s0103t9:14_3": "Tenāha “aviruddhavacanehī”tiādi.",
  "tika-s0103t9:14_4": "Sāmaggirasaṁ dassetukāmoti yasmiṁ dhamme saṅgāyane sāmaggirasānubhavanaṁ icchitaṁ desanākusalatāya, tattha ekakadukatikādivasena bahudhā sāmaggirasaṁ dassetukāmo.",
  "tika-s0103t9:14_5": "Sabbe sattāti anavasesā sattā, te pana bhavabhedato saṅkhepeneva bhinditvā dassento “kāmabhavādīsū”tiādimāha.",
  "tika-s0103t9:14_6": "Byadhikaraṇānampi bāhiratthasamāso hoti yathā “urasilomo”ti āha “āhārato ṭhiti etesanti āhāraṭṭhitikā”ti.",
  "tika-s0103t9:14_7": "Tiṭṭhati etenāti ṭhiti, āhāro ṭhiti etesanti āhāraṭṭhitikāti evaṁ vā ettha samāsaviggaho daṭṭhabbo.",
  "tika-s0103t9:14_8": "Āhāraṭṭhitikāti paccayaṭṭhitikā, paccayāyattavuttikāti attho.",
  "tika-s0103t9:14_9": "Paccayattho hettha āhāra-saddo “ayaṁ āhāro anuppannassa vā kāmacchandassauppādāyā”tiādīsu viya.",
  "tika-s0103t9:14_10": "Evañhi “sabbe sattā”ti iminā asaññasattāpi pariggahitā honti.",
  "tika-s0103t9:14_11": "Sā panāyaṁ āhāraṭṭhitikatā nippariyāyato saṅkhāradhammo, na sattadhammo.",
  "tika-s0103t9:14_12": "Tenevāhu aṭṭhakathācariyā “sabbe sattā āhāraṭṭhitikāti āgataṭṭhāne saṅkhāraloko veditabbo”ti yadi evaṁ “sabbe sattā”ti idaṁ kathanti?",
  "tika-s0103t9:14_13": "Puggalādhiṭṭhānā desanāti nāyaṁ doso.",
  "tika-s0103t9:14_14": "Yathāha bhagavā “ekadhamme bhikkhave bhikkhu sammā nibbindamāno sammā virajjamāno sammā vimuccamāno sammā pariyantadassāvī sammattaṁ abhisamecca diṭṭheva dhamme dukkhassantakaro hoti, katamasmiṁ ekadhamme?",
  "tika-s0103t9:14_15": "Sabbe sattā āhāraṭṭhitikā”ti eko dhammoti “sabbe sattā āhāraṭṭhitikā”ti yvāyaṁ puggalādhiṭṭhānāya kathāya sabbesaṁ saṅkhārānaṁ paccayāyattavuttitāya āhārapariyāyena sāmaññato paccayadhammo vutto, ayaṁ āhāro nāma eko dhammo.",
  "tika-s0103t9:14_16": "Yāthāvato ñatvāti yathāsabhāvato abhisambujjhitvā.",
  "tika-s0103t9:14_17": "Sammadakkhātoti teneva abhisambuddhākārena sammadeva desito.",
  "tika-s0103t9:15_0": "Codako vuttampi atthaṁ yāthāvato appaṭipajjamāno neyyatthaṁ suttapadaṁ nītatthato dahanto “sabbe sattā”ti vacanamatte ṭhatvā “nanu cā”tiādinā codeti.",
  "tika-s0103t9:15_1": "Ācariyo aviparītaṁ tattha yathādhippetamatthaṁ pavedento “na virujjhatī”ti vatvā “tesañhi jhānaṁ āhāro hotī”ti āha.",
  "tika-s0103t9:15_2": "Jhānanti ekavokārabhavāvahaṁ saññāya virajjanavasena pavattaṁ rūpāvacaracatutthajjhānaṁ.",
  "tika-s0103t9:15_3": "Pāḷiyaṁ pana “anāhārā”ti vacanaṁ asaññabhave catunnaṁ āhārānaṁ abhāvaṁ sandhāya vuttaṁ, na paccayāhārassa abhāvato.",
  "tika-s0103t9:15_4": "“Evaṁ santepī”ti idaṁ sāsane yesu dhammesu visesato āhāra-saddo niruḷho, “āhāraṭṭhitikā”ti ettha yadi te eva gayhanti, abyāpitadoso āpanno.",
  "tika-s0103t9:15_5": "Atha sabbopi paccayadhammo āhāroti adhippeto, imāya āhārapāḷiyā virodho āpannoti dassetuṁ āraddhaṁ.",
  "tika-s0103t9:15_6": "“Na virujjhatī”ti yenādhippāyena vuttaṁ, taṁ vivaranto “etasmiñhi sutte”tiādimāha.",
  "tika-s0103t9:15_7": "Kabaḷīkārāhārādīnaṁ ojaṭṭhamakarūpāharaṇādi nippariyāyena āhārabhāvo.",
  "tika-s0103t9:15_8": "Yathā hi kabaḷīkārāhāro ojaṭṭhamakarūpāharaṇena rūpakāyaṁ upatthambheti, evaṁ phassādayo ca vedanādiāharaṇena nāmakāyaṁ upatthambhenti, tasmā satipi janakabhāve upatthambhakabhāvo ojādīsu sātisayo labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā.",
  "tika-s0103t9:15_9": "Idhāti imasmiṁ saṅgītisutte.",
  "tika-s0103t9:15_10": "Pariyāyena paccayo āhāroti vutto sabbo paccayo dhammo attano phalaṁ āharatīti imaṁ pariyāyaṁ labhatīti.",
  "tika-s0103t9:15_11": "Tenāha “sabbadhammānañhī”tiādi.",
  "tika-s0103t9:15_12": "Tattha sabbadhammānanti sabbesaṁ saṅkhatadhammānaṁ.",
  "tika-s0103t9:15_13": "Idāni yathāvuttamatthaṁ suttena samatthetuṁ “tenevāhā”tiādi vuttaṁ.",
  "tika-s0103t9:15_14": "Ayanti paccayāhāro.",
  "tika-s0103t9:16_0": "Nippariyāyāhāropi gahitova hoti, yāvatā sopi paccayabhāveneva janako, upatthambhako ca hutvā taṁ taṁ phalaṁ āharatīti vattabbataṁ labhatīti.",
  "tika-s0103t9:16_1": "Tatthāti pariyāyāhāro, nippariyāyāhāroti dvīsu āhāresu.",
  "tika-s0103t9:16_2": "Asaññabhave yadipi nippariyāyāhāro na labbhati, paccayāhāro pana labbhati pariyāyāhāralakkhaṇo.",
  "tika-s0103t9:16_3": "Idāni imamevatthaṁ vitthārena dassetuṁ “anuppanne hi buddhe”tiādi vuttaṁ.",
  "tika-s0103t9:16_4": "Uppanne buddhe titthakaramatanissitānaṁ jhānabhāvanāya asijjhanato “anuppannebuddhe”ti vuttaṁ.",
  "tika-s0103t9:16_5": "Sāsanikā tādisaṁ jhānaṁ na nibbattentīti “titthāyatane pabbajitā”ti vuttaṁ.",
  "tika-s0103t9:16_6": "Titthiyā hi upattivisese vimuttisaññino, aññāvirāgāvirāgesu ādīnavānisaṁsadassino vā hutvā asaññasamāpattiṁ nibbattetvā akkhaṇabhūmiyaṁ uppajjanti, na sāsanikā.",
  "tika-s0103t9:16_7": "Vāyokasiṇe parikammaṁ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā tato vuṭṭhāya catutthajjhānādhigamāya parikammaṁ katvā.",
  "tika-s0103t9:16_8": "Tenāha “catutthajjhānaṁ nibbattetvā”ti.",
  "tika-s0103t9:16_9": "Kasmā panettha vāyokasiṇeyeva parikammaṁ vuttanti?",
  "tika-s0103t9:16_10": "Yadettha vattabbaṁ, taṁ brahmajālaṭīkāyaṁ vitthāritameva.",
  "tika-s0103t9:16_11": "Dhīti jigucchanatthe nipāto, tasmā dhī cittanti cittaṁ jigucchāmīti attho.",
  "tika-s0103t9:16_12": "Dhibbatetaṁ cittanti etaṁ mama cittaṁ jigucchitaṁ vata hotu.",
  "tika-s0103t9:16_13": "Vatāti sambhāvane, tena jigucchaṁ sambhāvento vadati.",
  "tika-s0103t9:16_14": "Nāmāti ca sambhāvane eva, tena cittassa abhāvaṁ sambhāveti.",
  "tika-s0103t9:16_15": "Cittassa bhāvābhāvesu ādīnavānisaṁse dassetuṁ “cittañhī”tiādi vuttaṁ.",
  "tika-s0103t9:16_16": "Khantiṁ ruciṁ uppādetvāti “cittassa abhāvo eva sādhu suṭṭhū”ti imaṁ diṭṭhinijjhānakkhantiṁ, tattha ca abhiruciṁ uppādetvā.",
  "tika-s0103t9:17_0": "Tathā bhāvitassa jhānassa ṭhitibhāgiyabhāvappattiyā aparihīnajjhānassa titthāyatane pabbajitasseva tathā jhānabhāvanā hotīti āha “manussaloke”ti.",
  "tika-s0103t9:17_1": "Paṇihito ahosīti maraṇassa āsannakāle ṭhapito ahosi.",
  "tika-s0103t9:17_2": "Yadi ṭhānādinā ākārena nibbatteyya, kammabalena yāva bhedā tenevākārena tiṭṭheyya vāti āha “so tena iriyāpathenā”tiādi.",
  "tika-s0103t9:18_0": "Eva rūpānampīti evaṁ acetanānampi.",
  "tika-s0103t9:18_1": "Pi-saddena pageva sacetanānanti dasseti.",
  "tika-s0103t9:18_2": "Kathaṁ pana acetanānaṁ nesaṁ paccayāhārassa upakappananti codanaṁ sandhāya tattha nidassanaṁ dassento “yathā”tiādimāha.",
  "tika-s0103t9:19_0": "Ye uṭṭhānavīriyeneva divasaṁ vītināmetvā tassa nissandaphalamattaṁ kiñcideva labhitvā jīvikaṁ kappenti, te uṭṭhānaphalūpajīvino.",
  "tika-s0103t9:19_1": "Ye pana attano puññaphalameva upajīventi, te puññaphalūpajīvino.",
  "tika-s0103t9:19_2": "Nerayikānaṁ pana neva uṭṭhānavīriyavasena jīvikākappanaṁ, puññaphalassa pana lesopi natthīti vuttaṁ “ye pana te nerayikā…pe…",
  "tika-s0103t9:19_3": "na puññaphalūpajīvīti vuttā”ti.",
  "tika-s0103t9:19_4": "Paṭisandhiviññāṇassa āharaṇena manosañcetanāhāroti vuttā, na yassa kassaci phalassāti adhippāyena “kiṁ pañca āhārā atthī”ti codeti.",
  "tika-s0103t9:19_5": "Ācariyo nippariyāyāhāre adhippete siyā tava codanāyāvasaro, sā pana ettha anavasarāti dassetuṁ “pañca na pañcāti idaṁ na vattabba”nti vatvā pariyāyāhārasseva panettha adhippetabhāvaṁ dassento “nanu paccayo āhārotivuttameta”nti āha.",
  "tika-s0103t9:19_6": "Tasmāti yassa kassaci paccayassa “āhāro”ti icchitattā.",
  "tika-s0103t9:19_7": "Idāni vuttamevatthaṁ pāḷiyā samatthento “yaṁ sandhāyā”tiādimāha.",
  "tika-s0103t9:20_0": "Mukhyāhāravasenapi nerayikānaṁ āhāraṭṭhitikataṁ dassetuṁ “kabaḷīkāraṁ āhāraṁ…pe…",
  "tika-s0103t9:20_1": "sādhetī”ti vuttaṁ.",
  "tika-s0103t9:20_2": "Yadi evaṁ nerayikā sukhapaṭisaṁvedinopi hontīti?",
  "tika-s0103t9:20_3": "Noti dassetuṁ “kheḷopi hī”tiādi vuttaṁ.",
  "tika-s0103t9:20_4": "Tayoti tayo arūpāhārā kabaḷīkārāhārassa abhāvato.",
  "tika-s0103t9:20_5": "Avasesānanti asaññasattehi avasesānaṁ.",
  "tika-s0103t9:20_6": "Kāmabhavādīsu nibbattasattānaṁ paccayāhāro hi sabbesaṁ sādhāraṇoti.",
  "tika-s0103t9:20_7": "Etaṁ pañhanti “katamo eko dhammo”ti evaṁ coditametaṁ pañhaṁ.",
  "tika-s0103t9:20_8": "Kathetvāti vissajjetvā.",
  "tika-s0103t9:21_0": "“Tattha tattha…pe…",
  "tika-s0103t9:21_1": "dukkhaṁ hotī”ti etena yathā idha paṭhamassa pañhassa niyyātanaṁ, dutiyassa uddharaṇaṁ na kataṁ, evaṁ iminā eva adhippāyena ito paresu dukatikādipañhesu tattha tattha ādipariyosānesu eva uddharaṇaniyyātanāni katvā sesesu na katanti dasseti.",
  "tika-s0103t9:21_2": "Paṭicca etasmā phalaṁ etīti paccayo, kāraṇaṁ, tadeva attano phalaṁ saṅkharotīti saṅkhāroti āha “imasmimpi…pe…",
  "tika-s0103t9:21_3": "saṅkhāroti vutto”ti.",
  "tika-s0103t9:21_4": "Āhārapaccayoti āharaṇaṭṭhavisiṭṭho paccayo.",
  "tika-s0103t9:21_5": "Āharaṇañcettha uppādakattappadhānaṁ, saṅkharaṇaṁ upatthambhakattappadhānanti ayametesaṁ viseso.",
  "tika-s0103t9:21_6": "Tenāha “ayamettha heṭṭhimato viseso”ti.",
  "tika-s0103t9:21_7": "Nippariyāyāhāre gahite “sabbe sattā”ti vuttepi asaññasattā na gahitā eva bhavissantīti padesavisayo sabba-saddo hoti yathā “sabbe tasantidaṇḍassā”tiādīsu.",
  "tika-s0103t9:21_8": "Na hettha khīṇāsavādīnaṁ gahaṇaṁ hoti.",
  "tika-s0103t9:21_9": "Pākaṭo bhaveyya visesasāmaññassa visayattā pañhānaṁ.",
  "tika-s0103t9:21_10": "No ca gaṇhiṁsu aṭṭhakathācariyā.",
  "tika-s0103t9:21_11": "Dhammo nāma natthi saṅkhatoti adhippāyo.",
  "tika-s0103t9:21_12": "Idha dutiyapañhe “saṅkhāro”ti paccayo eva kathitoti sambandho.",
  "tika-s0103t9:22_0": "Yadā sammāsambodhisamadhigato, tadā eva sabbañeyyaṁ sacchikataṁ jātanti āha “mahābodhimaṇḍe nisīditvā”ti.",
  "tika-s0103t9:22_1": "Sayanti sāmaṁyeva.",
  "tika-s0103t9:22_2": "Addhaniyanti addhānakkhamaṁ cirakālāvaṭṭhāyi pārampariyavasena.",
  "tika-s0103t9:22_3": "Tenāha “ekena hī”tiādi.",
  "tika-s0103t9:22_4": "Paramparakathāniyamenāti paramparakathākathananiyamena, niyamitatthabyañjanānupubbiyā kathāyāti attho.",
  "tika-s0103t9:22_5": "Ekakavasenāti ekaṁ ekaṁ parimāṇaṁ etassāti ekako, pañho.",
  "tika-s0103t9:22_6": "Tassa ekakassa vasena.",
  "tika-s0103t9:22_7": "Ekakaṁ niṭṭhitaṁ vissajjananti adhippāyoti.",
  "tika-s0103t9:23_0": "Ekakavaṇṇanā niṭṭhitā.",
  "tika-s0103t9:24_0": "Dukavaṇṇanā",
  "tika-s0103t9:25_0": "304.Cattārokhandhāti tesaṁ tāva nāmanaṭṭhena nāmabhāvaṁ paṭhamaṁ vatvā pacchā nibbānassa vattukāmo āha.",
  "tika-s0103t9:25_1": "Tassāpi hi tathā nāmabhāvaṁ parato vakkhati.",
  "tika-s0103t9:25_2": "“Nāmaṁ karoti nāmayatī”ti ettha yaṁ nāmakaraṇaṁ, taṁ nāmanti āha “nāmanaṭṭhenāti nāmakaraṇaṭṭhenā”ti, attanovāti adhippāyo.",
  "tika-s0103t9:25_3": "Evañhi sātisayamidaṁ tesaṁ nāmakaraṇaṁ hoti.",
  "tika-s0103t9:25_4": "Tenāha “attano nāmaṁ karontāva uppajjantī”tiādi.",
  "tika-s0103t9:25_5": "Idāni tamatthaṁ byatirekamukhena vibhāvetuṁ “yathā hī”tiādi vuttaṁ.",
  "tika-s0103t9:25_6": "Yassa nāmassa karaṇeneva te “nāma”nti vuccanti, taṁ sāmaññanāmaṁ, kittimanāmaṁ, guṇanāmaṁ vā na hoti, atha kho opapātikanāmanti purimāni tīṇi nāmāni udāharaṇavasena dassetvā “na evaṁ vedanādīna”nti te paṭikkhipitvā itaranāmameva nāmakaraṇaṭṭhena nāmanti dassento “vedanādayo hī”tiādimāha.",
  "tika-s0103t9:25_7": "“Mahāpathaviādayo”ti kasmā vuttaṁ, nanu pathaviāpādayo idha nāmanti anadhippetā, rūpanti pana adhippetāti?",
  "tika-s0103t9:25_8": "Saccametaṁ, phassavedanādīnaṁ viya pana pathaviādīnaṁ opapātikanāmatāsāmaññena “pathaviādayo viyā”ti nidassanaṁ kataṁ, na arūpadhammā viya rūpadhammānaṁ nāmasabhāvattā.",
  "tika-s0103t9:25_9": "Phassavedanādīnañhi arūpadhammānaṁ sabbadāpi phassādināmakattā, pathaviādīnaṁ kesakumbhādināmantarāpatti viya nāmantarānāpajjanato ca sadā attanāva katanāmatāya catukkhandhanibbānāni nāmakaraṇaṭṭhena nāmaṁ.",
  "tika-s0103t9:25_10": "Atha vā adhivacanasamphasso viya adhivacananāmamantarena ye anupacitasambhārānaṁ gahaṇaṁ na gacchanti, te nāmāyattaggahaṇā nāmaṁ.",
  "tika-s0103t9:25_11": "Rūpaṁ pana vināpi nāmasādhanaṁ attano ruppanasabhāvena gahaṇaṁ upayātīti rūpaṁ.",
  "tika-s0103t9:25_12": "Tenāha “tesu uppannesū”tiādi.",
  "tika-s0103t9:25_13": "Idhāpi “yathāpathaviyā”tiādīsu vuttanayeneva attho veditabbo nidassanavasena āgatattā.",
  "tika-s0103t9:25_14": "“Atītepī”tiādinā vedanādīsu nāmasaññā niruḷhā, anādikālikā cāti dasseti.",
  "tika-s0103t9:26_0": "Iti atītādivibhāgavantānampi vedanādīnaṁ nāmakaraṇaṭṭhena nāmabhāvo ekantiko, tabbibhāgarahite pana ekasabhāve nicce nibbāne vattabbameva natthīti dassento “nibbānaṁ pana…pe…",
  "tika-s0103t9:26_1": "nāmanaṭṭhena nāma”nti āha.",
  "tika-s0103t9:26_2": "Nāmanaṭṭhenāti nāmakaraṇaṭṭhena.",
  "tika-s0103t9:26_3": "Namantīti ekantato sārammaṇattā tanninnā honti, tehi vinā nappavattantīti attho.",
  "tika-s0103t9:26_4": "Sabbanti khandhacatukkaṁ, nibbānañca.",
  "tika-s0103t9:26_5": "Yasmiṁ ārammaṇeyeva vedanākkhandho pavattati, taṁsampayuttatāya saññākkhandhādayopi tattha pavattantīti so ne tattha nāmento viya hoti vinā appavattanato.",
  "tika-s0103t9:26_6": "Esa nayo saññākkhandhādīsupīti vuttaṁ “ārammaṇe aññamaññaṁ nāmentī”ti.",
  "tika-s0103t9:26_7": "Anavajjadhamme maggaphalādike.",
  "tika-s0103t9:26_8": "Kāmaṁ kesuci rūpadhammesupi ārammaṇādhipatibhāvo labbhateva, nibbāne panesa sātisayo tassa accantasantapaṇītatākappabhāvatoti tadeva ārammaṇādhipatipaccayatāya “attani nāmetī”ti vuttaṁ.",
  "tika-s0103t9:26_9": "Tathā hi ariyā sakalampi divasabhāgaṁ taṁ ārabbha vītināmentāpi tittiṁ na gacchanti.",
  "tika-s0103t9:27_0": "“Ruppanaṭṭhenā”ti etena ruppatīti rūpanti dasseti.",
  "tika-s0103t9:27_1": "Tattha sītādivirodhipaccayasannipāte visadisuppatti ruppanaṁ.",
  "tika-s0103t9:27_2": "Nanu ca arūpadhammānampi virodhipaccayasamāgame visadisuppatti labbhatīti?",
  "tika-s0103t9:27_3": "Saccaṁ labbhati, na pana vibhūtataraṁ.",
  "tika-s0103t9:27_4": "Vibhūtatarañhettha ruppanaṁ adhippetaṁ sītādiggahaṇato.",
  "tika-s0103t9:27_5": "Vuttañhetaṁ “ruppatīti kho bhikkhave tasmā ‘rūpa’nti vuccati.",
  "tika-s0103t9:27_6": "Kena ruppati?",
  "tika-s0103t9:27_7": "Sītenapi ruppati, uṇhenapi ruppatī”tiādi.",
  "tika-s0103t9:27_8": "Yadi evaṁ kathaṁ brahmaloke rūpasamaññāti?",
  "tika-s0103t9:27_9": "Tatthāpi taṁsabhāvānativattanato hotiyeva rūpasamaññā.",
  "tika-s0103t9:27_10": "Anuggāhakapaccayavasena vā visadisapaccayasannipāteti evamattho veditabbo.",
  "tika-s0103t9:27_11": "“Yo attano santāne vijjamānassayeva visadisuppattihetubhāvo, taṁ ruppana”nti aññe.",
  "tika-s0103t9:27_12": "Imasmiṁ pakkhe rūpayati vikāramāpādetīti rūpaṁ.",
  "tika-s0103t9:27_13": "“Saṅghaṭṭanena vikārāpattiyaṁ ruppana-saddo niruḷho”ti keci.",
  "tika-s0103t9:27_14": "Etasmiṁ pakkhe arūpadhammesu rūpasamaññāya pasaṅgo eva natthi saṅghaṭṭanābhāvato.",
  "tika-s0103t9:27_15": "“Paṭighato ruppana”nti apare.",
  "tika-s0103t9:27_16": "“Tassāti rūpassā”ti vadanti, nāmarūpassāti pana yuttaṁ.",
  "tika-s0103t9:27_17": "Yathā hi rūpassa, evaṁ nāmassāpi vedanākkhandhādivasena, madanimmadanādivasena ca vitthārakathā visuddhimagge vuttā evāti.",
  "tika-s0103t9:27_18": "Iti ayaṁ duko kusalattikena saṅgahite sabhāvadhamme pariggahetvā pavattoti.",
  "tika-s0103t9:28_0": "Avijjāti avindiyaṁ “attā, jīvo, itthī, puriso”ti evamādikaṁ vindatīti avijjā.",
  "tika-s0103t9:28_1": "Vindiyaṁ “dukkhaṁ, samudayo”ti evamādikaṁ na vindatīti avijjā.",
  "tika-s0103t9:28_2": "Sabbampi dhammajātaṁ aviditakaraṇaṭṭhena avijjā.",
  "tika-s0103t9:28_3": "Antarahite saṁsāre satte javāpetīti avijjā.",
  "tika-s0103t9:28_4": "Atthato pana sā dukkhādīnaṁ catunnaṁ saccānaṁ sabhāvacchādako sammoho hotīti āha “dukkhādīsu aññāṇa”nti.",
  "tika-s0103t9:28_5": "Bhavapatthanā nāma kāmabhavādīnaṁ patthanāvasena pavattataṇhā.",
  "tika-s0103t9:28_6": "Tenāha “yo bhavesu bhavacchando”tiādi.",
  "tika-s0103t9:28_7": "Iti “ayaṁ duko vaṭṭamūlasamudācāradassanatthaṁ gahito.",
  "tika-s0103t9:29_0": "Bhavadiṭṭhīti khandhapañcakaṁ “attā ca loko cā”ti gāhetvā taṁ “bhavissatī”ti gaṇhanavasena niviṭṭhā sassatadiṭṭhīti attho.",
  "tika-s0103t9:29_1": "Tenāha “bhavo vuccatī”tiādi.",
  "tika-s0103t9:29_2": "Bhavissatīti bhavo, tiṭṭhati sabbakālaṁ atthīti attho.",
  "tika-s0103t9:29_3": "Sassatanti sassatabhāvo.",
  "tika-s0103t9:29_4": "Vibhavadiṭṭhīti khandhapañcakameva “attā”ti ca “loko”ti ca gahetvā taṁ “na bhavissatī”ti gaṇhanavasena niviṭṭhā ucchedadiṭṭhīti attho.",
  "tika-s0103t9:29_5": "Tenāha “vibhavo vuccatī”tiādi.",
  "tika-s0103t9:29_6": "Vibhavissati vinassati ucchijjatīti vibhavo, ucchedo.",
  "tika-s0103t9:30_0": "Yaṁ na hirīyatīti yena dhammena taṁsampayuttadhammasamūho, puggalo vā na hirīyati na lajjati, liṅgavipallāsaṁ vā katvā yo dhammoti attho veditabbo.",
  "tika-s0103t9:30_1": "Hirīyitabbenāti upayogatthe karaṇavacanaṁ, hirīyitabbayuttakaṁ kāyaduccaritādidhammaṁ na jigucchatīti attho.",
  "tika-s0103t9:30_2": "Nillajjatāti pāpassa ajigucchanā.",
  "tika-s0103t9:30_3": "Yaṁ na ottappatīti etthāpi vuttanayeneva attho veditabbo.",
  "tika-s0103t9:30_4": "Ottappitabbenāti pana hetuatthe karaṇavacanaṁ, ottappitabbayuttakena ottappassa hetubhūtena kāyaduccaritādināti attho.",
  "tika-s0103t9:30_5": "Hirīyitabbenāti etthāpi vā evameva attho veditabbo.",
  "tika-s0103t9:30_6": "Abhāyanakaākāroti pāpato anuttāsanākāro.",
  "tika-s0103t9:31_0": "“Yaṁ hirīyatī”tiādīsu anantaraduke vuttanayena attho veditabbo.",
  "tika-s0103t9:31_1": "Niyakajjhattaṁ jātiādisamuṭṭhānaṁ etissāti ajjhattasamuṭṭhānā.",
  "tika-s0103t9:31_2": "Niyakajjhattato bahibhāvato bahiddhā parasantāne samuṭṭhānaṁ etissāti bahiddhā samuṭṭhānā.",
  "tika-s0103t9:31_3": "Attā eva adhipati attādhipati, ajjhattasamuṭṭhānattā eva attādhipatito āgamanato attādhipateyyā.",
  "tika-s0103t9:31_4": "Lokādhipateyyanti etthāpi eseva nayo.",
  "tika-s0103t9:31_5": "Lajjāsabhāvasaṇṭhitāti pāpato jigucchanarūpena avaṭṭhitā.",
  "tika-s0103t9:31_6": "Bhayasabhāvasaṇṭhitanti tato uttāsanarūpena avaṭṭhitaṁ.",
  "tika-s0103t9:31_7": "Ajjhattasamuṭṭhānāditā ca hirottappānaṁ tattha tattha pākaṭabhāvena vuttā, na pana tesaṁ kadācipi aññamaññavippayogato.",
  "tika-s0103t9:31_8": "Na hi lajjanaṁ nibbhayaṁ, pāpabhayaṁ vā alajjanaṁ atthīti.",
  "tika-s0103t9:32_0": "Dukkhanti kicchaṁ, aniṭṭhanti vā attho.",
  "tika-s0103t9:32_1": "Vippaṭikūlagāhimhīti dhammānudhammapaṭipattiyā vilomagāhake.",
  "tika-s0103t9:32_2": "Tassā eva vipaccanīkaṁ duppaṭipatti sātaṁ iṭṭhaṁ etassāti vipaccanīkasāto, tasmiṁ vipaccanīkasāte.",
  "tika-s0103t9:32_3": "Evaṁbhūto ca ovādabhūte sāsanakkame ovādake ca ādarabhāvarahito hotīti āha “anādare”ti.",
  "tika-s0103t9:32_4": "Tassa kammanti tassa dubbacassa puggalassa anādariyavasena pavattacetanā dovacassaṁ.",
  "tika-s0103t9:32_5": "Tassa bhāvoti tassa yathāvuttassa dovacassassa atthibhāvo dovacassatā, atthato dovacassameva.",
  "tika-s0103t9:32_6": "Tenevāha “sā atthato saṅkhārakkhandho hotī”ti.",
  "tika-s0103t9:32_7": "Cetanāppadhānatāya hi saṅkhārakkhandhassa evaṁ vuttaṁ.",
  "tika-s0103t9:32_8": "Etenākārenāti appadakkhiṇaggāhitākārena.",
  "tika-s0103t9:32_9": "Assaddhiyadussīlyādipāpadhammayogato puggalā pāpā nāma hontīti dassetuṁ “ye te puggalā assaddhā”tiādi vuttaṁ.",
  "tika-s0103t9:32_10": "Yāya cetanāya puggalo pāpasampavaṅko nāma hoti, sā cetanā pāpamittatā, cattāropi vā arūpino khandhā tadākārappavattā pāpamittatāti dassento “sāpi atthato dovacassatā viya daṭṭhabbā”ti āha.",
  "tika-s0103t9:33_0": "“Sukhaṁ vaco etasmiṁ padakkhiṇaggāhimhi anulomasāte sādare puggaleti subbacotiādinā, “kalyāṇā saddhādayo puggalā etassa mittāti kalyāṇamitto”tiādinā ca anantaradukassa attho icchitoti āha sovacassatā…pe…",
  "tika-s0103t9:33_1": "vuttapaṭipakkhanayena veditabbā”ti.",
  "tika-s0103t9:33_2": "Ubhoti sovacassatā, kalyāṇamittatā ca.",
  "tika-s0103t9:33_3": "Tesaṁ khandhānaṁ pavattiākāravisesā “sovacassatā, kalyāṇamittatā”ti ca vuccanti, te lokiyāpi honti lokuttarāpīti āha “lokiyalokuttaramissakā kathitā”ti.",
  "tika-s0103t9:34_0": "Vatthubhedādinā anekabhedabhinnā taṁtaṁjātivasena ekajjhaṁ katvā rāsito gayhamānā āpattiyova āpattikkhandhā.",
  "tika-s0103t9:34_1": "Tā pana antarāpattīnaṁ aggahaṇe pañcapi āpattikkhandhā āpattiyo, tāsaṁ pana gahaṇe sattapi āpattikkhandhā āpattiyo.",
  "tika-s0103t9:34_2": "“Imā āpattiyo, ettakā āpattiyo, evañca tesaṁ āpajjanaṁ hotī”ti jānanapaññā āpattikusalatāti āha “yā tāsa”ntiādi.",
  "tika-s0103t9:34_3": "Tāsaṁ āpattīnanti tāsu āpattīsu.",
  "tika-s0103t9:34_4": "Tattha yaṁ sambhinnavatthukāsu viya ṭhitāsu, duviññeyyavibhāgāsu ca āpattīsu asaṅkarato vavatthāna, ayaṁ visesato āpattikusalatāti dassetuṁ dutiyaṁ āpattiggahaṇaṁ kataṁ.",
  "tika-s0103t9:34_5": "Sahakammavācāyāti kammavācāya saheva.",
  "tika-s0103t9:34_6": "Āpattito vuṭṭhāpanapayogatāya kammabhūtā vācā kammavācā, tathābhūtā anusāvanavācā ceva “passissāmī”ti evaṁ pavattavācā ca.",
  "tika-s0103t9:34_7": "Tāya kammavācāya saddhiṁ samakālameva “imāya kammavācāya ito āpattito vuṭṭhānaṁ hoti, hontañca paṭhame vā tatiye vā anusāvaneyyakārappatte, ‘saṁvarissāmī’ti vā pade pariyosite hotī”ti evaṁ taṁ taṁ āpattīhi vuṭṭhānaparicchedaparijānanapaññā āpattivuṭṭhānakusalatā.",
  "tika-s0103t9:34_8": "Vuṭṭhānanti ca yathāpannāya āpattiyā yathā tathā anantarāyatāpādanaṁ, evaṁ vuṭṭhānaggahaṇeneva desanāyapi saṅgaho siddho hoti.",
  "tika-s0103t9:35_0": "“Ito pubbe parikammaṁ pavattaṁ, ito paraṁ bhavaṅga majjhe samāpattī”ti evaṁ samāpattīnaṁ appanāparicchedajānanapaññā samāpattikusalatā.",
  "tika-s0103t9:35_1": "Vuṭṭhāne kusalabhāvo vuṭṭhānakusalatā, pageva vuṭṭhāna paricchedakaraṁ ñāṇaṁ.",
  "tika-s0103t9:35_2": "Tenāha “yathāparicchinnasamayavasenevā”tiādi.",
  "tika-s0103t9:35_3": "Vuṭṭhānasamatthāti vuṭṭhāpane samatthā.",
  "tika-s0103t9:36_0": "“Dhātukusalatā”ti ettha pathavīdhātuādayo, sukhadhātuādayo, kāmadhātuādayo ca dhātuyo etāsveva antogadhāti etāsu kosalle dassite tāsupi kosallaṁ dassitameva hotīti “aṭṭhārasa dhātuyo cakkhudhātu…pe…",
  "tika-s0103t9:36_1": "manoviññāṇadhātū”ti vatvā “aṭṭhārasannaṁ dhātūnaṁ sabhāvaparicchedakā”ti vuttaṁ.",
  "tika-s0103t9:36_2": "Tattha sabhāvaparicchedakāti yathābhūtasabhāvāvabodhinī.",
  "tika-s0103t9:36_3": "“Savanapaññā dhāraṇapaññā”tiādinā paccekaṁ paññā-saddo yojetabbo.",
  "tika-s0103t9:36_4": "Dhātūnaṁ savanadhāraṇapaññā sutamayā, itarā bhāvanāmayā.",
  "tika-s0103t9:36_5": "Tatthāpi sammasanapaññā lokiyā.",
  "tika-s0103t9:36_6": "Vipassanā paññā hi sā, itarā lokuttarā.",
  "tika-s0103t9:36_7": "Lakkhaṇādivasena, aniccādivasena ca manasikaraṇaṁ manasikāro, tattha kosallaṁ manasikārakusalatā.",
  "tika-s0103t9:36_8": "Taṁ pana ādimajjhapariyosānavasena tidhā bhinditvā dassento “sammasanapaṭivedhapaccavekkhaṇapaññā”ti āha.",
  "tika-s0103t9:36_9": "Sammasanapaññā hi tassā ādi, paṭivedhapaññā majjhe, paccavekkhaṇapaññā pariyosānaṁ.",
  "tika-s0103t9:37_0": "Āyatanānaṁ ganthato ca atthato ca uggaṇhanavasena tesaṁ dhātulakkhaṇādivibhāgassa jānanapaññā uggahajānanapaññā.",
  "tika-s0103t9:37_1": "Sammasanapaṭivedhapaccavekkhaṇavidhino jānanapaññā manasikārajānanapaññā.",
  "tika-s0103t9:37_2": "Yasmā āyatanānipi atthato dhātuyova manasikāro ca uggaṇhanādivasena tesameva manasikāravidhi, tasmā dhātukusalatādikā tissopi kusalatā ekadese katvā dassetuṁ “apicā”tiādi vuttaṁ.",
  "tika-s0103t9:37_3": "Savanaṁ viya uggaṇhanapaccavekkhaṇānipi parittañāṇakattukānīti āha “savana uggahaṇapaccavekkhaṇā lokiyā”ti.",
  "tika-s0103t9:37_4": "Ariyamaggakkhaṇe sammasanamanasikārānaṁ nipphatti pariniṭṭhānanti tesaṁ lokuttaratāpariyāyopi labbhatīti vuttaṁ “sammasanamanasikārā lokiyalokuttaramissakā”ti.",
  "tika-s0103t9:37_5": "Paccayadhammānaṁ hetuādīnaṁ attano paccayuppannānaṁ hetupaccayādibhāvena paccayabhāvo paccayākāro, so pana avijjādīnaṁ dvādasannaṁ paṭiccasamuppādaṅgānaṁ vasena dvādasavidhoti āha “dvādasannaṁ paccayākārāna”nti.",
  "tika-s0103t9:37_6": "Uggahādivasenāti uggahamanasikārasavanasammasanapaṭivedhapaccavekkhaṇavasena.",
  "tika-s0103t9:38_0": "Ṭhānañceva tiṭṭhati phalaṁ tadāyattavuttitāyāti kāraṇañca hetupaccayabhāvena karaṇato nipphādanato.",
  "tika-s0103t9:38_1": "Tesaṁ sotaviññāṇādīnaṁ.",
  "tika-s0103t9:38_2": "Etasmiṁ duke attho veditabboti sambandho.",
  "tika-s0103t9:38_3": "Ye dhammā yassa dhammassa kāraṇabhāvato ṭhānaṁ, teva dhammā taṁvidhurassa dhammassa akāraṇabhāvato aṭṭhānanti paṭhamanaye phalabhedena tasseva dhammassa ṭhānāṭṭhānatā dīpitā;",
  "tika-s0103t9:38_4": "dutiyanaye pana abhinnepi phale paccayadhammabhedena tesaṁ ṭhānāṭṭhānatā dīpitāti ayametesaṁ viseso.",
  "tika-s0103t9:38_5": "Na hi kadāci ariyā diṭṭhisampadā niccaggāhassa kāraṇaṁ hoti, akiriyatā pana siyā tassa kāraṇanti.",
  "tika-s0103t9:39_0": "Ujuno bhāvo ajjavaṁ, ajimhatā akuṭilatā avaṅkatāti atthoti tamatthaṁ anajjavapaṭikkhepamukhena dassetuṁ “gomuttavaṅkatā”tiādi vuttaṁ.",
  "tika-s0103t9:39_1": "Svāyaṁ anajjavo bhikkhūnaṁ yebhuyyena anesanāya, agocaracāritāya ca hotīti āha “ekacco hi…pe…",
  "tika-s0103t9:39_2": "caratī”ti.",
  "tika-s0103t9:39_3": "Ayaṁ gomuttavaṅkatā nāma ādito paṭṭhāya yāva pariyosānā paṭipattiyā vaṅkabhāvato.",
  "tika-s0103t9:39_4": "Purimasadisoti paṭhamaṁ vuttabhikkhusadiso.",
  "tika-s0103t9:39_5": "Candavaṅkatā nāma paṭipattiyā majjhaṭṭhāne vaṅkabhāvāpattito.",
  "tika-s0103t9:39_6": "Naṅgalakoṭivaṅkatā nāma pariyosāne vaṅkabhāvāpattito.",
  "tika-s0103t9:39_7": "Idaṁ ajjavaṁ nāma sabbatthakameva ujubhāvasiddhito.",
  "tika-s0103t9:39_8": "Ajjavatāti ākāraniddeso, yenākārenassa ajjavo pavattati, tadākāraniddesoti attho.",
  "tika-s0103t9:39_9": "Lajjatīti lajjī, hirimā, tassa bhāvo lajjavaṁ, hirīti attho.",
  "tika-s0103t9:39_10": "Lajjā etassa atthīti lajjī yathā “mālī, māyī”ti ca, tassa bhāvo lajjībhāvo, sā eva lajjā.",
  "tika-s0103t9:40_0": "Parāparādhādīnaṁ adhivāsanakkhamaṁ adhivāsanakhanti.",
  "tika-s0103t9:40_1": "Sucisīlatā soraccaṁ.",
  "tika-s0103t9:40_2": "Sā hi sobhanakammaratatā, suṭṭhu vā pāpato oratabhāvo viratatā soraccaṁ.",
  "tika-s0103t9:40_3": "Tenāha “suratabhāvo”ti.",
  "tika-s0103t9:41_0": "“Nāmañca rūpañcā”tiādīsu ayaṁ aparo nayo –",
  "tika-s0103t9:41_1": "nāmakaraṇaṭṭhenāti aññaṁ anapekkhitvā sayameva attano nāmakaraṇasabhāvatoti attho.",
  "tika-s0103t9:41_2": "Yañhi parassa nāmaṁ karoti, tassa ca tadapekkhattā aññāpekkhaṁ nāmakaraṇanti nāmakaraṇasabhāvatā na hoti, tasmā mahājanassa ñātīnaṁ, guṇānañca sāmaññanāmādikārakānaṁ nāmabhāvo nāpajjati.",
  "tika-s0103t9:41_3": "Yassa ca aññehi nāmaṁ karīyati, tassa ca nāmakaraṇasabhāvatā natthīti, natthiyeva nāmabhāvo.",
  "tika-s0103t9:41_4": "Vedanādīnaṁ pana sabhāvasiddhattā vedanādināmassa nāmakaraṇasabhāvato nāmatā vuttā.",
  "tika-s0103t9:41_5": "Pathavīādi nidassanena nāmassa sabhāvasiddhataṁyeva nidasseti, na nāmabhāvasāmaññaṁ, niruḷhattā pana nāma-saddo arūpadhammesu eva vattati, na pathavīādīsūti na tesaṁ nāmabhāvo.",
  "tika-s0103t9:41_6": "Na hi pathavīādināmaṁ vijahitvā kesādināmehi rūpadhammānaṁ viya vedanādināmaṁ vijahitvā aññena nāmena arūpadhammānaṁ voharitabbena piṇḍākārena pavatti atthīti.",
  "tika-s0103t9:42_0": "Atha vā rūpadhammā cakkhādayo rūpādayo ca, tesaṁ pakāsakapakāsitabbabhāvato vināpi nāmena pākaṭā honti, na evaṁ arūpadhammāti te adhivacanasamphasso viya nāmāyattaggahaṇīyabhāvena “nāma”nti vuttā.",
  "tika-s0103t9:42_1": "Paṭighasamphasso ca na cakkhādīni viya nāmena vinā pākaṭoti “nāma”nti vutto, arūpatāya vā aññanāmasabhāgattā saṅgahitoyaṁ, aññaphassasabhāgattā vā.",
  "tika-s0103t9:42_2": "Vacanatthopi hi rūpayatīti rūpaṁ, nāmayatīti nāmanti idha pacchimapurimānaṁ sambhavati.",
  "tika-s0103t9:42_3": "Rūpayatīti vināpi nāmena attānaṁ pakāsetīti attho.",
  "tika-s0103t9:42_4": "Nāmayatīti nāmena vinā apākaṭabhāvato attano pakāsakaṁ nāmaṁ karotīti attho.",
  "tika-s0103t9:42_5": "Ārammaṇādhipatipaccayatāyāti satipi rūpassa ārammaṇādhipatipaccayabhāve na taṁ paramassāsabhūtaṁ nibbānaṁ viya sātisayaṁ nāmanabhāvena paccayoti nibbānameva “nāma”nti vuttaṁ.",
  "tika-s0103t9:43_0": "“Avijjāca bhavataṇhā cā”ti ayaṁ duko sattānaṁ vaṭṭamūlasamudācāradassanattho.",
  "tika-s0103t9:43_1": "Samudācaratīti hi samudācāro, vaṭṭamūlameva samudācāro vaṭṭamūlasamudācāro, vaṭṭamūladassanena vā vaṭṭamūlānaṁ pavatti dassitā hotīti vaṭṭamūlānaṁ samudācāro vaṭṭamūlasamudācāro, taṁdassanatthoti attho.",
  "tika-s0103t9:44_0": "Ekekasmiñca “attā”ti ca “loko”ti ca gahaṇavisesaṁ upādāya “attā ca loko cā”ti vuttaṁ, ekaṁ vā khandhaṁ “attā”ti gahetvā aññaṁ attano upabhogabhūtaṁ “loko”ti gaṇhantassa, attano attānaṁ “attā”ti gahetvā parassa attānaṁ “loko”ti gaṇhantassa vā vasena “attā ca loko cā”ti vuttaṁ.",
  "tika-s0103t9:45_0": "Saha sikkhitabbo dhammo sahadhammo, tattha bhavaṁ sahadhammikaṁ, tasmiṁ sahadhammike.",
  "tika-s0103t9:45_1": "Dovacassa-saddato āya-saddaṁ anaññattaṁ katvā “dovacassāya”nti vuttaṁ, dovacassassa vā ayanaṁ pavatti dovacassāyaṁ.",
  "tika-s0103t9:45_2": "Āsevantassāpi anusikkhanā ajjhāsayena bhajanāti āha “sevanā…pe…",
  "tika-s0103t9:45_3": "bhajanā”ti.",
  "tika-s0103t9:45_4": "Sabbatobhāgena bhatti sambhatti.",
  "tika-s0103t9:46_0": "Saha kammavācāyāti abbhānatiṇavatthārakakammavācāya, “ahaṁ bhante itthannāmaṁ āpattiṁ āpajji”ntiādikāya ca saheva.",
  "tika-s0103t9:46_1": "Saheva hi kammavācāya āpattivuṭṭhānañca paricchijjati, “paññattilakkhaṇāya āpattiyā vā kāraṇaṁ vītikkamalakkhaṇaṁ kāyakammaṁ, vacīkammaṁ vā, vuṭṭhānassa kāraṇaṁ kammavācā”ti kāraṇena saha phalassa jānanavasena “saha kammavācāyā”ti vuttaṁ.“Saha kammavācāyā”ti.",
  "tika-s0103t9:46_2": "Iminā nayena saha parikammenāti etthāpi attho veditabbo.",
  "tika-s0103t9:47_0": "Dhātuvisayā sabbāpi paññā dhātukusalatā.",
  "tika-s0103t9:47_1": "Tadekadesā manasikārakusalatāti adhippāyena purimapadepi sammasanapaṭivedhapaññā vuttā.",
  "tika-s0103t9:47_2": "Yasmā pana nippariyāyato vipassanādipaññā eva manasikārakosallaṁ, tasmā “tāsaṁyeva dhātūnaṁ sammasanapaṭivedhapaccavekkhaṇapaññā”ti vuttaṁ.",
  "tika-s0103t9:48_0": "Āyatanavisayā sabbāpi paññā āyatanakusalatāti dassento “dvādasannaṁ āyatanānaṁ uggahamanasikārajānanapaññā”ti vatvā puna “apicā”tiādi vuttaṁ.",
  "tika-s0103t9:48_1": "Dvīsupi vā padesu vācuggatāya āyatanapāḷiyā, dhātupāḷiyā ca manasikaraṇaṁ manasikāro.",
  "tika-s0103t9:48_2": "Tathā uggaṇhantī, manasi karontī, tadatthaṁ suṇantī, ganthato ca atthato ca dhārentī, “idaṁ cakkhāyatanaṁ nāma, ayaṁ cakkhudhātu nāmā”tiādinā sabhāvato, gaṇanato ca paricchedaṁ jānantī ca paññā uggahapaññādikā vuttā.",
  "tika-s0103t9:48_3": "Manasikārapade pana catubbidhāpi paññā uggahoti tato pavatto aniccādimanasikāro “uggahamanasikāro”ti vutto.",
  "tika-s0103t9:48_4": "Tassa jānanaṁ pavattanameva, “yathā pavattaṁ vā uggahaṁ, evameva pavatto uggaho”ti jānanaṁ uggahajānanaṁ.",
  "tika-s0103t9:48_5": "“Manasikāro evaṁ pavattetabbo, evañca pavatto”ti jānanaṁ manasikārajānanaṁ.",
  "tika-s0103t9:48_6": "Tadubhayampi “manasikārakosalla”nti vuttaṁ.",
  "tika-s0103t9:48_7": "Uggahopi hi manasikārasampayogato manasikāraniruttiṁ laddhuṁ arahati.",
  "tika-s0103t9:48_8": "Yo ca manasikātabbo, yo ca manasikaraṇūpāyo, sabbo so “manasikāro”ti vattuṁ vaṭṭati, tattha kosallaṁ manasikārakusalatāti.",
  "tika-s0103t9:48_9": "Sammasanaṁ paññā, sā maggasampayuttā aniccādisammasanakiccaṁ sādheti niccasaññādipajahanato.",
  "tika-s0103t9:48_10": "Manasikāro sammasanasampayutto, so tattheva aniccādimanasikārakiccaṁ maggasampayutto sādhetīti āha “sammasanamanasikārā lokiyalokuttaramissakā”ti.",
  "tika-s0103t9:48_11": "“Iminā paccayenidaṁ hotī”ti evaṁ avijjādīnaṁ saṅkhārādipaccayuppannassa paccayabhāvajānanaṁ paṭiccasamuppādakusalatā.",
  "tika-s0103t9:49_0": "Adhivāsanaṁ khamanaṁ.",
  "tika-s0103t9:49_1": "Tañhi paresaṁ dukkaṭaṁ duruttañca paṭivirodhākaraṇena attano upari āropetvā vāsanaṁ “adhivāsana”nti vuccati.",
  "tika-s0103t9:49_2": "Acaṇḍikkanti akujjhanaṁ.",
  "tika-s0103t9:49_3": "Domanassavasena paresaṁ akkhīsu assūnaṁ anuppādanā anassuropo.",
  "tika-s0103t9:49_4": "Attamanatāti sakamanatā.",
  "tika-s0103t9:49_5": "Cittassa abyāpanno sako manobhāvo attamanatā.",
  "tika-s0103t9:49_6": "Cittanti vā cittappabandhaṁ ekattena gahetvā tassa antarā uppannena pītisahagatamanena sakamanatā.",
  "tika-s0103t9:49_7": "Attamano vā puggalo, tassa bhāvo attamanatā, sā na sattassāti puggaladiṭṭhinivāraṇatthaṁ “cittassā”ti vuttaṁ.",
  "tika-s0103t9:49_8": "Adhivāsanalakkhaṇā khanti adhivāsanakhanti.",
  "tika-s0103t9:49_9": "Sucisīlatā soraccaṁ.",
  "tika-s0103t9:49_10": "Sā hi sobhanakammaratatā.",
  "tika-s0103t9:49_11": "Suṭṭhu pāpato oratabhāvo viratatā soraccaṁ.",
  "tika-s0103t9:49_12": "Tenāha “suratabhāvo”ti.",
  "tika-s0103t9:50_0": "Sakhilo vuccati saṇhavāco, tassa bhāvo sākhalyaṁ, saṇhavācatā.",
  "tika-s0103t9:50_1": "Taṁ pana byatirekamukhena vibhāventī yā pāḷi pavattā, taṁ dassento “tattha katamaṁ sākhalya”ntiādimāha.",
  "tika-s0103t9:50_2": "Tattha aṇḍakāti sadosavaṇe rukkhe niyyāsapiṇḍiyo, ahicchattakādīni vā uṭṭhitāni “aṇḍakānī”ti vadanti.",
  "tika-s0103t9:50_3": "Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo, gaṇṭhiyo vā aṇḍakā.",
  "tika-s0103t9:50_4": "Idha pana byāpajjanakakkasādibhāvato aṇḍakapakatibhāvena vācā “aṇḍakā”ti vuttā.",
  "tika-s0103t9:50_5": "Padumanāḷaṁ viya sotaṁ ghaṁsayamānā pavisantī kakkasā daṭṭhabbā.",
  "tika-s0103t9:50_6": "Kodhena nibbattattā tassa parivārabhūtā kodhasāmantā.",
  "tika-s0103t9:50_7": "Pure saṁvaddhanārī porī, sā viya sukumārā mudukā vācā porī viyāti porī.",
  "tika-s0103t9:50_8": "Tatthāti “bhāsitā hotī”ti vuttāya kiriyāyātipi yojanā sambhavati, tattha vācāyāti vā.",
  "tika-s0103t9:50_9": "“Saṇhavācatā”tiādinā taṁ vācaṁ pavattayamānaṁ cetanaṁ dasseti.",
  "tika-s0103t9:50_10": "Sammodakassa puggalassa mudukabhāvo maddavaṁ sammodakamudukabhāvo.",
  "tika-s0103t9:50_11": "Āmisena alabbhamānena, tathā dhammena cāti dvīhi chiddo.",
  "tika-s0103t9:50_12": "Āmisassa, dhammassa ca alābhena attano parassa ca antare sambhavantassa hi chiddassa vivarassa bhedassa paṭisantharaṇaṁ pidahanaṁ saṅgaṇhanaṁ paṭisanthāro.",
  "tika-s0103t9:50_13": "Taṁ sarūpato, paṭipattito ca pāḷidassanamukhena vibhāvetuṁ “abhidhammepī”tiādimāha.",
  "tika-s0103t9:50_14": "Aggaṁ aggahetvāti aggaṁ attano aggahetvā.",
  "tika-s0103t9:50_15": "Uddesadānanti pāḷiyā, aṭṭhakathāya ca uddisanaṁ.",
  "tika-s0103t9:50_16": "Pāḷivaṇṇanāti pāḷiyā atthavaṇṇanā.",
  "tika-s0103t9:50_17": "Dhammakathākathananti sarabhaññasarabhaṇanādivasena dhammakathanaṁ.",
  "tika-s0103t9:51_0": "Karuṇāti karuṇābrahmavihāramāha.",
  "tika-s0103t9:51_1": "Karuṇāpubbabhāgoti tassa pubbabhāgaupacārajjhānaṁ vadati.",
  "tika-s0103t9:51_2": "Pāḷipade pana yā kāci karuṇā “karuṇā”ti vuttā, karuṇācetovimuttīti pana appanāppattāva.",
  "tika-s0103t9:51_3": "Mettāyapi eseva nayo.",
  "tika-s0103t9:51_4": "Suci-saddato bhāve yya-kāraṁ, i-kārassa ca e-kārādesaṁ katvā ayaṁ niddesoti āha “soceyyanti sucibhāvo”ti.",
  "tika-s0103t9:51_5": "Hotu tāva sucibhāvo soceyyaṁ, tassa pana mettāpubbabhāgatā kathanti āha “vuttampi ceta”ntiādi.",
  "tika-s0103t9:52_0": "Muṭṭhā sati etassāti muṭṭhassati, tassa bhāvo muṭṭhassaccaṁ, satipaṭipakkho dhammo, na satiyā abhāvamattaṁ.",
  "tika-s0103t9:52_1": "Yasmā paṭipakkhe sati tassa vasena sativigatā vippavutthā nāma hoti, tasmā vuttaṁ “sativippavāso”ti.",
  "tika-s0103t9:52_2": "“Assatī”tiādīsu a-kāro paṭipakkhe daṭṭhabbo, na sattapaṭisedhe.",
  "tika-s0103t9:52_3": "Udake lābu viya yena cittaṁ ārammaṇe pilavantā viya tiṭṭhati, na ogāhati, sā pilāpanatā.",
  "tika-s0103t9:52_4": "Yena gahitampi ārammaṇaṁ sammussati na sarati, sā sammussanatā.",
  "tika-s0103t9:52_5": "Yathā vijjāpaṭipakkhā avijjā vijjāya pahātabbato, evaṁ sampajaññapaṭipakkhaṁ asampajaññaṁ, avijjāyeva.",
  "tika-s0103t9:53_0": "Indriyasaṁvarabhedoti indriyasaṁvaravināso.",
  "tika-s0103t9:53_1": "Appaṭisaṅkhāti apaccavekkhitvā ayoniso ca āhāraparibhoge ādīnavānisaṁse avīmaṁsitvā.",
  "tika-s0103t9:54_0": "Appaṭisaṅkhāyāti itikattabbatāsu appaccavekkhaṇāya nāmaṁ.",
  "tika-s0103t9:54_1": "Aññāṇaṁ appaṭisaṅkhāta nimittaṁ.",
  "tika-s0103t9:54_2": "Akampanañāṇanti tāya anabhibhavanīyaṁ ñāṇaṁ, tattha tattha paccavekkhaṇāñāṇañceva paccavekkhaṇāya muddhabhūtaṁ lokuttarañāṇañca.",
  "tika-s0103t9:54_3": "Nippariyāyato maggabhāvanā bhāvanā nāma, yā ca tadatthā, tadubhayañca bhāventasseva icchitabbaṁ, na bhāvitabhāvanassāti vuttaṁ “bhāventassa uppannaṁ bala”nti.",
  "tika-s0103t9:54_4": "Tenāha “yā kusalānaṁ dhammānaṁ āsevanā bhāvanā bahulīkamma”nti.",
  "tika-s0103t9:55_0": "Kāmaṁ sampayuttadhammesu thirabhāvopi balaṭṭho eva, paṭipakkhehi pana akampanīyatā sātisayaṁ balaṭṭhoti vuttaṁ “assatiyā akampanavasenā”ti.",
  "tika-s0103t9:55_1": "Paccanīkadhammasamanato samatho samādhi.",
  "tika-s0103t9:55_2": "Aniccādinā vividhenākārena dassanato vipassanā paññā.",
  "tika-s0103t9:55_3": "Taṁ ākāraṁ gahetvāti samādhānākāraṁ gahetvā.",
  "tika-s0103t9:55_4": "Yenākārena pubbe alīnaṁ anuddhataṁ majjhimaṁ bhāvanāvīthipaṭipannaṁ hutvā cittaṁ samāhitaṁ hoti, taṁ ākāraṁ gahetvā sallakkhetvā.",
  "tika-s0103t9:55_5": "Nimittavasenāti kāraṇavasena.",
  "tika-s0103t9:55_6": "“Eseva nayo”ti iminā paggahova taṁ ākāraṁ gahetvā puna pavattetabbassa paggāhassa nimittavasena paggāhanimittanti imamatthaṁ atidisati, tassattho samathe vuttanayānusārena veditabbo.",
  "tika-s0103t9:55_7": "Paggāho vīriyaṁ kosajjapakkhato cittassa patituṁ adatvā paggaṇhanato.",
  "tika-s0103t9:55_8": "Avikkhepo ekaggatā vikkhepassa uddhaccassa paṭipakkhabhāvato.",
  "tika-s0103t9:55_9": "Paṭisaṅkhānakiccanibbattibhāvato lokuttaradhammānaṁ paṭisaṅkhānabalabhāvo, tathā pubbe pavattākārasallakkhaṇavasena samathapaggāhānaṁ upari pavattisabbhāvato samathanimittadukassapi missakatā vuttā.",
  "tika-s0103t9:56_0": "Yathāsamādinnassa sīlassa bhedakaro vītikkamo.",
  "tika-s0103t9:56_1": "Sīlavināsako asaṁvaro.",
  "tika-s0103t9:56_2": "Sammādiṭṭhivināsikāti “atthi dinna”ntiādi nayappavattāya sammādiṭṭhiyā dūsikā.",
  "tika-s0103t9:57_0": "Sīlassasampādanaṁ nāma sabbabhāgato tassa anūnatāpādananti āha “sampādanato paripūraṇato”ti.",
  "tika-s0103t9:57_1": "Pāripūrattho hi sampadā-saddoti.",
  "tika-s0103t9:57_2": "Mānasikasīlaṁ nāma sīlavisodhanavasena abhijjhādippahānaṁ.",
  "tika-s0103t9:57_3": "Diṭṭhipāripūribhūtaṁ ñāṇanti atthikadiṭṭhiādisammādiṭṭhiyā pāripūribhāvena pavattaṁ ñāṇaṁ.",
  "tika-s0103t9:58_0": "Visuddhiṁpāpetuṁ samatthanti cittavisuddhiādiuparivisuddhiyā paccayo bhavituṁ samatthaṁ.",
  "tika-s0103t9:58_1": "Suvisuddhameva hi sīlaṁ tassā padaṭṭhānaṁ hotīti.",
  "tika-s0103t9:58_2": "Visuddhiṁ pāpetuṁ samatthaṁ dassananti ñāṇadassanavisuddhiṁ, paramatthavisuddhinibbānañca pāpetuṁ upanetuṁ samatthaṁ kammassakatāñāṇādisammādassanaṁ.",
  "tika-s0103t9:58_3": "Tenāha “abhidhamme”tiādi.",
  "tika-s0103t9:58_4": "Ettha ca “idaṁ akusalaṁ kammaṁ no sakaṁ, idaṁ pana kammaṁ saka”nti evaṁ byatirekato anvayato ca kammassakatājānanañāṇaṁ kammassakatāñāṇaṁ.",
  "tika-s0103t9:58_5": "Tenāha “ettha cā”tiādi.",
  "tika-s0103t9:58_6": "“Parena katampī”ti idaṁ nidassanavasena vuttaṁ yathā parena kataṁ, evaṁ attanā katampi sakakammaṁ nāma na hotīti.",
  "tika-s0103t9:58_7": "Attanā vā ussāhitena parena kataṁpīti evaṁ vā attho daṭṭhabbo.",
  "tika-s0103t9:58_8": "Yañhi taṁ parassa ussāhanavasena kataṁ, tampi sakakammaṁ nāma hotīti ayañhettha adhippāyo.",
  "tika-s0103t9:58_9": "Atthabhañjanatoti diṭṭhadhammikādisabbaatthavināsanato.",
  "tika-s0103t9:58_10": "Atthajananatoti idhalokatthaparalokatthaparamatthānaṁ uppādanato.",
  "tika-s0103t9:58_11": "Ārabbhakāle “aniccaṁ dukkhaṁ anattā”ti pavattampi vacīsaccañca lakkhaṇāni paṭivijjhantaṁ vipassanāñāṇaṁ anulometi tattheva paṭivijjhanato.",
  "tika-s0103t9:58_12": "Paramatthasaccañca nibbānaṁ na vilometi na virodheti ekanteneva sampāpanato.",
  "tika-s0103t9:59_0": "Ñāṇadassananti ñāṇabhūtaṁ dassanaṁ, tena maggaṁ vadati.",
  "tika-s0103t9:59_1": "Taṁsampayuttameva vīriyanti paṭhamamaggasampayuttaṁ vīriyamāha.",
  "tika-s0103t9:59_2": "Sabbāpi maggapaññā diṭṭhivisuddhiyevāti dassetuṁ “apicā”tiādi vuttaṁ.",
  "tika-s0103t9:59_3": "Ayameva ca nayo abhidhammapāḷiyā sametīti dassento “abhidhamme panā”ti ādiṁ avoca.",
  "tika-s0103t9:60_0": "Yasmā saṁvego nāma sahottappañāṇaṁ, tasmā saṁvegavatthuṁ bhayato bhāyitabbato dassanavasena pavattañāṇaṁ.",
  "tika-s0103t9:60_1": "Tenāha “jātibhaya”ntiādi.",
  "tika-s0103t9:60_2": "Bhāyanti etasmāti bhayaṁ, jāti eva bhayaṁ jātibhayaṁ.",
  "tika-s0103t9:60_3": "Saṁvejanīyanti saṁvijjitabbaṁ bhāyitabbaṁ uttāsitabbaṁ.",
  "tika-s0103t9:60_4": "Ṭhānanti kāraṇaṁ, vatthūti attho.",
  "tika-s0103t9:60_5": "Saṁvegajātassāti uppannasaṁvegassa.",
  "tika-s0103t9:60_6": "Upāyapadhānanti upāyena pavattetabbaṁ vīriyaṁ.",
  "tika-s0103t9:61_0": "Kusalānaṁ dhammānanti sīlādīnaṁ anavajjadhammānaṁ.",
  "tika-s0103t9:61_1": "Bhāvanāyāti uppādanena vaḍḍhanena ca.",
  "tika-s0103t9:61_2": "Asantuṭṭhassāti “alaṁ ettāvatā, kathaṁ ettāvatā”ti saṅkocāpattivasena na santuṭṭhassa.",
  "tika-s0103t9:61_3": "Bhiyyokamyatāti bhiyyo bhiyyo uppādanicchā.",
  "tika-s0103t9:61_4": "Vosānanti saṅkocaṁ asamatthanti.",
  "tika-s0103t9:61_5": "Tussanaṁ tuṭṭhi santuṭṭhi, natthi etassa santuṭṭhīti asantuṭṭhi, tassa bhāvo asantuṭṭhitā.",
  "tika-s0103t9:61_6": "Vīriyappavāhe vattamāne antarā eva paṭigamanaṁ nivattanaṁ paṭivānaṁ, taṁ tassa atthīti paṭivānī, na paṭivānī appaṭivānī, tassa bhāvo appaṭivānitā.",
  "tika-s0103t9:61_7": "Sakkaccakiriyatāti kusalānaṁ karaṇe sakkaccakiriyatā ādarakiriyatā.",
  "tika-s0103t9:61_8": "Sātaccakiriyatāti satatameva karaṇaṁ.",
  "tika-s0103t9:61_9": "Aṭṭhitakiriyatāti antarā aṭṭhapetvā khaṇḍaṁ akatvā karaṇaṁ.",
  "tika-s0103t9:61_10": "Anolīnavuttitāti na līnappavattitā.",
  "tika-s0103t9:61_11": "Anikkhittachandatāti kusalacchandassa anikkhipanaṁ.",
  "tika-s0103t9:61_12": "Anikkhittadhuratāti kusalakaraṇe vīriyadhurassa anikkhipanaṁ.",
  "tika-s0103t9:61_13": "Āsevanāti ādarena sevanā.",
  "tika-s0103t9:61_14": "Bhāvanāti vaḍḍhanā brūhanā.",
  "tika-s0103t9:61_15": "Bahulīkammanti punappunaṁ karaṇaṁ.",
  "tika-s0103t9:62_0": "Tisso vijjāti pubbenivāsānussatiñāṇaṁ, dibbacakkhuñāṇaṁ āsavakkhayañāṇanti imā tisso vijjā.",
  "tika-s0103t9:62_1": "Paṭipakkhavijjhanaṭṭhena pubbe nivutthakkhandhādīnaṁ viditakaraṇaṭṭhena visiṭṭhā muttīti vimutti.",
  "tika-s0103t9:62_2": "Svāyaṁ viseso paṭipakkhavigamanena, paṭiyogivigamanena ca icchitabboti tadubhayaṁ dassetuṁ “ettha cā”tiādi vuttaṁ.",
  "tika-s0103t9:62_3": "Tattha yena visesena samāpattiyo paccanīkadhammehi suṭṭhu muttā, tato nirāsaṅkatāya ārammaṇe ca abhiratā, taṁ visesaṁ upādāya tā adhikaṁ muccanato, ārammaṇe adhimuccanato ca adhimuttiyo nāmāti vuttaṁ “cittassa ca adhimuttī”ti.",
  "tika-s0103t9:62_4": "Muttattāti sabbasaṅkhārehi visesena nissaṭattā vimutti.",
  "tika-s0103t9:63_0": "Khaye ñāṇanti samucchedavasena kilese khepetīti khayo, ariyamaggo, tappariyāpannaṁ ñāṇaṁ khaye ñāṇaṁ.Paṭisandhivasenāti kilesānaṁ taṁtaṁmaggavajjhānaṁ uppannamagge khandhasantāne puna sandahanavasena.",
  "tika-s0103t9:63_1": "Anuppādabhūteti taṁtaṁphale.",
  "tika-s0103t9:63_2": "Anuppādapariyosāneti anuppādakaro maggo anuppādo, tassa pariyosāne, kilesānaṁ vā anuppajjanasaṅkhāte pariyosāne, bhaṅgeti atthoti.",
  "tika-s0103t9:64_0": "Dukavaṇṇanā niṭṭhitā.",
  "tika-s0103t9:65_0": "Tikavaṇṇanā",
  "tika-s0103t9:66_0": "305.",
  "tika-s0103t9:66_1": "Dhammato añño kattā natthīti dassetuṁ kattusādhanavasena “lubbhatīti lobho”ti vuttaṁ.",
  "tika-s0103t9:66_2": "Lubbhati tena, lubbhanamattametanti karaṇabhāvasādhanavasenapi attho yujjateva.",
  "tika-s0103t9:66_3": "Dussati muyhatīti etthāpi eseva nayo.",
  "tika-s0103t9:66_4": "Akusalañca taṁ akosallasambhūtaṭṭhena ekantākusalabhāvato mūlañca attanā sampayuttadhammānaṁ suppatiṭṭhitabhāvasādhanato, na akusalabhāvasādhanato.",
  "tika-s0103t9:66_5": "Na hi mūlakato akusalānaṁ akusalabhāvo, kusalādīnañca kusalādibhāvo.",
  "tika-s0103t9:66_6": "Tathā sati momūhacittadvaye mohassa akusalabhāvo na siyā.",
  "tika-s0103t9:66_7": "Tesanti lobhādīnaṁ.",
  "tika-s0103t9:66_8": "“Na lubbhatīti alobho”tiādinā paṭipakkhanayena.",
  "tika-s0103t9:67_0": "Duṭṭhucaritānīti paccayato, sampayuttadhammato, pavattiākārato ca na suṭṭhu asammā pavattitāni.",
  "tika-s0103t9:67_1": "Virūpānīti bībhacchāni sampati, āyatiñca aniṭṭharūpattā.",
  "tika-s0103t9:67_2": "Kāyenāti kāyadvārena karaṇabhūtena.",
  "tika-s0103t9:67_3": "Kāyatoti kāyadvārato.",
  "tika-s0103t9:67_4": "“Suṭṭhu caritānī”tiādīsu vuttavipariyāyena attho veditabbo.",
  "tika-s0103t9:67_5": "Yassa sikkhāpadassa vītikkame kāyasamuṭṭhānā āpatti hoti, taṁ kāyadvāre paññattasikkhāpadaṁ.",
  "tika-s0103t9:67_6": "Avītikkamo kāyasucaritanti vārittasīlassa vasena vadati, cārittasīlassapi vā, yassa akaraṇe āpatti hoti.",
  "tika-s0103t9:67_7": "Vacīduccaritasucaritaniddhāraṇampi vuttanayānusārena veditabbaṁ.",
  "tika-s0103t9:67_8": "Ubhayattha paññattassāti kāyadvāre, vacīdvāre ca paññattassa.",
  "tika-s0103t9:67_9": "Sikkhāpadassa vītikkamova manoduccaritaṁ manodvāre paññattassa sikkhāpadassa abhāvato, tayidaṁ dvāradvaye akiriyasamuṭṭhānāya āpattiyā vasena veditabbaṁ.",
  "tika-s0103t9:67_10": "Avītikkamoti yathāvuttāya āpattiyā avītikkamo manosucaritaṁ.",
  "tika-s0103t9:67_11": "“Sabbassāpi sikkhāpadassa avītikkamo manosucarita”nti keci.",
  "tika-s0103t9:67_12": "Tadubhayañhi cārittasīlaṁ uddissapaññattaṁ sikkhāpadaṁ, tassa avītikkamo siyā kāyasucaritaṁ, siyā vacīsucaritanti.",
  "tika-s0103t9:68_0": "Pāṇo atipātīyati etāyāti pāṇātipāto, tathāpavattā cetanā, evaṁ adinnādānādayopīti āha “pāṇātipātādayo pana tisso cetanā”ti.",
  "tika-s0103t9:68_1": "Vacīdvārepi uppannā kāyaduccaritaṁ dvārantare uppannassāpi kammassa sanāmāpariccāgato yebhuyyavuttiyā, tabbahulavuttiyā ca.",
  "tika-s0103t9:68_2": "Tenāhu aṭṭhakathācariyā –",
  "tika-s0103t9:69_0": "“Dvāre caranti kammāni, na dvārā dvāracārino;",
  "tika-s0103t9:70_0": "Tasmā dvārehi kammāni, aññamaññaṁ vavatthitā”ti. ;",
  "tika-s0103t9:71_0": "Vacīduccaritaṁ kāyadvārepi vacīdvārepi uppannāti ānetvā sambandhitabbaṁ.",
  "tika-s0103t9:71_1": "Cetanāsampayuttadhammāti manokammabhūtāya cetanāya sampayuttadhammā.",
  "tika-s0103t9:71_2": "Kāyavacīkammabhūtāya pana cetanāya sampayuttā abhijjhādayo taṁ taṁ pakkhikā vā honti abbohārikā vāti.",
  "tika-s0103t9:71_3": "Cetanāsampayuttadhammā manosucaritanti etthāpi eseva nayo.",
  "tika-s0103t9:71_4": "Tividhassa duccaritassa akaraṇavasena pavattā tisso cetanāpi viratiyopi kāyasucaritaṁ kāyikassa vītikkamassa akaraṇavasena pavattanato, kāyena pana sikkhāpadānaṁ samādiyane sīlassa kāyasucaritabhāve vattabbameva natthi.",
  "tika-s0103t9:71_5": "Eseva nayo vacīsucarite.",
  "tika-s0103t9:72_0": "Kāmapaṭisaṁyuttoti ettha dve kāmā vatthukāmo ca kilesakāmo ca.",
  "tika-s0103t9:72_1": "Tattha vatthukāmapakkhe ārammaṇakaraṇavasena kāmehi paṭisaṁyutto vitakko kāmavitakko.",
  "tika-s0103t9:72_2": "Kilesakāmapakkhe pana sampayogavasena kāmena paṭisaṁyuttoti yojetabbaṁ.",
  "tika-s0103t9:72_3": "“Byāpādapaṭisaṁyutto”tiādīsu sampayogavaseneva attho veditabbo.",
  "tika-s0103t9:72_4": "Byāpādavatthupaṭisaṁyuttopi byāpādapaṭisaṁyuttoti gayhamāne ubhayathāpi yojanā labbhateva.",
  "tika-s0103t9:72_5": "Vihiṁsāpaṭisaṁyuttoti etthāpi eseva nayo.",
  "tika-s0103t9:72_6": "Vihiṁsanti etāya satte, vihiṁsanaṁ vā esā sattānanti vihiṁsā, tāya paṭisaṁyutto vihiṁsāpaṭisaṁyuttoti evaṁ saddattho veditabbo.",
  "tika-s0103t9:72_7": "Appiye amanāpe saṅkhāre ārabbha byāpādavitakkappavatti aṭṭhānāghātavasena dīpetabbā.",
  "tika-s0103t9:72_8": "Byāpādavitakkassa avadhiṁ dassetuṁ “yāva vināsanā”ti vuttaṁ.",
  "tika-s0103t9:72_9": "Vināsanaṁ pana pāṇātipāto evāti.",
  "tika-s0103t9:72_10": "“Saṅkhāro” hi dukkhāpetabbo nāma natthī”ti kasmā vuttaṁ, nanu ye “dukkhāpetabbā”ti icchitā sattasaññitā, tepi atthato saṅkhārā evāti?",
  "tika-s0103t9:72_11": "Saccametaṁ, ye pana indriyabaddhā saviññāṇakatāya dukkhaṁ paṭisaṁvedenti, tasmā te vihiṁsāvitakkassa visayā icchitā sattasaññitā.",
  "tika-s0103t9:72_12": "Ye pana na dukkhaṁ paṭisaṁvedenti vuttalakkhaṇāyogato, te sandhāya “vihiṁsāvitakko saṅkhāresu nuppajjatī”ti vuttaṁ.",
  "tika-s0103t9:72_13": "Yattha pana uppajjati, yathā ca uppajjati, taṁ dassetuṁ “ime sattā”tiādi vuttaṁ.",
  "tika-s0103t9:73_0": "Nekkhammaṁ vuccati lobhato nikkhantattā alobho, nīvaraṇehi nikkhantattāpi paṭhamajjhānaṁ, sabbākusalehi nikkhantattā sabbo kusalo dhammo, sabbasaṅkhatehi pana nikkhantattā, nibbānaṁ.",
  "tika-s0103t9:73_1": "Upanissayato, sampayogato, ārammaṇakaraṇato ca nekkhammena paṭisaṁyuttoti nekkhammapaṭisaṁyutto.",
  "tika-s0103t9:73_2": "Nekkhammavitakko sammāsaṅkappo.",
  "tika-s0103t9:73_3": "Idāni taṁ bhūmivibhāgena dassetuṁ “so”tiādi vuttaṁ.",
  "tika-s0103t9:73_4": "Asubhapubbabhāgeti asubhajjhānassa pubbabhāge.",
  "tika-s0103t9:73_5": "Asubhaggahaṇañcettha kāmavitakkassa ujuvipaccanīkadassanatthaṁ kataṁ.",
  "tika-s0103t9:73_6": "Kāmavitakkapaṭipakkho hi nekkhammavitakkoti.",
  "tika-s0103t9:73_7": "Evañca katvā uparivitakkadvayassa bhūmiṁ dassentena sapubbabhāgāni mettākaruṇājhānādīni uddhaṭāni.",
  "tika-s0103t9:73_8": "Asubhajjhāneti asubhārammaṇe paṭhamajjhāne.",
  "tika-s0103t9:73_9": "Avayave hi samudāyavohāraṁ katvā niddisati yathā “rukkhe sākhā”ti.",
  "tika-s0103t9:73_10": "Jhānaṁ pādakaṁ katvāti nidassanamattaṁ.",
  "tika-s0103t9:73_11": "Taṁ jhānaṁ sammasitvā uppannamaggaphalakālepi hi so lokuttaroti.",
  "tika-s0103t9:73_12": "Byāpādassa paṭipakkho, kiñcipi na byāpādeti etenāti vā abyāpādo, mettā, tāya paṭisaṁyutto abyāpādapaṭisaṁyutto.",
  "tika-s0103t9:73_13": "Mettājhāneti mettābhāvanāvasena adhigate paṭhamajjhāne.",
  "tika-s0103t9:73_14": "Karuṇājhāneti etthāpi eseva nayo.",
  "tika-s0103t9:73_15": "Vihiṁsāya paṭipakkho, na vihiṁsanti vā etāya satteti avihiṁsā, karuṇā.",
  "tika-s0103t9:74_0": "Nanu ca alobhādosānaṁ aññamaññāvirahato tesaṁ vasena uppajjanakānaṁ imesaṁ nekkhammavitakkādīnaṁ aññamaññaṁ asaṅkaraṇato vavatthānaṁ na hotīti?",
  "tika-s0103t9:74_1": "Noti dassetuṁ “yadā”tiādi āraddhaṁ.",
  "tika-s0103t9:74_2": "Alobho sīsaṁ hotīti alobho padhāno hoti.",
  "tika-s0103t9:74_3": "Niyamitapariṇatasamudācārādivasena yadā alobhappadhāno nekkhammagaruko cittuppādo hoti, tadā laddhāvasaro nekkhammavitakko patiṭṭhahati.",
  "tika-s0103t9:74_4": "Taṁsampayuttassa pana adosalakkhaṇassa abyāpādassa vasena yo tasseva abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya avihiṁsāvitakkabhāvo ca sambhaveyya, te itare dve.",
  "tika-s0103t9:74_5": "Tadanvayikāti tasseva nekkhammavitakkassa anugāmino, sarūpato adissanato “tasmiṁ sati honti, asati na hontī”ti tadanumānaneyyā bhavanti.",
  "tika-s0103t9:74_6": "Sesadvayepi iminā nayena attho veditabbo.",
  "tika-s0103t9:74_7": "Vuttanayenevāti “kāmapaṭisaṁyutto saṅkappo kāmasaṅkappo”tiādinā vitakkattike vuttanayeneva veditabbo atthato abhinnattā.",
  "tika-s0103t9:74_8": "Yadi evaṁ kasmā puna desanā katāti?",
  "tika-s0103t9:74_9": "Tathā desanāya bujjhanakānaṁ ajjhāsayavasena desanāmattamevetaṁ.",
  "tika-s0103t9:75_0": "Kāmavitakkādīnaṁ viya uppajjanākāro veditabbo “tāsu dve sattesupi saṅkhāresupi uppajjantī”tiādinā.",
  "tika-s0103t9:75_1": "Tattha kāraṇamāha “taṁsampayuttāyeva hi etā”ti.",
  "tika-s0103t9:75_2": "Tathevāti yathā nekkhammavitakkādīnaṁ “asubhapubbabhāge kāmāvacaro hotī”tiādinā kāmāvacarādibhāvo vutto, tatheva tāsampi nekkhammasaññādīnampi kāmāvacarādibhāvo veditabbo.",
  "tika-s0103t9:76_0": "Kāmapaṭisaṁyuttoti sampayogavasena kāmena paṭisaṁyutto.",
  "tika-s0103t9:76_1": "Takkanavasena takko.",
  "tika-s0103t9:76_2": "Visesato takkanavasena vitakko.",
  "tika-s0103t9:76_3": "Saṅkappanaparikappanavasena saṅkappo.",
  "tika-s0103t9:76_4": "Aññesupi kāmapaṭisaṁyuttesu dhammesu vijjamānesu vitakke eva kāmopapado dhātu-saddo niruḷho veditabbo vitakkassa kāmasaṅkappappavattiyā sātisayattā.",
  "tika-s0103t9:76_5": "Esa nayo byāpādadhātuādīsu.",
  "tika-s0103t9:76_6": "Sabbepi akusalā dhammā kāmadhātū hīnajjhāsayehi kāmitabbadhātubhāvato kilesakāmassa ārammaṇasabhāvattāti attho.",
  "tika-s0103t9:76_7": "Viheṭhetīti vibādhati.",
  "tika-s0103t9:76_8": "Tatthāti tasmiṁ yathāvutte kāmadhātuttike.",
  "tika-s0103t9:76_9": "Sabbākusalasaṅgāhikāya kāmadhātuyā itarā dve saṅgahetvā kathanaṁ sabbasaṅgāhikā kathā.",
  "tika-s0103t9:76_10": "Tisso dhātuyo aññamaññaṁ asaṅkarato kathā asambhinnā.",
  "tika-s0103t9:76_11": "Itarā dve gahitāva hontīti itarā dve dhātuyo gahitā eva honti sabbepi akusalā dhammā kāmadhātū”ti vuttattā sāmaññajotanāya savisayassa atibyāpanena.",
  "tika-s0103t9:76_12": "Tatoti itaradhātudvayasaṅgāhikāya kāmadhātuyā.",
  "tika-s0103t9:76_13": "Nīharitvāti niddhāretvā.",
  "tika-s0103t9:76_14": "Dassetīti evaṁ bhagavā dassetīti vattuṁ vaṭṭati.",
  "tika-s0103t9:76_15": "Byāpādadhātuṁ…pe… kathesi. Kasmā?",
  "tika-s0103t9:76_16": "Pageva apavādā abhinivisanti, tato paraṁ ussaggo pavattati, ṭhapetvā vā apavādavisayaṁ taṁ pariharantova ussaggo pavattatīti, ñāyo hesa loke niruḷhoti.",
  "tika-s0103t9:77_0": "Dvekathāti “sabbasaṅgāhikā, asambhinnā cā”ti anantarattike vuttā dve kathā.",
  "tika-s0103t9:77_1": "Tattha vuttanayena ānetvā kathanavasena veditabbā.",
  "tika-s0103t9:77_2": "Tasmā tattha vuttaattho idhāpi āharitvā veditabbo “nekkhammadhātuyā gahitāya itarā dve gahitāva hontī”tiādinā.",
  "tika-s0103t9:78_0": "Suññataṭṭhenāti attasuññatāya.",
  "tika-s0103t9:78_1": "Kāmabhavo kāmo uttarapadalopena suññataṭṭhena dhātu cāti kāmadhātu.",
  "tika-s0103t9:78_2": "Brahmalokanti paṭhamajjhānabhūmisaññitaṁ brahmalokaṁ.",
  "tika-s0103t9:78_3": "Dhātuyā āgataṭṭhānamhīti “kāmadhātu rūpadhātū”tiādinā dhātuggahaṇe kate.",
  "tika-s0103t9:78_4": "Bhavena paricchinditabbāti “kāmabhavo rūpabhavo”tiādinā bhavavasena tadattho paricchinditabbo, na yāya kāyaci dhātuyā vasena.",
  "tika-s0103t9:78_5": "Yadaggena ca dhātuyā āgataṭṭhāne bhavena paricchedo kātabbo, tadaggena bhavassa āgataṭṭhāne dhātuyā paricchedo kātabbo bhavavasena dhātuyā paricchijjanato.",
  "tika-s0103t9:78_6": "Nirujjhati kilesavaṭṭametthāti nirodho, sā eva suññataṭṭhena dhātūti nirodhadhātu, nibbānaṁ.",
  "tika-s0103t9:78_7": "Niruddhe ca kilesavaṭṭe kammavipākavaṭṭā niruddhā eva honti.",
  "tika-s0103t9:79_0": "Hīnadhātuttiko abhidhamme hīnattikena paricchinditabboti vuttaṁ “hīnā dhātūti dvādasa akusalacittuppādā”ti.",
  "tika-s0103t9:79_1": "Te hi lāmakaṭṭhena hīnadhātu.",
  "tika-s0103t9:79_2": "Hīnapaṇītānaṁ majjhe bhavāti majjhimadhātu, avasesā tebhūmakadhammā.",
  "tika-s0103t9:79_3": "Uttamaṭṭhena atappakaṭṭhena ca paṇītadhātu, navalokuttaradhammā.",
  "tika-s0103t9:80_0": "Pañcakāmaguṇā visayabhūtā etassa santīti pañcakāmaguṇiko, kāmarāgo.",
  "tika-s0103t9:80_1": "Rūpārūpabhavesūti rūpārūpūpapattibhavesu yathādhigatesu.",
  "tika-s0103t9:80_2": "Anadhigatesu pana so patthanā nāma na hotīti bhavavasena patthanāti imināva gahito.",
  "tika-s0103t9:80_3": "Jhānanikantīti rūpārūpajjhānesu nikanti.",
  "tika-s0103t9:80_4": "Bhavavasena patthanāti bhavesu patthanāti.",
  "tika-s0103t9:80_5": "Evaṁ catūhipi padehi yathākkamaṁ mahaggatūpapattibhavavisayā, mahaggatakammabhavavisayā, bhavadiṭṭhisahagatā, bhavapatthanābhūtā ca taṇhā “bhavataṇhā”ti vuttā.",
  "tika-s0103t9:80_6": "Vibhavadiṭṭhi vibhavo uttarapadalopena, vibhavasahagatā taṇhā vibhavataṇhā.",
  "tika-s0103t9:80_7": "Rūpādipañcavatthu kāmavisayā balavarāgabhūtā taṇhā kāmataṇhāti paṭhamanayo, “sabbepi tebhūmakadhammā kāmanīyaṭṭhena kāmā”ti vacanato te ārabbha pavattā diṭṭhivippayuttā sabbāpi taṇhā kāmataṇhāti dutiyanayoti ayametesaṁ viseso.",
  "tika-s0103t9:81_0": "Abhidhamme panāti pana-saddo visesatthajotano, tena pañcakāmaguṇikarāgato aññopi kāmāvacaradhammavisayo lobho abhidhamme “kāmataṇhā”ti āgatoti imaṁ visesaṁ joteti.",
  "tika-s0103t9:81_1": "Tikantarampi samānaṁ taṇhaṁyeva nissāya pavattitadesanānantaratāya taṁ “vāro”ti vattabbataṁ arahatīti “iminā vārenā”ti vuttaṁ.",
  "tika-s0103t9:81_2": "Iminā vārenāti iminā pariyāyenāti attho.",
  "tika-s0103t9:81_3": "Rajanīyaṭṭhenāti kāmanīyaṭṭhena.",
  "tika-s0103t9:81_4": "Pariyādiyitvāti pariggahetvā.",
  "tika-s0103t9:81_5": "Tatoti kāmataṇhāya.",
  "tika-s0103t9:81_6": "Nīharitvāti niddhāretvā.",
  "tika-s0103t9:81_7": "Itarā dve taṇhāti rūpataṇhaṁ, arūpataṇhañca dasseti.",
  "tika-s0103t9:81_8": "Etena “kāmataṇhā”ti sādhāraṇavacanametaṁ sabbassapi lobhassa, tassa pana “rūpataṇhā arūpataṇhā”ti visesavacanaṁ yathā kāmaguṇikarāgo rūparāgo arūparāgoti dasseti.",
  "tika-s0103t9:81_9": "Nirodhataṇhāti bhavanirodhe bhavasamucchede taṇhā.",
  "tika-s0103t9:81_10": "Yasmā hi ucchedadiṭṭhi manussattabhāve, kāmāvacaradevattabhāve, rūpāvacaraarūpāvacarattabhāve ṭhitassa attano sammā samucchedo hotīti bhavanirodhaṁ ārabbha pavattati, tasmā taṁsahagatāpi taṇhā tameva ārabbha pavattatīti.",
  "tika-s0103t9:82_0": "Vaṭṭasminti tividhepi vaṭṭe.",
  "tika-s0103t9:82_1": "Yathā te hi nissarituṁ appadānavasena kammavipākavaṭṭe taṁsamaṅgisattaṁ tesaṁ parāparuppattiyā paccayabhāvena saṁyojenti, evaṁ kilesavaṭṭepīti.",
  "tika-s0103t9:82_2": "Satīti paramatthato vijjamāne.",
  "tika-s0103t9:82_3": "Rūpādibhedeti rūpavedanādivibhāge.",
  "tika-s0103t9:82_4": "Kāyeti khandhasamūhe.",
  "tika-s0103t9:82_5": "Vijjamānāti satī paramatthato upalabbhamānā.",
  "tika-s0103t9:82_6": "Diṭṭhiyā parikappito hi attādi paramatthato natthi, diṭṭhi pana ayaṁ atthevāti.",
  "tika-s0103t9:82_7": "Vicinantoti dhammasabhāvaṁ vīmaṁsanto.",
  "tika-s0103t9:82_8": "Kicchatīti kilamati.",
  "tika-s0103t9:82_9": "Parāmasatīti parato āmasati.",
  "tika-s0103t9:82_10": "“Sīlena suddhi, vatena suddhī”ti gaṇhanto hi visuddhimaggaṁ atikkamitvā tassa parato āmasati nāma.",
  "tika-s0103t9:82_11": "Vīsativatthukā diṭṭhīti rūpādi-dhamme, paccekaṁ te vā nissitaṁ, tesaṁ vā nissayabhūtaṁ, sāmibhūtaṁ vā katvā parikappanavasena pavattiyā vīsativatthukā attadiṭṭhi vīsati.",
  "tika-s0103t9:82_12": "Vimatīti dhammesu sammā, micchā vā mananābhāvato saṁsayitaṭṭhena amati, appaṭipajjananti attho.",
  "tika-s0103t9:82_13": "Vipariyāsaggāhoti asuddhimagge “suddhimaggo”ti viparītaggāho.",
  "tika-s0103t9:83_0": "Cirapārivāsiyaṭṭhenāti ciraparivutthatāya purāṇabhāvena.",
  "tika-s0103t9:83_1": "Āsavanaṭṭhenāti sandanaṭṭhena, pavattanaṭṭhenāti attho.",
  "tika-s0103t9:83_2": "Savatīti pavattati.",
  "tika-s0103t9:83_3": "Avadhiattho ā-kāro, avadhi ca mariyādābhividhibhedato duvidho.",
  "tika-s0103t9:83_4": "Tattha mariyādo kiriyaṁ bahi katvā pavattati yathā “ā pāṭaliputtā vuṭṭho devo”ti.",
  "tika-s0103t9:83_5": "Abhividhi kiriyaṁ byāpetvā pavattati yathā “ā bhavaggā bhagavato yaso pavatto”ti.",
  "tika-s0103t9:83_6": "Abhividhiattho ayaṁ ā-kāro veditabbo.",
  "tika-s0103t9:84_0": "Katthaci dve āsavā āgatāti vinayapāḷiṁ sandhāyāha.",
  "tika-s0103t9:84_1": "Tattha hi “diṭṭhadhammikānaṁ āsavānaṁ saṁvarāya, samparāyikānaṁ āsavānaṁ paṭighātāyā”ti dvidhā āsavā āgatāti.",
  "tika-s0103t9:84_2": "Katthacīti tikanipāte āsavasutte, aññesu ca saḷāyatanasuttādīsu.",
  "tika-s0103t9:84_3": "Saḷāyatanasuttesupi hi “tayome āvuso āsavā kāmāsavo bhavāsavo avijjāsavo”ti tayo eva āgatāti.",
  "tika-s0103t9:84_4": "Nirayaṁ gamentīti nirayagāminīyā.",
  "tika-s0103t9:84_5": "Yasmā idha sāsavaṁ kusalākusalaṁ kammaṁ āsavapariyāyena desitaṁ, tasmā pañcagatisaṁvattanīyabhāvena āsavā āgatā.",
  "tika-s0103t9:84_6": "Imasmiṁ saṅgītisutte tayo āgatāti.",
  "tika-s0103t9:84_7": "Ettha yasmā aññesu ca ā bhavaggaṁ ā gotrabhuṁ pavattantesu mānādīsu vijjamānesu attattaniyādiggāhavasena, abhibyāpanamadakaraṇavasena āsavasadisatā ca etesaṁyeva, na aññesaṁ, tasmā etesveva āsava-saddo niruḷho daṭṭhabbo.",
  "tika-s0103t9:84_8": "Na cettha “diṭṭhāsavo nāgato”ti cintetabbaṁ bhavataṇhāya, bhavadiṭṭhiyāpi bhavāsavaggahaṇeneva gahitattā.",
  "tika-s0103t9:84_9": "Kāmāsavo nāma kāmanaṭṭhena, āsavanaṭṭhena ca.",
  "tika-s0103t9:84_10": "Vuttāyeva atthato ninnānākaraṇato.",
  "tika-s0103t9:85_0": "Kāme esati gavesati etāyāti kāmesanā, kāmānaṁ abhipatthanāvasena, pariyeṭṭhivasena, paribhuñjanavasena vā pavattarāgo.",
  "tika-s0103t9:85_1": "Bhavesanā pana bhavapatthanā, bhavābhiratibhavajjhosānavasena pavattarāgo.",
  "tika-s0103t9:85_2": "Diṭṭhigatikasammatassāti aññatitthiyehi parikappitassa, sambhāvitassa ca.",
  "tika-s0103t9:85_3": "Brahmacariyassāti tapopakkamassa.",
  "tika-s0103t9:85_4": "Tadekaṭṭhanti tāhi rāgadiṭṭhīhi sahajekaṭṭhaṁ.",
  "tika-s0103t9:85_5": "Kammanti akusalakammaṁ.",
  "tika-s0103t9:85_6": "Tampi hi kāmādike nibbattanādhiṭṭhānādivasena pavattaṁ “esatī”ti vuccati.",
  "tika-s0103t9:85_7": "Antaggāhikā diṭṭhīti nidassanamattametaṁ.",
  "tika-s0103t9:85_8": "Yā kāci pana micchādiṭṭhi tapopakkamahetukā brahmacariyesanā eva.",
  "tika-s0103t9:86_0": "Ākārasaṇṭhānanti visiṭṭhākārāvaṭṭhānaṁ kathaṁvidhanti hi kena pakārena saṇṭhitaṁ, samavaṭṭhitanti attho.",
  "tika-s0103t9:86_1": "Saddatthato pana vidahanaṁ visiṭṭhākārena avaṭṭhānaṁ vidhā, vidhīyati visadisākārena ṭhapīyatīti vidhā, koṭṭhāso.",
  "tika-s0103t9:86_2": "Vidahanato hīnādivasena vividhenākārena dahanato upadhāraṇato vidhā, mānova.",
  "tika-s0103t9:86_3": "Seyyasadisahīnānaṁ vasenāti seyyasadisahīnabhāvānaṁ yāthāvā’ yāthāvabhūtānaṁ vasena.",
  "tika-s0103t9:86_4": "Tayo mānā vuttā seyyasseva uppajjanakā.",
  "tika-s0103t9:86_5": "Esa nayo sadisahīnesupi.",
  "tika-s0103t9:86_6": "Tenāha “ayañhi māno”tiādi.",
  "tika-s0103t9:86_7": "Idāni yathāuddiṭṭhe navavidhepi māne vatthuvibhāgena dassetuṁ “tatthā”tiādi vuttaṁ.",
  "tika-s0103t9:86_8": "Rājūnañceva pabbajitānañca uppajjati kasmā?",
  "tika-s0103t9:86_9": "Te visesato attānaṁ seyyato dahantīti.",
  "tika-s0103t9:86_10": "Idāni tamatthaṁ vitthārato dassento “rājā hī”tiādimāha.",
  "tika-s0103t9:86_11": "Ko mayā sadiso atthīti ko-saddo paṭikkhepattho, añño sadiso natthīti adhippāyo.",
  "tika-s0103t9:86_12": "Etesaṁyevāti rājūnaṁ, pabbajitānañca.",
  "tika-s0103t9:86_13": "Uppajjati seṭṭhavatthukattā tassa.",
  "tika-s0103t9:86_14": "“Hīnohamasmī”ti mānepi eseva nayo.",
  "tika-s0103t9:87_0": "“Ko mayā sadiso añño rājapuriso atthī”ti vā “mayhaṁ aññehi saddhiṁ kiṁ nānākaraṇa”nti vā “amacco ti nāmāmeva…pe…",
  "tika-s0103t9:87_1": "nāmāha”nti vāti sadisassa seyyamānādīnaṁ tiṇṇaṁ pavattiākāradassanaṁ.",
  "tika-s0103t9:88_0": "Dāsādīnanti ādi-saddena bhatika kammakarādīnaṁ parādhīnavuttikānaṁ gahaṇaṁ.",
  "tika-s0103t9:88_1": "Ādi-saddena vā gahite eva “pukkusacaṇḍālādayopī”ti sayameva dasseti.",
  "tika-s0103t9:88_2": "Nanu ca māno nāmāyaṁ saṁpaggaharaso, so kathaṁ omāne sambhavatīti?",
  "tika-s0103t9:88_3": "Sopi avakaraṇamukhena vidhānavatthunā paggaṇhanavaseneva pavattatīti nāyaṁ virodho.",
  "tika-s0103t9:88_4": "Tenevāha “kiṁ dāso nāma ahanti ete māne karotī”ti.",
  "tika-s0103t9:88_5": "Tathā hissa yāthāvamānatā vuttā.",
  "tika-s0103t9:89_0": "Yāthāvamānā bhavanikanti viya, attadiṭṭhi viya ca na mahāsāvajjā, tasmā te na apāyagamanīyā.",
  "tika-s0103t9:89_1": "Yathābhūtavatthukatāya hi te yāthāvamānā.",
  "tika-s0103t9:89_2": "“Arahattamaggavajjhā”ti ca tassa anavasesappahāyitāya vuttaṁ.",
  "tika-s0103t9:89_3": "Dutiyatatiyamaggehi ca te yathākkamaṁ pahīyanti, ye oḷārikatarā, oḷārikatamā ca.",
  "tika-s0103t9:89_4": "Māno hi “ahaṁ asmī”ti pavattiyā uparimaggesu sammādiṭṭhiyā ujuvipaccanīko hutvā pahīyati.",
  "tika-s0103t9:89_5": "Ayāthāvamānā nāma ayathābhūtavatthukatāya, teneva te mahāsāvajjabhāvena paṭhamamaggavajjhā vuttā.",
  "tika-s0103t9:90_0": "Atati satataṁ gacchati pavattatīti addhā, kāloti āha “tayo addhāti tayo kālā”ti.",
  "tika-s0103t9:90_1": "Suttantapariyāyenāti bhaddekarattasuttādīsu āgatanayena.",
  "tika-s0103t9:90_2": "Tattha hi “yo cāvuso mano, ye ca dhammā, ubhayametaṁ paccuppannaṁ, tasmiṁ ce paccuppanne chandarāgapaṭibaddhaṁ hoti viññāṇaṁ, chandarāgapaṭibaddhattā viññāṇassa tadabhinandati, tadabhinandanto paccuppannesu dhammesu saṁhīratī”ti addhāpaccuppannaṁ sandhāya evaṁ vuttaṁ.",
  "tika-s0103t9:90_3": "Tenāha “paṭisandhito pubbe”tiādi.",
  "tika-s0103t9:90_4": "Tadantaranti tesaṁ cutipaṭisandhīnaṁ vemajjhaṁ paccuppanno addhā, yo pubbantāparantānaṁ vemajjhatāya “pubbantāparante kaṅkhati, pubbantāparante aññāṇa”nti evamādīsu “pubbantāparanto”ti ca vuccati.",
  "tika-s0103t9:90_5": "Bhaṅgo dhammo atītaṁsena saṅgahitoti āha “bhaṅgato uddhaṁ atīto addhā nāmā”ti.",
  "tika-s0103t9:90_6": "Tathā anuppanno dhammo anāgataṁsena saṅgahitoti āha “uppādato pubbe anāgato addhā nāmā”ti.",
  "tika-s0103t9:90_7": "Khaṇattayeti uppādo, ṭhiti, bhaṅgoti tīsu khaṇesu.",
  "tika-s0103t9:90_8": "Yadā hi dhammo hetupaccayassa samavāye uppajjati, yadā ca veti, iti dvīsupi khaṇesu ṭhitikkhaṇe viya paccuppannoti.",
  "tika-s0103t9:90_9": "Dhammānañhi pākabhāvūpādhikaṁ pattabbaṁ udayo, viddhaṁsabhāvūpādhikaṁ vayo, tadubhayavemajjhaṁ ṭhiti.",
  "tika-s0103t9:90_10": "Yadi evaṁ addhā nāmāyaṁ dhammo eva āpannoti?",
  "tika-s0103t9:90_11": "Na dhammo, dhammassa pana avatthābhedo, tañca upādāya loke kālasamaññāti dassetuṁ “atītādibhedo ca nāma aya”ntiādi vuttaṁ.",
  "tika-s0103t9:90_12": "Idhāti imasmiṁ loke.",
  "tika-s0103t9:90_13": "Teneva vohārenāti taṁ taṁ avatthāvisesaṁ upādāya dhammo “atīto anāgato paccuppanno”ti yena vohārena voharīyati, dhammappavattimattatāya hi paramatthato avijjamānopi kālo tasseva dhammassa pavattiavatthāvisesaṁ upādāya teneva vohārena “atīto addhā”tiādinā vutto.",
  "tika-s0103t9:91_0": "Anta-saddo loke pariyosāne, koṭiyaṁ niruḷhoti tadatthaṁ dassento “antoyeva anto”ti āha, koṭi antoti attho.",
  "tika-s0103t9:91_1": "Parabhāgoti pārimanto.",
  "tika-s0103t9:91_2": "Amati gacchati bhavappabandho niṭṭhānaṁ etthāti anto, koṭi.",
  "tika-s0103t9:91_3": "Amanaṁ niṭṭhānagamananti anto, osānaṁ.",
  "tika-s0103t9:91_4": "So pana “esevanto dukkhassā”ti vuttattā dukkhaṇṇavassa pārimantoti āha “parabhāgo”ti.",
  "tika-s0103t9:91_5": "Ammati paribhuyyati hīḷīyatīti anto, lāmako.",
  "tika-s0103t9:91_6": "Ammati bhāgaso ñāyatīti anto, aṁsoti āha “koṭṭhāso anto”ti.",
  "tika-s0103t9:91_7": "Santo paramatthato vijjamāno kāyo dhammasamūhoti sakkāyo, khandhā, te pana ariyasaccabhūtā idhādhippetāti vuttaṁ “pañcupādānakkhandhā”ti.",
  "tika-s0103t9:91_8": "Purimataṇhāti yesaṁ nibbattikā, tannibbattito pageva siddhā taṇhā.",
  "tika-s0103t9:91_9": "Appavattibhūtanti nappavattati tadubhayaṁ etthāti tesaṁ appavattiṭṭhānabhūtaṁ.",
  "tika-s0103t9:91_10": "Yadi “sakkāyo anto”tiādinā aññamaññaṁ vibhattitāya dukkhasaccādayo gahitā, atha kasmā maggo na gahitoti āha “maggo panā”tiādi.",
  "tika-s0103t9:91_11": "Tattha upāyattāti upāyabhāvato, sampāpakahetubhāvatoti attho.",
  "tika-s0103t9:92_0": "Yadi pana hetumantaggahaṇeneva hetu gahito hoti, nanu evaṁ sakkāyaggahaṇeneva tassa hetubhūto sakkāyasamudayo gahito hotīti?",
  "tika-s0103t9:92_1": "Tassa gahaṇe saṅkhataduko viya, sappaccayaduko viya ca dukovāyaṁ āpajjati, na tiko.",
  "tika-s0103t9:92_2": "Yathā pana sakkāyaṁ gahetvā sakkāyasamudayopi gahito, evaṁ sakkāyanirodhaṁ gahetvā sakkāyanirodhupāyo gayheyya, evaṁ sati catukko ayaṁ āpajjeyya, na tiko, tasmā hetumantaggahaṇena hetuggahaṇaṁ na cintetabbaṁ.",
  "tika-s0103t9:92_3": "Ayaṁ panettha adhippāyo yutto siyā –",
  "tika-s0103t9:92_4": "idha sakkāyasakkāyasamudayā anādikālikā, asati maggabhāvanāyaṁ paccayānuparamena apariyantā ca, nibbānaṁ pana appaccayattā attano niccatāya eva sabbadābhāvīti anādikāliko, apariyanto ca.",
  "tika-s0103t9:92_5": "Iti imāni tīṇi saccāni mahāthero imāya sabhāgatāya “tayo antā”ti tikaṁ katvā dasseti.",
  "tika-s0103t9:92_6": "Ariyamaggo pana kadāci karahaci labbhamāno na tathāti tassa ativiya dullabhapātubhāvataṁ dīpetuṁ tikato bahikatoti ayamettha attanomati.",
  "tika-s0103t9:93_0": "Dukkhatāti dukkhabhāvo, dukkhaṁyeva vā yathā devo eva devatā.",
  "tika-s0103t9:93_1": "Dukkha-saddo cāyaṁ adukkhasabhāvesupi sukhupekkhāsu kañci aniṭṭhatāvisesaṁ upādāya pavattatīti tato nivattento sabhāvadukkhavācinā ekena dukkha-saddena visesetvā “dukkhadukkhatā”ti āha.",
  "tika-s0103t9:93_2": "Bhavati hi ekantato taṁsabhāvepi atthe aññassa dhammassa yena kenaci sadisatālesena byabhicārāsaṅkāti visesitabbatā yathā “rūparūpaṁ tilatela”nti ca.",
  "tika-s0103t9:93_3": "Saṅkhārabhāvenāti saṅkhatabhāvena.",
  "tika-s0103t9:93_4": "Paccayehi saṅkharīyantīti saṅkhārā, adukkhamasukhavedanā.",
  "tika-s0103t9:93_5": "Saṅkhariyamānattā eva hi asārakatāya paridubbalabhāvena bhaṅgabhaṅgābhimukhakkhaṇesu viya attalābhakkhaṇepi vibādhappattā eva hutvā saṅkhārā pavattantīti āha “saṅkhatattā uppādajarābhaṅgapīḷitā”ti.",
  "tika-s0103t9:93_6": "Tasmāti yathāvuttakāraṇato.",
  "tika-s0103t9:93_7": "Aññadukkhasabhāvavirahatoti dukkhadukkhatāvipariṇāmadukkhatāsaṅkhātassa aññassa dukkhasabhāvassa abhāvato.",
  "tika-s0103t9:93_8": "Vipariṇāmeti pariṇāme, vigameti attho.",
  "tika-s0103t9:93_9": "Tenāha papañcasūdaniyaṁ “vipariṇāmadukkhāti natthibhāvo dukkha”nti.",
  "tika-s0103t9:93_10": "Apariññātavatthukānañhi sukhavedanuparamo dukkhato upaṭṭhāti, svāyamattho piyavippayogena dīpetabbo.",
  "tika-s0103t9:93_11": "Tenāha “sukhassa hī”tiādi.",
  "tika-s0103t9:93_12": "Pubbe vuttanayo padesanissito vedanāvisesamattavisayattāti anavasesato saṅkhāradukkhataṁ dassetuṁ “apicā”ti dutiyanayo vutto.",
  "tika-s0103t9:93_13": "Nanu ca “sabbe saṅkhārā dukkhā”ti vacanato sukhadukkhavedanānampi saṅkhāradukkhatā āpannāti ?",
  "tika-s0103t9:93_14": "Saccametaṁ, sā pana sāmaññajotanāapavādabhūtena itaradukkhatāvacanena nivattīyatīti nāyaṁ virodho.",
  "tika-s0103t9:93_15": "Tenevāha “ṭhapetvā dukkhavedanaṁ sukhavedanañcā”ti.",
  "tika-s0103t9:94_0": "Micchāsabhāvoti “hitasukhāvaho me bhavissatī”ti evaṁ āsīsitopi tathā abhāvato, asubhādīsuyeva “subha”ntiādiviparītappavattito ca micchāsabhāvo, musāsabhāvoti attho.",
  "tika-s0103t9:94_1": "Mātughātakādīsu pavattamānāpi hi hitasukhaṁ icchantāva pavattantīti te dhammā “hitasukhāvahā me bhavissantī”ti āsīsitā honti.",
  "tika-s0103t9:94_2": "Tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu pavatti hotīti te dhammā asubhādīsu subhādiviparītappavattikā honti.",
  "tika-s0103t9:94_3": "Vipākadāne sati khandhabhedānantarameva vipākadānato niyato, micchatto ca so niyato cāti micchattaniyato.",
  "tika-s0103t9:94_4": "Anekesu ānantariyesu katesu yaṁ tattha balavaṁ, taṁ vipaccati, na itarānīti ekantavipākajanakatāya niyatatā na sakkā vattunti “vipākadāne satī”ti vuttaṁ.",
  "tika-s0103t9:94_5": "Khandhabhedānantaranti cutianantaranti attho.",
  "tika-s0103t9:94_6": "Cuti hi maraṇaniddese “khandhānaṁ bhedo”ti vuttā, etena vacanena sati phaladāne cutianantaro eva etesaṁ phalakālo, na aññoti phalakālaniyamena niyatatā vuttā hoti, na phaladānaniyamenāti niyataphalakālānaṁ aññesampi upapajjavedanīyānaṁ, diṭṭhadhammavedanīyānampi niyatatā āpajjati, tasmā vipākadhammadhammānaṁ paccayantaravikalatādīhi avipaccamānānampi attano sabhāvena vipākadhammatā viya balavatā ānantariyena vipāke dinne avipaccamānānampi ānantariyānaṁ phaladāne niyatasabhāvā, ānantariyasabhāvā ca pavattīti attano sabhāvena phaladānaniyameneva niyatatā, ānantariyatā ca veditabbā.",
  "tika-s0103t9:94_7": "Avassañca niyatasabhāvā, ānantariyasabhāvā ca tesaṁ pavattīti sampaṭicchitabbametaṁ aññassa balavato ānantariyassa abhāve cutianantaraṁ ekantena phaladānato.",
  "tika-s0103t9:95_0": "Nanu evaṁ aññesampi upapajjavedanīyānaṁ aññasmiṁ vipākadāyake asati cutianantarameva ekantena phaladānato ānantariyasabhāvā, niyatasabhāvā ca pavatti āpajjatīti?",
  "tika-s0103t9:95_1": "Nāpajjati asamānajātikena cetopaṇidhivasena, upaghātakena ca nivattetabbavipākattā anantarekantaphaladāyakattābhāvā, na pana ānantariyānaṁ paṭhamajjhānādīnaṁ dutiyajjhānādīni viya asamānajātikaṁ phalanivattakaṁ atthi sabbānantariyānaṁ avīciphalattā, na ca heṭṭhūpapattiṁ icchato sīlavato cetopaṇidhi viya uparūpapattijanakakammabalaṁ ānantariyabalaṁ nivattetuṁ samattho cetopaṇidhi atthi anicchantasseva avīcipātanato, na ca ānantariyupaghātakaṁ kiñci kammaṁ atthi.",
  "tika-s0103t9:95_2": "Tasmā tesaṁyeva anantarekantavipākajanakasabhāvā pavattīti.",
  "tika-s0103t9:95_3": "Anekāni ca ānantariyāni katāni ekante vipāke niyatattā uparatāvipaccanasabhāvāsaṅkattā nicchitāni sabhāvato niyatāneva.",
  "tika-s0103t9:95_4": "Cutianantaraṁ pana phalaṁ anantaraṁ nāma, tasmiṁ anantare niyuttāni, tannibbattanena anantarakaraṇasīlāni anantarapayojanāni cāti sabhāvato ānantariyāneva ca honti.",
  "tika-s0103t9:95_5": "Tesu pana samānasabhāvesu ekena vipāke dinne itarāni attanā kātabbakiccassa teneva katattā na dutiyaṁ tatiyañca paṭisandhiṁ karonti, na samatthatāvighātattāti natthi tesaṁ niyatānantariyatānivattīti.",
  "tika-s0103t9:95_6": "Na hi samānasabhāvaṁ samānasabhāvassa samatthataṁ vihanatīti.",
  "tika-s0103t9:95_7": "Ekassa pana aññānipi upatthambhakāni hontīti daṭṭhabbānīti.",
  "tika-s0103t9:95_8": "Sammāsabhāveti saccasabhāve.",
  "tika-s0103t9:95_9": "Niyato ekantiko anantarameva phaladānenāti sammattaniyamato.Na niyatoti ubhayathāpi na niyato.",
  "tika-s0103t9:95_10": "Avasesānaṁ dhammānanti kilesānantariyakammaniyyānikadhammehi aññesaṁ dhammānaṁ.",
  "tika-s0103t9:96_0": "Tamandhakāroti tamo andhakāroti padavibhāgo.",
  "tika-s0103t9:96_1": "Avijjā tamo nāma ārammaṇassa chādanaṭṭhena.",
  "tika-s0103t9:96_2": "Tenevāha “tamo vihato, āloko uppanno, tamokkhandho padālito”ti ca ādi.",
  "tika-s0103t9:96_3": "Avijjāsīsena vicikicchā vuttā mahatā sammohena sabbakālaṁ aviyujjanato.",
  "tika-s0103t9:96_4": "Āgammāti patvā.",
  "tika-s0103t9:96_5": "Kaṅkhatīti “ahosiṁ nu kho ahaṁ atītamaddhāna”ntiādinā kaṅkhaṁ uppādeti saṁsayaṁ āpajjati.",
  "tika-s0103t9:96_6": "Adhimuccituṁ na sakkotīti pasādādhimokkhavasena adhimuccituṁ na sakkoti.",
  "tika-s0103t9:96_7": "Tenāha “na sampasīdatī”ti.",
  "tika-s0103t9:96_8": "Yāvattakañhi yasmiṁ vatthusmiṁ vicikicchā na vigacchati, tāva tattha saddhādhimokkho anavasarova.",
  "tika-s0103t9:96_9": "Na kevalaṁ saddhādhimokkho, nicchayādhimokkhopi tattha na patiṭṭhahati eva.",
  "tika-s0103t9:97_0": "Na rakkhitabbānīti “imāni mayā rakkhitabbānī”ti evaṁ katthaci rakkhākiccaṁ natthi parato rakkhitabbasseva abhāvato.",
  "tika-s0103t9:97_1": "Satiyā eva rakkhitānīti muṭṭhassaccassa bodhimūle eva savāsanaṁ samucchinnattā satiyā rakkhitabbāni nāma sabbadāpi rakkhitāni eva.",
  "tika-s0103t9:97_2": "Natthi tathāgatassa kāyaduccaritanti tathāgatassa kāyaduccaritaṁ nāma nattheva, yato suparisuddho kāyasamācāro bhagavato.",
  "tika-s0103t9:97_3": "No aparisuddhā, parisuddhā eva aparisuddhihetūnaṁ kilesānaṁ pahīnattā.",
  "tika-s0103t9:97_4": "Tathāpi vinaye apakataññutāvasena siyā tesaṁ apārisuddhileso, na bhagavatoti dassetuṁ “na panā”tiādi vuttaṁ.",
  "tika-s0103t9:97_5": "Tattha vihārakāraṁ āpattinti ekavacanavasena “āpattiyo”ti ettha āpatti-saddaṁ ānetvā yojetabbaṁ.",
  "tika-s0103t9:97_6": "Abhidheyyānurūpañhi liṅgavacanāni honti.",
  "tika-s0103t9:97_7": "Esa nayo sesesupi.",
  "tika-s0103t9:97_8": "“Manodvāre”ti idaṁ tassā āpattiyā akiriyasamuṭṭhānatāya vuttaṁ.",
  "tika-s0103t9:97_9": "Na hi manodvāre paññattā āpatti atthīti.",
  "tika-s0103t9:97_10": "Saupārambhavasenāti savattabbatāvasena, na pana duccaritalakkhaṇāpattivasena, yato naṁ bhagavā paṭikkhipati.",
  "tika-s0103t9:97_11": "Yathā āyasmato mahākappinassāpi “gaccheyyaṁ vāhaṁ uposathaṁ, na vā gaccheyyaṁ.",
  "tika-s0103t9:97_12": "Gaccheyyaṁ vāhaṁ saṅghakammaṁ, na vā gaccheyya”nti parivitakkitaṁ.",
  "tika-s0103t9:97_13": "Manoduccaritanti manodvārikaṁ appasatthaṁ caritaṁ.",
  "tika-s0103t9:97_14": "Satthārā appasatthatāya hi taṁ duccaritaṁ nāma jātaṁ, na sabhāvato.",
  "tika-s0103t9:98_0": "Yasmā mahākāruṇiko bhagavā sadevakassa lokassa hitasukhāya eva paṭipajjamāno accantavivekajjhāsayatāya tabbidhuraṁ dhammasenāpatino cittuppādaṁ paṭikkhipanto “na kho te…pe…",
  "tika-s0103t9:98_1": "uppādetabba”nti avoca, tasmā so therassa cittuppādo bhagavato na pāsaṁsoti katvā manoduccaritaṁ nāma jāto, tassa ca paṭikkhepo upārambhoti āha “tasmiṁ manoduccarite upārambhaṁ āropento”ti.",
  "tika-s0103t9:98_2": "Bhagavato pana ettakampi natthi, yato pavāraṇāsutte “handa dāni, bhikkhave, pavāremi vo, na ca me kiñci garahatha kāyikaṁ vā vācasikaṁ vā”ti vutto bhikkhusaṅgho “na kho mayaṁ bhante bhagavato kiñci garahāma kāyikaṁ vā vācasikaṁ vā”ti satthu parisuddhakāyasamācārādikaṁ sirasā sampaṭicchi.",
  "tika-s0103t9:98_3": "Ayañhi lokanāthassa duccaritābhāvo bodhisattabhūmiyampi cariyācirānugato ahosi, pageva buddhabhūmiyanti dassento “anacchariyañceta”ntiādimāha.",
  "tika-s0103t9:99_0": "Buddhānaṁyeva dhammā guṇā, na aññesanti buddhadhammā.",
  "tika-s0103t9:99_1": "Tathā hi te buddhānaṁ āveṇikadhammāti vuccanti.",
  "tika-s0103t9:99_2": "Tattha “natthi tathāgatassa kāyaduccarita”ntiādinā kāyavacīmanoduccaritābhāvavacanaṁ yathādhikāraṁ kāyakammādīnaṁ ñāṇānuparivattitāya laddhaguṇakittanaṁ, na āveṇikadhammantaradassanaṁ.",
  "tika-s0103t9:99_3": "Sabbasmiñhi kāyakammādike ñāṇānuparivattini kuto kāyaduccaritādīnaṁ sambhavo.",
  "tika-s0103t9:99_4": "“Buddhassa appaṭihatañāṇa”ntiādinā vuttāni sabbaññutaññāṇato visuṁyeva tīṇi ñāṇāni catuyonipañcagatiparicchedakañāṇāni viyā”ti vadanti.",
  "tika-s0103t9:99_5": "Ekaṁyeva hutvā tīsu kālesu appaṭihatañāṇaṁ nāma sabbaññutaññāṇameva.",
  "tika-s0103t9:99_6": "Natthi chandassa hānīti sattesu hitachandassa hāni natthi.",
  "tika-s0103t9:99_7": "Natthi vīriyassahānīti khemapavivekavitakkānugatassa vīriyassa hāni natthi.",
  "tika-s0103t9:99_8": "“Natthi davāti khiḍḍādhippāyena kiriyā natthi.",
  "tika-s0103t9:99_9": "Natthi ravāti sahasā kiriyā natthī”ti vadanti, sahasā pana kiriyā davā “aññaṁ karissāmī”ti aññakaraṇaṁ ravā.",
  "tika-s0103t9:99_10": "Khalitanti virajjhanaṁ ñāṇena apphuṭaṁ.",
  "tika-s0103t9:99_11": "Sahasāti vegāyitattaṁ turitakiriyā.",
  "tika-s0103t9:99_12": "Abyāvaṭo manoti niratthako cittasamudācāro.",
  "tika-s0103t9:99_13": "Akusalacittanti aññāṇupekkhamāha, ayañca dīghabhāṇakānaṁ pāṭho ākulo viya.",
  "tika-s0103t9:99_14": "Ayaṁ pana pāṭho anākulo –",
  "tika-s0103t9:100_0": "Atītaṁse buddhassa bhagavato appaṭihatañāṇaṁ, anāgataṁse, paccuppannaṁse.",
  "tika-s0103t9:100_1": "Imehi tīhi dhammehi samannāgatassa buddhassa bhagavato sabbaṁ kāyakammaṁ ñāṇapubbaṅgamaṁ ñāṇānuparivatti, sabbaṁ vacīkammaṁ, sabbaṁ manokammaṁ.",
  "tika-s0103t9:100_2": "Imehi chahi dhammehi samannāgatassa buddhassa bhagavato natthi chandassa hāni, natthi dhammadesanāya, natthi vīriyassa, natthi samādhissa, natthi paññāya, natthi vimuttiyā.",
  "tika-s0103t9:100_3": "Imehi dvādasahi dhammehi samannāgatassa buddhassa bhagavato natthi davā, natthi ravā, natthi apphuṭaṁ, natthi vegāyitattaṁ, natthi abyāvaṭamano, natthi appaṭisaṅkhānupekkhāti.",
  "tika-s0103t9:101_0": "Tattha appaṭisaṅkhānupekkhāti aññāṇupekkhā.",
  "tika-s0103t9:101_1": "Sesaṁ vuttanayameva.",
  "tika-s0103t9:101_2": "Ettha ca tathāgatassa ājīvapārisuddhiṁ kāyavacīmanosamācārapārisuddhiyāva saṅgahetvā samācārattayavasena mahātherena tiko desito.",
  "tika-s0103t9:102_0": "Kiñcanāti kiñcikkhā.",
  "tika-s0103t9:102_1": "Ime pana rāgādayo palibundhanaṭṭhena kiñcanā viyāti kiñcanā.",
  "tika-s0103t9:102_2": "Tenāha “kiñcanāti palibodhā”ti.",
  "tika-s0103t9:103_0": "Anudahanaṭṭhenāti anu anu dahanaṭṭhena.",
  "tika-s0103t9:103_1": "Rāgādayo arūpadhammā ittarakkhaṇā kathaṁ anudahantīti āsaṅkaṁ nivattetuṁ “tattha vatthūnī”ti vuttaṁ, daṭṭhabbānīti vacanaseso.",
  "tika-s0103t9:103_2": "Tatthāti tasmiṁ rāgādīnaṁ anudahanaṭṭhe.",
  "tika-s0103t9:103_3": "Vatthūnīti sāsane, loke ca pākaṭattā paccakkhabhūtāni kāraṇāni.",
  "tika-s0103t9:103_4": "Rāgouppanno tikhiṇakaro hutvā.",
  "tika-s0103t9:103_5": "Tasmā taṁsamuṭṭhānā tejodhātu ativiya tikhiṇabhāvena saddhiṁ attanā sahajātadhammehi hadayappadesaṁ jhāpesi yathā taṁ bāhirā tejodhātu sanissayaṁ.",
  "tika-s0103t9:103_6": "Tena sā bhikkhunī supato viya byādhi jhāyitvā matā.",
  "tika-s0103t9:103_7": "Tenāha “teneva jhāyitvā kālamakāsī”ti.",
  "tika-s0103t9:103_8": "Dosassa nissayānaṁ dahanatā pākaṭā evāti itaraṁ dassetuṁ “mohavasena hī”tiādi vuttaṁ.",
  "tika-s0103t9:103_9": "Ativattitvāti atikkamitvā.",
  "tika-s0103t9:104_0": "Kāmaṁ āhuneyyaggiādayo tayo aggī brāhmaṇehi icchitā santi, te pana tehi icchitamattā, na sattānaṁ tādisā atthasādhakā.",
  "tika-s0103t9:104_1": "Ye pana sattānaṁ atthasādhakā, te dassetuṁ “āhunaṁ vuccatī”tiādi vuttaṁ.",
  "tika-s0103t9:104_2": "Tattha ādarena hunanaṁ pūjanaṁ āhunanti sakkāro “āhuna”nti vuccati, taṁ āhunaṁ arahanti.",
  "tika-s0103t9:104_3": "Tenāha bhagavā “āhuneyyāti bhikkhave mātāpitūnametaṁ adhivacana”nti.",
  "tika-s0103t9:104_4": "Yadaggena ca te puttānaṁ bahukāratāya āhuneyyāti tesu sammāpaṭipatti nesaṁ hitasukhāvahā, tadaggena tesu micchāpaṭipatti ahitadukkhāvahāti āha “tesu…pe…",
  "tika-s0103t9:104_5": "nibbattantī”ti.",
  "tika-s0103t9:104_6": "Svāyamatthoti yo mātāpitūnaṁ attano upari vippaṭipannānaṁ puttānaṁ anudahanassa paccayabhāvena anudahanaṭṭho, so ayamattho.",
  "tika-s0103t9:104_7": "Mittavindakavatthunāti mittavindakassa nāma mātari vippaṭipannassa purisassa tāya eva vippaṭipattiyā cirataraṁ kālaṁ āpāyikadukkhānubhavanadīpanena vatthunā veditabbo.",
  "tika-s0103t9:105_0": "Idāni tamatthaṁ kassapassa bhagavato kāle pavattaṁ vibhāvetuṁ “mittavindako hī”tiādi vuttaṁ.",
  "tika-s0103t9:105_1": "Dhanalobhena, na dhammacchandenāti adhippāyo.",
  "tika-s0103t9:105_2": "Akutobhayaṁ kenaci anuṭṭhāpanīyatāya.",
  "tika-s0103t9:105_3": "Nivāresi samuddapayātā nāma bahvantarāyāti adhippāyena.",
  "tika-s0103t9:105_4": "Antaraṁ katvāti atikkamanavasena dvinnaṁ pādānaṁ antare katvā.",
  "tika-s0103t9:106_0": "Nāvā aṭṭhāsi tassa pāpakammabalena vātassa avāyanato.",
  "tika-s0103t9:106_1": "Ekadivasaṁ rakkhitauposathakammānubhāvena sampattiṁ anubhavanto.",
  "tika-s0103t9:106_2": "Yathā purimāhi parato mā agamāsīti vutto, evaṁ aparāparāhipīti āha “tāhi ‘parato parato mā agamāsī’ti vuccamāno”ti.",
  "tika-s0103t9:106_3": "Khuracakkadharanti khuradhārūpamacakkadharaṁ ekaṁ purisaṁ.",
  "tika-s0103t9:106_4": "Upaṭṭhāsi pāpakammassa balena.",
  "tika-s0103t9:107_0": "Catubbhīti catūhi accharāsadisīhi vimānapetīhi, sampattiṁ anubhavitvāti vacanaseso.",
  "tika-s0103t9:107_1": "Aṭṭhajjhagamāti rūpādikāmaguṇehi tato visiṭṭhatarā aṭṭha vimānapetiyo adhigacchi.",
  "tika-s0103t9:107_2": "Atricchanti atricchāsaṅkhātena atilobhena samannāgatattā atra atra kāmaguṇe icchanto.",
  "tika-s0103t9:107_3": "Cakkanti khuracakkaṁ.",
  "tika-s0103t9:107_4": "Āsadoti anatthāvahabhāvena āsādeti.",
  "tika-s0103t9:108_0": "Soti gehasāmiko bhattā. Purimanayenevāti anudahanassa paccayatāya.",
  "tika-s0103t9:109_0": "Aticārinīti sāmikaṁ atikkamitvā cārinī micchācārinī.",
  "tika-s0103t9:109_1": "Rattiṁ dukkhanti attano pāpakammānubhāvasamupaṭṭhitena sunakhena khāditabbatādukkhaṁ.",
  "tika-s0103t9:109_2": "Vañcetvāti taṁ ajānāpetvāva kāraṇaṭṭhānagamanaṁ sandhāya vuttaṁ.",
  "tika-s0103t9:109_3": "Paṭapaṭantīti paṭapaṭā katvā.",
  "tika-s0103t9:109_4": "Anuravadassanañhetaṁ.",
  "tika-s0103t9:109_5": "Muṭṭhiyogo kirāyaṁ tassa sunakhantaradhānassa, yadidaṁ kheḷapiṇḍaṁ bhūmiyaṁ niṭṭhubhitvā pādena ghaṁsanaṁ.",
  "tika-s0103t9:109_6": "Tena vuttaṁ “so tathā akāsi.Sunakhā antaradhāyiṁsū”ti.",
  "tika-s0103t9:110_0": "Dakkhiṇāticattāro paccayā diyyamānā dakkhanti etehi hitasukhānīti.",
  "tika-s0103t9:110_1": "Taṁ dakkhiṇaṁ arahatīti dakkhiṇeyyo, bhikkhusaṅgho.",
  "tika-s0103t9:110_2": "Revatīvatthu vimānavatthupetavatthūsu tesaṁ aṭṭhakathāyañca āgatanayena veditabbaṁ.",
  "tika-s0103t9:111_0": "“Tividhena rūpasaṅgaho”ti ettha nanu saṅgaho ekavidhova, so kasmā “catubbidho”ti vuttoti?",
  "tika-s0103t9:111_1": "“Saṅgaho”ti atthaṁ avatvā aniddhāritatthassa saddasseva vuttattā.",
  "tika-s0103t9:111_2": "“Tividhena rūpasaṅgaho”tiādīsu padesu saṅgaha-saddo tāva attano atthavasena catubbidhoti ayañhettha attho.",
  "tika-s0103t9:111_3": "Atthopi vā aniddhāritaviseso sāmaññena gahetabbataṁ patto “tividhena rūpasaṅgaho”tiādīsu “saṅgaho”ti vuttoti na koci doso.",
  "tika-s0103t9:111_4": "Niddhārite hi visese tassa ekavidhatā siyā, na tato pubbeti.",
  "tika-s0103t9:111_5": "“Jātisaṅgaho”ti vuttepi jāti-saddassa sāpekkhasaddattā attano jātiyā saṅgahoti ayamattho viññāyateva sambandhārahassa aññassa avuttattā yathā “mātāpitu upaṭṭhāna”nti.",
  "tika-s0103t9:111_6": "Aṭṭhakathāyaṁ pana yathādhippetamatthaṁ aparipuṇṇaṁ katvā dassetuṁ “jātisaṅgaho” icceva vuttaṁ.",
  "tika-s0103t9:111_7": "Samānajātikānaṁ saṅgaho, samānajātiyā vā saṅgaho sajātisaṅgaho.",
  "tika-s0103t9:111_8": "Sañjāyati etthāti sañjāti, sañjātiyā saṅgaho sañjātisaṅgaho, sañjātidesena saṅgahoti attho.",
  "tika-s0103t9:111_9": "Kiriyāya evarūpāya saṅgaho kiriyāsaṅgaho.",
  "tika-s0103t9:111_10": "Rūpakkhandhagaṇananti “rūpakkhandho”ti gaṇanaṁ saṅkhyaṁ gacchati ruppanasabhāvattā.",
  "tika-s0103t9:111_11": "Tīhi koṭṭhāsehi rūpagaṇanāti vakkhamānehi tīhi bhāgehi rūpassa saṅgaho, gaṇetabbatāti attho.",
  "tika-s0103t9:112_0": "Rūpāyatanaṁ nipassati paccakkhato vijānātīti nidassanaṁ, cakkhuviññāṇaṁ, nidassatīti vā nidassanaṁ, daṭṭhabbabhāvo, cakkhuviññāṇassa gocarabhāvo, tassa ca rūpāyatanato anaññattepi aññehi dhammehi rūpāyatanaṁ visesetuṁ aññaṁ viya katvā “saha nidassanenāti sanidassana”nti evamettha attho veditabbo.",
  "tika-s0103t9:112_1": "Dhammasabhāvasāmaññena hi ekībhūtesu dhammesu yo nānattakaro sabhāvo, so añño viya katvā upacarituṁ yutto.",
  "tika-s0103t9:112_2": "Evañhi atthavisesāvabodho hotīti.",
  "tika-s0103t9:112_3": "Cakkhupaṭihananasamatthatoti cakkhuno ghaṭṭanasamatthatāya.",
  "tika-s0103t9:112_4": "Ghaṭṭanaṁ viya ca ghaṭṭanaṁ daṭṭhabbaṁ.",
  "tika-s0103t9:112_5": "Dutiyena atthavikappena daṭṭhabbabhāvasaṅkhātaṁ nāssa nidassananti anidassananti yojanā.",
  "tika-s0103t9:112_6": "Ettha ca dasannaṁ āyatanānaṁ yathārahaṁ sayaṁ, nissayavasena ca sampattānaṁ, asampattānañca paṭimukhabhāvo aññamaññapatanaṁ paṭihananaṁ, yena byāpārādivikārapaccayantarasannidhāne cakkhādīnaṁ visayesu vikāruppatti.",
  "tika-s0103t9:112_7": "Tattha byāpāro cakkhādīnaṁ savisayesu āvicchannaṁ, rūpādīnaṁ iṭṭhāniṭṭhatā, tattha ca cittassa ābhujananti ime ādisaddasaṅgahitā.",
  "tika-s0103t9:112_8": "Tehi vikārappattiyā paccayantarabyāpārato aññanti katvā anuggahūpaghāto vikāro.",
  "tika-s0103t9:112_9": "Upanissayo pana appadhānassa paccayo idha gahito.",
  "tika-s0103t9:112_10": "Kāraṇakāraṇampi kāraṇamevāti gayhamāne siyā tassāpi saṅgahoti.",
  "tika-s0103t9:112_11": "Vuttappakāranti “cakkhuviññāṇasaṅkhāta”nti vuttappakāraṁ.",
  "tika-s0103t9:112_12": "Nāssa paṭighoti etthāpi “vuttappakāra”nti ānetvā sambandho.",
  "tika-s0103t9:112_13": "Avasesaṁ soḷasavidhaṁ sukhumarūpaṁ.",
  "tika-s0103t9:113_0": "Saṅkharontīti sampiṇḍenti.",
  "tika-s0103t9:113_1": "Cetanā hi āyūhanarasatāya yathā sampayuttadhamme yathāsakaṁ kiccesu saṁvidahantī viya abhisandahantī vattamānā teneva kiccavisesena te sampiṇḍentī viya hoti, evaṁ attano vipākadhammepi paccayasamavāye saṅkharontī sampiṇḍentī viya hoti.",
  "tika-s0103t9:113_2": "Tenāha “sahajāta…pe…",
  "tika-s0103t9:113_3": "rāsī karontī”ti.",
  "tika-s0103t9:113_4": "Abhisaṅkharotīti abhivisiṭṭhaṁ katvā saṅkharoti.",
  "tika-s0103t9:113_5": "Puññābhisaṅkhāro hi attano phalaṁ itarassa phalato ativiya visiṭṭhaṁ bhinnaṁ katvā saṅkharoti paccayato, sabhāvato, pavattiākārato ca sayaṁ itarehi visiṭṭhasabhāvattā.",
  "tika-s0103t9:113_6": "Esa nayo itarehipi.",
  "tika-s0103t9:113_7": "Pujjabhavaphalanibbattanato, attano santānassa punanato ca puñño.",
  "tika-s0103t9:114_0": "Mahācittacetanānanti asaṅkhyeyyāyunipphādanādimahānubhāvatāya mahācittesu pavattacetanānaṁ.",
  "tika-s0103t9:114_1": "Aṭṭheva cetanā honti, yā kāmāvacarā kusalā.",
  "tika-s0103t9:114_2": "“Terasapī”ti kasmā vuttaṁ, nanu “navā”ti vattabbaṁ.",
  "tika-s0103t9:114_3": "Na hi bhāvanā ñāṇarahitā yuttāti anuyogaṁ sandhāyāha “yathā hī”tiādi.",
  "tika-s0103t9:114_4": "Kasiṇaparikammaṁ karontassāti kasiṇesu jhānaparikammaṁ karontassa.",
  "tika-s0103t9:114_5": "“Pathavī pathavī”tiādi bhāvanā hi kasiṇaparikammaṁ.",
  "tika-s0103t9:114_6": "Tassa hi parikammassa supaguṇabhāvato anuyuttassa tattha ādarākaraṇena siyā ñāṇarahitacittaṁ.",
  "tika-s0103t9:114_7": "Jhānapaccavekkhaṇāyapi eseva nayo.",
  "tika-s0103t9:114_8": "Keci maṇḍalakaraṇampi bhāvanaṁ bhajāpenti.",
  "tika-s0103t9:115_0": "Dānavasena pavattacittacetasikadhammā dānaṁ, tattha byāpārabhūtā āyūhanacetanā dānaṁ ārabbha, dānañca adhikicca uppajjatīti vuttā.",
  "tika-s0103t9:115_1": "Evaṁ itaresupi.",
  "tika-s0103t9:115_2": "Ayaṁ saṅkhepadesanāti ayaṁ puññābhisaṅkhāre saṅkhepato atthadesanā, atthavaṇṇanāti attho.",
  "tika-s0103t9:116_0": "Somanassacittenāti anumodanāpavattidassanamattametaṁ daṭṭhabbaṁ.",
  "tika-s0103t9:116_1": "Upekkhāsahagatenāpi hi anussarati evāti.",
  "tika-s0103t9:116_2": "Kāmaṁ niccasīlaṁ, uposathasīlaṁ, niyamasīlampi sīlameva, paripuṇṇaṁ pana sabbaṅgasampannaṁ sīlaṁ dassetuṁ “sīlapūraṇatthāyā”tiādi vuttaṁ.",
  "tika-s0103t9:116_3": "Nayadassanaṁ vā etaṁ, tasmā “niccasīlaṁ, uposathasīlaṁ, niyamasīlaṁ samādiyissāmī”ti vihāraṁ gacchantassa, samādiyitvā samādinnasīle ca tasmiṁ, “sādhu suṭṭhū”ti āvajjantassa, taṁ sīlaṁ sodhentassa ca pavattā cetanā sīlamayāti evamettha yojanā veditabbā.",
  "tika-s0103t9:117_0": "Pubbe samathavasena bhāvanānayo gahitoti idāni sammasananayena taṁ dassetuṁ “paṭisambhidāyaṁ vuttenā”tiādi vuttaṁ.",
  "tika-s0103t9:117_1": "Tattha aniccatoti aniccabhāvato.",
  "tika-s0103t9:117_2": "Dukkhato, anattatoti etthāpi eseva nayo.",
  "tika-s0103t9:118_0": "Tattha ye pañcupādānakkhandhā nāmarūpabhāvena pariggahitā, te yasmā dvārārammaṇehi saddhiṁ dvārappavattadhammavasena vibhāgaṁ labhanti, tasmā dvārachakkādivasena cha chakkā gahitā.",
  "tika-s0103t9:118_1": "Yasmā pana lakkhaṇesu anattalakkhaṇaṁ dubbibhāvaṁ, tasmā tassa vibhāvanāya cha dhātuyo gahitā.",
  "tika-s0103t9:118_2": "Tato yesu kasiṇesu ito bāhirakānaṁ attābhiniveso, tāni imesaṁ jhānānaṁ ārammaṇabhāvena upaṭṭhānākāramattāni, imāni pana tāni jhānānīti dassanatthaṁ dasa kasiṇāni gahitāni.",
  "tika-s0103t9:118_3": "Tato dukkhānupassanāya parivārabhāvena paṭikkūlākāravasena dvattiṁsa koṭṭhāsā gahitā.",
  "tika-s0103t9:118_4": "Pubbe khandhavasena saṅkhepato ime dhammā gahitā, idāni nātisaṅkhepavitthāranayena ca manasi kātabbāti dassanatthaṁ dvādasāyatanāni, aṭṭhārasa dhātuyo ca gahitā.",
  "tika-s0103t9:118_5": "Tesu ime dhammā satipi suññānirīhaabyāpārabhāve dhammasabhāvato ādhipaccabhāvena pavattantīti anattabhāvavibhāvanatthaṁ indriyāni gahitāni.",
  "tika-s0103t9:118_6": "Evaṁ anekabhedabhinnāpi ime dhammā bhūmittayapariyāpannatāya tividhāva hontīti dassanatthaṁ tisso dhātuyo gahitā.",
  "tika-s0103t9:118_7": "Ettāvatā nimittaṁ dassetvā pavattaṁ dassetuṁ kāmabhavādayo nava bhavā gahitā.",
  "tika-s0103t9:118_8": "Ettake abhiññeyyavisese pavattamanasikārakosallena saṇhasukhumesu nibbattitamahaggatadhammesu manasikāro pavattetabboti dassanatthaṁ jhānaappamaññārūpāni gahitāni.",
  "tika-s0103t9:118_9": "Tattha jhānāni nāma vuttāvasesārammaṇāni rūpāvacarajjhānāni.",
  "tika-s0103t9:118_10": "Puna paccayapaccayuppannavibhāgato ime dhammā vibhajja manasikātabbāti dassanatthaṁ paṭiccasamuppādaṅgāni gahitāni.",
  "tika-s0103t9:118_11": "Paccayākāramanasikāro hi sukhena, suṭṭhutarañca lakkhaṇattayaṁ vibhāveti, tasmā so pacchato gahito.",
  "tika-s0103t9:118_12": "Evaṁ ete sammasanīyabhāvena gahitā khandhādivasena koṭṭhāsato pañcavīsatividhā, pabhedato pana atītādibhedaṁ anāmasitvā gayhamānā dvīhi ūnāni dvesatāni honti.",
  "tika-s0103t9:118_13": "Idaṁ tāvettha pāḷivavatthānaṁ, atthavicāraṁ pana icchantehi paramatthamañjūsāyaṁ visuddhimaggasaṁvaṇṇanāyaṁ vuttanayeneva veditabbaṁ.",
  "tika-s0103t9:119_0": "Na puññoti apuñño.",
  "tika-s0103t9:119_1": "Tassa puñña-sadde vuttavipariyāyena attho veditabbo.",
  "tika-s0103t9:119_2": "Santānassa iñjanahetūnaṁ nīvaraṇādīnaṁ suvikkhambhanato rūpataṇhāsaṅkhātassa iñjitassa abhāvato aniñjaṁ, aniñjameva “āneñja”nti vuttaṁ.",
  "tika-s0103t9:119_3": "Tathā hi rūpārammaṇaṁ rūpanimittārammaṇaṁ sabbampi catutthajjhānaṁ nippariyāyena “āneñja”nti vuccati.",
  "tika-s0103t9:120_0": "Cattāro maggaṭṭhā, heṭṭhimā tayo phalaṭṭhāti evaṁ sattavidho.",
  "tika-s0103t9:120_1": "Tisso sikkhāti adhisīlādikā tisso sikkhā.",
  "tika-s0103t9:120_2": "Tāsu jātoti vā sekkho, ariyapuggalo hi ariyāya jātiyā jāyamāno sikkhāsu jāyati, na yoniyaṁ.",
  "tika-s0103t9:120_3": "Sikkhanasīloti vā sekkho.",
  "tika-s0103t9:120_4": "Puggalādhiṭṭhānāya vā kathāya sekkhassa ayanti aññāsādhāraṇamaggaphalattayadhammā sekkhapariyāyena vuttā.",
  "tika-s0103t9:120_5": "Asekkhoti ca yattha sekkhabhāvāsaṅkā atthi, tatthāyaṁ paṭisedhoti lokiyanibbānesu asekkhabhāvanāpatti daṭṭhabbā.",
  "tika-s0103t9:120_6": "Sīlasamādhipaññāsaṅkhātā hi sikkhā attano paṭipakkhakilesehivippamuttā parisuddhā upakkilesānaṁ ārammaṇabhāvampi anupagamanato etā “sikkhā”ti vattuṁ yuttā aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi tāsu sikkhāsu jātoti ca taṁsamaṅgino arahato itaresaṁ viya sekkhatte sati sekkhassa ayanti ca sikkhā sīlaṁ etassāti ca “sekkho”ti vattabbo siyāti tannivattanatthaṁ asekkhoti yathāvuttasekkhabhāvapaṭisedho kato.",
  "tika-s0103t9:120_7": "Arahattaphale hi pavattamānā sikkhā pariniṭṭhitasikkhākiccattā na sikkhākiccaṁ karonti, kevalaṁ sikkhāphalabhāveneva pavattanti, tasmā na tā sikkhāvacanaṁ arahanti, nāpi taṁsamaṅgī sekkhavacanaṁ, na ca “sikkhanasīlo, sikkhāsu jāto”ti ca vattabbataṁ arahati.",
  "tika-s0103t9:120_8": "Heṭṭhimaphalesu pana sikkhā sakadāgāmimaggavipassanādīnaṁ upanissayabhāvato sikkhākiccaṁ karontīti sikkhāvacanaṁ arahanti, taṁsamaṅgino ca sekkhavacanaṁ, “sikkhanasīlā, sikkhāsu jātā”ti ca vattabbataṁ arahanti.",
  "tika-s0103t9:121_0": "“Sikkhatīti sekkho”ti ca apariyositasikkho dassitoti.",
  "tika-s0103t9:121_1": "Anantarameva “khīṇāsavo”ti ādiṁ vatvā “na sikkhatīti asekkho”ti vuttattā pariyositasikkho dassito, na sikkhārahito tassa tatiyapuggalabhāvena gahitattā.",
  "tika-s0103t9:121_2": "Vuddhippattasikkho vā asekkhoti etasmiṁ atthe sekkhadhammesu eva ṭhitassa kassaci ariyassa asekkhabhāvāpattīti arahattamaggadhammā vuddhippattā, yathāvuttehi ca atthehi sekkhoti katvā taṁsamaṅgino aggamaggaṭṭhassa asekkhabhāvo āpannoti?",
  "tika-s0103t9:121_3": "Na taṁsadisesu tabbohārato.",
  "tika-s0103t9:121_4": "Arahattamaggato hi ninnānākaraṇaṁ arahattaphalaṁ ṭhapetvā pariññādikiccakaraṇaṁ, vipākabhāvañca, tasmā te eva sekkhadhammā “aggaphaladhammabhāvaṁ āpannā”ti sakkā vattuṁ, kusalasukhato ca vipākasukhaṁ santataratāya paṇītataranti, vuddhippattā ca te dhammā hontīti taṁsamaṅgī “asekkho”ti vuccatīti.",
  "tika-s0103t9:122_0": "Jātimahallakoti jātiyā vuḍḍhataro addhagato vayoanuppatto.",
  "tika-s0103t9:122_1": "So hi rattaññutāya yebhuyyena jātidhammakuladhammapadesu thāvariyappattiyā jātithero nāma.",
  "tika-s0103t9:122_2": "Therakaraṇā dhammāti sāsane thirabhāvakarā guṇā paṭipakkhanimmadanakā.",
  "tika-s0103t9:122_3": "Theroti vakkhamānesu dhammesu thirabhāvappatto.",
  "tika-s0103t9:122_4": "Sīlavāti pāsaṁsena sātisayena sīlena samannāgato, sīlasampannoti attho, etena dussīlyasaṅkhātassa bālyassa abhāvamāha.",
  "tika-s0103t9:122_5": "Suttageyyādi bahu sutaṁ etenāti bahussuto, etenāssa sutavirahasaṅkhātassa bālyassa abhāvaṁ, paṭisaṅkhānabalena ca patiṭṭhitabhāvaṁ vadati.",
  "tika-s0103t9:122_6": "“Catunnaṁ jhānānaṁ lābhī”ti iminā nīvaraṇādisaṅkhātassa bālyassa abhāvaṁ, bhāvanābalena ca patiṭṭhitabhāvaṁ katheti.",
  "tika-s0103t9:122_7": "“Āsavānaṁ khayā”tiādinā avijjāsaṅkhātassa bālyassa sabbaso abhāvaṁ, khīṇāsavattherabhāvena patiṭṭhitabhāvañcassa dasseti.",
  "tika-s0103t9:122_8": "Na cettha samudāye vākyaparisamāpanaṁ, atha kho paccekaṁ vākyaparisamāpananti dassento “evaṁ vuttesu dhammesū”tiādimāha.",
  "tika-s0103t9:122_9": "Theranāmako vā “thero”ti evaṁ nāmako vā.",
  "tika-s0103t9:123_0": "Anuggahavasena, pūjāvasena vā attano santakaṁ parassa dīyati etenāti dānaṁ, pariccāgacetanā.",
  "tika-s0103t9:123_1": "Dānameva dānamayaṁ.",
  "tika-s0103t9:123_2": "Padapūraṇamattaṁ maya-saddo.",
  "tika-s0103t9:123_3": "Puññañca taṁ yathāvuttenatthena kiriyā ca kammabhāvatoti puññakiriyā.",
  "tika-s0103t9:123_4": "Paresaṁ piyamanāpatāsevanīyatādīnaṁ ānisaṁsānaṁ.",
  "tika-s0103t9:123_5": "Pubbe…pe…",
  "tika-s0103t9:123_6": "vasenevāti saṅkhārattike vuttadānamayasīlamayabhāvanāmayacetanāvaseneva.",
  "tika-s0103t9:123_7": "Imāni veditabbānīti sambandho.",
  "tika-s0103t9:123_8": "Etthāti etesu puññakiriyavatthūsu.",
  "tika-s0103t9:123_9": "Kāyena karontassāti attano kāyena pariccāgapayogaṁ pavattentassa.",
  "tika-s0103t9:123_10": "Tadatthanti dānatthaṁ.",
  "tika-s0103t9:123_11": "“Imaṁ deyyadhammaṁ dehī”ti vācaṁ nicchārentassa.",
  "tika-s0103t9:123_12": "Dānapāramiṁ āvajjetvā vāti yathā kevalaṁ “annadānādīni demī”ti dānakāle taṁ dānamayaṁ puññakiriyavatthu hoti, evaṁ “imaṁ dānamayaṁ sammāsambodhiyā paccayo hotū”ti dānapāramiṁ āvajjetvā dānakālepi dānasīseneva pavattitattā.",
  "tika-s0103t9:123_13": "Vattasīse ṭhatvāti “etaṁ dānaṁ nāma mayhaṁ kulavaṁso kulatanti kulapaveṇī kulacāritta”nti cārittasīle ṭhatvā dadato cārittasīlamayaṁ.",
  "tika-s0103t9:123_14": "Yathā deyyadhammapariccāgavasena pavattamānāpi dānacetanā vattasīse ṭhatvā dadato sīlamayaṁ puññakiriyavatthu hoti pubbābhisaṅkhārassa, aparabhāgacetanāya ca tathā pavattattā, evaṁ deyyadhamme khayato, vayato sammasanaṁ paṭṭhapetvā dadato bhāvanāmayaṁ puññakiriyavatthu hoti pubbabhāgacetanāya, deyyadhamme aparabhāgacetanāya ca tathā pavattattā.",
  "tika-s0103t9:124_0": "Apacīticetanā apacitisahagataṁ apacīyati etāyāti yathā nandīrāgo eva nandīrāgasahagatā, yathāvuttāya vā apacitiyā sahagataṁ sahapavattanti apacitisahagataṁ.",
  "tika-s0103t9:124_1": "Apacāyanavasena pavattaṁ puññakiriyavatthu.",
  "tika-s0103t9:124_2": "Vayasā guṇehi ca vuḍḍhatarānaṁ vattapaṭipattīsu byāvaṭo hoti yāya cetanāya, sā veyyāvaccaṁ, veyyāvaccameva veyyāvaccasahagataṁ.",
  "tika-s0103t9:124_3": "Veyyāvaccasaṅkhātāya vā vattapaṭipattiyā samuṭṭhāpanavaseneva sahagataṁ pavattanti veyyāvaccasahagataṁ, tathāpavattaṁ puññakiriyavatthu.",
  "tika-s0103t9:124_4": "Attano santāne pattaṁ puññaṁ anuppadīyati etenāti pattānuppadānaṁ.",
  "tika-s0103t9:124_5": "Tathā parena anuppadinnatāya pattaṁ abbhanumodati etenāti pattabbhanumodanaṁ.",
  "tika-s0103t9:124_6": "Ananuppadinnaṁ pana kevalaṁ abbhanumodīyati etenāti abbhanumodanaṁ.",
  "tika-s0103t9:124_7": "Dhammaṁ deseti etāyāti desanā, desanāva desanāmayaṁ.",
  "tika-s0103t9:124_8": "Suṇāti etenāti savanaṁ, savanameva savanamayaṁ.",
  "tika-s0103t9:124_9": "Diṭṭhiyā ñāṇassa ujugamanaṁ diṭṭhijugataṁ.",
  "tika-s0103t9:124_10": "Sabbattha “puññakiriyavatthū”ti padaṁ apekkhitvā napuṁsakaliṅgatā.",
  "tika-s0103t9:125_0": "Pūjāvasena sāmīcikiriyā apacāyanaṁ apaciti.",
  "tika-s0103t9:125_1": "Vayasā guṇehi ca jeṭṭhānaṁ gilānānañca taṁtaṁkiccakaraṇaṁ veyyāvaccaṁ.",
  "tika-s0103t9:125_2": "Ayametesaṁ visesoti āha “tatthā”tiādi.",
  "tika-s0103t9:125_3": "Cattāro paccaye datvā sabbasattānanti ca ekadesato ukkaṭṭhaniddeso, yaṁ kiñci deyyadhammaṁ datvā, puññaṁ vā katvā “katipayānaṁ, ekasseva vā patti hotū”ti pariṇāmanampi pattānuppadānameva.",
  "tika-s0103t9:125_4": "Taṁ na mahapphalaṁ taṇhāya parāmaṭṭhattā.",
  "tika-s0103t9:125_5": "Paresaṁ deseti hitapharaṇena muducittenāti ānetvā sambandhitabbaṁ.",
  "tika-s0103t9:125_6": "Evanti evaṁ imaṁ dhammaṁ sutvā bahussuto hutvā pare dhammadesanāya anuggaṇhissāmīti hitapharaṇena muducittena dhammaṁ suṇāti.",
  "tika-s0103t9:125_7": "Evañhissa savanaṁ attano, paresañca sammāpaṭipattiyā paccayabhāvato mahapphalaṁ bhavissatīti.",
  "tika-s0103t9:125_8": "Sabbesanti sabbesampi dasannaṁ puññakiriyavatthūnaṁ.",
  "tika-s0103t9:125_9": "Niyamalakkhaṇanti mahapphalabhāvassa niyāmakasabhāvaṁ.",
  "tika-s0103t9:125_10": "Diṭṭhiyā ujubhāvenevāti “atthi, natthī”ti antadvayassa durasamussāritatāya “atthi dinna”ntiādi nayappavattāya sammādiṭṭhiyā ujukameva pavattiyā.",
  "tika-s0103t9:125_11": "Dānādīsu hi yaṁ kiñci imāya eva sammādiṭṭhiyā parisodhitaṁ mahājutikaṁ mahāvipphāraṁ bhavati.",
  "tika-s0103t9:126_0": "Purimeheva tīhīti pāḷiyaṁ āgateheva tīhi.",
  "tika-s0103t9:126_1": "Sīlamaye puññakiriyavatthumhi saṅgahaṁ gacchanti cārittasīlabhāvato.",
  "tika-s0103t9:126_2": "Dānamaye saṅgahaṁ gacchanti dānasabhāvattā, dānavisayattā ca.",
  "tika-s0103t9:126_3": "Kāmaṁ desanā dhammadānasabhāvato dānamaye saṅgahaṁ gacchatīti vattuṁ yuttā, kusaladhammāsevanabhāvato pana vimuttāyatanasīse ṭhatvā pavattitā viya savanena saddhiṁ bhāvanāmaye saṅgahaṁ gacchantīti vuttaṁ.",
  "tika-s0103t9:126_4": "“Diṭṭhijugataṁ bhāvanāmaye”ti keci.",
  "tika-s0103t9:126_5": "Diṭṭhijugate eva ca attanā katassa puññassa anussaraṇaṁ, tassa ca paresaṁ atthāya pariṇāmanaṁ, guṇapasaṁsā, aññehi kariyamānāya puññakiriyāya, sammāpaṭipattiyā ca anumodanaṁ saraṇagamananti evaṁ ādayo puññavisesā saṅgahaṁ gacchanti diṭṭhijukammavaseneva tesaṁ ijjhanato.",
  "tika-s0103t9:127_0": "Parassa paṭipattiyā sodhanattho anuyogo codanā, sā yāni nissāya pavattati, tāni codanāvatthūni diṭṭhasutaparisaṅkitāni.",
  "tika-s0103t9:127_1": "Tenāha “codanākāraṇānī”ti.",
  "tika-s0103t9:127_2": "Diṭṭhenāti ca hetumhi karaṇavacanaṁ, diṭṭhena hetunāti attho.",
  "tika-s0103t9:127_3": "Kiṁ pana taṁ diṭṭhanti āha “vītikkama”nti.",
  "tika-s0103t9:127_4": "Disvāti ca dassanahetūti ayamettha attho yathā “paññāya cassa disvā”ti.",
  "tika-s0103t9:127_5": "“Sutenā”tiādīsupi iminā nayena attho veditabbo.",
  "tika-s0103t9:127_6": "Parassāti parato, parassa vā vacanaṁ sutvā.Diṭṭhaparisaṅkitenāti diṭṭhānugatena parisaṅkitena, tathā parisaṅkitena vā vītikkamena.",
  "tika-s0103t9:127_7": "Sesapadadvayepi eseva nayo.",
  "tika-s0103t9:127_8": "Codeti vatthusandassanena vā saṁvāsappaṭikkhepena vā sāmīcippaṭikkhepena vā.",
  "tika-s0103t9:127_9": "Imasmiṁ pana atthe vitthāriyamāne atippapañco hotīti āha “ayamettha saṅkhepo”ti.",
  "tika-s0103t9:127_10": "Vitthāraṁ pana icchantānaṁ tassa adhigamupāyaṁ dassento “vitthāro pana…pe…",
  "tika-s0103t9:127_11": "veditabbo”ti āha.",
  "tika-s0103t9:128_0": "Kāmūpapattiyoti kāmehi upapannatā, samannāgatatāti attho.",
  "tika-s0103t9:128_1": "Samannāgamo ca tesaṁ paṭisevanaṁ, samadhigamo cāti āha “kāmūpasevanā kāmapaṭilābhā vā”ti.",
  "tika-s0103t9:128_2": "Paccupaṭṭhitakāmāti dutiyatatiyarāsīnaṁ viya sayaṁ, parehi ca animmitā.",
  "tika-s0103t9:128_3": "Uṭṭhānakammaphalūpajīvibhāvato pana tadubhayavasena paccupaṭṭhitā kāmā etesanti paccupaṭṭhitakāmā.",
  "tika-s0103t9:128_4": "Te pana tesaṁ yebhuyyena nibaddhāni hontīti “nibaddhakāmā”ti vuttaṁ.",
  "tika-s0103t9:128_5": "Catudevalokavāsinoti cātumahārājikato paṭṭhāya yāva tusitā devā.",
  "tika-s0103t9:128_6": "Vinipātikāti āpāyikā.",
  "tika-s0103t9:128_7": "Paranimmitā kāmā etesanti paranimmitakāmā.",
  "tika-s0103t9:129_0": "Pakatisevanavasenāti anumānato jānanaṁ vadati, na paccakkhato.",
  "tika-s0103t9:129_1": "Vasaṁ vattentīti yathāruci pātabyataṁ āpajjanti.",
  "tika-s0103t9:129_2": "“Methunaṁ paṭisevantī”ti idaṁ pana kecivādapaṭisedhanatthaṁ vuttaṁ.",
  "tika-s0103t9:129_3": "Tenāha “keci panā”tiādi.",
  "tika-s0103t9:129_4": "Te “yāmānaṁ aññamaññaṁ āliṅgitamattena, tusitānaṁ hatthāmasanamattena, nimmānaratīnaṁ hasitamattena, paranimmitavasavattīnaṁ olokitamattena kāmakiccaṁ ijjhatī”ti vadanti.",
  "tika-s0103t9:129_5": "“Itaresaṁ dvinnaṁ dvayaṁdvayasamāpattiyā vā”ti vadanti tādisassa kāmesu virajjanassa tesu abhāvato, kāmānañca uttaruttari paṇītapaṇītatarapaṇītatamabhāvato.",
  "tika-s0103t9:129_6": "Kevalaṁ pana nissandābhāvo tesaṁ vattabbo.",
  "tika-s0103t9:129_7": "Kāmakiccanti taṅkhaṇikapariḷāhūpasamāvahaṁ phassasukhaṁ.",
  "tika-s0103t9:129_8": "Kāmāti kāmūpabhogā.",
  "tika-s0103t9:129_9": "Pākatikā evāti heṭṭhimehi ekasadisā eva.",
  "tika-s0103t9:129_10": "Ekasaṅkhātanti ekarūpaṁ samānarūpanti, samaññātaṁ samānabhāvanti vā attho.",
  "tika-s0103t9:130_0": "Sukhapaṭilābhāti sukhasamadhigamā.",
  "tika-s0103t9:130_1": "Heṭṭhāti paṭhamajjhānabhūmito heṭṭhā manussesu, devesu vā.",
  "tika-s0103t9:130_2": "Paṭhamajjhānasukhanti kusalapaṭhamajjhānaṁ.",
  "tika-s0103t9:130_3": "Bhūmivasenapi heṭṭhuparibhāvo labbhateva brahmakāyikesu, brahmapurohitesu vā kusalajjhānaṁ nibbattetvā brahmapurohitesu, mahābrahmesu vā vipākasukhānubhavanassa labbhanato.",
  "tika-s0103t9:130_4": "Ettha ca dutiyatatiyajjhānabhūmivasena dutiyatatiyasukhūpapattīnaṁ vuccamānattā paṭhamajjhānabhūmivaseneva paṭhamajjhānasukhūpapatti vuttā.",
  "tika-s0103t9:130_5": "Tintāti temitā, jhānasukhena ceva jhānasamuṭṭhānapaṇītarūpaphuṭṭhakāyena ca paṇītā vittāti attho.",
  "tika-s0103t9:130_6": "Tenevāha “samantato tintā”tiādi.",
  "tika-s0103t9:130_7": "Yasmā kusalasukhato vipākasukhaṁ santataratāya paṇītataraṁ bahulañca pavattati, tasmā vuttaṁ “idampi vipākajjhānasukhaṁ eva sandhāya vutta”nti.",
  "tika-s0103t9:130_8": "Tesanti ābhassarānaṁ.",
  "tika-s0103t9:130_9": "Sappītikassa sukhassa ativiya uḷārabhāvato tena ajjhotthatacittānaṁ bhavalobho mahā uppajjati.",
  "tika-s0103t9:130_10": "Santamevāti vitakkavicārasaṅkhobhapītiubbilāvivigamena ativiya upasantaṁyeva.",
  "tika-s0103t9:130_11": "Tathā santabhāveneva hi taṁ attano paccayehi padhānabhāvaṁ nītatāya “paṇīta”nti vuccati.",
  "tika-s0103t9:130_12": "Tenāha “paṇītamevā”ti.",
  "tika-s0103t9:130_13": "Atappakena sukhapāramippattena sukhena saṁyuttāya tusāya pītiyā itā pavattāti tusitā.",
  "tika-s0103t9:130_14": "Yasmā te tato uttari sukhassa abhāvato eva na patthenti, tasmā vuttaṁ “tato…pe…",
  "tika-s0103t9:130_15": "santuṭṭhā hutvā”ti.",
  "tika-s0103t9:130_16": "Tatiyajjhānasukhanti tatiyajjhānavipākasukhaṁ.",
  "tika-s0103t9:131_0": "Satta ariyapaññāti aṭṭhamakato paṭṭhāya sattannaṁ ariyānaṁ tesaṁ tesaṁ āveṇikapaññā.",
  "tika-s0103t9:131_1": "Ṭhapetvā lokuttaraṁ paññaṁ avasesā paññā nāma.",
  "tika-s0103t9:131_2": "Sabbāpi tebhūmikā paññā “sekkhā”tipi na vattabbā, “asekkhā”tipi na vattabbāti nevasekkhānāsekkhā, puthujjanapaññā.",
  "tika-s0103t9:132_0": "Yogavihitesūti paññāvihitesu paññāpariṇāmitesu upāyapaññāya sampāditesu.",
  "tika-s0103t9:132_1": "Kammāyatanesūti ettha kammameva kammāyatanaṁ, kammañca taṁ āyatanañca ājīvādīnanti vā kammāyatanaṁ.",
  "tika-s0103t9:132_2": "Esa nayo sippāyatanesupi.",
  "tika-s0103t9:132_3": "Tattha ca duvidhaṁ kammaṁ hīnañca vaḍḍhakikammādi, ukkaṭṭhañca kasivāṇijjādi.",
  "tika-s0103t9:132_4": "Sippampi duvidhaṁ hīnañca naḷakārasippādi, ukkaṭṭhañca muddagaṇanādi.",
  "tika-s0103t9:132_5": "Vijjāva vijjāṭṭhānaṁ, taṁ dhammikameva nāgamaṇḍalaparittaphudhamanakamantasadisaṁ veditabbaṁ.",
  "tika-s0103t9:132_6": "Tāni panetāni ekacce paṇḍitā bodhisattasadisā manussānaṁ phāsuvihāraṁ ākaṅkhantā neva aññehi kariyamānāni passanti, na vā katāni uggaṇhanti.",
  "tika-s0103t9:132_7": "Na karontānaṁ suṇanti, atha kho attano dhammatāya cintāya karonti.",
  "tika-s0103t9:132_8": "Paññavantehi attano dhammatāya cintāya katānipi aññehi uggaṇhitvā karontehi katasadisāneva honti.",
  "tika-s0103t9:132_9": "Kammassakatanti “idaṁ kammaṁ sattānaṁ sakaṁ, idaṁ no saka”nti evaṁ jānanañāṇaṁ.",
  "tika-s0103t9:132_10": "Saccānulomikanti vipassanāñāṇaṁ.",
  "tika-s0103t9:132_11": "Tañhi saccapaṭivedhassa anulomanato “saccānulomika”nti vuccati.",
  "tika-s0103t9:132_12": "Idānissa pavattanākāraṁ dassetuṁ “rūpaṁ aniccanti vā”tiādi vuttaṁ.",
  "tika-s0103t9:132_13": "Tattha vā-saddena aniyamatthena dukkhānattalakkhaṇānipi gahitānevāti daṭṭhabbaṁ nānantariyakabhāvato.",
  "tika-s0103t9:132_14": "Yañhi aniccaṁ, taṁ dukkhaṁ.",
  "tika-s0103t9:132_15": "Yaṁ dukkhaṁ, tadanattāti [(sijjhanato) adhikapāṭho viya dissati].",
  "tika-s0103t9:132_16": "Yaṁ evarūpanti yaṁ evaṁ heṭṭhā niddiṭṭhasabhāvaṁ.",
  "tika-s0103t9:132_17": "“Anulomikaṁ khanti”ntiādīni paññāvevacanāni.",
  "tika-s0103t9:132_18": "Sā hi heṭṭhā vuttānaṁ kammāyatanādīnaṁ pañcannaṁ kāraṇānaṁ apaccanīkadassanena anulomanato, tathā sattānaṁ hitacariyāya maggasaccassa, paramatthasaccassa ca nibbānassa avilomanato anulometīti ca anulomikā.",
  "tika-s0103t9:132_19": "Sabbānipi etāni kāraṇāni khamati sahati daṭṭhuṁ sakkotīti khanti.",
  "tika-s0103t9:132_20": "Passatīti diṭṭhi.",
  "tika-s0103t9:132_21": "Rocetīti ruci.",
  "tika-s0103t9:132_22": "Munātīti muti.",
  "tika-s0103t9:132_23": "Pekkhatīti pekkhā.",
  "tika-s0103t9:132_24": "Te ca kammāyatanādayo dhammā nijjhāyamānā etāya nijjhānaṁ khamantīti dhammanijjhānakkhanti.",
  "tika-s0103t9:132_25": "Parato asutvā paṭilabhatīti aññassa upadesavacanaṁ asutvā sayameva cintento paṭilabhati.",
  "tika-s0103t9:132_26": "Ayaṁ vuccatīti ayaṁ cintāmayā paññā nāma vuccati.",
  "tika-s0103t9:132_27": "Sā panesā abhiññātānaṁ bodhisattānameva uppajjati.",
  "tika-s0103t9:132_28": "Tatthāpi saccānulomikañāṇaṁ dvinnameva bodhisattānaṁ antimabhavikānaṁ, sesapaññā sabbesampi pūritapāramīnaṁ mahāpaññānaṁ uppajjati.",
  "tika-s0103t9:133_0": "Parato sutvā paṭilabhatīti kammāyatanādīni parena kariyamānāni, parena katāni vā disvāpi parassa kathayamānassa vacanaṁ sutvāpi ācariyasantike uggahetvāpi paṭiladdhā sabbā parato sutvā paṭiladdhanāmāti veditabbā.",
  "tika-s0103t9:133_1": "Samāpannassāti samāpattisamaṅgissa, nidassanamattametaṁ.",
  "tika-s0103t9:133_2": "Vipassanāmaggapaññā hi idha “bhāvanāpaññā”ti visesato icchitāti.",
  "tika-s0103t9:134_0": "Āvudhaṁ nāma paṭipakkhavimathanatthaṁ icchitabbaṁ, rāgādisadiso ca paṭipakkho natthi, tassa ca vimathanaṁ buddhavacanamevāti “sutameva āvudha”nti vatvā “taṁ atthato tepiṭakaṁ buddhavacana”nti āha.",
  "tika-s0103t9:134_1": "Idāni tamatthaṁ vivaranto “taṁ hī”ti ādiṁ vatvā “sutāvudho”tiādinā suttapadena samattheti.",
  "tika-s0103t9:134_2": "Tattha akusalaṁ pajahatīti tadaṅgādivasena akusalaṁ pariccajati.",
  "tika-s0103t9:134_3": "Kusalaṁ bhāvetīti samathavipassanādikusalaṁ dhammaṁ uppādeti vaḍḍheti ca.",
  "tika-s0103t9:134_4": "Suddhaṁ attānaṁ pariharatīti tena akusalappahānena, tāya ca kusalabhāvanāya rāgādisaṁkilesato visuddhaṁ attabhāvaṁ pavatteti.",
  "tika-s0103t9:135_0": "Vivekaṭṭhakāyānanti gaṇasaṅgaṇikaṁ vajjetvā tato apakaḍḍhitakāyānaṁ.",
  "tika-s0103t9:135_1": "Svāyaṁ kāyaviveko na kevalaṁ ekākībhāvo, atha kho paṭhamajjhānādi nekkhammayogatoti āha “nekkhammābhiratāna”nti.",
  "tika-s0103t9:135_2": "Cittavivekoti kilesasaṅgaṇikaṁ pahāya tato cittassa vivittatā.",
  "tika-s0103t9:135_3": "Sā pana jhānavimokkhādīnaṁ vasena hotīti āha “parisuddhacittānaṁ paramavodānappattāna”nti.",
  "tika-s0103t9:135_4": "Upadhivivekoti nibbānaṁ.",
  "tika-s0103t9:135_5": "Tadadhigamena hi puggalassa nirupadhitā.",
  "tika-s0103t9:135_6": "Tenāha “nirupadhīnaṁ puggalāna”nti, visaṅkhāragatānaṁ adhigatanibbānānaṁ, phalasamāpattisamaṅgīnañcāti attho.",
  "tika-s0103t9:135_7": "Sutampi avassayaṭṭheneva āvudhaṁ vuttanti āha “ayampī”ti.",
  "tika-s0103t9:135_8": "Tathā hi vuttaṁ “tañhi nissāyā”ti.",
  "tika-s0103t9:135_9": "Kāmañcettha sutapavivekāpi paññāvaseneva yathādhippetaāvudhattasādhakā, paññā pana sutena, ekaccapavivekena vā vināpi idhādhippetaāvudhattasādhanīti tato paññā sāmatthiyadassanatthaṁ visuṁ āvudhabhāvena vuttā.",
  "tika-s0103t9:135_10": "Tenāha “yassa sā atthi, so na kutocī”tiādi.",
  "tika-s0103t9:136_0": "Nāññātaṁ aviditaṁ dhammanti anamatagge saṁsāravaṭṭe na aññātaṁ aviditaṁ amatadhammaṁ, catusaccadhammameva vā jānissāmīti paṭipannassa iminā pubbābhogena uppannaṁ indriyaṁ.",
  "tika-s0103t9:136_1": "Yaṁ pāḷiyaṁ saṅgahavāre “nava indriyāni hontī”ti vuttaṁ, taṁ pubbābhogasiddhaṁ pavattiākāravisesaṁ dīpetuṁ vuttaṁ, atthato pana maggasammādiṭṭhi eva sāti āha “sotāpattimaggañāṇassetaṁ adhivacana”nti.",
  "tika-s0103t9:136_2": "Aññindriyanti ājānanakaindriyaṁ, paṭhamamaggena ñātamariyādaṁ anatikkamitvā tesaṁyeva tena maggena ñātānaṁ catusaccadhammānaṁ jānanakaindriyanti vuttaṁ hoti.",
  "tika-s0103t9:136_3": "Tenāha “aññābhūtaṁ ājānanabhūtaṁ indriya”nti.",
  "tika-s0103t9:136_4": "Ājānātīti añño, aññassa bhūtaṁ, ājānanavasena vā bhūtanti aññabhūtaṁ.Aññātāvīsūti jānitabbaṁ catuariyasaccaṁ ājānitvā ṭhitesu.",
  "tika-s0103t9:136_5": "Tenāha “jānanakiccapariyosānappattesū”ti, pariññādibhedassa jānanakiccassa pariniṭṭhānappattesu.",
  "tika-s0103t9:137_0": "Maṁsacakkhu cakkhupasādoti maṁsacakkhu nāma catasso dhātuyo, vaṇṇo, gandho, raso, ojā, sambhavo, saṇṭhānaṁ, jīvitaṁ, bhāvo, kāyappasādo, cakkhupasādoti evaṁ cuddasasambhāro maṁsapiṇḍo.",
  "tika-s0103t9:138_0": "Kasiṇālokaṁ vaḍḍhetvā tattha rūpadassanato “dibbacakkhu ālokanissitaṁ ñāṇa”nti vuttaṁ.",
  "tika-s0103t9:138_1": "Dibbacakkhupaññāvinimuttā eva lokiyapaññā paññācakkhūti ayamattho avuttasiddho dibbacakkhussa visuṁ gahitattāti vuttaṁ “paññācakkhu lokiyalokuttarapaññā”ti.",
  "tika-s0103t9:139_0": "Adhikaṁ visiṭṭhaṁ sīlanti adhisīlaṁ.",
  "tika-s0103t9:139_1": "Sikkhitabbatoti āsevitabbato.",
  "tika-s0103t9:139_2": "Adhisīlaṁ nāma anavasesakāyikavācasikasaṁvarabhāvato, maggasīlassa padaṭṭhānabhāvato ca.",
  "tika-s0103t9:139_3": "Adhicittaṁ maggasamādhissa adhiṭṭhānabhāvato.",
  "tika-s0103t9:139_4": "Adhipaññā maggapaññāya adhiṭṭhānabhāvato.",
  "tika-s0103t9:139_5": "Idāni nesaṁ adhisīlādibhāvaṁ kāraṇena paṭipādetuṁ “anuppannepi hī”tiādi vuttaṁ.",
  "tika-s0103t9:139_6": "Tattha anuppanneti appavatte.",
  "tika-s0103t9:139_7": "Adhisīlameva nibbānādhigamassa paccayabhāvato.",
  "tika-s0103t9:139_8": "Samāpannāti ettha “nibbānaṁ patthayantenā”ti padaṁ ānetvā sambandhitabbaṁ.",
  "tika-s0103t9:140_0": "“Kalyāṇakārī kalyāṇaṁ, pāpakārī ca pāpakaṁ;",
  "tika-s0103t9:141_0": "Anubhoti dvayampetuṁ, anubandhañhi kāraka”nti. ;",
  "tika-s0103t9:142_0": "Evaṁ atīte, anāgate ca vaṭṭamūlakadukkhasallakkhaṇavasena saṁvegavatthutāya vimuttiākaṅkhāya paccayabhūtā kammassakatāpaññā adhipaññā”ti vadanti.",
  "tika-s0103t9:142_1": "Lokiyasīlādīnaṁ adhisīlādibhāvo pariyāyenāti nippariyāyameva taṁ dassetuṁ “sabbaṁ vā”tiādi vuttaṁ.",
  "tika-s0103t9:143_0": "Pañcadvārikakāyoti pañcadvāresu kāyo phassādidhammasamūho.",
  "tika-s0103t9:143_1": "Kāyo ca so bhāvitabhāvena bhāvanā cāti kāyabhāvanā nāma.",
  "tika-s0103t9:143_2": "Yasmā khīṇāsavānaṁ aggamaggādhigamanena sabbasaṁkilesā pahīnāti pahīnakālato paṭṭhāya sabbaso āsevanābhāvato natthi tesaṁ bhāviniyāpi cakkhusotaviññeyyā dhammā, pageva kāḷakā, tasmā pañcadvārikakāyo subhāvito eva hoti.",
  "tika-s0103t9:143_3": "Tena vuttaṁ “khīṇāsavassa hi…pe…",
  "tika-s0103t9:143_4": "subhāvito hotī”ti.",
  "tika-s0103t9:143_5": "Na aññesaṁ viya dubbalā dubbalabhāvakarānaṁ kilesānaṁ sabbaso pahīnattā.",
  "tika-s0103t9:144_0": "Vipassanā dassanānuttariyaṁ aniccānupassanādivasena saṅkhārānaṁ sammadeva dassanato.",
  "tika-s0103t9:144_1": "Maggo paṭipadānuttariyaṁ taduttaripaṭipadāya abhāvato.",
  "tika-s0103t9:144_2": "Phalaṁ vimuttānuttariyaṁ akuppabhāvato.",
  "tika-s0103t9:144_3": "Phalaṁ vā dassanānuttariyaṁ divasampi nibbānaṁ paccakkhato disvā pavattanato.",
  "tika-s0103t9:144_4": "Nibbānaṁ vimuttānuttariyaṁ sabbasaṅkhatavinissaṭattā.",
  "tika-s0103t9:144_5": "Dassana-saddaṁ kammasādhanaṁ gahetvā nibbānassa dassanānuttariyatā vuttāti dassento “tato uttarañhi daṭṭhabbaṁ nāma natthī”ti āha.",
  "tika-s0103t9:144_6": "Natthi ito uttaranti anuttaraṁ, anuttarameva anuttariyanti āha “uttamaṁ jeṭṭhaka”nti.",
  "tika-s0103t9:145_0": "Sesoti vuttāvaseso pañcakanayena, catukkanayena ca tividho samādhi, iminā eva ca samādhittayāpadesena suttantesupi pañcakanayo āgato evāti veditabbaṁ.",
  "tika-s0103t9:145_1": "Tattha yaṁ vattabbaṁ, taṁ paramatthamañjūsāyaṁ visuddhimaggasaṁvaṇṇanāyaṁ vuttameva, tasmā tattha vuttanayeneva veditabbaṁ.",
  "tika-s0103t9:146_0": "Āgacchati nāmaṁ etasmāti āgamanaṁ, tato āgamanato.Saguṇatoti sarasato.",
  "tika-s0103t9:146_1": "Ārammaṇatoti ārammaṇadhammato.",
  "tika-s0103t9:146_2": "Anattato abhinivisitvāti “sabbe saṅkhārā anattā”ti vipassanaṁ paṭṭhapetvā.",
  "tika-s0103t9:146_3": "Anattato disvāti paṭhamaṁ saṅkhārānaṁ “anattā”ti anattalakkhaṇaṁ paṭivijjhitvā.",
  "tika-s0103t9:146_4": "Anattato vuṭṭhātīti vuṭṭhānagāminivipassanāya anattākārato pavattāya maggavuṭṭhānaṁ pāpuṇāti.",
  "tika-s0103t9:146_5": "Asuññatattakārakānaṁ kilesānaṁabhāvāti attābhinivesapaccayānaṁ diṭṭhekaṭṭhānaṁ kilesānaṁ vikkhambhanato vipassanā suññatā nāma attasuññatāya yāthāvato gahaṇato.",
  "tika-s0103t9:146_6": "Nanu evaṁ vipassanāya saguṇato suññatā, na āgamanatoti nippariyāyato natthīti?",
  "tika-s0103t9:146_7": "Saccametaṁ nāmalābhe, na pana nāmadāneti nāyaṁ doso.",
  "tika-s0103t9:146_8": "Atha vā suttantakathā nāma pariyāyakathā, na abhidhammakathā viya nippariyāyāti bhiyyopi na koci doso.",
  "tika-s0103t9:147_0": "Yasmā saguṇato, ārammaṇato ca nāmalābhe saṅkaro hoti ekasseva nāmantaralābhasambhavato.",
  "tika-s0103t9:147_1": "Āgamanato pana nāmalābhe saṅkaro natthi nāmantaralābhābhāvato, asambhavato ca, tasmā “aparo”tiādi vuttaṁ.",
  "tika-s0103t9:147_2": "Nimittakārakakilesābhāvāti niccanimittādiggāhakapaccayānaṁ kilesānaṁ vikkhambhanato.",
  "tika-s0103t9:147_3": "Kāmañcāyaṁ vipassanā niccanimittādiṁ ugghāṭentī pavattati, saṅkhāranimittassa pana avissajjanato na nippariyāyato animittanāmaṁ labhatīti.",
  "tika-s0103t9:147_4": "Pariyāyena panetaṁ vuttaṁ.",
  "tika-s0103t9:147_5": "Tathā hi nippariyāyadesanattā abhidhamme maggassa animittanāmaṁ uddhaṭaṁ.",
  "tika-s0103t9:147_6": "Sutte ca –",
  "tika-s0103t9:148_0": "“Animittañca bhāvehi, mānānusayamujjaha;",
  "tika-s0103t9:149_0": "Tato mānābhisamayā, upasanto carissasī”ti. ;",
  "tika-s0103t9:150_0": "Animittapariyāyo āgato.",
  "tika-s0103t9:150_1": "Paṇidhikārakakilesābhāvāti sukhapaṇidhiādipaccayānaṁ kilesānaṁ vikkhambhanato.",
  "tika-s0103t9:151_0": "Rāgādīhi suññattāti samucchedavasena pajahanato rāgādīhi vivittattā.",
  "tika-s0103t9:151_1": "Rāgādayo eva rāganimittādīni.",
  "tika-s0103t9:151_2": "Purimuppannā hi rāgādayo parato uppajjanakarāgādīnaṁ kāraṇaṁ hoti.",
  "tika-s0103t9:151_3": "Rāgādayo eva tathā paṇidhānassa paccayabhāvato rāgapaṇidhiādayo.",
  "tika-s0103t9:151_4": "Nibbānaṁ visaṅkhārabhāveneva sabbasaṅkhāravinissaṭattā rāgādīhi suññaṁ, rāgādinimittapaṇidhivirahitañcāti daṭṭhabbaṁ.",
  "tika-s0103t9:151_5": "Ettha ca saṅkhārupekkhā sānulomā vuṭṭhānagāminivipassanā, sā suññato vipassantī “suññatā”ti vuccati, dukkhato passantī taṇhāpaṇidhisosanato “appaṇihitā”ti.",
  "tika-s0103t9:151_6": "Sā maggādhigamāya āgamanapaṭipadāṭhāne ṭhatvā maggassa “suññataṁ animittaṁ appaṇihita”nti nāmaṁ deti.",
  "tika-s0103t9:151_7": "Āgamanato ca nāme laddhe saguṇato ca ārammaṇato ca nāmaṁ siddhameva hoti, na pana saguṇārammaṇehi nāmalābhe sabbattha āgamanato nāmaṁ siddhaṁ hotīti paripuṇṇanāmasiddhihetuttā, “saguṇārammaṇehi sabbesampi nāmattayayogo, na āgamanato”ti vavatthānakarattā ca nippariyāyato āgamanatova nāmalābho padhānaṁ, na itarehi, pariyāyato pana tidhā nāmalābho icchitabboti aṭṭhakathāyaṁ “tividhā kathā”tiādinā ayaṁ vicāro katoti daṭṭhabbaṁ.",
  "tika-s0103t9:152_0": "Sucibhāvoti kilesāsucivigamena suddhabhāvo asaṁkiliṭṭhabhāvo.",
  "tika-s0103t9:152_1": "Tenāha “tiṇṇaṁ sucaritānaṁ vasena veditabbo”ti.",
  "tika-s0103t9:153_0": "Munino etānīti moneyyāni.",
  "tika-s0103t9:153_1": "Yehi dhammehi ubhayahitamunanato muni nāma hoti, te evaṁ vuttāti āha “munibhāvakarā moneyyapaṭipadā dhammā”ti.",
  "tika-s0103t9:153_2": "Tattha yasmā kāyena akattabbassa akaraṇaṁ, kattabbassa ca karaṇaṁ, “atthi imasmiṁ kāye kesā”tiādinā kāyasaṅkhātassa ārammaṇassa jānanaṁ, kāyassa ca samudayato atthaṅgamato assādato ādīnavato nissaraṇato ca yāthāvato parijānanaṁ, tathā parijānanavasena pavatto vipassanāmaggo, tena ca kāye chandarāgassa pajahanaṁ, kāyasaṅkhāraṁ nirodhetvā pattabbasamāpatti cāti sabbe ete kāyamukhena pavattā moneyyapaṭipadā dhammā kāyamoneyyaṁ nāma.",
  "tika-s0103t9:153_3": "Tasmā tamatthaṁ dassetuṁ “tividhakāyaduccaritassa pahāna”ntiādinā pāḷi āgatā.",
  "tika-s0103t9:153_4": "Sesadvayepi eseva nayo.",
  "tika-s0103t9:153_5": "Tattha copanavācañceva saddavācañca ārabbha pavattā paññā vācārammaṇe ñāṇaṁ.",
  "tika-s0103t9:153_6": "Tassa vācāya samudayādito parijānanaṁ vācāpariññā.",
  "tika-s0103t9:153_7": "Ekāsītividhaṁ lokiyacittaṁ ārabbha pavattañāṇaṁ manārammaṇe ñāṇaṁ.",
  "tika-s0103t9:153_8": "Tassa samudayādito parijānanaṁ manopariññāti ayameva viseso.",
  "tika-s0103t9:154_0": "Ayanti ito sampattiyoti āyo, kusalānaṁ dhammānaṁ abhibuddhīti āha “āyoti vuḍḍhī”ti.",
  "tika-s0103t9:154_1": "Apenti sampattiyo etenāti apāyo, kusalānaṁ dhammānaṁ hānīti āha “apāyoti avuḍḍhī”ti.",
  "tika-s0103t9:154_2": "Tassa tassāti āyassa ca apāyassa ca.",
  "tika-s0103t9:154_3": "Kāraṇaṁ upāyo upeti upagacchati etena āyo, apāyo cāti.",
  "tika-s0103t9:154_4": "Tattha duvidhā vuḍḍhi anatthahānito, atthuppattito ca, tathā avuḍḍhi atthahānito, anatthuppattito ca.",
  "tika-s0103t9:154_5": "Tesaṁ pajānanāti tesaṁ āyāpāyasaññitānaṁ yathāvuttappabhedānaṁ vuḍḍhiavuḍḍhīnaṁ yāthāvato pajānanā.",
  "tika-s0103t9:154_6": "Kosallaṁ kusalatā nipuṇatā.",
  "tika-s0103t9:154_7": "Tadubhayampi pāḷivaseneva dassetuṁ “vuttañheta”ntiādi vuttaṁ.",
  "tika-s0103t9:155_0": "Tattha idaṁ vuccatīti yā imesaṁ akusaladhammānaṁ anuppattinirodhesu, kusaladhammānañca uppattibhiyyobhāvesu paññā, idaṁ āyakosallaṁ nāma vuccati.",
  "tika-s0103t9:155_1": "Idāni apāyakosallampi pāḷivaseneva dassetuṁ “tattha katama”ntiādi vuttaṁ.",
  "tika-s0103t9:155_2": "Tattha idaṁ vuccatīti yā imesaṁ kusaladhammānaṁ anuppajjananirujjhanesu, akusaladhammānañca uppattibhiyyobhāvesu paññā, idaṁ apāyakosallaṁ nāma vuccatīti.",
  "tika-s0103t9:155_3": "Etthāhaāyakosallaṁ tāva paññā hotu, apāyakosallaṁ kathaṁ paññā nāma jātāti evaṁ maññati “apāyuppādanasamatthatā apāyakosallaṁ nāmā”ti, taṁ pana tassa matimattaṁ.",
  "tika-s0103t9:155_4": "Paññavā eva hi “mayhaṁ evaṁ manasi karoto anuppannā kusalā dhammā nuppajjanti, uppannā nirujjhanti.",
  "tika-s0103t9:155_5": "Anuppannā akusalā dhammā uppajjanti, uppannā vaḍḍhantī”ti pajānāti, so evaṁ ñatvā anuppanne akusale dhamme na uppādeti, uppanne pajahati.",
  "tika-s0103t9:155_6": "Anuppanne kusale dhamme uppādeti, uppanne bhāvanāpāripūriṁ pāpeti.",
  "tika-s0103t9:155_7": "Evaṁ apāyakosallampi paññā evāti.",
  "tika-s0103t9:155_8": "Sabbāpīti āyakosallapakkhikāpi apāyakosallapakkhikāpi.",
  "tika-s0103t9:155_9": "Tatrupāyāti tatra tatra karaṇīye upāyabhūtā.",
  "tika-s0103t9:156_0": "Tassa tikicchanatthanti accāyikassa kiccassa, bhayassa vā pariharaṇatthaṁ ṭhānuppattiyakāraṇajānanavasenevāti ṭhāne taṅkhaṇe eva uppatti etassa atthīti ṭhānuppattikaṁ, ṭhānaso uppajjanakakāraṇaṁ, tassa jānanavaseneva.",
  "tika-s0103t9:157_0": "Majjanākāravasena pavattamānāti attano vatthuno madanīyatāya madassa āpajjanākārena pavattamānā uṇṇatiyo.",
  "tika-s0103t9:157_1": "Nirogoti arogo.",
  "tika-s0103t9:157_2": "Mānakaraṇanti mānassa uppādanaṁ.",
  "tika-s0103t9:157_3": "Yobbane ṭhatvāti yobbane patiṭṭhāya, yobbanaṁ apassāyāti attho.",
  "tika-s0103t9:157_4": "Sabbesampi jīvitaṁ nāma maraṇapabhaṅguraṁ dukkhānubandhañca, tadubhayaṁ anoloketvā, pabandhaṭṭhitipaccayā sulabhatañca nissāya uppajjanakamado jīvitamadoti dassetuṁ “ciraṁ jīvi”ntiādi vuttaṁ.",
  "tika-s0103t9:158_0": "Adhipati vuccati jeṭṭhako, issaroti attho.",
  "tika-s0103t9:158_1": "Tato adhipatito āgataṁ ādhipateyyaṁ. Kiṁ taṁ?",
  "tika-s0103t9:158_2": "Pāpassa akaraṇaṁ.",
  "tika-s0103t9:158_3": "Tenāha “ettakomhī”tiādi.",
  "tika-s0103t9:158_4": "Tattha sīlādayo lokiyā eva daṭṭhabbā, tasmā vimuttiyāti lokiyavimuttiyā.",
  "tika-s0103t9:158_5": "Jeṭṭhakanti issaraṁ, garunti attho.",
  "tika-s0103t9:158_6": "Ettha ca attānaṁ, dhammañca adhipatiṁ katvā pāpassa akaraṇaṁ hiriyā vasena veditabbaṁ.",
  "tika-s0103t9:158_7": "Lokaṁ adhipatiṁ katvā akaraṇaṁ ottappassa vasena.",
  "tika-s0103t9:159_0": "Kathāvatthūnīti kathāya pavattiṭṭhānāni.",
  "tika-s0103t9:159_1": "Yasmā tehi vinā kathā nappavattati, tasmā “kathākāraṇānī”ti vuttaṁ.",
  "tika-s0103t9:159_2": "Addhāna-saddassa attho heṭṭhā vutto eva, so panatthato dhammappavattimattaṁ.",
  "tika-s0103t9:159_3": "Dhammā cettha khandhā eva, tabbinimuttā ca tesaṁ gati natthīti āha “atītaṁ dhammaṁ, atītakkhandheti attho”ti.",
  "tika-s0103t9:159_4": "Ayañca addhā nāma disādi viya atthato dhammappavattiṁ upādāya paññattimattaṁ, na upādā na bhūtadhammoti tamatthaṁ dassetuṁ “apicā”tiādi vuttaṁ.",
  "tika-s0103t9:160_0": "“Tamavijjhanaṭṭhena viditakaraṇaṭṭhenā”ti saṅkhepato vuttamatthaṁ vivarituṁ “pubbenivāsā”tiādi vuttaṁ.",
  "tika-s0103t9:160_1": "Pubbenivāsanti pubbe nivutthakkhandhe.",
  "tika-s0103t9:160_2": "Tamanti mohatamaṁ.",
  "tika-s0103t9:160_3": "Vijjhatīti vihanati, pajahatīti attho.",
  "tika-s0103t9:160_4": "Teneva ca paṭicchādakatamavijjhanena pubbenivāsañca viditaṁ pākaṭaṁ karotīti vijjāti.",
  "tika-s0103t9:160_5": "Tanti cutūpapātaṁ.",
  "tika-s0103t9:161_0": "Upapattidevavisesabhāvāvaho vihāroti katvā dibbo vihāro.",
  "tika-s0103t9:161_1": "Nanu evaṁ aññamaññānampi dibbavihārabhāvo āpajjatīti?",
  "tika-s0103t9:161_2": "Na tāsaṁ sattesu hitūpasaṁhārādivasena pavattiyā savisesaṁ niddosaṭṭhena, seṭṭhaṭṭhena ca brahmavihārasamaññāya niruḷhabhāvato.",
  "tika-s0103t9:161_3": "Suvisuddhito paṭipakkhasamucchindanavasena araṇīyato pattabbato, ariyabhāvappattiyā vā anantaraṁ ariyo.",
  "tika-s0103t9:161_4": "Ariyānaṁ ayanti vā ariyo vihāro.",
  "tika-s0103t9:162_0": "Sesaṁ heṭṭhā vuttanayameva.",
  "tika-s0103t9:163_0": "Tikavaṇṇanā niṭṭhitā.",
  "tika-s0103t9:164_0": "Catukkavaṇṇanā",
  "tika-s0103t9:165_0": "306.Pubbeti heṭṭhā mahāsatipaṭṭhānavaṇṇanāyaṁ.",
  "tika-s0103t9:166_0": "Yo chandoti yo chandiyanavasena chando.",
  "tika-s0103t9:166_1": "Chandikatāti chandabhāvo, chandikaraṇākāro vā.",
  "tika-s0103t9:166_2": "Kattukamyatāti kattukāmatā.",
  "tika-s0103t9:166_3": "Kusaloti cheko kosallasambhūto.",
  "tika-s0103t9:166_4": "Dhammacchandoti sabhāvacchando.",
  "tika-s0103t9:166_5": "Ayañhi chando nāma taṇhāchando, diṭṭhichando, vīriyachando, dhammacchandoti bahuvidho.",
  "tika-s0103t9:166_6": "Idha kattukamyatākusaladhammacchando adhippeto.",
  "tika-s0103t9:166_7": "Chandaṁ janetīti taṁ chandaṁ uppādeti.",
  "tika-s0103t9:166_8": "Taṁ pavattento hi janeti nāma.",
  "tika-s0103t9:166_9": "Vāyāmaṁ karotīti payogaṁ parakkamaṁ karoti.",
  "tika-s0103t9:166_10": "Vīriyaṁ ārabhatīti kāyikacetasikavīriyaṁ pavatteti.",
  "tika-s0103t9:166_11": "Cittaṁ upatthambhetīti teneva sahajātavīriyena cittaṁ ukkhipati.",
  "tika-s0103t9:166_12": "Padahatīti padhānaṁ vīriyaṁ karoti.",
  "tika-s0103t9:166_13": "Paṭipāṭiyā panetāni padāni uppādanāsevanābhāvanābahulīkammasātaccakiriyāhi yojetabbāni.",
  "tika-s0103t9:166_14": "Vitthāraṁ pariharanto “ayamettha saṅkhepo”tiādimāha.",
  "tika-s0103t9:167_0": "Chandaṁ nissāyāti “chandavato cetosamādhi hoti, mayhaṁ evaṁ hotī”ti evaṁ chandaṁ nissāya chandaṁ dhuraṁ jeṭṭhakaṁ pubbaṅgamaṁ katvā pavatto samādhi chandasamādhi.",
  "tika-s0103t9:167_1": "Padhānabhūtāti padhānajātā, padhānabhāvaṁ vā pattā.",
  "tika-s0103t9:167_2": "Saṅkhārāti catukiccasādhakaṁ sammappadhānavīriyaṁ vadati.",
  "tika-s0103t9:167_3": "Tehi dhammehīti yathāvuttasamādhivīriyehi upetaṁ sampayuttaṁ.",
  "tika-s0103t9:167_4": "Iddhiyā pādanti nipphattipariyāyena ijjhanaṭṭhena, ijjhanti etāya sattā iddhā vuddhā ukkaṁsagatā hontīti iminā vā pariyāyena “iddhī”ti saṅkhyaṁ gatānaṁ upacārajjhānādikusalacittasampayuttānaṁ chandasamādhipadhānasaṅkhārānaṁ adhiṭṭhānaṭṭhena pādabhūtaṁ.",
  "tika-s0103t9:167_5": "Yasmā purimā iddhi pacchimāya iddhiyā pādo pādakaṁ padaṭṭhānaṁ hoti, tasmā “iddhibhūtaṁ vā pāda”nti ca vuttaṁ.",
  "tika-s0103t9:167_6": "Sesesupīti dutiyaiddhipādādīsu.",
  "tika-s0103t9:167_7": "Kāmañcettha janavasabhasuttepi iddhipādavicāro āgato, sopi saṅkhepato evāti āha “vitthāro pana…pe…",
  "tika-s0103t9:167_8": "dīpito”ti.",
  "tika-s0103t9:168_0": "307.Diṭṭhadhammo vuccati paccakkhabhūto attabhāvoti āha “imasmiṁyeva attabhāve”ti.",
  "tika-s0103t9:168_1": "Sukhavihāratthāyāti nikkilesatāya nirāmisena sukhena viharaṇatthāya.",
  "tika-s0103t9:168_2": "Phalasamāpattijhānānīti cattāripi phalasamāpattijhānāni.",
  "tika-s0103t9:168_3": "Aparabhāgeti āsavakkhayādhigamato aparabhāge.",
  "tika-s0103t9:168_4": "Nibbattitajjhānānīti adhigatarūpārūpajjhānāni.",
  "tika-s0103t9:169_0": "Sūriyacandapajjotamaṇiādīnanti pajjotaggahaṇena padīpaṁ vadati.",
  "tika-s0103t9:169_1": "Ādi-saddena ukkāvijjulatādīnaṁ saṅgaho.",
  "tika-s0103t9:169_2": "Ālokoti manasi karotīti sūriyacandālokādiṁ divā, rattiñca upaladdhaṁ yathāladdhavaseneva manasi karoti citte ṭhapeti.",
  "tika-s0103t9:169_3": "Tathāva naṁ manasi karoti, yathāssa subhāvitālokakasiṇassa viya kasiṇāloko yadicchakaṁ yāvadicchakaṁ.",
  "tika-s0103t9:169_4": "So āloko rattiyaṁ upatiṭṭhati, yena tattha divāsaññaṁ ṭhapeti divā viya vigatathinamiddho hoti.",
  "tika-s0103t9:169_5": "Tenāha “yathā divā tathā ratti”nti.",
  "tika-s0103t9:169_6": "Yathā rattiṁ āloko diṭṭhoti yathā rattiyā candālokādiāloko diṭṭho upaladdho.",
  "tika-s0103t9:169_7": "Evameva divā manasi karotīti rattiṁ diṭṭhākāreneva divā taṁ ālokaṁ manasi karoti citte ṭhapeti.",
  "tika-s0103t9:169_8": "Apihitenāti thinamiddhapidhānena na pihitena.",
  "tika-s0103t9:169_9": "Anaddhenāti asañchāditena.",
  "tika-s0103t9:169_10": "Saobhāsanti sañāṇobhāsaṁ.",
  "tika-s0103t9:169_11": "Thinamiddhavinodanaālokopi vā hotu kasiṇālokopi vā parikammālokopi vā, upakkilesāloko viya sabbāyaṁ āloko ñāṇasamuṭṭhāno vāti.",
  "tika-s0103t9:169_12": "Ñāṇadassanapaṭilābhatthāyāti dibbacakkhuñāṇapaṭilābhatthāya.",
  "tika-s0103t9:169_13": "Dibbacakkhuñāṇañhi rūpagatassa dibbassa, itarassa ca dassanaṭṭhena idha “ñāṇadassana”nti adhippetaṁ.",
  "tika-s0103t9:169_14": "“Ālokasaññaṁ manasi karotī”ti ettha vuttaāloko thinamiddhavinodanaāloko.",
  "tika-s0103t9:169_15": "Parikammaālokoti dibbacakkhuñāṇāya parikammakaraṇavasena pavattitaāloko.",
  "tika-s0103t9:169_16": "Tattha purimassa vasena “khīṇāsavassā”ti visesetvā vuttaṁ.",
  "tika-s0103t9:169_17": "Tassa hi thinamiddhaṁ suppahīnaṁ hoti, na aññesaṁ.",
  "tika-s0103t9:169_18": "Dutiyassa vasena “tasmiṁ vā āgatepī”tiādi vuttaṁ.",
  "tika-s0103t9:169_19": "Tattha tasminti dibbacakkhuñāṇe.",
  "tika-s0103t9:169_20": "Āgatepīti paṭiladdhepi.",
  "tika-s0103t9:169_21": "Anāgatepīti appaṭiladdhepi.",
  "tika-s0103t9:169_22": "Yasmā tathārūpassa pādakajjhānasseva vasena parikammaālokassa sambhavo, yato taṁ parisuddhapariyodātatādiguṇavisesupasaṁhitaṁ, tasmā āha “pādaka…pe…",
  "tika-s0103t9:169_23": "bhāvetīti vutta”nti.",
  "tika-s0103t9:170_0": "Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa.",
  "tika-s0103t9:170_1": "Satipi sekkhānaṁ pariññātabhāve ekantato pariññātavatthukā nāma arahanto evāti vuttaṁ “khīṇāsavassa vatthu viditaṁ hotī”tiādi.",
  "tika-s0103t9:170_2": "Vatthārammaṇaviditatāyāti vatthuno, ārammaṇassa ca yāthāvato viditabhāvena.",
  "tika-s0103t9:170_3": "Yathā hi sappapariyesanaṁ carantena tassa āsaye vidite sopi vidito eva ca hoti mantāgadabalena tassa gahaṇassa sukarattā, evaṁ vedanāya āsayabhūte vatthumhi, ārammaṇe ca vidite ādikammikassapi vedanā viditā eva hoti salakkhaṇato, sāmaññalakkhaṇato ca tassā gahaṇassa sukarattā, pageva pariññātavatthukassa khīṇāsavassa.",
  "tika-s0103t9:170_4": "Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti.",
  "tika-s0103t9:170_5": "Tenāha “evaṁ vedanā uppajjantī”tiādi.",
  "tika-s0103t9:170_6": "Nidassanamattañcetaṁ, yadidaṁ pāḷiyaṁ vedanāsaññāvitakkaggahaṇanti dassento “na kevala”ntiādimāha, tena avasesato sabbadhammānampi uppādādito viditabhāvaṁ dasseti.",
  "tika-s0103t9:171_0": "Idāni na kevalaṁ khaṇato eva, atha kho paccayatopi aniccāditopi na kevalaṁ khīṇāsavānaṁyeva vasena, atha kho ekaccānaṁ sekkhānampi vasena vedanādīnaṁ viditabhāvaṁ dassetuṁ “apicā”tiādi vuttaṁ.",
  "tika-s0103t9:171_1": "Tattha avijjāsamudayāti avijjāya uppādā, atthibhāvāti attho.",
  "tika-s0103t9:171_2": "Nirodhavirodhī hi uppādo atthibhāvavācakopi hotīti tasmā purimabhavasiddhāya avijjāya sati imasmiṁ bhave vedanāya uppādo hotīti attho.",
  "tika-s0103t9:171_3": "Avijjādīhi atītakālikādīhi tesaṁ sahakāraṇabhūtāni uppādādīnipi gahitānevāti veditabbaṁ.",
  "tika-s0103t9:171_4": "Vedanāya pavattipaccayesu phassassa balavabhāvato so eva gahito “phassasamudayā”ti.",
  "tika-s0103t9:171_5": "Tasmiṁ pana gahite pavattipaccayatāsāmaññena vatthārammaṇādīnipi gahitāneva hontīti sabbassāpi vedanāya anavasesato paccayato udayadassanaṁ vibhāvitanti daṭṭhabbaṁ.",
  "tika-s0103t9:171_6": "“Nibbattilakkhaṇa”ntiādinā khaṇavasena udayadassanamāha.",
  "tika-s0103t9:171_7": "Uppajjati etasmāti uppādo, uppajjanaṁ uppādoti paccayalakkhaṇaṁ, khaṇalakkhaṇañca ubhayaṁ ekajjhaṁ gahetvā āha “evaṁ vedanāya uppādo vidito hotī”ti.",
  "tika-s0103t9:172_0": "Aniccato manasi karototi vedanā nāmāyaṁ anaccantikatāya ādiantavatī udayabbayaparicchinnā khaṇabhaṅgurā tāvakālikā, tasmā “aniccā”ti aniccato manasi karoto.",
  "tika-s0103t9:172_1": "Tassā khayato, vayato ca upaṭṭhānaṁ viditaṁ pākaṭaṁ hoti.",
  "tika-s0103t9:172_2": "Dukkhato manasi karototi aniccattā eva vedanā udayabbayapaṭipīḷitatāya, dukkhamatāya, dukkhavatthutāya ca “dukkhā”ti manasi karoto bhayato bhāyitabbato tassā upaṭṭhānaṁ viditaṁ pākaṭaṁ hotīti.",
  "tika-s0103t9:172_3": "Tathā aniccattā, dukkhattā eva ca vedanā attarahitā asārā nissārā avasavattinī tucchāti vedanaṁ anattato manasi karoto suññato rittato asāmikato upaṭṭhānaṁ viditaṁ pākaṭaṁ hoti.",
  "tika-s0103t9:172_4": "“Khayato”tiādi vuttasseva atthassa nigamanaṁ.",
  "tika-s0103t9:172_5": "Tasmā vedanaṁ khayato bhayato suññato jānātīti atthavasena vibhattipariṇāmo veditabbo.",
  "tika-s0103t9:172_6": "Avijjānirodhā vedanānirodhoti aggamaggena avijjāya anuppādanirodhato vedanāya anuppādanirodho hoti paccayābhāve abhāvato.",
  "tika-s0103t9:172_7": "Sesaṁ samudayavāre vuttanayānusārena veditabbaṁ.",
  "tika-s0103t9:172_8": "Idha samādhibhāvanāti sikhāppattā ariyānaṁ vipassanāsamādhibhāvanā.",
  "tika-s0103t9:172_9": "Tassā pādakabhūtā jhānasamāpatti veditabbā.",
  "tika-s0103t9:173_0": "Vuttanayameva mahāpadāne.",
  "tika-s0103t9:174_0": "308.Pamāṇaṁ aggahetvāti asubhabhāvanā viya padesaṁ aggahetvā.",
  "tika-s0103t9:174_1": "Ekasmimpi satte pamāṇāggahaṇena anavasesapharaṇena.",
  "tika-s0103t9:174_2": "Natthi etāsaṁ gahetabbaṁ pamāṇanti hi appamāṇā, appamāṇā eva appamaññā.",
  "tika-s0103t9:175_0": "Apassayitabbaṭṭhena apassenāni, idha bhikkhu yāni apassāya tisso sikkhā sikkhituṁ samattho hoti, tesameva adhivacanaṁ.",
  "tika-s0103t9:175_1": "Tāni panetāni paccayānaṁ saṅkhāya sevitā adhivāsanakkhanti, vajjanīyavajjanaṁ, vinodetabbavinodanañca.",
  "tika-s0103t9:175_2": "Tenāha “saṅkhāyekaṁ adhivāsetī”tiādi.",
  "tika-s0103t9:175_3": "Tattha sammadeva khāyati upaṭṭhāti paṭibhātīti saṅkhā, ñāṇanti āha “saṅkhāyāti ñāṇenā”ti.",
  "tika-s0103t9:175_4": "Saṅkhāya sevitā nāma yaṁ sevato akusalā dhammā parihāyanti, kusalā dhammā abhivaḍḍhanti, tassa sevanāti āha “sevitabbayuttakameva sevatī”ti.",
  "tika-s0103t9:175_5": "Adhivāsanādīsupi eseva nayo.",
  "tika-s0103t9:175_6": "Anto pavisitunti abbhantare attano citte pavattituṁ na deti.",
  "tika-s0103t9:176_0": "Ariyavaṁsacatukkavaṇṇanā",
  "tika-s0103t9:177_0": "309.Vaṁsa-saddo “piṭṭhivaṁsaṁ atikkamitvā nisīdatī”tiādīsu dvinnaṁ dvinnaṁ gopānasīnaṁ sandhānaṭṭhāne ṭhapetabbadaṇḍake āgato.",
  "tika-s0103t9:178_0": "“Vaṁso visālova yathā visatto,",
  "tika-s0103t9:179_0": "Puttesu dāresu ca yā apekkhā;",
  "tika-s0103t9:180_0": "Vaṁse kaḷīrova asajjamāno,",
  "tika-s0103t9:181_0": "Eko care khaggavisāṇakappo”tiādīsu. ;",
  "tika-s0103t9:182_0": "Akaṇḍake.",
  "tika-s0103t9:182_1": "“Bherisaddo mudiṅgasaddo vaṁsasaddo kaṁsatāḷasaddo”tiādīsu tūriyavisese, yo “veṇū” tipi vuccati.",
  "tika-s0103t9:182_2": "“Abhinnena piṭṭhivaṁsena mato hatthī”tiādīsu hatthiādīnaṁ piṭṭhivemajjhe padese.",
  "tika-s0103t9:182_3": "“Kulavaṁsaṁ ṭhapessāmī”tiādīsu kulavaṁse.",
  "tika-s0103t9:182_4": "“Vaṁsānurakkhako paveṇīpālako”tiādīsu guṇānupubbiyaṁ guṇānaṁ pabandhappavattiyaṁ.",
  "tika-s0103t9:182_5": "Idha pana catupaccayasantosabhāvanārāmatāsaṅkhātaguṇānaṁ pabandhe daṭṭhabbo.",
  "tika-s0103t9:182_6": "Tassa pana vaṁsassa kulanvayaṁ, guṇanvayañca nidassanavasena dassetuṁ “yathā hī”tiādi vuttaṁ.",
  "tika-s0103t9:182_7": "Tattha khattiyavaṁsoti khattiyakulanvayo.",
  "tika-s0103t9:182_8": "Eseva nayo sesapadesupi.",
  "tika-s0103t9:182_9": "Samaṇavaṁso pana samaṇatanti samaṇapaveṇī.",
  "tika-s0103t9:182_10": "Mūlagandhādīnanti ādi-saddena yathā sāragandhādīnaṁ saṅgaho, evamettha gorasādīnampi saṅgaho daṭṭhabbo.",
  "tika-s0103t9:182_11": "Dutiyena pana ādi-saddena kāsikavatthasappimaṇḍādīnaṁ.",
  "tika-s0103t9:182_12": "Ariya-saddo amilakkhūsupi manussesu vattati, yesaṁ pana nivāsanaṭṭhānaṁ “ariyaṁ āyatana”nti vuccati.",
  "tika-s0103t9:182_13": "Yathāha “yāvatā, ānanda, ariyaṁ āyatana”nti lokiyasādhujanesupi “ye hi vo ariyā parisuddhakāyakammantā…pe…",
  "tika-s0103t9:182_14": "tesaṁ ahaṁ aññataro”tiādīsu.",
  "tika-s0103t9:182_15": "Idha pana ye “ārakā kilesehī”tiādinā laddhanibbacanā paṭividdhaariyasaccā, te eva adhippetāti dassetuṁ “ke pana te ariyā”ti pucchaṁ katvā “ariyā vuccantī”tiādi vuttaṁ.",
  "tika-s0103t9:183_0": "Tattha ye mahāpaṇidhānakappato paṭṭhāya yāvāyaṁ kappo, etthantare uppannā sammāsambuddhā, te tāva sarūpato dassetvā tadaññepi sammāsambuddhe, paccekabuddhe, buddhasāvake ca saṅgahetvā anavasesato ariye dassetuṁ “apicā”tiādi vuttaṁ.",
  "tika-s0103t9:183_1": "Tattha yāva sāsanaṁ na antaradhāyati, tāva satthā dharati eva nāmāti imameva bhagavantaṁ, ye cetarahi buddhasāvakā, te ca sandhāya paccuppannaggahaṇaṁ.",
  "tika-s0103t9:183_2": "Tasmiṁ tasmiṁ vā kāle te te paccuppannāti ce, atītānāgataggahaṇaṁ na kattabbaṁ siyā.",
  "tika-s0103t9:183_3": "Idāni yathā bhagavā “dhammaṁ vo, bhikkhave, desessāmi ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsessāmi, yadidaṁ chachakkānī”ti chakkadesanāya aṭṭhahi padehi vaṇṇaṁ abhāsi, evaṁ mahāariyavaṁsadesanāya ariyānaṁ vaṁsānaṁ “cattārome, bhikkhave, ariyavaṁsā aggaññā rattaññā vaṁsaññā porāṇā asaṁkiṇṇā asaṁkiṇṇapubbā na saṅkīyanti na saṅkīyissanti appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṁ abhāsi, tāni tāva ānetvā thomanāvaseneva vaṇṇento “te kho panete”tiādimāha.",
  "tika-s0103t9:183_4": "Aggāti jānitabbā sabbavaṁsehi seṭṭhabhāvato, seṭṭhabhāvasādhanato ca.",
  "tika-s0103t9:183_5": "Dīgharattaṁ pavattāti jānitabbā rattaññūhi, buddhādīhi tehi ca tathā anuṭṭhitattā.",
  "tika-s0103t9:183_6": "Vaṁsāti jānitabbā buddhādīnaṁ ariyānaṁ vaṁsāti jānitabbā.",
  "tika-s0103t9:183_7": "Porāṇāti purātanā.",
  "tika-s0103t9:183_8": "Na adhunuppattikāti na adhunātanā.",
  "tika-s0103t9:183_9": "Asaṁkiṇṇāti na khittā na chaḍḍitā.",
  "tika-s0103t9:183_10": "Tenāha “anapanītā”ti.",
  "tika-s0103t9:183_11": "Na apanītapubbāti na chaḍḍitapubbā tissannaṁ sikkhānaṁ paripūraṇūpāyabhāvato na paricattapubbā.",
  "tika-s0103t9:183_12": "Tato eva idānipi na apanīyanti, anāgatepi na apanīyissanti.",
  "tika-s0103t9:183_13": "Ye dhammasabhāvassa vijānaneva viññū samitapāpasamaṇā ceva bāhitapāpabrāhmaṇā ca, tehi appaṭikuṭṭhā appaṭikkhittā.",
  "tika-s0103t9:183_14": "Ye hi na paṭikkositabbā, te aninditabbā agarahitabbā.",
  "tika-s0103t9:183_15": "Apariccajitabbatāya appaṭikkhipitabbā hontīti.",
  "tika-s0103t9:184_0": "Santuṭṭhoti ettha yathādhippetasantosameva dassento “paccayasantosavasena santuṭṭho”ti vuttaṁ.",
  "tika-s0103t9:184_1": "Jhānavipassanādivasenapi idha bhikkhuno santuṭṭhatā hotīti.",
  "tika-s0103t9:184_2": "Itarītarenāti itarena itarena.",
  "tika-s0103t9:184_3": "Itara-saddoyaṁ aniyamavacano, dvikkhattuṁ vuccamāno yaṁkiñci-saddehi samānattho hotīti vuttaṁ “yena kenacī”ti.",
  "tika-s0103t9:184_4": "Svāyaṁ aniyamavācitāya eva yathā thūlādīnaṁ aññataravacano, evaṁ yathāladdhādīnampi aññataravacanoti tattha dutiyapakkhasseva idha icchitabhāvaṁ dassento “atha kho”tiādimāha.",
  "tika-s0103t9:184_5": "Nanu ca yathāladdhādayopi thūlādayo eva?",
  "tika-s0103t9:184_6": "Saccametaṁ, tathāpi atthi viseso.",
  "tika-s0103t9:184_7": "Yo hi yathāladdhesu thūlādīsu santoso, so yathālābhasantoso eva, na itaro.",
  "tika-s0103t9:184_8": "Na hi so paccayamattasannissayo icchito, atha kho attano kāyabalasāruppabhāvasannissayopi.",
  "tika-s0103t9:184_9": "Thūladukādayo ca tayopi cīvare labbhanti.",
  "tika-s0103t9:184_10": "Majjhimo catupaccayasādhāraṇo, pacchimo pana cīvare, senāsane ca labbhatīti daṭṭhabbaṁ.",
  "tika-s0103t9:184_11": "“Ime tayo santose”ti idaṁ sabbasaṅgāhikavasena vuttaṁ.",
  "tika-s0103t9:184_12": "Ye hi parato gilānapaccayaṁ piṇḍapāte eva pakkhipitvā cīvare vīsati, piṇḍapāte pannarasa, senāsane pannarasāti samapaṇṇāsasantosā vuccanti, te sabbepi yathārahaṁ imesu eva tīsu santosesu saṅgahaṁ samosaraṇaṁ gacchantīti.",
  "tika-s0103t9:185_0": "Cīvaraṁ jānitabbanti “idaṁ nāma cīvaraṁ kappiya”nti jātito cīvaraṁ jānitabbaṁ.",
  "tika-s0103t9:185_1": "Cīvarakkhettanti cīvarassa uppattikkhettaṁ.",
  "tika-s0103t9:185_2": "Paṁsukūlanti paṁsukūlacīvaraṁ, paṁsukūlalakkhaṇappattaṁ cīvaraṁ jānitabbanti attho.",
  "tika-s0103t9:185_3": "Cīvarasantosoti cīvare labbhamāno sabbo santoso jānitabbo.Cīvarapaṭisaṁyuttāni dhutaṅgāni jānitabbāni, yāni tosanto cīvarasantosena sammadeva santuṭṭho hotīti.",
  "tika-s0103t9:185_4": "Khomakappāsikakoseyyakambalasāṇabhaṅgāni khomādīni.",
  "tika-s0103t9:185_5": "Tattha khomaṁ nāma khomasuttehi vāyitaṁ khomapaṭacīvaraṁ, tathā sesānipi.",
  "tika-s0103t9:185_6": "Sāṇanti sāṇavākasuttehi katacīvaraṁ.",
  "tika-s0103t9:185_7": "Bhaṅganti pana khomasuttādīni sabbāni ekaccāni vomissetvā katacīvaraṁ.",
  "tika-s0103t9:185_8": "“Bhaṅgampi vākamayamevā”ti keci.",
  "tika-s0103t9:185_9": "Chāti gaṇanaparicchedo.",
  "tika-s0103t9:185_10": "Yadi evaṁ ito aññā vatthajāti natthīti?",
  "tika-s0103t9:185_11": "No natthi, sā pana etesaṁ anulomāti dassetuṁ “dukūlādīnī”tiādi vuttaṁ.",
  "tika-s0103t9:185_12": "Ādi-saddena paṭṭuṇṇaṁ, somārapaṭṭaṁ, cīnapaṭṭaṁ, iddhijaṁ, devadinnanti etesaṁ saṅgaho.",
  "tika-s0103t9:185_13": "Tattha dukūlaṁ sāṇassa anulomaṁ vākamayattā.",
  "tika-s0103t9:185_14": "Paṭṭuṇṇadese sañjātavatthaṁ paṭṭuṇṇaṁ.",
  "tika-s0103t9:185_15": "“Paṭṭuṇṇaṁ koseyyaviseso”ti hi amarakose vuttaṁ.",
  "tika-s0103t9:185_16": "Somāradese, cīnadese ca jātavatthāni somāracīnapaṭṭāni.",
  "tika-s0103t9:185_17": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-s0103t9:185_18": "Iddhijaṁ ehibhikkhūnaṁ puññiddhiyā nibbattaṁ cīvaraṁ, taṁ khomādīnaṁ aññataraṁ hotīti tesameva anulomañca.",
  "tika-s0103t9:185_19": "Devatāhi dinnaṁ cīvaraṁ devadinnaṁ, taṁ kapparukkhe nibbattaṁ jāliniyā devakaññāya anuruddhattherassa dinnavatthasadisaṁ, tampi khomādīnaṁyeva anulomaṁ hoti tesu aññatarabhāvato.",
  "tika-s0103t9:185_20": "Imānīti antogadhāvadhāraṇavacanaṁ, imāni evāti attho.",
  "tika-s0103t9:185_21": "Buddhādīnaṁ paribhogayogyatāya kappiyacīvarāni.",
  "tika-s0103t9:186_0": "Idāni avadhāraṇena nivattitāni ekadesena dassetuṁ “kusacīra”ntiādi vuttaṁ.",
  "tika-s0103t9:186_1": "Tattha kusatiṇehi, aññehi vā tādisehi tiṇehi katacīvaraṁ kusacīraṁ.",
  "tika-s0103t9:186_2": "Potakīvākādīhi vākehi katacīvaraṁ vākacīraṁ.",
  "tika-s0103t9:186_3": "Catukkoṇehi, tikoṇehi vā phalakehi katacīvaraṁ phalakacīraṁ.",
  "tika-s0103t9:186_4": "Manussānaṁ kesehi katakambalaṁ kesakambalaṁ.",
  "tika-s0103t9:186_5": "Cāmarīvālaassavālādīhi kataṁ vālakambalaṁ.",
  "tika-s0103t9:186_6": "Makacitantūhi vāyito potthako.",
  "tika-s0103t9:186_7": "Cammanti migacammādi yaṁ kiñci cammaṁ.",
  "tika-s0103t9:186_8": "Ulūkapakkhehi ganthetvā katacīvaraṁ ulūkapakkhaṁ.",
  "tika-s0103t9:186_9": "Bhujatacādimayaṁ rukkhadussaṁ, tirīṭakanti attho.",
  "tika-s0103t9:186_10": "Sukhumatarāhi latāvākehi vāyitaṁ latādussaṁ.",
  "tika-s0103t9:186_11": "Erakavākehi kataṁ erakadussaṁ.",
  "tika-s0103t9:186_12": "Tathā kadalidussaṁ.",
  "tika-s0103t9:186_13": "Sukhumehi veḷuvilīvehi kataṁ veḷudussaṁ.",
  "tika-s0103t9:186_14": "Ādi-saddena vakkalādīnaṁ saṅgaho.",
  "tika-s0103t9:186_15": "Akappiyacīvarāni titthiyaddhajabhāvato.",
  "tika-s0103t9:187_0": "Aṭṭhannañca mātikānaṁ vasenāti “sīmāya deti, katikāya detī”tiādinā āgatānaṁ aṭṭhannaṁ cīvaruppattimātikānaṁ vasena.",
  "tika-s0103t9:187_1": "Cīvarānaṁ paṭilābhakkhettadassanatthañhi bhagavatā “aṭṭhimā, bhikkhave, mātikā”tiādinā mātikā ṭhapitā.",
  "tika-s0103t9:187_2": "Mātikāti hi mātaro cīvaruppattijanikāti.",
  "tika-s0103t9:187_3": "Sosānikanti susāne patitakaṁ.",
  "tika-s0103t9:187_4": "Pāpaṇikanti āpaṇadvāre patitakaṁ.",
  "tika-s0103t9:187_5": "Rathiyanti puññatthikehi vātapānantarena rathikāya chaḍḍitacoḷakaṁ.",
  "tika-s0103t9:187_6": "Saṅkārakūṭakanti saṅkāraṭṭhāne chaḍḍitacoḷakaṁ.",
  "tika-s0103t9:187_7": "Sinānanti nhānacoḷaṁ, yaṁ bhūtavejjehi sīsaṁ nhāpetvā “kāḷakaṇṇīcoḷaka”nti chaḍḍetvā gacchanti.",
  "tika-s0103t9:187_8": "Titthanti titthacoḷakaṁ sinānatitthe chaḍḍitapilotikā.",
  "tika-s0103t9:187_9": "Aggidaḍḍhanti agginā daḍḍhappadesaṁ.",
  "tika-s0103t9:187_10": "Tañhi manussā chaḍḍenti.",
  "tika-s0103t9:187_11": "Gokhāyitakādīni pākaṭāneva.",
  "tika-s0103t9:187_12": "Tānipi hi manussā chaḍḍenti.",
  "tika-s0103t9:188_0": "Dhajaṁ ussāpetvāti nāvaṁ ārohantehi vā yuddhaṁ pavisantehi vā dhajayaṭṭhiṁ ussāpetvā tattha baddhaṁ pārutacīvaraṁ, tehi chaḍḍitanti adhippāyo.",
  "tika-s0103t9:189_0": "Sādakabhikkhunāti gahapaticīvarassa sādiyanabhikkhunā.",
  "tika-s0103t9:189_1": "Ekamāsamattanti cīvaramāsasaññitaṁ ekamāsamattaṁ.",
  "tika-s0103t9:189_2": "Vitakketuṁ vaṭṭati, na tato paranti adhippāyo.",
  "tika-s0103t9:189_3": "Sabbassāpi hi taṇhāniggahatthāya sāsane paṭipattīti.",
  "tika-s0103t9:189_4": "Paṁsukūliko addhamāseneva karotīti aparapaṭibaddhattā paṭilābhassa.",
  "tika-s0103t9:189_5": "Itarassa pana parapaṭibaddhattā māsamattaṁ anuññātaṁ.",
  "tika-s0103t9:189_6": "Iti māsaddha…pe…",
  "tika-s0103t9:189_7": "vitakkasantoso vitakkanassa parimitakālikattā.",
  "tika-s0103t9:190_0": "Mahātheraṁ tattha attano sahāyaṁ icchantopi garugāravena gāmadvāraṁ “bhante gamissāmi” iccevamāha.",
  "tika-s0103t9:190_1": "Mahātheropissa ajjhāsayaṁ ñatvā “ahaṁ pāvuso gamissāmī”ti āha.",
  "tika-s0103t9:190_2": "“Imassa bhikkhuno vitakkassa avasaro mā hotū”ti pañhaṁ pucchamāno gāmaṁ pāvisi.",
  "tika-s0103t9:190_3": "Uccārapalibuddhoti uccārena pīḷito.",
  "tika-s0103t9:190_4": "Tadā bhagavato dukkarakiriyānussaraṇamukhena tathāgate uppannapītisomanassavegassa balavabhāvena kilesānaṁ vikkhambhitattā tasmiṁyeva…pe…",
  "tika-s0103t9:190_5": "tīṇi phalāni patto.",
  "tika-s0103t9:191_0": "“Kattha labhissāmī”ti cintanāpi lābhāsāpubbikāti tathā “acintetvā”ti vuttaṁ, “sundaraṁ labhissāmi, manāpaṁ labhissāmī”ti evamādicintanāya kā nāma kathā.",
  "tika-s0103t9:191_1": "Kathaṁ pana vattabbanti āha “kammaṭṭhānasīseneva gamana”nti, tena cīvaraṁ paṭicca kiñcipi na cintetabbaṁ evāti dasseti.",
  "tika-s0103t9:192_0": "Apesalo appatirūpāyapi pariyesanāya paccayo bhaveyyāti “pesalaṁ bhikkhuṁ gahetvā”ti vuttaṁ.",
  "tika-s0103t9:193_0": "Āhariyamānanti susānādīsu patitakaṁ vatthaṁ “ime bhikkhū paṁsukūlapariyesanaṁ carantī”ti ñatvā kenaci purisena tato ānīyamānaṁ.",
  "tika-s0103t9:194_0": "Evaṁ laddhaṁ gaṇhantassāpīti evaṁ paṭilābhasantosaṁ akopetvāva laddhaṁ gaṇhantassāpi.",
  "tika-s0103t9:194_1": "Attano pahonakamattenevāti yathāladdhānaṁ paṁsukūlavatthānaṁ ekapaṭṭadupaṭṭānaṁ atthāya attano pahonakapamāṇeneva, avadhāraṇena uparipaccāsaṁ nivatteti.",
  "tika-s0103t9:195_0": "Gāme bhikkhāya āhiṇḍantena sapadānacārinā viya dvārapaṭipāṭiyā caraṇaṁ loluppavivajjanaṁ nāma cīvaraloluppassa dūrasamussāritattā.",
  "tika-s0103t9:196_0": "Yāpetunti attabhāvaṁ pavattetuṁ.",
  "tika-s0103t9:197_0": "Dhovanupagenāti dhovanayoggena.",
  "tika-s0103t9:198_0": "Paṇṇānīti ambajambādipaṇṇāni.",
  "tika-s0103t9:199_0": "Akopetvāti santosaṁ akopetvā.",
  "tika-s0103t9:199_1": "Pahonakanīhārenevāti antaravāsakādīsu yaṁ kātukāmo, tassa pahonakaniyāmeneva yathāladdhaṁ thūlasukhumādiṁ gahetvā karaṇaṁ.",
  "tika-s0103t9:200_0": "Timaṇḍalapaṭicchādanamattassevāti “nivāsanaṁ ce nābhimaṇḍalaṁ;",
  "tika-s0103t9:200_1": "jāṇumaṇḍalaṁ, itaraṁ ce galavāṭamaṇḍalaṁ, jāṇumaṇḍala”nti evaṁ timaṇḍalapaṭicchādanamattasseva karaṇaṁ;",
  "tika-s0103t9:200_2": "taṁ pana atthato tiṇṇaṁ cīvarānaṁ heṭṭhimantena vuttaparimāṇameva hoti.",
  "tika-s0103t9:201_0": "Avicāretvāti na vicāretvā.",
  "tika-s0103t9:202_0": "Kusibandhanakāleti maṇḍalāni yojetvā sibbanakāle. Sattavāreti sattasibbanavāre.",
  "tika-s0103t9:203_0": "Kappabinduapadesena kassaci vikārassa akaraṇaṁ kappasantoso.",
  "tika-s0103t9:204_0": "Sītapaṭighātādi atthāpattito sijjhatīti mukhyameva cīvaraparibhoge payojanaṁ dassetuṁ “hirikopīnapaṭicchādanamattavasenā”ti vuttaṁ.",
  "tika-s0103t9:204_1": "Tenāha bhagavā “yāvadeva hirikopīnapaṭicchādanattha”nti.",
  "tika-s0103t9:205_0": "Vaṭṭati, na tāvatā santoso kuppati sambhārānaṁ, dakkhiṇeyyānañca alābhato.",
  "tika-s0103t9:206_0": "Sāraṇīyadhamme ṭhatvāti sīlavantehi bhikkhūhi sādhāraṇato paribhoge ṭhatvā.",
  "tika-s0103t9:207_0": "“Itī”tiādinā paṭhamassa ariyavaṁsassa paṁsukūlikaṅgatecīvarikaṅgānaṁ, tesañca tassa paccayataṁ dassento iti ime dhammā aññamaññassa samuṭṭhāpakā, upatthambhakā cāti dīpeti.",
  "tika-s0103t9:207_1": "Esa nayo ito paratopi.",
  "tika-s0103t9:208_0": "“Santuṭṭho hoti vaṇṇavādī”ti ettha catukkoṭikaṁ sambhavati, tattha catutthoyeva pakkho satthārā vaṇṇito thomitoti mahātherena tathā desanā katā.",
  "tika-s0103t9:208_1": "Eko santuṭṭho hoti, santosassa vaṇṇaṁ na katheti seyyathāpi thero nālako (suttanipāte nālakasutte vitthāro) eko na santuṭṭho hoti, santosassa vaṇṇavādī seyyathāpi upanando sakyaputto.",
  "tika-s0103t9:208_2": "Eko neva santuṭṭho hoti, na santosassa vaṇṇaṁ katheti.",
  "tika-s0103t9:208_3": "Seyyathāpi thero lāḷudāyī eko santuṭṭho ceva hoti, santosassa ca vaṇṇavādī seyyathāpi thero mahākassapo.",
  "tika-s0103t9:209_0": "Anesananti ayuttaṁ esanaṁ.",
  "tika-s0103t9:209_1": "Tenāha “appatirūpa”nti, sāsane ṭhitānaṁ na patirūpaṁ asāruppaṁ ayogyaṁ.",
  "tika-s0103t9:209_2": "Kohaññaṁ karontoti cīvaruppādanimittaṁ paresaṁ kuhanaṁ vimhāpanaṁ karonto.",
  "tika-s0103t9:209_3": "Uttasatīti taṇhāsantāsena uparūpari tasati.",
  "tika-s0103t9:209_4": "Paritasatīti parito tasati.",
  "tika-s0103t9:209_5": "Yathā sabbe kāyavacīpayogā tadatthā eva jāyanti, evaṁ sabbabhāgehi tasati.",
  "tika-s0103t9:209_6": "Gadhitaṁ vuccati gaddho, so cettha abhijjhālakkhaṇo adhippeto.",
  "tika-s0103t9:209_7": "Gadhitaṁ etassa natthīti agadhitoti āha “agadhito…pe…",
  "tika-s0103t9:209_8": "lobhagiddho”ti.",
  "tika-s0103t9:209_9": "Mucchanti taṇhāvasena muyhanaṁ, tassa vā samussayaṁ adhigataṁ.",
  "tika-s0103t9:209_10": "Anāpanno anupagato.",
  "tika-s0103t9:209_11": "Anotthatoti anajjhotthato.",
  "tika-s0103t9:209_12": "Apariyonaddhoti taṇhāchadanena acchādito.",
  "tika-s0103t9:209_13": "Ādīnavaṁ passamānoti diṭṭhadhammikaṁ, samparāyikañca dosaṁ passanto.",
  "tika-s0103t9:209_14": "Gadhitaparibhogato nissarati etenāti nissaraṇaṁ, idamatthikatā, taṁ pajānātīti nissaraṇapañño.",
  "tika-s0103t9:209_15": "Tenāha “yāvadeva…pe…",
  "tika-s0103t9:209_16": "pajānanto”ti.",
  "tika-s0103t9:210_0": "Nevattānukkaṁsetīti attānaṁ neva ukkaṁseti na ukkhipati na ukkaṭṭhato dahati.",
  "tika-s0103t9:210_1": "“Aha”ntiādi ukkaṁsanākāradassanaṁ.",
  "tika-s0103t9:210_2": "Na vambhetīti na hīḷayati nihīnato na dahati.",
  "tika-s0103t9:210_3": "Tasmiṁ cīvarasantoseti tasmiṁ yathāvutte vīsatividhe cīvarasantose.",
  "tika-s0103t9:210_4": "Kāmañcettha vuttappakārasantosaggahaṇena cīvarahetu anesanāpajjanādipi gahitameva tasmiṁ sati tassa bhāvato, asati ca abhāvato, vaṇṇavāditānattukkaṁsanā paravambhanāni pana gahitāni na hontīti “vaṇṇavāditādīsu vā”ti vikappo vutto.",
  "tika-s0103t9:210_5": "Ettha ca “dakkho”tiādi yesaṁ dhammānaṁ vasenassa yathāvuttasantosādi ijjhati, taṁ dassanaṁ.",
  "tika-s0103t9:210_6": "Tattha “dakkho”ti iminā tesaṁ samuṭṭhāpanapaññaṁ dasseti, “analaso”ti iminā paggaṇhanavīriyaṁ, “sampajāno”ti iminā pāṭihāriyapaññaṁ “paṭissato”ti iminā tattha asammosavuttiṁ dasseti.",
  "tika-s0103t9:211_0": "Piṇḍapāto jānitabboti pabhedato piṇḍapāto jānitabbo.",
  "tika-s0103t9:211_1": "Piṇḍapātakkhettanti piṇḍapātassa uppattiṭṭhānaṁ.",
  "tika-s0103t9:211_2": "Piṇḍapātasantoso jānitabboti piṇḍapāte santoso pabhedato jānitabbo.",
  "tika-s0103t9:211_3": "Idha bhesajjampi piṇḍapātagatikameva.",
  "tika-s0103t9:211_4": "Āharitabbato hi sappiādīnampi gahaṇaṁ kataṁ.",
  "tika-s0103t9:212_0": "Piṇḍapātakkhettaṁ piṇḍapātassa uppattiṭṭhānaṁ.",
  "tika-s0103t9:212_1": "Khettaṁ viya khettaṁ.",
  "tika-s0103t9:212_2": "Uppajjati ettha, etenāti ca uppattiṭṭhānaṁ.",
  "tika-s0103t9:212_3": "Saṅghato vā hi bhikkhuno piṇḍapāto uppajjati uddesādivasena vā.",
  "tika-s0103t9:212_4": "Tattha sakalassa saṅghassa dātabbaṁ bhattaṁ saṅghabhattaṁ.",
  "tika-s0103t9:212_5": "Katipaye bhikkhū uddisitvā uddesena dātabbaṁ bhattaṁ uddesabhattaṁ.",
  "tika-s0103t9:212_6": "Nimantetvā dātabbaṁ bhattaṁ nimantanaṁ.",
  "tika-s0103t9:212_7": "Salākadānavasena dātabbaṁ bhattaṁ salākabhattaṁ.",
  "tika-s0103t9:212_8": "Ekasmiṁ pakkhe ekadivasaṁ dātabbaṁ bhattaṁ pakkhikaṁ.",
  "tika-s0103t9:212_9": "Uposathe dātabbaṁ bhattaṁ uposathikaṁ.",
  "tika-s0103t9:212_10": "Pāṭipadadivase dātabbaṁ bhattaṁ pāṭipadikaṁ.",
  "tika-s0103t9:212_11": "Āgantukānaṁ dātabbaṁ bhattaṁ āgantukabhattaṁ.",
  "tika-s0103t9:212_12": "Dhuragehe eva ṭhapetvā dātabbaṁ bhattaṁ dhurabhattaṁ.",
  "tika-s0103t9:212_13": "Kuṭiṁ uddissa dātabbaṁ bhattaṁ kuṭibhattaṁ.",
  "tika-s0103t9:212_14": "Gāmavāsīādīhi vārena dātabbaṁ bhattaṁ vārabhattaṁ.",
  "tika-s0103t9:212_15": "Vihāraṁ uddissa dātabbaṁ bhattaṁ vihārabhattaṁ.",
  "tika-s0103t9:212_16": "Sesāni pākaṭāneva.",
  "tika-s0103t9:213_0": "Vitakketi “kattha nu kho ahaṁ ajja piṇḍāya carissāmī”ti.",
  "tika-s0103t9:213_1": "“Kattha piṇḍāya carissāmā”ti therena vutte “asukagāme bhante”ti kāmametaṁ paṭivacanadānaṁ, yena pana cittena “cintetvā”ti vuttaṁ, taṁ sandhāyāha “ettakaṁ cintetvā”ti.",
  "tika-s0103t9:213_2": "Tato paṭṭhāyāti vitakkamāḷake ṭhatvā vitakkitakālato paṭṭhāya.",
  "tika-s0103t9:213_3": "“Tato paraṁ vitakkento ariyavaṁsā cuto hotī”ti idaṁ tiṇṇampi ariyavaṁsikānaṁ vasena gahetabbaṁ, na ekacārikasseva.",
  "tika-s0103t9:213_4": "Sabbopi hi ariyavaṁsiko ekavārameva vitakketuṁ labhati, na tato paraṁ.",
  "tika-s0103t9:213_5": "Paribāhiroti ariyavaṁsikabhāvato bahibhūto.",
  "tika-s0103t9:213_6": "Svāyaṁ vitakkasantoso kammaṭṭhānamanasikārena na kuppati, visujjhati ca.",
  "tika-s0103t9:213_7": "Ito paresupi eseva nayo.",
  "tika-s0103t9:213_8": "Tenevāha “kammaṭṭhānasīsena gantabba”nti.",
  "tika-s0103t9:214_0": "Gahetabbamevāti aṭṭhānappayutto eva-saddo. Yāpanamattameva gahetabbanti yojetabbaṁ.",
  "tika-s0103t9:215_0": "Etthāti etasmiṁ piṇḍapātapaṭiggahaṇe.",
  "tika-s0103t9:215_1": "Appanti attano yāpanapamāṇatopi appaṁ.",
  "tika-s0103t9:215_2": "Gahetabbaṁ dāyakassa cittārādhanatthaṁ.",
  "tika-s0103t9:215_3": "Pamāṇenevāti attano yāpanappamāṇeneva appaṁ gahetabbaṁ.",
  "tika-s0103t9:215_4": "“Pamāṇena gahetabba”nti ettha kāraṇaṁ dassetuṁ “paṭiggahaṇasmiñhī”tiādi vuttaṁ.",
  "tika-s0103t9:215_5": "Makkhetīti viddhaṁseti apaneti.",
  "tika-s0103t9:215_6": "Vinipātetīti vināseti aṭṭhānaviniyogena.",
  "tika-s0103t9:215_7": "Sāsananti satthu sāsanaṁ anusiṭṭhiṁ.",
  "tika-s0103t9:215_8": "Na karoti nappaṭipajjati.",
  "tika-s0103t9:216_0": "Sapadānacārino viya dvārapaṭipāṭiyā caraṇaṁ loluppavivajjanasantosoti āha “dvārapaṭipāṭiyā gantabba”nti.",
  "tika-s0103t9:217_0": "Harāpetvāti adhikaṁ apanetvā.",
  "tika-s0103t9:218_0": "Āhāragedhato nissarati etenāti nissaraṇaṁ.",
  "tika-s0103t9:218_1": "Jighacchāya paṭivinodanatthaṁ kathā, kāyassaṭhitiādipayojanaṁ pana atthāpattito āgataṁ evāti āha “jighacchāya…pe…",
  "tika-s0103t9:218_2": "santoso nāmā”ti.",
  "tika-s0103t9:219_0": "Nidahitvā na paribhuñjitabbaṁ tadahupīti adhippāyo.",
  "tika-s0103t9:219_1": "Itaratthā pana sikkhāpadeneva vāritaṁ.",
  "tika-s0103t9:219_2": "Sāraṇīyadhamme ṭhitenāti sīlavantehi bhikkhūhi sādhāraṇabhogibhāve ṭhitena.",
  "tika-s0103t9:220_0": "Senāsanenāti sayanena, āsanena ca.",
  "tika-s0103t9:220_1": "Yattha yattha hi mañcādike, vihārādike ca seti, taṁ senaṁ.",
  "tika-s0103t9:220_2": "Yattha yattha pīṭhādike āsati, taṁ āsanaṁ.",
  "tika-s0103t9:220_3": "Tadubhayaṁ ekato katvā “senāsana”nti vuttaṁ.",
  "tika-s0103t9:220_4": "Tenāha “mañco”tiādi.",
  "tika-s0103t9:220_5": "Tattha mañco masārakādi, tathā pīṭhaṁ.",
  "tika-s0103t9:220_6": "Mañcabhisi, pīṭhabhisīti duvidhā bhisi.",
  "tika-s0103t9:220_7": "Vihāro pākāraparicchinno sakalo āvāso.",
  "tika-s0103t9:220_8": "“Dīghamukhapāsādo”ti keci.",
  "tika-s0103t9:220_9": "Aḍḍhayogoti dīghapāsādo.",
  "tika-s0103t9:220_10": "“Ekapassacchadanakasenāsana”nti keci.",
  "tika-s0103t9:220_11": "Pāsādoti caturassapāsādo.",
  "tika-s0103t9:220_12": "“Āyatacaturassapāsādo”ti keci.",
  "tika-s0103t9:220_13": "Hammiyaṁ muṇḍacchadanapāsādo.",
  "tika-s0103t9:220_14": "Guhāti kevalā pabbataguhā.",
  "tika-s0103t9:220_15": "Leṇaṁ dvārabandhaṁ.",
  "tika-s0103t9:220_16": "Aṭṭo bahalabhittikaṁ gehaṁ, yassa gopānasiyo aggahetvā iṭṭhakāhi eva chadanaṁ hoti.",
  "tika-s0103t9:220_17": "“Aṭṭālakākārena kariyatī”tipi vadanti.",
  "tika-s0103t9:220_18": "Māḷo ekakūṭasaṅgahito anekakoṇo patissayaviseso “vaṭṭākārena katasenāsana”nti keci.",
  "tika-s0103t9:221_0": "Piṇḍapāte vuttanayenevāti “sādako bhikkhu ‘ajja kattha vasissāmī’ti vitakketī”tiādinā yathārahaṁ piṇḍapāte vuttanayena veditabbā, “tato paraṁ vitakkento ariyavaṁsā cuto hoti paribāhiro”ti, “senāsanaṁ gavesantenāpi’kuhiṁ labhissāmī’ti acintetvā kammaṭṭhānasīseneva gantabba”nti ca evamādi sabbaṁ purimanayeneva.",
  "tika-s0103t9:222_0": "Kasmā panettha paccayasantosaṁ dassentena mahātherena gilānapaccayasantoso na gahitoti?",
  "tika-s0103t9:222_1": "Na kho panetaṁ evaṁ daṭṭhabbanti dassento “gilānapaccayo pana piṇḍapāte eva paviṭṭho”ti āha, āharitabbatāsāmaññenāti adhippāyo.",
  "tika-s0103t9:222_2": "Yadi evaṁ tattha piṇḍapāte viya vitakkasantosādayopi pannarasa santosā icchitabbāti?",
  "tika-s0103t9:222_3": "Noti dassento āha “tatthā”tiādi.",
  "tika-s0103t9:222_4": "Nanu cettha dvādaseva dhutaṅgāni viniyogaṁ gatāni, ekaṁ pana nesajjikaṅgaṁ na katthaci viniyuttanti āha “nesajjikaṅgaṁ bhāvanārāmaariyavaṁsaṁ bhajatī”ti.",
  "tika-s0103t9:222_5": "Ayañca attho aṭṭhakathāruḷho evāti dassento “vuttampi ceta”ntiādimāha.",
  "tika-s0103t9:223_0": "“Pathaviṁpattharamāno viyā”tiādi ariyavaṁsadesanāya sudukkarabhāvadassanaṁ mahāvisayatāya tassā desanāya.",
  "tika-s0103t9:223_1": "Yasmā nayasahassapaṭimaṇḍitā hoti ariyamaggādhigamāya vitthārato pavattiyamānā desanā yathā taṁ cittuppādakaṇḍe, ayañca bhāvanārāmaariyavaṁsakathā ariyamaggādhigamāya vitthārato pavattiyamānā evaṁ hotīti vuttaṁ “sahassanayappaṭimaṇḍitaṁ…pe…",
  "tika-s0103t9:223_2": "desanaṁ ārabhī”ti.",
  "tika-s0103t9:223_3": "Paṭipakkhavidhamanato abhimukhabhāvena ramaṇaṁ āramaṇaṁ ārāmoti āha “abhiratīti attho”ti.",
  "tika-s0103t9:223_4": "Byadhikaraṇānampi padānaṁ vasena bhavati bāhiratthasamāso yathā “urasilomo, kaṇṭhekāḷoti āha “pahāne ārāmo assāti pahānārāmo”ti.",
  "tika-s0103t9:223_5": "Āramitabbaṭṭhena vā ārāmo, pahānaṁ ārāmo assāti pahānārāmoti evamettha samāsayojanā veditabbā.",
  "tika-s0103t9:223_6": "“Pajahanto ramatī”ti etena pahānārāmasaddānaṁ kattusādhanataṁ, kammadhārayasamāsañca dasseti.",
  "tika-s0103t9:223_7": "“Bhāvento ramatī”ti vuttattā bhāvanārāmoti etthāpi eseva nayo.",
  "tika-s0103t9:224_0": "Kāmaṁ “nesajjikaṅgaṁ bhāvanārāmaariyavaṁsaṁ bhajatī”ti vuttaṁ bhāvanānuyogassa anucchavikattā, nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti tampi saṅgaṇhanto “terasannaṁ dhutaṅgāna”nti vatvā “vinayaṁ patvā garuke ṭhātabba”nti icchitattā sallekhassa apariccajanavasena paṭipatti nāma vinaye ṭhitassevāti āha “terasannaṁ…pe…",
  "tika-s0103t9:224_1": "kathitaṁ hotī”ti.",
  "tika-s0103t9:224_2": "Kāmaṁ suttābhidhammapiṭakesupi tattha tattha sīlakathā āgatā eva, yehi pana guṇehi sīlassa vodānaṁ hoti, tesu kathitesu yathā sīlakathābāhullaṁ vinayapiṭakaṁ kathitaṁ hoti, evaṁ bhāvanākathābāhullaṁ suttantapiṭakaṁ, abhidhammapiṭakañca catutthena ariyavaṁsena kathitameva hotīti vuttaṁ “bhāvanārāmena avasesaṁ piṭakadvayaṁ kathitaṁ hotī”ti.",
  "tika-s0103t9:224_3": "“So nekkhammaṁ bhāvento ramatī”ti nekkhammapadaṁ ādiṁ katvā tattha desanāya pavattattā, sabbesampi vā samathavipassanāmaggadhammānaṁ yathāsakaṁpaṭipakkhato nikkhamanena nekkhammasaññitānaṁ tattha āgatattā so pāṭho “nekkhammapāḷī”ti vuccatīti āha “nekkhammapāḷiyā kathetabbo”ti.",
  "tika-s0103t9:224_4": "Tenāha aṭṭhakathāyaṁ “sabbepi kusalā dhammā nekkhammanti pavuccare”ti.",
  "tika-s0103t9:224_5": "Dasuttarasuttanta pariyāyenāti dasuttarasuttantadhammena, dasuttarasuttante āgatanayenāti vā attho.",
  "tika-s0103t9:224_6": "Sesadvayepi eseva nayo.",
  "tika-s0103t9:225_0": "Soti jāgariyaṁ anuyutto bhikkhu.",
  "tika-s0103t9:225_1": "Nekkhammanti kāmehi nikkhantabhāvato nekkhammasaññitaṁ paṭhamajjhānūpacāraṁ.",
  "tika-s0103t9:225_2": "“So abhijjhaṁ loke pahāyā”tiādinā āgatā paṭhamajjhānassa pubbabhāgabhāvanāti idhādhippetā, tasmā “abyāpāda”ntiādīsupi evameva attho veditabbo.",
  "tika-s0103t9:225_3": "Yaṁ panettha vattabbaṁ, taṁ brahmajālaṭīkāyaṁ vuttanayena veditabbaṁ.",
  "tika-s0103t9:225_4": "Saupāyāsānañhi aṭṭhannaṁ samāpattīnaṁ, aṭṭhārasannaṁ mahāvipassanānaṁ, catunnaṁ ariyamaggānañca vasenettha desanā pavattāti.",
  "tika-s0103t9:226_0": "“Ekaṁ dhammaṁ bhāvento ramati, ekaṁ dhammaṁ pajahanto ramatī”ti ca na idaṁ dasuttarasutte āgataniyāmena vuttaṁ, tattha pana “eko dhammo bhāvetabbo, eko dhammo pahātabbo”ti ca desanā āgatā.",
  "tika-s0103t9:226_1": "Evaṁ santepi yasmā atthato bhedo natthi, tasmā paṭisambhidāmagge nekkhammapāḷiyaṁ āgatanīhāreneva “ekaṁ dhammaṁ bhāvento ramati, ekaṁ dhammaṁ pajahanto ramatī”ti vuttaṁ.",
  "tika-s0103t9:226_2": "Esa nayo sesavāresupi.",
  "tika-s0103t9:226_3": "Yasmā cāyaṁ ariyavaṁsadesanā nāma satthu paññattāva satthārā hi desitaṁ desanaṁ āyasmā dhammasenāpati sāriputtatthero saṅgāyanavasena idhānesi, tasmā mahāariyavaṁsasutte satthudesanānīhārena nigamanaṁ dassento “evaṁ kho, bhikkhave, bhikkhu bhāvanārāmo hotī”ti āha.",
  "tika-s0103t9:226_4": "Eseva nayo ito paresu satipaṭṭhānapariyāyaabhidhammaniddesapariyāyesupi.",
  "tika-s0103t9:226_5": "Kāmañcettha kāyānupassanāvaseneva saṅkhipitvā yojanā katā, ekavīsatiyā pana ṭhānānaṁ vasena vitthārato yojanā veditabbā.",
  "tika-s0103t9:226_6": "“Aniccato” tiādīsu yaṁ vattabbaṁ, taṁ visuddhimaggasaṁvaṇṇanāsu vuttanayena veditabbaṁ.",
  "tika-s0103t9:227_0": "310.",
  "tika-s0103t9:227_1": "Saṁvarādīnaṁ sādhanavasena padahati ettha, etehīti ca padhānāni.",
  "tika-s0103t9:227_2": "Uttamavīriyānīti seṭṭhavīriyāni visiṭṭhassa atthassa sādhanato.",
  "tika-s0103t9:227_3": "Saṁvarantassa uppannavīriyanti yathā abhijjhādayo na uppajjanti, evaṁ satiyā upaṭṭhāpane cakkhādīnaṁ pidahane analasassa uppannavīriyaṁ.",
  "tika-s0103t9:227_4": "Pajahantassāti vinodentassa.",
  "tika-s0103t9:227_5": "Uppannavīriyanti tasseva pajahanassa sādhanavasena pavattavīriyaṁ.",
  "tika-s0103t9:227_6": "Bhāventassa uppannavīriyanti etthāpi eseva nayo.",
  "tika-s0103t9:227_7": "Samādhinimittanti samādhi eva.",
  "tika-s0103t9:227_8": "Purimuppannasamādhi hi parato uppajjanakasamādhipavivekassa kāraṇaṁ hotīti “samādhinimitta”nti vuttaṁ.",
  "tika-s0103t9:228_0": "Upadhivivekattāti khandhūpadhiādiupadhīhi vivittattā vinissaṭattā.",
  "tika-s0103t9:228_1": "Taṁ āgammāti taṁ nibbānaṁ maggena adhigamahetu.",
  "tika-s0103t9:228_2": "Rāgādayo virajjanti ettha, etenāti vā virāgo.",
  "tika-s0103t9:228_3": "Evaṁ nirodhopi daṭṭhabbo.",
  "tika-s0103t9:228_4": "Yasmā idha bojjhaṅgā missakavasena icchitā, tasmā “ārammaṇavasena adhigantabbavasena vā”ti vuttaṁ.",
  "tika-s0103t9:228_5": "Tattha adhigantabbavasenāti taṁninnatāvasena.",
  "tika-s0103t9:228_6": "Vossaggapariṇāminti vossajjanavasena pariṇāmitaṁ pariccajanavasena ceva pakkhandanavasena ca pariṇamanasīlaṁ.",
  "tika-s0103t9:228_7": "Tenāha “dve vossaggā”tiādi.",
  "tika-s0103t9:228_8": "Khandhānaṁ pariccajanaṁ nāma tappaṭibaddhakilesappahānavasenāti yenākārena vipassanā kilese pajahati, tenevākārena taṁnimittake, khandhe ca “pajahatī”ti vattabbataṁ arahatīti āha “vipassanā…pe…",
  "tika-s0103t9:228_9": "pariccajatī”ti.",
  "tika-s0103t9:228_10": "Yasmā vipassanā vuṭṭhānagāminibhāvaṁ pāpuṇantī ninnapoṇapabbhārabhāvena ekaṁsato nibbānaṁ “pakkhandatī”ti vattabbataṁ labhati, maggo ca samucchedavasena kilese, khandhe ca pariccajati, tasmā yathākkamaṁ vipassanāmaggānaṁ vasena pakkhandanapariccāgavossaggāpi veditabbā.",
  "tika-s0103t9:228_11": "Vossaggatthāyāti pariccāgavossaggatthāya ceva pakkhandanavossaggatthāya ca.",
  "tika-s0103t9:228_12": "Pariṇamatīti paripaccati.",
  "tika-s0103t9:228_13": "Taṁ pariṇamanaṁ vuṭṭhānagāminibhāvappattiyā ceva ariyamaggabhāvappattiyā ca icchitanti āha “vipassanābhāvañceva maggabhāvañca pāpuṇātī”ti.",
  "tika-s0103t9:228_14": "Sesapadesūti “dhammavicayasambojjhaṅgaṁ bhāvetī”tiādīsu sesasambojjhaṅgakoṭṭhāsesu.",
  "tika-s0103t9:229_0": "Bhaddakanti abhaddakānaṁ nīvaraṇādipāpadhammānaṁ vikkhambhanena rāgavidhamanena ekantahitattā, dullabhattā ca bhaddakaṁ sundaraṁ.",
  "tika-s0103t9:229_1": "Na hi aññaṁ samādhinimittaṁ evaṁdullabhaṁ, rāgassa ca ujuvipaccanīkabhūtaṁ atthi.",
  "tika-s0103t9:229_2": "Anurakkhatīti ettha anurakkhanā nāma adhigatasamādhito yathā na parihāni hoti, evaṁ paṭipatti, sā pana tappaṭipakkhavidhamanenāti āha “samādhī”tiādi.",
  "tika-s0103t9:229_3": "Aṭṭhikasaññādikāti aṭṭhikajjhānādikā.",
  "tika-s0103t9:229_4": "Saññāsīsena hi jhānaṁ vadati.",
  "tika-s0103t9:230_0": "Ekapaṭivedhavasena catusaccadhamme ñāṇanti catūsu ariyasaccesu ekābhisamayavasena pavattañāṇaṁ, maggañāṇanti attho.",
  "tika-s0103t9:230_1": "Catusaccantogadhattā catusaccabbhantare nirodhadhamme nibbāne ñāṇaṁ, tena phalañāṇaṁ vadati.",
  "tika-s0103t9:230_2": "Yasmā maggānantarassa phalassa maggānuguṇā pavatti, yato taṁsamudayapakkhiyesu dhammesu paṭippassaddhippahānavasena pavattati, tasmā nirodhasaccepi yo maggassa sacchikiriyābhisamayo, tadanuguṇā pavattīti phalañāṇasseva dhamme ñāṇatā vuttā, na yassa kassaci nibbānārammaṇassa ñāṇassa.",
  "tika-s0103t9:230_3": "Tena vuttaṁ “yathāhā”tiādi.",
  "tika-s0103t9:230_4": "Ettha ca maggapaññā tāva catusaccadhammassa paṭivijjhanato dhammeñāṇaṁ nāma hotu, phalapaññā pana kathanti codanā sodhitā hoti nirodhadhammaṁ ārabbha pavattanato.",
  "tika-s0103t9:230_5": "Duvidhāpi hi paññā aparappaccayatāya attapaccakkhato ariyasaccadhamme kiccato ca ārammaṇato ca pavattattā “dhammeñāṇa”nti veditabbā.",
  "tika-s0103t9:230_6": "Ariyasaccesu hi ayaṁ dhamma-saddo tesaṁ aviparītasabhāvattā, saṅkhatappavaro vā ariyamaggo, tassa ca phaladhammo.",
  "tika-s0103t9:230_7": "Tattha paññā taṁsahagatā dhammeñāṇaṁ.",
  "tika-s0103t9:231_0": "Anvayeñāṇanti anugamanañāṇaṁ.",
  "tika-s0103t9:231_1": "Paccakkhato disvāti cattāri saccāni maggañāṇena paccakkhato paṭivijjhitvā.",
  "tika-s0103t9:231_2": "Yathā idānīti yathā etarahi pañcupādānakkhandhā dukkhasaccaṁ, evaṁ atītepi anāgatepi pañcupādānakkhandhā dukkhasaccamevāti ca sarikkhaṭṭhena vuttaṁ.",
  "tika-s0103t9:231_3": "Esa nayo samudayasacce, maggasacce ca.",
  "tika-s0103t9:231_4": "Ayamevāti avadhāraṇe.",
  "tika-s0103t9:231_5": "Nirodhasacce pana sarikkhaṭṭho natthi tassa niccattā, ekasabhāvattā ca.",
  "tika-s0103t9:231_6": "Evaṁ tassa ñāṇassa anugatiyaṁ ñāṇanti tassa dhammeñāṇassa “evaṁ atītepī”tiādinā anugatiyaṁ anugamane anvaye ñāṇaṁ.",
  "tika-s0103t9:231_7": "Idaṁ anvaye ñāṇanti yojanā.",
  "tika-s0103t9:231_8": "“Tenāhā”tiādinā yathāvuttamatthaṁ pāḷiyā vibhāveti.",
  "tika-s0103t9:231_9": "Soti dhammañāṇaṁ patvā ṭhito bhikkhu.",
  "tika-s0103t9:231_10": "Iminā dhammenāti dhammagocarattā gocaravohārena “dhammo”ti vuttenamaggañāṇena, upayogatthe vā karaṇavacanaṁ, iminā dhammena ñātenāti imaṁ catusaccadhammaṁ ñāṇena jānitvā ṭhitena maggañāṇenāti attho.",
  "tika-s0103t9:231_11": "Diṭṭhenāti dassanena saccadhammaṁ passitvā ṭhitena.",
  "tika-s0103t9:231_12": "Pattenāti saccānaṁ patvā ṭhitena.",
  "tika-s0103t9:231_13": "Viditenāti saccāni viditvā ṭhitena.",
  "tika-s0103t9:231_14": "Pariyogāḷhenāti catusaccadhammaṁ pariyogāhetvā ṭhitenāti evaṁ tāvettha abhidhammaṭṭhakathāyaṁ attho vutto.",
  "tika-s0103t9:231_15": "Duvidhampi pana maggaphalañāṇaṁ dhammeñāṇaṁ.",
  "tika-s0103t9:231_16": "Paccavekkhaṇāya ca mūlaṁ, kāraṇañca nayanayanassāti duvidhenāpi tena dhammenāti na na yujjati.",
  "tika-s0103t9:231_17": "Tathā catusaccadhammassa ñātattā, maggaphalasaṅkhātassa vā dhammassa saccapaṭivedhasampayogaṁ gatattā nayanayanaṁ hotīti tena iminā dhammena ñāṇavisayabhāvena, ñāṇasampayogena vā ñātenāti ca attho na na yujjatīti.",
  "tika-s0103t9:231_18": "Atītānāgate nayaṁ netīti atīte, anāgate ca nayaṁ neti harati peseti.",
  "tika-s0103t9:231_19": "Idaṁ pana na maggañāṇassa kiccaṁ, paccavekkhaṇañāṇakiccaṁ, satthārā pana maggañāṇaṁ atītānāgate nayanayanasadisaṁ kataṁ maggamūlakattā.",
  "tika-s0103t9:231_20": "Bhāvitamaggassa hi paccavekkhaṇā nāma hoti.",
  "tika-s0103t9:231_21": "Nayidaṁ aññaṁ ñāṇuppādanaṁ nayanayanaṁ, ñāṇasseva pana pavattivisesoti.",
  "tika-s0103t9:232_0": "Paresaṁ cetaso parito ayanaṁ paricchindanaṁ pariyo, tasmiṁ pariye.",
  "tika-s0103t9:232_1": "Tenāha “paresaṁ cittaparicchede”ti.",
  "tika-s0103t9:232_2": "Avasesaṁ sammutimhiñāṇaṁ nāma “ñāṇa”nti sammatattā.",
  "tika-s0103t9:232_3": "Vacanatthato pana sammutimhi ñāṇanti sammutimhiñāṇaṁ.",
  "tika-s0103t9:232_4": "Dhammeñāṇādīnaṁ viya hi sātisayassa paṭivedhakiccassa abhāvā visayobhāsanasaṅkhātajānanasāmaññena “ñāṇa”nti sammatesu antogadhanti attho.",
  "tika-s0103t9:232_5": "Sammutivasena vā pavattaṁ sammutimhiñāṇaṁ sammutidvārena atthassa gahaṇato.",
  "tika-s0103t9:232_6": "Avasesaṁ vā itarañāṇattayavisabhāgaṁ ñāṇaṁ tabbisabhāgasāmaññena sammutimhiñāṇamhi paviṭṭhattā sammutimhiñāṇaṁ nāma hotīti.",
  "tika-s0103t9:233_0": "Kāmaṁ sotāpattimaggañāṇādīni dukkhañāṇādīniyeva, ukkaṭṭhaniddesena panevamāha “arahattaṁpāpetvā”ti.",
  "tika-s0103t9:233_1": "Vaṭṭato niggacchati etenāti niggamanaṁ, catusaccakammaṭṭhānaṁ.",
  "tika-s0103t9:233_2": "Purimāni dve saccāni vaṭṭaṁ pavattipavattihetubhāvato.",
  "tika-s0103t9:233_3": "Itarāni pana dve vivaṭṭaṁ nivattinivattihetubhāvato.",
  "tika-s0103t9:233_4": "Abhinivesoti vipassanābhiniveso hoti lokiyassa ñāṇassa visabhāgūpagamanato.",
  "tika-s0103t9:233_5": "No vivaṭṭeti vivaṭṭe abhiniveso no hoti avisayabhāvato.",
  "tika-s0103t9:233_6": "Pariyattīti kammaṭṭhānatanti.",
  "tika-s0103t9:233_7": "Uggahetvāti vācuggataṁ katvā.",
  "tika-s0103t9:233_8": "Uggahetvāti vā pāḷito, atthato ca yathārahaṁ savanadhāraṇaparipucchanamanasānupekkhanādivasena cittena uddhaṁ uddhaṁ gaṇhitvā.",
  "tika-s0103t9:233_9": "Kammaṁ karotīti nāmarūpapariggahādikkamena yogakammaṁ karoti.",
  "tika-s0103t9:234_0": "Yadi purimesu dvīsu eva vipassanābhiniveso, tesu eva uggahādi, kathamidaṁ catusaccakammaṭṭhānaṁ jātanti āha “dvīsū”tiādi.",
  "tika-s0103t9:234_1": "Kāmaṁ pacchimānipi dve saccāni abhiññeyyāni, pariññeyyatā pana tattha natthīti na vipassanābyāpāro.",
  "tika-s0103t9:234_2": "Kevalaṁ pana anussavamatte ṭhatvā accantapaṇītabhāvato iṭṭhaṁ, ātappakanirāmisapītisañjananato kantaṁ, uparūpari abhirucijananena manassa vaḍḍhanato manāpanti manasikāraṁ pavatteti.",
  "tika-s0103t9:234_3": "Tenāha “nirodhasaccaṁ nāmā”tiādi.",
  "tika-s0103t9:234_4": "Dvīsu saccesūti dvīsu saccesu visayabhūtesu, tāni ca uddissa asammohapaṭivedhavasena pavattamāno hi maggo te uddissa pavatto nāma hotīti.",
  "tika-s0103t9:234_5": "Tīṇi dukkhasamudayamaggasaccāni.",
  "tika-s0103t9:234_6": "Kiccavasenāti asammuyhanavasena.",
  "tika-s0103t9:234_7": "Ekanti nirodhasaccaṁ.",
  "tika-s0103t9:234_8": "Ārammaṇavasenāti ārammaṇakaraṇavasenapi asammuyhanakiccavasenapi tattha paṭivedho labbhateva.",
  "tika-s0103t9:234_9": "Dve saccānīti dukkhasamudayasaccāni.",
  "tika-s0103t9:234_10": "Duddasattāti daṭṭhuṁ asakkuṇeyyattā.",
  "tika-s0103t9:234_11": "Oḷārikā hi dukkhasamudayā, tiracchānagatānampi dukkhaṁ, āhārādīsu ca abhilāso pākaṭo.",
  "tika-s0103t9:234_12": "Pīḷanādiāyūhanādivasenapi “idaṁ dukkhaṁ, idaṁ assa kāraṇa”nti yāthāvato ñāṇena ogāhituṁ asakkuṇeyyattā tāni gambhīrāni.",
  "tika-s0103t9:234_13": "Dveti nirodhamaggasaccāni.",
  "tika-s0103t9:234_14": "Tāni saṇhasukhumabhāvato sabhāveneva gambhīratāya yāthāvato ñāṇena durogāhattā “duddasānī”ti.",
  "tika-s0103t9:235_0": "Sotāpattiyaṅgādicatukkavaṇṇanā",
  "tika-s0103t9:236_0": "311.Soto nāma ariyasoto purimapadalopena, tassa ādito sabbapaṭhamaṁ pajjanaṁ sotāpatti, paṭhamamaggapaṭilābho.",
  "tika-s0103t9:236_1": "Tassa aṅgāni adhigamūpāyabhūtāni kāraṇāni sotāpattiyaṅgāni.",
  "tika-s0103t9:236_2": "Tenāha “sotā…pe… attho”ti.",
  "tika-s0103t9:236_3": "Santakāyakammāditāya santadhammasamannāgamato, santadhammapavedanato ca santo purisāti sappurisā.",
  "tika-s0103t9:236_4": "Tattha yesaṁ vasena catusaccasampaṭivedhāvahaṁ saddhammassavanaṁ labbhati, te eva dassento “buddhādīnaṁ sappurisāna”nti āha.",
  "tika-s0103t9:236_5": "Santo sataṁ vā dhammoti saddhammo.",
  "tika-s0103t9:236_6": "So hi yathānusiṭṭhaṁ paṭipajjamāne apāyadukkhe, saṁsāradukkhe ca apatante dhāretīti evamādi guṇātisayayogavasena santo saṁvijjamāno, pasattho, sundaro vā dhammo, sataṁ vā ariyānaṁ dhammo, tesaṁ vā tabbhāvasādhako dhammoti saddhammo, “idha bhikkhu dhammaṁ pariyāpuṇātī”tiādinā vuttā pariyatti.",
  "tika-s0103t9:236_7": "Sā pana mahāvisayatāya na sabbā sabbassa visesāvahāti tassa tassa anucchavikameva dassento āha “sappāyassa tepiṭakadhammassa savana”nti.",
  "tika-s0103t9:236_8": "Yonisomanasikāro heṭṭhā vutto eva.",
  "tika-s0103t9:236_9": "Pubbabhāgapaṭipattiyāti vipassanānuyogassa.",
  "tika-s0103t9:237_0": "Aveccappasādenāti saccasampaṭivedhavasena buddhādīnaṁ guṇe ñatvā uppannappasādena, so pana pasādo devādīsu kenacipi akampiyatāya niccaloti āha “acalappasādenā”ti.",
  "tika-s0103t9:237_1": "Etthāti etasmiṁ catukkattaye āhāracatukke.",
  "tika-s0103t9:237_2": "Lūkhapaṇītavatthuvasenāti odanakummāsādikassa lūkhassa ceva paṇītassa ca vatthuno vasena.",
  "tika-s0103t9:237_3": "Sā panāyaṁ āhārassa oḷārikasukhumatā “kumbhilānaṁ āhāraṁ upādāya morānaṁ āhāro sukhumo”tiādinā aṭṭhakathāyaṁ vitthārato āgatā eva.",
  "tika-s0103t9:238_0": "Ārammaṇaṭṭhitivasenāti ārammaṇasaṅkhātassa pavattipaccayaṭṭhānassa vasena.",
  "tika-s0103t9:238_1": "Tiṭṭhati etthāti ṭhiti, ārammaṇameva ṭhiti ārammaṇaṭṭhiti.",
  "tika-s0103t9:238_2": "Tenevāha “rūpārammaṇa”ntiādi.",
  "tika-s0103t9:238_3": "Ārammaṇattho cettha upatthambhanattho veditabbo, na visayalakkhaṇova.",
  "tika-s0103t9:238_4": "Upatthambhanabhūtaṁ rūpaṁ upetīti rūpūpāyaṁ.",
  "tika-s0103t9:238_5": "Tenāha “rūpaṁ upagataṁ hutvā”tiādi.",
  "tika-s0103t9:238_6": "Rūpakkhandhaṁ nissāya tiṭṭhati tena vinā appavattanato.",
  "tika-s0103t9:238_7": "Tanti rūpakkhandhaṁ nissāya ṭhānappavattanaṁ.",
  "tika-s0103t9:238_8": "Etanti “rūpūpāya”nti etaṁ vacanaṁ.",
  "tika-s0103t9:238_9": "Rūpakkhandho gocaro pavattiṭṭhānaṁ paccayo etassāti rūpakkhandhagocaraṁ rūpaṁ sahakārīkāraṇabhāvena patiṭṭhā etassāti rūpappatiṭṭhaṁ.",
  "tika-s0103t9:238_10": "Iti tīhi padehi abhisaṅkhāraviññāṇaṁ pati rūpakkhandhassa sahakārīkāraṇabhāvoyevettha vutto.",
  "tika-s0103t9:238_11": "Upasittaṁ viya upasittaṁ, yathā byañjanehi upasittaṁ sinehitaṁ odanaṁ rucitaṁ, pariṇāmayogyañca, evaṁ nandiyā upasittaṁ sinehitaṁ kammaviññāṇaṁ abhirucitaṁ hutvā vipākayogyaṁ hotīti.",
  "tika-s0103t9:238_12": "Itaranti dosasahagatādiakusalaṁ, kusalañca upanissayakoṭiyā upasittaṁ hutvāti yojanā.",
  "tika-s0103t9:238_13": "Evaṁ pavattamānanti evaṁ rūpūpāyanti desanābhāvena pavattamānaṁ.",
  "tika-s0103t9:238_14": "Vipākadhammatāya vuddhiṁ…pe… āpajjati.",
  "tika-s0103t9:238_15": "Tatthāpi nippariyāyaphalanibbattanavasena vuddhiṁ, pariyāyaphalanibbattanavasena viruḷhiṁ, nissandaphalanibbattanavasena vepullaṁ.",
  "tika-s0103t9:238_16": "Diṭṭhadhammavedanīyaphalanibbattanena vā vuddhiṁ, upapajjavedanīyaphalanibbattanavasena viruḷhiṁ, aparāpariyāyaphalanibbattanavasena vepullaṁ āpajjatīti yojanā.",
  "tika-s0103t9:238_17": "Ekantato vedanupāyādivasena patti nāma arūpabhave yevāti āha “imehi panā”tiādi.",
  "tika-s0103t9:238_18": "Evañca katvā pāḷiyaṁ kataṁ vā-saddaggahaṇañca samatthitaṁ hoti.",
  "tika-s0103t9:238_19": "“Rūpūpāya”ntiādinā yathā abhisaṅkhāraviññāṇassa upanissayabhūtā rūpādayo gayhanti, evaṁ tena nibbattetabbāpi te gayhantīti adhippāyena “catukkavasena…pe…",
  "tika-s0103t9:238_20": "na vutta”nti āha.",
  "tika-s0103t9:238_21": "Vipākopi hi dhammo vipākadhammaviññāṇaṁ upagataṁ nāma hoti tathā nandiyā upasittattā.",
  "tika-s0103t9:238_22": "Tenāha “nandūpasecana”nti.",
  "tika-s0103t9:238_23": "Vitthāritāneva siṅgālasutte.",
  "tika-s0103t9:239_0": "Bhavati etena ārogyanti bhavo, gilānapaccayo.",
  "tika-s0103t9:239_1": "Parivuddho bhavo abhavo.",
  "tika-s0103t9:239_2": "Vuddhiattho hi ayaṁ akāro yathā “saṁvarāsaṁvaro, phalāphalaṁ”ti ca.",
  "tika-s0103t9:239_3": "Telamadhuphāṇitādīnīti ādi-saddena sappinavanītānaṁ gahaṇaṁ, telādīnaṁ gahaṇañcettha nidassanamattaṁ.",
  "tika-s0103t9:239_4": "Sabbassāpi gilānapaccayassa saṅgaho daṭṭhabbo.",
  "tika-s0103t9:239_5": "Atha vā bhavābhavoti khuddako ceva mahanto ca upapattibhavo veditabbo.",
  "tika-s0103t9:239_6": "Evañca sati “imesaṁ panā”tiādivacanaṁ samatthitaṁ hoti.",
  "tika-s0103t9:239_7": "Bhavūpapattipahānattho hi visesato catutthaariyavaṁso.",
  "tika-s0103t9:239_8": "Taṇhuppādānanti taṇhuppattīnaṁ, cīvarādihetu uppajjanakataṇhānanti attho.",
  "tika-s0103t9:239_9": "Padhānakaraṇakāleti bhāvanānuyogakkhaṇe.",
  "tika-s0103t9:239_10": "Sītādīni na khamatīti bhāvanāya pubbabhāgakālaṁ sandhāya vuttaṁ.",
  "tika-s0103t9:239_11": "Khamatīti sahati abhibhavati.",
  "tika-s0103t9:239_12": "Vitakkasamananti nidassanamattaṁ.",
  "tika-s0103t9:239_13": "Sabbesampi kilesānaṁ samanavasena pavattā paṭipadā.",
  "tika-s0103t9:240_0": "Samādhijhānādibhedo dhammo pajjati paṭipajjīyati etenāti dhammapadaṁ.",
  "tika-s0103t9:240_1": "Anabhijjhāva dhammapadaṁ anabhijjhādhammapadaṁ.",
  "tika-s0103t9:240_2": "Ayaṁ tāva alobhapakkhe nayo, itarapakkhe pana anabhijjhāpadhāno dhammakoṭṭhāso anabhijjhādhammapadaṁ.",
  "tika-s0103t9:240_3": "Akopoti adoso, mettāti attho.",
  "tika-s0103t9:240_4": "Suppaṭṭhitasatīti kāyādīsu sammadeva upaṭṭhitā sati.",
  "tika-s0103t9:240_5": "Satisīsenāti satipadhānamukhena.",
  "tika-s0103t9:240_6": "Samādhipadhānattā jhānānaṁ “samāpatti vā”ti vuttaṁ.",
  "tika-s0103t9:240_7": "Kāmaṁ saviññāṇakaasubhepi jhānabhāvanā alobhappadhānā hoti kāyassa jigucchanena, paṭikkūlākāraggahaṇavasena ca pavattanato, sattavidhauggahakosallādivasena panassā pavatti satipadhānāti tatiyadhammapadeneva naṁ saṅgaṇhitukāmo “dasa asubhavasena vā”ti āha.",
  "tika-s0103t9:240_8": "Hitūpasaṁhārādivasena pavattanato brahmavihārabhāvanā byāpādavirodhinī abyāpādappadhānāti āha “catubrahma…pe…",
  "tika-s0103t9:240_9": "dhammapada”nti.",
  "tika-s0103t9:240_10": "Tattha adhigatāni jhānādīnīti yojanā.",
  "tika-s0103t9:240_11": "Gamanādito āhārassa paṭikkūlabhāvasallakkhaṇaṁ saññāya thirabhāveneva hoti tassā thirasaññāpadaṭṭhānattāti āhāre paṭikkūlasaññāpi tatiyadhammapade eva saṅgahaṁ gatā.",
  "tika-s0103t9:240_12": "Āruppasamādhiabhiññānaṁ adhiṭṭhānabhāvato kasiṇabhāvanā, sattavidhabojjhaṅgavijjāvimuttipāripūrihetuto ānāpānesu paṭhamaānāpānabhāvanā visesato samādhipadhānāti sā catutthadhammapadena saṅgahitā.",
  "tika-s0103t9:240_13": "Catudhātuvavatthānavasena adhigatānipi ettheva saṅgahetabbāni siyuṁ, paññāpadhānatāya pana na saṅgahitāni.",
  "tika-s0103t9:241_0": "Dhammasamādānesu paṭhamaṁ acelakapaṭipadā etarahi ca dukkhabhāvato, anāgatepi apāyadukkhavaṭṭadukkhāvahato.",
  "tika-s0103t9:241_1": "Acelakapaṭipadāti ca nidassanamattaṁ daṭṭhabbaṁ channaparibbājakānampi ubhayadukkhāvahapaṭipattidassanato.",
  "tika-s0103t9:241_2": "Dutiyaṁ…pe…",
  "tika-s0103t9:241_3": "brahmacariyacaraṇaṁ etarahi satipi dukkhe āyatiṁ sukhāvahattā.",
  "tika-s0103t9:241_4": "Kāmesu pātabyatā yathākāmaṁ kāmaparibhogo.",
  "tika-s0103t9:241_5": "Alabhamānassāpīti pi-saddena ko pana vādo labhamānassāti dasseti.",
  "tika-s0103t9:242_0": "Dussīlyādipāpadhammānaṁ khambhanaṁ paṭibandhanaṁ khandhaṭṭho, so pana sīlādi evāti āha “guṇaṭṭho khandhaṭṭho”ti.",
  "tika-s0103t9:242_1": "Guṇavisayatāya khandha-saddassa guṇatthatā veditabbā.",
  "tika-s0103t9:242_2": "Vimuttikkhandhoti paṭipakkhato suṭṭhu vimuttā guṇadhammā adhippetā, na avimuttā, nāpi vimuccamānāti tehi saha desanaṁ āruḷhā sīlakkhandhādayopi tayoti āha “phalasīlaṁ adhippetaṁ, catūsupi ṭhānesu phalameva vutta”nti ca.",
  "tika-s0103t9:242_3": "Eteneva cettha vimuttikkhandhoti phalapariyāpannā sammāsaṅkappavāyāmasatiyo adhippetāti veditabbaṁ.",
  "tika-s0103t9:243_0": "Upatthambhanaṭṭhena sampayuttadhammānaṁ tattha thirabhāvena pavattanato, eteneva ahirikaanottappānampi savisaye balaṭṭho siddho veditabbo.",
  "tika-s0103t9:243_1": "Na hi tesaṁ paṭipakkhehi akampiyaṭṭho ekantiko.",
  "tika-s0103t9:243_2": "Hirottappānañhi akampiyaṭṭho sātisayo kusaladhammānaṁ mahābalabhāvato, akusalānañca dubbalabhāvato.",
  "tika-s0103t9:243_3": "Tenāha bhagavā “abalā naṁ balīyanti, maddante naṁ parissayā”ti bodhipakkhiyadhammavasenāyaṁ desanāti “samathavipassanāmaggavasenā”ti vuttaṁ.",
  "tika-s0103t9:244_0": "Adhīti upasaggamattaṁ, na “adhicitta”ntiādīsu viya adhikārādiatthaṁ.",
  "tika-s0103t9:244_1": "Karaṇādhikaraṇabhāvasādhanavasena adhiṭṭhāna-saddassa atthaṁ dassento “tenavā”tiādimāha.",
  "tika-s0103t9:244_2": "Tena adhiṭṭhānena tiṭṭhanti attano sammāpaṭipattiyaṁ guṇādhikā purisā, te eva tattha adhiṭṭhāne tiṭṭhanti sammāpattiyā, ṭhānameva adhiṭṭhānameva sammāpaṭipattiyanti yojanā.",
  "tika-s0103t9:244_3": "Paṭhamena adhiṭṭhānena.",
  "tika-s0103t9:244_4": "Aggaphalapaññāti ukkaṭṭhaniddesoyaṁ.",
  "tika-s0103t9:244_5": "Kilesūpasamoti kilesānaṁ accantavūpasamo.",
  "tika-s0103t9:244_6": "Paṭhamena nayena adhiṭṭhānāni ekadesatova gahitāni, na nippadesatoti nippadesatova tāni dassetuṁ “paṭhamena cā”tiādi vuttaṁ.",
  "tika-s0103t9:244_7": "“Ādiṁ katvā”ti etena jhānābhiññāpaññañceva maggapaññañca saṅgaṇhāti.",
  "tika-s0103t9:244_8": "Vacīsaccaṁ ādiṁ katvāti ādi-saddena viratisaccaṁ saṅgaṇhāti.",
  "tika-s0103t9:244_9": "Tatiyena ādi-saddena kilesānaṁ vītikkamapariccāgaṁ, pariyuṭṭhānapariccāgaṁ, heṭṭhimamaggehi anusayapariccāgañca saṅgaṇhāti.",
  "tika-s0103t9:244_10": "“Vikkhambhite kilese”ti etena samāpattīhi kilesānaṁ vikkhambhanavasena vūpasamaṁ vatvā ādi-saddena heṭṭhimamaggehi kātabbaṁ tesaṁ samucchedavasena vūpasamaṁ saṅgaṇhāti.",
  "tika-s0103t9:244_11": "Arahattaphalapaññā kathitā ukkaṭṭhaniddesatova, aññathā vacīsaccādīnampi gahaṇaṁ siyā.",
  "tika-s0103t9:244_12": "Nibbānañca asammosadhammatāya uttamaṭṭhena saccaṁ, sabbasaṁkilesapariccāganimittatāya cāgo, sabbasaṅkhārūpasamabhāvato upasamoti ca visesato vattabbataṁ arahatīti therassa adhippāyo.",
  "tika-s0103t9:244_13": "Pakaṭṭhajānanaphalatāya paññā, anavasesato kilesānañcajante ca vūpasante ca uppannattā cāgo, upasamoti ca visesato aggaphalañāṇaṁ vuccatīti thero āha “sesehi arahattaphalapaññā kathitā”ti.",
  "tika-s0103t9:245_0": "Pañhabyākaraṇādicatukkavaṇṇanā",
  "tika-s0103t9:246_0": "312.Kāḷakanti malīnaṁ, cittassa apabhassarabhāvakaraṇanti attho.",
  "tika-s0103t9:246_1": "Taṁ panettha kammapathappattameva adhippetanti āha “dasaakusalakammapathakamma”nti.",
  "tika-s0103t9:246_2": "Kaṇhābhijātihetuto vā kaṇhaṁ.",
  "tika-s0103t9:246_3": "Tenāha “kaṇhavipāka”nti.",
  "tika-s0103t9:246_4": "Apāyūpatti, manussesu ca dobhaggiyaṁ kaṇhavipāko.",
  "tika-s0103t9:246_5": "Ayaṁ tassa tamabhāvo vutto.",
  "tika-s0103t9:246_6": "Nibbattanatoti nibbattāpanato.",
  "tika-s0103t9:246_7": "Paṇḍaranti odātaṁ, cittassa pabhassarabhāvakaraṇanti attho.",
  "tika-s0103t9:246_8": "Sukkābhijātihetuto vā sukkaṁ.",
  "tika-s0103t9:246_9": "Tenāha “sukkavipāka”nti.",
  "tika-s0103t9:246_10": "Saggūpapatti, manussesu sobhaggiyañca sukkavipāko.",
  "tika-s0103t9:246_11": "Ayaṁ tassa jotibhāvo vutto.",
  "tika-s0103t9:246_12": "Ukkaṭṭhaniddesena pana “sagge nibbattanato”ti vuttaṁ, nibbattāpanatoti attho.",
  "tika-s0103t9:246_13": "Missakakammanti kālena kaṇhaṁ, kālena sukkanti evaṁ missakavasena katakammaṁ.",
  "tika-s0103t9:246_14": "“Sukhadukkhavipāka”nti vatvā tattha sukhadukkhānaṁ pavattiākāraṁ dassetuṁ “missakakammañhī”tiādi vuttaṁ.",
  "tika-s0103t9:246_15": "Kammassa kaṇhasukkasamaññā kaṇhasukkābhijātihetutāyāti apacayagāmitāya tadubhayaviddhaṁsakassa kammakkhayakarakammassa idha sukkapariyāyopi na icchitoti āha “ubhaya…pe…",
  "tika-s0103t9:246_16": "ayamettha attho”ti.",
  "tika-s0103t9:246_17": "Tattha ubhayavipākassāti yathādhigatassa ubhayavipākassa.",
  "tika-s0103t9:246_18": "Sampattibhavapariyāpanno hi vipāko idha “sukkavipāko”ti adhippeto, na accantaparisuddho ariyaphalavipāko.",
  "tika-s0103t9:247_0": "Pubbenivāso sattānaṁ cutūpapāto ca paccakkhakaraṇena sacchikātabbā;",
  "tika-s0103t9:247_1": "itare paṭilābhena asammohapaṭivedhavasena paccakkhakaraṇena ca sacchikātabbā.",
  "tika-s0103t9:247_2": "Nanu ca paccavekkhaṇāpettha paccakkhato pavattatīti?",
  "tika-s0103t9:247_3": "Saccaṁ paccakkhato pavattati sarūpadassanato, na pana paccakkhakaraṇavasena pavattati paccakkhakārīnaṁ piṭṭhivattanato.",
  "tika-s0103t9:247_4": "Tenāha “kāyenā”tiādi.",
  "tika-s0103t9:248_0": "Ohanantīti heṭṭhā katvā hananti gamenti.",
  "tika-s0103t9:248_1": "Tathābhūtā ca adho sīdenti nāmāti āha “osīdāpentī”ti.",
  "tika-s0103t9:248_2": "Kāmanaṭṭhena kāmo ca so yathāvuttenatthena ogho cāti, kāmesu oghoti vā kāmogho.",
  "tika-s0103t9:248_3": "Bhavogho nāma bhavarāgoti dassetuṁ “rūpārūpabhavesū”tiādi vuttaṁ.",
  "tika-s0103t9:248_4": "Tattha paṭhamo upapattibhavesu rāgo, dutiyo kammabhavesu, tatiyo bhavadiṭṭhisahagato.",
  "tika-s0103t9:248_5": "Yathā rañjanaṭṭhena rāgo, evaṁ ohanaṭṭhena “ogho”ti vutto.",
  "tika-s0103t9:249_0": "Yojentīti kammaṁ vipākena, bhavādiṁ bhavantarādīhi dukkhe satte yojenti ghaṭṭentīti yogā.",
  "tika-s0103t9:249_1": "Oghā viya veditabbā atthato kāmayogādibhāvato.",
  "tika-s0103t9:250_0": "Visaṁyojentīti paṭipannaṁ puggalaṁ kāmayogādito viyojenti.",
  "tika-s0103t9:250_1": "Saṁkilesakaraṇaṁ yojanaṁ yogo, ganthikaraṇaṁ (ganthakaraṇaṁ dha. sa. mūlaṭī.",
  "tika-s0103t9:250_2": "20-25), saṅkhalikacakkalikānaṁ viya paṭibaddhatākaraṇaṁ vā ganthanaṁ gantho, ayaṁ etesaṁ viseso.",
  "tika-s0103t9:250_3": "Palibundhatīti nissarituṁ appadānavasena na muñceti vibandhati.",
  "tika-s0103t9:250_4": "Idamevāti attano yathāupaṭṭhitaṁ sassatavādādikaṁ vadati.",
  "tika-s0103t9:250_5": "Saccanti bhūtaṁ.",
  "tika-s0103t9:251_0": "Bhusaṁ, daḷhañca ārammaṇaṁ ādīyati etehīti upādānāni.",
  "tika-s0103t9:251_1": "Yaṁ pana tesaṁ tathāgahaṇaṁ, tampi atthato ādānamevāti āha “upādānānīti ādānaggahaṇānī”ti.",
  "tika-s0103t9:251_2": "Gahaṇaṭṭhenāti kāmanavasena daḷhaṁ gahaṇaṭṭhena.",
  "tika-s0103t9:251_3": "Puna gahaṇaṭṭhenāti micchābhinivisanavasena daḷhaṁ gahaṇaṭṭhena.",
  "tika-s0103t9:251_4": "Imināti iminā sīlavatādinā.",
  "tika-s0103t9:251_5": "Suddhīti saṁsārasuddhi.",
  "tika-s0103t9:251_6": "Etenāti etena diṭṭhigāhena.",
  "tika-s0103t9:251_7": "“Attā”ti paññāpento vadati ceva abhinivesanavasena upādiyati ca.",
  "tika-s0103t9:252_0": "Yavanti tāhi sattā amissitāpi samānajātitāya missitā viya hontīti yoniyo, tā pana atthato aṇḍādiuppattiṭṭhānavisiṭṭhā khandhānaṁ bhāgaso pavattivisesāti āha “yoniyoti koṭṭhāsā”ti.",
  "tika-s0103t9:252_1": "Sayanasminti pupphasantharādisayanasmiṁ.",
  "tika-s0103t9:252_2": "Tattha vā te sayitā jāyantīti sayanaggahaṇaṁ.",
  "tika-s0103t9:252_3": "Tayidaṁ manussānaṁ, bhummadevānañca vasena gahetabbaṁ.",
  "tika-s0103t9:252_4": "Pūtimacchādīsu kimayo nibbattanti.",
  "tika-s0103t9:252_5": "Upapatitā viyāti upapajjavasena patitā viya.",
  "tika-s0103t9:252_6": "Bāhirapaccayanirapekkhatāya vā upapatane sādhukārino opapātino, te eva idha “opapātikā”ti vuttā.",
  "tika-s0103t9:252_7": "Devamanussesūti ettha ye deve sandhāya devaggahaṇaṁ, te dassento “bhummadevesū”ti āha.",
  "tika-s0103t9:253_0": "Attano satisammosena āhārappayogena maraṇato “paṭhamo khiḍḍāpadosikavasenā”ti vuttaṁ.",
  "tika-s0103t9:253_1": "Attano parassa ca manopadosavasena maraṇato “tatiyo manopadosikavasenā”ti vuttaṁ.",
  "tika-s0103t9:253_2": "Neva attasañcetanāya maranti, na parasañcetanāya kevalaṁ puññakkhayeneva maraṇato, tasmā catuttho…pe…",
  "tika-s0103t9:253_3": "veditabbo.",
  "tika-s0103t9:254_0": "Dakkhiṇāvisuddhādicatukkavaṇṇanā",
  "tika-s0103t9:255_0": "313.",
  "tika-s0103t9:255_1": "Dānasaṅkhātā dakkhiṇā, na deyyadhammasaṅkhātā.",
  "tika-s0103t9:255_2": "Visujjhanā mahājutikatā, sā pana mahāphalatāya veditabbāti āha “mahapphalā hontī”ti.",
  "tika-s0103t9:256_0": "Anariyānanti asādhūnaṁ.",
  "tika-s0103t9:256_1": "Te pana nihīnācārā hontīti āha “lāmakāna”nti.",
  "tika-s0103t9:256_2": "Vohārāti sabbohārā abhilāpā vā, atthato tathāpavattā cetanā.",
  "tika-s0103t9:256_3": "Tenāha “ettha cā”tiādi.",
  "tika-s0103t9:257_0": "Attantapādicatukkavaṇṇanā",
  "tika-s0103t9:258_0": "314. Tesu acelakoti nidassanamattaṁ channaparibbājakānampi attakilamathaṁ anuyuttānaṁ labbhanato.",
  "tika-s0103t9:259_0": "Na sīlādisampannoti sīlādīhi guṇehi aparipuṇṇo.",
  "tika-s0103t9:260_0": "Tamoti appakāsabhāvena tamobhūto.",
  "tika-s0103t9:260_1": "Tenāha “andhakārabhūto”ti, andhakāraṁ viya bhūto jāto appakāsabhāvena, andhakārattaṁ vā pattoti attho.",
  "tika-s0103t9:260_2": "Tamamevāti vuttalakkhaṇaṁ tamameva.",
  "tika-s0103t9:260_3": "Paraṁ parato ayanaṁ gati niṭṭhāti attho.",
  "tika-s0103t9:260_4": "“Nīce…pe…",
  "tika-s0103t9:260_5": "nibbattitvā”ti etena tassa tamabhāvaṁ dasseti, “tīṇi duccaritāni paripūretī”ti etena tamaparāyanabhāvaṁ appakāsabhāvāpattito.",
  "tika-s0103t9:260_6": "Tathāvidho hutvāti nīce…pe…",
  "tika-s0103t9:260_7": "nibbattetvā.",
  "tika-s0103t9:260_8": "“Tīṇi sucaritāni paripūretī”ti etena tassa jotiparāyanabhāvaṁ dasseti pakāsabhāvāpattito.",
  "tika-s0103t9:260_9": "Itaradvaye vuttanayānusārena attho veditabbo.",
  "tika-s0103t9:261_0": "Ma-kāro padasandhimattaṁ “aññamañña”ntiādīsu viya.",
  "tika-s0103t9:261_1": "Catūhi vātehīti catūhi disāhi uṭṭhitavātehi.",
  "tika-s0103t9:261_2": "Parappavādehīti paresaṁ diṭṭhigatikānaṁ vādehi.",
  "tika-s0103t9:261_3": "“Akampiyo”ti vatvā tattha kāraṇamāha “acalasaddhāyā”ti, maggenāgatasaddhāya.",
  "tika-s0103t9:261_4": "Patanubhūtattāti ettha dvīhi kāraṇehi patanubhāvo veditabbo adhiccuppattiyā, pariyuṭṭhānamandatāya ca.",
  "tika-s0103t9:261_5": "Sakadāgāmissa hi vaṭṭānusārimahājanassa viya kilesā abhiṇhaṁ na uppajjanti, kadāci karahaci uppajjanti.",
  "tika-s0103t9:261_6": "Uppajjamānā ca vaṭṭānusārimahājanassa viya maddantā abhibhavantā na uppajjanti, dvīhi pana maggehi pahīnattā mandā mandā tanukākārā uppajjanti.",
  "tika-s0103t9:261_7": "Iti kilesānaṁ patanubhāvena guṇasobhāya guṇasoraccena sakadāgāmī samaṇapadumo nāma.",
  "tika-s0103t9:261_8": "Rāgadosānaṁ abhāvāti guṇavikāsavibandhānaṁ sabbaso rāgadosānaṁ abhāvena.",
  "tika-s0103t9:261_9": "Khippameva pupphissatīti aggamaggavikasanena nacirasseva anavasesaguṇasobhāpāripūriyā pupphissati.",
  "tika-s0103t9:261_10": "Tasmā anāgāmī samaṇapuṇḍarīko nāma.",
  "tika-s0103t9:261_11": "“Puṇḍarīka”nti hi rattakamalaṁ vuccati.",
  "tika-s0103t9:261_12": "Taṁ kira lahuṁ pupphissati.",
  "tika-s0103t9:261_13": "‘Paduma’nti setakamalaṁ, taṁ cirena pupphissatī”ti vadanti.",
  "tika-s0103t9:261_14": "Ganthakārakilesānanti cittassa baddhabhāvakarānaṁ uddhambhāgiyakilesānaṁ sabbaso abhāvā samaṇasukhumālonāma samaṇabhāvena paramasukhumālabhāvappattito.",
  "tika-s0103t9:262_0": "Catukkavaṇṇanā niṭṭhitā.",
  "tika-s0103t9:263_0": "Niṭṭhitā ca paṭhamabhāṇavāravaṇṇanā.",
  "tika-s0103t9:264_0": "Pañcakavaṇṇanā",
  "tika-s0103t9:265_0": "315.",
  "tika-s0103t9:265_1": "Saccesu viya ariyasaccāni khandhesu upādānakkhandhā antogadhāti khandhesu lokiyalokuttaravasena vibhāgaṁ dassetvā itaresu tadabhāvato “upādānakkhandhā lokiyā vā”ti āha.",
  "tika-s0103t9:266_0": "Gantabbāti upapajjitabbā.",
  "tika-s0103t9:266_1": "Yathā hi kammabhavo paramatthato asatipi kārake paccayasāmaggiyā siddho “taṁsamaṅginā santānalakkhaṇena sattena kato”ti voharīyati, evaṁ upapattibhavalakkhaṇā gatiyo paramatthato asatipi gamake taṁtaṁkammavasena yehi tāni kammāni “katānī”ti vuccanti, tehi “gantabbā”ti voharīyanti.",
  "tika-s0103t9:266_2": "Yassa uppajjati, taṁ brūhanto eva uppajjatīti ayo, sukhaṁ.",
  "tika-s0103t9:266_3": "Natthi ettha ayoti nirayo.",
  "tika-s0103t9:266_4": "Tato eva assādetabbamettha natthīti “nirassādo”ti āha.",
  "tika-s0103t9:266_5": "Avīciādiokāsepi nirayasaddo niruḷhoti āha “sahokāsena khandhā kathitā”ti.",
  "tika-s0103t9:266_6": "Sūriyavimānādi okāsavisesepi loke deva-saddo niruḷhoti āha “catutthe okāsopī”ti.",
  "tika-s0103t9:267_0": "Āvāseti visaye bhummaṁ.",
  "tika-s0103t9:267_1": "Peto vā ajagaro vā hutvā nibbattati laggacittatāya, hīnajjhāsayatāya ca.",
  "tika-s0103t9:267_2": "Tehi tehi kāraṇehi ādīnavaṁ dassetvā yathā aññe na labhanti, evaṁ karoti attano visamanissitatāya, balavanissitatāya ca.",
  "tika-s0103t9:267_3": "Vaṇṇamacchariyena attano eva vaṇṇaṁ vaṇṇeti, paresaṁ vaṇṇo “kiṁ vaṇṇo eso”ti taṁ taṁ dosaṁ vadati.",
  "tika-s0103t9:267_4": "Paṭivedhadhammo ariyānaṁyeva hoti, te ca taṁ na maccharāyanti macchariyassa sabbaso pahīnattāti tassa asambhavo evāti āha “pariyattidhamme”tiādi.",
  "tika-s0103t9:267_5": "“Ayaṁ imaṁ dhammaṁ uggahetvā aññathā atthaṁ viparivattetvā nassessatī”ti dhammānuggahena na deti.",
  "tika-s0103t9:267_6": "“Ayaṁ imaṁ dhammaṁ uggahetvā uddhato unnaḷo avūpasantacitto apuññaṁ pasavissatī”ti puggalānuggahena na deti.",
  "tika-s0103t9:267_7": "Na taṁ adānaṁ macchariyaṁ macchariyalakkhaṇasseva abhāvato.",
  "tika-s0103t9:268_0": "Cittaṁ nivārentīti jhānādivasena uppajjanakaṁ kusalacittaṁ nisedhenti tathāssa uppajjituṁ na denti.",
  "tika-s0103t9:268_1": "Nīvaraṇappattoti nīvaraṇāvattho.",
  "tika-s0103t9:268_2": "“Arahattamaggavajjho”ti etena bhavarāgānusayassapi nīvaraṇabhāvaṁ anujānāti, taṁ vicāretabbaṁ.",
  "tika-s0103t9:268_3": "Kimettha vicāretabbaṁ?",
  "tika-s0103t9:268_4": "“Āruppe kāmacchandanīvaraṇaṁ paṭicca thinamiddhanīvaraṇa”nti ādivacanato na yidaṁ “pariyāyena vutta”nti sakkā vattuṁ, sabbesampi tebhūmakadhammānaṁ kāmanīyaṭṭhena kāmabhāvato bhavarāgassapi kāmacchandabhāvassa icchitattā.",
  "tika-s0103t9:268_5": "Tasmā “kāmacchando nīvaraṇappatto”ti bhavarāgānusayamāha.",
  "tika-s0103t9:268_6": "So hi arahattamaggavajjho.",
  "tika-s0103t9:268_7": "“Yā tasmiṁ samaye cittassa akalyatā”ti ādivacanato thinaṁ cittagelaññaṁ.",
  "tika-s0103t9:268_8": "Tathā “yā tasmiṁ samaye vedanākkhandhassā”ti ādivacanato middhaṁ khandhattayagelaññaṁ.",
  "tika-s0103t9:268_9": "Ettha ca cittagelaññena cittasseva akalyatā, khandhattayagelaññena pana rūpakāyassapi thinamiddhassa niddāhetuttā.",
  "tika-s0103t9:268_10": "Tathā uddhaccanti uddhaccassa arahattamaggavajjhataṁ upasaṁharati tathā-saddena, na ubhayataṁ.",
  "tika-s0103t9:268_11": "Na hi tassa tādisī ubhayatā atthi.",
  "tika-s0103t9:268_12": "Yaṁ pana keci vadanti “puthujjanasantānavutti sekkhasantānavuttī”ti, taṁ idha anupayogi sekkhasantānavuttino eva cettha adhippetattā.",
  "tika-s0103t9:269_0": "Tehīti saṁyojanehi.",
  "tika-s0103t9:269_1": "“Orambhāgiyāni uddhambhāgiyānī”ti visesaṁ anāmasitvā “saṁyojanānī”ti sādhāraṇato paduddhāro idāni vuccamānacatukkānucchavikatāvasena, kassacipi kilesassa avikkhambhitattā kathañcipi avinipāteyyatāmutto kāmabhavo ajjhattaggahaṇassa visesapaccayattā imesaṁ sattānaṁ abbhantaraṭṭhena anto nāma.",
  "tika-s0103t9:269_2": "Rūpārūpabhavo tabbipariyāyato bahi nāma.",
  "tika-s0103t9:269_3": "Tathā hi yassa orambhāgiyāni saṁyojanāni appahīnāni, so ajjhattasaṁyojano vutto, yassa tāni pahīnāni, so bahiddhāsaṁyojano, tasmā anto asamucchinnabandhanatāya, bahi ca pavattamānabhavaṅgasantānatāya antobaddhā bahisayitā nāma.",
  "tika-s0103t9:269_4": "Nirantarappavattabhavaṅgasantānavasena hi sayitavohāro.",
  "tika-s0103t9:269_5": "Kāmaṁ nesaṁ bahibandhanampi asamucchinnaṁ, antobandhanassa pana thūlatāya evaṁ vuttaṁ.",
  "tika-s0103t9:269_6": "Tenāha “tesañhi kāmabhave bandhana”nti.",
  "tika-s0103t9:269_7": "Iminā nayena sesadvayepi attho veditabbo.",
  "tika-s0103t9:269_8": "Asamucchinnesu ca orambhāgiyasaṁyojaniyesu laddhappaccayesu uddhambhāgiyasaṁyojanāni agaṇanūpagāni hontīti.",
  "tika-s0103t9:269_9": "Ariyānaṁyeva vasenettha catukkassa uddhaṭattā labbhamānāpi puthujjanā na uddhaṭā.",
  "tika-s0103t9:270_0": "Sikkhākoṭṭhāsoti sikkhitabbabhāgo.",
  "tika-s0103t9:270_1": "Pajjati sikkhā etenāti sikkhāpadaṁ, sikkhāya adhigamupāyoti.",
  "tika-s0103t9:270_2": "Āgatāyeva, tasmā tattha āgatanayeneva veditabbāti adhippāyo.",
  "tika-s0103t9:271_0": "Abhabbaṭṭhānādipañcakavaṇṇanā",
  "tika-s0103t9:272_0": "316.Desanāsīsamevāti desanāpadeso eva, tasmā sotāpannādayopi abhabbā.",
  "tika-s0103t9:272_1": "Yadi evaṁ kasmā tathā desanāti āha “puthujjanakhīṇāsavāna”ntiādi.",
  "tika-s0103t9:273_0": "Ñātibyasane yesaṁ ñātīnaṁ vināso, tesaṁ hitasukhaṁ viddhaṁseti, tasmā byasatīti byasanaṁ.",
  "tika-s0103t9:273_1": "Bhogabyasanepi eseva nayo.",
  "tika-s0103t9:273_2": "Rogabyasanādīsu pana “yassa rogo”tiādinā yojetabbaṁ.",
  "tika-s0103t9:273_3": "Neva akusalāni asaṁkiliṭṭhasabhāvattā.",
  "tika-s0103t9:273_4": "Na tilakkhaṇāhatāni abhāvadhammattā.",
  "tika-s0103t9:273_5": "Itaraṁ pana vuttavipariyāyato akusalaṁ, tilakkhaṇāhatañca.",
  "tika-s0103t9:274_0": "Guṇehi samiddhabhāvā sampadā.",
  "tika-s0103t9:275_0": "Vatthusandassanāti yasmiṁ vatthusmiṁ tassa āpatti, tassa sarūpato dassanā.",
  "tika-s0103t9:275_1": "Āpattisandassanāti yaṁ āpattiṁ so āpanno, tassā dassanā.",
  "tika-s0103t9:275_2": "Saṁvāsapaṭikkhepoti uposathapavāraṇādisaṁvāsassa paṭikkhipanaṁ akaraṇaṁ.",
  "tika-s0103t9:275_3": "Sāmīcipaṭikkhepo abhivādanādisāmīcikiriyāya akaraṇaṁ.",
  "tika-s0103t9:275_4": "Codayamānenāti codentena.",
  "tika-s0103t9:275_5": "Cuditakassa kāloti cuditakassa puggalassa codetabbakālo.",
  "tika-s0103t9:275_6": "Puggalanti codetabbaṁ puggalaṁ.",
  "tika-s0103t9:275_7": "Upaparikkhitvāti “ayaṁ cuditakalakkhaṇe tiṭṭhati, na tiṭṭhatī”ti vīmaṁsitvā.",
  "tika-s0103t9:275_8": "Ayasaṁ āropeti “ime maṁ abhūtena abbhācikkhantā anayabyasanaṁ āpādentī”ti bhikkhūnaṁ ayasaṁ uppādeti.",
  "tika-s0103t9:276_0": "Padhāniyaṅgapañcakavaṇṇanā",
  "tika-s0103t9:277_0": "317.",
  "tika-s0103t9:277_1": "Padahatīti padahano;",
  "tika-s0103t9:277_2": "bhāvanaṁ anuyutto yogī, tassa bhāvo bhāvanānuyogo padahanabhāvo.",
  "tika-s0103t9:277_3": "Padhānaṁ assa atthīti padhāniko, ka-kārassa ya-kāraṁ katvā “padhāniyo”ti vuttaṁ.",
  "tika-s0103t9:277_4": "“Abhinīhārato paṭṭhāya āgatattā”ti vuttattā paccekabodhisattasāvakabodhisattānampi paṇidhānato pabhuti āgatā saddhā āgamanasaddhā eva, ukkaṭṭhaniddesena pana “sabbaññubodhisattāna”nti vuttaṁ.",
  "tika-s0103t9:277_5": "Adhigamato samudāgatattā aggamaggaphalasampayuttāpi adhigamanasaddhā nāma, yā sotāpannassa aṅgabhāvena vuttā.",
  "tika-s0103t9:277_6": "Acalabhāvenāti paṭipakkhena anabhibhavanīyattā niccalabhāvena.",
  "tika-s0103t9:277_7": "Okappananti okkantitvā pakkhanditvā adhimuccanaṁ.",
  "tika-s0103t9:277_8": "Pasāduppatti pasādanīye vatthusmiṁ pasīdanameva.",
  "tika-s0103t9:277_9": "Suppaṭividdhanti suṭṭhu paṭividdhaṁ, yathā tena paṭivedhena sabbaññutaññāṇaṁ hatthagataṁ ahosi, tathā paṭividdhaṁ.",
  "tika-s0103t9:277_10": "Yassa buddhasubuddhatāya saddhā acalā asampavedhī, tassa dhammasudhammatāya, saṅghasuppaṭipannatāya ca saddhā na tathāti aṭṭhānametaṁ anavakāso.",
  "tika-s0103t9:277_11": "Tenāha bhagavā “yo, bhikkhave, buddhe pasanno, dhamme so pasanno, saṅghe so pasanno”tiādi.",
  "tika-s0103t9:277_12": "Padhānavīriyaṁ ijjhati “addhā imāya paṭipadāya jarāmaraṇato muccissāmī”ti sakkaccaṁ padahanato.",
  "tika-s0103t9:278_0": "Appa-saddo abhāvattho “appa-saddassa…pe…",
  "tika-s0103t9:278_1": "kho panā”tiādīsu viyāti āha “arogo”ti.",
  "tika-s0103t9:278_2": "Samavepākiniyāti yathābhuttaṁ āhāraṁ samākāreneva paccanasīlāya.",
  "tika-s0103t9:278_3": "Daḷhaṁ katvā paccantī hi gahaṇī ghorabhāvena pittavikārādivasena rogaṁ janeti, sithilaṁ katvā paccantī mandabhāvena vātavikārādivasena.",
  "tika-s0103t9:278_4": "Tenāha “nātisītāya nāccuṇhāyā”ti.",
  "tika-s0103t9:278_5": "Gahaṇītejassa mandatikkhatāvasena sattānaṁ yathākkamaṁ sītuṇhasahagatāti āha “atisītagahaṇiko”tiādi.",
  "tika-s0103t9:278_6": "Yāthāvato accayadesanā attano āvikaraṇaṁ nāmāti āha “yathābhūtaṁ attano aguṇaṁ pakāsetā”ti.",
  "tika-s0103t9:278_7": "Udayatthagāminiyāti saṅkhārānaṁ udayaṁ, vayañca paṭivijjhantiyāti ayamettha atthoti āha “udayañcā”tiādi.",
  "tika-s0103t9:278_8": "Parisuddhāyāti nirupakkilesāya.",
  "tika-s0103t9:278_9": "Nibbijjhituṁ samatthāyāti tadaṅgavasena avasesaṁ pajahituṁ samatthāya.",
  "tika-s0103t9:278_10": "Tassa tassa dukkhassa khayagāminiyāti yaṁ dukkhaṁ imasmiṁ ñāṇe anadhigate pavattārahaṁ, adhigate na pavattati, taṁ sandhāya vadati.",
  "tika-s0103t9:278_11": "Tathā hesa yogāvacaro “cūḷasotāpanno”ti vuccati.",
  "tika-s0103t9:279_0": "Suddhāvāsādipañcakavaṇṇanā",
  "tika-s0103t9:280_0": "318.“Suddhāāvasiṁsū”tiādinā addhattayepi tesaṁ suddhāvāsapariyāyo abyabhicārīti dasseti.",
  "tika-s0103t9:280_1": "Kilesamalarahitāti nāmakāyaparisuddhiṁ vadanto eva rūpakāyaparisuddhimpi atthato dasseti.",
  "tika-s0103t9:280_2": "Tenāha “anāgāmikhīṇāsavā”ti.",
  "tika-s0103t9:281_0": "Āyuno majjhanti avihādīsu yattha yattha uppanno, tattha tattha āyuno majjhaṁ anatikkamitvā.",
  "tika-s0103t9:281_1": "Antarā vāti tassa antarāva orameva.",
  "tika-s0103t9:281_2": "Majjhaṁ upahaccāti āyuno majjhaṁ aticca.",
  "tika-s0103t9:281_3": "Tenāha “atikkamitvā”ti.",
  "tika-s0103t9:281_4": "Appayogenāti anussahanena.",
  "tika-s0103t9:281_5": "Akilamantoti akilanto.",
  "tika-s0103t9:281_6": "Sukhenāti akicchena.",
  "tika-s0103t9:281_7": "Uddhaṁ vāhibhāvena uddhaṁ assa taṇhāsotaṁ, vaṭṭasotañcāti uddhaṁsoto;",
  "tika-s0103t9:281_8": "uddhaṁ vā gantvā paṭilabhitabbato uddhaṁ assa maggasotanti uddhaṁsoto.",
  "tika-s0103t9:281_9": "Akaniṭṭhaṁ gacchatīti akaniṭṭhagāmī.",
  "tika-s0103t9:281_10": "Sodhetvāti tattha tattha uppajjanto te te devaloke sodhento viya hotīti vuttaṁ “cattāro devaloke sodhetvā”ti.",
  "tika-s0103t9:281_11": "Tattha tattha vā uppajjitvā puna anuppajjanārahabhāveneva tatopi gacchanto devūpapattibhavasaññite attano khandhaloke bhavarāgamalaṁ visodhetvā vikkhambhetvā.",
  "tika-s0103t9:281_12": "Ayañhi avihesu kappasahassaṁ vasanto arahattaṁ pattuṁ asakkuṇitvā atappaṁ gacchati, tatthāpi dve kappasahassāni vasanto arahattaṁ pattuṁ asakkuṇitvā sudassaṁ gacchati, tatthāpi cattārikappasahassāni vasanto arahattaṁ pattuṁ asakkuṇitvā sudassiṁ gacchati, tatthāpi aṭṭhakappasahassāni vasanto arahattaṁ pattuṁ asakkuṇitvā akaniṭṭhaṁ gacchati, tattha vasanto aggamaggaṁ adhigacchati.",
  "tika-s0103t9:282_0": "Cetokhilapañcakavaṇṇanā",
  "tika-s0103t9:283_0": "319.Cetokhilā nāma atthato vicikicchā kodho ca, te pana yasmiṁ santāne uppajjanti, tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti āha “cittassa thaddhabhāvo”ti.",
  "tika-s0103t9:283_1": "Yathā lakkhaṇapāripūriyā gahitāya sabbā satthurūpakāyasirī gahitāva nāma hoti, evaṁ sabbaññutāya sabbā dhammakāyasirī” gahitā eva nāma hotīti tadubhayavatthukameva kaṅkhaṁ dassento “sarīre kaṅkhamāno”tiādimāha.",
  "tika-s0103t9:283_2": "Ātapati kileseti ātappaṁ, sammāvāyāmoti āha “ātappāyāti vīriyakaraṇatthāyā”ti.",
  "tika-s0103t9:283_3": "Punappunaṁ yogāyāti bhāvanaṁ punappunaṁ yuñjanāya.",
  "tika-s0103t9:283_4": "Satatakiriyāyāti bhāvanāya nirantarappayogāya.",
  "tika-s0103t9:283_5": "“Paṭivedhadhamme kaṅkhamāno”ti ettha kathaṁ lokuttaradhamme kaṅkhā pavattatīti?",
  "tika-s0103t9:283_6": "Na ārammaṇakaraṇavasena, anussavākāraparivitakkaladdhe parikappitarūpe kaṅkhā pavattatīti dassento āha “vipassanā…pe…",
  "tika-s0103t9:283_7": "vadanti, taṁ atthi nu kho natthīti kaṅkhatī”ti.",
  "tika-s0103t9:283_8": "Sikkhāti cettha pubbabhāgasikkhā veditabbā.",
  "tika-s0103t9:283_9": "“Kāmañcettha visesuppattiyā mahāsāvajjatāya ceva saṁvāsanimittaghaṭṭanāhetu abhiṇhuppattikatāya ca ‘sabrahmacārīsū’ti kopassa visayo visesetvā vutto, tato aññatthāpi pana kopo ‘na cetokhilo’ti na sakkā viññātu”nti keci.",
  "tika-s0103t9:283_10": "Yadi evaṁ vicikicchāyapi ayaṁ nayo āpajjati, tasmā yathārutavaseneva gahetabbaṁ.",
  "tika-s0103t9:284_0": "Cetasovinibandhādipañcakavaṇṇanā",
  "tika-s0103t9:285_0": "320.",
  "tika-s0103t9:285_1": "Pavattituṁ appadānavasena kusalacittaṁ vinibandhantīti cetasovinibandhā.",
  "tika-s0103t9:285_2": "Taṁ pana vinibandhantā muṭṭhigāhaṁ gaṇhantī viya hontīti āha “cittaṁ bandhitvā”tiādi.",
  "tika-s0103t9:285_3": "Kāmagiddho puggalo vatthukāme viya kilesakāmepi assādeti abhinandatīti vuttaṁ “vatthukāmepi kilesakāmepī”ti.",
  "tika-s0103t9:285_4": "Attano kāyeti attano karajakāye, attabhāve vā.",
  "tika-s0103t9:285_5": "Bahiddhārūpeti paresaṁ kāye, anindriyabaddharūpe ca.",
  "tika-s0103t9:285_6": "Udaraṁ avadihati upacinoti paripūretīti udarāvadehakaṁ.",
  "tika-s0103t9:285_7": "Seyyasukhanti seyyāya sayanavasena uppajjanakasukhaṁ.",
  "tika-s0103t9:285_8": "Saṁparivattakanti saṁparivattetvā.",
  "tika-s0103t9:285_9": "Paṇidhāyāti taṇhāvasena paṇidahitvā.",
  "tika-s0103t9:285_10": "Iti pañcavidhopi lobhaviseso eva cetovinibandho vuttoti veditabbo.",
  "tika-s0103t9:286_0": "Lokiyāneva kathitāni rūpindriyānaṁyeva kathitattā.",
  "tika-s0103t9:286_1": "Paṭhamadutiyacatutthāni lokiyāni parittabhūmakattā.",
  "tika-s0103t9:286_2": "Tatiyapañcamāni kāmarūpaggabhūmikattā, kāmarūpārūpaggabhūmikattā ca.",
  "tika-s0103t9:286_3": "Lokiyalokuttarāni kathitānīti ānetvā yojanā.",
  "tika-s0103t9:286_4": "“Samathavipassanāmaggaphalavasenā”ti vattabbaṁ.",
  "tika-s0103t9:286_5": "“Samathavipassanāmaggavasenā”ti vuttaṁ.",
  "tika-s0103t9:287_0": "Nissaraṇiyapañcakavaṇṇanā",
  "tika-s0103t9:288_0": "321.",
  "tika-s0103t9:288_1": "Nissarantīti nissaraṇīyāti vattabbe rassaṁ katvā niddeso.",
  "tika-s0103t9:288_2": "Kattari hesa anīya-saddo yathā “niyyānikā”ti.",
  "tika-s0103t9:288_3": "Tenāha “nissaṭā”ti.",
  "tika-s0103t9:288_4": "Kuto pana nissaṭāti?",
  "tika-s0103t9:288_5": "Yathāsakaṁ paṭipakkhato.",
  "tika-s0103t9:288_6": "Nijjīvaṭṭhena dhātuyoti āha “attasuññasabhāvā”ti.",
  "tika-s0103t9:288_7": "Atthato pana dhammadhātumanoviññāṇadhātuvisesā.",
  "tika-s0103t9:288_8": "Tādisassa bhikkhuno kilesavasena kāmesu manasikāro nāma natthīti āha “vīmaṁsanattha”nti.",
  "tika-s0103t9:288_9": "“Nekkhammanissitaṁ idāni me cittaṁ, kiṁ nu kho kāmavitakkopi uppajjatī”ti vīmaṁsantassāti attho.",
  "tika-s0103t9:288_10": "Pakkhandanaṁ nāma anuppaveso, so pana tattha natthīti āha “na pavisatī”ti.",
  "tika-s0103t9:288_11": "Pasādaṁ nāma abhirucisantiṭṭhānaṁ, vimuccanaṁ adhimuccananti taṁ sabbaṁ pakkhipanto vadati “pasādaṁ nāpajjatī”tiādi.",
  "tika-s0103t9:288_12": "Evaṁbhūtaṁ panassa cittaṁ tattha kathaṁ tiṭṭhatīti āha “yathā panā”tiādi.",
  "tika-s0103t9:288_13": "Tanti paṭhamajjhānaṁ.",
  "tika-s0103t9:288_14": "Assāti bhikkhuno.",
  "tika-s0103t9:288_15": "Cittaṁ pakkhandatīti parikammacittena saddhiṁ jhānacittaṁ ekaṭṭhavasena ekajjhaṁ gahetvā vadati.",
  "tika-s0103t9:288_16": "Gocare gatattāti attano ārammaṇe eva pavattattā.",
  "tika-s0103t9:288_17": "Ahānabhāgiyattāti ṭhitibhāgiyattā, visesabhāgiyattā vā.",
  "tika-s0103t9:288_18": "Suṭṭhu vimuttanti vikkhambhanavimuttiyā sammadeva vimuttaṁ.",
  "tika-s0103t9:288_19": "Cittassa kāyassa ca hananato vighāto, dukkhaṁ.",
  "tika-s0103t9:288_20": "Paridahanato pariḷāho, kāmadaratho.",
  "tika-s0103t9:288_21": "Na vedayati anuppajjanato.",
  "tika-s0103t9:288_22": "Nissaranti tatoti nissaraṇaṁ.",
  "tika-s0103t9:288_23": "Ke nissaranti? Kāmā.",
  "tika-s0103t9:288_24": "Evañca katvā kāmānanti kattari sāmivacanaṁ suṭṭhu yujjati.",
  "tika-s0103t9:288_25": "Yadaggena kāmā tato “nissaṭā”ti vuccanti, tadaggena jhānampi kāmato “nissaṭa”nti vattabbataṁ labhatīti vuttaṁ “kāmehi nissaṭattā”ti.",
  "tika-s0103t9:288_26": "Evaṁ vikkhambhanavasena kāmanissaraṇaṁ vatvā idāni samucchedavasena accantatova nissaraṇaṁ dassetuṁ “yo panā”tiādi vuttaṁ.",
  "tika-s0103t9:289_0": "Sesapadesūti sesakoṭṭhāsesu.",
  "tika-s0103t9:289_1": "Ayaṁ pana visesoti visesaṁ vadantena “taṁ jhānaṁ pādakaṁ katvā”tiādiko avisesoti vatvā dutiyatatiyavāresu sabbaso anāmaṭṭho, catutthavāre pana ayampi visesoti dassetuṁ “accantanissaraṇe cettha arahattaphalaṁ yojetabba”nti vuttaṁ.",
  "tika-s0103t9:290_0": "Yasmā arūpajjhānaṁ pādakaṁ katvā aggamaggaṁ adhigantvā arahatte ṭhitassa cittaṁ sabbaso rūpehi nissaṭaṁ nāma hoti.",
  "tika-s0103t9:290_1": "Tassa hi phalasamāpattito vuṭṭhāya vīmaṁsanatthaṁ rūpābhimukhaṁ cittaṁ pesentassa idamakkhātanti samathayānikānaṁ vasena heṭṭhā cattāro vārā kathitā, idaṁ pana sukkhavipassakassa vasenāti āha “suddhasaṅkhāre”tiādi.",
  "tika-s0103t9:290_2": "Puna sakkāyo natthīti uppannanti idāni me sakkāyappabandho natthīti vīmaṁsantassa uppannaṁ.",
  "tika-s0103t9:291_0": "Vimuttāyatanapañcakavaṇṇanā",
  "tika-s0103t9:292_0": "322.",
  "tika-s0103t9:292_1": "Vimuttiyā vaṭṭadukkhato vimuccanassa āyatanāni kāraṇāni vimuttāyatanānīti āha “vimuccanakāraṇānī”ti.",
  "tika-s0103t9:292_2": "Pāḷiatthaṁ jānantassāti “idha sīlaṁ āgataṁ, idha samādhi, idha paññā”tiādinā taṁ taṁ pāḷiatthaṁ yāthāvato jānantassa.",
  "tika-s0103t9:292_3": "Pāḷiṁ jānantassāti tadatthajotanaṁ pāḷiṁ yāthāvato upadhārentassa.",
  "tika-s0103t9:292_4": "Taruṇapītīti sañjātamattā mudukā pīti jāyati.",
  "tika-s0103t9:292_5": "Kathaṁ jāyati?",
  "tika-s0103t9:292_6": "Yathādesitadhammaṁ upadhārentassa tadanucchavikameva attano kāyavacīmanosamācāraṁ pariggaṇhantassa somanassappattassa pamodalakkhaṇaṁ pāmojjaṁ jāyati.",
  "tika-s0103t9:292_7": "Tuṭṭhākārabhūtā balavapītīti purimuppannāya pītiyā vasena laddhāsevanattā ativiya tuṭṭhākārabhūtā kāyacittadarathapassambhanasamatthāya passaddhiyā paccayo bhavituṁ samatthā balappattā pīti jāyati.",
  "tika-s0103t9:292_8": "Yasmā nāmakāye passaddhe rūpakāyopi passaddho eva hoti, tasmā “nāmakāyo paṭipassambhati” icceva vuttaṁ.",
  "tika-s0103t9:292_9": "Sukhaṁ paṭilabhatīti vakkhamānassa cittasamādhānassa paccayo bhavituṁ samatthaṁ cetasikaṁ nirāmisaṁ sukhaṁ paṭilabhati vindati.",
  "tika-s0103t9:292_10": "“Samādhiyatī”ti ettha na yo koci samādhi adhippeto, atha kho anuttarasamādhīti dassento “arahatta phalasamādhinā samādhiyatī”ti āha.",
  "tika-s0103t9:292_11": "“Ayañhī”tiādi tassā desanāya tādisassa puggalassa yathāvuttasamādhipaṭilābhassa kāraṇabhāvavibhāvanaṁ.",
  "tika-s0103t9:292_12": "Tassa vimuttāyatanabhāvo.",
  "tika-s0103t9:292_13": "Osakkitunti nayituṁ.",
  "tika-s0103t9:292_14": "Samādhiyeva samādhinimittanti kammaṭṭhānapāḷiāruḷho samādhiyeva parato uppajjanakabhāvanāsamādhissa kāraṇabhāvato samādhinimittaṁ.",
  "tika-s0103t9:292_15": "Tenāha “ācariyasantike”tiādi.",
  "tika-s0103t9:293_0": "Vimuttivuccati arahattaṁ sabbaso kilesehi paṭippassaddhivimuttīti katvā.",
  "tika-s0103t9:293_1": "Paripācentīti sādhenti nipphādenti.",
  "tika-s0103t9:293_2": "Aniccānupassanāñāṇe nissayapaccayabhūte uppannasaññā, tena ñāṇena sahagatāti attho.",
  "tika-s0103t9:293_3": "Sesesupi eseva nayo.",
  "tika-s0103t9:293_4": "Yaṁ panettha vattabbaṁ, taṁ visuddhimaggasaṁvaṇṇanāyaṁ vuttanayena veditabbaṁ.",
  "tika-s0103t9:294_0": "Pañcakavaṇṇanā niṭṭhitā.",
  "tika-s0103t9:295_0": "Chakkavaṇṇanā",
  "tika-s0103t9:296_0": "323.",
  "tika-s0103t9:296_1": "Attānaṁ adhi ajjhattā,adhi-saddo samāsavisaye adhikāratthaṁ, pavattiatthañca gahetvā pavattatīti attānaṁ adhikicca uddissa pavattā ajjhattā;",
  "tika-s0103t9:296_2": "ajjhattesu bhavāni ajjhattikānīti niyakajjhattesupi abbhantarāni cakkhādīni vuccanti, tāni pana yena ajjhattabhāvena “ajjhattikānī”ti vuccanti, tamatthaṁ pākaṭaṁ katvā dassento “ajjhattikānī”ti āha.",
  "tika-s0103t9:296_3": "Saddatthato pana ajjhattajjhattāniyeva ajjhattajjhattikāni yathā “venayiko”ti daṭṭhabbaṁ.",
  "tika-s0103t9:296_4": "Tato ajjhattatoti tato ajjhattajjhattato, yāni ajjhattikāni vuttāni.",
  "tika-s0103t9:296_5": "Ajjhattikānañhi paṭiyogīni bāhirāni ajjhattadhammānaṁ viya bahiddhādhammā.",
  "tika-s0103t9:296_6": "“Ajjhattikānī”ti hi saparasantānikāni cakkhādīni vuccanti, tathā rūpādīni “bāhirānī”ti.",
  "tika-s0103t9:296_7": "Ajjhattāni pana sasantānikā eva cakkhurūpādayo, tato aññeva bahiddhāti.",
  "tika-s0103t9:296_8": "“Viññāṇasamūhā”ti ettha yadipi tesaṁ viññāṇānaṁ samodhānaṁ natthi bhinnakālikattā, cittena pana ekajjhaṁ abhisaṁyūhanavasena samūhatā vuttā yathā “vedanākkhandho”ti.",
  "tika-s0103t9:296_9": "Cakkhupasādanissitanti cakkhupasādaṁ nissāya paccayaṁ labhitvā uppannaṁ kusalākusalavipākaviññāṇaṁ cakkhuviññāṇatāsāmaññena ekajjhaṁ katvā vuttaṁ.",
  "tika-s0103t9:296_10": "Cakkhusannissito samphasso, na cakkhudvāriko.",
  "tika-s0103t9:296_11": "Imedasa samphasseti ime pasādavatthuke dasa vipākasamphasse ṭhapetvā.",
  "tika-s0103t9:296_12": "Eteneva nayenāti etena phasse vutteneva nayena.",
  "tika-s0103t9:296_13": "Taṇhāchakke taṇhaṁ ārabbha pavattāpi taṇhā dhammataṇhāti veditabbā.",
  "tika-s0103t9:297_0": "Appaṭissayoti appaṭissavo, va-kārassa ya-kāraṁ katvā niddeso.",
  "tika-s0103t9:297_1": "Garunā kismiñci vutte gāravavasena paṭissavanaṁ paṭissavo, paṭissavabhūtaṁ, taṁsabhāgañca yaṁ kiñci gāravaṁ, natthi etasmiṁ paṭissavoti appaṭissavo, gāravarahito.",
  "tika-s0103t9:297_2": "Tenāha “anīcavuttī”ti.",
  "tika-s0103t9:297_3": "Yathā cetiyaṁ uddissa kataṁ satthu katasadisaṁ, evaṁ cetiyassa purato kataṁ satthu purato katasadisaṁ evāti āha “parinibbute panā”tiādi.",
  "tika-s0103t9:297_4": "Sakkaccaṁ na gacchatīti ādaraṁ gāravaṁ uppādetvā na upasaṅkamati.",
  "tika-s0103t9:297_5": "Yathā sikkhāya ekadese kopite, agārave ca kate sabbā sikkhā kuppati, sabbattha ca agāravaṁ kataṁ nāma hoti samudāyato saṁvarasamādānaṁ avayavato bhedoti.",
  "tika-s0103t9:297_6": "Evaṁ ekabhikkhusmiṁpi…pe…",
  "tika-s0103t9:297_7": "agāravo katova hoti.",
  "tika-s0103t9:297_8": "Anādariyamattenapi sikkhāya aparipūriyevāti āha “apūrayamānova sikkhāya agāravo nāmā”ti.",
  "tika-s0103t9:297_9": "Appamādalakkhaṇaṁ sammāpaṭipatti.",
  "tika-s0103t9:297_10": "Duvidhanti dhammāmisavasena duvidhaṁ.",
  "tika-s0103t9:298_0": "Somanassūpavicārāti somanassasahagatā vicārā adhippetā, upasaddo ca nipātamattanti āha “somanassasampayuttā vicārā”ti.",
  "tika-s0103t9:298_1": "Tathā hissa abhidhamme “cāro vicāro…pe…",
  "tika-s0103t9:298_2": "upavicāro”ti niddeso pavatto.",
  "tika-s0103t9:298_3": "Somanassakāraṇabhūtanti sabhāvato, saṅkappatopi somanassassa uppattiyā paccayabhūtaṁ.",
  "tika-s0103t9:298_4": "Kāmaṁ parittabhūmakā vitakkavicārā aññamaññamaviyogino, kiriyābhedato pana paṭhamābhinipātatāya vitakkassa byāpāro sātisayo.",
  "tika-s0103t9:298_5": "Tato paraṁ vicārassāti taṁ sandhāya “vitakketvā”ti pubbakālakiriyāvasena vatvā “vicārena paricchindatī”ti vuttaṁ.",
  "tika-s0103t9:298_6": "Laddhapubbāsevanassa vicārassa byāpāro paññā viya hoti.",
  "tika-s0103t9:298_7": "Tathā hi “vicāro vicikicchāya paṭipakkho”ti peṭake vuttaṁ.",
  "tika-s0103t9:298_8": "“Diṭṭhisāmaññagato”ti ettha yāya diṭṭhiyā puggalo diṭṭhisāmaññaṁ gato vutto, sā paṭhamamaggasammādiṭṭhi kosambakasutte adhippetoti āha “kosambakasutte paṭhamamaggo kathito”ti.",
  "tika-s0103t9:298_9": "Idhāti imasmiṁ sutte.",
  "tika-s0103t9:298_10": "Catūsupi maggesu sammādiṭṭhi diṭṭhiggahaṇena gahitāti āha “cattāropi maggā kathitā”ti.",
  "tika-s0103t9:299_0": "Vivādamūlachakkavaṇṇanā",
  "tika-s0103t9:300_0": "325.Kodhanoti kujjhanasīlo.",
  "tika-s0103t9:300_1": "Yasmā so appahīnakodhatāya vigatakodhano nāma na hoti, tasmā “kodhena samannāgato”ti āha.",
  "tika-s0103t9:300_2": "Upanāho etassa atthi, upanayhanasīloti vā upanāhī.",
  "tika-s0103t9:300_3": "Vivādo nāma uppajjamāno yebhuyyena paṭhamaṁ dvinnaṁ vasena uppajjatīti vuttaṁ “dvinnaṁ bhikkhūnaṁ vivādo”ti.",
  "tika-s0103t9:300_4": "So pana yathā bahūnaṁ anatthāvaho hoti, taṁ nidassanamukhena dassento “katha”ntiādimāha.",
  "tika-s0103t9:300_5": "Abbhantaraparisāyāti parisabbhantare.",
  "tika-s0103t9:301_0": "Paraguṇamakkhanāya pavattopi attano kārakaṁ gūthena paharantaṁ gūtho viya paṭhamataraṁ makkhetīti makkho, so etassa atthīti makkhī.",
  "tika-s0103t9:301_1": "Palāsatīti palāso, parassa guṇe ḍaṁsitvā viya apanetīti attho, so etassa atthīti palāsī.",
  "tika-s0103t9:301_2": "Palāsī puggalo hi dutiyassa dhuraṁ na deti, samaṁ pasāretvā tiṭṭhati.",
  "tika-s0103t9:301_3": "Tenāha “yugaggāhalakkhaṇena palāsena samannāgato”ti.",
  "tika-s0103t9:301_4": "“Issukī”tiādīnaṁ padānamattho heṭṭhā vuttanayattā suviññeyyova.",
  "tika-s0103t9:301_5": "Kammapathappattāya micchādiṭṭhiyā vasenettha micchādiṭṭhi veditabbāti āha “natthikavādī ahetukavādī akiriyavādī”ti.",
  "tika-s0103t9:302_0": "Nissaraṇiyachakkavaṇṇanā",
  "tika-s0103t9:303_0": "326.Hāpetvāti kusalacittaṁ parihāpetvā pavattitumeva appadānavasena.",
  "tika-s0103t9:303_1": "Abhūtaṁ byākaraṇaṁ byākaroti “mettā hi kho me cetovimutti bhāvitā”tiādinā attani avijjamānaṁ guṇabyāhāraṁ byāharati.",
  "tika-s0103t9:303_2": "Cetovimutti-saddaṁ apekkhitvā “nissaṭā”ti vuttaṁ.",
  "tika-s0103t9:303_3": "Puna byāpādo natthīti idāni mama byāpādo nāma natthi sabbaso natthīti ñatvā.",
  "tika-s0103t9:304_0": "“Animittā”ti vatvā yesaṁ nimittānaṁ abhāvena arahattaphalasamāpattiyā animittatā, taṁ dassetuṁ “sā hī”tiādi vuttaṁ.",
  "tika-s0103t9:304_1": "Tattha rāgassa nimittaṁ, rāgo eva vā nimittanti rāganimittaṁ.",
  "tika-s0103t9:304_2": "Ādi-saddena dosanimittādīnaṁ saṅgaho daṭṭhabbo.",
  "tika-s0103t9:304_3": "Rūpavedanādisaṅkhāranimittaṁ rūpanimittādi.",
  "tika-s0103t9:304_4": "Tesaññeva niccādivasena upaṭṭhānaṁ niccanimittādi.",
  "tika-s0103t9:304_5": "Tayidaṁ nimittaṁ yasmā sabbena sabbaṁ arahattaphale natthi, tasmā vuttaṁ “sā hi…pe…",
  "tika-s0103t9:304_6": "animittāti vuttā”ti.",
  "tika-s0103t9:304_7": "Nimittaṁ anusaratīti taṁ nimittaṁ anugacchati ārabbha pavattati.",
  "tika-s0103t9:305_0": "Asmimānoti “asmī”ti pavatto attavisayo māno.",
  "tika-s0103t9:305_1": "Ayaṁ nāma ahaṁ asmīti rūpalakkhaṇo, vedanādīsu vā aññataralakkhaṇo ayaṁ nāma attā ahaṁ asmi.",
  "tika-s0103t9:305_2": "“Asmī”ti māno samugghāṭīyati etenāti asmimānasamugghāto, arahattamaggo.",
  "tika-s0103t9:305_3": "Puna asmimāno natthīti tassa anuppattidhammatāpādanaṁ kittento samugghātattameva vibhāveti.",
  "tika-s0103t9:306_0": "Anuttariyādichakkavaṇṇanā",
  "tika-s0103t9:307_0": "327.",
  "tika-s0103t9:307_1": "Natthi etesaṁ uttarāni visiṭṭhānīti anuttarāni, anuttarāni eva anuttariyāni yathā anantameva ānantariyanti āha “anuttariyānīti anuttarānī”ti.",
  "tika-s0103t9:307_2": "Dassanānuttariyaṁ nāma anuttaraphalavisesāvahattā.",
  "tika-s0103t9:307_3": "Esa nayo sesesupi.",
  "tika-s0103t9:307_4": "Sattavidhaariyadhanalābhoti sattavidhasaddhādilokuttaradhanalābho.",
  "tika-s0103t9:307_5": "Sikkhattayapūraṇanti adhisīlasikkhādīnaṁ tissannaṁ sikkhānaṁ paripūraṇaṁ.",
  "tika-s0103t9:307_6": "Tattha paripūraṇaṁ nippariyāyato asekkhānaṁ vasena veditabbaṁ.",
  "tika-s0103t9:307_7": "Kalyāṇaputhujjanato paṭṭhāya hi satta sekkhā tisso sikkhā pūrenti nāma, arahā pana paripuṇṇasikkhoti.",
  "tika-s0103t9:307_8": "Iti imāni anuttariyāni lokiyalokuttarāni kathitāni.",
  "tika-s0103t9:308_0": "Anussatiyoeva diṭṭhadhammikasamparāyikādihitasukhānaṁ kāraṇabhāvato ṭhānānīti anussatiṭṭhānāni.",
  "tika-s0103t9:308_1": "Evaṁ anussaratoti yathā buddhānussati visesādhigamassa ṭhānaṁ hoti, evaṁ “itipi so bhagavā”tiādinā buddhaguṇe anussarantassa.",
  "tika-s0103t9:308_2": "Upacārakammaṭṭhānanti paccakkhato upacārajjhānāvahaṁ kammaṭṭhānaṁ, paramparāya pana yāva arahattā lokiyalokuttaravisesāvahaṁ.",
  "tika-s0103t9:309_0": "Satatavihārachakkavaṇṇanā",
  "tika-s0103t9:310_0": "328.Niccavihārāti sabbadā pavattanakavihārā.",
  "tika-s0103t9:310_1": "Ṭhapetvā hi samāpattivelaṁ, bhavaṅgavelañca khīṇāsavā imināva chaḷaṅgupekkhāvihārena sabbakālaṁ viharanti.",
  "tika-s0103t9:310_2": "Cakkhunā rūpaṁ disvāti nissayavohārena vuttaṁ.",
  "tika-s0103t9:310_3": "Sasambhārakathā hesā yathā “dhanunā vijjhatī”ti.",
  "tika-s0103t9:310_4": "Tasmā nissayasīsena nissitassa gahaṇaṁ daṭṭhabbanti āha “cakkhuviññāṇena disvā”ti.",
  "tika-s0103t9:310_5": "Iṭṭhe arajjantoti iṭṭhe ārammaṇe rāgaṁ anuppādento maggena samucchinnattā.",
  "tika-s0103t9:310_6": "Neva sumano hoti gehasitapemavasenapi.",
  "tika-s0103t9:310_7": "Na dummano pasādaññathattavasenapi.",
  "tika-s0103t9:310_8": "Asamapekkhaneti iṭṭhepi aniṭṭhepi majjhattepi ārammaṇe na samaṁ na sammā ayoniso gahaṇe.",
  "tika-s0103t9:310_9": "Yo akhīṇāsavānaṁ moho uppajjati, taṁ anuppādento maggeneva tassa samugghāṭitattā.",
  "tika-s0103t9:310_10": "Ñāṇupekkhāvaseneva upekkhako viharati majjhatto.",
  "tika-s0103t9:310_11": "Ayañcassa paṭipattivepullappattiyā, paññāvepullappattiyā vāti āha “satiyā”tiādi.",
  "tika-s0103t9:310_12": "Chaḷaṅgupekkhāti chasu dvāresu pavattā satisampajaññassa vasena chāvayavā upekkhā.",
  "tika-s0103t9:310_13": "Ñāṇasampayuttacittāni labbhanti tehi vinā sampajānatāya asambhavato.",
  "tika-s0103t9:310_14": "Mahācittānīti aṭṭhapi mahākiriyacittāni labbhanti.",
  "tika-s0103t9:310_15": "Satatavihārāti ñāṇuppattipaccayarahitakālepi pavattibhedanato.",
  "tika-s0103t9:310_16": "Dasa cittānīti aṭṭha mahākiriyacittāni hasituppādavoṭṭhabbanacittehi saddhiṁ dasa cittāni labbhanti.",
  "tika-s0103t9:310_17": "Arajjanādussanavasena pavatti tesampi sādhāraṇāti.“Upekkhako viharatī”ti vacanato chaḷaṅgupekkhāvasena āgatānaṁ imesaṁ satatavihārānaṁ “somanassaṁ kathaṁ labbhatī”ti codetvā “āsevanato labbhatī”ti sayameva pariharatīti.",
  "tika-s0103t9:310_18": "Kiñcāpi khīṇāsavo iṭṭhāniṭṭhepi ārammaṇe majjhatte viya bahulaṁ upekkhako viharati attano parisuddhapakatibhāvāvijahanato, kadāci pana tathā cetobhisaṅkhārābhāve yaṁ taṁ sabhāvato iṭṭhaṁ ārammaṇaṁ, tattha yāthāvasabhāvaggahaṇavasenapi arahato cittaṁ somanassasahagataṁ hutvā pavattateva, tañca kho pubbāsevanavasena.",
  "tika-s0103t9:310_19": "Tenāha “āsevanato labbhatī”ti.",
  "tika-s0103t9:311_0": "Abhijātichakkavaṇṇanā",
  "tika-s0103t9:312_0": "329.",
  "tika-s0103t9:312_1": "“Abhijātiyo”ti ettha abhi-saddo upasaggamattaṁ, na atthavisesajotakoti āha “jātiyo”ti.",
  "tika-s0103t9:312_2": "Abhijāyatīti etthāpi eseva nayo.",
  "tika-s0103t9:312_3": "Jāyatīti ca antogadhahetuatthapadaṁ, uppādetīti attho.",
  "tika-s0103t9:312_4": "Jātiyā, taṁnibbattakakammānañca kaṇhasukkapariyāyatāya yaṁ vattabbaṁ, taṁ heṭṭhā vuttameva.",
  "tika-s0103t9:312_5": "Paṭippassambhanavasena kilesānaṁ nibbāpanato nibbānaṁ sace kaṇhaṁ bhaveyya yathā taṁ dasavidhaṁ dussīlyakammaṁ.",
  "tika-s0103t9:312_6": "Sace sukkaṁ bhaveyya yathā taṁ dānasīlādikusalakammaṁ.",
  "tika-s0103t9:312_7": "Dvinnampi kaṇhasukkavipākānaṁ.",
  "tika-s0103t9:312_8": "Arahattaṁ adhippetaṁ “abhijāyatī”ti vacanato.",
  "tika-s0103t9:312_9": "Taṁ kilesanibbānante jātattā nibbānaṁ yathā rāgādīnaṁ khayante jātattā rāgakkhayo dosakkhayo mohakkhayoti.",
  "tika-s0103t9:313_0": "Nibbedhabhāgiyachakkavaṇṇanā",
  "tika-s0103t9:314_0": "Nibbedhovuccati nibbānaṁ maggañāṇena nibbijjhitabbaṭṭhena, paṭivijjhitabbaṭṭhenāti attho.",
  "tika-s0103t9:314_1": "Nirodhānupassanāñāṇeti nirodhānupassanāñāṇe nissayapaccayabhūte uppannā saññā, tena sahagatāti attho.",
  "tika-s0103t9:315_0": "Chakkavaṇṇanā niṭṭhitā.",
  "tika-s0103t9:316_0": "Sattakavaṇṇanā",
  "tika-s0103t9:317_0": "330.Sampattipaṭilābhaṭṭhenāti sīlasampattiādīnaṁ sammāsambodhipariyosānānaṁ sampattīnaṁ paṭilābhāpanaṭṭhena, sampattīnaṁ vā paṭilābho sampattipaṭilābho, tassa kāraṇaṁ sampattipaṭilābhaṭṭho, tena sampattipaṭilābhaṭṭhena.",
  "tika-s0103t9:317_1": "Tenevāha “sampattīnaṁ paṭilābhakāraṇato”ti.",
  "tika-s0103t9:317_2": "Saddhāva ubhayahitatthikehi dhanāyitabbaṭṭhena dhanaṁ saddhādhanaṁ.",
  "tika-s0103t9:317_3": "Etthāti etesu dhanesu.",
  "tika-s0103t9:317_4": "Sabbaseṭṭhaṁ sabbesaṁ paṭilābhakāraṇabhāvato, tesañca saṁkilesavisodhanena mahājutikamahāvipphārabhāvāpādanato.",
  "tika-s0103t9:317_5": "Tenāha “paññāya hī”tiādi.",
  "tika-s0103t9:317_6": "Tattha paññāya ṭhatvāti kammassakatāpaññāya patiṭṭhāya sucaritādīnipūretvā saggūpagā honti.",
  "tika-s0103t9:317_7": "Tattha ceva pāramitā paññāya ca ṭhatvā sāvakapāramiñāṇādīni paṭivijjhanti.",
  "tika-s0103t9:318_0": "Samādhiṁ parikkharonti abhisaṅkharontīti samādhiparikkhārā, samādhissa sambhārabhūtā sammādiṭṭhiādayo.",
  "tika-s0103t9:318_1": "Idha pana sahakārīkāraṇabhūtā adhippetāti āha “samādhiparivārā”ti.",
  "tika-s0103t9:319_0": "Asataṁ asādhūnaṁ dhammā tesaṁ asādhubhāvasādhanato.",
  "tika-s0103t9:319_1": "Asantāti asundarā gārayhā.",
  "tika-s0103t9:319_2": "Tenāha “lāmakā”ti.",
  "tika-s0103t9:319_3": "“Vipassakasseva kathitā”ti vatvā tassa vipassanānibbattiṁ dassetuṁ “tesupī”tiādi vuttaṁ.",
  "tika-s0103t9:319_4": "Catunnampi hi saccānaṁ visesena dassanato maggapaññā sātisayaṁ “vipassanā”ti vattabbā, taṁsamaṅgī ca ariyo vipassanakoti.",
  "tika-s0103t9:320_0": "Sappurisānaṁ dhammāti sappurisānaṁyeva dhammā, na asappurisānaṁ.",
  "tika-s0103t9:320_1": "Dhammānudhammapaṭipattiyā eva hi dhammaññuādibhāvo, na pāḷidhammapaṭhanādimattena.",
  "tika-s0103t9:320_2": "Bhāsitassāti suttageyyādibhāsitassa ceva tadaññassa ca attatthaparatthabodhakassa padassa.",
  "tika-s0103t9:320_3": "Atthakusalatāvasena atthaṁ jānātīti atthaññū.",
  "tika-s0103t9:320_4": "Attānaṁ jānātīti yāthāvato attano pamāṇajānanavasena attānaṁ jānāti.",
  "tika-s0103t9:320_5": "Paṭiggahaṇaparibhogamattaññutāhi eva pariyesanavissajjanamattaññutāpi bodhitā hontīti “paṭiggahaṇaparibhogesu” icceva vuttaṁ.",
  "tika-s0103t9:320_6": "Evañhi tā anavajjā hontīti.",
  "tika-s0103t9:320_7": "Yogassa adhigamāyāti bhāvanāya anuyuñjanassa.",
  "tika-s0103t9:320_8": "Atisambādhanti atikhuddakaṁ atikkhapaññassa tāvatā kālena tīretuṁ asakkuṇeyyattā.",
  "tika-s0103t9:320_9": "Aṭṭhavidhaṁ parisanti khattiyaparisādikaṁ aṭṭhavidhaṁ parisaṁ.",
  "tika-s0103t9:320_10": "Bhikkhuparisādikaṁ catubbidhaṁ khattiyaparisādikaṁ manussaparisaṁyeva puna catubbidhaṁ gahetvā aṭṭhavidhaṁ vadanti apare.",
  "tika-s0103t9:320_11": "“Imaṁ me sevantassa akusalā dhammā parihāyanti, kusalā dhammā abhivaḍḍhanti, tasmā sevitabbo, vipariyāyato tadañño asevitabbo”ti evaṁ sevitabbāsevitabbaṁ puggalaṁ jānātīti puggalaññū.",
  "tika-s0103t9:320_12": "Evaṁ tesaṁ puggalānampi bodhanaṁ ukkaṭṭhaṁ, nihīnaṁ vā jānāti nāma.",
  "tika-s0103t9:321_0": "331.“Niddasavatthūnī”ti.",
  "tika-s0103t9:321_1": "“Ādi-saddalopenāyaṁ niddeso”ti āha “niddasādivatthūnī”ti.",
  "tika-s0103t9:321_2": "Natthi dāni imassa dasāti niddaso.",
  "tika-s0103t9:321_3": "Pañhoti ñātuṁ icchito attho.",
  "tika-s0103t9:321_4": "Puna dasavasso na hotīti tesaṁ matimattanti dassetuṁ “so kirā”ti kirasaddaggahaṇaṁ.",
  "tika-s0103t9:321_5": "“Niddaso”ti cetaṁ desanāmattaṁ, tassa nibbīsādibhāvassa viya ninnavādibhāvassa ca icchitattāti dassetuṁ “na kevalañcā”tiādi vuttaṁ.",
  "tika-s0103t9:321_6": "Gāme vicarantoti gāme piṇḍāya vicaranto.",
  "tika-s0103t9:322_0": "Na idaṁ titthiyānaṁ adhivacanaṁ tesu tannimittassa abhāvā.",
  "tika-s0103t9:322_1": "Sāsanepi sekkhassāpi na idaṁ adhivacanaṁ, kimaṅgaṁ pana puthujjanassa.",
  "tika-s0103t9:322_2": "Yassa panetaṁ adhivacanaṁ, yena ca kāraṇena, taṁ dassetuṁ “khīṇāsavasseta”ntiādi vuttaṁ.",
  "tika-s0103t9:322_3": "Appaṭisandhikabhāvo hissa paccakkhato kāraṇaṁ.",
  "tika-s0103t9:322_4": "Paramparāya itarāni, yāni pāḷiyaṁ āgatāni.",
  "tika-s0103t9:323_0": "Sikkhāya sammadeva ādānaṁ sikkhāsamādānaṁ, taṁ panassā pāripūriyā veditabbanti āha “sikkhattayapūraṇe”ti.",
  "tika-s0103t9:323_1": "Sikkhāya vā sammadeva ādito paṭṭhāya rakkhaṇaṁ sikkhāsamādānaṁ, tañca atthato pūraṇe paricchinnaṁ arakkhaṇe sabbena sabbaṁ abhāvato, rakkhaṇe ca paripūraṇato.",
  "tika-s0103t9:323_2": "Bahalacchandoti daḷhacchando.",
  "tika-s0103t9:323_3": "Āyatinti anantarānāgatadivasādikālo adhippeto, na anāgatabhavoti āha “anāgate punadivasādīsupī”ti.",
  "tika-s0103t9:323_4": "Sikkhaṁ paripūrentassa tattha niviṭṭhaatthitā avigatapematā, tebhūmakadhammānaṁ aniccādivasena sammadeva nijjhānaṁ dhammanisāmanāti āha “vipassanāyetaṁ adhivacana”nti.",
  "tika-s0103t9:323_5": "Taṇhāvinayaneti virāgānupassanādivipassanāñāṇānubhāvasiddhe taṇhāvikkhambhane.",
  "tika-s0103t9:323_6": "Ekībhāveti gaṇasaṅgaṇikākilesasaṅgaṇikāvigamasiddhe vivekabhāve.",
  "tika-s0103t9:323_7": "Vīriyārambheti sammappadhānavīriyassa paggaṇhane, taṁ pana sabbaso vīriyassa paribrūhanaṁ hotīti āha “kāyikacetasikassa vīriyassa pūraṇe”ti.",
  "tika-s0103t9:323_8": "Satiyañceva nepakkabhāve cāti satokāritāya ceva sampajānakāritāya ca.",
  "tika-s0103t9:323_9": "Satisampajaññabaleneva vīriyārambho ijjhati.",
  "tika-s0103t9:323_10": "Diṭṭhipaṭivedheti sammādiṭṭhiyā paṭivijjhane.",
  "tika-s0103t9:323_11": "Tenāha “maggadassane”ti.",
  "tika-s0103t9:323_12": "Saccasampaṭivedhe hi ijjhamāne maggasammādiṭṭhi siddhā eva hoti.",
  "tika-s0103t9:324_0": "Asubhānupassanāñāṇeti dasavidhassa, ekādasavidhassāpi vā asubhassa anupassanāvasena pavattañāṇe.",
  "tika-s0103t9:324_1": "Idañhi dukkhānupassanāya paricayañāṇaṁ.",
  "tika-s0103t9:324_2": "Ādīnavānupassanāñāṇeti saṅkhārānaṁ aniccadukkhavipariṇāmatāsaṁsūcitassa ādīnavassa anupassanāvasena pavattañāṇe.",
  "tika-s0103t9:324_3": "Appahīnaṭṭhenāti maggena asamucchinnabhāvena.",
  "tika-s0103t9:324_4": "Anusentīti santāne anu anu sayanti.",
  "tika-s0103t9:324_5": "Kāraṇalābhe hi sati uppannārahā kilesā santāne anu anu sayitā viya honti, tasmā te tadavatthā “anusayā”ti vuccanti.",
  "tika-s0103t9:324_6": "Thāmagatoti thāmappatto.",
  "tika-s0103t9:324_7": "Thāmagamanañca aññehi asādhāraṇo kāmarāgādīnameva āveṇiko sabhāvo daṭṭhabbo.",
  "tika-s0103t9:324_8": "Tathā hi vuttaṁ abhidhamme “thāmagatānusayaṁ pajahatī”ti.",
  "tika-s0103t9:324_9": "Kāmarāgo eva anusayo kāmarāgānusayo.",
  "tika-s0103t9:324_10": "Ye pana “kāmarāgassa anusayo kāmarāgānusayo”ti vadanti, taṁ tesaṁ matimattaṁ.",
  "tika-s0103t9:324_11": "Na hi kāmarāgavinimutto kāmarāgānusayo nāma koci atthi.",
  "tika-s0103t9:324_12": "Yadi “tassa bīja”nti vadeyyuṁ, tampi tabbinimuttaṁ paramatthato na upalabbhatevāti.",
  "tika-s0103t9:324_13": "Eseva nayo sesesupi.",
  "tika-s0103t9:325_0": "Adhikaraṇasamathasattakavaṇṇanā",
  "tika-s0103t9:326_0": "Adhikarīyanti etthāti adhikaraṇāni.",
  "tika-s0103t9:326_1": "Ke adhikarīyanti? Samathā.",
  "tika-s0103t9:326_2": "Kathaṁ adhikarīyantīti?",
  "tika-s0103t9:326_3": "Samanavasena, tasmā te tesaṁ samanavasena pavattantīti āha “adhikaraṇāni samentī”tiādi.",
  "tika-s0103t9:326_4": "Uppannānaṁ uppannānanti uṭṭhitānaṁ uṭṭhitānaṁ.",
  "tika-s0103t9:326_5": "Samathatthanti samanatthaṁ.",
  "tika-s0103t9:327_0": "“Aṭṭhārasahi vatthūhī”ti lakkhaṇavacanametaṁ yathā “yadi me byādhī dāheyyuṁ dātabbamidamosadha”nti, tasmā tesu aññataraññatarena vivadantā “aṭṭhārasahi vatthūhi vivadantī”ti vuccanti.",
  "tika-s0103t9:327_1": "Upavadanāti akkoso.",
  "tika-s0103t9:327_2": "Codanāti anuyogo.",
  "tika-s0103t9:328_0": "Adhikaraṇassa sammukhāva vinayanato sammukhāvinayo.",
  "tika-s0103t9:328_1": "Sannipatitaparisāya dhammavādīnaṁ yebhuyyatāya yebhuyyasikakammassa karaṇaṁ yebhuyyasikā.",
  "tika-s0103t9:328_2": "Ayanti ayaṁ yathāvuttā catubbidhā sammukhatā sammukhāvinayo nāma.",
  "tika-s0103t9:329_0": "Saṅghasāmaggivasena sammukhībhāvo, na yathā tathā kārakapuggalānaṁ sammukhātā.",
  "tika-s0103t9:329_1": "Bhūtatāti tacchatā.",
  "tika-s0103t9:329_2": "Saccapariyāyo hi idha dhamma-saddo “dhammavādī”tiādīsu viya.",
  "tika-s0103t9:329_3": "Vineti etenāti vinayo, tassa tassa adhikaraṇassa vūpasamanāya bhagavatā vuttavidhi, tassa vinayassa sammukhatā vinayasammukhatā.",
  "tika-s0103t9:329_4": "Tenāha “yathā taṁ…pe…",
  "tika-s0103t9:329_5": "sammukhatā”ti.",
  "tika-s0103t9:329_6": "Yenāti yena puggalena.",
  "tika-s0103t9:329_7": "Vivādavatthusaṅkhāte atthe paccatthikā atthapaccatthikā.",
  "tika-s0103t9:329_8": "Saṅghasammukhatā parihāyati sammatapuggaleheva vūpasamanato.",
  "tika-s0103t9:330_0": "Nanti vivādādhikaraṇaṁ.",
  "tika-s0103t9:330_1": "“Na chandāgatiṁ gacchatī”tiādinā vuttaṁ pañcaṅgasamannāgataṁ.",
  "tika-s0103t9:330_2": "Guḷhakādīsu alajjussannāya parisāya guḷhako salākaggāho kātabbo lajjussannāya vivaṭako, bālussannāya sakaṇṇajappako.",
  "tika-s0103t9:330_3": "Yassā kiriyāya dhammavādino bahutarā, sā yebhuyyasikāti āha “dhammavādīnaṁ yebhuyyatāyā”tiādi.",
  "tika-s0103t9:331_0": "“Catūhisamathehi sammatī”ti idaṁ sabbasaṅgāhikavasena vuttaṁ.",
  "tika-s0103t9:331_1": "Tattha pana dvīhi dvīhi eva vūpasamanaṁ daṭṭhabbaṁ.",
  "tika-s0103t9:331_2": "Evaṁ vinicchitanti sace āpatti natthi, ubho khamāpetvā, atha atthi, āpattiṁ dassetvā ropanavasena vinicchitaṁ.",
  "tika-s0103t9:331_3": "Paṭikammaṁ pana āpattādhikaraṇasamathe parato āgamissati.",
  "tika-s0103t9:332_0": "Na samaṇasāruppaṁ assāmaṇakaṁ, samaṇehi akattabbaṁ, tasmiṁ. Ajjhācāre vītikkame sati.",
  "tika-s0103t9:333_0": "Paṭicaratoti paṭicchādentassa.",
  "tika-s0103t9:333_1": "Pāpussannatāya pāpiyo, puggalo, tassa kattabbakammaṁ tassa pāpiyasikaṁ.",
  "tika-s0103t9:333_2": "Sammukhāvinayeneva vūpasamo natthi paṭiññāya tathārūpāya, khantiyā vā vinā avūpasamanato.",
  "tika-s0103t9:334_0": "Etthāti āpattidesanāya.",
  "tika-s0103t9:334_1": "Paṭiññāte āpannabhāvādike karaṇaṁ kiriyā “āyatiṁ saṁvareyyāsī”ti, parivāsadānādivasena ca pavattaṁ vacīkammaṁ paṭiññātakaraṇaṁ.",
  "tika-s0103t9:335_0": "Yathānurūpanti “dvīhi samathehi catūhi tīhi ekenā”ti evaṁ vuttanayena yathānurūpaṁ.",
  "tika-s0103t9:335_1": "Etthāti imasmiṁ sutte, imasmiṁ vā samathavicāre.",
  "tika-s0103t9:335_2": "Vinicchayanayoti vinicchaye nayamattaṁ.",
  "tika-s0103t9:335_3": "Tenāha “vitthāro panā”tiādi.",
  "tika-s0103t9:335_4": "Samantapāsādikāyaṁ vinayaṭṭhakathāya vutto, tasmā vuttanayeneva veditabboti adhippāyo.",
  "tika-s0103t9:336_0": "Sattakavaṇṇanā niṭṭhitā.",
  "tika-s0103t9:337_0": "Niṭṭhitā ca dutiyabhāṇavāravaṇṇanā.",
  "tika-s0103t9:338_0": "Aṭṭhakavaṇṇanā",
  "tika-s0103t9:339_0": "333.Ayāthāvāti na yāthāvā.",
  "tika-s0103t9:339_1": "Aniyyānikatāya micchāsabhāvā.",
  "tika-s0103t9:339_2": "Viparītavuttikatāya yāthāvā.",
  "tika-s0103t9:339_3": "Niyyānikatāya sammāsabhāvā aviparītavuttikā.",
  "tika-s0103t9:340_0": "334.",
  "tika-s0103t9:340_1": "Kucchitaṁ sīdatīti kusīto da-kārassa ta-kāraṁ katvā.",
  "tika-s0103t9:340_2": "Yassa dhammassa vasena puggalo “kusīto”ti vuccati, so kusītabhāvo idha kusīta-saddena vutto.",
  "tika-s0103t9:340_3": "Vināpi hi bhāvajotanaṁ saddaṁ bhāvattho viññāyati yathā “paṭassa sukka”nti, tasmā kusītabhāvavatthūnīti attho.",
  "tika-s0103t9:340_4": "Tenāha “kosajjakāraṇānīti attho”ti.",
  "tika-s0103t9:340_5": "Kammaṁ nāma samaṇasāruppaṁ īdisanti āha “cīvaravicāraṇādī”ti.",
  "tika-s0103t9:340_6": "Vīriyanti padhānavīriyaṁ, taṁ pana caṅkamanavasena karaṇe “kāyika”ntipi vattabbataṁ labhatīti āha “duvidhampī”ti.",
  "tika-s0103t9:340_7": "Pattiyāti pāpuṇanatthaṁ.",
  "tika-s0103t9:340_8": "Osīdananti bhāvanānuyoge saṅkoco.",
  "tika-s0103t9:340_9": "Māsehi ācitaṁ nicitaṁ viyāti māsācitaṁ, taṁ maññe.",
  "tika-s0103t9:340_10": "Yasmā māsā tintāvisesena garukā honti, tasmā “yathā tintamāso”tiādi vuttaṁ.",
  "tika-s0103t9:340_11": "Vuṭṭhito hoti gilānabhāvāti adhippāyo.",
  "tika-s0103t9:341_0": "335.Tesanti ārambhavatthūnaṁ.",
  "tika-s0103t9:341_1": "Imināva nayenāti iminā kusītavatthūsu vutteneva nayena.",
  "tika-s0103t9:341_2": "“Duvidhampi vīriyaṁ ārabhatī”tiādinā, “idaṁ paṭhamanti idaṁ handāhaṁ vīriyaṁ ārabhāmīti evaṁ bhāvanāya abbhussahanaṁ paṭhamaṁ ārambhavatthū”tiādinā ca attho veditabbo.",
  "tika-s0103t9:341_3": "Yathā tathā paṭhamaṁ pavattaṁ abbhussahanañhi upari vīriyārambhassa kāraṇaṁ hoti.",
  "tika-s0103t9:341_4": "Anurūpapaccavekkhaṇāsahitāni hi abbhussahanāni, tammūlakāni vā paccavekkhaṇāni aṭṭha ārambhavatthūni veditabbāni.",
  "tika-s0103t9:342_0": "336.Āsajjāti yassa deti, tassa āmodanahetu tena samāgamanimittaṁ.",
  "tika-s0103t9:342_1": "Tenāha “ettha āsādanaṁ dānakāraṇaṁ nāmā”ti.",
  "tika-s0103t9:342_2": "Bhayāti bhayahetu.",
  "tika-s0103t9:342_3": "Nanu bhayaṁ nāma laddhukāmatā rāgādayo viya cetanāya avisuddhikaraṁ, taṁ kasmā idha gahitanti?",
  "tika-s0103t9:342_4": "Na idaṁ tādisaṁ corabhayādiṁ sandhāya vuttanti dassetuṁ “tatthā”tiādi vuttaṁ.",
  "tika-s0103t9:342_5": "Adāsi meti yaṁ pubbe kataṁ upakāraṁ cintetvā dīyati, taṁ sandhāya vuttaṁ.",
  "tika-s0103t9:342_6": "Dassati meti paccupakārāsīsāya yaṁ dīyati, taṁ sandhāya vadati.",
  "tika-s0103t9:342_7": "Sāhu dānanti “dānaṁ nāmetaṁ paṇḍitapaññatta”nti sādhusamācāre ṭhatvā deti.",
  "tika-s0103t9:342_8": "Alaṅkāratthanti upasobhanatthaṁ.",
  "tika-s0103t9:342_9": "Parivāratthanti parikkhāratthaṁ.",
  "tika-s0103t9:342_10": "Dānañhi datvā taṁ paccavekkhantassa pāmojjapītisomanassādayo uppajjanti, lobhadosaissāmaccherādayo vidūrī bhavanti.",
  "tika-s0103t9:342_11": "Idāni dānaṁ anukūladhammaparibrūhanena, paccanīkadhammavidūrībhāvakaraṇena ca bhāvanācittassa upasobhanāya ca parikkhārāya ca hotīti “alaṅkāratthaṁ, parivāratthañca detī”ti vuttaṁ.",
  "tika-s0103t9:342_12": "Tenāha “dānañhi cittaṁ mudukaṁ karotī”tiādi.",
  "tika-s0103t9:342_13": "Muducitto hoti laddhā dāyake “iminā mayhaṁ saṅgaho kato”ti, dātāpi laddhari.",
  "tika-s0103t9:342_14": "Tena vuttaṁ “ubhinnampi cittaṁ mudukaṁ karotī”ti.",
  "tika-s0103t9:343_0": "Adantadamananti adantā anassavāpissa dānena dantā assavā honti vase vattanti.",
  "tika-s0103t9:343_1": "Adānaṁ dantadūsakanti adānaṁ pana pubbe dantānaṁ assavānampi vighātuppādanena cittaṁ dūseti.",
  "tika-s0103t9:343_2": "Unnamanti dāyakā, piyaṁvadā ca paresaṁ garucittīkāraṭṭhānatāya.",
  "tika-s0103t9:343_3": "Namanti paṭiggāhakā dānena, piyavācāya laddhasaṅgahā saṅgāhakānaṁ.",
  "tika-s0103t9:344_0": "Cittālaṅkāradānameva uttamaṁ anupakkiliṭṭhatāya, suparisuddhatāya, guṇavisesapaccayatāya ca.",
  "tika-s0103t9:345_0": "337.Dānapaccayāti dānakāraṇā, dānamayapuññassa katattā upacitattāti attho.",
  "tika-s0103t9:345_1": "Upapattiyoti manussesu, devesu ca nibbattiyo.",
  "tika-s0103t9:345_2": "Ṭhapetīti ekavārameva anuppajjitvā yathā uparūpari tenevākārena pavattati, evaṁ ṭhapeti.",
  "tika-s0103t9:345_3": "Tadeva casa adhiṭṭhānanti āha “tasseva vevacana”nti.",
  "tika-s0103t9:345_4": "Vaḍḍhetīti brūheti, na hāpeti.",
  "tika-s0103t9:345_5": "Vimuttanti adhimuttaṁ, ninnaṁ poṇaṁ pabbhāranti attho.",
  "tika-s0103t9:345_6": "Vimuttanti vā visiṭṭhaṁ.",
  "tika-s0103t9:345_7": "Nippariyāyato uttari nāma paṇītaṁ majjhepi hīnamajjhimavibhāgassa labbhanatoti vuttaṁ “uttari abhāvitanti tato upari maggaphalatthāya abhāvita”nti.",
  "tika-s0103t9:345_8": "Saṁvattati tathā paṇihitaṁ dānamayacittaṁ.",
  "tika-s0103t9:345_9": "Yaṁ pana pāḷiyaṁ “tañca kho”tiādi vuttaṁ, taṁ tatrūpapattiyā vibandhakāradussīlyābhāvadassanaparaṁ daṭṭhabbaṁ, na dānamayassa puññassa kevalassa taṁsaṁvattanatādassanaparanti daṭṭhabbaṁ.",
  "tika-s0103t9:346_0": "Samucchinnarāgassāti samucchinnakāmarāgassa.",
  "tika-s0103t9:346_1": "Tassa hi siyā brahmaloke upapatti, na samucchinnabhavarāgassa.",
  "tika-s0103t9:346_2": "Vītarāgaggahaṇena cettha kāmesu vītarāgatā adhippetā, yāya brahmalokūpapatti siyā.",
  "tika-s0103t9:346_3": "Tenāha “dānamattenevā”tiādi.",
  "tika-s0103t9:346_4": "Yadi evaṁ dānaṁ tattha kiṁ atthiyanti āha “dānaṁ panā”tiādi.",
  "tika-s0103t9:346_5": "Dānena muducittoti baddhāghāte verīpuggalepi attano dānasampaṭicchanena mudubhūtacitto.",
  "tika-s0103t9:347_0": "Parisīdati parito ito cito ca samāgacchatīti parisā, samūho.",
  "tika-s0103t9:348_0": "Lokassa dhammāti sattalokassa avassambhāvī dhammā.",
  "tika-s0103t9:348_1": "Tenāha “etehi mutto nāma natthī”tiādi.",
  "tika-s0103t9:348_2": "Yasmā te lokadhammā aparāparaṁ kadāci lokaṁ anupatanti, kadāci te loko, tasmā tañcettha atthaṁ dassento “aṭṭhime”ti suttapadaṁ āhari.",
  "tika-s0103t9:348_3": "Ghāsacchādanādīnaṁ laddhi lābho, tāni eva vā laddhabbato lābho.",
  "tika-s0103t9:348_4": "Tadabhāvo alābho.",
  "tika-s0103t9:348_5": "Lābhaggahaṇena cettha tabbisayo anurodho gahito, alābhaggahaṇena virodho.",
  "tika-s0103t9:348_6": "Yasmā lohite sati tadupaghātavasena pubbo viya anurodhe sati virodho laddhāvasaro eva hoti, tasmā vuttaṁ “lābhe āgate alābho āgato evā”ti.",
  "tika-s0103t9:348_7": "Esa nayo yasādīsupi.",
  "tika-s0103t9:349_0": "Aṭṭhakavaṇṇanā niṭṭhitā.",
  "tika-s0103t9:350_0": "Navakavaṇṇanā",
  "tika-s0103t9:351_0": "340.",
  "tika-s0103t9:351_1": "Vasati tattha phalaṁ tannimittakatāya pavattatīti vatthu, kāraṇanti vuttovāyamattho.",
  "tika-s0103t9:351_2": "Tenāha “āghātavatthūnīti āghātakāraṇānī”ti.",
  "tika-s0103t9:351_3": "Kopo nāmāyaṁ yasmiṁ vatthusmiṁ uppajjati, na tattha ekavārameva uppajjati, atha kho punapi uppajjatevāti vuttaṁ “bandhatī”ti.",
  "tika-s0103t9:351_4": "Atha vā yo paccayavisesena uppajjamāno āghāto savisaye baddho viya na vigacchati, punapi uppajjeyyeva, taṁ sandhāyāha “āghātaṁ bandhatī”ti.",
  "tika-s0103t9:351_5": "Taṁ panassa paccayavasena nibbattanaṁ uppādanamevāti vuttaṁ “karoti uppādetī”ti.",
  "tika-s0103t9:352_0": "Taṁ kutettha labbhāti ettha tanti kiriyāparāmasanaṁ, padajjhāhārena ca attho veditabboti dassento “taṁ anatthacaraṇaṁ mā ahosī”tiādimāha.",
  "tika-s0103t9:352_1": "Kena kāraṇena laddhabbaṁ niratthakabhāvato.",
  "tika-s0103t9:352_2": "Kammassakā hi sattā, te kassa ruciyā dukkhitā, sukhitā vā bhavanti, tasmā kevalaṁ tasmiṁ mayhaṁ kujjhanamattaṁ evāti adhippāyo.",
  "tika-s0103t9:352_3": "Atha vā taṁ kopakaraṇamettha puggale kuto labbhā paramatthato kujjhitabbassa, kujjhanakassa ca abhāvato.",
  "tika-s0103t9:352_4": "Saṅkhāramattañhetaṁ, yadidaṁ khandhapañcakaṁ.",
  "tika-s0103t9:352_5": "Yaṁ “satto”ti vuccati, te saṅkhārā ittarakālā khaṇikā, kassa ko kujjhatīti attho.",
  "tika-s0103t9:352_6": "Lābhā nāma ke siyuṁ aññatra anuppattito.",
  "tika-s0103t9:353_0": "341.",
  "tika-s0103t9:353_1": "Sattā āvasanti etesūti sattāvāsā.",
  "tika-s0103t9:353_2": "Nānattakāyā nānattasaññī ādibhedā sattanikāyā.",
  "tika-s0103t9:353_3": "Yasmā te te sattanikāyā tappariyāpannānaṁ sattānaṁ tāya eva tappariyāpannatāya ādhāro viya vattabbataṁ arahanti samudāyādhāratāya avayavassa yathā “rukkhe sākhā”ti, tasmā “sattānaṁ āvāsā, vasanaṭṭhānānīti attho”ti vuttaṁ.",
  "tika-s0103t9:353_4": "Suddhāvāsāpi sattāvāsova “na so, bhikkhave, sattāvāso sulabharūpo, yo mayā anāvutthapubbo iminā dīghena addhunā aññatra suddhāvāsehi devehī”ti vacanato.",
  "tika-s0103t9:353_5": "Yadi evaṁ kasmā idha na gahitāti tattha kāraṇamāha “asabbakālikattā”tiādi.",
  "tika-s0103t9:353_6": "Vehapphalo pana catutthaṁyeva sattāvāsaṁ bhajatīti daṭṭhabbaṁ.",
  "tika-s0103t9:354_0": "342.Opasamikoti vaṭṭadukkhassa upasamāvaho, taṁ pana vaṭṭadukkhaṁ kilesesu upasantesu upasamati, na aññathā, tasmā “kilesūpasamakaro”ti vuttaṁ.",
  "tika-s0103t9:354_1": "Takkaraṁ sambodhaṁ gametīti sambodhagāmī.",
  "tika-s0103t9:355_0": "Yasmiṁ devanikāye dhammadesanā na viyujjati savanasseva abhāvato, so pāḷiyaṁ “dīghāyuko devanikāyo”ti adhippetoti āha “asaññabhavaṁ vā arūpabhavaṁ vā”ti.",
  "tika-s0103t9:356_0": "343.",
  "tika-s0103t9:356_1": "Anupubbato viharitabbāti anupubbavihārā.",
  "tika-s0103t9:356_2": "Anupaṭipāṭiyāti anukkamena.",
  "tika-s0103t9:356_3": "Samāpajjitabbavihārāti samāpajjitvā samaṅgino hutvā viharitabbavihārā.",
  "tika-s0103t9:357_0": "344.Anupubbanirodhāti anupubbena anukkamena pavattetabbanirodhā. Tenāha “anupaṭipāṭiyā nirodhā”ti.",
  "tika-s0103t9:358_0": "Navakavaṇṇanā niṭṭhitā.",
  "tika-s0103t9:359_0": "Dasakavaṇṇanā",
  "tika-s0103t9:360_0": "345.",
  "tika-s0103t9:360_1": "Yehi sīlādīhi samannāgato bhikkhu dhammasaraṇatāya dhammeneva nāthati īsati abhibhavatīti nāthoti vuccati, te tassa nāthabhāvakarā dhammā “nāthakaraṇā”ti vuttāti āha “sanāthā…pe…",
  "tika-s0103t9:360_2": "patiṭṭhākarā dhammā”ti.",
  "tika-s0103t9:360_3": "Tattha attano patiṭṭhākarāti yassa nāthabhāvakarā, tassa attano patiṭṭhāvidhāyino.",
  "tika-s0103t9:360_4": "Appatiṭṭho anātho, sappatiṭṭho sanāthoti patiṭṭhattho nāthattho.",
  "tika-s0103t9:361_0": "Kalyāṇaguṇayogato kalyāṇāti dassento “sīlādiguṇasampannā”ti āha.",
  "tika-s0103t9:361_1": "Mijjanalakkhaṇā mittā etassa atthīti mitto, so vuttanayena kalyāṇo assa atthīti tassa atthitāmattaṁ kalyāṇamittapadena vuttaṁ.",
  "tika-s0103t9:361_2": "Assa tena sabbakālaṁ avijahitavāsoti taṁ dassetuṁ “kalyāṇasahāyo”ti vuttanti āha “tevassā”tiādi.",
  "tika-s0103t9:361_3": "Tevassāti te eva kalyāṇamittā assa bhikkhuno.",
  "tika-s0103t9:361_4": "Saha ayanatoti saha vattanato.",
  "tika-s0103t9:361_5": "Asamodhāne cittena, samodhāne pana cittena ceva kāyena ca sampavaṅko.",
  "tika-s0103t9:362_0": "Sukhaṁ vaco etasmiṁ anukūlagāhimhi ādaragāravavati puggaleti suvaco.",
  "tika-s0103t9:362_1": "Tenāha “sukhena vattabbo”tiādi.",
  "tika-s0103t9:362_2": "Khamoti khantā, tamevassa khamabhāvaṁ dassetuṁ “gāḷhenā”tiādi vuttaṁ.",
  "tika-s0103t9:362_3": "Vāmatoti micchā, ayoniso vā gaṇhāti.",
  "tika-s0103t9:362_4": "Paṭippharatīti paṭāṇikabhāvena tiṭṭhati.",
  "tika-s0103t9:362_5": "Padakkhiṇaṁ gaṇhātīti sammā yoniso vā gaṇhāti.",
  "tika-s0103t9:363_0": "Uccāvacānīti vipulakhuddakāni.",
  "tika-s0103t9:363_1": "Tatrupagamanīyāti tatra tatra mahante, khuddake ca kamme sādhanavasena upāyena upagacchantiyā, tassa tassa kammassa nipphādanena samatthāyāti attho.",
  "tika-s0103t9:363_2": "Tatrupāyāyāti vā tatra tatra kamme sādhetabbe upāyabhūtāya.",
  "tika-s0103t9:364_0": "Dhamme assa kāmoti dhammakāmoti byadhikaraṇānaṁpi bāhirattho samāso hotīti katvā vuttaṁ.",
  "tika-s0103t9:364_1": "Kāmetabbato vā piyāyitabbato kāmo, dhammo;",
  "tika-s0103t9:364_2": "dhammo kāmo assāti dhammakāmo.",
  "tika-s0103t9:364_3": "Dhammoti pariyattidhammo adhippetoti āha “tepiṭakaṁ buddhavacanaṁ piyāyatīti attho”ti.",
  "tika-s0103t9:364_4": "Samudāharaṇaṁ kathanaṁ samudāhāro, piyo samudāhāro etassāti piyasamudāhāro.",
  "tika-s0103t9:364_5": "Sayañcāti ettha ca-saddena “sakkacca”nti padaṁ anukaḍḍhati, tena sayañca sakkaccaṁ desetukāmo hotīti yojanā.",
  "tika-s0103t9:364_6": "Abhidhammo sattappakaraṇāni adhiko abhivisiṭṭho ca pariyattidhammoti katvā.",
  "tika-s0103t9:364_7": "Vinayo ubhatovibhaṅgā vinayanato kāyavācānaṁ.",
  "tika-s0103t9:364_8": "Abhivinayo khandhakaparivārā visesato ābhisamācārikadhammakittanato.",
  "tika-s0103t9:364_9": "Ābhisamācārikadhammapāripūrivaseneva hi ādibrahmacariyakadhammapāripūrī.",
  "tika-s0103t9:364_10": "Dhammo eva piṭakadvayassāpi pariyattidhammabhāvato.",
  "tika-s0103t9:364_11": "Maggaphalāni abhidhammo nibbānadhammassa abhimukhoti katvā.",
  "tika-s0103t9:364_12": "Kilesavūpasamakāraṇaṁ pubbabhāgiyā tisso sikkhā saṅkhepato vivaṭṭanissito samatho vipassanā ca.",
  "tika-s0103t9:364_13": "Bahulapāmojjoti balavapāmojjo.",
  "tika-s0103t9:365_0": "Kāraṇattheti nimittatthe.",
  "tika-s0103t9:365_1": "Kusaladhammanimittaṁ hissa vīriyārambho.",
  "tika-s0103t9:365_2": "Tenāha “tesaṁ adhigamatthāyā”ti.",
  "tika-s0103t9:365_3": "Kusalesu dhammesūti vā nipphādetabbe bhummaṁ yathā “cetaso avūpasame ayonisomanasikārapadaṭṭhāna”nti.",
  "tika-s0103t9:366_0": "346.Sakalaṭṭhenāti nissesaṭṭhena, anavasesapharaṇavasena cettha sakalaṭṭho veditabbo, asubhanimittādīsu viya ekadese aṭṭhatvā anavasesato gahetabbaṭṭhenāti attho.",
  "tika-s0103t9:366_1": "Tadārammaṇānaṁ dhammānanti taṁ kasiṇaṁ ārabbha pavattanakadhammānaṁ.",
  "tika-s0103t9:366_2": "Khettaṭṭhenāti uppattiṭṭhānaṭṭhena.",
  "tika-s0103t9:366_3": "Adhiṭṭhānaṭṭhenāti pavattiṭṭhānabhāvena.",
  "tika-s0103t9:366_4": "Yathā khettaṁ sassānaṁ uppattiṭṭhānaṁ vaḍḍhiṭṭhānañca, evametaṁ jhānaṁ taṁsampayuttānaṁ dhammānanti, yogino vā sukhavisesānaṁ kāraṇabhāvena.",
  "tika-s0103t9:366_5": "“Paricchinditvā” ti idaṁ uddhaṁ adhoti etthāpi yojetabbaṁ.",
  "tika-s0103t9:366_6": "Paricchinditvā eva hi sabbattha kasiṇaṁ vaḍḍhetabbaṁ.",
  "tika-s0103t9:366_7": "Tena tena vā kāraṇenāti tena tena upariādīsu kasiṇavaḍḍhanakāraṇena.",
  "tika-s0103t9:366_8": "Yathā kinti āha “ālokamiva rūpadassanakāmo”ti.",
  "tika-s0103t9:366_9": "Yathā dibbacakkhunā uddhaṁ ce rūpaṁ daṭṭhukāmo, uddhaṁ ālokaṁ pasāreti, adho ce adho, samantato ce rūpaṁ daṭṭhukāmo samantato ālokaṁ pasāreti;",
  "tika-s0103t9:366_10": "evamayaṁ kasiṇanti attho.",
  "tika-s0103t9:367_0": "Ekassāti pathavīkasiṇādīsu ekekassa.",
  "tika-s0103t9:367_1": "Aññabhāvānupagamanatthanti aññakasiṇabhāvānupagamanadīpanatthaṁ, aññassa vā kasiṇabhāvānupagamanadīpanatthaṁ, na hi aññena pasāritakasiṇaṁ tato aññena pasāritakasiṇabhāvaṁ upagacchati, evampi nesaṁ aññakasiṇasambhedābhāvo veditabbo.",
  "tika-s0103t9:367_2": "Na aññaṁ pathavīādi.",
  "tika-s0103t9:367_3": "Na hi udake ṭhitaṭṭhāne sasambhārapathavī atthi.",
  "tika-s0103t9:367_4": "Añño kasiṇasambhedoti āpokasiṇādinā saṅkaro.",
  "tika-s0103t9:367_5": "Sabbatthāti sabbesu sesakasiṇesu.",
  "tika-s0103t9:367_6": "Ekadese aṭṭhatvā anavasesapharaṇaṁ pamāṇassa aggahaṇato appamāṇaṁ.",
  "tika-s0103t9:367_7": "Teneva hi nesaṁ kasiṇasamaññā.",
  "tika-s0103t9:367_8": "Tathā cāha “tañhī”tiādi.",
  "tika-s0103t9:367_9": "Cetasā pharantoti bhāvanācittena ārammaṇaṁ karonto.",
  "tika-s0103t9:367_10": "Bhāvanācittañhi kasiṇaṁ parittaṁ vā vipulaṁ vā sakalameva manasi karoti, na ekadesaṁ.",
  "tika-s0103t9:368_0": "Kasiṇugghāṭimākāsepavattaviññāṇaṁ pharaṇaappamāṇavasena “viññāṇakasiṇa”nti vuttaṁ.",
  "tika-s0103t9:368_1": "Tathā hi taṁ “viññāṇañca”nti vuccati.",
  "tika-s0103t9:368_2": "Kasiṇavasenāti yathāugghāṭitakasiṇavasena.",
  "tika-s0103t9:368_3": "Kasiṇugghāṭimākāse uddhaṁadhotiriyatā veditabbā.",
  "tika-s0103t9:368_4": "Yattakañhi ṭhānaṁ kasiṇaṁ pasāritaṁ, tattakaṁ ākāsabhāvanāvasena ākāso hotīti;",
  "tika-s0103t9:368_5": "evaṁ yattakaṁ ṭhānaṁ ākāsaṁ hutvā upaṭṭhitaṁ, tattakaṁ sakalameva pharitvā viññāṇassa pavattanato āgamanavasena viññāṇakasiṇepi uddhaṁadhotiriyatā vuttāti āha “kasiṇugghāṭiṁ ākāsavasena tattha pavattaviññāṇe uddhaṁadhotiriyatā veditabbā”ti.",
  "tika-s0103t9:369_0": "Akusalakammapathadasakavaṇṇanā",
  "tika-s0103t9:370_0": "347.Pathabhūtattāti tesaṁ pavattanupāyattā maggabhūtattā.",
  "tika-s0103t9:370_1": "Methunasamācāresūti sadārasantosaparadāragamanavasena duvidhesu methunasamācāresu.",
  "tika-s0103t9:370_2": "Tepi hi kāmetabbato kāmā nāma.",
  "tika-s0103t9:370_3": "Methunavatthūsūti methunassa vatthūsu tesu sattesu.",
  "tika-s0103t9:370_4": "Micchācāroti gārayhācāro.",
  "tika-s0103t9:370_5": "Gārayhatā cassa ekantanihīnatāya evāti āha “ekantanindito lāmakācāro”ti.",
  "tika-s0103t9:370_6": "Asaddhammādhippāyenāti asaddhammasevanādhippāyena.",
  "tika-s0103t9:371_0": "Sagottehi rakkhitā gottarakkhitā.",
  "tika-s0103t9:371_1": "Sahadhammikehi rakkhitā dhammarakkhitā.",
  "tika-s0103t9:371_2": "Sassāmikā sārakkhā.",
  "tika-s0103t9:371_3": "Yassā gamane raññā daṇḍo ṭhapito, sā saparidaṇḍā.",
  "tika-s0103t9:371_4": "Bhariyābhāvatthaṁ dhanena kītā dhanakkītā.",
  "tika-s0103t9:371_5": "Chandena vasantī chandavāsinī.",
  "tika-s0103t9:371_6": "Bhogatthaṁ vasantī bhogavāsinī.",
  "tika-s0103t9:371_7": "Paṭatthaṁ vasantī paṭavāsinī.",
  "tika-s0103t9:371_8": "Udakapattaṁ āmasitvā gahitā odapattakinī.",
  "tika-s0103t9:371_9": "Cumbaṭaṁ apanetvā gahitā obhatacumbaṭā.",
  "tika-s0103t9:371_10": "Karamarānītā dhajāhaṭā.",
  "tika-s0103t9:371_11": "Taṅkhaṇikā muhuttikā.",
  "tika-s0103t9:371_12": "Abhibhavitvā vītikkame micchācāro mahāsāvajjo, na tathā dvinnaṁ samānacchandatāya.",
  "tika-s0103t9:371_13": "“Abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato micchācāro na hoti abhibhuyyamānassā”ti vadanti.",
  "tika-s0103t9:371_14": "Sevanacitte sati payogābhāvo appamāṇaṁ yebhuyyena itthiyā sevanapayogassa abhāvato.",
  "tika-s0103t9:371_15": "Tasmiṁ asati puretaraṁ sevanacittassa upaṭṭhāpanepi tassā micchācāro na siyā, tathā purisassapi sevanapayogābhāveti.",
  "tika-s0103t9:371_16": "Tasmā attano ruciyā pavattitassa vasena tayo balakkārena pavattitassa vasena tayoti sabbepi aggahitaggahaṇena “cattāro sambhārā”ti vuttaṁ.",
  "tika-s0103t9:372_0": "Upasaggavasena atthavisesavācino dhātusaddāti “abhijjhāyatī”ti padassa “parabhaṇḍābhimukhī”tiādinā attho vutto.",
  "tika-s0103t9:372_1": "Tattha tanninnatāyāti tasmiṁ parabhaṇḍe lubbhanavasena ninnatāyāti ayamettha adhippāyo veditabbo.",
  "tika-s0103t9:372_2": "Abhipubbo vā jhā-saddo lubbhane niruḷho daṭṭhabbo.",
  "tika-s0103t9:372_3": "Upasaggavasena atthavisesavācino eva dhātusaddā.",
  "tika-s0103t9:372_4": "Adinnādānassa appasāvajjamahāsāvajjatā brahmajālavaṇṇanāyaṁ vuttāti āha “adinnādānaṁ viya appasāvajjā, mahāsāvajjā cā”ti.",
  "tika-s0103t9:372_5": "Tasmā “yassa bhaṇḍaṁ abhijjhāyati, tassa appaguṇatāya appasāvajjatā, mahāguṇatāya mahāsāvajjatā”tiādinā appasāvajjamahāsāvajjavibhāgo veditabbo.",
  "tika-s0103t9:372_6": "Attano pariṇāmanaṁ cittenevāti veditabbaṁ.",
  "tika-s0103t9:373_0": "Hitasukhaṁbyāpādayatīti yo naṁ uppādeti, tassa yaṁ pati cittaṁ uppādeti, tassa tassa sati samavāye hitasukhaṁ vināseti.",
  "tika-s0103t9:373_1": "Pharusavācāya appasāvajjamahāsāvajjatā brahmajālavaṇṇanāyaṁ vibhāvitāti āha “pharusavācā viyā”tiādi.",
  "tika-s0103t9:373_2": "Tasmā “yaṁ pati cittaṁ byāpādeti, tassa appaguṇatāya appasāvajjo, mahāguṇatāya mahāsāvajjo”tiādinā tadubhayavibhāgo veditabbo.",
  "tika-s0103t9:373_3": "“Aho vatā”ti iminā parassa accantāya vināsacintanaṁ dīpeti.",
  "tika-s0103t9:373_4": "Evañhi ssa dāruṇappavattiyā kammapathappavatti.",
  "tika-s0103t9:374_0": "Yathābhuccagahaṇābhāvenāti yāthāvagahaṇassa abhāvena aniccādisabhāvassa niccādito gahaṇena.",
  "tika-s0103t9:374_1": "Micchā passatīti vitathaṁ passati.",
  "tika-s0103t9:374_2": "“Samphappalāpo viyā”ti iminā āsevanassa mandatāya appasāvajjataṁ, mahantatāya mahāsāvajjataṁ dasseti.",
  "tika-s0103t9:374_3": "Gahitākāraviparītatāti micchādiṭṭhiyā gahitākāraviparītabhāvo.",
  "tika-s0103t9:374_4": "Vatthunoti tassa ayathābhūtasabhāvamāha.",
  "tika-s0103t9:374_5": "Tathābhāvenāti gahitākāreneva viparītākāreneva.",
  "tika-s0103t9:374_6": "Tassa diṭṭhigatikassa, tassa vā vatthuno upaṭṭhānaṁ, “evametaṁ na ito aññathā”ti.",
  "tika-s0103t9:375_0": "Dhammatoti sabhāvato.",
  "tika-s0103t9:375_1": "Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.",
  "tika-s0103t9:376_0": "Cetanādhammāti cetanāsabhāvā.",
  "tika-s0103t9:377_0": "“Paṭipāṭiyā sattā”ti ettha nanu cetanā abhidhamme kammapathesu na vuttāti paṭipāṭiyā sattannaṁ kammapathabhāvo na yuttoti?",
  "tika-s0103t9:377_1": "Na, avacanassa aññahetukattā.",
  "tika-s0103t9:377_2": "Na hi tattha cetanāya akammapathappattattā kammapatharāsimhi avacanaṁ, kadāci pana kammapatho hoti, na sabbadāti kammapathabhāvassa aniyatattā avacanaṁ.",
  "tika-s0103t9:377_3": "Yadā pana kammapatho hoti, tadā kammapatharāsisaṅgaho na nivārito.",
  "tika-s0103t9:378_0": "Etthāha –",
  "tika-s0103t9:378_1": "yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṁ, nanu abhijjhādīnampi kammapathabhāvaṁ appattānaṁ atthitāya aniyato kammapathabhāvoti tesampi kammapatharāsimhi avacanaṁ āpajjatīti?",
  "tika-s0103t9:378_2": "Nāpajjati kammapathatātaṁsabhāgatā hi tesaṁ tattha vuttattā.",
  "tika-s0103t9:378_3": "Yadi evaṁ cetanāpi tattha vattabbā siyāti?",
  "tika-s0103t9:378_4": "Saccametaṁ, sā pana pāṇātipātādikāvāti pākaṭo tassā kammapathabhāvoti na vuttaṁ siyā.",
  "tika-s0103t9:378_5": "Cetanāya hi “cetanāhaṁ, bhikkhave, kammaṁ vadāmi, tividhā, bhikkhave, kāyasañcetanā akusalaṁ kāyakamma”nti vacanato kammabhāvo pākaṭo;",
  "tika-s0103t9:378_6": "kammaṁyeva ca sugatiduggatīnaṁ, taduppajjanasukhadukkhānañca pathabhāvena pavattaṁ “kammapatho”ti vuccatīti pākaṭo tassā kammapathabhāvo.",
  "tika-s0103t9:378_7": "Abhijjhādīnaṁ pana cetanāsamīhanabhāvena sucaritaduccaritabhāvo, cetanājanitabhāvena [cetanājanitataṁbandhatibhāvena ] sugatiduggatitaduppajjanasukhadukkhānaṁ pathabhāvo cāti na tathā pākaṭo kammapathabhāvoti te eva tena sabhāvena dassetuṁ abhidhamme cetanā kammapathabhāve na vuttā, atathājātiyattā vā cetanā tehi saddhiṁ na vuttāti daṭṭhabbaṁ.",
  "tika-s0103t9:378_8": "Mūlaṁ patvāti mūladesanaṁ patvā, mūlasabhāvesu dhammesu desiyamānesūti attho.",
  "tika-s0103t9:379_0": "“Adinnādānaṁ sattārammaṇa”nti idaṁ “pañcasikkhāpadā parittārammaṇā evā”ti imāya pañhapucchakapāḷiyā virujjhati.",
  "tika-s0103t9:379_1": "Yañhi pāṇātipātādidussīlyassa ārammaṇaṁ, tadeva taṁveramaṇiyā ārammaṇaṁ.",
  "tika-s0103t9:379_2": "Vītikkamitabbavatthuto eva hi viratīti.",
  "tika-s0103t9:379_3": "Sattārammaṇanti vā sattasaṅkhātasaṅkhārārammaṇaṁ, tameva upādāya vuttanti na koci virodho.",
  "tika-s0103t9:379_4": "Tathā hi vuttaṁ sammohavinodaniyaṁ “yāni sikkhāpadāni ettha ‘sattārammaṇānī’ti vuttāni, tāni yasmā sattoti saṅkhaṁ gate saṅkhāreyeva ārammaṇaṁ karontī”ti.",
  "tika-s0103t9:379_5": "esa nayo ito paresupi.",
  "tika-s0103t9:379_6": "Visabhāgavatthuno “itthī puriso”ti gahetabbato “sattārammaṇo”ti eke.",
  "tika-s0103t9:379_7": "“Eko diṭṭho, dve sutā”tiādinā samphappalāpena diṭṭhasutamutaviññātavasena.",
  "tika-s0103t9:379_8": "Tathā abhijjhāti ettha tathā-saddo “diṭṭhasutamutaviññātavasenā” tidampi upasaṁharati, na sattasaṅkhārārammaṇatameva dassanādivasena abhijjhāyanato.",
  "tika-s0103t9:379_9": "“Natthi sattā opapātikā”ti pavattamānāpi micchādiṭṭhi tebhūmakadhammavisayā evāti adhippāyenassā saṅkhārārammaṇatā vuttā.",
  "tika-s0103t9:379_10": "Kathaṁ pana micchādiṭṭhiyā sabbe tebhūmakadhammā ārammaṇaṁ hotīti?",
  "tika-s0103t9:379_11": "Sādhāraṇato.",
  "tika-s0103t9:379_12": "“Natthi sukatadukkaṭānaṁ kammānaṁ phalaṁ vipāko”ti pavattamānāya atthato rūpārūpāvacaradhammāpi gahitā eva hontīti.",
  "tika-s0103t9:380_0": "Sukhabahulatāya rājāno hasamānāpi “ghātethā”ti vadanti, hāso pana nesaṁ attavūpasamādiaññavisayoti āha “sanniṭṭhāpaka…pe… hotī”ti.",
  "tika-s0103t9:380_1": "Majjhattavedano na hoti, sukhavedanova ettha sambhavatīti.",
  "tika-s0103t9:380_2": "Musāvādo lobhasamuṭṭhāno sukhavedano vā siyā majjhattavedano vā, dosasamuṭṭhāno dukkhavedano vāti musāvādo tivedano.",
  "tika-s0103t9:380_3": "Iminā nayena sesesupi yathārahaṁ vedanābhedo veditabbo.",
  "tika-s0103t9:381_0": "Dosamohavasenadvimūlakoti sampayuttamūlameva sandhāya vuttaṁ.",
  "tika-s0103t9:381_1": "Tassa hi mūlaṭṭhena upakārakabhāvo.",
  "tika-s0103t9:381_2": "Nidānamūle pana gayhamāne “lobhamohavasenapī”ti vattabbaṁ siyā.",
  "tika-s0103t9:381_3": "Āmisakiñjakkhahetupi pāṇaṁ hananti.",
  "tika-s0103t9:381_4": "Tenevāha –",
  "tika-s0103t9:381_5": "“lobho nidānaṁ kammānaṁ samudayāyā”tiādi.",
  "tika-s0103t9:381_6": "Sesesupi eseva nayo.",
  "tika-s0103t9:382_0": "Kusalakammapathadasakavaṇṇanā",
  "tika-s0103t9:383_0": "Pāṇātipātā…pe…",
  "tika-s0103t9:383_1": "veditabbāni lokiyalokuttaramissakavasenettha kusalakammapathānaṁ desitattā.",
  "tika-s0103t9:383_2": "Verahetutāya verasaññitaṁ pāṇātipātādipāpadhammaṁ maṇati “mayi idha ṭhitāya kathaṁ āgacchasī”ti tajjantī viya nīharatīti veramaṇī, viramati etāyāti vā “viramaṇī”ti vattabbe niruttinayena “veramaṇī”ti vuttaṁ.",
  "tika-s0103t9:383_3": "Samādānavasena uppannā virati samādānavirati.",
  "tika-s0103t9:383_4": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0103t9:383_5": "Kilesānaṁ samucchindanavasena pavattā maggasampayuttā virati samucchedavirati.",
  "tika-s0103t9:383_6": "Kāmañcettha pāḷiyaṁ viratiyeva āgatā, sikkhāpadavibhaṅge pana cetanāpi āharitvā dassitāti tadubhayampi gaṇhanto “cetanāpi vattanti viratiyopī”ti āha.",
  "tika-s0103t9:383_7": "Anabhijjhā hi mūlaṁ patvāti kammapathakoṭṭhāse “anabhijjhā”ti vuttadhammo mūlato alobho kusalamūlaṁ hotīti evamettha attho daṭṭhabbo.",
  "tika-s0103t9:383_8": "Sesapadadvayepi eseva nayo.",
  "tika-s0103t9:384_0": "Dussīlyārammaṇā tadārammaṇajīvitindriyādiārammaṇā kathaṁ dussīlyāni pajahantīti taṁ dassetuṁ “yathā panā”tiādi vuttaṁ.",
  "tika-s0103t9:384_1": "Pajahantīti veditabbā pāṇātipātādīhi viramaṇavaseneva pavattanato.",
  "tika-s0103t9:384_2": "Atha tadārammaṇabhāve, na so tāni pajahati.",
  "tika-s0103t9:384_3": "Na hi tadeva ārabbha taṁ pajahituṁ sakkā tato avinissaṭabhāvato.",
  "tika-s0103t9:385_0": "Anabhijjhā…pe…",
  "tika-s0103t9:385_1": "viramantassāti abhijjhaṁ pajahantassāti attho.",
  "tika-s0103t9:385_2": "Na hi manoduccaritato virati atthi anabhijjhādīheva tappahānasiddhito.",
  "tika-s0103t9:386_0": "Ariyavāsadasakavaṇṇanā",
  "tika-s0103t9:387_0": "348.",
  "tika-s0103t9:387_1": "Ariyānameva vāsāti ariyavāsā anariyānaṁ tādisānaṁ asambhavato.",
  "tika-s0103t9:387_2": "Ariyāti cettha ukkaṭṭhaniddesena khīṇāsavā gahitā, te ca yasmā tehi sabbakālaṁ avirahitavāsā eva, tasmā vuttaṁ “ariyā eva vasiṁsu vasanti vasissantī”ti.",
  "tika-s0103t9:387_3": "Tattha vasiṁsūti nissāya vasiṁsu.",
  "tika-s0103t9:387_4": "Pañcaṅgavippahīnattādayo hi ariyānaṁ apassayā.",
  "tika-s0103t9:387_5": "Tesu pañcaṅgavippahānapaccekasaccapanodanaesanāsamavayavissajjanāni “saṅkhāyekaṁ paṭisevati, adhivāseti, parivajjeti, vinodetī”ti vuttesu apassenesu vinodanañca maggakiccāneva, itare maggeneva samijjhanti.",
  "tika-s0103t9:388_0": "Ñāṇādayoti ñāṇañceva taṁsampayuttadhammā ca.",
  "tika-s0103t9:388_1": "Tenāha “ñāṇanti vutte”tiādi.",
  "tika-s0103t9:388_2": "Tattha vattabbaṁ heṭṭhā vuttameva.",
  "tika-s0103t9:389_0": "Ārakkhakiccaṁ sādheti sativepullappattattā.",
  "tika-s0103t9:389_1": "“Carato”tiādinā niccasamādānaṁ dasseti, taṁ vikkhepābhāvena daṭṭhabbaṁ.",
  "tika-s0103t9:390_0": "Pabbajjupagatāti yaṁ kiñci pabbajjaṁ upagatā, na samitapāpā.",
  "tika-s0103t9:390_1": "Bhovādinoti jātimattabrāhmaṇe vadati.",
  "tika-s0103t9:390_2": "Pāṭekkasaccānīti tehi tehi diṭṭhigatikehi pāṭiyekkaṁ gahitāni “idameva sacca”nti abhiniviṭṭhāni diṭṭhisaccādīni.",
  "tika-s0103t9:390_3": "Diṭṭhigatānipi hi “idameva sacca”nti gahaṇaṁ upādāya “saccānī”ti voharīyanti.",
  "tika-s0103t9:390_4": "Tenāha “idamevā”tiādi.",
  "tika-s0103t9:390_5": "Nīhaṭānīti attano santānato nīharitāni apanītāni.",
  "tika-s0103t9:390_6": "Gahitaggahaṇassāti ariyamaggādhigamato pubbe gahitassa diṭṭhigāhassa.",
  "tika-s0103t9:390_7": "Vissaṭṭhabhāvavevacanānīti ariyamaggena sabbaso pariccāgabhāvassa adhivacanāni.",
  "tika-s0103t9:391_0": "Natthi etāsaṁ vayo vekalyanti avayāti āha “anūnā”ti, anavasesāti attho.",
  "tika-s0103t9:391_1": "Esanāti heṭṭhā vuttakāmesanādayo.",
  "tika-s0103t9:392_0": "Maggassa kiccanipphatti kathitā rāgādīnaṁ pahīnabhāvadīpanato.",
  "tika-s0103t9:393_0": "Paccavekkhaṇāya phalaṁ kathitanti paccavekkhaṇamukhena ariyaphalaṁ kathitaṁ.",
  "tika-s0103t9:393_1": "Adhigate hi aggaphale sabbaso rāgādīnaṁ anuppādadhammataṁ pajānāti, tañca pajānanaṁ paccavekkhaṇañāṇanti.",
  "tika-s0103t9:394_0": "Asekkhadhammadasakavaṇṇanā",
  "tika-s0103t9:395_0": "Phalañca te sampayuttadhammā cāti phalasampayuttadhammā, ariyaphalasabhāvā sampayuttā dhammāti attho.",
  "tika-s0103t9:395_1": "Phalasampayuttadhammāti phaladhammā ceva taṁsampayuttadhammā cāti evamettha attho veditabbo.",
  "tika-s0103t9:395_2": "Dvīsupi ṭhānesu paññāva kathitā sammā dassanaṭṭhena sammādiṭṭhi, sammā jānanaṭṭhena sammāñāṇanti ca.",
  "tika-s0103t9:395_3": "Atthi hi dassanajānanānaṁ savisaye pavattiākāraviseso, svāyaṁ heṭṭhā dassito eva.",
  "tika-s0103t9:395_4": "Phalasamāpattidhammāti phalasamāpattiyaṁ dhammā, phalasamāpattisahagatadhammāti attho.",
  "tika-s0103t9:395_5": "Ariyaphalasampayuttadhammāpi hi sabbaso paṭipakkhato vimuttataṁ upādāya “vimuttī”ti vattabbataṁ labhanti.",
  "tika-s0103t9:395_6": "Kenaci pana yathā asekkhā phalapaññā dassanakiccaṁ upādāya “sammādiṭṭhī”ti vuttā, jānanakiccaṁ upādāya “sammāñāṇa”ntipi vuttā eva;",
  "tika-s0103t9:395_7": "evaṁ ariyaphalasamādhi samādānaṭṭhaṁ upādāya “sammāsamādhī”ti vutto, vimuccanaṭṭhaṁ upādāya “sammāvimuttī” tipi vutto.",
  "tika-s0103t9:395_8": "Evañca katvā “anāsavaṁ cetovimutti”nti dutiyavimuttiggahaṇañca samatthitaṁ hotīti.",
  "tika-s0103t9:396_0": "Dasakavaṇṇanā niṭṭhitā.",
  "tika-s0103t9:397_0": "Pañhasamodhānavaṇṇanā",
  "tika-s0103t9:398_0": "Samodhānetabbāti samāharitabbā.",
  "tika-s0103t9:399_0": "349.Okappanāti balavasaddhā.",
  "tika-s0103t9:399_1": "Āyatiṁ bhikkhūnaṁ avivādahetubhūtaṁ tattha tattha bhagavatā desitānaṁ atthānaṁ saṅgāyanaṁ saṅgīti, tassa ca kāraṇaṁ ayaṁ suttadesanā tathā pavattattāti vuttaṁ “saṅgītipariyāyanti sāmaggiyā kāraṇa”nti.",
  "tika-s0103t9:399_2": "Samanuñño satthā ahosi “paṭibhātu ta,ṁ sāriputta, bhikkhūnaṁ dhammiṁ kathā”ti ussāhetvā ādito paṭṭhāya yāva pariyosānā suṇanto, sā panettha bhagavato samanuññatā “sādhu, sādhū”ti anumodanena pākaṭā jātāti vuttaṁ “anumodanena samanuñño ahosī”ti.",
  "tika-s0103t9:399_3": "Jinabhāsito nāma jāto, na sāvakabhāsito.",
  "tika-s0103t9:399_4": "Yathā hi rājayuttehi likhitapaṇṇaṁ yāva rājamuddikāya na lañjitaṁ hoti, na tāva “rājapaṇṇa”nti saṅkhyaṁ gacchati, lañjitamattaṁ pana rājapaṇṇaṁ nāma hoti.",
  "tika-s0103t9:399_5": "Evameva “sādhu, sādhu sāriputtā”tiādi anumodanavacanasaṁsūcitāya samanuññāsaṅkhātāya jinavacanamuddāya lañjitattā ayaṁ suttanto jinabhāsito nāma jāto āhaccavacano.",
  "tika-s0103t9:399_6": "Yaṁ panettha atthato na vibhattaṁ, taṁ suviññeyyamevāti.",
  "tika-s0103t9:400_0": "Saṅgītisuttavaṇṇanāya līnatthappakāsanā."
}