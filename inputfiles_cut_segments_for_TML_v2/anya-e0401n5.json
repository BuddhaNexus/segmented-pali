{
  "anya-e0401n5:0_0": "6. Rūpasaṅgahaanudīpanā",
  "anya-e0401n5:1_0": "156.",
  "anya-e0401n5:1_1": "Rūpasaṅgahe.",
  "anya-e0401n5:1_2": "“Cittacetasike”ti cittacetasika dhamme.",
  "anya-e0401n5:1_3": "“Dvīhi pabhedappavattīhī”ti dvīhi pabhedasaṅgahapavatti saṅgahehi.",
  "anya-e0401n5:1_4": "“Ye vattantī”ti ye dhammā vattanti pavattanti.",
  "anya-e0401n5:1_5": "“Ettāvatā”ti ettakena ‘tattha vuttābhidhammatthā’tiādikena vacanakkamena.",
  "anya-e0401n5:1_6": "Nipātaṁ icchantā ettakehi pañcahi paricchedehīti vaṇṇenti.",
  "anya-e0401n5:1_7": "Vacanavipallāsaṁ icchantātipi yujjati.",
  "anya-e0401n5:1_8": "“Samuṭṭhātī”ti suṭṭhu uṭṭhāti, pātubbhavati, vijjamānataṁ gacchati.",
  "anya-e0401n5:1_9": "“Kammādī”ti kammādipaccayo.",
  "anya-e0401n5:1_10": "“Piṇḍī”ti ekagghanatā vuccati.",
  "anya-e0401n5:1_11": "Upādāya mahantāni eva hutvāti sambandho.",
  "anya-e0401n5:1_12": "Indriyabaddhasantānaṁ sattasantānaṁ.",
  "anya-e0401n5:1_13": "Ajjhatta santānaṁtipi vuccati.",
  "anya-e0401n5:1_14": "“Visaṁvādakaṭṭhenā”ti virādhakaṭṭhena.",
  "anya-e0401n5:1_15": "Bhūtañca abhūtaṁ katvā abhūtañca bhūtaṁ katvā sandassakaṭṭhenāti vuttaṁ hoti.",
  "anya-e0401n5:1_16": "Bhūtavajjappaṭicchādanakammaṁ mahāmāyā nāma.",
  "anya-e0401n5:1_17": "Māyaṁ karontīti māyākārā.",
  "anya-e0401n5:1_18": "Āvisanaṁ nāma sattānaṁ sarīresu āvisanaṁ.",
  "anya-e0401n5:1_19": "Gahaṇaṁ nāma sattānaṁ attanovasaṁ vattāpanaṁ.",
  "anya-e0401n5:1_20": "Tadubhayaṁ karontā kattha ṭhatvā karonti.",
  "anya-e0401n5:1_21": "Antovāṭhatvā karonti, bahivā ṭhatvā karontīti pākatikehi manussehi jānituṁ passituṁ asakkuṇeyyattā acinteyyaṭṭhānaṁ nāma.",
  "anya-e0401n5:1_22": "“Vañcakaṭṭhenā”ti etā pakatiyā atidubbaṇṇaṁ attānaṁ devaccharāvaṇṇaṁ katvā vañcenti.",
  "anya-e0401n5:1_23": "Vasanarukkhagumbaṁpi dibbavimānaṁ katvā vañcenti.",
  "anya-e0401n5:1_24": "Evarūpena vañcakaṭṭhena.",
  "anya-e0401n5:1_25": "“Tenevaṭṭhenā”ti visaṁvādakaṭṭhādinā tividheneva atthena.",
  "anya-e0401n5:1_26": "Tānipihi asattabhūtaṁyeva attānaṁ sattoti visaṁvādenti.",
  "anya-e0401n5:1_27": "Arukkhaṁyeva attānaṁ rukkhoti visaṁvādenti.",
  "anya-e0401n5:1_28": "Aniṭṭhaṁ, akantaṁ, amanāpaṁyeva attānaṁ iṭṭho, kanto, manāpoti vañcenti, tathā sahajātānañca tesaṁ aññamaññassa anto vā tiṭṭhanti.",
  "anya-e0401n5:1_29": "Udāhubahivātiṭṭhantīti jānituṁ passituṁ asakkuṇeyyaṁ ṭhānaṁ hotīti.",
  "anya-e0401n5:1_30": "“Ubhayatthapī”ti māyākārādi mahābhūtesu ca pathaviyādimahābhūtesu ca.",
  "anya-e0401n5:1_31": "“Abhūtānī”ti asantāni, asaccāni.“Abbhutānī”ti acchariyakammāni.",
  "anya-e0401n5:1_32": "“Imasmiṁ pāṭhe”ti catunnaṁ mahābhūtānanti evaṁ sambandha padasahite pāṭhe.",
  "anya-e0401n5:1_33": "Aññattha pana upādārūpaṁ anupādārūpantiādīsu yakāra viraho diṭṭhoti adhippāyo.",
  "anya-e0401n5:1_34": "Dhātūnaṁ anekatthattā “pathayati pakkhāyatī”ti vuttaṁ.",
  "anya-e0401n5:1_35": "“Puthū”ti pāṭipadikapadaṁ.",
  "anya-e0401n5:1_36": "Tameva jātatthe niruttinayena pathavīti siddhanti dassetuṁ “puthumahantī”tiādi vuttaṁ.",
  "anya-e0401n5:1_37": "Pakārena thavīyatīti atthe pathavīti idaṁ ujukameva.",
  "anya-e0401n5:1_38": "“Āpetī”ti byāpeti.",
  "anya-e0401n5:1_39": "“Appāyatī”ti bhusaṁ pāyati, vaḍḍheti.",
  "anya-e0401n5:1_40": "Tenāha “suṭṭhu brūhetī”tiādiṁ.",
  "anya-e0401n5:1_41": "Nisānatthavaseneva paripācanatthopi labbhatīti āha “paripācetivā”ti.",
  "anya-e0401n5:1_42": "“Samīretī”ti suṭṭhu īreti kampeti.",
  "anya-e0401n5:1_43": "Vāyati vahatīti vāyo atthātissaya nayena.",
  "anya-e0401n5:1_44": "“Vitthambhanaṁ”ti vividhena ākārena bhūtasaṅghāṭānaṁ thambhanaṁ vahanaṁ abhinīharaṇaṁ.",
  "anya-e0401n5:1_45": "Kakkhaḷatā nāma kharatā pharusatā.",
  "anya-e0401n5:1_46": "Sahajātarūpānaṁ patiṭṭhānatthāya thaddhatā thūlatā.",
  "anya-e0401n5:1_47": "Sā sesabhūtesu natthīti āha “sesabhūtattayaṁ upādāyā”ti.",
  "anya-e0401n5:1_48": "“Anavaṭṭhānatā”ti ettha avaṭṭhānaṁ nāma acalaṭṭhānaṁ.",
  "anya-e0401n5:1_49": "Na avaṭṭhānanti anavaṭṭhānaṁ.",
  "anya-e0401n5:1_50": "Calananti vuttaṁ hoti.",
  "anya-e0401n5:1_51": "Tenāha “mudubhūtāpī”tiādiṁ.",
  "anya-e0401n5:1_52": "Ābandhakaṁ nāma ābandhitabbe vatthumhi mudumhi sati, daḷhaṁ na bandhati.",
  "anya-e0401n5:1_53": "Thaddhesati, daḷhaṁ bandhatīti idaṁ lokatova siddhanti āha “ābandhitabbāyā”tiādiṁ.",
  "anya-e0401n5:1_54": "“Tabbhāvaṁ”ti pariṇatabhāvaṁ.",
  "anya-e0401n5:1_55": "“Paripācakatā dassanato”ti hemante ajjhohaṭāhārānaṁ suṭṭhuparipācakatā dassanatoti vadanti.",
  "anya-e0401n5:1_56": "Usati dahatīti uṇhaṁ.",
  "anya-e0401n5:1_57": "“Dahatī”ti ca uṇhatejopi uṇhabhāvena dahati, sītatejopi sītabhāvena dahati.",
  "anya-e0401n5:1_58": "Uṇhena phuṭṭhaṁ vatthu uṇhattaṁ gacchati, sītena phuṭṭhaṁ vatthu sītattaṁ gacchati.",
  "anya-e0401n5:1_59": "Yañca uṇhattaṁ gacchati, taṁ uṇhatejo uṇhabhāvena dahatināma.",
  "anya-e0401n5:1_60": "Yañca sītattaṁ gacchati, taṁ sītatejo sītabhāvena dahatināma.",
  "anya-e0401n5:1_61": "Evaṁ sītatejopi usatidahatīti atthena uṇhatta lakkhaṇonāma hotīti.",
  "anya-e0401n5:1_62": "Evaṁsante nīlenavaṇṇena phuṭṭhaṁ vatthu nīlaṁ hoti.",
  "anya-e0401n5:1_63": "Pītena phuṭṭhaṁ pītaṁ hoti.",
  "anya-e0401n5:1_64": "Nīlaṁpi pītaṁpi taṁ vatthuṁ dahatināmāti ce.",
  "anya-e0401n5:1_65": "Nīlena vaṇṇena phuṭṭhaṁnāma natthi.",
  "anya-e0401n5:1_66": "Tathā pītena.",
  "anya-e0401n5:1_67": "Kasmā, nīlādīnaṁ upādārūpānaṁ phusana kiccā bhāvato.",
  "anya-e0401n5:1_68": "Sammissitaṁ nāma hoti.",
  "anya-e0401n5:1_69": "Na ca sammissanamattena dahati.",
  "anya-e0401n5:1_70": "Phusanto eva dahati.",
  "anya-e0401n5:1_71": "Phusantānaṁpi pathavivātānaṁ dahanakiccaṁ natthi.",
  "anya-e0401n5:1_72": "Paripācanakiccaṁ natthīti adhippāyo.",
  "anya-e0401n5:1_73": "Sace ghanathaddhe silāthambhe vitthambhanaṁ atthi, sakalo silāthambho kappāsapicuguḷhoviya sithilo ca lahuko ca bhaveyya.",
  "anya-e0401n5:1_74": "Naca bhavati.",
  "anya-e0401n5:1_75": "Tasmā tattha vitthambhanaṁ natthīti adhippāyena “so pana ghanathaddhesu silāthambhādīsu na labbhatī”ti codeti.",
  "anya-e0401n5:1_76": "Tattha pana vitthambhanaṁ labbhamānaṁ adhimattena na labbhati, sahajātabhūtānaṁ upatthambhanamattena labbhatīti dassento “nā”ti vatvā “tatthahī”tiādimāha.",
  "anya-e0401n5:1_77": "Tattha “vahatī”ti thaddhakakkhaḷa kiccaṁ vahati.",
  "anya-e0401n5:2_0": "Pasādarūpesu.",
  "anya-e0401n5:2_1": "“Samavisamaṁ”ti samaṭṭhānañca visamaṭṭhānañca, samadesañca visamadesañca, samapathañca visamapathañcāti evamādiṁ samavisamaṁ.",
  "anya-e0401n5:2_2": "“Ācikkhatī”ti ācikkhantaṁ viya taṁ jānana kiccaṁ sampādeti.",
  "anya-e0401n5:2_3": "Tenāha “samavisamajānanassa taṁ mūlakattā”ti.",
  "anya-e0401n5:2_4": "“Anirākaraṇato”ti appaṭikkhipanato.",
  "anya-e0401n5:2_5": "“Taṁ vā”ti rūpaṁ vā.",
  "anya-e0401n5:2_6": "Suṇanti janā.",
  "anya-e0401n5:2_7": "Suyyanti janehi.",
  "anya-e0401n5:2_8": "Evaṁ ghāyantītiādīsu.",
  "anya-e0401n5:2_9": "“Jīvita nimittaṁ”ti jīvitappavattikāraṇabhūto.",
  "anya-e0401n5:2_10": "“Ninnatāyā”ti visayavisayībhāvūpagamanena ninnatāya.",
  "anya-e0401n5:2_11": "“Jīvitavutti sampādakattā”ti nānāvacībhedavacīkammappavattanenāti adhippāyo.",
  "anya-e0401n5:2_12": "Ime pana pañca cakkhu pasādādayoti sambandho.",
  "anya-e0401n5:2_13": "“Daṭṭhukāmatā”ti rūpataṇhā vuccati.",
  "anya-e0401n5:2_14": "Ādisaddena sotukāmatā ghāyitukāmatā sāyitukāmatā phusitukāmatāyo saṅgayhanti.",
  "anya-e0401n5:2_15": "Atthato saddataṇhā gandhataṇhā rasataṇhā phoṭṭhabbataṇhā eva.",
  "anya-e0401n5:2_16": "“Nidānaṁ”ti kāraṇaṁ.",
  "anya-e0401n5:2_17": "Daṭṭhukāmatādayo nidāna massāti viggaho.",
  "anya-e0401n5:2_18": "Kusalā kusalakammaṁ.",
  "anya-e0401n5:2_19": "Samuṭṭhāti etenāti samuṭṭhānaṁ.",
  "anya-e0401n5:2_20": "Kammameva.",
  "anya-e0401n5:2_21": "Daṭṭhukāmatādinidānakammaṁ samuṭṭhānaṁ yesanti samāso.",
  "anya-e0401n5:2_22": "Pathaviādīni bhūtāni.",
  "anya-e0401n5:2_23": "Tesaṁ pasādo lakkhaṇaṁ etesanti viggaho.",
  "anya-e0401n5:2_24": "Dutīya vikappe.",
  "anya-e0401n5:2_25": "Rūpādīnaṁ pañcārammaṇānaṁ abhighātaṁ arahatīti rūpādiabhighātāraho.",
  "anya-e0401n5:2_26": "Bhūtānaṁ pasādo bhūtappasādo.",
  "anya-e0401n5:2_27": "So lakkhaṇaṁ etesanti viggaho.",
  "anya-e0401n5:2_28": "Cakkhu ūkāsirappamāṇe diṭṭha maṇḍale tiṭṭhatīti sambandho.",
  "anya-e0401n5:2_29": "“Diṭṭhamaṇḍale”ti mahājanehi pakati cakkhunā diṭṭhe pasannamaṇḍale.",
  "anya-e0401n5:2_30": "Telaṁ sattapicupaṭalāni byāpetvā tiṭṭhativiyāti yojanā.",
  "anya-e0401n5:2_31": "“Sotabilaṁ” nāma sotakūpo.",
  "anya-e0401n5:2_32": "“Aṅguliveṭhanā” nāma aṅgulimuddikā.",
  "anya-e0401n5:2_33": "“Upacitatanutambalomaṁ”ti rāsīkatañca viraḷañca tambalohavaṇṇañca sukhumalomaṁ.",
  "anya-e0401n5:2_34": "Upacitaṁ rāsīkataṁ tanutambalomaṁ etthāti viggaho.",
  "anya-e0401n5:2_35": "“Ajapadasaṇṭhānaṁ”ti ajassa pādena akkantapadasaṇṭhānavantaṁ.",
  "anya-e0401n5:2_36": "“Uppaladalaṁ” nāma uppalapaṇṇaṁ.",
  "anya-e0401n5:2_37": "Uppaladalassa aggasaṇṭhānavantaṁ.",
  "anya-e0401n5:2_38": "“Vaṭṭi” nāma idha manussānaṁ sarīrākārasaṇṭhitā āyatapiṇḍi.",
  "anya-e0401n5:2_39": "“Sukkhacammāni ca ṭhapetvā”ti sambandho.",
  "anya-e0401n5:2_40": "Te pana pañcappasādā.",
  "anya-e0401n5:2_41": "Samudīraṇaṁ cañcalanaṁ.",
  "anya-e0401n5:2_42": "“Yathātaṁ”ti katamaṁ viya taṁ.",
  "anya-e0401n5:2_43": "Ime pasādā vicittā, kathaṁvicittāti āha “aññamaññaṁ asadisā”ti.",
  "anya-e0401n5:2_44": "Kathaṁ asadisāti āha “tehī”tiādiṁ.",
  "anya-e0401n5:3_0": "Gocararūpesu.",
  "anya-e0401n5:3_1": "“Vaṇṇavisesaṁ”ti vaṇṇavisesatthaṁ.",
  "anya-e0401n5:3_2": "Vaṇṇavikāranti vuttaṁ hoti.",
  "anya-e0401n5:3_3": "Hadaye gato pavatto bhāvo hadayaṅgatabhāvo.",
  "anya-e0401n5:3_4": "“Bhāvo”ti ca adhippāyo vuccati.",
  "anya-e0401n5:3_5": "Taṁ pakāseti, mukhe vaṇṇavikāraṁ disvā ayaṁ me tussati, ayaṁ me ruccati, ayaṁ me kuppati, ayaṁ somanassito, ayaṁ domanassitoti evaṁ jānanapaccayattā.",
  "anya-e0401n5:3_6": "“Pakatiyā pī”ti vaṇṇavisesaṁ anāpajjitvāpīti adhippāyo.",
  "anya-e0401n5:3_7": "“Yaṁ kiñcidabbaṁ”ti saviññāṇakavatthuṁ.",
  "anya-e0401n5:3_8": "Samavisamaṁ pubbe pakāsitaṁ.",
  "anya-e0401n5:3_9": "Taṁ taṁ atthaṁ vā ācikkhati taṁ sutvā tassa tassa atthassa jānanato.",
  "anya-e0401n5:3_10": "Attano vatthuṁ vā ācikkhati taṁ sutvā tassa vatthussapi jānanato.",
  "anya-e0401n5:3_11": "“Attano vatthuṁ sūcetī”ti idha idaṁ nāma atthīti pakāseti.",
  "anya-e0401n5:3_12": "“Phusīyatī”ti phusitvā vijānīyati.",
  "anya-e0401n5:3_13": "“Taṁ”ti phusanaṁ.",
  "anya-e0401n5:3_14": "“Tassā”ti āpodhātuyā.",
  "anya-e0401n5:3_15": "“Dravatāvā”ti addatintarasatāvā.",
  "anya-e0401n5:3_16": "Phusitvā gayhati, sā ca āpodhātu siyāti codeti.",
  "anya-e0401n5:3_17": "Vuccate parihāro.",
  "anya-e0401n5:3_18": "Evaṁ pana na labbhati, tasmā sā tejoyeva. Na āpoti.",
  "anya-e0401n5:3_19": "Ettha evaṁ alabbhamānāpi sāsītatā āpoyeva, na tejo.",
  "anya-e0401n5:3_20": "Kasmā, āpassapi sītuṇhavasena duvidhatā sambhavato.",
  "anya-e0401n5:3_21": "Tasmiñhi loharase uṇhatā uṇhaāpo, sītavatthūsu sītatā sītaāpoti ce.",
  "anya-e0401n5:3_22": "Evaṁ pana sati tejo nāma natthīti āpajjatīti parihāro.",
  "anya-e0401n5:3_23": "“Saha appavattanato”ti ekato appavattanato.",
  "anya-e0401n5:3_24": "“Orapārānaṁ viyā”ti nadiyaṁ tīraṁ nāma idaṁ orimatīraṁ, idaṁ pārimanti niyamato natthi.",
  "anya-e0401n5:3_25": "Yattha sayaṁ tiṭṭhati, taṁ orimanti, itaraṁ pārimanti voharati.",
  "anya-e0401n5:3_26": "Evaṁ orapārānaṁ anavaṭṭhānaṁ hotīti.",
  "anya-e0401n5:3_27": "Ettha ca “sītuṇhānaṁ saha appavattanato”ti etena yadi te saha pavatteyyuṁ.",
  "anya-e0401n5:3_28": "Tattha sītatā āponāma, uṇhatā tejonāmāti vattabbā siyuṁ.",
  "anya-e0401n5:3_29": "Na pana te saha pavattanti, tasmā tathā na vattabbā hontīti dasseti.",
  "anya-e0401n5:3_30": "Na na vattabbā.",
  "anya-e0401n5:3_31": "Kasmā, uṇhatejena yuttohi āpo uṇhattameva gacchati.",
  "anya-e0401n5:3_32": "Yathātaṁ uṇhatejena yuttā pathavīpi vāyopi uṇhattameva gacchantīti.",
  "anya-e0401n5:3_33": "Tasmā te saha na pavattanti.",
  "anya-e0401n5:3_34": "Saha appavattesupi tesu aññattha sītavatthūsu sītatā āponāmāti vattabbameva hotīti codanā.",
  "anya-e0401n5:3_35": "Evaṁsante tasmiṁ loharase sabbepi rūpadhammā uṇhattaṁ gacchantīti sabbepi tejobhāvaṁ pāpuṇanti.",
  "anya-e0401n5:3_36": "‘Uṇhatta lakkhaṇo tejo’tihi vuttaṁ.",
  "anya-e0401n5:3_37": "Yadi ca sītavatthūsu sītabhāvo nāma siyā.",
  "anya-e0401n5:3_38": "Tatthapi tena yuttā sabbepi rūpadhammā sītataṁ gacchantiyeva.",
  "anya-e0401n5:3_39": "Tatthapi tavamatiyā sabbepi āpobhāvaṁ pāpuṇanti.",
  "anya-e0401n5:3_40": "Na pana sakkā tathā bhavituṁ.",
  "anya-e0401n5:3_41": "Na hi evarūpaṁ lakkhaṇaññathattaṁ nāma tesaṁ atthi.",
  "anya-e0401n5:3_42": "Bhāvaññathattameva atthi.",
  "anya-e0401n5:3_43": "Tattha “lakkhaṇaññathattaṁ” nāma pathavī āpobhāvaṁ gacchati.",
  "anya-e0401n5:3_44": "Āpo pathavibhāvaṁ gacchatītiādi.",
  "anya-e0401n5:3_45": "“Bhāvaññathattaṁ” nāma pathavī kadāci kakkhaḷā hoti.",
  "anya-e0401n5:3_46": "Kadāci mudukā.",
  "anya-e0401n5:3_47": "Āpo kadāci ābandhanamatto hoti.",
  "anya-e0401n5:3_48": "Kadāci paggharaṇako.",
  "anya-e0401n5:3_49": "Tejo kadāci uṇho, kadāci sīto.",
  "anya-e0401n5:3_50": "Vāyo kadāci vitthambhanamatto, kadāci samudīraṇoti.",
  "anya-e0401n5:3_51": "Evaṁ ekamekassā dhātuyā tikkha manda omattādhimattavasena kriyāsaṅkanti nāma atthīti.",
  "anya-e0401n5:3_52": "Tasmā yaṁ vuttaṁ ‘uṇhatejena yuttohi āpo uṇhattameva gacchati, yathā taṁ uṇhatejena yuttā pathavīpi vāyopi uṇhattameva gacchantī’ti.",
  "anya-e0401n5:3_53": "Taṁ lakkhaṇaññathattavacanaṁ hoti.",
  "anya-e0401n5:3_54": "Na yujjati.",
  "anya-e0401n5:3_55": "Na hi uṇhatejena yuttā sabbetedhammā uṇhattaṁ gacchanti.",
  "anya-e0401n5:3_56": "Attano attano sabhāvaṁ na vijahanti.",
  "anya-e0401n5:3_57": "Tathāhi tasmiṁ pakkuthite santatte loharase bhāvo uṇhattaṁ na gacchati.",
  "anya-e0401n5:3_58": "Ābandhana sabhāvaṁ vā paggharaṇa sabhāvaṁ vā na vijahati.",
  "anya-e0401n5:3_59": "Yadi uṇhattaṁ gaccheyya, taṁ sabhāvaṁ vijaheyya.",
  "anya-e0401n5:3_60": "Evaṁsati, tasmiṁ loharase ābandhanākāro vā paggharaṇākāro vā na paññāyeyya.",
  "anya-e0401n5:3_61": "Sabberūpa dhammā vikkireyyuṁ.",
  "anya-e0401n5:3_62": "Vikkiritvā antaradhāreyyuṁ.",
  "anya-e0401n5:3_63": "Na ca na paññāyati.",
  "anya-e0401n5:3_64": "Nāpi vikkiranti.",
  "anya-e0401n5:3_65": "Noca tattha ābandhanākāro uṇhattaṁ gacchati.",
  "anya-e0401n5:3_66": "Aññohi ābandhanākāro, aññaṁ uṇhattaṁ.",
  "anya-e0401n5:3_67": "Ābandhanākāro āpo, uṇhattaṁ tejo.",
  "anya-e0401n5:3_68": "Tattha pathavivāyesupi esevanayo.",
  "anya-e0401n5:3_69": "Tasmā yaṁ vuttaṁ “yadi te saha pavatteyyuṁ.",
  "anya-e0401n5:3_70": "Tattha sītatā āponāma, uṇhatā tejo nāmāti vattabbā siyuṁ.",
  "anya-e0401n5:3_71": "Na pana te saha pavattanti.",
  "anya-e0401n5:3_72": "Tasmā tathā na vattabbā hontīti dassetī”ti.",
  "anya-e0401n5:3_73": "Taṁ suvuttamevāti daṭṭhabbaṁ.",
  "anya-e0401n5:3_74": "“Tesaṁ anavaṭṭhānato”ti etena sace te sītuṇhā avaṭṭhitā siyuṁ.",
  "anya-e0401n5:3_75": "Atha sabbakālepi sītatā āponāma, uṇhatā tejonāmāti vattabbā siyuṁ.",
  "anya-e0401n5:3_76": "Na pana te avaṭṭhitā honti.",
  "anya-e0401n5:3_77": "Anavaṭṭhitā eva honti.",
  "anya-e0401n5:3_78": "Tasmā tathā na vattabbā hontīti dasseti.",
  "anya-e0401n5:3_79": "Ettha ca anavaṭṭhitesu santesu yadi sītatā āpo nāma, uṇhatā tejonāmāti vadeyyuṁ.",
  "anya-e0401n5:3_80": "Evañcasati, āpatejāpi anavaṭṭhitā siyuṁ.",
  "anya-e0401n5:3_81": "Yo idāni āpo, soyeva khaṇantare tejo nāma.",
  "anya-e0401n5:3_82": "Yo vā idāni tejo, soyeva khaṇantare āpo nāmāti āpajjeyyuṁ.",
  "anya-e0401n5:3_83": "Na ca sakkā tathā bhavituṁ.",
  "anya-e0401n5:3_84": "Lakkhaṇaññathatte asante vohāraññathattassapi asambhavato.",
  "anya-e0401n5:3_85": "Tena vuttaṁ “orapārānaṁ viya tesaṁ anavaṭṭhānato ca viññāyatī”ti.",
  "anya-e0401n5:3_86": "Tattha “viññāyatī”ti sāsītatā tejoyeva, na āpoti viññāyatīti.",
  "anya-e0401n5:4_0": "“Atha panā”tiādīsu.",
  "anya-e0401n5:4_1": "Yaṁ pubbe parena vuttaṁ ‘nanu dravatā vā phusitvā gayhatī’ti.",
  "anya-e0401n5:4_2": "Taṁ vicāretuṁ “atha panā”tiādi vuttaṁ.",
  "anya-e0401n5:4_3": "Tattha “atha panā”ti yadi pana gayhati, evaṁsatīti ca.",
  "anya-e0401n5:4_4": "Evañcasati ārammaṇa bhūto eva siyāti sambandho.",
  "anya-e0401n5:4_5": "Ayaṁ panetthā dhippāyo.",
  "anya-e0401n5:4_6": "Sace dravabhāvabhūto āpo phusitvā gayheyya.",
  "anya-e0401n5:4_7": "Evaṁ sati, ayopiṇḍādīsu ābandhanamattabhūto āpopi phusitvā gahetabbo siyā.",
  "anya-e0401n5:4_8": "Kasmā, āpabhāvena ekattā.",
  "anya-e0401n5:4_9": "Evañcasati, tesu ayopiṇḍādīsu so āpo tāni hatthena vā pādena vā phusantassa paharantassa vinā itara mahābhūtehi visuṁ kāyika sukhadukkhānaṁ ārammaṇa paccayo siyā.",
  "anya-e0401n5:4_10": "Yathātaṁ, tesveva ayopiṇḍādīsu pathavimahābhūtaṁ vinā itaramahābhūtehi visuṁ kāyikasukhadukkhānaṁ ārammaṇa paccayo hoti.",
  "anya-e0401n5:4_11": "Evaṁ tejovāyesupīti.",
  "anya-e0401n5:4_12": "Na pana so visuṁ kāyikasukhadukkhānaṁ ārammaṇa paccayo hoti.",
  "anya-e0401n5:4_13": "Tasmā so phoṭṭhabba sabhāvo na hoti.",
  "anya-e0401n5:4_14": "Yathā ca so phoṭṭhabbasabhāvo na hoti.",
  "anya-e0401n5:4_15": "Tathā pakati udakādīsu dravabhāvabhūtopi āpo tāni phusantassa paharantassa kāyikasukhadukkhānaṁ ārammaṇa paccayo na hoti.",
  "anya-e0401n5:4_16": "Na ca phoṭṭhabba sabhāvoti.",
  "anya-e0401n5:4_17": "Evañcasati, kathaṁ ayopiṇḍādīsu ābandhanamattabhūto āpo kāyikasukhadukkhānaṁ paccayo na hoti.",
  "anya-e0401n5:4_18": "Kathañca tesu itaramahābhūtāni visuṁ visuṁ kāyikasukhadukkhānaṁ paccayā hontīti.",
  "anya-e0401n5:4_19": "Taṁ dassetuṁ “yañhī”tiādimāha.",
  "anya-e0401n5:4_20": "Tattha “saṇhathaddhatāvasenavā”ti tesu ṭhitāya pathavidhātuyā saṇhathaddhatāvasena vā.",
  "anya-e0401n5:4_21": "Saṇhapathavīsukhavedanāya thaddhapathavīdukkhavedanāya ārammaṇa paccayoti vuttaṁ hoti.",
  "anya-e0401n5:4_22": "Evaṁ sesesu.",
  "anya-e0401n5:4_23": "“Abbhantaratthambhanassā”ti tesaṁ ayopiṇḍādīnaṁ abbhantare ṭhitassa vitthambhana sabhāvassa.",
  "anya-e0401n5:4_24": "“No aññathā”ti tānitīṇi kāraṇāni ṭhapetvā ābandhana kriyaṁ paṭicca kāyikasukhadukkhuppatti nāma natthīti adhippāyo.",
  "anya-e0401n5:4_25": "Idāni pakati udakādīsu dravabhāvabhūtaṁ āpodhātumpi phusitvā jānantīti mahājanā maññanti.",
  "anya-e0401n5:4_26": "Tabbisodhanena saha laddhaguṇaṁ dassetuṁ “tasmā”tiādimāha.",
  "anya-e0401n5:4_27": "Tattha “pathamaṁ dravatā sahitāni. La.",
  "anya-e0401n5:4_28": "Jānantī”ti idaṁ padhāna vacanaṁ.",
  "anya-e0401n5:4_29": "Loke hatthena parāmasitvā vā cakkhunā disvā vā idaṁ rassaṁ, idaṁ dīghaṁ, idaṁ vaṭṭaṁ, idaṁ maṇḍalantiādinā saṇṭhānaṁ jānantā hattha phusanena vā cakkhu dassanena vā saheva taṁ jānantīti maññanti.",
  "anya-e0401n5:4_30": "Tattha pana purimabhāge kāyadvāravīthi cittena paccuppannāni tīṇibhūtāni phusitvā vā cakkhudvāra vīthicittena paccuppannaṁ rūpaṁ disvā vā pacchā vatthuggahaṇavīthiyā uppannāya eva saṇṭhānaṁ jānanti.",
  "anya-e0401n5:4_31": "Esevanayo rattiyaṁ alātacakkasaṇṭhānaṁ jānantassapi.",
  "anya-e0401n5:4_32": "Tattha pana bahūnipi pubbāparavīthicittasantānāni icchitabbāni.",
  "anya-e0401n5:4_33": "Tathā loke cakkhunā disvā dvāravātapānādīnaṁ chiddavivarāni jānantā cakkhunā dassanena saheva tāni jānantīti maññanti.",
  "anya-e0401n5:4_34": "Tattha pana purimabhāge cakkhudvārikavīthi cittena paccuppannāni kavāṭarūpabhitti rūpāni punappunaṁ disvā pacchā alātacakkassa majjhe vivaraṁpi jānantā viya visuṁ uppannāya manodvārika viññāṇavīthiyā eva taṁ chiddavivarabhūtaṁ ākāsaṁ jānanti.",
  "anya-e0401n5:4_35": "Tathā hatthena udakaṁ phusantassa pathamaṁ dravasahitāni vilīnāni mudūni tīṇiphoṭṭhabba mahābhūtāni visuṁ visuṁ kāyadvārika vīthi cittehi phusanakiccena ārammaṇaṁ karitvā pacchā visuṁ suddhāya manodvārika vīthiyā eva dravabhāvasaṅkhātaṁ paggharaṇaka āpodhātuṁ jānanti.",
  "anya-e0401n5:4_36": "Evaṁ santepi taṁ dravabhāvaṁpi hatthena phusanena saheva jānantīti maññantīti adhippāyo.",
  "anya-e0401n5:5_0": "Gāvo caranti etthāti āha “gunnaṁ caraṇaṭṭhānaṁ”ti.",
  "anya-e0401n5:5_1": "Akkhara vidū pana gosaddaṁ indriyatthepi icchantīti āha “goti vā”tiādiṁ.",
  "anya-e0401n5:5_2": "Tāni cakkhādīni etesu rūpādīsu caranti, etāni vā rūpādīni tesu cakkhādīsu caranti.",
  "anya-e0401n5:5_3": "Tattha purimena gāvo indriyāni caranti etesūti gocarānīti dasseti.",
  "anya-e0401n5:5_4": "Pacchimena gosuindriyesu carantīti gocarānīti.",
  "anya-e0401n5:5_5": "Imāni pana pañca rūpādīni.",
  "anya-e0401n5:6_0": "Bhāvadvaye.",
  "anya-e0401n5:6_1": "Icchanaṭṭhena ṭhānaṭṭhena ṭhapanaṭṭhena ca itthī.",
  "anya-e0401n5:6_2": "Sāhikāmarati atthāya sayaṁpi aññaṁkāmikaṁ icchati.",
  "anya-e0401n5:6_3": "Sayañca kāmikena icchīyati.",
  "anya-e0401n5:6_4": "Añño ca kāmiko gharāvāsa sukhatthāya tattha ṭhānaṁ upeti, patiṭṭhāti.",
  "anya-e0401n5:6_5": "Āyatiñca kulavaṁsappatiṭṭhānatthāya tattha kulavaṁsa bījaṁ ṭhapetīti.",
  "anya-e0401n5:6_6": "Pūraṇaṭṭhena icchanaṭṭhena ca puriso.",
  "anya-e0401n5:6_7": "Sohi attahitañca pūreti, parahitañca icchati.",
  "anya-e0401n5:6_8": "Idhalokahitañca pūreti, paralokahitañca icchati.",
  "anya-e0401n5:6_9": "Ubhayalokahitañca pūreti, lokuttarahitañca icchati, esati, gavesatīti.",
  "anya-e0401n5:6_10": "Pumassasakaṁ puṁsakaṁ.",
  "anya-e0401n5:6_11": "Purisaliṅgādi.",
  "anya-e0401n5:6_12": "Natthi puṁsakaṁ etassāti napuṁsakaṁ.",
  "anya-e0401n5:6_13": "“Yassa pana dhammassā”ti bhāvarūpadhammassa.",
  "anya-e0401n5:6_14": "“Taṁ”ti khandhapañcakaṁ.",
  "anya-e0401n5:6_15": "Mahāsaṇṭhānaṁ sattānaṁ jātibhedaṁ liṅgeti ñāpetīti liṅgaṁ.",
  "anya-e0401n5:6_16": "Lakkhaṇapāṭhakā niminanti sañjānanti kalyāṇa pāpakaṁ kammavipākaṁ etenāti nimittaṁ.",
  "anya-e0401n5:6_17": "Kiriyā kuttaṁ.",
  "anya-e0401n5:6_18": "Āyukantaṁ kappīyati saṅkharīyatīti ākappo.",
  "anya-e0401n5:6_19": "Sabbepeteliṅgādayo.",
  "anya-e0401n5:6_20": "Soca avisadādibhāvo.",
  "anya-e0401n5:6_21": "“Vacanesucā”ti itthisaddapurisasaddādīsu ca.",
  "anya-e0401n5:6_22": "“Vacanatthesu cā”ti itthi saṇṭhāna purisasaṇṭhānādi atthesu ca.",
  "anya-e0401n5:6_23": "“Nimittasaddo viyā”ti nimitta saddo aṅgajāte pākaṭo viyāti.",
  "anya-e0401n5:6_24": "Na pākaṭo diṭṭho.",
  "anya-e0401n5:6_25": "Apākaṭo pana katthaci diṭṭhoti adhippāyo.",
  "anya-e0401n5:6_26": "“Bhavanti saddabuddhiyo”ti saddasatthanayo.",
  "anya-e0401n5:6_27": "“Bhavanti liṅgādīnī”ti aṭṭhakathānayo.",
  "anya-e0401n5:6_28": "Tattha hi itthiliṅgādīnaṁ hetubhāva lakkhaṇanti vuttaṁ.",
  "anya-e0401n5:6_29": "“Etasmiṁ satī”ti ca jātiyā sati, jarāmaraṇaṁ hoti.",
  "anya-e0401n5:6_30": "Asati na hotīti etthaviya hetu phalabhāvapākaṭatthaṁ vuttaṁ.",
  "anya-e0401n5:7_0": "Vatthurūpe.",
  "anya-e0401n5:7_1": "Niruttinayena vacanatthā bhavanti.",
  "anya-e0401n5:7_2": "Dhātu dvayaṁ nāma manodhātu manoviññāṇadhātu dvayaṁ.",
  "anya-e0401n5:7_3": "“Avatvā”ti hadaya vatthuṁ avatvā.",
  "anya-e0401n5:7_4": "“Taṁ”ti hadaya vatthu rūpaṁ.",
  "anya-e0401n5:7_5": "“Pañcā”ti pañcavatthūni.",
  "anya-e0401n5:7_6": "“Tesaṁ”ti tesaṁ kusalādīnaṁ.",
  "anya-e0401n5:7_7": "“Tattha vuttaṁ”ti paṭṭhāne vuttaṁ.",
  "anya-e0401n5:7_8": "“Yaṁ rūpaṁ nissāyā”ti yaṁ rūpaṁ nissāya manodhātu ca manoviññāṇadhātu ca vattantīti imaṁ pāṭhaṁ niddisati.",
  "anya-e0401n5:7_9": "“Anañña sādhāraṇesu ṭhānesū”ti cakkhu vatthādīhi aññavatthūhi asādhāraṇesu kusalākusalaṭṭhānesu.",
  "anya-e0401n5:8_0": "Jīvitarūpe.",
  "anya-e0401n5:8_1": "“Ādhippaccayogenā”ti adhipatibhāvayogena.",
  "anya-e0401n5:8_2": "“Adhipatibhāvo”ti ca indriyapaccaya kiccaṁ vuccati.",
  "anya-e0401n5:8_3": "Na adhipati paccayakiccaṁ.",
  "anya-e0401n5:8_4": "“Jīvantī”ti haritabhāvaṁ na vijahantīti vuttaṁ hoti.",
  "anya-e0401n5:8_5": "Na hi tāni ekantena jīvantāni nāma honti.",
  "anya-e0401n5:8_6": "Jīvita rūpassa ekanta kammajassa bahiddhā anupaladdhattā.",
  "anya-e0401n5:8_7": "Kammajarūpāni jīvanti yevāti sambandho.",
  "anya-e0401n5:8_8": "“Kamme asantepī”ti kammacetanāya pubbe niruddhattā vuttaṁ.",
  "anya-e0401n5:8_9": "Tadatthaṁ byatirekato pākaṭaṁ karonto “tathāhī”tiādimāha.",
  "anya-e0401n5:8_10": "“Itara rūpānī”ti cittajarūpādīni.",
  "anya-e0401n5:8_11": "Ekavīthivāro nāma pañcadvāravīthivāro.",
  "anya-e0401n5:8_12": "Manodvāravīthivāro ekajavana vāroti vutto.",
  "anya-e0401n5:8_13": "Paricchinnaṁ hoti.",
  "anya-e0401n5:8_14": "Kasmā, ekekasmiṁ vīthivāre niruddhe bhavaṅga samaye asadisassa rūpasantānassa pātubbhāvatoti adhippāyo.",
  "anya-e0401n5:8_15": "Tañca kho rūpavisesaṁ jānantasseva pākaṭaṁ hoti.",
  "anya-e0401n5:8_16": "Ajānantassa pana taṅkhaṇamatte apākaṭaṁ.",
  "anya-e0401n5:8_17": "Kasmā, tādisassapi utujarūpasantānassa thokaṁ pavattanato.",
  "anya-e0401n5:8_18": "Yassahi dosa samuṭṭhitena rūpasantānena mukharūpaṁ dubbaṇṇaṁ hoti.",
  "anya-e0401n5:8_19": "Tassa dose niruddhepi taṁ rūpaṁ thokaṁ dubbaṇṇameva khāyatīti.",
  "anya-e0401n5:8_20": "“Utujāhārajānañca santati paccuppannaṁ”ti adhikāro.",
  "anya-e0401n5:8_21": "Ekaṁ addhāpaccuppannameva hotīti vuttaṁ.",
  "anya-e0401n5:8_22": "Na nu cakkhusotādīni kammajarūpasantānānipi pavattikāle kadāci suppasannāni, kadāci pasannāni, kadāci appasannāni dissantīti.",
  "anya-e0401n5:8_23": "Saccaṁ, tathā pavatti pana santāna vicchedena na hoti, nānāvicchinne ca ekekasmiṁ santāne tesaṁ punaghaṭanaṁ nāma natthi.",
  "anya-e0401n5:8_24": "Sakiṁ andho andhoyeva hoti.",
  "anya-e0401n5:8_25": "Badhiroca badhiroyevāti adhippāyo.",
  "anya-e0401n5:8_26": "“Yadi evaṁ”ti evaṁ yadi siyāti attho.",
  "anya-e0401n5:8_27": "“Arūpa dhammānaṁ santati paccuppannaṁ”ti adhikāro.",
  "anya-e0401n5:8_28": "“Vipākānī”ti bhavaṅgabhūtāni vipākāni.",
  "anya-e0401n5:8_29": "Ekasantativasena pavattissantiyeva, tasmā tesaṁ nānāsantati paccuppannaṁ nāma na vattabbaṁ.",
  "anya-e0401n5:8_30": "Kasmā, yāvajīvampi eka kammanibbattattāti adhippāyo.",
  "anya-e0401n5:8_31": "“Itarāni panā”ti kusalā kusala kriyacittāni pana.",
  "anya-e0401n5:8_32": "“Tadārammaṇā”ti niruddhārammaṇā.",
  "anya-e0401n5:8_33": "Addhānappharaṇānubhāvena pavattantiyeva.",
  "anya-e0401n5:8_34": "Na pana cittajarūpādīni viya attano janakapaccaye niruddhe nirujjhanti.",
  "anya-e0401n5:8_35": "Ayaṁ arūpadhammānaṁ jīvantatte visesoti adhippāyo.",
  "anya-e0401n5:8_36": "“Ayamattho vattabbo”ti arūpa dhammānaṁ jīvantatāviseso vattabbo.",
  "anya-e0401n5:8_37": "Yathā rūpasantatiyaṁ anantara paccayo nāma natthi.",
  "anya-e0401n5:8_38": "Cutikāle bhavantararūpasantānassa kiñci paccayattaṁ anupagantvā nirujjhati.",
  "anya-e0401n5:8_39": "Tena bhavantara pātubbhāvo nāma tesaṁ natthi.",
  "anya-e0401n5:8_40": "Na tathā arūpasantatiyaṁ.",
  "anya-e0401n5:8_41": "Tattha pana cuticittampi paṭisandhiyā anantara paccayo hutvā nirujjhati.",
  "anya-e0401n5:8_42": "Tena bhavantarapātubbhāvo nāma tesaṁ atthi.",
  "anya-e0401n5:8_43": "Ayampi arūpadhammānaṁ jīvantatte viseso.",
  "anya-e0401n5:8_44": "Tasmā arūpadhammānaṁpi kammajarūpānaṁ viya niccaṁ jīvitayogena jīvantattā santati paccuppannaṁ nāma na bhaveyyāti na codetabbanti.",
  "anya-e0401n5:8_45": "Kusalā kusala kriyacittāni nāma akammajāni honti.",
  "anya-e0401n5:8_46": "Cittajarūpādīni viya atītaṁ kammaṁ anapekkhitvā taṅkhaṇikehi nānāpaccayehi uppajjanti.",
  "anya-e0401n5:8_47": "Tasmā tesaṁ jīvantānaṁpi sataṁ ajīvantānaṁ cittajarūpādīnaṁ viya nānāsantati paccuppannaṁ nāma atthi.",
  "anya-e0401n5:8_48": "Jīvantatā visesopi atthīti adhippāyo.",
  "anya-e0401n5:8_49": "Ettha keci vadanti.",
  "anya-e0401n5:8_50": "Rukkhādīsupi jīvitaṁ nāma atthi.",
  "anya-e0401n5:8_51": "Yato tesaṁ haritatā ca aharitatā ca rūhanañca-arūhanañca dissatīti.",
  "anya-e0401n5:8_52": "Vuccate, yadi tesaṁ jīvitaṁ nāma atthi, arūpajīvitaṁ vā siyā, rūpajīvitaṁ vā.",
  "anya-e0401n5:8_53": "Tattha sace arūpajīvitaṁ hoti.",
  "anya-e0401n5:8_54": "Yathā tena samannāgato satto punappunaṁ maritvā punappunaṁ bhavantare pātubbhavanti.",
  "anya-e0401n5:8_55": "Tathā rukkhāpi maritvā bhavantare pātubbhaveyyuṁ.",
  "anya-e0401n5:8_56": "Atha rūpajīvitaṁ siyā.",
  "anya-e0401n5:8_57": "Yathā sattānaṁ cakkhādi aṅgesu jīvita santāne bhinne tāni aṅgāni puna jīvantāni kātuṁ na sakkonti.",
  "anya-e0401n5:8_58": "Tathā rukkhāpi khandhesu vā sākhāsuvā chinnesu jīvitasantāne bhinne tekhandhāvā sākhāyo vā puna aññattha ropetuṁ na sakkā bhaveyyuṁ.",
  "anya-e0401n5:8_59": "Sakkā eva bhavanti.",
  "anya-e0401n5:8_60": "Tasmā tadubhayaṁpi jīvitaṁ nāma tesaṁ natthīti daṭṭhabbaṁ.",
  "anya-e0401n5:8_61": "Vibhāvanipāṭhe.",
  "anya-e0401n5:8_62": "Na hi tesaṁ kammaṁyeva ṭhitikāraṇaṁ hotīti ettha kammaṁ ṭhitikāraṇaṁ eva na hotīti yojetabbaṁ.",
  "anya-e0401n5:8_63": "Tenāha “āhārajādīnaṁ”tiādiṁ.",
  "anya-e0401n5:8_64": "Ekakalāpe gatā pavattā sahajāta paccayā, tehi āyattā paṭibaddhāti viggaho.",
  "anya-e0401n5:8_65": "Kammādīnaṁ rūpajanakapaccayānaṁ janakānubhāvo nāma rūpakalāpānaṁ uppādakkhaṇe eva pharati, na ṭhitikkhaṇe.",
  "anya-e0401n5:8_66": "Upacayasantatiyo ca uppādakkhaṇe labbhanti, na ṭhitikkhaṇe.",
  "anya-e0401n5:8_67": "Tasmā tā janakapaccayānubhāvakkhaṇe laddhattā kutocijātanāmaṁ labhanti.",
  "anya-e0401n5:8_68": "Jaratāpana ṭhitikkhaṇe eva labbhati, na uppādakkhaṇe.",
  "anya-e0401n5:8_69": "Tasmā sā kutocijāta nāmaṁ na labhati.",
  "anya-e0401n5:8_70": "Yadi pana āhārajādīnaṁ rūpadhammānaṁ ṭhiti nāma āhārādi janakapaccayāyattā bhaveyya.",
  "anya-e0401n5:8_71": "Jaratāpi janakapaccayānubhāvakkhaṇeva labbhamānā siyā.",
  "anya-e0401n5:8_72": "Evañcasati, sāpi kutocijāta nāmaṁ labheyya.",
  "anya-e0401n5:8_73": "Na pana labhati.",
  "anya-e0401n5:8_74": "Tasmā tesaṁ ṭhiti nāma janakapaccayāyattā na hotīti imamatthaṁ dassento “itarathā”tiādimāha.",
  "anya-e0401n5:8_75": "“Upatthambhamānā”ti kalāpantare ṭhatvā upatthambhamānā.",
  "anya-e0401n5:8_76": "“Na khaṇaṭhitippavattiyā”ti khaṇaṭhi tibhāvena pavattiatthāya upatthambhanti, anupāletīti yojanā.",
  "anya-e0401n5:8_77": "Sabbesaṁpi rūpārūpadhammānaṁ.",
  "anya-e0401n5:8_78": "“Taṁ”ti vibhāvanivacanaṁ.",
  "anya-e0401n5:8_79": "“Idaṁ panā”ti jīvitarūpaṁ pana.",
  "anya-e0401n5:9_0": "Āhārarūpe.",
  "anya-e0401n5:9_1": "“Savatthukavacanaṁ”ti bhojanādi vatthunā saha pavattatīti savatthukaṁ. Vacanaṁ.",
  "anya-e0401n5:9_2": "Na hi nibbattitaṁ āhāra rūpaṁ nāma kabaḷaṁ kātuṁ sakkā hotīti.",
  "anya-e0401n5:9_3": "“Vivecitānī”ti pācana kiccena vibhajitāni.",
  "anya-e0401n5:9_4": "Visuṁ visuṁ katāni.",
  "anya-e0401n5:9_5": "“Pañcadhā vibhāgaṁ gacchantī”ti ekaṁ bhāgaṁ pāṇakā khādanti.",
  "anya-e0401n5:9_6": "Ekaṁ bhāgaṁ udaraggi jhāpeti.",
  "anya-e0401n5:9_7": "Eko bhāgo muttaṁ hoti.",
  "anya-e0401n5:9_8": "Ekobhāgo karīsaṁ.",
  "anya-e0401n5:9_9": "Ekobhāgo rasabhāvaṁ āpajjitvā soṇitamaṁsādīni upabrūhayatīti evaṁ vuttanayena pañcadhā vibhāgaṁ gacchanti.",
  "anya-e0401n5:9_10": "“Loke”ti lokiya ganthe.",
  "anya-e0401n5:9_11": "“Tato”ti āmāsayato.",
  "anya-e0401n5:9_12": "Anupharanto hutvā.",
  "anya-e0401n5:9_13": "“Tassā”ti rasabhāgassa.",
  "anya-e0401n5:9_14": "“Bhūtesū”ti mahābhūtesu.",
  "anya-e0401n5:9_15": "Saha indriyena vattatīti sendriyo. Kāyo.",
  "anya-e0401n5:9_16": "Udayatīti ojā.",
  "anya-e0401n5:9_17": "Dakārassa jakāro.",
  "anya-e0401n5:9_18": "Avati janetīti ojā.",
  "anya-e0401n5:9_19": "Avasaddassa okāro.",
  "anya-e0401n5:9_20": "“Attanovatthuṁ”ti attanonissayabhūtaṁ rūpakāyaṁ.",
  "anya-e0401n5:10_0": "“Aññāpadeso” nāma rūpassa lahutātiādīsu aññassa rūpassa kriyāmattabhāvena apadisanaṁ vuccati.",
  "anya-e0401n5:10_1": "“Ujukatova nipphāditaṁ”ti mukhyatova janitaṁ.",
  "anya-e0401n5:10_2": "Yathāhi sabbaṁ anipphannarūpaṁ ajāti dhammattā ujukato kammādīhi jātaṁ nāma na hoti.",
  "anya-e0401n5:10_3": "Kammādīhi jātaṁ pana nipphannarūpaṁ nissāya dissamānattā ṭhānūpacārena viññatti dvayaṁ cittajaṁtiādinā vuccati.",
  "anya-e0401n5:10_4": "Na tathā idaṁ nipphannarūpaṁ.",
  "anya-e0401n5:10_5": "Idaṁ pana jātidhammattā ujukatova kammādīhi paccayehi nipphāditaṁ janitanti vuttaṁ hoti.",
  "anya-e0401n5:10_6": "“Rūpaṁ”ti vutte anipphannarūpaṁpi labbhatīti tato visesanatthaṁ rūparūpanti vuccatīti āha “ruppanalakkhaṇa sampannaṁ”tiādiṁ.",
  "anya-e0401n5:10_7": "Tattha “ruppanalakkhaṇaṁ” nāma sītuṇhādīhi vikārapattilakkhaṇaṁ.",
  "anya-e0401n5:10_8": "Tampana anipphanna rūpe mukhyato na labbhati.",
  "anya-e0401n5:10_9": "Nipphannarūpe eva labbhati.",
  "anya-e0401n5:10_10": "Kasmā, nipphannarūpassahi nānāvikāro vikārarūpanti vuccati.",
  "anya-e0401n5:10_11": "Lakkhaṇaṁ lakkhaṇa rūpanti vuccati.",
  "anya-e0401n5:10_12": "Vikārassa pana vikāro nāma natthi.",
  "anya-e0401n5:10_13": "Lakkhaṇassa ca lakkhaṇaṁ nāma natthi.",
  "anya-e0401n5:10_14": "Yadi atthīti vadeyya.",
  "anya-e0401n5:10_15": "Vikārassa vikāro, tassa ca vikāro, tassa ca vikāroti apariyantameva siyā.",
  "anya-e0401n5:10_16": "Tathā lakkhaṇepīti.",
  "anya-e0401n5:11_0": "Ākāsadhātuyaṁ.",
  "anya-e0401n5:11_1": "“Pakāsantī”ti idaṁ ekaṁ idaṁ ekanti paññāyanti.",
  "anya-e0401n5:11_2": "“Paricchindatī”ti āha “parito”tiādiṁ.",
  "anya-e0401n5:11_3": "“Asammissaṁ”ti vatvā tadatthaṁ vivarati “ekattaṁ anupagamanaṁ”ti.",
  "anya-e0401n5:11_4": "Paricchindīyatīti paricchedoti āha “tehi vā”tiādiṁ.",
  "anya-e0401n5:11_5": "“Tehi vā”ti kalāpantarabhūtehi vā.",
  "anya-e0401n5:11_6": "“Attano vā paresaṁ vā akatvā”ti attanopakkhikaṁ vā paresaṁ pakkhikaṁ vā akatvā.",
  "anya-e0401n5:11_7": "Pariccheda kriyāmattaṁ paricchedoti āha “tesaṁ vā”tiādiṁ.",
  "anya-e0401n5:11_8": "“Tesaṁ vā”ti kalāpantarabhūtānaṁ vā.",
  "anya-e0401n5:11_9": "“Ayaṁ panā”ti ayaṁ paricchedo pana.",
  "anya-e0401n5:11_10": "“Tassā”ti paricchedassa.",
  "anya-e0401n5:11_11": "So pāḷiyaṁ vuttoti sambandho.",
  "anya-e0401n5:11_12": "“Iti katvā”ti evaṁ manasikatvā.",
  "anya-e0401n5:11_13": "“Etehī”ti etehi mahābhūtehi.",
  "anya-e0401n5:11_14": "“Aññamañña abyāpitatā”ti dvinnaṁ tiṇṇaṁ vā rūpakalāpānaṁ ekakalāpattūpagamanaṁ aññamañña byāpitā nāma, tathā anupagamanaṁ aññamañña abyāpitatā nāma.",
  "anya-e0401n5:11_15": "Tenāha “ekattaṁ”tiādiṁ.",
  "anya-e0401n5:11_16": "“Tatthā”ti tissaṁ pāḷiyaṁ.",
  "anya-e0401n5:11_17": "“Nānākalāpagatānaṁ bhūtānaṁ”ti etena kalāpapariyantatā eva vuttā hoti.",
  "anya-e0401n5:12_0": "Viññatti dvaye.",
  "anya-e0401n5:12_1": "“Sayañcā”ti viññatti saṅkhātaṁ sayañca.",
  "anya-e0401n5:12_2": "“Tenā”ti calamānena kāyaṅgena.",
  "anya-e0401n5:12_3": "“Tehī”ti paccakkhe ṭhitehi janehi.",
  "anya-e0401n5:12_4": "Tatthātiādīsu.",
  "anya-e0401n5:12_5": "“Kāyaṅgavikāraṁ karontassā”ti abhikkamanādi atthāya hatthapādādīnaṁ kāyaṅgānaṁ calana saṅkhātaṁ vikāraṁ karontassa.",
  "anya-e0401n5:12_6": "Uppajjantā ca sabbete cittajavātakalāpā yathādhippeta disābhimukhā eva uppajjantīti yojanā.",
  "anya-e0401n5:12_7": "“Yathā vā tathā vā anuppajjitvā”ti aniyamato anuppajjitvāti vuttaṁ hoti.",
  "anya-e0401n5:12_8": "Yassa copana kāyassa.",
  "anya-e0401n5:12_9": "“Tehī”ti cittajavātakalāpehi.",
  "anya-e0401n5:12_10": "Niyāmako nāvāniyojako.",
  "anya-e0401n5:12_11": "“Te cā”ti tecittajavātakalāpasaṅghāṭā.",
  "anya-e0401n5:12_12": "Etena sakalaṁ kāyaṅgaṁ nidasseti.",
  "anya-e0401n5:12_13": "Sakalakāyaṅgaṁ nāvāsadisanti vuttaṁ hoti.",
  "anya-e0401n5:12_14": "“Cāretvā”ti viyūhitvā.",
  "anya-e0401n5:12_15": "Kathaṁ pana sā niyāmakasadisī hotīti āha “yathāhī”tiādi.",
  "anya-e0401n5:12_16": "Yadetaṁ sakkotīti vacanaṁ vuttanti sambandho.",
  "anya-e0401n5:12_17": "“Katīpayajavana vārehī”ti dvatti javanavārehi.",
  "anya-e0401n5:12_18": "“Tato”ti yasmiṁ vāre calana saṅkhātaṁ desantara pāpanaṁ jāyati.",
  "anya-e0401n5:12_19": "Tato calanavārato.",
  "anya-e0401n5:12_20": "Santhambhana sandhāraṇāni eva sampajjanti, na calanasaṅkhātaṁ desantara pāpanaṁ.",
  "anya-e0401n5:12_21": "“Etthā”ti etissaṁ aṭṭhakathāyaṁ.",
  "anya-e0401n5:12_22": "Nānājavanavīthīsu. La.",
  "anya-e0401n5:12_23": "Upatthambhane ca yujjatiyeva.",
  "anya-e0401n5:12_24": "Na ekissāya javanavīthiyaṁ eva yujjatīti adhippāyo.",
  "anya-e0401n5:12_25": "Yadi nānājavanavīthīsu tathā upatthambhanañca gayheyya.",
  "anya-e0401n5:12_26": "Evaṁsati, antarantarā bahū bhavaṅgavārāpi santi.",
  "anya-e0401n5:12_27": "Tattha kathaṁ tadupatthambhanaṁ sampajjeyyāti āha “tathāhī”tiādiṁ.",
  "anya-e0401n5:12_28": "Tattha “utujarūpasaṅghāṭāni pī”ti bhavaṅgasamaye pavattāni utujarūpakalāpasandhānakāni.",
  "anya-e0401n5:12_29": "“Tadākāra vantānī”ti tassā cittajarūpasantatiyā ākāra vantāni.",
  "anya-e0401n5:12_30": "Pacchima pacchimānaṁ rūpakalā pasaṅghāṭānaṁ aparāparaṁ uppajjananti sambandho.",
  "anya-e0401n5:12_31": "Purimapurimānaṁ rūpakalāpasaṅghāṭānaṁ khaṇikadhammatā ca tesaṁ na siyā.",
  "anya-e0401n5:12_32": "Na ca te khaṇikadhammā na honti.",
  "anya-e0401n5:12_33": "Aññathā desantara saṅkamanasaṅkhātaṁ calanaṁ eva na siyā.",
  "anya-e0401n5:12_34": "Calanaṁ tihi nānākriyānaṁ pātubbhāvo vuccati.",
  "anya-e0401n5:12_35": "Nānākriyā ca nāma nānādhammā eva.",
  "anya-e0401n5:12_36": "Yasmā ca aṅgapaccaṅgānaṁ khaṇekhaṇe calanaṁ nāma loke paccakkhato diṭṭhaṁ.",
  "anya-e0401n5:12_37": "Tasmā tesaṁ khaṇikadhammatāpi daṭṭhabbā hotīti.",
  "anya-e0401n5:12_38": "Etena tesaṁ khaṇikamaraṇaṁ dasseti, yaṁ rūpārūpadhammānaṁ aniccalakkhaṇanti vuccati.",
  "anya-e0401n5:12_39": "Abyāpāra dhammatā ca avasavattitā ca tesaṁ na siyā.",
  "anya-e0401n5:12_40": "Na ca te abyāpāra dhammā, na avasavatti dhammā ca na honti.",
  "anya-e0401n5:12_41": "Aññathā paccayāyatta vuttitā eva tesaṁ na siyā.",
  "anya-e0401n5:12_42": "Paccayāyatta vuttitāti ca paccaye sati, te vattanti, asati na vattantīti evaṁ pavattā paccayāyatta vuttitā yasmā ca paccayasāmaggiyaṁ sati, te vattantiyeva.",
  "anya-e0401n5:12_43": "Tesaṁ vattanatthāya kenacibyāpārena kiccaṁ natthi.",
  "anya-e0401n5:12_44": "Te māvattantūti ca attano vasena vattanti.",
  "anya-e0401n5:12_45": "Paccaye asati, na vattantiyeva.",
  "anya-e0401n5:12_46": "Tesaṁ avattanatthāya kenacibyāpārena kiccaṁ natthi.",
  "anya-e0401n5:12_47": "Temāvattantūti ca attano vasenavattanti.",
  "anya-e0401n5:12_48": "Yasmā ca tesaṁ paccayāyatta vuttitā nāma loke viññūnaṁ paccakkhatodiṭṭhā.",
  "anya-e0401n5:12_49": "Tasmā tesaṁ abyāpāratā ca avasavattitā ca daṭṭhabbā hoti.",
  "anya-e0401n5:12_50": "Etena tesaṁ sabbehi sattapuggala attākārehi sabbaso suññaṁ dasseti, yaṁ rūpārūpadhammānaṁ anattalakkhaṇanti vuccatīti.",
  "anya-e0401n5:13_0": "“Vacībhedaṁ”ti akkhara padabhāvapattaṁ vacīmayasaddappakāraṁ.",
  "anya-e0401n5:13_1": "Upādinnakapathavīdhātuyo nāma kammaja pathavīdhātuyo.",
  "anya-e0401n5:13_2": "Tāsu saṅghaṭṭananti sambandho.",
  "anya-e0401n5:13_3": "Attanā sahajātenayena ākāravikārena upagacchati, yena ca upalabbhatīti sambandho.",
  "anya-e0401n5:13_4": "Ajjhatta santānagatā sabbe catujarūpadhammāpi katthaci upādinnakāti vuccantīti āha “catujabhūtāya eva vā”ti.",
  "anya-e0401n5:13_5": "Dvīsuṭhāna karaṇesu karaṇapakkhe calanākārappavattā cittajapathavīdhātu ṭhānapakkhe pathavidhātuyaṁ saṅghaṭṭayamānā kammajapathaviyaṁ eva ghaṭṭeti.",
  "anya-e0401n5:13_6": "Itara pathaviyaṁ na ghaṭṭetīti na sakkā vattuṁti katvā idha evaggahaṇaṁ kataṁ.",
  "anya-e0401n5:13_7": "“Vikāra dvayañcā”ti kāyavikāra vacīvikāra dvayañca.",
  "anya-e0401n5:13_8": "Kathaṁ pana asammissaṁ katvā veditabbanti āha “etthacā”tiādiṁ.",
  "anya-e0401n5:13_9": "Yaṁ pana tāsaṁ ghaṭṭanappakāravidhānaṁ atthīti sambandho.",
  "anya-e0401n5:13_10": "“Tāsaṁ” cittajapathavīnaṁ.",
  "anya-e0401n5:13_11": "“Taṁ taṁ vaṇṇattapattiyā”ti ka, khā, divaṇṇattapattatthāya.",
  "anya-e0401n5:13_12": "Yaṁ pana kāyaviññattiṭṭhāne ‘ayañca attho upari akkharuppatti vicāraṇāyaṁ pākaṭo bhavissatī’ti vuttaṁ.",
  "anya-e0401n5:13_13": "Taṁ idha pākaṭaṁ karonto “ettha cā”tiādimāha.",
  "anya-e0401n5:13_14": "Teneva hi mūlaṭīkāyaṁ vuttanti sambandho.",
  "anya-e0401n5:13_15": "“Ettha cā”ti mūlaṭīkāpāṭhe.",
  "anya-e0401n5:13_16": "“Pubbabhāge”ti paribyatta akkharappavattavīthito pubbabhāge.",
  "anya-e0401n5:13_17": "“Nānājavanavīthīhī”ti nānappakārehi javanavīthivārehi.",
  "anya-e0401n5:13_18": "“Pathamajavanacittassapī”ti paribyatta akkharappavattivīthiyaṁ uppannapathamajavana cittassapi.",
  "anya-e0401n5:13_19": "Tassa āsevanañca nāma tato purimehi vīthivārehi eva laddhaṁ siyāti adhippāyo.",
  "anya-e0401n5:13_20": "“Āsevanaṁ”ti ca upacāra vacanaṁ daṭṭhabbanti heṭṭhā vuttameva.",
  "anya-e0401n5:13_21": "“Tassā”ti paribyattakkharassa.",
  "anya-e0401n5:13_22": "Vuttañca saddasatthesu.",
  "anya-e0401n5:13_23": "“Dīghamuccare”ti pañcadīghā vuccanti.",
  "anya-e0401n5:13_24": "Mithinda pañhāpāṭhe.",
  "anya-e0401n5:13_25": "“Sādhike vīhivāhasate”ti vīhidhaññapūro sakaṭo vīhivāho nāma.",
  "anya-e0401n5:13_26": "Vīhivāhānaṁ sādhike satasmiṁ.",
  "anya-e0401n5:13_27": "Abhimaññanaṁ abhimāno.",
  "anya-e0401n5:13_28": "“Sesamettha kāyaviññattiyaṁ vuttanaye nā”ti tathāhi calanacittajarūpasantatiyaṁ pavattānītiādinā vutta nayenāti attho.",
  "anya-e0401n5:13_29": "Idha pana vacībhedakara cittajasaddasantatiyaṁ pavattāni utujarūpasaṅghāṭānītiādinā vattabbaṁ.",
  "anya-e0401n5:13_30": "Tenāha “yathāsambhavaṁ”ti.",
  "anya-e0401n5:13_31": "“Pavattanattho”ti abhikkamanādi sajjhāyanādīnaṁ pavattāpanattho.",
  "anya-e0401n5:13_32": "“Ettha cā”tiādīsu.",
  "anya-e0401n5:13_33": "“Bodhetu kāmatā rahitesū”ti abhikkamanapaṭikkamanādīsu kāyaviññatti ca, suttanta sajjhāyanādīsu vacīviññatti ca paraṁ bodhetukāmatā rahitāti daṭṭhabbā.",
  "anya-e0401n5:13_34": "“Dvīsu bodhakaviññattīsū”ti bodhakakāyaviññatti bodhakavacī viññattīsu.",
  "anya-e0401n5:13_35": "Purimā kāyaviññatti, pacchimā ca vacīviññatti.",
  "anya-e0401n5:13_36": "Pacchā suddhena manodvārika javanena eva viññāyati, na pañcadvārika javanenāti yojanā.",
  "anya-e0401n5:13_37": "Cakkhuviññāṇa vīthiyā gahetvāti sambandho.",
  "anya-e0401n5:13_38": "“Kāyaviññāṇa vīthiyā”ti vacībhedaṁ akatvā hatthaggahaṇādi vasena adhippāya viññāpane ayaṁ kāyaviññāṇavīthi daṭṭhabbā.",
  "anya-e0401n5:13_39": "Kasmā pana sayañcaviññāyatīti viññattīti ayaṁ vikappo vuttoti āha “sāhi attānaṁ”tiādiṁ.",
  "anya-e0401n5:13_40": "“Majjhe”ti viññattiggahaṇavīthi adhippāyaggahaṇavīthinaṁ majjhe.",
  "anya-e0401n5:13_41": "Kathaṁ pavattakaviññattīsu adhippāyaṁ viññāpeti, sayañcaviññāyatīti dve atthā labbhantīti āha “dvīsu panā”tiādiṁ.",
  "anya-e0401n5:13_42": "Ayaṁ abhikkamati, ayaṁ paṭikkamatīti jānantā abhikkamanapayogañca tappayoga janakacittañca jānanti.",
  "anya-e0401n5:13_43": "“Parassakathaṁ”ti bodhetukāmatārahitampi parassavacanasaddaṁ.",
  "anya-e0401n5:13_44": "Rāgacittañca jānanti.",
  "anya-e0401n5:13_45": "Tena vuttaṁ mūlaṭīkāyaṁ paraṁ bodhetukāmatāya vināpi abhikkamanādippavattanena socittasahabhuvikāro adhippāyaṁ. La.",
  "anya-e0401n5:13_46": "Dvidhāpi viññatti yevāti.",
  "anya-e0401n5:14_0": "Vikārarūpesu.",
  "anya-e0401n5:14_1": "“Kammayogyaṁ”ti abhikkamanādikammesu yojetuṁ yuttaṁ.",
  "anya-e0401n5:14_2": "Adandhatā vuccati sīghappavatti.",
  "anya-e0401n5:14_3": "Sā lakkhaṇaṁ assāti viggaho.",
  "anya-e0401n5:14_4": "Sarīra kriyānukulo kammaññabhāvo lakkhaṇaṁ yassāti samāso.",
  "anya-e0401n5:14_5": "“Dhātuyo”ti mahābhūtadhātuyo vā, pittasemhādidhātuyo vā.",
  "anya-e0401n5:14_6": "Pūtimukhasappasaṅkhātassa āpassa pariyuṭṭhānanti vākyaṁ.",
  "anya-e0401n5:14_7": "Asayhabhāro nāma vahituṁ asakkuṇeyyabhāro.",
  "anya-e0401n5:14_8": "“Sā pavattatī”ti kāyalahutā pavattati.",
  "anya-e0401n5:14_9": "Thaddhaṁ karonti sarīragatā dhātuyoti adhikāro.",
  "anya-e0401n5:14_10": "Bhusaṁ māretīti āmariko.",
  "anya-e0401n5:14_11": "Dakāro āgamo.",
  "anya-e0401n5:14_12": "Gāmanigamaviluppako coragaṇo.",
  "anya-e0401n5:14_13": "Tassa bhayena pariyuṭṭhitaṁ.",
  "anya-e0401n5:14_14": "“Vivaṭṭamānaṁ”ti virūpaṁ hutvā vaṭṭantaṁ.",
  "anya-e0401n5:14_15": "“Mūlabhūtā hotī”ti asappāya sevane sati, sā pathamaṁ pariyuṭṭhāti.",
  "anya-e0401n5:14_16": "Sītādhikāvā hoti, uṇhādhikāvā.",
  "anya-e0401n5:14_17": "Tāya pariyuṭṭhitāya eva sabbapariyuṭṭhānāni pavattantīti vuttaṁ hoti.",
  "anya-e0401n5:14_18": "“Imāpanatisso rūpajātiyo rūpakāyassa visesākārā honti.",
  "anya-e0401n5:14_19": "Iti tasmā vikārarūpaṁ nāmāti yojanā.",
  "anya-e0401n5:15_0": "Lakkhaṇarūpesu.",
  "anya-e0401n5:15_1": "“Cayanaṁ”ti sañcitabhāvagamanaṁ.",
  "anya-e0401n5:15_2": "“Ādito”tiādimhi.",
  "anya-e0401n5:15_3": "“Uparito”ti uparibhāge.",
  "anya-e0401n5:15_4": "“Ācayo”tiādimhi cayo.",
  "anya-e0401n5:15_5": "“Upacayo”ti uparūparicayo.",
  "anya-e0401n5:15_6": "“Addhānapūraṇavasenā”ti vassasatampi vassasahassampi dīghakālaṁ attabhāvaṁ pūraṇavasena.",
  "anya-e0401n5:15_7": "“Tena pariyāyenā”ti upasaddassa atthanānattaṁ acintetvā nibbattiṁ vaḍḍhiyaṁ antogadhaṁ katvā vuttena tenapariyāyena.",
  "anya-e0401n5:15_8": "Tassa ca ekekassa santati paccuppannassa.",
  "anya-e0401n5:15_9": "Tattha cittajarūpesu assāsa passāsānaṁ vā padavārahatthavārādīnaṁ vā akkharānaṁ vā nibbatti vaḍḍhi pavattiyo dissantiyeva.",
  "anya-e0401n5:15_10": "Tathā nānācittasamuṭṭhitānaṁ nānārūpasantatīnaṁ pīti.",
  "anya-e0401n5:15_11": "Utujarūpesu iriyā pathanānattaṁ paṭicca sukhadukkhajanakānaṁ nānārūpasantatīnaṁ nibbattivaḍḍhipavattiyo dissantiyeva.",
  "anya-e0401n5:15_12": "Tathā bahiddhā khāṇukaṇṭakādisamphassena sītuṇhādisamphassena vātātapādisamphassena vā sarīre uppannānaṁ nānārūpasantatīnampi cakkhurogādirūpānampīti.",
  "anya-e0401n5:15_13": "Āhārajarūpesu āhāranānattaṁ paṭicca sarīre uppannānaṁ samavisamarūpasantatīnaṁti.",
  "anya-e0401n5:15_14": "“Ayaṁ nayo”ti bahiddhāsantāne nidassana nayo.",
  "anya-e0401n5:15_15": "Tena ajjhattasantānepi sattasantānānaṁ hatthapādādisantānānaṁ kesalomādi santānānañca nibbatti vaḍḍhipavattiyo nidasseti.",
  "anya-e0401n5:15_16": "“Jīraṇaṁ”ti abhinavāvatthato hāyanaṁ.",
  "anya-e0401n5:15_17": "Pāḷipāṭhe.",
  "anya-e0401n5:15_18": "“Ṭhitassa aññathattaṁ”ti añño pakāro aññathā.",
  "anya-e0401n5:15_19": "Aññathā bhāvo aññathattaṁ.",
  "anya-e0401n5:15_20": "Etena jarāvasenavā nānārogābādhādivasena vā vipariṇāmo vutto.",
  "anya-e0401n5:15_21": "“Tathā avatthābhedayogato”ti jātirūpameva ādimhi nibbatti hoti.",
  "anya-e0401n5:15_22": "Tatoparaṁ tameva vaḍḍhi hoti.",
  "anya-e0401n5:15_23": "Tato paraṁ tameva pavatti hotīti evaṁ tathā avatthābhedayogato.",
  "anya-e0401n5:15_24": "Tenāha “sāhī”tiādiṁ.",
  "anya-e0401n5:15_25": "“Pabandhayatī”ti pabandhaṁ karoti.",
  "anya-e0401n5:15_26": "Saṅgahagāthādīsu pana suviññeyyā.",
  "anya-e0401n5:15_27": "“Ettha ca pacchimānī”tiādīsu.",
  "anya-e0401n5:15_28": "Vohārasiddhamattabhāvaṁ”ti puggalo satto attā jīvotiādikā paññatti nāma vohāra siddhamattā hoti.",
  "anya-e0401n5:15_29": "Sabhāvasiddhā na hoti.",
  "anya-e0401n5:15_30": "Sāhi mahājanehi khandha pañcakaṁ upādāya puggalo nāma atthīti sammatattā voharitattā vohārasiddhā nāma.",
  "anya-e0401n5:15_31": "Sabhāvasiddhā pana na hoti.",
  "anya-e0401n5:15_32": "Tasmā ariyānaṁ vohāre puggalo nāma natthīti sijjhati.",
  "anya-e0401n5:15_33": "Imāni pana rūpāni sabhāvasiddhattā ariyānaṁ vohārepi atthīti sijjhanti.",
  "anya-e0401n5:15_34": "Tenāha “tādisenā”tiādiṁ.",
  "anya-e0401n5:15_35": "“Suddhadhammagatiyā siddhenā”ti pathavīdhātu nāma suddhadhammo hoti.",
  "anya-e0401n5:15_36": "Sā uppādampi gacchati, jarampi gacchati, bhedampi gacchati.",
  "anya-e0401n5:15_37": "Tasmā tassā uppādopi jarāpi bhedopi suddhadhammagatiyā siddho nāma.",
  "anya-e0401n5:15_38": "Evaṁ lakkhaṇarūpānaṁ suddhadhammagatisiddhaṁ paramatthalakkhaṇaṁ veditabbaṁ.",
  "anya-e0401n5:15_39": "Tathā viññatti dvayassapi vikārarūpattayassapi pariccheda rūpassapīti.",
  "anya-e0401n5:15_40": "Yathā ca imesaṁ rūpānaṁ.",
  "anya-e0401n5:15_41": "Tathā nibbānassapi suddhadhammagatisiddhaṁ paramatthalakkhaṇaṁ atthiyeva.",
  "anya-e0401n5:15_42": "Kilesadhammāhi ariyamagge abhāvite bhavaparamparāya uppādaṁ gacchantiyeva.",
  "anya-e0401n5:15_43": "Bhāvitepana anuppādaṁ nirodhaṁ gacchantiyeva.",
  "anya-e0401n5:15_44": "Tasmā kilesadhammānaṁ anuppādanirodhopi suddhadhammagatiyā siddho nāma.",
  "anya-e0401n5:15_45": "Evaṁ nibbānassapi suddhadhammagatisiddhaṁ paramatthalakkhaṇaṁ veditabbaṁ.",
  "anya-e0401n5:15_46": "Atthi bhikkhave ajātaṁ abhūtanti idaṁ suttaṁpi ettha vattabbaṁ.",
  "anya-e0401n5:15_47": "Etena ariyavohāre nibbānassa ekantena atthitā bhagavatā vuttā hoti.",
  "anya-e0401n5:15_48": "Tenāha “itarathā”tiādiṁ.",
  "anya-e0401n5:15_49": "“Nasabhāvato anupaladdhattā anipphannāni nāma hontī”ti etena etāni asabhāvarūpānīti ca alakkhaṇa rūpānīti ca asammasanarūpānīti ca na sakkā vattuṁtipi dīpeti.",
  "anya-e0401n5:15_50": "Kasmā, yathāsakaṁ sabhāvehi sabhāvavantattā yathāsakaṁ lakkhaṇe hi salakkhaṇattā paṭisambhidāmagge sammasanaññāṇa vibhaṅge jātijarāmaraṇānampi sammasitabbadhammesu āgatattāti.",
  "anya-e0401n5:15_51": "Aṭṭhasāliniyampi ayamattho vuttoyeva.",
  "anya-e0401n5:15_52": "Yathāha parinipphannanti pannarasarūpāni parinipphannāni nāma.",
  "anya-e0401n5:15_53": "Dasarūpāni aparinipphannāni nāma.",
  "anya-e0401n5:15_54": "Yadi aparinipphannāni nāma.",
  "anya-e0401n5:15_55": "Evaṁsati, asaṅkhatāni nāma siyuṁ.",
  "anya-e0401n5:15_56": "Tesaṁyeva panarūpānaṁ kāyavikāro kāyaviññatti nāma.",
  "anya-e0401n5:15_57": "Vacīvikāro vacīviññatti nāma.",
  "anya-e0401n5:15_58": "Chiddaṁ vivaraṁ ākāsadhātu nāma.",
  "anya-e0401n5:15_59": "Lahubhāvo lahutā nāma.",
  "anya-e0401n5:15_60": "Mudubhāvo mudutā nāma.",
  "anya-e0401n5:15_61": "Kammaññabhāvo kammaññatā nāma.",
  "anya-e0401n5:15_62": "Nibbatti upacayo nāma.",
  "anya-e0401n5:15_63": "Pavatti santati nāma.",
  "anya-e0401n5:15_64": "Jīraṇākāro jaratā nāma.",
  "anya-e0401n5:15_65": "Hutvā abhāvākāro aniccatā nāmāti sabbaṁ parinipphannaṁ saṅkhatamevāti.",
  "anya-e0401n5:15_66": "Tattha “tesaṁyeva rūpānaṁ”ti niddhāraṇe bhummaṁ.",
  "anya-e0401n5:15_67": "Tesaṁyeva dasannaṁ rūpānaṁ majjheti vuttaṁ hoti.",
  "anya-e0401n5:15_68": "“Itisabbaṁ”ti idaṁ sabbaṁ dasavidhaṁ rūpaṁ parinipphannameva saṅkhatamevāti attho.",
  "anya-e0401n5:15_69": "Khandhavibhaṅgaṭṭhakathāyampi vuttova.",
  "anya-e0401n5:15_70": "Yathāha pañcavipanakhandhā parinipphannāva honti, no aparinipphannā.",
  "anya-e0401n5:15_71": "Saṅkhatāva, no asaṅkhatā.",
  "anya-e0401n5:15_72": "Apica nipphannāpi hontiyeva.",
  "anya-e0401n5:15_73": "Sabhāvadhammesuhi nibbānamevekaṁ aparinipphannaṁ anipphannañcāti ca.",
  "anya-e0401n5:15_74": "Nirodhasamāpatti ca nāma paññatti ca kathanti.",
  "anya-e0401n5:15_75": "Nirodhasamāpatti lokiyalokuttarāti vā saṅkhatāsaṅkhatāti vā parinipphannāparinipphannāti vā na vattabbā.",
  "anya-e0401n5:15_76": "Nipphannā pana hoti.",
  "anya-e0401n5:15_77": "Samāpajjantena samāpajjitabbato.",
  "anya-e0401n5:15_78": "Tathā nāmapaññatti, sāpihi lokiyādibhedaṁ nalabhati.",
  "anya-e0401n5:15_79": "Nipphannā pana hoti.",
  "anya-e0401n5:15_80": "No anipphannā.",
  "anya-e0401n5:15_81": "Nāmaggahaṇañhi gaṇhantova gaṇhātīti ca.",
  "anya-e0401n5:15_82": "Etena lakkhaṇarūpānampi nipphannatā siddhā hoti.",
  "anya-e0401n5:15_83": "Visuddhi maggepana nipphannaṁ anipphannaṁtidukassa niddese.",
  "anya-e0401n5:15_84": "Aṭṭhārasavidhaṁ rūpaṁ paricchedavikāra lakkhaṇabhāvaṁ atikkamitvā sabhāveneva pariggahetabbato nipphannaṁ, sesaṁ tabbiparītatāya anipphannanti ca.",
  "anya-e0401n5:15_85": "Nipphannarūpaṁ pana rūparūpaṁ nāmāti ca.",
  "anya-e0401n5:15_86": "Yaṁ catūhi kammādīhi jātaṁ, taṁ catujaṁ nāma.",
  "anya-e0401n5:15_87": "Taṁ lakkhaṇa rūpavajjaṁ avasesarūpaṁ.",
  "anya-e0401n5:15_88": "Lakkhaṇarūpaṁ pana na kutocijātanti ca vuttaṁ.",
  "anya-e0401n5:15_89": "Sabbañcetaṁ ācariyehi gahitanāmamattattā vatticchānugataṁ hoti.",
  "anya-e0401n5:15_90": "Yaṁ ruccati, taṁ gahetvā kathetabbanti.",
  "anya-e0401n5:16_0": "Rūpasamuddesānudīpanā niṭṭhitā.",
  "anya-e0401n5:17_0": "197.",
  "anya-e0401n5:17_1": "Rūpavibhāge.“Ekavidhanayaṁ tāva dassetuṁ”ti rūpavibhāgato pathamaṁ dassetuṁ.",
  "anya-e0401n5:17_2": "Etena ekavidhanayo rūpavibhāgo nāma na tāva hotīti dasseti.",
  "anya-e0401n5:17_3": "Taṁ na sameti.",
  "anya-e0401n5:17_4": "Kena na sametīti āha “vakkhatihī”tiādiṁ.",
  "anya-e0401n5:17_5": "“Ajjhattikādibhedena vibhajanti vicakkhaṇā”ti etena sabbaṁrūpaṁ ajjhattikabāhiravasena duvidhantiādiko duvidhanayo eva rūpavibhāganayo nāmāti viññāyati.",
  "anya-e0401n5:17_6": "Tasmā tena na sametīti vuttaṁ hoti.",
  "anya-e0401n5:17_7": "Apica pāḷiyaṁ.",
  "anya-e0401n5:17_8": "Sahetukā dhammā, ahetukā dhammātiādi dukesu sabbaṁrūpaṁ ahetukameva, na sahetukantiādi niyamakaraṇampi rūpavibhāgo evāti katvā tathā vuttanti gahetabbaṁ.",
  "anya-e0401n5:17_9": "“Itarāni panā”ti kāmāvacarantiādīni pana.",
  "anya-e0401n5:17_10": "“Janakena paccayenā”ti padhānavacanametaṁ.",
  "anya-e0401n5:17_11": "Upatthambhakādi paccayāpi gahetabbā eva.",
  "anya-e0401n5:17_12": "“Saṅgammā”ti samāgantvā.",
  "anya-e0401n5:17_13": "“Karīyatī”ti nipphādīyati.",
  "anya-e0401n5:17_14": "Yodhammotiādīsu.",
  "anya-e0401n5:17_15": "“Pahīno pī”ti chindanabhindanādivasena pahīnopi.",
  "anya-e0401n5:17_16": "“Tasmiṁ satī”ti samudayappahāne sati.",
  "anya-e0401n5:17_17": "Kiccapaccayānaṁ arahatthassa ca sakkatthassa ca dīpanato duvidhaṁ atthaṁ dassetuṁ “aṭṭhānattā”tiādi vuttaṁ.",
  "anya-e0401n5:17_18": "“Tabbisayassā”ti rūpavisayassa.",
  "anya-e0401n5:17_19": "“Evaṁ”ti evaṁsante.",
  "anya-e0401n5:17_20": "“Pahīnaṁ bhavissatī”ti anāgatabhave puna anuppādatthāya idheva pahīnaṁ bhavissatīti attho.",
  "anya-e0401n5:17_21": "Tenāha “ucchinnamūlaṁ”tiādiṁ.",
  "anya-e0401n5:17_22": "“Tālāvatthukataṁ”ti chinnatālakkhāṇukaṁ viya kataṁ bhavissati.",
  "anya-e0401n5:17_23": "“Anabhāvaṁ kataṁ”ti puna abhāvaṁ kataṁ.",
  "anya-e0401n5:17_24": "“Pākaṭo”ti dassanādikiccavisesehi paññāto.",
  "anya-e0401n5:17_25": "“Tadupādāyā”ti taṁ upanidhāya.",
  "anya-e0401n5:17_26": "Vibhāvanipāṭhe.",
  "anya-e0401n5:17_27": "“Ajjhattikarūpaṁ”ti paduddhāraṇaṁ.",
  "anya-e0401n5:17_28": "Attānaṁ adhikicca pavattaṁ ajjhattaṁ.",
  "anya-e0401n5:17_29": "Ajjhattameva ajjhattikanti dasseti “attabhāvasaṅkhātaṁ”tiādinā.",
  "anya-e0401n5:17_30": "Taṁ na sundaraṁ.",
  "anya-e0401n5:17_31": "Kasmā, ajjhattadhamma ajjhattika dhammānañca aviseso āpajjatīti vakkhamānakāraṇattā.",
  "anya-e0401n5:17_32": "“Dvārarūpaṁ nāmā”ti paduddhārapadaṁ.",
  "anya-e0401n5:17_33": "Kasmā dvārarūpaṁ nāmāti āha “yathākkamaṁ”tiādiṁ.",
  "anya-e0401n5:17_34": "Paratopi esanayo.",
  "anya-e0401n5:17_35": "“Desanābheda rakkhaṇatthaṁ”ti dukadesanābhedato rakkhaṇatthaṁ.",
  "anya-e0401n5:17_36": "Tattha desanābhedo nāma rūpakaṇḍe pañcaviññāṇānaṁ vatthu rūpañca, na vatthu rūpañca, ārammaṇa rūpañca, na ārammaṇa rūpañca vatvā manoviññāṇassa na vuttaṁ.",
  "anya-e0401n5:17_37": "Yadi vucceyya, ārammaṇaduke manoviññāṇassa ārammaṇa rūpaṁ, na ārammaṇa rūpanti dukapadaṁ na labbheyya.",
  "anya-e0401n5:17_38": "Ayaṁ desanābhedo nāma.",
  "anya-e0401n5:17_39": "Vatthudukesu hadayavatthuvasena labbhamānaṁ manoviññāṇadukaṁ na vuttanti.",
  "anya-e0401n5:17_40": "“Thūlasabhāvattā”ti sukhumarūpaṁ upādāya vuttaṁ.",
  "anya-e0401n5:17_41": "“Dūre pavattassapī”ti yathā sukhumarūpaṁ attano sarīre pavattampi ñāṇena sīghaṁ pariggahetuṁ na sakkā hoti, tathā idaṁ.",
  "anya-e0401n5:17_42": "Imassa pana dūre pavattassapi.",
  "anya-e0401n5:17_43": "“Gahaṇayogyattā”ti ñāṇena pariggahaṇapattattāti adhippāyo.",
  "anya-e0401n5:17_44": "Vibhāvanipāṭhe.",
  "anya-e0401n5:17_45": "“Sayaṁnissayavasena cā”ti sayañca nissaya mahābhūtavasena ca.",
  "anya-e0401n5:17_46": "Tattha sayaṁ sampattā nāma phoṭṭhabbadhātuyo.",
  "anya-e0401n5:17_47": "Nissayavasena sampattā nāma gandharasā.",
  "anya-e0401n5:17_48": "Ubhayathāpi asampattā nāma cakkhu rūpa, sota saddā.",
  "anya-e0401n5:17_49": "Yo paṭimukhabhāvo atthi, yaṁ aññamaññapatanaṁ atthīti yojanā.",
  "anya-e0401n5:17_50": "Na ca tāni aññappakārāni eva sakkā bhavitunti sambandho.",
  "anya-e0401n5:17_51": "“Anuggaha upaghātavasenā”ti vaḍḍhanatthāya anuggahavasena, hāyanādi atthāya upaghātavasena.",
  "anya-e0401n5:17_52": "“Yaṁ kiñcī”ti catusamuṭṭhānikarūpaṁ gaṇhāti.",
  "anya-e0401n5:17_53": "“Ādinnaparāmaṭṭhattā”ti taṇhāmānehi etaṁ mama esohamasmītiādinnattā, diṭṭhiyā eso me attāti parāmaṭṭhattā ca.",
  "anya-e0401n5:17_54": "“Niccakālaṁ pavattivasenā”ti ekena janakakammena paṭisandhikkhaṇato paṭṭhāya niccakālaṁ pavattivasena.",
  "anya-e0401n5:17_55": "“Upacarīyatī”ti voharīyati.",
  "anya-e0401n5:17_56": "“Atthavisesabodho”ti rūpārammaṇassa kiccavisesabodho.",
  "anya-e0401n5:17_57": "“Asampattavasenā”ti visayaṭṭhānaṁ sayaṁ asampajjanavasena.",
  "anya-e0401n5:17_58": "Attanoṭhānaṁ vā visayassa asampajjanavasena.",
  "anya-e0401n5:17_59": "Tattha visayassa asampattaṁ dassento “tatthā”tiādimāha.",
  "anya-e0401n5:17_60": "Tathā sotasaddesu ca aññamaññaṁ laggitvā uppajjamānesu.",
  "anya-e0401n5:17_61": "“Sampattiyā evā”ti sampajjanatthāya eva.",
  "anya-e0401n5:17_62": "Tathā āpo ca sampattiyā eva paccayoti yojanā.",
  "anya-e0401n5:17_63": "Dubbalapathavī eva sannissayo yassāti viggaho.",
  "anya-e0401n5:17_64": "“Assā”ti cakkhussa.",
  "anya-e0401n5:17_65": "“Sotassapanakathaṁ”ti sotassa asampattaggahaṇaṁ kathaṁ pākaṭaṁ.",
  "anya-e0401n5:17_66": "Sampattaggahaṇaṁ eva pākaṭanti dīpeti.",
  "anya-e0401n5:17_67": "Tenāha “tatthahī”tiādiṁ.",
  "anya-e0401n5:17_68": "Dakkhiṇapassato vā suyyati, cetiyādikassa puratthimadisābhāge ṭhitānanti adhippāyo.",
  "anya-e0401n5:17_69": "“Paṭighaṭṭanānighaṁso”ti sotesu paṭighaṭṭanavego.",
  "anya-e0401n5:17_70": "“Tesaṁ”ti āsannevā dūre vā ṭhitānaṁ.",
  "anya-e0401n5:17_71": "Hotu dūre ṭhitānaṁ cirena sutoti abhimāno.",
  "anya-e0401n5:17_72": "Kasmā pana ujukaṁ asutvā dakkhiṇapassatovā uttarapassato vā suṇeyya, asuyyamāno bhaveyyāti pucchā.",
  "anya-e0401n5:17_73": "Taṁ kathento “apicā”tiādimāha.",
  "anya-e0401n5:17_74": "Vibhāvanipāṭhe.",
  "anya-e0401n5:17_75": "“Gantvā visayadesaṁ taṁ, pharitvā gaṇhatīti ce”ti taṁ cakkhusota dvayaṁ dūrevisayānaṁ uppannadesaṁ pharitvā gaṇhatīti cevadeyyāti attho.",
  "anya-e0401n5:17_76": "Dūreṭhatvā passanto suṇanto ca mahantampipabbataṁ ekakkhaṇe passati, mahantaṁpi meghasaddaṁ ekakkhaṇe suṇāti.",
  "anya-e0401n5:17_77": "Tasmā ubhayaṁ asampattagocaranti viññāyati.",
  "anya-e0401n5:17_78": "Imasmiṁ vacane ṭhatvā idaṁ parikappavacanaṁ dasseti taṁ dvayaṁ visayappadesaṁ gantvā mahantaṁpi pabbataṁ vā meghasaddaṁ vā pharitvā gaṇhāti.",
  "anya-e0401n5:17_79": "Tasmā mahantaṁpi passati, suṇāti.",
  "anya-e0401n5:17_80": "Na asampattagocarattā mahantaṁ passati suṇātīti koci vadeyyāti vuttaṁ hoti.",
  "anya-e0401n5:17_81": "Adhiṭṭhānavidhānepi tassa so gocaro siyāti.",
  "anya-e0401n5:17_82": "Evaṁsati, dibbacakkhu dibbasotābhiññānaṁ adhiṭṭhānavidhānepi so rūpasaddavisayo tassa pasādacakkhusotassa gocaro siyāti abhiññādhiṭṭhāna kiccaṁ nāma natthi.",
  "anya-e0401n5:17_83": "Cakkhusotaṁ devalokampi gantvā dibbarūpampi dibbasaddampi gaṇheyya.",
  "anya-e0401n5:17_84": "Na pana gaṇhāti.",
  "anya-e0401n5:17_85": "Tasmā tassa visayadesagamanañca mahantadesapharaṇañca na cintetabbanti vuttaṁ hoti.",
  "anya-e0401n5:18_0": "Rūpavibhāgānudīpanā niṭṭhitā.",
  "anya-e0401n5:19_0": "158.",
  "anya-e0401n5:19_1": "Rūpasamuṭṭhāne.",
  "anya-e0401n5:19_2": "Suttantesu cetanāsampayuttā abhijjhādayopi kammanti vuttā.",
  "anya-e0401n5:19_3": "Te pana paṭṭhāne kammapaccayaṁ patvā tappaccayakiccaṁ na sādhenti, cetanā eva sādhetīti āha “sā yevā”tiādiṁ.",
  "anya-e0401n5:19_4": "“Taṁ samuṭṭhānānañca rūpānaṁ”ti hetūhi ca hetusampayuttakadhammehi ca samuṭṭhānānañca rūpānanti atthavasena cetasikadhammānampi rūpasamuṭṭhāpakatā siddhā hoti.",
  "anya-e0401n5:19_5": "So hi udayati pasavatīti sambandho.",
  "anya-e0401n5:19_6": "“Kappasaṇṭhāpanavasenā”ti kappappatiṭṭhāpanavasena.",
  "anya-e0401n5:19_7": "Ajjhattikasaddo chasu cakkhādīsu ajjhattikāyatane sveva pavattati.",
  "anya-e0401n5:19_8": "Idha pana sakalaṁ ajjhattasantānaṁ adhippetanti āha “ajjhatta santāneti pana vattabbaṁ”ti.",
  "anya-e0401n5:19_9": "“Khaṇe khaṇe”ti vicchāvacanaṁ.",
  "anya-e0401n5:19_10": "“Vicchā”ti ca bahūsukhaṇesu byāpananti āha “tīsutīsukhaṇesū”ti.",
  "anya-e0401n5:20_0": "Yamakapāṭhesu.",
  "anya-e0401n5:20_1": "Yassa vā pana puggalassa.",
  "anya-e0401n5:20_2": "“Nirujjhatī”ti bhaṅgakkhaṇa samaṅgitamāha.",
  "anya-e0401n5:20_3": "“Uppajjatī”ti uppādakkhaṇa samaṅgitaṁ.",
  "anya-e0401n5:20_4": "“Itī”ti ayaṁ pucchā.",
  "anya-e0401n5:20_5": "“No”ti paṭikkhepo.",
  "anya-e0401n5:20_6": "Samudayasaccassa bhaṅgakkhaṇe dukkhasaccabhūtassa rūpassavā nāmassavā uppādo nāma natthīti vuttaṁ hoti.",
  "anya-e0401n5:20_7": "Yassa kusalā dhammā uppajjanti, yassa akusalā dhammā uppajjantīti dve pāṭhāgahetabbā.",
  "anya-e0401n5:20_8": "“No”ti kusalākusala dhammānaṁ uppādakkhaṇe abyākatabhūtānaṁ rūpānaṁ vā nāmānaṁ vā nirodho nāma natthīti vuttaṁ hoti.",
  "anya-e0401n5:20_9": "Tesupāṭhesu kesañcivādīnaṁ vacanokāsaṁ dassetuṁ “arūpabhavaṁ”tiādi vuttaṁ.",
  "anya-e0401n5:20_10": "“Ce”ti kocivādī cevadeyya.",
  "anya-e0401n5:20_11": "“Nā”ti na vattabbaṁ.",
  "anya-e0401n5:20_12": "“Uppajjatī”ti ca uddhaṭā siyunti sambandho.",
  "anya-e0401n5:20_13": "“Itarattha cā”ti tato itarasmiṁ yassa kusalā dhammātiādipāṭhe ca.",
  "anya-e0401n5:20_14": "“Tampi nā”ti tampi vacanaṁ na vattabbanti attho.",
  "anya-e0401n5:20_15": "“Purimakoṭṭhāse”ti asaññasattānaṁ tesaṁ tatthāti imasmiṁ purimapakkheti adhippāyo.",
  "anya-e0401n5:20_16": "“Pacchimakoṭṭhāse”ti sabbesaṁ cavantānaṁ pavatte cittassabhaṅgakkhaṇeti imasmiṁ pacchima pakkhe.",
  "anya-e0401n5:20_17": "Cavantānaṁ icceva vuttaṁ siyā, na pavatte cittassa bhaṅgakkhaṇeti, no ca na vuttaṁ, tasmā viññāyati pavatte cittassa bhaṅgakkhaṇe rūpajīvitindriyampi na uppajjatīti.",
  "anya-e0401n5:20_18": "Rūpajīvitindriye ca anuppajjamāne sati, sabbāni kammajarūpāni utujarūpāni āhārajarūpāni ca cittassa bhaṅgakkhaṇe nuppajjantīti viññātabbaṁ hotīti adhippāyo.",
  "anya-e0401n5:20_19": "“Pacchimakoṭṭhāse”ti sabbesaṁ cavantānaṁ pavatte cittassa bhaṅgakkhaṇeti imasmiṁ pacchimapakkhe.",
  "anya-e0401n5:20_20": "Tattha ca pavatte cittassa bhaṅgakkhaṇeti idaṁ adhippetaṁ.",
  "anya-e0401n5:20_21": "Evaṁ pāḷisādhakaṁ dassetvā idāni yuttisādhakaṁ dassento “yasmā cā”tiādimāha.",
  "anya-e0401n5:20_22": "“Tassā”ti ānandā cariyassa mūlaṭīkākārassa.",
  "anya-e0401n5:20_23": "Vibhāvaniyaṁ.",
  "anya-e0401n5:20_24": "Bhaṅge rūpassa nuppādo, cittajānaṁ vasena vā.",
  "anya-e0401n5:20_25": "Āruppaṁ vāpi sandhāya, bhāsito yamakassa hi.",
  "anya-e0401n5:20_26": "Na cittaṭṭhiti bhaṅge ca, na rūpassa asambhavo.",
  "anya-e0401n5:20_27": "Ti vuttaṁ.",
  "anya-e0401n5:20_28": "Tattha “na hi na cittaṭṭhitī”ti cittassaṭhiti nāma na hi natthi.",
  "anya-e0401n5:20_29": "“Bhaṅgecā”ti cittassabhaṅgakkhaṇe ca.",
  "anya-e0401n5:20_30": "Taṁ asambhāvento “yamakapāḷiyo panā”tiādimāha.",
  "anya-e0401n5:20_31": "“Nānatthā nānābyañjanā”ti etena pāḷisaṁsandanā nāma garukattabbāti dīpeti.",
  "anya-e0401n5:20_32": "“Gambhīro ca satthu adhippāyo”ti etena attānaṁ satthumataññuṁ katvā idaṁ sandhāya etaṁ sandhāyāti vattuṁ dukkaranti dīpeti.",
  "anya-e0401n5:20_33": "“Suddhaṁ arūpamevā”ti suddhaṁ arūpappaṭisandhiṁ eva.",
  "anya-e0401n5:20_34": "Cha cattālīsacittāni rūpaṁ janetuṁ na sakkonti.",
  "anya-e0401n5:20_35": "Evaṁ sati arūpavipākavajjitanti kasmā vuttanti āha “arūpavipākāpanā”tiādiṁ.",
  "anya-e0401n5:20_36": "Vibhāvanipāṭhe.",
  "anya-e0401n5:20_37": "“Hetuno”ti rūpavirāgabhāvanā kammasaṅkhātassa hetussa.",
  "anya-e0401n5:20_38": "“Tabbīdhuratāyā”ti rūpaviruddhatāya.",
  "anya-e0401n5:20_39": "Rūpārūpavirāgabhāvanābhūto maggo.",
  "anya-e0401n5:20_40": "Tena nibbattassa.",
  "anya-e0401n5:20_41": "Rūpokāso nāma kāmarūpabhavo.",
  "anya-e0401n5:20_42": "Vibhāvanipāṭhe.",
  "anya-e0401n5:20_43": "“Ekūna na vutibhavaṅgasse vā”ti pavattikāle rūpajanakassa ekūna na vutibhavaṅga cittassāti attho.",
  "anya-e0401n5:20_44": "Tattha pana arūpavipākaṁ pavattikālepi rūpajanakaṁ na hotīti āha “tatthā”tiādiṁ.",
  "anya-e0401n5:20_45": "Keci pana paṭisandhi cittassa uppādakkhaṇe rūpaṁ pacchājāta paccayaṁ na labhati.",
  "anya-e0401n5:20_46": "Ṭhitikkhaṇe rūpaṁ parato bhavaṅgacittato pacchājātapaccayaṁ labhatīti vadanti.",
  "anya-e0401n5:20_47": "Taṁ na gahetabbanti dassetuṁ “na hi attanā”tiādi vuttaṁ.",
  "anya-e0401n5:20_48": "Sayaṁ vijjamāno hutvā upakārako paccayo atthipaccayo.",
  "anya-e0401n5:20_49": "Pacchājāto ca tassa ekadeso.",
  "anya-e0401n5:20_50": "“Āyusaṅkhārānaṁ”ti usmādīnaṁ.",
  "anya-e0401n5:20_51": "“Taṁ”ti khīṇāsavānaṁ cuticittaṁ.",
  "anya-e0401n5:20_52": "“Yathāhā”ti so thero kiṁ āha.",
  "anya-e0401n5:20_53": "“Vuttaṁ”ti aṭṭhakathāyaṁ vuttaṁ.",
  "anya-e0401n5:20_54": "Iti pana vacanato aññesaṁpi cuticittaṁ rūpaṁ na samuṭṭhāpetīti viññāyatīti padhānavacanaṁ.",
  "anya-e0401n5:20_55": "Pana saddo aruci jotako.",
  "anya-e0401n5:20_56": "“Tathā vuttepī”ti joteti.",
  "anya-e0401n5:20_57": "Vacīsaṅkhāro nāma vitakkavicāro.",
  "anya-e0401n5:20_58": "Kāyasaṅkhāro nāma assāsapassāsavāto.",
  "anya-e0401n5:20_59": "So sabbesaṁpi kāmasattānaṁ cuti cittassa uppādakkhaṇe ca tato purimacittassa uppādakkhaṇe ca nanirujjhatīti vacanena cuticittato pubbabhāgeyeva assāsapassāsānaṁ abhāvaṁ ñāpeti.",
  "anya-e0401n5:20_60": "Nanu imissaṁ pāḷiyaṁ cutikāle assāsapassāsassa abhāvaṁ vadati.",
  "anya-e0401n5:20_61": "Aññesaṁ cittajarūpānaṁ abhāvaṁ na vadati.",
  "anya-e0401n5:20_62": "Tasmā imāya pāḷiyā sabbesampi cuticittaṁ assāsapassāsaṁ na janetīti viññāyati.",
  "anya-e0401n5:20_63": "Na aññāni cittajarūpānīti codanā.",
  "anya-e0401n5:20_64": "Taṁ pariharanto “na hī”tiādimāha.",
  "anya-e0401n5:20_65": "Na hi rūpasamuṭṭhāpakacittassa kāyasaṅkhāra samuṭṭhāpanaṁ atthīti sambandho.",
  "anya-e0401n5:20_66": "“Gabbhagamanādivinibaddhābhāve”ti mātukucchimhi gatassa assāsapassāso na uppajjati, tathā udake nimuggassa.",
  "anya-e0401n5:20_67": "Bāḷhaṁ visaññībhūtassa.",
  "anya-e0401n5:20_68": "Catutthajjhānaṁ samāpajjantassa.",
  "anya-e0401n5:20_69": "Nirodhasamāpattiṁ samāpajjantassa.",
  "anya-e0401n5:20_70": "Rūpārūpabhave ṭhitassāti.",
  "anya-e0401n5:20_71": "Tasmā etegabbhagamanādayo assāsapassāsaṁ vinibaddhanti nīvārentīti gabbhagamanādivinibaddhā.",
  "anya-e0401n5:20_72": "Tesaṁ abhāvoti viggaho.",
  "anya-e0401n5:20_73": "Vinā imehi kāraṇehi assāsapassāsassa ca aññacittajarūpānañca viseso natthīti vuttaṁ hoti.",
  "anya-e0401n5:20_74": "Aññaṁpi yuttiṁ dasseti “cuto cā”tiādinā.",
  "anya-e0401n5:20_75": "Cuto ca hoti, assa cittasamuṭṭhāna rūpañca pavattatīti na ca yuttanti yojanā.",
  "anya-e0401n5:20_76": "So ca suṭṭhu oḷāriko rūpadhammo.",
  "anya-e0401n5:20_77": "Iti tasmā na sakkā vattuṁti sambandho.",
  "anya-e0401n5:20_78": "“Imassa atthassā”ti vatvā taṁ atthaṁ vadati “oḷārikassā”tiādinā.",
  "anya-e0401n5:20_79": "“Katīpaya khaṇamattaṁ”ti pannarasakhaṇasoḷasakhaṇamattaṁ.",
  "anya-e0401n5:20_80": "“Cittajarūpappavattiyā”ti cittajarūpappavattanato.",
  "anya-e0401n5:20_81": "Dubbalā honti, tadā pañcārammaṇānipi pañcadvāresu āpātaṁ nāgacchanti.",
  "anya-e0401n5:20_82": "“Paccayaparittatāya vā”ti tadā pacchājātapaccayassa alābhato vuttaṁ.",
  "anya-e0401n5:20_83": "Dubbalā honti.",
  "anya-e0401n5:20_84": "Tadā dubbalattā eva pañcārammaṇāni pañcadvāresu āpātaṁ nāgacchanti.",
  "anya-e0401n5:20_85": "Pariyosānepi ekacittakkhaṇamatte.",
  "anya-e0401n5:20_86": "Vatthussa ādiantanissitāni paṭisandhikkhaṇe ādimhi nissitāni.",
  "anya-e0401n5:20_87": "Maraṇāsannakāle ante nissitāni.",
  "anya-e0401n5:20_88": "Samadubbalāni eva honti.",
  "anya-e0401n5:20_89": "Tasmā yathā sabbapaṭisandhicittampi rūpaṁ na janeti, tathā sabbacuticittampi rūpaṁ na janetīti sakkā viññātunti.",
  "anya-e0401n5:20_90": "“Pāḷivirodhaṁ”ti pubbe dassitāya saṅkhāra yamakapāḷiyā virodhaṁ.“Kāraṇaṁ vuttamevā”ti cittañhi uppādakkhaṇe eva paripuṇṇaṁ paccayaṁ labhitvā balavaṁ hotīti vuttameva.",
  "anya-e0401n5:20_91": "“Taṁ”ti appanājavanaṁ.",
  "anya-e0401n5:20_92": "Acalamānaṁ hutvā.",
  "anya-e0401n5:20_93": "“Abbokiṇṇe”ti vīthicitta vārena avokiṇṇe.",
  "anya-e0401n5:20_94": "Na tathā pavattamānesu aṅgāni osīdanti, yathā ṭhapitāneva hutvā pavattanti.",
  "anya-e0401n5:20_95": "“Na tatoparaṁ”ti tato atirekaṁ rūpavisesaṁ na janeti.",
  "anya-e0401n5:20_96": "“Kiñcī”ti kiñcicittaṁ.",
  "anya-e0401n5:20_97": "“Uttarakiccaṁ”ti uparūparikiccaṁ.",
  "anya-e0401n5:20_98": "“Aṭṭha puthujjanānaṁ”ti aṭṭha somanassa javanāni hasanaṁpi janenti.",
  "anya-e0401n5:20_99": "Cha javanāni pañcajavanānīti adhikāro.",
  "anya-e0401n5:20_100": "Tesaṁ buddhānaṁ.",
  "anya-e0401n5:20_101": "Sitakammassāti sambandho.",
  "anya-e0401n5:20_102": "Sitakammaṁ nāma mihitakammaṁ.",
  "anya-e0401n5:20_103": "“Kāraṇaṁ vuttamevā”ti ‘rūpassa pana upatthambhakabhūtā utuāhārā pacchājātapaccaya dhammā ca ṭhitikkhaṇe eva pharantī’ti evaṁ kāraṇaṁ vuttameva.",
  "anya-e0401n5:20_104": "“Utuno balavabhāvo”ti rūpuppādanatthāya balavabhāvo.",
  "anya-e0401n5:20_105": "Santatiṭhitiyā balavabhāvo pana pacchājātapaccayāyatto hoti.",
  "anya-e0401n5:20_106": "Rūpaṁ na samuṭṭhāpeyya.",
  "anya-e0401n5:20_107": "No na samuṭṭhāpetīti āha “vakkhati cā”tiādiṁ.",
  "anya-e0401n5:20_108": "Ajjhatta santānagato ca bahiddhāsantānagato ca duvidhāhāroti sambandho.",
  "anya-e0401n5:21_0": "Etthacātiādīsu.",
  "anya-e0401n5:21_1": "Utu pañcavidho.",
  "anya-e0401n5:21_2": "Ajjhattasantāne catujavasena catubbidho, bahiddhā santāne utujavasena eko.",
  "anya-e0401n5:21_3": "Tathā āhāropi pañcavidho.",
  "anya-e0401n5:21_4": "Tesu ṭhapetvā bahiddhāhāraṁ avasesānaṁ ajjhatta santāne rūpasamuṭṭhāpane vivādo natthi.",
  "anya-e0401n5:21_5": "Bahiddhāhārassa pana ajjhattasantāne rūpasamuṭṭhāpane vivādo atthīti taṁ dassetuṁ “ettha cā”tiādimāha.",
  "anya-e0401n5:21_6": "“Utuojānaṁ viyā”ti utuojānaṁ ajjhattasantāne rūpasamuṭṭhāpanaṁ viya.",
  "anya-e0401n5:21_7": "Aṭṭhakathāpāṭhe.",
  "anya-e0401n5:21_8": "“Dantavicuṇṇitaṁ panā”ti dantehi saṅkhāditvā vicuṇṇaṁ kataṁ pana.",
  "anya-e0401n5:21_9": "“Sitthaṁ”ti bhattacuṇṇasitthaṁ.",
  "anya-e0401n5:21_10": "Ṭīkāpāṭhe.",
  "anya-e0401n5:21_11": "“Sā”ti bahiddhā ojā.",
  "anya-e0401n5:21_12": "“Nasaṅkhādito”ti na suṭṭhukhādito.",
  "anya-e0401n5:21_13": "“Tattakenapī”ti mukheṭhapitamattenapi.",
  "anya-e0401n5:21_14": "“Abbhantarassā”ti ajjhattāhārassa.",
  "anya-e0401n5:21_15": "“Aṭṭhaaṭṭharūpāni samuṭṭhāpetī”ti upatthambhanavasena samuṭṭhāpeti, janana vasena pana ajjhattikāhāro eva samuṭṭhāpetīti adhippāyo.",
  "anya-e0401n5:21_16": "“Upādinnakā”ti ajjhatta sambhūtā vuccanti.",
  "anya-e0401n5:21_17": "Bahiddhā ojāpi rūpaṁ samuṭṭhāpeti yevāti sambandho.",
  "anya-e0401n5:21_18": "“Tenautunā”ti ajjhatta utunā.",
  "anya-e0401n5:21_19": "“Sediyamānā”ti usmāpiyamānā.",
  "anya-e0401n5:21_20": "“Tāya ca ojāyā”ti ajjhatta ojāya.",
  "anya-e0401n5:21_21": "“Medasinehupacaya vasenā”ti medakoṭṭhāsarasasineha koṭṭhāsānaṁ vaḍḍhanavasena.",
  "anya-e0401n5:21_22": "Itarāni pana tīṇirūpasamuṭṭhānāni.",
  "anya-e0401n5:21_23": "Pāḷipāṭhe.",
  "anya-e0401n5:21_24": "“Indriyānī”ti cakkhādīni indriya rūpāni.",
  "anya-e0401n5:21_25": "“Vihāro”ti samāpatti eva vuccati.",
  "anya-e0401n5:21_26": "Samāpatti cittena jātattā tāni indriyāni vippasanna nīti katvā kasmā vuttanti pucchati.",
  "anya-e0401n5:21_27": "“Upacaritattā”ti ṭhānūpacārena voharitattā.",
  "anya-e0401n5:21_28": "“Tesaṁ na vannaṁ”ti indriyarūpānaṁ.",
  "anya-e0401n5:21_29": "Nidhikaṇḍapāṭhe.",
  "anya-e0401n5:21_30": "Sundaro vaṇṇo yassāti suvaṇṇo.",
  "anya-e0401n5:21_31": "Suvaṇṇassa bhāvo suvaṇṇatā.",
  "anya-e0401n5:21_32": "Tathāsussaratā.",
  "anya-e0401n5:21_33": "“Saro”ti ca saddo vuccati.",
  "anya-e0401n5:21_34": "“Susaṇṭhānaṁ”ti aṅgapaccaṅgānaṁ suṭṭhusaṇṭhānaṁ.",
  "anya-e0401n5:21_35": "“Surūpatā”ti sundararūpakāyatā.",
  "anya-e0401n5:21_36": "“Yathā”ti yenaākārena saṇṭhite sati.",
  "anya-e0401n5:21_37": "Tathā tena ākārena saṇṭhitā hotīti yojanā.",
  "anya-e0401n5:22_0": "Lahutādittaye.",
  "anya-e0401n5:22_1": "Dandhattādikarānaṁ dhātukkhobhānaṁ paṭipakkhehi paccayehi samuṭṭhātīti viggaho.",
  "anya-e0401n5:22_2": "“Etassā”ti lahutādittayassa vuttā.",
  "anya-e0401n5:22_3": "Tasmā etaṁ lahutādittayaṁ kammasamuṭṭhānanti vattabbanti adhippāyo.",
  "anya-e0401n5:22_4": "“Yamakesupi addhāpaccuppanneneva gahito”ti yassa cakkhāyatanaṁ uppajjati, tassa sotāyatanaṁ uppajjatīti.",
  "anya-e0401n5:22_5": "Sacakkhukānaṁ asotakānaṁ upapajjantānaṁ tesaṁ cakkhāyatanaṁ uppajjatītiādīsu uppādavāre paṭisandhivasena, nirodhavāre cutivasena addhāpaccuppannaṁva vuttanti adhippāyo.",
  "anya-e0401n5:22_6": "Akammajānaṁ pavattikāle kālabhedo vuttoti.",
  "anya-e0401n5:22_7": "“Kammavipākajā ābādhāti vuttaṁ”ti vīthimuttasaṅgahe upacchedakakammadīpaniyaṁ ‘atthi vāta samuṭṭhitā ābādhā. La.",
  "anya-e0401n5:22_8": "Atthi kammavipākajā ābādhā’ti vuttaṁ.",
  "anya-e0401n5:22_9": "Tāni upapīḷakupaghātaka kammānipi vipattiyo labhamānāni eva khobhetvā nānābādhe uppādentīti sambandho.",
  "anya-e0401n5:22_10": "Sarīre ṭhanti tiṭṭhantīti sarīraṭṭhakā.",
  "anya-e0401n5:22_11": "“Tadanugatikāni eva hontī”ti kammajādīnipi khubbhitāni eva hontīti adhippāyo.",
  "anya-e0401n5:22_12": "Etena aṭṭhasu kāraṇesu yenakenacikāraṇena cakkhurogādike ābādhe jāte tasmiṁ aṅge pavattāni sabbāni rogasamuṭṭhānāni ābādhabhāvaṁ gacchantiyeva.",
  "anya-e0401n5:22_13": "Evaṁ santepi tappariyāpannāni kammajarūpāni tadanugatikabhāvena ābādhabhāvaṁ gacchanti, na ujukato kammavasenāti dīpeti.",
  "anya-e0401n5:22_14": "Kammasamuṭṭhāno ābādho nāma natthi.",
  "anya-e0401n5:22_15": "Tathāpi aṭṭhasu ābādhesupi atthi vātasamuṭṭhānā ābādhātiādīsu viya atthi kammasamuṭṭhānā ābādhāti avatvā atthi kammavipākajā ābādhāti vuttaṁ.",
  "anya-e0401n5:22_16": "Tattha upapīḷako paghātakakammānaṁvasena uppanno yokocidhātukkhobho suttantapariyāye na kammavipākoti vuccatiyeva.",
  "anya-e0401n5:22_17": "Tato jāto yokoci ābādho kammavipākajoti vuttoti.",
  "anya-e0401n5:22_18": "Sugambhīramidaṁṭhānaṁ.",
  "anya-e0401n5:22_19": "Suṭṭhuvicāretvā kathetabbaṁ.",
  "anya-e0401n5:22_20": "“Yato”ti yasmā kammasamuṭṭhānā bādhapaccayā. La.",
  "anya-e0401n5:22_21": "Labbhamāno siyā.",
  "anya-e0401n5:22_22": "Kevalaṁ so kammasamuṭṭhāno ābādho nāma natthīti yojanā.",
  "anya-e0401n5:22_23": "“Avihiṁsā kammanibbattā”ti mettākaruṇākammanibbattā.",
  "anya-e0401n5:22_24": "Suvidūratāyaceva nirābādhā hontīti sambandho.",
  "anya-e0401n5:22_25": "“Saṇṭhitiyā”ti dukkhobhanīye visesanapadaṁ.",
  "anya-e0401n5:22_26": "Hetupadaṁ vā daṭṭhabbaṁ.",
  "anya-e0401n5:22_27": "Khobhetuṁ dukkarā dukkhobhanīyā.",
  "anya-e0401n5:22_28": "“Kāmaṁ”ti kiñcāpīti atthe nipātapadaṁ.",
  "anya-e0401n5:22_29": "Sesamettha suviññeyyaṁ.",
  "anya-e0401n5:23_0": "“Vuccate”tiādīsu.",
  "anya-e0401n5:23_1": "Rūpapaccayadhammānaṁ paccayakiccaṁ tividhaṁ.",
  "anya-e0401n5:23_2": "Jananañca upatthambhanañca anupālanañca.",
  "anya-e0401n5:23_3": "Tattha jananakiccaṁ janetabbānaṁ jātikkhaṇe eva labbhati.",
  "anya-e0401n5:23_4": "Sesadvayaṁ pana ṭhitikkhaṇepi labbhati.",
  "anya-e0401n5:23_5": "Bhaṅgakkhaṇe pana sabbaṁ paccayakiccaṁ natthi.",
  "anya-e0401n5:23_6": "Tattha jananakiccavasena vicārento “rūpajanakānaṁ”tiādimāha.",
  "anya-e0401n5:23_7": "“Apicā”tiādīsu.",
  "anya-e0401n5:23_8": "“Tāsaṁ”ti upacayasantatīnaṁ, jaratā aniccatānañca.",
  "anya-e0401n5:23_9": "“Tesū”ti kutoci samuṭṭhānesu.",
  "anya-e0401n5:23_10": "Idha pana abhidhammattha saṅgahepana.",
  "anya-e0401n5:23_11": "“Evaṁ santepī”ti paccayavisesena adissamānavisesatthepi.",
  "anya-e0401n5:23_12": "“Sāratara”nti atisārabhūtaṁ.",
  "anya-e0401n5:23_13": "“Seyyo”ti seṭṭho.",
  "anya-e0401n5:24_0": "Rūpasamuṭṭhānānudīpanā niṭṭhitā.",
  "anya-e0401n5:25_0": "169.",
  "anya-e0401n5:25_1": "Kalāpayojanāyaṁ.",
  "anya-e0401n5:25_2": "“Saṅkhāne”ti gaṇane.",
  "anya-e0401n5:25_3": "“Tenā”ti saṅkhānaṭṭhena ekasaddena dassetīti sambandho.",
  "anya-e0401n5:25_4": "“Piṇḍī”ti ekagghano.",
  "anya-e0401n5:25_5": "Mūlaṭīkāpāṭhe.",
  "anya-e0401n5:25_6": "“Uppādādippavattito”ti uppādādivasena pavattanato.",
  "anya-e0401n5:25_7": "“Itī”ti tasmā.",
  "anya-e0401n5:25_8": "Upādārūpāni tveva vuccanti.",
  "anya-e0401n5:25_9": "“Evaṁ vikārapariccheda rūpāni ca yojetabbānī”ti pañcavikārarūpāni kalāpasseva copanādisabhāvā honti, na ekamekassa rūpassa.",
  "anya-e0401n5:25_10": "Tasmā tāni ekekasmiṁ kalāpe ekekāni eva honti.",
  "anya-e0401n5:25_11": "Paricchedarūpaṁ pana kalāpapariyāpannaṁ rūpaṁ na hoti.",
  "anya-e0401n5:25_12": "Tasmā dvinnaṁ dvinnaṁ kalāpānaṁ antarā taṁpi ekekameva hotīti daṭṭhabbaṁ.",
  "anya-e0401n5:25_13": "“Catunnaṁ mahābhūtānaṁ nissayatā sambhavato”ti ettha catunnaṁ mahābhūtānaṁpi lakkhaṇamattena nānattaṁ hoti, pavattivasena pana ekagghanattā saṅkhānaṭṭhenapi eko nissayoti vattabbameva.",
  "anya-e0401n5:25_14": "Evañhisati ekasaddassa attha calanaṁ natthīti.",
  "anya-e0401n5:25_15": "“Tena saddenā”ti cittajasaddena.",
  "anya-e0401n5:25_16": "Attānaṁ mocento “adhippāyenā”ti āha.",
  "anya-e0401n5:25_17": "Therassa adhippāyenāti vuttaṁ hoti.",
  "anya-e0401n5:25_18": "Attano adhippāyaṁ dassento “ettha panā”tiādimāha.",
  "anya-e0401n5:25_19": "Tattha “saddenā”ti cittajasaddena.",
  "anya-e0401n5:25_20": "“Tāyavācāyā”ti vacīmayasaddenāti attho.",
  "anya-e0401n5:25_21": "“Viññattī”ti viññāpanaṁ iccevattho.",
  "anya-e0401n5:25_22": "Viññāpetīti viññāpito.",
  "anya-e0401n5:25_23": "Tassa bhāvo viññāvitattaṁ.",
  "anya-e0401n5:25_24": "Vitakkavipphārasaddo nāma kassaci mahantaṁ atthaṁ cintentassa sokavasena vā tuṭṭhivasena vā balavavitakko pavattati.",
  "anya-e0401n5:25_25": "So sokaṁ vā tuṭṭhiṁ vā sandhāre tuṁ asakkonto dutīyena saddhiṁ mantento viya attano mukheyeva abyattaṁ saddaṁ katvā samudīrati.",
  "anya-e0401n5:25_26": "Pakatijano taṁ saddamattaṁ suṇāti vā na vāsuṇāti.",
  "anya-e0401n5:25_27": "Suṇantopi akkharaṁ vā atthaṁ vā adhippāyaṁ vā na jānāti.",
  "anya-e0401n5:25_28": "Dibbasotena vā vijjāsotena vāsuṇanto akkharaṁpi atthaṁpi adhippāyaṁpi jānāti.",
  "anya-e0401n5:25_29": "Jānitvā evaṁpi te mano, itthaṁpi te manotiādisati.",
  "anya-e0401n5:25_30": "Ayaṁ vitakkavipphārasaddo nāma.",
  "anya-e0401n5:25_31": "So viññattirahito sotaviññeyyoti mahāaṭṭhakathāyaṁ vutto.",
  "anya-e0401n5:25_32": "Saṅgahakāropana vacīmayasaddonāma viññattirahitoti vā asotaviññeyyoti vā natthīti paṭikkhipati.",
  "anya-e0401n5:25_33": "“Āgate”ti aṭṭhakathāsu āgate.",
  "anya-e0401n5:25_34": "“Paccetabbā”ti saddhātabbā.",
  "anya-e0401n5:25_35": "“Ṭīkāsupanassā”ti assasaccasaṅkhepassa dvīsuṭīkāsu.",
  "anya-e0401n5:25_36": "Akkharañca padañca byañjanañca attho cāti dvando.",
  "anya-e0401n5:25_37": "Appaññāyamānā akkharapadabyañjanatthā yassāti viggaho.",
  "anya-e0401n5:25_38": "“Andhadamiḷādīnaṁ”ti andhajātikadamiḷajātikādīnaṁ milakkhūnaṁ.",
  "anya-e0401n5:25_39": "“Ukkāsitasaddo ca khipitasaddo ca vamitasaddo ca chaḍḍitasaddo cāti dvando.",
  "anya-e0401n5:25_40": "Ādisaddena tādisā uggāra hikkāra hasita roditādayo saṅgaṇhāti.",
  "anya-e0401n5:25_41": "Sesametthasuviññeyyaṁ.",
  "anya-e0401n5:26_0": "Kalāpayojanānudīpanā niṭṭhitā.",
  "anya-e0401n5:27_0": "161.",
  "anya-e0401n5:27_1": "Rūpappavattikkame.",
  "anya-e0401n5:27_2": "Napuggalavasena visesanaṁ hoti.",
  "anya-e0401n5:27_3": "Bhūmivasena visesanaṁ hoti.",
  "anya-e0401n5:27_4": "Tañca kho pavattikālavasenāti adhippāyo.",
  "anya-e0401n5:28_0": "Etthacātiādīsu.",
  "anya-e0401n5:28_1": "Purimesu dvīsu yonīsu pāḷinayena veditabbāti sambandho.",
  "anya-e0401n5:28_2": "Nikkhantā, iti tasmā aṇḍajāti ca jalābujāti ca vuccanti.",
  "anya-e0401n5:28_3": "Kathaṁ ayaṁ nayo pāḷinayo nāma hotīti.",
  "anya-e0401n5:28_4": "Pāḷiyaṁ aṇḍakosaṁ vatthikosaṁ abhinibbhijja abhinibbhijja jāyantīti vacanena aṇḍato jalābuto jātā vijātā nikkhantāti attho viññāyati.",
  "anya-e0401n5:28_5": "Aṭṭhakathāyaṁ pana aṇḍejātā jalābumhijātāti vuttaṁ.",
  "anya-e0401n5:28_6": "Gabbhapaliveṭhanāsayo nāma yena paliveṭhito gabbho tiṭṭhati.",
  "anya-e0401n5:28_7": "Vibhāvanipāṭhe “ukkaṁsagati paricchedavasenā”ti ukkaṭṭhappavattiniyamanavasena.",
  "anya-e0401n5:28_8": "Ukkaṭṭhanayavasenāti vuttaṁ hoti.",
  "anya-e0401n5:28_9": "Abhirūpassa kaññā dātabbāti ettha kaññā dātabbāti sāmaññato vuttepi abhirūpassa purisassāti vuttattā kaññāpi abhirūpakaññā eva viññāyati.",
  "anya-e0401n5:28_10": "Ayaṁ ukkaṭṭhanayo nāma.",
  "anya-e0401n5:28_11": "“Tattha tāni sabbānī”tiādīsu.",
  "anya-e0401n5:28_12": "Tānisabbānipi cakkhu sota ghāna bhāva dvayāni na omakena kammena labbhati.",
  "anya-e0401n5:28_13": "Ukkaṭṭhena kammena eva labbhatīti adhippāyo.",
  "anya-e0401n5:28_14": "Vibhaṅgapāṭhe.",
  "anya-e0401n5:28_15": "Saddāyatanaṁ nāma paṭisandhikāle na labbhatīti vuttaṁ “ekādasāyatanānī”ti.",
  "anya-e0401n5:28_16": "Cakkhuvekallassa dasa, sotavekallassa aparānidasa, cakkhu sotavekallassanava, gabbhaseyyassavasena sattāyatanāni.",
  "anya-e0401n5:28_17": "Pāḷiyaṁ opapāti kagabbhaseyyakānaṁ eva vuttattā “pāḷiyaṁ avuttaṁpipanā”ti vuttaṁ.",
  "anya-e0401n5:28_18": "Avuttampi cakkhādivekallaṁ.",
  "anya-e0401n5:28_19": "“Aññamaññaṁ avinābhāvavuttitā vuttā”ti kathaṁ vuttā yassa ghānāyatanaṁ uppajjati, tassa jivhāyatanaṁ uppajjatīti, āmantā.",
  "anya-e0401n5:28_20": "Yassa vā pana jivhāyatanaṁ uppajjati, tassa ghānāyatanaṁ uppajjatīti, āmantātiādinā vuttā peyyālamukhena.",
  "anya-e0401n5:28_21": "Ācariyānandatthere na pana icchitanti sambandho.",
  "anya-e0401n5:28_22": "“Jivhāvekallatāviyā”ti jivhāvekallatānāma natthi viya.",
  "anya-e0401n5:28_23": "“Ghānavekallatāpi atthīti yuttaṁ”ti ettha pāḷiyaṁ aghānakānaṁ itthīnaṁ purisānaṁti idaṁ mātugabbhe ghānāyatane anuppanneyeva puretarañca vantānaṁ itthipurisānaṁ vasena vuttaṁ.",
  "anya-e0401n5:28_24": "Na ghānavekallānaṁ atthitāyātipi vadanti.",
  "anya-e0401n5:28_25": "Gabbhe sentīti gabbhasayā.",
  "anya-e0401n5:28_26": "Gabbhasayā eva gabbhaseyyā.",
  "anya-e0401n5:29_0": "Pavattikāletiādīsu.",
  "anya-e0401n5:29_1": "Mūlaṭīkāpāṭhe.",
  "anya-e0401n5:29_2": "“Orato”ti paṭisandhiṁ upādāya vuttaṁ.",
  "anya-e0401n5:29_3": "Ekādasamasattāhe anāgateti vuttaṁ hoti.",
  "anya-e0401n5:29_4": "Rūpāyatanaṁ nuppajjissati.",
  "anya-e0401n5:29_5": "No ca cakkhāyatanaṁ nuppajjissatīti idaṁ addhāpaccuppannavasena vuttaṁ.",
  "anya-e0401n5:29_6": "Tasmā paṭisandhito paṭṭhāya uppannaṁ rūpāyatanaṁ yāvajīvaṁpi uppannantveva vuccati.",
  "anya-e0401n5:29_7": "Na uppajjissamānanti.",
  "anya-e0401n5:29_8": "Cakkhāyatanaṁ pana ekādasamasattāhā orato ṭhitassa na uppannaṁ.",
  "anya-e0401n5:29_9": "Tadā anuppannattā ekādasame sattāhe sampatte uppajjissatīti vattabbaṁ hoti.",
  "anya-e0401n5:29_10": "Pacchima bhavikattā pana tadubhayampi bhavantare nuppajjissatiyevāti.",
  "anya-e0401n5:29_11": "Ghānāyatanaṁ nibbattetīti ghānāyatanānibbattataṁ, kammaṁ.",
  "anya-e0401n5:29_12": "Tena kammena gahitappaṭisandhikānaṁ.",
  "anya-e0401n5:29_13": "Idañca yadi tannibbattakena kammena paṭisandhiṁ gaṇheyyuṁ.",
  "anya-e0401n5:29_14": "Ghānāyatane anuppanne antarā na kālaṅkareyyunti katvā vuttaṁ.",
  "anya-e0401n5:29_15": "Tannibbattakena kammena paṭisandhiṁ gaṇhantāpi tato balavante upacchedakakamme āgate sati.",
  "anya-e0401n5:29_16": "Ghānāyatanuppattikālaṁ apatvā antarā nakālaṅkarontīti natthi.",
  "anya-e0401n5:29_17": "“Cakkhughānesu vuttesū”ti ṭīkāyaṁ vuttesu.",
  "anya-e0401n5:29_18": "“Atthato siddhā evā”ti ekādasamasattāhe uppannāti siddhā eva.",
  "anya-e0401n5:29_19": "“Īdisesuṭhānesū”ti sabhāvaṁ vicāre tuṁ dukkaresu ṭhānesu.",
  "anya-e0401n5:29_20": "Aṭṭhakathāyeva pamāṇaṁ kātuṁ yuttāti adhippāyo.",
  "anya-e0401n5:29_21": "Aṭṭhakathāpāṭhe.",
  "anya-e0401n5:29_22": "“Purimaṁ bhavacakkaṁ”ti avijjāmūlakaṁ vedanāvasānaṁ bhavacakkaṁ.",
  "anya-e0401n5:29_23": "“Anupubbappavattidīpanato”ti yathā pacchime taṇhāmūlake bhavacakke upapattibhavappavattiṁ vadantena bhavapaccayājātīti evaṁ ekato katvā vuttā, na tathā purime bhavacakke.",
  "anya-e0401n5:29_24": "Tattha pana saṅkhārapaccayā viññāṇaṁ, viññāṇa paccayā nāma rūpantiādinā anupubbappavattidīpanato.",
  "anya-e0401n5:29_25": "“So paṭikkhittoyevā”ti āyatanānaṁ kamato vinicchayaṭṭhāne desanākkamova yuttoti vatvā so uppattikkamo paṭikkhitto.",
  "anya-e0401n5:30_0": "Saṁyuttake yakkhasaṁyuttapāḷiyaṁ. Gāthāsu.",
  "anya-e0401n5:30_1": "“Kalalā”ti kalalato.",
  "anya-e0401n5:30_2": "“Abbudā”ti abbudato.",
  "anya-e0401n5:30_3": "“Pesiyā”ti pesito.",
  "anya-e0401n5:30_4": "“Ghanā”ti ghanato.",
  "anya-e0401n5:30_5": "“Jātiuṇṇaṁsūhī”ti suddhajātikassa elakassa lomaṁsūhi.",
  "anya-e0401n5:30_6": "“Paripakkasamūhakaṁ”ti kalalato paraṁ thokaṁ paripakkañca samūhākārañca hutvā.",
  "anya-e0401n5:30_7": "“Vivattamānaṁ tabbhāvaṁ”ti kalalabhāvaṁ vijahitvā vattamānaṁ.",
  "anya-e0401n5:30_8": "“Vilīnati pusadisā”ti aggimhi vilīnatipurasasadisā.",
  "anya-e0401n5:30_9": "“Muccatī”ti kapāle nalaggati.",
  "anya-e0401n5:30_10": "Etānijāyantīti evaṁ aṭṭhakathāyañca vuttaṁ.",
  "anya-e0401n5:30_11": "“Dvā cattālīsame sattāhe”ti navamāse atikkamma vīsatimedivase.",
  "anya-e0401n5:30_12": "Yadi evaṁ, pañcamesattāhe pañcappasākhā jāyanti, ekādasamesattāhe cattāri āyatanāni jāyanti, majjhepana pañcasattāhā atthi.",
  "anya-e0401n5:30_13": "Tattha kathanti āha “ettha cā”tiādiṁ.",
  "anya-e0401n5:30_14": "“Chasattāhā”ti ekādasamena saddhiṁ chasattāhā.",
  "anya-e0401n5:30_15": "Ekādasamepi hi pacchimadivase jātattā chadivasāni avasiṭṭhāni honti.",
  "anya-e0401n5:30_16": "“Pariṇatakālā”ti paripakkakālā.",
  "anya-e0401n5:30_17": "Paripākagatā eva hi kammajamahābhūtā suppasannā honti.",
  "anya-e0401n5:30_18": "Tesañca pasādaguṇā pasādarūpā hontīti.",
  "anya-e0401n5:30_19": "“Tassā”ti kalalassa.",
  "anya-e0401n5:30_20": "Vaṇṇajātaṁ vā saṇṭhānaṁ vāti sambandho.",
  "anya-e0401n5:30_21": "“Ākāsakoṭṭhāsiko”ti manussehi ākāsakoṭṭhāse ṭhapito.",
  "anya-e0401n5:30_22": "Hutvāti pāṭhaseso.",
  "anya-e0401n5:30_23": "Kathaṁ paramāṇuto parittakaṁ siyāti āha “sohī”tiādiṁ.",
  "anya-e0401n5:30_24": "“So”ti paramāṇu.",
  "anya-e0401n5:30_25": "Paṭisandhikkhaṇe kalalarūpaṁ kalāpattayaparimāṇaṁ.",
  "anya-e0401n5:30_26": "Paramāṇu pana ekūnapaññāsakalāpaparimāṇo.",
  "anya-e0401n5:30_27": "Tasmā taṁ tato parittakanti vuttaṁ hoti.",
  "anya-e0401n5:30_28": "Paṭisandhikkhaṇato paraṁ pana taṁpi khaṇekhaṇe upacitameva hoti.",
  "anya-e0401n5:30_29": "“Dhātūnaṁ”ti catudhātuvavatthāne āgatānaṁ catunnaṁ mahābhūtānaṁ.",
  "anya-e0401n5:30_30": "Kalalassavā upacitappamāṇaṁ gahetvā vuttantipi yujjati.",
  "anya-e0401n5:30_31": "“Vatthusmiṁ”ti abbudādivatthumhi.",
  "anya-e0401n5:30_32": "“Jalābumūlānusārenā”ti jalābujātakāle tassa mūlānu sārenāti adhippāyo. Gāthāyaṁ.",
  "anya-e0401n5:30_33": "“Mātutiro kucchigato”ti vattabbe gāthābandhavasena “mātukucchigato tiro”ti vuttaṁ.",
  "anya-e0401n5:30_34": "Tenāha “mātuyā tirokucchi gato”ti.",
  "anya-e0401n5:30_35": "“Chiddo”ti sukhumehi chiddehi samannāgato.",
  "anya-e0401n5:30_36": "Laddhaṁvā pānabhojanaṁ.",
  "anya-e0401n5:30_37": "“Tato paṭṭhāyā”ti sattarasamabhavaṅgacittato paṭṭhāya.",
  "anya-e0401n5:30_38": "“Rūpasamuṭṭhāne vuttamevā”ti rūpasamuṭṭhāne mūlaṭīkāvāda vicāraṇāyaṁ ‘yaṁ pitattha na ca yutta’ntiādinā vuttameva.",
  "anya-e0401n5:30_39": "“Ajjhohaṭāhārābhāvato”ti bahiddhāhārābhāvatoti adhippāyo.",
  "anya-e0401n5:30_40": "“Tatthā”ti rūpabrahmaloke.",
  "anya-e0401n5:30_41": "Abhāvaṁ vaṇṇeti.",
  "anya-e0401n5:30_42": "Kasmāpana vaṇṇeti, nanu vaṇṇentassa aṭṭhakathā virodho siyāti.",
  "anya-e0401n5:30_43": "Virodho vā hotu, avirodho vā.",
  "anya-e0401n5:30_44": "Pāḷiyeva pamāṇanti dassento “rūpadhātuyā”tiādinā vibhaṅge pāḷiṁ āhari.",
  "anya-e0401n5:30_45": "Tattha “rūpadhātuyā”ti rūpalokadhātuyā.",
  "anya-e0401n5:30_46": "Rūpa brahmaloketi vuttaṁ hoti.",
  "anya-e0401n5:30_47": "“Upapattikkhaṇe”ti paṭisandhikkhaṇe.",
  "anya-e0401n5:30_48": "Ācariyassa adhippāyaṁ vibhāvento “etthacā”tiādimāha.",
  "anya-e0401n5:30_49": "“Phoṭṭhabbe paṭikkhittepī”ti pañcāyatanānīti vā pañcadhātuyoti vā paricchedakaraṇameva paṭikkhi panaṁ daṭṭhabbaṁ.",
  "anya-e0401n5:30_50": "“Kiccantara sabbhāvā”ti phoṭṭhabbakiccato kiccantarassa vijjamānattā.",
  "anya-e0401n5:30_51": "Kimpana kiccantaranti.",
  "anya-e0401n5:30_52": "Rūpakāyassa pavattiyā hetupaccayakiccaṁ.",
  "anya-e0401n5:30_53": "Mahābhūtā hetū mahābhūtā paccayā rūpakkhandhassa paññāpanāyāti hi bhagavatā vuttaṁ.",
  "anya-e0401n5:30_54": "Tattha hetukiccaṁ nāma rūpajananakiccaṁ.",
  "anya-e0401n5:30_55": "Paccaya kiccaṁ nāma rūpūpatthambhana kiccaṁ.",
  "anya-e0401n5:30_56": "Kiccantaramevanatthīti ghānādīnaṁ visaya gocarabhāvakiccaṁ tesaṁ kiccaṁ nāma, tato aññaṁ kiccaṁ nāma natthi.",
  "anya-e0401n5:30_57": "“Yenā”ti kiccantarena.",
  "anya-e0401n5:30_58": "“Te”ti gandhādayo.",
  "anya-e0401n5:30_59": "Idāni aṭṭhaka tānugataṁ vādaṁ dassento “yathāpanā”tiādimāha.",
  "anya-e0401n5:30_60": "“Yena kiccavisesenā”ti visayagocarabhāvakiccavisesena.",
  "anya-e0401n5:30_61": "Rūpajananarūpūpatthambhana kiccavisesena ca.",
  "anya-e0401n5:30_62": "“Sabbatthā”ti sabbasmiṁ pāḷippadese.",
  "anya-e0401n5:30_63": "“Tesaṁ”ti gandhādīnaṁ.",
  "anya-e0401n5:30_64": "“Tatthā”ti rūpaloke.",
  "anya-e0401n5:30_65": "“Nissanda dhammamattabhāvenā”ti ettha yathā aggimhi jāte tassa nissandā nāma icchantassapi anicchantassapi jāyantiyeva.",
  "anya-e0401n5:30_66": "Vaṇṇopi jāyati, obhāsopi, gandhopi, rasopi, dhūmopi, pupphullānipi kadāci jāyantiyeva.",
  "anya-e0401n5:30_67": "Tehi vaṇṇādīhi karaṇīye kiccavisese satipi asatipi.",
  "anya-e0401n5:30_68": "Tathā mahābhūtesu jātesu tesaṁ nissandā nāma icchantassapi anicchantassapi kiccavisese satipi asatipi jāyantiyeva.",
  "anya-e0401n5:30_69": "Evaṁ nissandadhammamattabhāvena.",
  "anya-e0401n5:30_70": "Anuppaveso yutto siyā ajjhatta santāneti adhippāyo.",
  "anya-e0401n5:30_71": "Bahiddhā santāne pana vatthā bharaṇa vimānādīsu tesaṁ bhāvo icchi tabbo siyā.",
  "anya-e0401n5:30_72": "Ajjhattepi vā kāyaṁ oḷārikaṁ katvā māpitakāleti.",
  "anya-e0401n5:30_73": "Ettha ca “dhammāyatana dhammadhātūsu anuppaveso”ti ettha aṭṭhasāliniyaṁ tāva.",
  "anya-e0401n5:30_74": "Ye pana anāpātāgatā rūpādayopi dhammārammaṇamicceva vadantīti vuttaṁ.",
  "anya-e0401n5:30_75": "Taṁ tattha paṭikkhittaṁ.",
  "anya-e0401n5:30_76": "Anāpātāgamanaṁ nāma visayagocara kiccarahitatā vuccati.",
  "anya-e0401n5:30_77": "Tañca manussānampi devānampi brahmānampi pasādarūpesu anāpātā gamanameva adhippetaṁ.",
  "anya-e0401n5:30_78": "Taṁ pana atthinatthīti vicāretvā kathetabbaṁ.",
  "anya-e0401n5:30_79": "Api ca nissandadhammā nāma oḷārikānaṁ mahābhūtānaṁ vividhākārāpi bhaveyyuṁ.",
  "anya-e0401n5:30_80": "Brahmānaṁ pana ajjhatta rūpaṁ appanā pattakammavisesena pavattaṁ atisukhumaṁ hoti.",
  "anya-e0401n5:30_81": "Tasmā kāmasatta santāne viya tattha paripuṇṇaṁ nissandarūpaṁ nāma vicāretabbameva.",
  "anya-e0401n5:30_82": "Dhammā rammaṇañca mukhyadhammārammaṇaṁ anuloma dhammāyatananti pāḷiyaṁ vuttaṁ natthi yevāti.",
  "anya-e0401n5:30_83": "“Jīvita chakkañcā”ti vattabbaṁ rūpaloke.",
  "anya-e0401n5:30_84": "“Tatthā”ti asaññasatte.",
  "anya-e0401n5:30_85": "Kāmaloke jīvitanavakaṁ kasmā visuṁ na vuttanti.",
  "anya-e0401n5:30_86": "Paṭisandhikkhaṇe kasmā na vuttaṁ.",
  "anya-e0401n5:30_87": "Pavattikālepi visuṁ na vuttameva.",
  "anya-e0401n5:30_88": "“Āhārūpatthambhakassā”ti āhārasaṅkhātassa rūpūpatthambhakassa.",
  "anya-e0401n5:30_89": "“Sakalasarīra byāpino anupālakajīvitassā”ti kāyadasakabhāvadasakesu pariyāpannassa jīvitassa.",
  "anya-e0401n5:30_90": "“Eta devā”ti jīvitanavakameva.",
  "anya-e0401n5:30_91": "“Tatthā”ti rūpaloke.",
  "anya-e0401n5:30_92": "Udayabhūtassā”ti vaḍḍhibhūtassa.",
  "anya-e0401n5:30_93": "“Dvīsu aggīsū”ti pācakaggismiñca kāyaggismiñca.",
  "anya-e0401n5:30_94": "Ātaṅko vuccati rogo.",
  "anya-e0401n5:30_95": "Bahuko ātaṅko yassāti viggaho.",
  "anya-e0401n5:30_96": "“Visamavepākiniyā”ti visamaṁ pācentiyā.",
  "anya-e0401n5:30_97": "“Gahaṇiyā”ti udaragginā.",
  "anya-e0401n5:30_98": "“Padhānakkhamāyā”ti padhāna saṅkhātaṁ bhāvanārabbhakiccaṁ khamantiyā.",
  "anya-e0401n5:30_99": "“Etaṁ”ti jīvitanavakaṁ.",
  "anya-e0401n5:30_100": "“Therena cā”ti anuruddhattherena ca.",
  "anya-e0401n5:30_101": "“Etaṁ”ti jīvita navakaṁ.",
  "anya-e0401n5:30_102": "“Nirodhakkamo”ti maraṇāsannakāle nirodhakkamo.",
  "anya-e0401n5:30_103": "“Etthā”ti rūpaloke.",
  "anya-e0401n5:30_104": "Kaḷevaraṁ vuccati matasarīraṁ.",
  "anya-e0401n5:30_105": "Tassa nikkhepo kaḷevaranikkhepo.",
  "anya-e0401n5:30_106": "Aññesañca opapātikānaṁ kaḷevaranikkhepo nāma natthi.",
  "anya-e0401n5:30_107": "Kasmā pana tesaṁ kaḷevaranikkhepo nāma natthīti āha “tesañhī”tiādiṁ.",
  "anya-e0401n5:30_108": "Vibhāvanipāṭhe.",
  "anya-e0401n5:30_109": "Sabbesaṁpi rūpabrahmānaṁ.",
  "anya-e0401n5:30_110": "Āhārasamuṭṭhānānaṁ rūpānaṁ abhāvato tisamuṭṭhānānīti vuttaṁ.",
  "anya-e0401n5:30_111": "Asaññasatte cittasamuṭṭhānānampi abhāvato dvisamuṭṭhānānīti vuttaṁ.",
  "anya-e0401n5:30_112": "“Tānī”ti maraṇāsanna cittasamuṭṭhānāni.",
  "anya-e0401n5:30_113": "Taṁ parimāṇaṁ assāti tāvattakaṁ.",
  "anya-e0401n5:30_114": "“Lahukagarukatādivikāro”ti sakalarūpakāyassa lahukagarukādivikāro.",
  "anya-e0401n5:30_115": "Api ca tattha dandhattādikara dhātukkhobhapaccayānaṁ sabbaso abhāvato niccakālampi sakalasarīrassa lahutādiguṇo vattatiyeva.",
  "anya-e0401n5:30_116": "Kiṁ tattha paṭipakkha dhammappavatti cintāya.",
  "anya-e0401n5:30_117": "Tathā asaññasattepi ruppanavikāra cintāyāti.",
  "anya-e0401n5:31_0": "Rūpappavattikkamānudīpanā niṭṭhitā.",
  "anya-e0401n5:32_0": "161.",
  "anya-e0401n5:32_1": "Nibbānasaṅgahe.",
  "anya-e0401n5:32_2": "Dvīsu nibbānapadesu pathamapadaṁ aviññātatthaṁ sāmañña padaṁ.",
  "anya-e0401n5:32_3": "Dutīyaṁ viññā tatthaṁ visesapadaṁ.",
  "anya-e0401n5:32_4": "Kilese sametīti samaṇo.",
  "anya-e0401n5:32_5": "Ariyapuggalo.",
  "anya-e0401n5:32_6": "Samaṇassa bhāvo sāmaññaṁ.",
  "anya-e0401n5:32_7": "Ariyamaggo.",
  "anya-e0401n5:32_8": "Sāmaññassa phalāni sāmaññaphalāni.",
  "anya-e0401n5:32_9": "Lokato uttarati atikkamatīti lokuttaraṁ.",
  "anya-e0401n5:32_10": "Loke na paññāvīyatīti paññattīti imamatthaṁ sandhāya “nahī”tiādimāha.",
  "anya-e0401n5:32_11": "Cattārimaggaññāṇāni catumaggaññāṇanti evaṁ samāsavasena ekavacanantaṁ padaṁ vākyaṁ patvā bahuvacanantaṁ hotītiāha “catūhi ariyamaggaññāṇehī”ti.",
  "anya-e0401n5:32_12": "“Tādisamhā”ti ariyamaggasadisamhā.",
  "anya-e0401n5:32_13": "“Vimukhānaṁ”ti parammukhānaṁ.",
  "anya-e0401n5:32_14": "“Jaccandhānaṁ viyā”ti jaccandhānaṁ candamaṇḍalassa avisayabhāvo viya.",
  "anya-e0401n5:32_15": "“Tassā”ti nibbānassa.",
  "anya-e0401n5:32_16": "Tattha “jaccandhānaṁ”ti avisayapade sāmipadaṁ.",
  "anya-e0401n5:32_17": "“Tassā”ti bhāvapadaṁ.",
  "anya-e0401n5:32_18": "“Yaṁ kiñcī”ti kiñciyaṁ atthajātaṁ.",
  "anya-e0401n5:32_19": "Assanibbānassa siddhatanti sambandho.",
  "anya-e0401n5:32_20": "Apākaṭassa dhammassa.",
  "anya-e0401n5:32_21": "Vāyāmopi nāma na atthi.",
  "anya-e0401n5:32_22": "Kuto tassa sacchikaraṇaṁ bhavissatīti adhippāyo.",
  "anya-e0401n5:32_23": "“Yenā”ti vāyāmena.",
  "anya-e0401n5:32_24": "“Nibbānena vinā”ti nibbānārammaṇaṁ alabhitvāti vuttaṁ hoti.",
  "anya-e0401n5:32_25": "“Akiccasiddhiṁ”ti kilesappahāna kiccassa asiddhiṁ.",
  "anya-e0401n5:32_26": "“Tato”ti tasmā.",
  "anya-e0401n5:32_27": "“Vadhāyā”ti vadhituṁ.",
  "anya-e0401n5:32_28": "“Parisakkantā”ti vāyamantā. Gāthāyaṁ.",
  "anya-e0401n5:32_29": "“Antojaṭā”ti ajjhattasantāne taṇhājaṭā, taṇhāvinaddhā.",
  "anya-e0401n5:32_30": "“Bahijaṭā”ti bahiddhāsantāne taṇhājaṭā, taṇhāvinaddhā.",
  "anya-e0401n5:32_31": "“Tassā”ti taṇhāya.",
  "anya-e0401n5:32_32": "“Vatthuto”ti visuṁvisuṁ jātasarūpato.",
  "anya-e0401n5:32_33": "Parinibbāyiṁsu, parinibbāyanti, parinibbāyissantīti parinibbutā.",
  "anya-e0401n5:32_34": "Takārapaccayassa kālattayepi pavattanato.",
  "anya-e0401n5:32_35": "Yathā diṭṭhā, sutā, mutā, viññātā,ti.",
  "anya-e0401n5:32_36": "Visiṭṭhaṁ katvā jānitabbanti viññāṇaṁ.",
  "anya-e0401n5:32_37": "Na nidassitabbanti anidassanaṁ.",
  "anya-e0401n5:32_38": "Natthi anto etassāti anantaṁ.",
  "anya-e0401n5:32_39": "Sabbato pavattā guṇappabhā etassāti sabbatopabhaṁ.",
  "anya-e0401n5:32_40": "“Bhagavatā vuttaṁ”ti dīghanikāye kevaṭṭasutte vuttaṁ.",
  "anya-e0401n5:32_41": "“Savantiyo”ti mahānadiyo vā kunnadiyo vā.",
  "anya-e0401n5:32_42": "“Appentī”ti pavisanti.",
  "anya-e0401n5:32_43": "“Dhārāti” meghavuṭṭhidhārā.",
  "anya-e0401n5:32_44": "Buddhesu anuppajjantesu ekasattopi parinibbātuṁ na sakkotīti idaṁ buddhuppādakappe eva pacceka sambuddhāpi uppajjantīti katvā vuttaṁ.",
  "anya-e0401n5:32_45": "Apadāna pāḷiyaṁ pana buddhasuññakappepi paccekasambuddhānaṁ uppatti āgatā eva.",
  "anya-e0401n5:32_46": "“Ekasattopī”ti vā sāvakasatto gahetabbo.",
  "anya-e0401n5:32_47": "Evañhi sati apadānapāḷiyā avirodho hoti.",
  "anya-e0401n5:32_48": "“Ārādhentī”ti sādhenti paṭilabhanti.",
  "anya-e0401n5:32_49": "Sabbato pavattā guṇappabhā etassāti atthaṁ sandhāya “sabbatopabhā sampannaṁ”ti vuttaṁ.",
  "anya-e0401n5:32_50": "“Joti vanta tarovā”ti obhāsavantataro vā.",
  "anya-e0401n5:32_51": "Sabbattha pabhavati saṁvijjatīti sabbatopabhanti imamatthaṁ sandhāya sabbato vā pabhutameva hotīti vuttaṁ.",
  "anya-e0401n5:32_52": "Tenāha “na katthaci natthī”ti.",
  "anya-e0401n5:32_53": "“Evaṁsante pī”ti evaṁ vuttanayena ekavidhe santepi.",
  "anya-e0401n5:32_54": "“Upacarituṁ”ti upacāravasena voharituṁ.",
  "anya-e0401n5:32_55": "“Yathāhā”ti tasmiṁ yevasutte puna kiṁ āha.",
  "anya-e0401n5:32_56": "Bhavaṁ netīti bhavanetti.",
  "anya-e0401n5:32_57": "Bhavataṇhā eva.",
  "anya-e0401n5:32_58": "“Samparāyikā”ti cutianantare pattabbā.",
  "anya-e0401n5:32_59": "Dvinnaṁ khīṇāsavānaṁ anupādisesatā vuttāti sambandho.",
  "anya-e0401n5:32_60": "Ettha “anupādisesatā”ti anupādisesanibbānaṁ vuccati.",
  "anya-e0401n5:32_61": "Sekkhesu arahattamaggaṭṭhassa sekkhassa kilesupādisesa vasena anupādisesatā vuttā.",
  "anya-e0401n5:32_62": "“Kilesupādiseso”ti ca kilesa saṅkhāto upādiseso.",
  "anya-e0401n5:32_63": "Tathā khandhupādisesopi.",
  "anya-e0401n5:32_64": "Antarāparinibbāyītiādīsu parinibbānaṁ nāma kilesaparinibbānaṁ vuttaṁ.",
  "anya-e0401n5:32_65": "Ubhato bhāga vimuttādīnaṁ padattho navamaparicchede āgamissati.",
  "anya-e0401n5:32_66": "“Kilesakkhayena saheva khiyyantī”ti paccuppannabhave arahattamaggakkhaṇe kilesakkhayena saddhiṁ eva khiyyanti.",
  "anya-e0401n5:32_67": "Anuppāda dhammataṁ gacchanti.",
  "anya-e0401n5:32_68": "Tathā anāgāmi puggalassa kāmapaṭisandhikkhandhāpi anāgāmimaggakkhaṇe, sotāpannassa sattabhaveṭhapetvā avasesa kāmapaṭisandhikkhandhā sotāpatti maggakkhaṇe taṁ taṁ kilesakkhaye na saheva khiyyantīti.",
  "anya-e0401n5:32_69": "Paccuppannakkhandhā pana kilesakkhayena sahakhiyyanti.",
  "anya-e0401n5:32_70": "Khandhupādisesā nāma hutvā yāvamaraṇakālā khīṇāsavānampi pavattanti.",
  "anya-e0401n5:32_71": "Kasmā pavattantīti āha “yāvacutiyā pavattamānaṁ”tiādiṁ.",
  "anya-e0401n5:32_72": "Paccuppannakkhandhasantānaṁ pana dhammatāsiddhanti sambandho.",
  "anya-e0401n5:32_73": "“Phalanissandabhūtaṁ”ti vipākaphalabhūtañca nissandaphalabhūtañca hutvā.",
  "anya-e0401n5:32_74": "“Tenasahevā”ti kilesakkhayena saheva.",
  "anya-e0401n5:32_75": "“Yasmāpanā”tiādīsu.",
  "anya-e0401n5:32_76": "Parisamantato bundhanti nīvārenti, santisukhassa antarāyaṁ karontīti palibodhā.",
  "anya-e0401n5:32_77": "Kilesābhisaṅkharaṇa kiccāni, kammābhisaṅkharaṇakiccāni, khandhābhisaṅkharaṇa kiccāni ca.",
  "anya-e0401n5:32_78": "Palibodhehi saha vattantīti sapalibodhā.",
  "anya-e0401n5:32_79": "Saṅkhāra nimittehi saha vattantīti sanimittā.",
  "anya-e0401n5:32_80": "Taṇhāpaṇidhīhi saha vattantīti sapaṇihitā.“Tato”ti pāpakammato, apāyadukkhato ca.",
  "anya-e0401n5:32_81": "“Kocī”ti kocidhammo.",
  "anya-e0401n5:32_82": "“Nirodhetuṁ sakkotī”ti sakkāyadiṭṭhiyā niruddhāya te nirujjhanti.",
  "anya-e0401n5:32_83": "Aniruddhāya nanirujjhanti.",
  "anya-e0401n5:32_84": "Tasmā sakkāyadiṭṭhi nirodho nibyāpāradhammopi samāno te palibodhe nirodheti nāma.",
  "anya-e0401n5:32_85": "“Nirodhetuṁ sakkotī”ti ca abyāpāre byāpāraparikappanāti daṭṭhabbaṁ.",
  "anya-e0401n5:32_86": "Sakkāyadiṭṭhinirodhoyeva te palibodhe nirodhetuṁ sakkotīti ettha dvinnampi nirodho ekoyeva.",
  "anya-e0401n5:32_87": "Evaṁ santepi avijjā nirodhā saṅkhāra nirodhotiādīsu viya abhede bhedaparikappanā hotīti.",
  "anya-e0401n5:32_88": "Uppādo ca pavatto ca uppādappavattā.",
  "anya-e0401n5:32_89": "Te mūlaṁ yassāti viggaho.",
  "anya-e0401n5:32_90": "Yena oḷārikākārena.",
  "anya-e0401n5:32_91": "Mārentīti mārā.",
  "anya-e0401n5:32_92": "Vadhakapaccatthikāti vuttaṁ hoti.",
  "anya-e0401n5:32_93": "Kilesamārādayo.",
  "anya-e0401n5:32_94": "Mārā dahanti tiṭṭhanti etesūti māradheyyā.",
  "anya-e0401n5:32_95": "Māreti cāveti cāti maccu.",
  "anya-e0401n5:32_96": "Maraṇameva.",
  "anya-e0401n5:32_97": "Maccudahati tiṭṭhati etesūti maccudheyyā.",
  "anya-e0401n5:32_98": "“Natthi tasmiṁ nimittaṁ”ti vutte paññattidhammesupi uppādappavattamūlaṁ nimittaṁ nāma natthi.",
  "anya-e0401n5:32_99": "Evaṁsati, tehi nibbānassa aviseso āpajjatīti codanā.",
  "anya-e0401n5:32_100": "Taṁ pariharanto “tañhī”tiādimāha.",
  "anya-e0401n5:32_101": "Viddhaṁsetvāti ca sādhentanti ca atthavisesa pākaṭatthāya abyāpāre byāpāra parikappanā eva.",
  "anya-e0401n5:32_102": "Paṇītādibhede.",
  "anya-e0401n5:32_103": "Idaṁ buddhānaṁ nibbānaṁ paṇītaṁ.",
  "anya-e0401n5:32_104": "Idaṁ paccekabuddhānaṁ nibbānaṁ majjhimaṁ.",
  "anya-e0401n5:32_105": "Idaṁ buddhasāvakānaṁ nibbānaṁ hīnanti bhinnaṁ na hotīti yojetabbaṁ.",
  "anya-e0401n5:32_106": "Nānappakārena cittaṁ nidheti etenāti paṇihitaṁ.",
  "anya-e0401n5:32_107": "“Nidhetī”ti ārammaṇesu ninnaṁ poṇaṁ pabbhāraṁ katvā ṭhapetīti attho.",
  "anya-e0401n5:32_108": "Tathā paṇidhānapaṇidhīsu.",
  "anya-e0401n5:32_109": "Atthato ekaṁ āsātaṇhāya nāmaṁ.",
  "anya-e0401n5:32_110": "“Labbhamānāpī”ti bhavasampatti bhogasampattiyo labbhamānāpi.",
  "anya-e0401n5:32_111": "“Pipāsavinaya dhammattā”ti pātuṁ paribhuñjituṁ icchā pipāsā.",
  "anya-e0401n5:32_112": "Pipāsaṁ vineti vigametīti pipāsavinayo.",
  "anya-e0401n5:32_113": "“Vedayitasukhaṁ”ti vedanāsukhaṁ.",
  "anya-e0401n5:32_114": "“Katamaṁ taṁ āvuso”ti pāḷipāṭhe “taṁ”ti tasmā.",
  "anya-e0401n5:32_115": "“Yadettha vedayitaṁ natthī”ti yasmā ettha vedayitaṁ natthi.",
  "anya-e0401n5:32_116": "Tasmā nibbāne sukhaṁ nāma katamanti yojanā.",
  "anya-e0401n5:32_117": "“Etthā”ti etasmiṁ nibbāne.",
  "anya-e0401n5:32_118": "“Etadevetthā”tiādimhi.",
  "anya-e0401n5:32_119": "“Eta devā”ti esoeva.",
  "anya-e0401n5:32_120": "Yasmā ettha vedayitaṁ natthi.",
  "anya-e0401n5:32_121": "Tasmā eso vedayitassa natthibhāvo eva etthanibbāne sukhanti yojanā.",
  "anya-e0401n5:33_0": "“Ettha cā”tiādīsu.",
  "anya-e0401n5:33_1": "Yadetaṁ khiyyanaṁ nirujjhanaṁ atthīti sambandho.",
  "anya-e0401n5:33_2": "Keci pana taṁkhiyyana nirujjhana kriyāmattaṁ nibbānaṁ na hoti.",
  "anya-e0401n5:33_3": "Abhāva paññattimattaṁ hotīti vadanti.",
  "anya-e0401n5:33_4": "Taṁ paṭisedhento “na hitaṁ”tiādimāha.",
  "anya-e0401n5:33_5": "“Paññattirūpaṁ”ti paññattisabhāvo.",
  "anya-e0401n5:33_6": "Pāḷipāṭhe.",
  "anya-e0401n5:33_7": "“Padahatī”ti vīriyaṁ daḷhaṁ karoti.",
  "anya-e0401n5:33_8": "Pahito attā anenāti pahitatto.",
  "anya-e0401n5:33_9": "“Pahito”ti padahito.",
  "anya-e0401n5:33_10": "Anivattabhāve ṭhapito.",
  "anya-e0401n5:33_11": "Pesitotipi vaṇṇenti.",
  "anya-e0401n5:33_12": "“Kāyenā”ti nāmakāyena.",
  "anya-e0401n5:33_13": "Taṇhāvase vattantīti taṇhāvasikā.",
  "anya-e0401n5:33_14": "“Tesaṁ pī”ti tesaṁ vādepi.",
  "anya-e0401n5:33_15": "Tasmiṁ khaya nirodhamatte anantaguṇā nāma natthīti imaṁ vādaṁ visodhetuṁ “nibbānassa cā”tiādi vuttaṁ.",
  "anya-e0401n5:33_16": "“Paṭipakkhavasena sijjhantī”ti etena vaṭṭadhammesu mahantaṁ ādīnavaṁ passantā eva tesaṁ nirodhe mahantaṁ guṇānisaṁsaṁ passantīti dīpeti.",
  "anya-e0401n5:33_17": "Ye pana yathāvuttaṁ khayanirodhaṁ paramatthanibbānanti na jānanti, tesaṁ vattabbameva natthi.",
  "anya-e0401n5:33_18": "Evaṁ guṇapadānaṁ gambhīrattā taṁkhayanirodhamattaṁ anantaguṇānaṁ vatthu na hotīti maññanti.",
  "anya-e0401n5:33_19": "Idāni nibbānaṁ paramaṁ sukhanti vuttaṁ.",
  "anya-e0401n5:33_20": "Kathaṁ taṁ khayanirodhamattaṁ paramasukhaṁ nāma bhaveyyāti imaṁ vādaṁ visodhetuṁ “santisukhañcanāmā”tiādi vuttaṁ.",
  "anya-e0401n5:33_21": "Atthibhikkhaveti sutte.",
  "anya-e0401n5:33_22": "“Nocetaṁ abhavissā”ti etaṁ ajātaṁ noce santaṁ vijjamānaṁ na bhaveyya.",
  "anya-e0401n5:33_23": "“Nayimassā”ti na imassa.",
  "anya-e0401n5:33_24": "Paccakkhabhūtaṁ khandhapañcakaṁ dassento “imassā”ti vadati.",
  "anya-e0401n5:33_25": "Nissakkatthe ca sāmivacanaṁ.",
  "anya-e0401n5:33_26": "Imasmā jātā bhūtā katā saṅkhatā sattānaṁ nissaraṇaṁ nāma na paññāyeyyāti yojanā.",
  "anya-e0401n5:33_27": "Paratthapi esanayo.",
  "anya-e0401n5:33_28": "Esanayo sabbesūtiādīsu.",
  "anya-e0401n5:33_29": "Duccarita dhammā nāma paccaye sati, jāyanti.",
  "anya-e0401n5:33_30": "Asati, na jāyantīti evaṁ jātaṁ viya ajātampi tesaṁ atthi.",
  "anya-e0401n5:33_31": "Yadi ca ajātaṁ nāma natthi.",
  "anya-e0401n5:33_32": "Jātameva atthi.",
  "anya-e0401n5:33_33": "Evaṁsati, attani duccaritānaṁ ajātatthāya sammāpaṭipajjantānaṁpi sabbe duccarita dhammā attani jātāyeva siyuṁ, no ajātā.",
  "anya-e0401n5:33_34": "Kasmā, ajātassa nāma natthitāyātiādinā yojetabbaṁ.",
  "anya-e0401n5:34_0": "“Ettāvatā”ti, atthi bhikkhave ajātaṁtiādinā pāḷivacanena.",
  "anya-e0401n5:34_1": "Sabbesaṅkhārā samanti vūpasamanti etthāti sabbasaṅkhāra samatho.",
  "anya-e0401n5:34_2": "Sabbe upadhayo ettha nissajjanti ariyājanāti sabbupadhinissaggo.",
  "anya-e0401n5:34_3": "“Upalabbhamāno”ti santilakkhaṇena ñāṇena upalabbhamāno.",
  "anya-e0401n5:34_4": "“Esiṁsū”ti katvā esanakiccassa sikhāpattaṁ atthaṁ dassetuṁ “adhigacchiṁsū”ti vuttaṁ.",
  "anya-e0401n5:35_0": "Nibbānasaṅgahānudīpanā niṭṭhitā.",
  "anya-e0401n5:36_0": "Rūpasaṅgahadīpaniyāanudīpanā niṭṭhitā."
}