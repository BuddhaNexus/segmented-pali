{
  "anya-e0301n5:0_0": "Pakiṇṇaka saṅgaha paramatthadīpanī",
  "anya-e0301n5:1_0": "129.",
  "anya-e0301n5:1_1": "Evaṁ visuṁ visuṁ cittacetasikānaṁ niddesaṁ dassetvā idāni puna ubhinnaṁ niddesaṁ dassento sampayuttāyathāyogantiādimāha.",
  "anya-e0301n5:1_2": "Yathāyogaṁ sampayuttā sabhāvato tepaññāsa cittacetasikā ye dhammā mayā visuṁ visuṁ niddiṭṭhā.",
  "anya-e0301n5:1_3": "Idāni yathā rahaṁ tesaṁ ubhinnaṁ saṅgahonāma niyyateti yojanā.",
  "anya-e0301n5:1_4": "Tattha attano attano bhāvo sabhāvo.",
  "anya-e0301n5:1_5": "Dhammānaṁ āvenikalakkhaṇanti vuttaṁ hoti.",
  "anya-e0301n5:1_6": "Cittaṁ tāva bhūmijātisampayogādibhedena ekūna navutividhaṁpi attano ārammaṇa vijānanasaṅkhātena āvenikalakkhaṇena ekameva hoti.",
  "anya-e0301n5:1_7": "Phassopi bhūmijātisampayo gādibhedena ekūnanavutividhopi phusanalakkhaṇena ekova hoti tathā vedanāsaññādayoti evaṁ sabhāvato tepaññāsa eva hontīti.",
  "anya-e0301n5:1_8": "Vedanāhetuto kiccadvārālambaṇavatthuto pavatto saṅgahoti sambandho.",
  "anya-e0301n5:1_9": "Tattha vedanāhetutoti vedanābheda hetubhedato.",
  "anya-e0301n5:1_10": "Evaṁ kiccadvārālambaṇa vatthutoti etthapi.",
  "anya-e0301n5:1_11": "Cittuppādavasenevāti cittavaseneva niyyateti sambandho.",
  "anya-e0301n5:1_12": "Evasaddena cetasike nivatteti.",
  "anya-e0301n5:1_13": "Ettāvatā channaṁ pakiṇṇakasaṅgahānaṁ vacanattho idheva tāva therena dassito hoti vedanābhedena cittacetasikānaṁ saṅgaho vedanāsaṅgaho, hetubhedena cittacetasikānaṁ saṅgaho hetusaṅgahotiādinā.",
  "anya-e0301n5:2_0": "[83] Vibhāvaniyaṁ pana",
  "anya-e0301n5:3_0": "Cittuppādasaddena cetasikadhammepi gahetvā aññaṁ nivatte tabbaṁ apassanto “na katthaci taṁvirahenā”ti vadati.",
  "anya-e0301n5:3_1": "Taṁ nayujjatiyeva.",
  "anya-e0301n5:4_0": "Na hi idha ettakā cetasikā sukhasahagatā, ettakā dukkha sahagatātiādinā ekopi saṅgaho cetasikehi nīto nāma atthi.",
  "anya-e0301n5:4_1": "Sukhasahagataṁ kusalavipākaṁ kāyaviññāṇamekamevātiādinā pana cittenaeva nīhoti.",
  "anya-e0301n5:4_2": "Citte pana siddhe ceta sikāpi siddhāevāti katvā cittuppādavasenevāti idaṁ vuttanti daṭṭhabbaṁ.",
  "anya-e0301n5:5_0": "130.Tatthāti tesu chasu saṅgahesu.",
  "anya-e0301n5:5_1": "Vedanābhedena taṁsampayuttānaṁ cittacetasikānaṁ saṅgaho vedanāsaṅgaho.",
  "anya-e0301n5:6_0": "[84] Vibhāvaniyaṁ pana",
  "anya-e0301n5:7_0": "“Sukhādivedanānaṁ taṁsahagatacittuppādānañca vibhāgavasena saṅgaho vedanāsaṅgaho”ti vuttaṁ.",
  "anya-e0301n5:7_1": "Tattha casaddena vedanāsaṅgahoca vedanāsahagata cittuppāda saṅgahocāti imasmiṁ atthe vedanāsaṅgahoti ekasesaniddeso hotīti dasseti.",
  "anya-e0301n5:7_2": "Taṁ na sundaraṁ.",
  "anya-e0301n5:8_0": "Idha hi vedanābhedo imassa saṅgahassa nissayadhammapariggahatthaṁeva vutto.",
  "anya-e0301n5:8_1": "Na vedanānaṁca visuṁ saṅgahadassanatthanti.",
  "anya-e0301n5:8_2": "Tatthatividhā vedanāti kasmā vuttaṁ.",
  "anya-e0301n5:8_3": "Nanu saṁyuttake dvepi tissopi pañcapi chapi aṭṭhārasapi chattiṁsapi aṭṭhasataṁpi vedanā vuttāti. Saccaṁ.",
  "anya-e0301n5:8_4": "Anubhavanalakkhaṇena pana vedanā tividhāeva hoti.",
  "anya-e0301n5:8_5": "Ye hi keci yaṁkiñci ārammaṇaṁ anubhavanti.",
  "anya-e0301n5:8_6": "Te taṁ sātatovā anubhavanti asātatovā majjhattatovā.",
  "anya-e0301n5:8_7": "Tato añño pakāro natthīti.",
  "anya-e0301n5:8_8": "Aññe pana pabhedā tena tena pariyāyena vuttā.",
  "anya-e0301n5:8_9": "Tattha hi dve kāyikacetasikavasena vuttā.",
  "anya-e0301n5:8_10": "Yathāha-katamāca bhikkhave dve vedanā kāyikāca cetasikācāti.",
  "anya-e0301n5:8_11": "Sukhadukkha vasenavā upekkhaṁ sukhe saṅgahetvā.",
  "anya-e0301n5:8_12": "Yathāha-dve vedanā vuttā bhagavatā sukhāvedanā dukkhāvedanā.",
  "anya-e0301n5:8_13": "Yāyaṁ bhante adukkha masukhā vedanā.",
  "anya-e0301n5:8_14": "Santasmiṁ esāpaṇīte sukhe vuttā bhagavatāti.",
  "anya-e0301n5:9_0": "Vibhāvaniyaṁ pana",
  "anya-e0301n5:10_0": "Anavajjapakkhikaṁ upekkhaṁ sukhe sāvajjapakkhikañca dukkhe saṅgahetvā dve vuttāti vuttaṁ.",
  "anya-e0301n5:10_1": "Taṁ pāḷiyaṁ anāgataṁpi yujjatiyeva.",
  "anya-e0301n5:11_0": "Indriyabhedavasena pañca.",
  "anya-e0301n5:11_1": "Phassabhedavasena cha.",
  "anya-e0301n5:11_2": "Upavicārabheda vasena aṭṭhārasa.",
  "anya-e0301n5:11_3": "Cha gehassitāni cha nekkhammassitānīti evaṁ paccekaṁ dvādasannaṁ somanassa domanassaupekkhānaṁ vasena chattiṁsa.",
  "anya-e0301n5:11_4": "Tāyeva kālattayavasena aṭṭhasataṁ vedanā vuttāti.",
  "anya-e0301n5:11_5": "Yañca katthaci sutte yaṁkiñci vedayitaṁ sabbaṁ taṁ dukkhasminti vuttaṁ.",
  "anya-e0301n5:11_6": "Taṁ saṅkhāradukkhatāvasena vuttanti.",
  "anya-e0301n5:11_7": "Heṭṭhā pana cittaniddese cittāni indriyabhedavasena niddiṭṭhānīti katvā idhapi indriyabhedavaseneva cittāni saṅgahetuṁ puna sukhaṁ.La.",
  "anya-e0301n5:11_8": "Pañcadhā hotīti vuttaṁ.",
  "anya-e0301n5:11_9": "Ettha ca yesu dhammesu ādhi paccavasena sukhadukkhāni indriyāni nāma honti.",
  "anya-e0301n5:11_10": "Tesaṁ kāyika mānasikavasena duvidhattā tānipi sukhindriyaṁ somanassindriyaṁ dukkhindriyaṁ domanassindriyanti dvidhā vuttāni.",
  "anya-e0301n5:11_11": "Upekkhāya pana ādhipaccaṭṭhānabhūtā dhammā mānasikāeva hontītisā upekkhindriyanti ekadhāva vuttāti.",
  "anya-e0301n5:11_12": "Apica, tepi pariyāyena duvidhā honti.",
  "anya-e0301n5:11_13": "Cakkhādipasādakāya nissitānaṁpi sabbhāvato.",
  "anya-e0301n5:11_14": "Vedanāpana ekarasattā ekadhāva vuttāti.",
  "anya-e0301n5:12_0": "Vibhāvaniyaṁ pana",
  "anya-e0301n5:13_0": "“Kāyika mānasika sātabhedato sukhadukkhāni dvidhā vuttānī”ti vuttaṁ.",
  "anya-e0301n5:14_0": "Tattha sabhāvato iṭṭhāniṭṭhaphoṭṭhabbā nubhavanalakkhaṇāni sukha dukkhāni.",
  "anya-e0301n5:14_1": "Sabhāvatovā parikappanatovā iṭṭhāniṭṭhamajjhattānubhavana lakkhaṇāni itarānīti.",
  "anya-e0301n5:14_2": "Sesānīti yathāvutta sukhadukkhato manassa domanassayuttehi sesāni bāttiṁsa kāmāvacaracittāni tevīsati pañcamajjhānikacittānicāti sabbāni pañcapaññāsacittāni.",
  "anya-e0301n5:14_3": "Ekatthāti ekasmiṁ citte.",
  "anya-e0301n5:14_4": "Itarā hi upekkhāvedanā.",
  "anya-e0301n5:15_0": "131. Hetūnaṁ bhedena taṁsampayuttānaṁ cittacetasikāna saṅgaho hetusaṅgaho.",
  "anya-e0301n5:16_0": "[85] Vibhāvaniyaṁ pana",
  "anya-e0301n5:17_0": "“Lobhādihetūnaṁ vibhāgavasena taṁsampayuttadhammavasenaca saṅgaho hetusaṅgaho”ti vuttaṁ.",
  "anya-e0301n5:17_1": "Taṁ na sundaraṁ.",
  "anya-e0301n5:18_0": "Kāraṇaṁ vuttameva.",
  "anya-e0301n5:18_1": "Hetūnāma chabbidhā bhavantīti sambandho.",
  "anya-e0301n5:18_2": "Tattha hetukiccaṁnāma ārammaṇe sampayuttadhammānaṁ suppatiṭṭhitabhāva sādhanaṁ.",
  "anya-e0301n5:18_3": "Yathā hi rukkhassa mūlāni sayaṁ anto pathaviyaṁ vaddhitvā pathaviraseca āporaseca gahetvā rukkhaṁ yāva aggā abhiharanti.",
  "anya-e0301n5:18_4": "Vātevā mahoghevā āgate rukkhaṁ suṭṭhu ākaḍḍhitvā tiṭṭhanti, evaṁ rukkho vuddho viruḷho vipulo ciraṭṭhitikoca hoti.",
  "anya-e0301n5:18_5": "Evamevaṁ imepi dhammā sayaṁ ārammaṇesu thirapattā hutvā sampayuttadhamme tattha vuddhe viruḷhe vipule ciraṭṭhitikeca sādhentīti.",
  "anya-e0301n5:18_6": "Ahetukacittānipana jalatale amūlakasevā lāni viya ārammaṇe suṭṭhu patiṭṭhitāni na hontīti daṭṭhabbaṁ.",
  "anya-e0301n5:18_7": "Apare pana dhammānaṁ kusalādibhāvasādhanaṁ hetukiccanti vadanti.",
  "anya-e0301n5:18_8": "Evaṁsante yesaṁ sahajātahetu natthi.",
  "anya-e0301n5:18_9": "Tesaṁ akusalabhāvo abyākatabhāvoca nasampajjeyya.",
  "anya-e0301n5:18_10": "Yānica laddhahetupaccayāni rūpāni.",
  "anya-e0301n5:18_11": "Tesañca kusalādibhāvo āpajjeyyāti vatvā taṁvādaṁ paṭipakkhipanti.",
  "anya-e0301n5:18_12": "Yathā pana loke andhakāronāma kenaci paccaya visesena sādhetabbo na hoti.",
  "anya-e0301n5:18_13": "Yattha āloko natthi.",
  "anya-e0301n5:18_14": "Tattha so attano dhammatāya siddho hoti.",
  "anya-e0301n5:18_15": "Evamevaṁ dhammesu muyhanakriyābhūto mohandhakāropi attano dhammatāya eva akusalo bhavituṁ arahati.",
  "anya-e0301n5:18_16": "Tathā hi icchānāma atthi.",
  "anya-e0301n5:18_17": "Sāmuyhanakriyāya yuttā lagganabhāvaṁ patvā lobho akusalo nāma hoti.",
  "anya-e0301n5:18_18": "Saddhāya yuttā pana dhammacchandabhāvaṁ patvā kusalacchandonāma hoti.",
  "anya-e0301n5:18_19": "Tathā akkhantināma atthi.",
  "anya-e0301n5:18_20": "Sāpi muyhana kriyāya yuttā paṭighabhāvaṁ patvā doso akusalonāma hoti.",
  "anya-e0301n5:18_21": "Saddhāya yuttā pana uppannaṁ kāmavitakkaṁ nādhivāsetītiādinā nayena pāpadhamma pāpārammaṇa virodhabhāvaṁ patvā alobho kusalonāma hoti.",
  "anya-e0301n5:18_22": "Muyhanakriyā pana asukena yuttā akusalonāma.",
  "anya-e0301n5:18_23": "Asukena yuttā kusalonāmāti natthi.",
  "anya-e0301n5:18_24": "Ambilatthāya aññena saṁyogakiccarahito jātiambilaraso viya ekantaakusalajātikāeva hotīti.",
  "anya-e0301n5:18_25": "Yoca dhammo kusalo akusaloca na hoti.",
  "anya-e0301n5:18_26": "So abyākatoti ettakameva dhammānaṁ abyākatabhāvasiddhiyā kāraṇaṁ.",
  "anya-e0301n5:18_27": "Tasmā ahetukacittānaṁ rūpanibbānānañca abyākatabhāvopi attano dhamma tāyaeva siddho.",
  "anya-e0301n5:18_28": "Tattha moho sesamūlānaṁpi mūlaṁ hoti.",
  "anya-e0301n5:18_29": "Rajjanadussanānipi hi muyhananisandānieva honti.",
  "anya-e0301n5:18_30": "Alobhādīnañca kusalabhāvo avijjānusayena saheva siddhoti.",
  "anya-e0301n5:18_31": "Tāni pana lobhādīni lobhasahagatādīnaṁ visesamūlāni honti.",
  "anya-e0301n5:18_32": "Rajjanādi nisandāni hi diṭṭhimānādīni.",
  "anya-e0301n5:18_33": "Arajjanādinisandāni ca saddhādīnīti.",
  "anya-e0301n5:18_34": "Yasmā pana hetuyonāma sampayuttesu padhānadhammā honti.",
  "anya-e0301n5:18_35": "Tasmā sahetukavipākakriyānaṁ abyākatabhāvo pana hetu mukhenapi vattuṁ yutto.",
  "anya-e0301n5:19_0": "[86] Ettāvatā yaṁ vuttaṁ vibhāvaniyaṁ",
  "anya-e0301n5:20_0": "“Apare pana kusalādīnaṁ kusalādibhāvasādhanaṁ hetu bhāvo”ti vadanti.",
  "anya-e0301n5:20_1": "Evaṁ sati hetūnaṁ attano kusalā dibhāvasādhano añño hetu maggitabbo siyā.",
  "anya-e0301n5:20_2": "Atha sesasampayuttahetupaṭibaddho tesaṁ kusalādibhāvo, evampi momūha cittasampayuttassa hetuno akusala bhāvo appaṭibaddho siyā.",
  "anya-e0301n5:20_3": "Atha tassa sabhāvato akusalabhāvopi siyā.",
  "anya-e0301n5:20_4": "Evaṁsati sesahetūnampi sabhāvato kusalādibhāvoti tesaṁ viya sampayutta dhammānampi so hetupaṭibaddho nasiyā, yadica hetupaṭibaddho kusalādibhāvo.",
  "anya-e0301n5:20_5": "Tadā ahetukānaṁ abyākatabhāvo nasiyāti alamatinippīḷanenāti taṁ paṭikkhittaṁ hoti.",
  "anya-e0301n5:21_0": "Yathāca laddhajjhānapaccayesu rūpārūpadhammesu jhānaṅgāni arūpadhammesueva upanijjhānaṭṭhaṁ pharanti, na rūpadhammesu.",
  "anya-e0301n5:21_1": "Te pana jhānadhamma samuṭṭhi tattāeva jhānapaccayuppannesu vuttā.",
  "anya-e0301n5:21_2": "Evameva hetuyopi arūpa dhammesueva kusalādibhāvaṁ pharanti.",
  "anya-e0301n5:21_3": "Na rūpadhammesu.",
  "anya-e0301n5:21_4": "Te pana hetu samuṭṭhitattāeva hetupaccayuppannesu vuttāti na tesaṁ rūpadhammānaṁ kusalādibhāvāpatti codetabbāti.",
  "anya-e0301n5:22_0": "[87] Yañca vibhāvaniyaṁ",
  "anya-e0301n5:23_0": "“Kusalādibhāvo pana kusalākusalānaṁ yoniso ayoniso manasikārapaṭibaddho”ti vuttaṁ.",
  "anya-e0301n5:23_1": "Taṁpi vicāre tabbaṁ.",
  "anya-e0301n5:24_0": "Tathā hi sūriyāloke āgate divā balānaṁ haṁsādīnaṁ okāso hoti.",
  "anya-e0301n5:24_1": "Rattandhakāle āgate rattibalānaṁ ulūkādīnaṁ okāso hoti.",
  "anya-e0301n5:24_2": "Naca te ālokandhakārā tesaṁ vaṇṇādivisesaṁ sāmenti.",
  "anya-e0301n5:24_3": "Taṁ pana tesaṁ yoniyoeva sādhenti.",
  "anya-e0301n5:24_4": "Tattha āloko viya yonisomanasikāro daṭṭhabbo.",
  "anya-e0301n5:24_5": "Andhakāro viya itaro.",
  "anya-e0301n5:24_6": "Te sattā viya kusalākusalā.",
  "anya-e0301n5:24_7": "Vaṇṇādiviseso viya kusalādibhāvo.",
  "anya-e0301n5:24_8": "Yoniyo viya hetuyo daṭṭhabbāti.",
  "anya-e0301n5:24_9": "Abyākatānaṁ panāti sabbaṁ yo dhammo kusalo akusaloca na hoti.",
  "anya-e0301n5:24_10": "So abyākatoti vuttapakkhe patatiyevāti.",
  "anya-e0301n5:24_11": "Tatthāti hetusaṅgahe.",
  "anya-e0301n5:24_12": "Sahetukānaṁ pariggahasukhatthaṁ idha vajjetabbānipi ahetukāni pathamaṁ uddhaṭāni.",
  "anya-e0301n5:24_13": "Tenāha sesāni pana. La.",
  "anya-e0301n5:24_14": "Sahetukā nevāti.",
  "anya-e0301n5:24_15": "Tesaṁvā ahetukanāmaṁpi hetūnaṁ vaseneva visuṁ siddhanti tesaṁpi idha saṅgahaṇaṁ aviruddhaṁ hoti.",
  "anya-e0301n5:24_16": "Tenāha ahetu kāṭṭhārasekātiādi.",
  "anya-e0301n5:24_17": "Sabhāva bhedena chabbidhāpi hetuyo kusalā kusalā byākatajātibhedena navadhā hontīti vuttaṁ lobho dosocātiādi.",
  "anya-e0301n5:25_0": "132. Cuddasannaṁ kiccānaṁ bhedena taṁkiccavantānaṁ cittacetasikānaṁ saṅgaho kiccasaṅgaho.",
  "anya-e0301n5:26_0": "[88] Vibhāvaniyaṁ pana",
  "anya-e0301n5:27_0": "“Paṭisandhādīnaṁ kiccānaṁ vibhāgavasena taṁkiccavantānañca paricchedavasena saṅgaho kiccasaṅgaho”ti vuttaṁ.",
  "anya-e0301n5:27_1": "Taṁ na sundaraṁ.",
  "anya-e0301n5:28_0": "Yena ekakammena eko upapattibhavonibbattati.",
  "anya-e0301n5:28_1": "Tasmiṁ sarasenavā laddhavibādhanenavā parikkhīṇe so bhavo nirujjhati.",
  "anya-e0301n5:28_2": "Ekassa kammassa okāso hoti.",
  "anya-e0301n5:28_3": "Tasmā tato nibbatta bhavato cutassa antarā khaṇamattaṁpi aṭṭhatvā laddhokāsena ekena kammena puna bhavantarādi paṭisandhāna vasena abhinibbatti paṭisandhikiccaṁ.",
  "anya-e0301n5:28_4": "Tathā nibbattassa upapattibhavasantānassa yāva taṁ kammaṁ nakhiyyati.",
  "anya-e0301n5:28_5": "Tāva aviccheda pavattipaccayaṅgabhāvena pavatti bhavaṅgakiccaṁ.",
  "anya-e0301n5:28_6": "Tassa hi tathā pavattiyā sati āyupabandhāca usmā pabandhāca pavattantiyevāti ete tayo dhammā imaṁ kāyaṁ abhijjamānaṁ rakkhantīti. Yathāha –",
  "anya-e0301n5:29_0": "Āyu usmāca viññāṇaṁ, yadā kāyaṁ jahanti maṁ;",
  "anya-e0301n5:30_0": "Apaviddho tadā seti, niratthaṁva kaliṅgaranti.",
  "anya-e0301n5:31_0": "Āvajjanaṁ cittasantānassa āvaṭṭanaṁ, taṁvā āvajjeti āvaṭṭeti, āvaṭṭativā taṁ ettha etenātivā āvajjanaṁ.",
  "anya-e0301n5:31_1": "Bhavaṅga vīthito okkamitvā ārammaṇantarābhimukhaṁ pavattatīti attho.",
  "anya-e0301n5:31_2": "Āvajjetivā ārammaṇantare ābhogaṁ karotīti āvajjanaṁ.",
  "anya-e0301n5:31_3": "Dassanādīni pākaṭāni.",
  "anya-e0301n5:31_4": "Voṭṭhabbananti visuṁ avacchinditvā thapanaṁ idaṁ nīlantivā pītakantivā subhantivāasubhantivā asaṅkaratothapanaṁ niyamananti vuttaṁ hoti.",
  "anya-e0301n5:31_5": "Javanantivā javotivā vegotivā atthato ekaṁ.",
  "anya-e0301n5:31_6": "Asaninipāto viya vegasahitassa ekekassa pittassa pavatti javanakiccaṁ.",
  "anya-e0301n5:32_0": "[89] Yaṁpana vibhāvaniyaṁ",
  "anya-e0301n5:33_0": "“Ārammaṇe taṁtaṁkiccasādhanavasena anekakkhattuṁ ekakkhattuṁvā javamānassa viya pavatti javanakicca”nti vuttaṁ.",
  "anya-e0301n5:33_1": "Taṁ na sundaraṁ.",
  "anya-e0301n5:34_0": "Na hi javamānassa cittassa ekavāramattena nivattināma atthi.",
  "anya-e0301n5:34_1": "Maggātiññājavanānipi hi ekāvajjanaparikammacittato paṭṭhāya ekavegena pavattajavamānacittasantānapatitāni eva honti.",
  "anya-e0301n5:34_2": "Na pana tāni visuṁ siddhena javena javantīti.",
  "anya-e0301n5:35_0": "[90] Tattha ca",
  "anya-e0301n5:36_0": "Javamānassa viya pavattīti etena visuṁ visuṁ uppajjitvā niruddhā naṁ khaṇikadhammānaṁ sīghagamanasaṅkhāto javonāma visuṁ natthi.",
  "anya-e0301n5:36_1": "Bahukkhattuṁ pavattivasena pana sīghagacchantapurisa sadisattā eva javananti vuccatīti dassitaṁ hoti.",
  "anya-e0301n5:36_2": "Taṁpi na sundaraṁ.",
  "anya-e0301n5:37_0": "Asaninipāto viya vegasahitassa ekekassa cittassa pavattijavanakiccanti hi heṭṭhā vuttaṁ.",
  "anya-e0301n5:37_1": "Bhavaṅgacittañhi dīghaṁ addhānaṁ pūretvā pavattaṁpi nadisote vuyhamānaṁ sukkhapaṇṇaṁ viya vegarahitaṁ hoti.",
  "anya-e0301n5:37_2": "Javanacittaṁ pana ekamekaṁpi samānaṁ indena vissaṭṭha vajiraṁ viya vegasahitameva pavattatīti daṭṭhabbaṁ.",
  "anya-e0301n5:37_3": "Taṁ ārammaṇaṁ etassāti tadārammaṇaṁ.",
  "anya-e0301n5:37_4": "Yaṁ javanena gahitaṁ, tadevassa ārammaṇanti vuttaṁ hoti.",
  "anya-e0301n5:37_5": "Yaṁ javanena gahitārammaṇaṁ, tasseva gahitattā tadārammaṇaṁ nāmāti hi vuttaṁ.",
  "anya-e0301n5:37_6": "Tassavā javanassa ārammaṇaṁ assa ārammaṇanti tadārammaṇaṁ.",
  "anya-e0301n5:37_7": "Idha pana tadārammaṇabhāvo adhippeto.",
  "anya-e0301n5:37_8": "Nibbattamānabhavato vacanaṁ muccanaṁ parigaḷanaṁ cuti.",
  "anya-e0301n5:37_9": "Idāni tāni kiccāni aniyamato na pavattanti.",
  "anya-e0301n5:37_10": "Ṭhānaniyameneva pavattantīti dassetuṁ ṭhānabhedo vutto.",
  "anya-e0301n5:37_11": "Tiṭṭhati pavattati taṁtaṁ kiccavantaṁ cittaṁ etthāti ṭhānaṁ. Okāso.",
  "anya-e0301n5:37_12": "Taṁtaṁ antarākāloti vuttaṁ hoti.",
  "anya-e0301n5:37_13": "Kālopi hi kālavantānaṁ pavattivisayattā ṭhānanti vuccati.",
  "anya-e0301n5:37_14": "Paṭisandhiyā ṭhānaṁ paṭisandhiṭṭhānaṁ.",
  "anya-e0301n5:37_15": "Paṭisandhakālo paṭisandhikkhaṇoti vuttaṁ hoti.",
  "anya-e0301n5:37_16": "Evaṁ sesesupi.",
  "anya-e0301n5:38_0": "[91] Vibhāvaniyaṁ pana",
  "anya-e0301n5:39_0": "“Paṭisandhiyā ṭhānaṁ paṭisandhiṭṭhānanti vatvā kāmaṁ paṭisandhivini muttaṁ ṭhānaṁnāma natthi.",
  "anya-e0301n5:39_1": "Sukhaggahaṇatthaṁ pana silā puttakassa sarīrantiādīsu viya abhedepi bhedaparikappanāti daṭṭhabba”nti vuttaṁ.",
  "anya-e0301n5:39_2": "Taṁ na gahetabbaṁ.",
  "anya-e0301n5:40_0": "Kālo hi nāma sabhāvato avijjamānopi cittassa visuṁ ārammaṇabhūto eko paññattidhammo.",
  "anya-e0301n5:40_1": "Tathā hi aṭṭhakathāyaṁ imesaṁ aṭṭhannaṁ mahāvipākacittānaṁ vipaccanaṭṭhānaṁ veditabbaṁ.",
  "anya-e0301n5:40_2": "Etāni hi catūsu ṭhānesu vipaccanti.",
  "anya-e0301n5:40_3": "Paṭisandhiyaṁ bhavaṅge cutiyaṁ tadārammaṇeti vatvā taṁ vitthārentena paṭisandhiggahaṇakāle paṭisandhihutvā vipaccanti.",
  "anya-e0301n5:40_4": "Asaṅkhyeyyaṁpi āyu kālaṁ bhavaṅgaṁ hutvā maraṇa kāle cuti hutvāti kālova vuttoti.",
  "anya-e0301n5:40_5": "Itarathā kiccāni viya ṭhānānipi cuddasavidhānieva vattabbāni siyunti.",
  "anya-e0301n5:40_6": "Ṭhānānaṁ vitthārabhedo pana upari dvīsu pavattisaṅgahesu cittapavattividhānānusārena veditabboti.",
  "anya-e0301n5:40_7": "Yasmā omakaṁ dvihetukakusalaṁ sayaṁ so manassayuttaṁpi samānaṁ atidubbalattā somanassa paṭisandhiṁ dātuṁ nasakkoti.",
  "anya-e0301n5:40_8": "Tasmā somanassasantīraṇaṁ paṭisandhiṭṭhānaṁ nagacchatīti vuttaṁ dveupekkhāsahagatasantīraṇānicevāti.",
  "anya-e0301n5:40_9": "Tathā hi paṭṭhāne pītisahagatattike paṭiccavāre hetupaccanike taṁ paṭi sandhiṭṭhānena uddhaṭanti.",
  "anya-e0301n5:40_10": "Manodvārāvajjanaṁ parittārammaṇevā avibhūtā rammaṇevā dvattikkhattuṁ pavattamānaṁpi vipāka santānato laddhapaccayabhāvena dubbalattā javanavegarahitameva hotīti vuttaṁ āvajjana dvaya vajjitānīti.",
  "anya-e0301n5:41_0": "[92] Vibhāvaniyaṁ pana",
  "anya-e0301n5:42_0": "“Ārammaṇarasānubhavanā bhāvato”ti kāraṇaṁ vuttaṁ. Taṁ a kāraṇaṁ.",
  "anya-e0301n5:43_0": "Na hi ārammaṇa rasānubhavanaṁ javanakicca siddhiyā javananāma lābhassaca kāraṇaṁ hoti.",
  "anya-e0301n5:43_1": "Taṁ pana javanakiccasiddhiyā phalame vahotīti.",
  "anya-e0301n5:43_2": "Yasmā pana phalacittaṁ āsevanabhāvarahitaṁpi magga cetanāya mahānubhāvattā parikammabhāvanābalena ca pavattattā ārammaṇe vegasahitameva patatīti tassajavanesu gahaṇaṁkataṁ.",
  "anya-e0301n5:44_0": "[93] Vibhāvaniyaṁ pana",
  "anya-e0301n5:45_0": "Maggābhiññājavanānaṁ ekavārameva pavattattā javanakiccaṁ na sampajjatīti adhippāyena “ekacittakkhaṇikaṁpi lokuttara maggāditaṁ taṁsabhāvavantatāya javanakiccaṁ nāmā”ti vatvā sabbaññutaññāṇopamāya tamatthaṁ vibhāveti.",
  "anya-e0301n5:45_1": "Taṁ na yujjatiyeva.",
  "anya-e0301n5:46_0": "Idāni samānakiccagaṇanāni cittāni saṅgahetvā dassetuṁ tesu panātiādimāha.",
  "anya-e0301n5:46_1": "Paṭisandhādayo nāma cittuppādāti sambandho.",
  "anya-e0301n5:47_0": "[94] Vibhāvaniyaṁ pana",
  "anya-e0301n5:48_0": "Nāmakiccabhedenātipi yojeti. Taṁ na sundaraṁ.",
  "anya-e0301n5:49_0": "Nāmabhedassa visuṁ vattabbābhāvatoti.",
  "anya-e0301n5:49_1": "Ekakiccaṭṭhāna dvikiccaṭṭhāna tikiccaṭṭhāna catukiccaṭṭhāna pañcakiccaṭṭhānāni cittāni yathākkamaṁ aṭṭhasaṭṭhica tathā dveca navaca aṭṭhaca dveca niddiseti yojanā.",
  "anya-e0301n5:50_0": "133. Cakkhādīnaṁ dvārānaṁ bhedena cittacetasikānaṁ saṅgaho dvārasaṅgaho.",
  "anya-e0301n5:51_0": "[95] Vibhāvaniyaṁ pana",
  "anya-e0301n5:52_0": "“Dvārānañca dvārapavattacittānañca paricchedavasena saṅgaho dvārasaṅgaho”ti vuttaṁ. Taṁ na sundaraṁ.",
  "anya-e0301n5:53_0": "Dve janā aranti gacchanti etenāti dvāraṁ.",
  "anya-e0301n5:53_1": "Nagarassa anto janā bahijanāca yena chiddamaggena nikkhamanti pavisantica, tassetaṁ nāmaṁ.",
  "anya-e0301n5:53_2": "Dve janā aranti gacchanti etthāti dvārantipī vadanti.",
  "anya-e0301n5:53_3": "Apica, duvidhaṁ dvāraṁ ākāsadvāraṁ maṇḍadvāranti.",
  "anya-e0301n5:53_4": "Tattha ākāsadvāraṁnāma yathāvutto chiddamaggo.",
  "anya-e0301n5:53_5": "Maṇḍadvāraṁnāma ādāsa paṭṭamayo ālokamaggo.",
  "anya-e0301n5:53_6": "Taṁ pana puññavantānaṁ gehesu yojīyati.",
  "anya-e0301n5:53_7": "Yathā ca tesu, tathā sattānaṁ sarīresupi dveeva honti.",
  "anya-e0301n5:53_8": "Navadvāro mahāvaṇoti hi chiddadvāraṁ vuttaṁ.",
  "anya-e0301n5:53_9": "Navanavutilomakūpasahassā nipi chiddadvārānieva.",
  "anya-e0301n5:53_10": "Idha pana ādāsapaṭṭasadisaṁ maṇḍadvāraṁ adhippetaṁ.",
  "anya-e0301n5:53_11": "Taṁpi hi ārammaṇikadhammānaṁ ārammaṇadhammānañca niggamana pavisana mukhapathabhāvato dvārasadisattā dvāranti vuccatīti.",
  "anya-e0301n5:53_12": "Taṁ pana rūpamaṇḍa dvāraṁ arūpamaṇḍadvāranti duvidhaṁ.",
  "anya-e0301n5:53_13": "Rūpamaṇḍadvāraṁpi kammavisesamahābhūta visesasiddhena maṇḍabhāvavisesena pañcavidhanti dassetuṁ cakkhudvārantiādimāha.",
  "anya-e0301n5:53_14": "Tattha cakkhumevacakkhudvāranti yasmiṁ cakkhumhi canda maṇḍalādīni rūpa nimittāni paññāyanti.",
  "anya-e0301n5:53_15": "Āvajjanādīnica yamhi paññātāni tāni nimittāni gaṇhanti.",
  "anya-e0301n5:53_16": "Tasmā tadeva cakkhu tesaṁ dvinnaṁ visayavisa yibhāvupagamanassa mukhapathabhūtattā cakkhudvāraṁnāmāti attho.",
  "anya-e0301n5:53_17": "Athavā, yena cakkhumaṇḍena bahiddhā candamaṇḍalādīni rūpāni anto āvajjanādīnaṁ visayabhāvaṁ upagacchanti.",
  "anya-e0301n5:53_18": "Yenaca anto āvajjanādīni bahiddhā tesaṁ rūpānaṁ visayibhāvaṁ upagacchanti.",
  "anya-e0301n5:53_19": "Tameva yathāvutta kāraṇena cakkhudvāraṁ nāmāti attho.",
  "anya-e0301n5:53_20": "Evaṁ sesesupi.",
  "anya-e0301n5:54_0": "[96] Ṭīkāsu pana",
  "anya-e0301n5:55_0": "“Āvajjanādīnaṁ arūpadhammānaṁ pavattimukhabhāvato dvārasadisattā dvārānī”ti vuttaṁ. Taṁ na sundaraṁ.",
  "anya-e0301n5:56_0": "Rūpādīnaṁ ārammaṇānaṁpi pavattimukhabhūtattā.",
  "anya-e0301n5:56_1": "Vakkhati hi chabbidhā visayapavattiyoti.",
  "anya-e0301n5:56_2": "Etthaca visayānaṁ rūpādīnaṁ ārammaṇānaṁ dvāresu āpātā gamana saṅkhātā pavattiyo visayapavattiyoti vuccantīti.",
  "anya-e0301n5:56_3": "Tattha cakkhumeva cakkhudvāranti etena cakkhussa dvāraṁ cakkhudvāranti atthaṁ nivatteti.",
  "anya-e0301n5:56_4": "Tathā sotādayo sota dvārādīnīti etena sota meva sotadvāraṁ.La.",
  "anya-e0301n5:56_5": "Manoeva manodvāraṁ.",
  "anya-e0301n5:56_6": "Na manānaṁ dvāraṁ manodvāranti imamatthaṁ atidissati.",
  "anya-e0301n5:56_7": "Tassa pana manassa bahuvidhattā idha adhippetaṁ manaṁ dassento manodvāraṁ pana bhavaṅganti pavuccatīti vuttaṁ.",
  "anya-e0301n5:57_0": "[97] Vibhāvaniyaṁ pana",
  "anya-e0301n5:58_0": "“Āvajjanādīnaṁ manānaṁ dvāranti manodvāra”ntipi vuttaṁ. Taṁ na sundaraṁ.",
  "anya-e0301n5:59_0": "Kāraṇaṁ vuttameva.",
  "anya-e0301n5:59_1": "Tattha sabbaṁ ekūnanavutividhaṁpi cittaṁ manodvāra mevanāma hoti.",
  "anya-e0301n5:59_2": "Idha pana upapattidvārameva adhippetanti katvā bhavaṅganti pavuccatīti vuttaṁ.",
  "anya-e0301n5:59_3": "Paṭisandhito paṭṭhāya yāvatāyukaṁ nadisotamiva pavattamānaṁ ekūnavīsatividhaṁ bhavaṅgacittameva idha manodvāranti vuccati, kathīyatīti attho.",
  "anya-e0301n5:60_0": "[98] Vibhāvaniyaṁ pana",
  "anya-e0301n5:61_0": "Yathā gāmassa dvāraṁnāma gāmānantarameva hoti.",
  "anya-e0301n5:61_1": "Evaṁ āvajjanādīnaṁ manānaṁ pavattimukhaṭṭhena dvāraṁnāma āvajjanānantaraṁ bhavaṅgameva siyā.",
  "anya-e0301n5:61_2": "Na tato purimāni bhavaṅgānīti adhippāyena yaṁ vuttaṁ “bhavaṅganti āvajjānānantaraṁ bhavaṅga”nti.",
  "anya-e0301n5:61_3": "Taṁ na gahetabbaṁ.",
  "anya-e0301n5:62_0": "Evañhi sati yesu cakkhupasādādīsu rūpādīni āpātaṁ nāgacchanti.",
  "anya-e0301n5:62_1": "Tānipi āvajjanādīnaṁ vīthicittānaṁ pavattimukhāni eva na hontīti katvā dvārānināma nasiyuṁ.",
  "anya-e0301n5:62_2": "Na ca tathā sakkā vattuṁ.",
  "anya-e0301n5:62_3": "Pāḷiyameva tesaṁ dvārarūpabhāvassa vuttattā.",
  "anya-e0301n5:62_4": "Idhaca vakkhati pasādaviññattisaṅkhātaṁ sattavidhaṁpi dvārarūpaṁnāmāti.",
  "anya-e0301n5:63_0": "[99] Yañca tattha",
  "anya-e0301n5:64_0": "Sāvajjanaṁ bhavaṅgantu, manodvāranti vuccatīti –",
  "anya-e0301n5:65_0": "Sādhakavacanaṁ āhaṭaṁ; Taṁpi idha nayujjatiyeva.",
  "anya-e0301n5:66_0": "Tañhi āvajjanaṁpi manodvārapakkhikaṁ katvā dīpetīti.",
  "anya-e0301n5:66_1": "Yattha pana cakkhuñca paṭicca rūpeca uppajjati cakkhuviññāṇaṁ. Sotañca. La.",
  "anya-e0301n5:66_2": "Manañca paṭicca dhammeca uppajjati manoviññāṇanti vuttaṁ.",
  "anya-e0301n5:66_3": "Tattheva taṁ yuttaṁ.",
  "anya-e0301n5:66_4": "Tattha hi cakkhuviññāṇuppattiyā catūsu paccayesu cakkhurūpāni eva sarūpato vuttānīti itare āvajjanañca sampayuttakkhandhā cāti dve paccayā casaddena gahitā, evaṁ sotaviññāṇādīsupi.",
  "anya-e0301n5:66_5": "Manoviññāṇe pana manañcāti ettha bhavaṅgacittena saha āvajjanaṁ gahetvā casaddena sampayuttakkhandhā gahitā.",
  "anya-e0301n5:66_6": "Evañhi sati cattā ropaccayā hontīti.",
  "anya-e0301n5:66_7": "Vuttañhetaṁ dhātuvibhaṅgaṭṭhakathāyaṁ paṭiccāti nāma āgataṭṭhāne āvajjanaṁ visuṁ nakātabbaṁ.",
  "anya-e0301n5:66_8": "Bhavaṅganissitakameva kātabbanti.",
  "anya-e0301n5:66_9": "Tasmā idha manoti sahāvajjanakaṁ bhavaṅgaṁ.",
  "anya-e0301n5:66_10": "Mano viññāṇanti javanamanoviññāṇanti.",
  "anya-e0301n5:66_11": "Etthaca paṭiccātināma āgataṭṭhāneti etena aññattha pana āvajjanaṁ dvārapakkhikaṁ nakātabbanti siddhaṁ hoti.",
  "anya-e0301n5:66_12": "Paṭiccāti āgatattāyevaca bhavaṅgaṁpi āvajjanā nantaraṁ bhavaṅgadvayameva imissaṁ pāḷiyaṁ gahetabbaṁ.",
  "anya-e0301n5:66_13": "Sannihitapaccayānaṁ eva tattha adhippetattāti.",
  "anya-e0301n5:66_14": "Idha pana dvārabhāvā rahassa sabbassa upapattidhammassa pariggahitattā sabbaṁ bhavaṅgaṁ adhippetaṁ.",
  "anya-e0301n5:66_15": "Na hi kiñci bhavaṅgaṁ nāma atthi.",
  "anya-e0301n5:66_16": "Yaṁ manodvārabhāvārahaṁ na siyāti niṭṭhamettha gantabbanti.",
  "anya-e0301n5:66_17": "Tatthāti niddhāraṇe bhummaṁ, tesu chasu dvāresu cakkhu dvāreti sambandho.",
  "anya-e0301n5:66_18": "Yathārahanti ārammaṇabhūmipuggalamanasikārā dīnaṁ anurūpavasena.",
  "anya-e0301n5:66_19": "Sabbathāpīti visuṁ visuṁ chacattālīsa bhedasaṅkhātena sabbapakārenapi agahita gahaṇa vasena, catupaññā sāti sambandho.",
  "anya-e0301n5:66_20": "Sabbathāpītivā āvajjanādi tadārammaṇa pariyo sānavasena anekakiccabhedayuttena sabbapakārenapi, kāmāvacarānevāti sambandho.",
  "anya-e0301n5:66_21": "Yāni āvajjanādīni kiccāni dvāravikāraṁ paṭicca pavattanti, taṁ kiccavantānieva dvāre niyuttānīti atthena dvārikānināma honti.",
  "anya-e0301n5:66_22": "Paṭisandhi bhavaṅga cuti kiccānipana dvāravikārena vinā kevalaṁ kammavaseneva sijjhanti.",
  "anya-e0301n5:66_23": "Tasmā taṁkiccavantāni dvārikānināma nahontīti vuttaṁ ekūna.La.",
  "anya-e0301n5:66_24": "Dvāravimuttānīti ettha ca dvāravikāronāma attani ārammaṇānaṁ āpātāgamanavasena bhavaṅgassa calanaṁ, cakkhādīnañca attani viññāṇuppādana sattivisesa yogo daṭṭhabbo.",
  "anya-e0301n5:67_0": "[100] Vibhāvaniyaṁ pana",
  "anya-e0301n5:68_0": "“Cakkhādidvāresu apavattanato manodvārasaṅkhāta bhavaṅgato ārammaṇantaragahaṇavasena apavattitoca dvāravimuttānī”ti vuttaṁ, taṁ aṭṭhakathāyapi saha nasameti.",
  "anya-e0301n5:69_0": "Paṭisandhi bhavaṅga cuti vasenāti hi vuttaṁ.",
  "anya-e0301n5:69_1": "Etena hi kiccasīseneva cittānaṁ dvārika dvāravimuttabhāgo therena dassito.",
  "anya-e0301n5:69_2": "Teneva hi heṭṭhāpi pañcadvārāvajjana.La.",
  "anya-e0301n5:69_3": "Tadārammaṇavasenātiādinā kiccasīseneva cittānaṁ cakkhudvārikādibhāvo vuttoti.",
  "anya-e0301n5:69_4": "Nanu cakkhādidvāresu apavattanatoti iminā etadatthova vuttoti ce. Na.",
  "anya-e0301n5:69_5": "Adhippetatthavirahassa apasaṅga nivattakassaca saṁvaṇṇanā vākyassa payojanābhāvatoti.",
  "anya-e0301n5:69_6": "Chadvārikāniceva santīraṇa tadārammaṇakiccānaṁ vasena dvāravimuttānica paṭisandhādikiccānaṁ vasenāti adhippāyo.",
  "anya-e0301n5:69_7": "Pañcadvārikānica chadvārikānica pañcachadvārikāni.",
  "anya-e0301n5:69_8": "Kadāci chadvārikāniceva tāni kadāci dvāravimuttānicāti chadvārikavimuttāni.",
  "anya-e0301n5:69_9": "Dvārasaddo cetthaadhikāravasena yojīyati.",
  "anya-e0301n5:70_0": "[101] Vibhāvaniyaṁ pana",
  "anya-e0301n5:71_0": "“Chadvārikānica chadvārikavimuttānicā”tipi vuttaṁ. Taṁ na sundaraṁ.",
  "anya-e0301n5:72_0": "Heṭṭhā cuṇṇiyavākye tathā asutattāti.",
  "anya-e0301n5:72_1": "Ekadvārikacittāni. La.",
  "anya-e0301n5:72_2": "Sabbathā dvāravimuttānica yathākkamaṁ chattiṁsati.La.",
  "anya-e0301n5:72_3": "Navadhā ceti pañcadhā paridīpayeti yojanā.",
  "anya-e0301n5:73_0": "134. Rūpādīnaṁ ārammaṇānaṁ bhedena cittacetasikānaṁ saṅgaho ārammaṇasaṅgaho.",
  "anya-e0301n5:74_0": "[102] Ṭīkāsu pana",
  "anya-e0301n5:75_0": "“Ārammaṇānaṁ sarūpato vibhāgato taṁvisayacittato ca saṅgaho ārammaṇasaṅgaho”ti vuttaṁ.",
  "anya-e0301n5:75_1": "Taṁ na sundaraṁ.",
  "anya-e0301n5:76_0": "Ayañhi cittacetasikānaṁ eva saṅgaho.",
  "anya-e0301n5:76_1": "Na ārammaṇānanti.",
  "anya-e0301n5:76_2": "Rūpādīnaṁ vacanattho upari āgamissati.",
  "anya-e0301n5:76_3": "Dubbalapurisena daṇḍādiviya cittacetasikehi ālambīyati amuñcamānehi gaṇhīyatīti ālambaṇaṁ.",
  "anya-e0301n5:76_4": "Ārammaṇasadde pana sati cittacetasikāni āgantvā ettha ramantīti ārammaṇaṁ.",
  "anya-e0301n5:77_0": "[103] Yaṁpana vibhāvaniyaṁ",
  "anya-e0301n5:78_0": "“Dubbalapurisena daṇḍādiviya cittacetasikehi ālambīyati.",
  "anya-e0301n5:78_1": "Tānivā āgantvā ettha ramantīti ālambaṇa”nti vuttaṁ.",
  "anya-e0301n5:78_2": "Taṁ na sundaraṁ.",
  "anya-e0301n5:79_0": "Visuṁ siddhāni hi etāni padānīti.",
  "anya-e0301n5:79_1": "Rūpamevāti vaṇṇāyatanameva.",
  "anya-e0301n5:79_2": "Pañcārammaṇavimuttaṁ yaṁkiñci dhammajātaṁ vijjamānaṁpiavijjamānaṁpi bhūtaṁpi abhūtaṁpi dhammārammaṇameva.",
  "anya-e0301n5:79_3": "Taṁ pana sabhāga koṭṭhāsato saṅgayhamānaṁ chabbidhaṁ hotīti vuttaṁ dhammārammaṇaṁ pana.La.",
  "anya-e0301n5:79_4": "Chadhā saṅgayhatīti.",
  "anya-e0301n5:79_5": "Tatthāti tesu rūpādīsu chasu.",
  "anya-e0301n5:79_6": "Cakkhudvāre ghaṭṭayamāna rūpānusāreneva uppannāni cakkhudvārikacittāni aññāni ārammaṇāni ālambituṁ nalabhanti.",
  "anya-e0301n5:79_7": "Rūpānipi ghaṭṭanarahitāni atītānāgatāni ālambituṁ nalabhantīti vuttaṁ cakkhudvārikacittānaṁ sabbesaṁpi rūpameva ārammaṇaṁ.",
  "anya-e0301n5:79_8": "Tañha paccuppannanti.",
  "anya-e0301n5:79_9": "Sotadvārikā dīsupi esevanayo.",
  "anya-e0301n5:79_10": "Tattha taṁ taṁ kāraṇaṁ paṭicca uppannaṁ paccuppannaṁ.",
  "anya-e0301n5:79_11": "Vattamānanti attho.",
  "anya-e0301n5:79_12": "Chabbidhaṁpīti rūpādivasena chabbidhaṁpi.",
  "anya-e0301n5:79_13": "Atikkantabhāvaṁ itaṁ gataṁ pavattanti atītaṁ.",
  "anya-e0301n5:79_14": "Āgacchati āgacchitthāti āgataṁ.",
  "anya-e0301n5:79_15": "Paccuppannaṁ, atītañca.",
  "anya-e0301n5:79_16": "Na āgatanti anāgataṁ.",
  "anya-e0301n5:79_17": "Uppādajātikā saṅkhatadhammāeva tīsu kālesu anupatanti.",
  "anya-e0301n5:79_18": "Tasmā uppādarahitā asaṅkhatabhūtā nibbānapaññattiyo kālavimuttaṁnāmāti veditabbā.",
  "anya-e0301n5:80_0": "[104] Vibhāvaniyaṁ pana",
  "anya-e0301n5:81_0": "“Vināsābhāvato atītādikālavasena navattabbattā nibbānaṁ paññattica kālavimuttaṁnāmā”ti vuttaṁ.",
  "anya-e0301n5:81_1": "Taṁ vicāretabbaṁ.",
  "anya-e0301n5:82_0": "Sabbepi hi saṅkhatadhammā anāgatabhāva pubbakāeva honti.",
  "anya-e0301n5:82_1": "Tasmā te yadā paccayasāmaggiṁ labhitvā uppajjissantīti vattabbapakkhe tiṭṭhanti, tadā anāgatānāma.",
  "anya-e0301n5:82_2": "Yadā paccayasāmaggiṁ labhitvā uppannā, yadā paccuppannānāma.",
  "anya-e0301n5:82_3": "Yadā niruddhā, tadā atītānāma.",
  "anya-e0301n5:82_4": "Evaṁ uppādajātikānaññeva uppādamūlikā tekālikatā siddhā.",
  "anya-e0301n5:82_5": "Uppādarahitānaṁ pana anāgatāvatthāpi natthi.",
  "anya-e0301n5:82_6": "Kuto paccuppannātītā vatthāti.",
  "anya-e0301n5:82_7": "Tasmā nibbānapaññattīnaṁ kālattaya vimuttatā hotīti.",
  "anya-e0301n5:82_8": "Vināsābhāvatoti idaṁ pana atītakālavimuttiyāeva kāraṇanti na tena tāsaṁ itarakālavimuttiṁ sādhetīti daṭṭhabbaṁ.",
  "anya-e0301n5:82_9": "Yathārahavibhāgo pana idheva tesūtiādinā pacchā āgamissati.",
  "anya-e0301n5:82_10": "Dvāravimuttānañca chabbidhaṁpi ārammaṇaṁ hotīti sambandho.",
  "anya-e0301n5:82_11": "Yathā pana āvajjanādīnaṁ chadvārikacittānaṁ ārammaṇaṁ bhavantarepi imasmiṁ bhavepi purimabhāge kenaci dvārena gahitaṁpi agahitaṁpi hoti.",
  "anya-e0301n5:82_12": "Na tathā imesanti dassetuṁ bhavantare chadvāragahitanti vuttaṁ.",
  "anya-e0301n5:82_13": "Bhavavisesañhi patthetvā kammaṁ katvā tattha nibbattānaṁ ārammaṇaṁ bhavantarepi kenaci dvārena gahitaṁpi hoti yevāti.",
  "anya-e0301n5:83_0": "[105] Vibhāvaniyaṁ pana",
  "anya-e0301n5:84_0": "“Taṁ pana nesaṁ ārammaṇaṁ na āvajjanassa viya kenaci agahitameva gocarabhāvaṁ gacchatīti dassetuṁ chadvāra gahitanti vutta”nti vuttaṁ.",
  "anya-e0301n5:84_1": "Taṁ na yujjati.",
  "anya-e0301n5:85_0": "Pañcadvārā vajjanassapi hi ārammaṇaṁ pubbe kenaci dvārantarena gahitaṁpi agahitaṁpi hotiyeva.",
  "anya-e0301n5:85_1": "Tathā hi idaṁ nāma labhissāmi bhuñjissāmi passissāmīti pubbe gahitaṁ pacchā āvajjanassa ārammaṇaṁ na na hotīti.",
  "anya-e0301n5:85_2": "Naca ekāvajjanavīthiyaṁ pubbe kenaci cittena agahitabhāvo idha pamāṇanti.",
  "anya-e0301n5:85_3": "Yathā ca pañcadvārikacittānaṁ ārammaṇaṁ ekantapaccuppannameva hoti.",
  "anya-e0301n5:85_4": "Yathā ca manodvārikacittānaṁ ārammaṇaṁ tekālikaṁvā kālavimuttasā maññaṁvā hoti.",
  "anya-e0301n5:85_5": "Na tathā imesanti dassetuṁ paccuppannamatītaṁ paññattibhūtaṁvāti vuttaṁ.",
  "anya-e0301n5:85_6": "Yathā ca chadvārikacittānaṁ ārammaṇaṁ āgamasiddhavohārayuttaṁpi tabbohāravinimuttaṁpi hoti.",
  "anya-e0301n5:85_7": "Na tathā imesanti dassetuṁ kamma kamma nimitta gatinimitta sammatanti vuttaṁ.",
  "anya-e0301n5:86_0": "[106] Vibhāvaniyaṁ pana",
  "anya-e0301n5:87_0": "“Nāpi nesaṁ ārammaṇaṁ maraṇāsannato purimabhāgajavanānaṁ viya kammakammanimittādivasena āgamasiddhavohāravinimuttanti dassetuṁ kamma.La.",
  "anya-e0301n5:87_1": "Sammatanti āhā”ti vuttaṁ.",
  "anya-e0301n5:87_2": "Taṁpi na sundaraṁ.",
  "anya-e0301n5:88_0": "Maraṇā sannato purimabhāgepi hi sattā attanā katakammaṁvā cetiyādīni kamma, pakaraṇānivā ārammaṇaṁ karontiyeva.",
  "anya-e0301n5:88_1": "Tadāpi hi kammaṁ kammameva, kammupakaraṇānica kammanimittāniyeva.",
  "anya-e0301n5:88_2": "Kamma siddhiyānimittaṁ kāraṇaṁ kammanimittanti katvā.",
  "anya-e0301n5:88_3": "Kammassa nimittaṁ ārammaṇaṁ kammanimittantipi vadanti.",
  "anya-e0301n5:88_4": "Ajātasatturājā viyaca supinadassanādivasena gatinimittānipi ārammaṇaṁ karontiyeva.",
  "anya-e0301n5:88_5": "Rājā hi dvīsu bhavesu pitaraṁ māreti.",
  "anya-e0301n5:88_6": "Māritakālatoca paṭṭhāya tassa niddāyantassa gatinimittāni upaṭṭhahantīti.",
  "anya-e0301n5:88_7": "Tattha yathāsambhavanti taṁ taṁ paṭisandhādīnaṁ chadvāragahitādivasena sambhavantassa ārammaṇassa anurūpato.",
  "anya-e0301n5:88_8": "Yathāsambhavavibhāgo pana upari maraṇuppattiyaṁ āgamissati.",
  "anya-e0301n5:88_9": "Yebhuyyenāti bāhullena.",
  "anya-e0301n5:88_10": "Bhavantareti atītānantarabhave tatthaca maraṇāsannakāle.",
  "anya-e0301n5:88_11": "Chadvāra gahitanti chahi dvārehi maraṇāsannajavanehi gahitaṁ.",
  "anya-e0301n5:88_12": "Ettha ca yebhuyyenāti etena bhavantare chadvāragahitanti imassa vidhānassa anekaṁsabhāvaṁ viseseti. Kasmā.",
  "anya-e0301n5:88_13": "Agahitassapi sambhavato.",
  "anya-e0301n5:88_14": "Yañhi asaññibhavato cutānaṁ kamma kammanimitta gatinimitta sammataṁ arūpabhavato cutānañca gatinimittasammataṁ kāmapaṭisandhi bhavaṅgacutīnaṁ ārammaṇaṁ.",
  "anya-e0301n5:88_15": "Taṁ bhavantare kenaci dvārena agahita meva hotīti.",
  "anya-e0301n5:88_16": "Etthaca yasmā paṭṭhāne arūpabhave duvidhopi purejātapaccayo paṭisiddho.",
  "anya-e0301n5:88_17": "Aṭṭhakathāsuca tato cutānaṁ kāmapaṭisandhiyā paccuppannagatinimittārammaṇatāpi vuttā.",
  "anya-e0301n5:88_18": "Gatinimittañca nāma rūpārammaṇameva dīpenti.",
  "anya-e0301n5:88_19": "Tasmā tesaṁ kāmapaṭisandhiyāpi gatinimittasammataṁ bhavantare kenaci dvārena agahitameva hotīti veditabbaṁ.",
  "anya-e0301n5:88_20": "Apica, maraṇāsannakāle kammabalena kammādīnaṁ upaṭṭhānaṁnāma yebhuyyena saṁmuḷhamaraṇena marantānameva hoti.",
  "anya-e0301n5:88_21": "Itaresaṁ pana paresaṁ payogabalenapi attanā pakatiyā suṭṭhu āsevitānaṁ anussaraṇabalenapi dhammikaupāsakādīnaṁ viya devalokato āgantvā gaṇhantānaṁ devānaṁ ānubhāvenapi hotiyeva.",
  "anya-e0301n5:88_22": "Nirayapālāpi nirayato āgantvā gaṇhantiyeva.",
  "anya-e0301n5:88_23": "Revativimānañcettha vattabbaṁ.",
  "anya-e0301n5:88_24": "Tañhi dve nirayapālā gahetvā pathamaṁ tāvatiṁsābhavanaṁ netvā pacchā nirayaṁ nayiṁsu.",
  "anya-e0301n5:88_25": "Te hi yakkha jātikattā vessavaṇaparisāviya tāvatiṁsā bhavanaṁpi gantuṁ sakkontiyeva.",
  "anya-e0301n5:88_26": "Yamassa dūtā dve yakkhāti hi pāḷiyaṁ vuttaṁ.",
  "anya-e0301n5:88_27": "Vessavaṇadūtā idha yamassa dūtāti vuttātipi vadanti.",
  "anya-e0301n5:88_28": "Tasmā ye kasiṇāsubhādīni samathanimittāni suṭṭhu āsevitvā upacārajjhāne ṭhatvā tāneva nimittāni gahetvā maranti.",
  "anya-e0301n5:88_29": "Tesaṁpi kāmapaṭisandhiyā ārammaṇaṁ bhavantare kenaci dvārena agahitameva siyā.",
  "anya-e0301n5:88_30": "Upacārajjhānabaleneva brahmalokato idhauppajjantānaṁpi esevanayoti.",
  "anya-e0301n5:89_0": "Yaṁpana vibhāvaniyaṁ",
  "anya-e0301n5:90_0": "“Kevalaṁ kammabaleneva tesaṁ asaññibhavato cutānaṁ paṭisandhiyā kammanimittādikaṁ ārammaṇaṁ upaṭṭhātī”ti vuttaṁ.",
  "anya-e0301n5:91_0": "Tattha kammanimittādikanti ettha ādisaddena kammaṁpi gahetabba meva.",
  "anya-e0301n5:91_1": "Na hi tassa agahaṇe kāraṇaṁ atthīti.",
  "anya-e0301n5:91_2": "Tāni pana sabbānipi kevalaṁ paṭisandhijanakassa kammassa ānubhāveneva paṭisandhiyaṁ upaṭṭhahantīti veditabbaṁ.",
  "anya-e0301n5:91_3": "Anāgataṁ pana nimittaṁ upaṭṭhahamānaṁ gatinimittameva siyā.",
  "anya-e0301n5:91_4": "Naca tassa visuṁ upaṭṭhātabbakiccaṁ atthi.",
  "anya-e0301n5:91_5": "Paccuppanna gatinimitte siddhe siddhameva hotīti vuttaṁ paccuppannamatītaṁ paññatti bhūtaṁvāti.",
  "anya-e0301n5:92_0": "[107] Vibhāvaniyaṁ pana",
  "anya-e0301n5:93_0": "“Anāgataṁnāma atītaṁ viya anubhūtañca na hoti.",
  "anya-e0301n5:93_1": "Naca paccuppannagatinimittaṁ viya āpātamāgata”nti kāraṇaṁ vuttaṁ.",
  "anya-e0301n5:93_2": "Taṁ akāraṇaṁ.",
  "anya-e0301n5:94_0": "Pasaṅgassa anivattitattā.",
  "anya-e0301n5:94_1": "Gatinimittañhi nāma paccuppannaṁpi anubhūtaṁ na hoti.",
  "anya-e0301n5:94_2": "Taṁpi kammabaleneva āpātamāgataṁ.",
  "anya-e0301n5:94_3": "Evaṁsante anāgataṁpi kammabalena āpātamāgatameva siyāti ayaṁ pasaṅgo pākatikoeva hotīti.",
  "anya-e0301n5:94_4": "Tesūti yathāvuttesu ārammaṇikacittesu.",
  "anya-e0301n5:94_5": "Rūpādīsu pañcasu ekekaṁ ārammaṇaṁ etesanti samāso.",
  "anya-e0301n5:94_6": "Rūpādīni pañca ārammaṇāni etassāti viggaho.",
  "anya-e0301n5:94_7": "Sesānīti pañcaviññāṇasampaṭicchana dvayato sesāni santīraṇa mahāvipākāni.",
  "anya-e0301n5:94_8": "Sabbathāpi kāmāvacarā lambaṇānevāti paṭisandhādīhi nānākiccehi rūpādīsu nānārammaṇesu pavattena sabba pakārenapi kāmāvacarālambaṇikāniyeva.",
  "anya-e0301n5:94_9": "Tāni hi sabbaññubuddhānaṁ uppannānipi vikappasattirahitattā avijjamāne paññattidhammeca sukhume mahaggatadhammeca gambhīre lokuttaradhammeca ālambituṁ na sakkontīti.",
  "anya-e0301n5:94_10": "Tattha santīraṇattayaṁ tāva santīraṇakiccavasena rūpādipañcālambaṇe pavattati.",
  "anya-e0301n5:94_11": "Tadārammaṇādivasena pana sabbānipi ekādasavipākāni chasu parittārammaṇesu pavattantīti.",
  "anya-e0301n5:95_0": "[108] Vibhāvaniyaṁ pana",
  "anya-e0301n5:96_0": "“Vipākāni tāva santīraṇādivasena rūpādipañcālambaṇe”ti vuttaṁ.",
  "anya-e0301n5:96_1": "Tattha santīraṇādivasenāti navattabbaṁ.",
  "anya-e0301n5:96_2": "Santīraṇavasena icceva vattabbanti.",
  "anya-e0301n5:97_0": "Yo panettha cittānaṁ ārammaṇesu pavattivibhāgo vattabbo.",
  "anya-e0301n5:97_1": "So aṭṭhakathākaṇḍe gahetabbo.",
  "anya-e0301n5:97_2": "Lokuttaradhammā atigambhīrattā ñāṇasseva visayabhūtāti vuttaṁ.",
  "anya-e0301n5:97_3": "Akusala.La.",
  "anya-e0301n5:97_4": "Lokuttara vajjita sabbā rammaṇānīti.",
  "anya-e0301n5:97_5": "Tattha tāni laddhasamāpattīnaṁ uppannakāleeva mahaggatārammaṇāni.",
  "anya-e0301n5:97_6": "Tesuca dve dosamūlacittāni parihīnajjhānāni ārabbha uppannakāleti daṭṭhabbaṁ.",
  "anya-e0301n5:97_7": "Ñāṇaṁpi anadhigatāni lokuttarāni ālambituṁ na sakkotīti vuttaṁ ñāṇasampayutta.La.",
  "anya-e0301n5:97_8": "Vajjitasabbā rammaṇānīti.",
  "anya-e0301n5:97_9": "Tattha ñāṇasampayuttakāmakusalāni puthujjanānaṁ ajjhānalābhīnaṁ uppannakāle paññattiyā saha kāmāvacarārammaṇāni.",
  "anya-e0301n5:97_10": "Tāneva sotāpattimaggato pure gotrabhukkhaṇe puthujjanānaṁ nibbānārammaṇāni.",
  "anya-e0301n5:97_11": "Jhānalābhīnaṁ tāneva abhiññākusalañca mahaggatārammaṇānipi.",
  "anya-e0301n5:97_12": "Heṭṭhimaphalaṭṭhānaṁ attanā adhigata maggaphalanibbānā rammaṇānipīti veditabbāni.",
  "anya-e0301n5:97_13": "Yathā cettha ariyā attanā adhigata maggaphalāniyeva ālambituṁ sakkonti.",
  "anya-e0301n5:97_14": "Tathā jhānalābhinopi attanā adhigatajjhānānieva ālambituṁ sakkontīti veditabbaṁ.",
  "anya-e0301n5:97_15": "Ettha siyā-ye ca jhānāni patthenti.",
  "anya-e0301n5:97_16": "Jhānaparikammaṁpi karonti.",
  "anya-e0301n5:97_17": "Yeca jhānasuttāni saṁvaṇṇenti.",
  "anya-e0301n5:97_18": "Te alābhino mahaggatajjhānāni ālambituṁ sakkonti, nasakkontīti.",
  "anya-e0301n5:97_19": "Na sakkonti.",
  "anya-e0301n5:97_20": "Te hi jhānānināma evaṁ mahānubhāvāni evaṁ mahānisaṁsānīti sutvāvā sutapariyattibalena siddhe ākāra sallakkhaṇaññāṇe ṭhatvā vā anumānavaseneva tāni patthenti.",
  "anya-e0301n5:97_21": "Parikammaṁpi karonti.",
  "anya-e0301n5:97_22": "Suttānipi saṁvaṇṇentīti.",
  "anya-e0301n5:97_23": "Itarathā puthujjanāpi lokuttaradhamme patthenti, maggaparikammaṁpi karonti.",
  "anya-e0301n5:97_24": "Maggaphala nibbānavacanānivikathenti saṁvaṇṇentīti tesaṁpi te ārammaṇabhūtā eva siyunti.",
  "anya-e0301n5:97_25": "Tesaṁ pana cittāni jhānādīnaṁ paññattiguṇe eva anubhontīti veditabbāni.",
  "anya-e0301n5:97_26": "Paṇītadhammānañhi paññattiyopi paṇitarūpāeva hontīti.",
  "anya-e0301n5:97_27": "Mahiddhiko hi paracittavidū.",
  "anya-e0301n5:97_28": "Māro deva puttopi rūpajjhānacittaṁ vaṭṭanissitameva passati.",
  "anya-e0301n5:97_29": "Vivaṭṭanissitaṁ na passati.",
  "anya-e0301n5:97_30": "Arūpajjhānacittaṁ pana vaṭṭanissitaṁpi napassatīti aṅguttare navanipāte aṭṭhakathāyaṁ vuttaṁ.",
  "anya-e0301n5:97_31": "Ye pana aggamaggaphalāni paṭivijjhanti.",
  "anya-e0301n5:97_32": "Tesaṁ uppannāniññaṇasampayuttakāmakriyajavanāni kriyābhiññājavanañca puggalānurūpaṁ paññattiyā saha catubbhūmakadhammesu kiñci ārammaṇaṁ kātuṁ nasakkontīti natthi.",
  "anya-e0301n5:97_33": "Tathā tesaṁ purecāri kamanodvārāvajjanañcāti vuttaṁ ṭhāṇasampayutta.La.",
  "anya-e0301n5:97_34": "Sabbathāpisabbā rammaṇānīti.",
  "anya-e0301n5:97_35": "Tattha sabbathāpīti sabbakāmāvacara sabbamahaggata sabbalokuttara sabbapaññatti sabbapaccuppannādi pakārenapītiattho.",
  "anya-e0301n5:97_36": "Idañca sabbaññubuddhānaṁ uppannāni sandhāya vuttaṁ.",
  "anya-e0301n5:97_37": "Itarāni pana pacceka buddhānaṁ uppannānipi padesasabbārammaṇānieva honti.",
  "anya-e0301n5:97_38": "Tāni hi ekaṁ pathavidhātuṁpi sabbehi anavasesapakārehi jānituṁ nasakkontīti.",
  "anya-e0301n5:97_39": "Āruppesu dutīyacatutthāni pathamatatīyāruppa viññāṇā rammaṇattā mahaggatā rammaṇāni.",
  "anya-e0301n5:97_40": "Sesānīti abhiññā dvaya dutīyacatutthāruppehi avasesāni sabbānipi ekavīsatividhāni mahaggatacittāni kasiṇādi paññattārammaṇānīti attho.",
  "anya-e0301n5:97_41": "Pañcavīsāti pañcadvārāvajjana tevīsati kāmavipāka hasanacittāni sandhāya vuttaṁ.",
  "anya-e0301n5:97_42": "Parittamhīti kāmāvacarā lambaṇe evāti attho.",
  "anya-e0301n5:97_43": "Tañhi appānubhāvato paṭibandhakadhammehi parisamantato dīyati avakhaṇḍīyati nittejabhāvaṁ pāpīyatīti parittanti vuccati.",
  "anya-e0301n5:98_0": "135. Cakkhādīnaṁ vatthūnaṁ bhedena tabbatthukānaṁ cittacetasi kānaṁ saṅgaho vatthusaṅgaho.",
  "anya-e0301n5:99_0": "[109] Vibhāvaniyaṁ pana",
  "anya-e0301n5:100_0": "“Vatthuvibhāgato tabbatthukacittaparicchedavasenaca saṅgaho vatthusaṅgaho”ti vuttaṁ.",
  "anya-e0301n5:100_1": "Taṁ na sundaraṁ.",
  "anya-e0301n5:101_0": "Vasantipatiṭṭhahanti cittacetasikāetesūtivatthūni, cakkhuvatthuca. La.",
  "anya-e0301n5:101_1": "Kāyavatthucahadayavatthucātiyojanā.",
  "anya-e0301n5:101_2": "Cakkhumeva cakkhuvatthu tathā sotādīniyeva sotavatthādīni.",
  "anya-e0301n5:101_3": "Vākyasaṅkhepo hesa pāṭho.",
  "anya-e0301n5:101_4": "Peyyālanayotipi antadīpakanayotipi vattuṁ yujjati.",
  "anya-e0301n5:101_5": "Keci pana dvandasamāsaṁ maññanti.",
  "anya-e0301n5:101_6": "Tesaṁ casaddo nayujjati.",
  "anya-e0301n5:101_7": "Parato vatthusaddo casaddoca pubbapadesu ānetabbotipi vadanti.",
  "anya-e0301n5:101_8": "Tesaṁ hadayavatthūti samāsapadaṁ nayujjati.",
  "anya-e0301n5:101_9": "Avibhattikaniddesotipi apare.",
  "anya-e0301n5:101_10": "Tāni kāmaloke sabbānipi labbhantīti kāmataṇhā dhina kammanibbattānaṁ attabhāvānaṁeva paripuṇṇindriyatā sambhavato sabbānipi tāni cha vatthūni kāmalokeeva labbhanti.",
  "anya-e0301n5:101_11": "Tathā hi cakkhādīsu vatthūsu santesu evarūpādīnaṁ paribhogo sampajjati.",
  "anya-e0301n5:101_12": "Tasmā rūpādīsu kāmavatthūsu abhiratā kāmataṇhā sadā cakkhādīnaṁ pañcannaṁ vatthūnaṁpi sampattiṁ patthetiyeva.",
  "anya-e0301n5:101_13": "Yathāca sabbakammiko amacco sadā rañño icchameva pūrayamāno sabbāni rājakammāni sampādeti.",
  "anya-e0301n5:101_14": "Evameva kāmāvacarakammaṁpi sadā kāmataṇhāya icchameva pūrayamānaṁ paripuṇṇindriyaṁ attabhāvaṁ nibbatteti.",
  "anya-e0301n5:101_15": "Tasmā kāmataṇhādhinakammanibbattā kāmasattāeva paripuṇṇindriyā hontīti.",
  "anya-e0301n5:101_16": "Yathā ca dassanasavanānuttariya dhammabhūtāni cakkhusotāni buddhadassana dhammassavanā divasena sattānaṁ visuddhiyāpi honti, na tathā ghānādittayaṁ.",
  "anya-e0301n5:101_17": "Taṁ pana kevalaṁ kāmaparibhogatthāyaeva hoti.",
  "anya-e0301n5:101_18": "Tasmā taṁ kāmavirāgabhāvanā kammanibbattesu brahmattabhāvesu naupalabbhatīti vuttaṁ rūpaloke pana ghānādittayaṁ natthīti.",
  "anya-e0301n5:101_19": "Idañca pasādarūpattayaṁ sandhāya vuttaṁ.",
  "anya-e0301n5:101_20": "Sasambhāraghāna jivhā kāya saṇṭhānānipana suṭṭhuparipuṇṇānieva hontīti.",
  "anya-e0301n5:101_21": "Arūpalokepana sabbānipi nasaṁvijjantīti rūpavirāga bhāvanā kammanibbatte tasmiṁ loke ajjhattabahiddhāsantānesupi sabbena sabbaṁ rūpapavattiyāeva abhāvato.",
  "anya-e0301n5:101_22": "Tattha nibbattā hi sattā suddhe ākāsataleeva cittapabandhamattā hutvā tiṭṭhantīti.",
  "anya-e0301n5:101_23": "Imasmiṁ saṅgahe pana cittāni sattaviññāṇa dhātuvasena gahetuṁ tattha pañcaviññāṇadhātuyotiādi vuttaṁ.",
  "anya-e0301n5:101_24": "Tatthāti tesu chasu vatthūsu.",
  "anya-e0301n5:101_25": "Pañcaviññāṇāni eva nisattanijīvaṭṭhena dhātuyoti viggaho.",
  "anya-e0301n5:101_26": "Evaṁ sesesupi.",
  "anya-e0301n5:101_27": "Vijānanakiccābhāvato mananamattā dhātūti manodhātu.",
  "anya-e0301n5:101_28": "Pañcadvāre āvajjanamatta sampaṭicchanamatta kiccāni hi visesajānana kiccāni nahontīti.",
  "anya-e0301n5:101_29": "Pañcaviññāṇāni pana paccakkhato dassanādivasena thokaṁ visesajānanakiccāni honti.",
  "anya-e0301n5:101_30": "Avasesā pana santīraṇādayo ārammaṇasabhāva vicāraṇā divasena atireka visiṭṭhajānanakiccayuttattā na manodhātuyo viya mananamattā honti.",
  "anya-e0301n5:101_31": "Nāpi pañcaviññāṇadhātuyoviya vijānana mattā.",
  "anya-e0301n5:101_32": "Athakho mananaṭṭhena manoca taṁ vijānanaṭṭhena viññāṇañcāti katvā manoviññāṇadhātuyonāma.",
  "anya-e0301n5:101_33": "Atisaya visesajānana dhātuyoti attho.",
  "anya-e0301n5:101_34": "Pariyāyapadānañhi visesana samāse atisayattho viññāyati.",
  "anya-e0301n5:101_35": "Yathā padaṭṭhānanti.",
  "anya-e0301n5:102_0": "[110] Vibhāvaniyaṁ pana",
  "anya-e0301n5:103_0": "“Manoyeva viññāṇaṁ manoviññāṇanti vā.",
  "anya-e0301n5:103_1": "Manaso viññāṇaṁ manoviññāṇa”nti vā vuttaṁ.",
  "anya-e0301n5:103_2": "Tattha manoyeva viññāṇanti idaṁ tāva na yujjati.",
  "anya-e0301n5:104_0": "Na hi aññamaññaṁ visesetvā abhirekaṭṭhadīpake padaṭṭhānantiādike visesanasamāse avadhāraṇa viggaho katthaci dissati yujjaticāti.",
  "anya-e0301n5:105_0": "[111] Manaso viññāṇanti idaṁpi nayujjatiyeva.",
  "anya-e0301n5:106_0": "Manasoti hi manodhātuttikasaṅkhātassa manassa.",
  "anya-e0301n5:106_1": "Tattha sampaṭicchanadvayaṁ santīraṇādikassa manoviññāṇapabandhassa paccayabhūtaṁ hoti.",
  "anya-e0301n5:106_2": "Pañcadvārāvajjanaṁ pana parato dvārantare pavattamānaṁ tasseva manoviññāṇapabandhassa paccayuppannabhūtaṁ hotītikatvā ādimhi paccayabhūtassa ceva ante dvārantare paccayuppannabhūtassa ca manassa sambandhiviññāṇanti attho.",
  "anya-e0301n5:106_3": "Athavā, pañcaviññāṇavajjitāni sabbāni viññāṇāni mananakiccattā manonāma.",
  "anya-e0301n5:106_4": "Ārammaṇe pana abhinipāta mattāni pañcaviññāṇāni mananakiccāni nahontīti dassanādīni eva nāma.",
  "anya-e0301n5:106_5": "Pañcadvārāvajjanañca manato jātaṁpi manassa paccayo nahoti.",
  "anya-e0301n5:106_6": "Dassanādīnaṁ eva paccayo.",
  "anya-e0301n5:106_7": "Sampaṭicchanadvayañca manassa paccayo hontaṁpi manato jātaṁ nahoti.",
  "anya-e0301n5:106_8": "Dassanādito eva jātaṁ.",
  "anya-e0301n5:106_9": "Santīraṇādīni pana attano pure pacchāpavattānaṁ dvinnaṁ dvinnaṁ manānaṁ eva majjhe jātānīti attano paccaya paccayuppannabhūtassa manassa sambandhiviññāṇanti attho.",
  "anya-e0301n5:106_10": "Evañca sati pañcaviññāṇaṁpi dvinnaṁ manodhātūnaṁ antare pavattattā manaso paccaya paccayuppannabhūtassa sambandhiviññāṇaṁ manoviññāṇanti vattabbameva siyāti.",
  "anya-e0301n5:107_0": "[112] Ṭīkāyaṁ pana",
  "anya-e0301n5:108_0": "Manato jātaṁ viññāṇantipi vuttaṁ. Taṁpi vuttanayena nayujjatiyeva.",
  "anya-e0301n5:109_0": "Avasesā pana manoviññāṇadhātusaṅkhātāca santīraṇa.La.",
  "anya-e0301n5:109_1": "Pannarasarūpāvacaravasena tiṁsadhammā hadayaṁ nissāyeva pavattantīti yojanā.",
  "anya-e0301n5:109_2": "Casaddo panettha avasesānaṁ chasattati dhammānaṁ manoviññāṇadhātubhāvaṁ sambhāveti.",
  "anya-e0301n5:110_0": "[113] Vibhāvaniyaṁ pana",
  "anya-e0301n5:111_0": "Sampiṇḍanatthaṁ gahetvā “na kevalaṁ manodhātuyevā”ti vuttaṁ. Taṁ na yujjati.",
  "anya-e0301n5:112_0": "Evañhi sati avasesāca manoviññāṇadhātusaṅkhātāti vuttaṁ siyāti.",
  "anya-e0301n5:113_0": "[114] Yāca ṭīkāsu",
  "anya-e0301n5:114_0": "Santīraṇa.La.",
  "anya-e0301n5:114_1": "Rūpāvacaravasena pavattā, avasesā manoviññāṇa dhātusaṅkhātāca tiṁsa dhammāti yojanā.",
  "anya-e0301n5:114_2": "Sāpi na sundarā.",
  "anya-e0301n5:115_0": "Atthagatiyā avisadattāti.",
  "anya-e0301n5:115_1": "Tattha kasmā te nissāyeva pavattantīti.",
  "anya-e0301n5:115_2": "Āruppesu anuppajjanato, kasmāca tattha nuppajjantīti vuccate.",
  "anya-e0301n5:115_3": "Santīraṇamahāvipākāni tāva tattha nuppajjanti pañcannaṁ dvārānaṁ attano kiccānañca tattha abhāvato.",
  "anya-e0301n5:115_4": "Paṭighacittadvayaṁpi nuppajjati.",
  "anya-e0301n5:115_5": "Anīvaraṇāvatthassa paṭighassa abhāvato.",
  "anya-e0301n5:115_6": "Ekanta nīvaraṇānañca jhānabhūmīsu asambhavato.",
  "anya-e0301n5:115_7": "Ettha pana yadi anīvaraṇāvattho paṭigho natthi.",
  "anya-e0301n5:115_8": "Pāḷiyaṁ dutīyajjhāneeva domassindriyassa aparisesanirodhavacanaṁ aṭṭhakathāsuca dutīyajjhānūpacāre tassa uppattisambhavavacanaṁ viruddhaṁ siyā.",
  "anya-e0301n5:115_9": "Tasmā attano sahāyapaccaya bhūtassa oḷārikassa kāmarāgassa jhānabhūmīsu abhāvato paṭighacittadvayaṁ tattha nuppajjatīti yuttantipi vadanti.",
  "anya-e0301n5:115_10": "Ṭīkākārāpana dutīyajjhānūpacāre tassa uppattisambhava vacanaṁ parikappavacanamattanti katvā purimakāraṇameva icchanti.",
  "anya-e0301n5:115_11": "Yadi panetaṁ parikappavacanamattaṁ siyā pāḷivacanaṁpi parikappavacanamattameva siyā.",
  "anya-e0301n5:115_12": "Tasmā pacchimakā raṇameva yuttarūpanti amhākaṁ khanti.",
  "anya-e0301n5:115_13": "Hasanacittaṁpi nuppajjati arūpīnaṁ hasanakiccassa abhāvato.",
  "anya-e0301n5:115_14": "Kāyābhāvatotipi yujjati.",
  "anya-e0301n5:115_15": "Sotāpattimaggacittaṁpi nuppajjati.",
  "anya-e0301n5:115_16": "Paratoghosābhāvena tatthuppannassa puthujjanassa dhammābhisamayābhāvato buddhapaccekabuddhānañca tattha anuppajjanato.",
  "anya-e0301n5:115_17": "Teneva hi tatthuppanno puthujjano aṭṭhasu akkhaṇayuttesu vuttoti.",
  "anya-e0301n5:115_18": "Rūpāvacaracittānipi tattha nuppajjanti rūpavirāgabhāvanāya rūpanimittārammaṇānaṁ tesaṁ samatikkantattāti.",
  "anya-e0301n5:116_0": "Avasesā manoviññāṇadhātusaṅkhātā kusalākusalakriyānuttaravasena dve cattālīsadhammā hadayaṁ nissāyavā anissāyavā pavattantīti yojanā.",
  "anya-e0301n5:116_1": "Nissāyavā pañcavokāre anissāyavā catuvokāreti adhippāyo.",
  "anya-e0301n5:116_2": "Kusalānica akusalānica kriyānica anuttarānicāti viggaho.",
  "anya-e0301n5:116_3": "Tattha kusalānīti pañcarūpa kusalato avasesāni dvādasalokiyakusalāni.",
  "anya-e0301n5:116_4": "Akusalānīti paṭighadvayato avasesāni dasaakusalāni.",
  "anya-e0301n5:116_5": "Kriyānīti pañcadvārāvajjana hasana pañcarūpakrito avasesāni terasakriyacittāni.",
  "anya-e0301n5:116_6": "Anuttarānīti pathamamaggato avasesāni sattaanuttaracittāni.",
  "anya-e0301n5:116_7": "Kāme chavatthuṁ nissitā sattadhātuyo matā.",
  "anya-e0301n5:116_8": "Rūpe tivatthuṁ nissitā catubbidhā dhātuyo matā.",
  "anya-e0301n5:116_9": "Āruppe kiñcivatthuṁ anissitā ekā dhātu matāti yojanā.",
  "anya-e0301n5:116_10": "Tecattālīsāti pañcaviññāṇa manodhātuttikehi saddhiṁ santīraṇādike tiṁsadhamme sandhāya vuttanti.",
  "anya-e0301n5:117_0": "Iti paramatthadīpaniyānāma abhidhammatthasaṅgahassa",
  "anya-e0301n5:118_0": "Catutthavaṇṇanāya pakiṇṇakasaṅgahassa",
  "anya-e0301n5:119_0": "Paramatthadīpanā niṭṭhitā."
}