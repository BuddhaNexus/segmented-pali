{
  "atk-s0514a1:0_0": "Namo tassa bhagavato arahato sammāsambuddhassa",
  "atk-s0514a1:1_0": "17. Cattālīsanipāto",
  "atk-s0514a1:3_0": "[521] 1. Tesakuṇajātakavaṇṇanā",
  "atk-s0514a1:4_0": "Vessantaraṃ taṃ pucchāmīti idaṃ satthā jetavane viharanto kosalarañño ovādavasena kathesi.",
  "atk-s0514a1:4_1": "Tañhi rājānaṃ dhammassavanatthāya āgataṃ satthā āmantetvā “mahārāja,",
  "atk-s0514a1:4_2": "raññā nāma dhammena rajjaṃ kāretabbaṃ,",
  "atk-s0514a1:4_3": "yasmiñhi samaye rājāno adhammikā honti,",
  "atk-s0514a1:4_4": "rājayuttāpi tasmiṃ samaye adhammikā hontī”ti catukkanipāte āgatasuttanayena ovaditvā agatigamane agatiagamane",
  "atk-s0514a1:4_5": "ca ādīnavañca ānisaṃsañca kathetvā “supinakūpamā kāmā”tiādinā nayena kāmesu ādīnavaṃ vitthāretvā,",
  "atk-s0514a1:4_6": "“mahārāja,",
  "atk-s0514a1:4_7": "imesañhi sattānaṃ –",
  "atk-s0514a1:5_0": "‘Maccunā saṅgaro natthi, lañjaggāho na vijjati;",
  "atk-s0514a1:6_0": "Yuddhaṃ natthi jayo natthi, sabbe maccuparāyaṇā’.",
  "atk-s0514a1:7_0": "Tesaṃ paralokaṃ gacchantānaṃ ṭhapetvā attanā kataṃ kalyāṇakammaṃ aññā patiṭṭhā nāma natthi.",
  "atk-s0514a1:7_1": "Evaṃ ittarapaccupaṭṭhānaṃ avassaṃ pahātabbaṃ,",
  "atk-s0514a1:7_2": "na yasaṃ nissāya pamādaṃ kātuṃ vaṭṭati,",
  "atk-s0514a1:7_3": "appamatteneva hutvā dhammena rajjaṃ kāretuṃ vaṭṭati.",
  "atk-s0514a1:7_4": "Porāṇakarājāno anuppannepi buddhe paṇḍitānaṃ ovāde ṭhatvā dhammena rajjaṃ kāretvā devanagaraṃ pūrayamānā gamiṃsū”ti vatvā tena yācito atītaṃ āhari.",
  "atk-s0514a1:8_0": "Atīte bārāṇasiyaṃ brahmadatto rajjaṃ kārento aputtako ahosi,",
  "atk-s0514a1:8_1": "patthentopi puttaṃ vā dhītaraṃ vā na labhi.",
  "atk-s0514a1:8_2": "So ekadivasaṃ mahantena parivārena uyyānaṃ gantvā divasabhāgaṃ uyyāne kīḷitvā maṅgalasālarukkhamūle sayanaṃ",
  "atk-s0514a1:8_3": "attharāpetvā thokaṃ niddāyitvā pabuddho sālarukkhaṃ oloketvā tattha sakuṇakulāvakaṃ passi,",
  "atk-s0514a1:8_4": "saha dassanenevassa sineho uppajji.",
  "atk-s0514a1:8_5": "So ekaṃ purisaṃ pakkosāpetvā “imaṃ rukkhaṃ abhiruhitvā etasmiṃ kulāvake kassaci atthitaṃ vā natthitaṃ vā jānāhī”ti āha.",
  "atk-s0514a1:8_6": "So “sādhu,",
  "atk-s0514a1:8_7": "devā”ti vatvā abhiruhitvā tattha tīṇi aṇḍakāni disvā rañño ārocesi.",
  "atk-s0514a1:8_8": "Rājā “tena hi etesaṃ upari nāsavātaṃ mā vissajjesī”ti vatvā “caṅkoṭake kappāsapicuṃ attharitvā tattheva",
  "atk-s0514a1:8_9": "tāni aṇḍakāni ṭhapetvā saṇikaṃ otarāhī”ti otārāpetvā caṅkoṭakaṃ hatthena gahetvā “katarasakuṇaṇḍakāni",
  "atk-s0514a1:8_10": "nāmetānī”ti amacce pucchi.",
  "atk-s0514a1:8_11": "Te “mayaṃ na jānāma,",
  "atk-s0514a1:8_12": "nesādā jānissantī”ti vadiṃsu.",
  "atk-s0514a1:8_13": "Rājā nesāde pakkosāpetvā pucchi. Nesādā,",
  "atk-s0514a1:8_14": "“mahārāja,",
  "atk-s0514a1:8_15": "tesu ekaṃ ulūkaaṇḍaṃ,",
  "atk-s0514a1:8_16": "ekaṃ sālikāaṇḍaṃ,",
  "atk-s0514a1:8_17": "ekaṃ suvakaaṇḍa”nti kathayiṃsu.",
  "atk-s0514a1:8_18": "Kiṃ pana ekasmiṃ kulāvake tiṇṇaṃ sakuṇikānaṃ aṇḍāni hontīti. Āma, deva,",
  "atk-s0514a1:8_19": "paripanthe asati sunikkhittāni na nassantīti.",
  "atk-s0514a1:8_20": "Rājā tussitvā “ime mama puttā bhavissantī”ti tāni tīṇi aṇḍāni tayo amacce paṭicchāpetvā “ime mayhaṃ puttā bhavissanti,",
  "atk-s0514a1:8_21": "tumhe sādhukaṃ paṭijaggitvā aṇḍakosato nikkhantakāle mamāroceyyāthā”ti āha.",
  "atk-s0514a1:8_22": "Te tāni sādhukaṃ rakkhiṃsu.",
  "atk-s0514a1:9_0": "Tesu paṭhamaṃ ulūkaaṇḍaṃ bhijji.",
  "atk-s0514a1:9_1": "Amacco ekaṃ nesādaṃ pakkosāpetvā “tvaṃ itthibhāvaṃ vā purisabhāvaṃ vā jānāhī”ti vatvā tena taṃ vīmaṃsitvā",
  "atk-s0514a1:9_2": "“puriso”ti vutte rājānaṃ upasaṅkamitvā “putto te, deva,",
  "atk-s0514a1:9_3": "jāto”ti āha.",
  "atk-s0514a1:9_4": "Rājā tuṭṭho tassa bahuṃ dhanaṃ datvā “puttakaṃ me sādhukaṃ paṭijagga,",
  "atk-s0514a1:9_5": "‘vessantaro’ti cassa nāmaṃ karohī”ti vatvā uyyojesi.",
  "atk-s0514a1:9_6": "So tathā akāsi.",
  "atk-s0514a1:9_7": "Tato katipāhaccayena sālikāaṇḍaṃ bhijji.",
  "atk-s0514a1:9_8": "Sopi amacco taṃ nesādena vīmaṃsāpetvā “itthī”ti sutvā rañño santikaṃ gantvā “dhītā te, deva,",
  "atk-s0514a1:9_9": "jātā”ti āha.",
  "atk-s0514a1:9_10": "Rājā tuṭṭho tassapi bahuṃ dhanaṃ datvā “dhītaraṃ me sādhukaṃ paṭijagga,",
  "atk-s0514a1:9_11": "‘kuṇḍalinī’ti cassā nāmaṃ karohī”ti vatvā uyyojesi.",
  "atk-s0514a1:9_12": "Sopi tathā akāsi.",
  "atk-s0514a1:9_13": "Puna katipāhaccayena suvakaaṇḍaṃ bhijji.",
  "atk-s0514a1:9_14": "Sopi amacco nesādena taṃ vīmaṃsitvā “puriso”ti vutte rañño santikaṃ gantvā “putto te, deva,",
  "atk-s0514a1:9_15": "jāto”ti āha.",
  "atk-s0514a1:9_16": "Rājā tuṭṭho tassapi bahuṃ dhanaṃ datvā “puttassa me mahantena parivārena maṅgalaṃ katvā ‘jambuko’tissa nāmaṃ karohī”ti vatvā uyyojesi.",
  "atk-s0514a1:9_17": "Sopi tathā akāsi.",
  "atk-s0514a1:9_18": "Te tayopi sakuṇā tiṇṇaṃ amaccānaṃ gehesu rājakumāraparihāreneva vaḍḍhanti.",
  "atk-s0514a1:9_19": "Rājā “mama putto,",
  "atk-s0514a1:9_20": "mama dhītā”ti voharati.",
  "atk-s0514a1:9_21": "Athassa amaccā aññamaññaṃ avahasanti “passatha, bho,",
  "atk-s0514a1:9_22": "rañño kiriyaṃ,",
  "atk-s0514a1:9_23": "tiracchānagatepi ‘putto me,",
  "atk-s0514a1:9_24": "dhītā me’ti vadanto vicaratī”ti.",
  "atk-s0514a1:10_0": "Taṃ sutvā rājā cintesi –",
  "atk-s0514a1:10_1": "“ime amaccā etesaṃ mama puttānaṃ paññāsampadaṃ na jānanti,",
  "atk-s0514a1:10_2": "pākaṭaṃ nesaṃ karissāmī”ti.",
  "atk-s0514a1:10_3": "Athekaṃ amaccaṃ vessantarassa santikaṃ pesesi –",
  "atk-s0514a1:10_4": "“tumhākaṃ pitā pañhaṃ pucchitukāmo,",
  "atk-s0514a1:10_5": "kadā kira āgantvā pucchatū”ti.",
  "atk-s0514a1:10_6": "So amacco gantvā vessantaraṃ vanditvā taṃ sāsanaṃ ārocesi.",
  "atk-s0514a1:10_7": "Taṃ sutvā vessantaro attano paṭijaggakaṃ amaccaṃ pakkositvā “mayhaṃ kira pitā maṃ pañhaṃ pucchitukāmo,",
  "atk-s0514a1:10_8": "tassa idhāgatassa sakkāraṃ kātuṃ vaṭṭati,",
  "atk-s0514a1:10_9": "kadā āgacchatū”ti pucchi.",
  "atk-s0514a1:10_10": "Amacco “ito sattame divase tava pitā āgacchatū”ti āha.",
  "atk-s0514a1:10_11": "Taṃ sutvā vessantaro “pitā me ito sattame divase āgacchatū”ti vatvā uyyojesi.",
  "atk-s0514a1:10_12": "So āgantvā rañño ācikkhi.",
  "atk-s0514a1:10_13": "Rājā sattame divase nagare bheriṃ carāpetvā puttassa nivesanaṃ agamāsi.",
  "atk-s0514a1:10_14": "Vessantaro rañño mahantaṃ sakkāraṃ kāresi,",
  "atk-s0514a1:10_15": "antamaso dāsakammakārānampi sakkāraṃ kāresi.",
  "atk-s0514a1:10_16": "Rājā vessantarasakuṇassa gehe bhuñjitvā mahantaṃ yasaṃ anubhavitvā sakaṃ nivesanaṃ āgantvā rājaṅgaṇe",
  "atk-s0514a1:10_17": "mahantaṃ maṇḍapaṃ kārāpetvā nagare bheriṃ carāpetvā alaṅkatamaṇḍapamajjhe mahājanaparivāro nisīditvā",
  "atk-s0514a1:10_18": "“vessantaraṃ ānetū”ti amaccassa santikaṃ pesesi.",
  "atk-s0514a1:10_19": "Amacco vessantaraṃ suvaṇṇapīṭhe nisīdāpetvā ānesi.",
  "atk-s0514a1:10_20": "Vessantarasakuṇo pitu aṅke nisīditvā pitarā saha kīḷitvā gantvā tattheva suvaṇṇapīṭhe nisīdi.",
  "atk-s0514a1:10_21": "Atha naṃ rājā mahājanamajjhe rājadhammaṃ pucchanto paṭhamaṃ gāthamāha –",
  "atk-s0514a1:11_0": "1.",
  "atk-s0514a1:12_0": "“Vessantaraṃ taṃ pucchāmi, sakuṇa bhaddamatthu te;",
  "atk-s0514a1:13_0": "Rajjaṃ kāretukāmena, kiṃ su kiccaṃ kataṃ vara”nti.",
  "atk-s0514a1:14_0": "Tattha sakuṇāti taṃ ālapati.",
  "atk-s0514a1:14_1": "Kiṃ sūti kataraṃ kiccaṃ kataṃ varaṃ uttamaṃ hoti,",
  "atk-s0514a1:14_2": "kathehi me, tāta,",
  "atk-s0514a1:14_3": "sakalaṃ rājadhammanti evaṃ kira taṃ so pucchi.",
  "atk-s0514a1:15_0": "Taṃ sutvā vessantaro pañhaṃ akathetvāva rājānaṃ tāva pamādena codento dutiyaṃ gāthamāha –",
  "atk-s0514a1:16_0": "2.",
  "atk-s0514a1:17_0": "“Cirassaṃ vata maṃ tāto, kaṃso bārāṇasiggaho;",
  "atk-s0514a1:18_0": "Pamatto appamattaṃ maṃ, pitā puttaṃ acodayī”ti.",
  "atk-s0514a1:19_0": "Tattha tātoti pitā.",
  "atk-s0514a1:19_1": "Kaṃsoti idaṃ tassa nāmaṃ.",
  "atk-s0514a1:19_2": "Bārāṇasiggahoti catūhi saṅgahavatthūhi bārāṇasiṃ saṅgahetvā vattanto.",
  "atk-s0514a1:19_3": "Pamattoti evarūpānaṃ paṇḍitānaṃ santike vasanto pañhassa apucchanena pamatto.",
  "atk-s0514a1:19_4": "Appamattaṃ manti sīlādiguṇayogena maṃ appamattaṃ.",
  "atk-s0514a1:19_5": "Pitāti posakapitā.",
  "atk-s0514a1:19_6": "Acodayīti amaccehi “tiracchānagate putte katvā voharatī”ti avahasiyamāno pamādaṃ āpajjitvā cirassaṃ ajja codesi,",
  "atk-s0514a1:19_7": "pañhaṃ pucchīti vadati.",
  "atk-s0514a1:20_0": "Evaṃ so imāya gāthāya codetvā “mahārāja,",
  "atk-s0514a1:20_1": "raññā nāma tīsu dhammesu ṭhatvā dhammena rajjaṃ kāretabba”nti vatvā rājadhammaṃ kathento imā gāthāyo āha –",
  "atk-s0514a1:21_0": "3.",
  "atk-s0514a1:22_0": "“Paṭhameneva vitathaṃ, kodhaṃ hāsaṃ nivāraye;",
  "atk-s0514a1:23_0": "Tato kiccāni kāreyya, taṃ vataṃ āhu khattiya.",
  "atk-s0514a1:24_0": "4.",
  "atk-s0514a1:25_0": "“Yaṃ tvaṃ tāta tapokammaṃ, pubbe katamasaṃsayaṃ;",
  "atk-s0514a1:26_0": "Ratto duṭṭho ca yaṃ kayirā, na taṃ kayirā tato puna.",
  "atk-s0514a1:27_0": "5.",
  "atk-s0514a1:28_0": "“Khattiyassa pamattassa, raṭṭhasmiṃ raṭṭhavaḍḍhana;",
  "atk-s0514a1:29_0": "Sabbe bhogā vinassanti, rañño taṃ vuccate aghaṃ.",
  "atk-s0514a1:30_0": "6.",
  "atk-s0514a1:31_0": "“Sirī tāta alakkhī ca, pucchitā etadabravuṃ;",
  "atk-s0514a1:32_0": "Uṭṭhānavīriye pose, ramāhaṃ anusūyake.",
  "atk-s0514a1:33_0": "7.",
  "atk-s0514a1:34_0": "“Usūyake duhadaye, purise kammadussake;",
  "atk-s0514a1:35_0": "Kāḷakaṇṇī mahārāja, ramati cakkabhañjanī.",
  "atk-s0514a1:36_0": "8.",
  "atk-s0514a1:37_0": "“So tvaṃ sabbe suhadayo, sabbesaṃ rakkhito bhava;",
  "atk-s0514a1:38_0": "Alakkhiṃ nuda mahārāja, lakkhyā bhava nivesanaṃ.",
  "atk-s0514a1:39_0": "9.",
  "atk-s0514a1:40_0": "“Sa lakkhīdhitisampanno, puriso hi mahaggato;",
  "atk-s0514a1:41_0": "Amittānaṃ kāsipati, mūlaṃ aggañca chindati.",
  "atk-s0514a1:42_0": "10.",
  "atk-s0514a1:43_0": "“Sakkopi hi bhūtapati, uṭṭhāne nappamajjati;",
  "atk-s0514a1:44_0": "Sa kalyāṇe dhitiṃ katvā, uṭṭhāne kurute mano.",
  "atk-s0514a1:45_0": "11.",
  "atk-s0514a1:46_0": "“Gandhabbā pitaro devā, sājīvā honti tādino;",
  "atk-s0514a1:47_0": "Uṭṭhāhato appamajjato, anutiṭṭhanti devatā.",
  "atk-s0514a1:48_0": "12.",
  "atk-s0514a1:49_0": "“So appamatto akkuddho, tāta kiccāni kāraya;",
  "atk-s0514a1:50_0": "Vāyamassu ca kiccesu, nālaso vindate sukhaṃ.",
  "atk-s0514a1:51_0": "13.",
  "atk-s0514a1:52_0": "“Tattheva te vattapadā, esāva anusāsanī;",
  "atk-s0514a1:53_0": "Alaṃ mitte sukhāpetuṃ, amittānaṃ dukhāya cā”ti.",
  "atk-s0514a1:54_0": "Tattha paṭhameneva vitathanti, tāta,",
  "atk-s0514a1:54_1": "rājā nāma āditova musāvādaṃ nivāraye.",
  "atk-s0514a1:54_2": "Musāvādino hi rañño raṭṭhaṃ nirojaṃ hoti,",
  "atk-s0514a1:54_3": "pathaviyā ojā kammakaraṇaṭṭhānato sattaratanamattaṃ heṭṭhā bhassati,",
  "atk-s0514a1:54_4": "tato āhāre vā telamadhuphāṇitādīsu vā osadhesu ojā na hoti.",
  "atk-s0514a1:54_5": "Nirojāhārabhojanā manussā bahvābādhā honti,",
  "atk-s0514a1:54_6": "raṭṭhe thalajalapathesu āyo nuppajjati,",
  "atk-s0514a1:54_7": "tasmiṃ anuppajjante rājāno duggatā honti.",
  "atk-s0514a1:54_8": "Te sevake saṅgaṇhituṃ na sakkonti,",
  "atk-s0514a1:54_9": "asaṅgahitā sevakā rājānaṃ garucittena na olokenti. Evaṃ, tāta,",
  "atk-s0514a1:54_10": "musāvādo nāmesa nirojo,",
  "atk-s0514a1:54_11": "na so jīvitahetupi kātabbo,",
  "atk-s0514a1:54_12": "saccaṃ pana sādutaraṃ rasānanti tadeva paṭiggahetabbaṃ.",
  "atk-s0514a1:54_13": "Apica musāvādo nāma guṇaparidhaṃsako vipattipariyosāno,",
  "atk-s0514a1:54_14": "dutiyacittavāre avīciparāyaṇaṃ karoti.",
  "atk-s0514a1:54_15": "Imasmiṃ panatthe “dhammo have hato hantī”ti cetiyajātakaṃ kathetabbaṃ.",
  "atk-s0514a1:55_0": "Kodhanti, tāta,",
  "atk-s0514a1:55_1": "rājā nāma paṭhamameva kujjhanalakkhaṇaṃ kodhampi nivāreyya. Tāta,",
  "atk-s0514a1:55_2": "aññesañhi kodho khippaṃ matthakaṃ na pāpuṇāti,",
  "atk-s0514a1:55_3": "rājūnaṃ pāpuṇāti.",
  "atk-s0514a1:55_4": "Rājāno nāma vācāvudhā kujjhitvā olokitamattenāpi paraṃ vināsenti,",
  "atk-s0514a1:55_5": "tasmā raññā aññehi manussehi atirekataraṃ nikkodhena bhavitabbaṃ,",
  "atk-s0514a1:55_6": "khantimettānuddayāsampannena attano piyaputtaṃ viya lokaṃ volokentena bhavitabbaṃ. Tāta,",
  "atk-s0514a1:55_7": "atikodhano nāma rājā uppannaṃ yasaṃ rakkhituṃ na sakkoti.",
  "atk-s0514a1:55_8": "Imassa panatthassa dīpanatthaṃ khantivādijātaka-",
  "atk-s0514a1:55_9": "cūḷadhammapālajātakāni kathetabbāni.",
  "atk-s0514a1:55_10": "Cūḷadhammapālajātakasmiñhi mahāpatāpano nāma rājā puttaṃ ghātetvā puttasokena hadayena phalitena matāya",
  "atk-s0514a1:55_11": "deviyā sayampi deviṃ anusocanto hadayena phaliteneva mari.",
  "atk-s0514a1:55_12": "Atha te tayopi ekaāḷāhaneva jhāpesuṃ.",
  "atk-s0514a1:55_13": "Tasmā raññā paṭhamameva musāvādaṃ vajjetvā dutiyaṃ kodho vajjetabbo.",
  "atk-s0514a1:56_0": "Hāsanti hassaṃ,",
  "atk-s0514a1:56_1": "ayameva vā pāṭho.",
  "atk-s0514a1:56_2": "Tesu tesu kiccesu uppilāvitacittatāya keḷisīlataṃ parihāsaṃ nivāreyya. Tāta,",
  "atk-s0514a1:56_3": "raññā nāma keḷisīlena na bhavitabbaṃ,",
  "atk-s0514a1:56_4": "aparapattiyena hutvā sabbāni kiccāni attapaccakkheneva kātabbāni.",
  "atk-s0514a1:56_5": "Uppilāvitacitto hi rājā atuletvā kammāni karonto laddhaṃ yasaṃ vināseti.",
  "atk-s0514a1:56_6": "Imasmiṃ panatthe sarabhaṅgajātake purohitassa vacanaṃ gahetvā daṇḍakirañño kisavacche aparajjhitvā saha",
  "atk-s0514a1:56_7": "raṭṭhena ucchijjitvā kukkuḷaniraye nibbattabhāvo ca mātaṅgajātake majjharañño brāhmaṇānaṃ kathaṃ gahetvā",
  "atk-s0514a1:56_8": "mātaṅgatāpase aparajjhitvā saha raṭṭhena ucchijjitvā niraye nibbattabhāvo ca ghaṭapaṇḍitajātake dasabhātikarājadārakānaṃ",
  "atk-s0514a1:56_9": "mohamūḷhānaṃ vacanaṃ gahetvā kaṇhadīpāyane aparajjhitvā vāsudevakulassa nāsitabhāvo ca kathetabbo.",
  "atk-s0514a1:57_0": "Tato kiccāni kāreyyāti evaṃ, tāta,",
  "atk-s0514a1:57_1": "paṭhamaṃ musāvādaṃ dutiyaṃ kodhaṃ tatiyaṃ adhammahāsaṃ vajjetvā tato pacchā rājā raṭṭhavāsīnaṃ kattabbakiccāni kāreyya.",
  "atk-s0514a1:57_2": "Taṃ vataṃ āhu khattiyāti,",
  "atk-s0514a1:57_3": "khattiyamahārāja,",
  "atk-s0514a1:57_4": "yaṃ mayā vuttaṃ,",
  "atk-s0514a1:57_5": "etaṃ rañño vatasamādānanti porāṇakapaṇḍitā kathayiṃsu.",
  "atk-s0514a1:58_0": "Na taṃ kayirāti yaṃ tayā rāgādivasena pacchā tāpakaraṃ kammaṃ kataṃ hoti,",
  "atk-s0514a1:58_1": "tato pubbe katato puna tādisaṃ kammaṃ na kayirā,",
  "atk-s0514a1:58_2": "mā kareyyāsi, tātāti.",
  "atk-s0514a1:58_3": "Vuccateti taṃ rañño aghanti vuccati,",
  "atk-s0514a1:58_4": "evaṃ porāṇakapaṇḍitā kathayiṃsu.",
  "atk-s0514a1:58_5": "Sirīti idaṃ vessantarasakuṇo pubbe bārāṇasiyaṃ pavattitakāraṇaṃ āharitvā dassento āha.",
  "atk-s0514a1:58_6": "Tattha abravunti suciparivāraseṭṭhinā pucchitā kathayiṃsu.",
  "atk-s0514a1:58_7": "Uṭṭhānavīriyeti yo poso uṭṭhāne vīriye ca patiṭṭhito,",
  "atk-s0514a1:58_8": "na ca paresaṃ sampattiṃ disvā usūyati,",
  "atk-s0514a1:58_9": "tasmiṃ ahaṃ abhiramāmīti āha.",
  "atk-s0514a1:58_10": "Evaṃ tāva tāta sirī kathesi.",
  "atk-s0514a1:58_11": "Usūyaketi alakkhī pana, tāta,",
  "atk-s0514a1:58_12": "pucchitā ahaṃ parasampattiusūyake duhadaye ducitte kalyāṇakammadūsake yo kalyāṇakammaṃ dussanto appiyāyanto aṭṭīyanto na karoti,",
  "atk-s0514a1:58_13": "tasmiṃ abhiramāmīti āha.",
  "atk-s0514a1:58_14": "Evaṃ sā kāḷakaṇṇī, mahārāja,",
  "atk-s0514a1:58_15": "ramati patirūpadesavāsādino kusalacakkassa bhañjanī.",
  "atk-s0514a1:59_0": "Suhadayoti sundaracitto hitacittako.",
  "atk-s0514a1:59_1": "Nudāti nīhara.",
  "atk-s0514a1:59_2": "Nivesananti lakkhiyā pana nivesanaṃ bhava patiṭṭhā hohi.",
  "atk-s0514a1:59_3": "Sa lakkhīdhitisampannoti, mahārāja,",
  "atk-s0514a1:59_4": "kāsipati so puriso paññāya ceva vīriyena ca sampanno.",
  "atk-s0514a1:59_5": "Mahaggatoti mahajjhāsayo corānaṃ paccayabhūte gaṇhanto amittānaṃ mūlaṃ core gaṇhanto amittānaṃ aggaṃ chindatīti vadati.",
  "atk-s0514a1:59_6": "Sakkoti indo.",
  "atk-s0514a1:59_7": "Bhūtapatīti rājānaṃ ālapati.",
  "atk-s0514a1:59_8": "Uṭṭhāneti uṭṭhānavīriye.",
  "atk-s0514a1:59_9": "Nappamajjatīti na pamajjati,",
  "atk-s0514a1:59_10": "sabbakiccāni karoti.",
  "atk-s0514a1:59_11": "Sa kalyāṇeti so devarājā uṭṭhānavīriye manaṃ karonto pāpakammaṃ akatvā kalyāṇe puññakammasmiññeva dhitiṃ katvā appamatto uṭṭhāne manaṃ karoti,",
  "atk-s0514a1:59_12": "tassa pana kalyāṇakamme vīriyakaraṇabhāvadassanatthaṃ sarabhaṅgajātake dvīsu devalokesu devatāhi saddhiṃ",
  "atk-s0514a1:59_13": "kapiṭṭhārāmaṃ āgantvā pañhaṃ pucchitvā dhammassa sutabhāvo,",
  "atk-s0514a1:59_14": "mahākaṇhajātake attano ānubhāvena janaṃ tāsetvā osakkantassa sāsanassa pavattitabhāvo cāti evamādīni vatthūni kathetabbāni.",
  "atk-s0514a1:60_0": "Gandhabbāti cātumahārājikānaṃ heṭṭhā catuyonikā devā,",
  "atk-s0514a1:60_1": "catuyonikattāyeva kira te gandhabbā nāma jātā.",
  "atk-s0514a1:60_2": "Pitaroti brahmāno.",
  "atk-s0514a1:60_3": "Devāti upapattidevavasena cha kāmāvacaradevā.",
  "atk-s0514a1:60_4": "Tādinoti tathāvidhassa kusalābhiratassa rañño.",
  "atk-s0514a1:60_5": "Sājīvā hontīti samānajīvikā upajīvitabbā.",
  "atk-s0514a1:60_6": "Tādisā hi rājāno dānādīni puññāni karontā devatānaṃ pattiṃ denti,",
  "atk-s0514a1:60_7": "tā taṃ pattiṃ anumoditvā sampaṭicchitvā dibbayasena vaḍḍhanti.",
  "atk-s0514a1:60_8": "Anutiṭṭhantīti tādisassa rañño vīriyaṃ karontassa appamādaṃ āpajjantassa devatā anutiṭṭhanti anugacchanti,",
  "atk-s0514a1:60_9": "dhammikaṃ rakkhaṃ saṃvidahantīti attho.",
  "atk-s0514a1:61_0": "Soti so tvaṃ.",
  "atk-s0514a1:61_1": "Vāyamassūti tāni raṭṭhakiccāni karonto tulanavasena tīraṇavasena paccakkhakammavasena tesu tesu kiccesu vīriyaṃ karassu.",
  "atk-s0514a1:61_2": "Tattheva te vattapadāti, tāta,",
  "atk-s0514a1:61_3": "yaṃ maṃ tvaṃ kiṃsu kiccaṃ kataṃ varanti pucchi,",
  "atk-s0514a1:61_4": "tattha tava pañheyeva ete mayā “paṭhameneva vitatha”ntiādayo vuttā,",
  "atk-s0514a1:61_5": "ete vattapadā vattakoṭṭhāsā,",
  "atk-s0514a1:61_6": "evaṃ tattha vattassu.",
  "atk-s0514a1:61_7": "Esāti yā te mayā kathitā,",
  "atk-s0514a1:61_8": "esāva tava anusāsanī.",
  "atk-s0514a1:61_9": "Alanti evaṃ vattamāno hi rājā attano mitte sukhāpetuṃ,",
  "atk-s0514a1:61_10": "amittānañca dukkhāya alaṃ pariyatto samatthoti.",
  "atk-s0514a1:62_0": "Evaṃ vessantarasakuṇena ekāya gāthāya rañño pamādaṃ codetvā ekādasahi gāthāhi dhamme kathite “buddhalīḷāya",
  "atk-s0514a1:62_1": "pañho kathito”ti mahājano acchariyabbhutacittajāto sādhukārasatāni pavattesi.",
  "atk-s0514a1:62_2": "Rājā somanassappatto amacce āmantetvā pucchi –",
  "atk-s0514a1:62_3": "“bhonto! Amaccā mama puttena vessantarena evaṃ kathentena kena kattabbaṃ kiccaṃ kata”nti.",
  "atk-s0514a1:62_4": "Mahāsenaguttena, devāti.",
  "atk-s0514a1:62_5": "“Tena hissa mahāsenaguttaṭṭhānaṃ dammī”ti vessantaraṃ ṭhānantare ṭhapesi.",
  "atk-s0514a1:62_6": "So tato paṭṭhāya mahāsenaguttaṭṭhāne ṭhito pitu kammaṃ akāsīti.",
  "atk-s0514a1:63_0": "Vessantarapañho niṭṭhito.",
  "atk-s0514a1:64_0": "Puna rājā katipāhaccayena purimanayeneva kuṇḍaliniyā santikaṃ dūtaṃ pesetvā sattame divase tattha gantvā",
  "atk-s0514a1:64_1": "paccāgantvā tattheva maṇḍapamajjhe nisīditvā kuṇḍaliniṃ āharāpetvā suvaṇṇapīṭhe nisinnaṃ rājadhammaṃ",
  "atk-s0514a1:64_2": "pucchanto gāthamāha –",
  "atk-s0514a1:65_0": "14.",
  "atk-s0514a1:66_0": "“Sakkhisi tvaṃ kuṇḍalini, maññasi khattabandhuni;",
  "atk-s0514a1:67_0": "Rajjaṃ kāretukāmena, kiṃ su kiccaṃ kataṃ vara”nti.",
  "atk-s0514a1:68_0": "Tattha sakkhisīti mayā puṭṭhapañhaṃ kathetuṃ sakkhissasīti pucchati.",
  "atk-s0514a1:68_1": "Kuṇḍalinīti tassā saliṅgato āgatanāmenālapati.",
  "atk-s0514a1:68_2": "Tassā kira dvīsu kaṇṇapiṭṭhesu kuṇḍalasaṇṭhānā dve lekhā ahesuṃ,",
  "atk-s0514a1:68_3": "tenassā “kuṇḍalinī”ti nāmaṃ kāresi.",
  "atk-s0514a1:68_4": "Maññasīti jānissasi mayā puṭṭhapañhassa atthanti.",
  "atk-s0514a1:68_5": "Khattabandhunīti khattassa mahāsenaguttassa bhaginibhāvena naṃ evaṃ ālapati.",
  "atk-s0514a1:68_6": "Kasmā panesa vessantarasakuṇaṃ evaṃ apucchitvā imameva pucchatīti?",
  "atk-s0514a1:68_7": "Itthibhāvena.",
  "atk-s0514a1:68_8": "Itthiyo hi parittapaññā,",
  "atk-s0514a1:68_9": "tasmā “sace sakkoti,",
  "atk-s0514a1:68_10": "pucchissāmi, no ce,",
  "atk-s0514a1:68_11": "na pucchissāmī”ti vīmaṃsanavasena evaṃ pucchitvā taññeva pañhaṃ pucchi.",
  "atk-s0514a1:69_0": "Sā evaṃ raññā rājadhamme pucchite, “tāta,",
  "atk-s0514a1:69_1": "tvaṃ maṃ ‘itthikā nāma kiṃ kathessatī’ti vīmaṃsasi maññe,",
  "atk-s0514a1:69_2": "sakalaṃ te rājadhammaṃ dvīsuyeva padesu pakkhipitvā kathessāmī”ti vatvā āha –",
  "atk-s0514a1:70_0": "15.",
  "atk-s0514a1:71_0": "“Dveva tāta padakāni, yattha sabbaṃ patiṭṭhitaṃ;",
  "atk-s0514a1:72_0": "Aladdhassa ca yo lābho, laddhassa cānurakkhaṇā.",
  "atk-s0514a1:73_0": "16.",
  "atk-s0514a1:74_0": "“Amacce tāta jānāhi, dhīre atthassa kovide;",
  "atk-s0514a1:75_0": "Anakkhākitave tāta, asoṇḍe avināsake.",
  "atk-s0514a1:76_0": "17.",
  "atk-s0514a1:77_0": "“Yo ca taṃ tāta rakkheyya, dhanaṃ yañceva te siyā;",
  "atk-s0514a1:78_0": "Sūtova rathaṃ saṅgaṇhe, so te kiccāni kāraye.",
  "atk-s0514a1:79_0": "18.",
  "atk-s0514a1:80_0": "“Susaṅgahitantajano, sayaṃ vittaṃ avekkhiya;",
  "atk-s0514a1:81_0": "Nidhiñca iṇadānañca, na kare parapattiyā.",
  "atk-s0514a1:82_0": "19.",
  "atk-s0514a1:83_0": "“Sayaṃ āyaṃ vayaṃ jaññā, sayaṃ jaññā katākataṃ;",
  "atk-s0514a1:84_0": "Niggaṇhe niggahārahaṃ, paggaṇhe paggahārahaṃ.",
  "atk-s0514a1:85_0": "20.",
  "atk-s0514a1:86_0": "“Sayaṃ jānapadaṃ atthaṃ, anusāsa rathesabha;",
  "atk-s0514a1:87_0": "Mā te adhammikā yuttā, dhanaṃ raṭṭhañca nāsayuṃ.",
  "atk-s0514a1:88_0": "21.",
  "atk-s0514a1:89_0": "“Mā ca vegena kiccāni, karosi kārayesi vā;",
  "atk-s0514a1:90_0": "Vegasā hi kataṃ kammaṃ, mando pacchānutappati.",
  "atk-s0514a1:91_0": "22.",
  "atk-s0514a1:92_0": "“Mā te adhisare muñca, subāḷhamadhikopitaṃ;",
  "atk-s0514a1:93_0": "Kodhasā hi bahū phītā, kulā akulataṃ gatā.",
  "atk-s0514a1:94_0": "23.",
  "atk-s0514a1:95_0": "“‘Mā tāta issaromhī’ti, anatthāya patārayi;",
  "atk-s0514a1:96_0": "Itthīnaṃ purisānañca, mā te āsi dukhudrayo.",
  "atk-s0514a1:97_0": "24.",
  "atk-s0514a1:98_0": "“Apetalomahaṃsassa, rañño kāmānusārino;",
  "atk-s0514a1:99_0": "Sabbe bhogā vinassanti, rañño taṃ vuccate aghaṃ.",
  "atk-s0514a1:100_0": "25.",
  "atk-s0514a1:101_0": "“Tattheva te vattapadā, esāva anusāsanī;",
  "atk-s0514a1:102_0": "Dakkhassudāni puññakaro, asoṇḍo avināsako;",
  "atk-s0514a1:103_0": "Sīlavāssu mahārāja, dussīlo vinipātiko”ti.",
  "atk-s0514a1:104_0": "Tattha padakānīti kāraṇapadāni.",
  "atk-s0514a1:104_1": "Yatthāti yesu dvīsu padesu sabbaṃ atthajātaṃ hitasukhaṃ patiṭṭhitaṃ.",
  "atk-s0514a1:104_2": "Aladdhassāti yo ca pubbe aladdhassa lābhassa lābho,",
  "atk-s0514a1:104_3": "yā ca laddhassa anurakkhaṇā. Tāta,",
  "atk-s0514a1:104_4": "anuppannassa hi lābhassa uppādanaṃ nāma na bhāro,",
  "atk-s0514a1:104_5": "uppannassa pana anurakkhaṇameva bhāro.",
  "atk-s0514a1:104_6": "Ekacco hi yasaṃ uppādetvāpi yase pamatto pamādaṃ uppādetvā pāṇātipātādīni karoti,",
  "atk-s0514a1:104_7": "mahācoro hutvā raṭṭhaṃ vilumpamāno carati.",
  "atk-s0514a1:104_8": "Atha naṃ rājāno gāhāpetvā mahāvināsaṃ pāpenti.",
  "atk-s0514a1:104_9": "Atha vā uppannarūpādīsu kāmaguṇesu pamatto ayoniso dhanaṃ nāsento sabbasāpateyye khīṇe kapaṇo hutvā cīrakavasano kapālamādāya carati.",
  "atk-s0514a1:104_10": "Pabbajito vā pana ganthadhurādivasena lābhasakkāraṃ nibbattetvā pamatto hīnāyāvattati.",
  "atk-s0514a1:104_11": "Aparo paṭhamajhānādīni nibbattetvāpi muṭṭhassatitāya tathārūpe ārammaṇe bajjhitvā jhānā parihāyati.",
  "atk-s0514a1:104_12": "Evaṃ uppannassa yasassa vā jhānādilābhassa vā rakkhaṇameva dukkaraṃ.",
  "atk-s0514a1:104_13": "Tadatthadīpanatthaṃ pana devadattassa vatthu ca,",
  "atk-s0514a1:104_14": "mudulakkhaṇa-",
  "atk-s0514a1:104_15": "lomasakassapa-",
  "atk-s0514a1:104_16": "haritacajātaka-",
  "atk-s0514a1:104_17": "saṅkappajātakādīni ca kathetabbāni.",
  "atk-s0514a1:104_18": "Eko pana lābhasakkāraṃ uppādetvā appamāde ṭhatvā kalyāṇakammaṃ karoti,",
  "atk-s0514a1:104_19": "tassa so yaso sukkapakkhe cando viya vaḍḍhati,",
  "atk-s0514a1:104_20": "tasmā tvaṃ, mahārāja,",
  "atk-s0514a1:104_21": "appamatto payogasampattiyā ṭhatvā dhammena rajjaṃ kārento tava uppannaṃ yasaṃ anurakkhāhīti.",
  "atk-s0514a1:105_0": "Jānāhīti bhaṇḍāgārikakammādīnaṃ karaṇatthaṃ upadhārehi.",
  "atk-s0514a1:105_1": "Anakkhākitaveti anakkhe akitave ajutakare ceva akerāṭike ca.",
  "atk-s0514a1:105_2": "Asoṇḍeti pūvasurāgandhamālāsoṇḍabhāvarahite.",
  "atk-s0514a1:105_3": "Avināsaketi tava santakānaṃ dhanadhaññādīnaṃ avināsake.",
  "atk-s0514a1:105_4": "Yoti yo amacco.",
  "atk-s0514a1:105_5": "Yañcevāti yañca te ghare dhanaṃ siyā,",
  "atk-s0514a1:105_6": "taṃ rakkheyya.",
  "atk-s0514a1:105_7": "Sūtovāti rathasārathi viya.",
  "atk-s0514a1:105_8": "Yathā sārathi visamamagganivāraṇatthaṃ asse saṅgaṇhanto rathaṃ saṅgaṇheyya,",
  "atk-s0514a1:105_9": "evaṃ yo saha bhogehi taṃ rakkhituṃ sakkoti,",
  "atk-s0514a1:105_10": "so te amacco nāma tādisaṃ saṅgahetvā bhaṇḍāgārikādikiccāni kāraye.",
  "atk-s0514a1:106_0": "Susaṅgahitantajanoti, tāta,",
  "atk-s0514a1:106_1": "yassa hi rañño attano antojano attano valañjanakaparijano ca dānādīhi asaṅgahito hoti,",
  "atk-s0514a1:106_2": "tassa antonivesane suvaṇṇahiraññādīni tesaṃ asaṅgahitamanussānaṃ vasena nassanti,",
  "atk-s0514a1:106_3": "antojanā bahi gacchanti,",
  "atk-s0514a1:106_4": "tasmā tvaṃ suṭṭhusaṅgahitaantojano hutvā “ettakaṃ nāma me vitta”nti sayaṃ attano dhanaṃ avekkhitvā “asukaṭṭhāne nāma nidhiṃ nidhema,",
  "atk-s0514a1:106_5": "asukassa iṇaṃ demā”ti idaṃ ubhayampi na kare parapattiyā,",
  "atk-s0514a1:106_6": "parapattiyāpi tvaṃ mā kari,",
  "atk-s0514a1:106_7": "sabbaṃ attapaccakkhameva kareyyāsīti vadati.",
  "atk-s0514a1:107_0": "Āyaṃ vayanti tato uppajjanakaṃ āyañca tesaṃ tesaṃ dātabbaṃ vayañca sayameva jāneyyāsīti.",
  "atk-s0514a1:107_1": "Katākatanti saṅgāme vā navakamme vā aññesu vā kiccesu “iminā idaṃ nāma mayhaṃ kataṃ,",
  "atk-s0514a1:107_2": "iminā na kata”nti etampi sayameva jāneyyāsi,",
  "atk-s0514a1:107_3": "mā parapattiyo hohi.",
  "atk-s0514a1:107_4": "Niggaṇheti, tāta,",
  "atk-s0514a1:107_5": "rājā nāma sandhicchedādikārakaṃ niggahārahaṃ ānetvā dassitaṃ upaparikkhitvā sodhetvā porāṇakarājūhi ṭhapitadaṇḍaṃ oloketvā dosānurūpaṃ niggaṇheyya.",
  "atk-s0514a1:107_6": "Paggaṇheti yo pana paggahāraho hoti,",
  "atk-s0514a1:107_7": "abhinnassa vā parabalassa bhedetā,",
  "atk-s0514a1:107_8": "bhinnassa vā sakabalassa ārādhako,",
  "atk-s0514a1:107_9": "aladdhassa vā rajjassa āharako,",
  "atk-s0514a1:107_10": "laddhassa vā thāvarakārako,",
  "atk-s0514a1:107_11": "yena vā pana jīvitaṃ dinnaṃ hoti,",
  "atk-s0514a1:107_12": "evarūpaṃ paggahārahaṃ paggahetvā mahantaṃ sakkārasammānaṃ kareyya.",
  "atk-s0514a1:107_13": "Evaṃ hissa kiccesu aññepi uraṃ datvā kattabbaṃ karissanti.",
  "atk-s0514a1:108_0": "Jānapadanti janapadavāsīnaṃ atthaṃ sayaṃ attapaccakkheneva anusāsa.",
  "atk-s0514a1:108_1": "Adhammikā yuttāti adhammikā tattha tattha niyuttā āyuttakā lañjaṃ gahetvā vinicchayaṃ bhindantā tava dhanañca raṭṭhañca mā nāsayuṃ.",
  "atk-s0514a1:108_2": "Iminā kāraṇena appamatto hutvā sayameva anusāsa.",
  "atk-s0514a1:108_3": "Vegenāti sahasā atuletvā atīretvā.",
  "atk-s0514a1:108_4": "Vegasāti atuletvā atīretvā chandādivasena sahasā kataṃ kammañhi na sādhu na sundaraṃ.",
  "atk-s0514a1:108_5": "Kiṃkāraṇā?",
  "atk-s0514a1:108_6": "Tādisañhi katvā mando pacchā vippaṭisāravasena idha loke apāyadukkhaṃ anubhavanto paraloke ca anutappati.",
  "atk-s0514a1:108_7": "Ayaṃ panettha attho “isīnamantaraṃ katvā,",
  "atk-s0514a1:108_8": "bharurājāti me suta”nti bharujātakena dīpetabbo.",
  "atk-s0514a1:109_0": "Mā te adhisare muñca,",
  "atk-s0514a1:109_1": "subāḷhamadhikopitanti, tāta,",
  "atk-s0514a1:109_2": "tava hadayaṃ kusalaṃ adhisaritvā atikkamitvā pavatte paresaṃ akusalakamme suṭṭhu bāḷhaṃ adhikopitaṃ kujjhāpitaṃ hutvā mā muñca,",
  "atk-s0514a1:109_3": "mā patiṭṭhāyatūti attho.",
  "atk-s0514a1:109_4": "Idaṃ vuttaṃ hoti – tāta,",
  "atk-s0514a1:109_5": "yadā te vinicchaye ṭhitassa iminā puriso vā hato sandhi vā chinnoti coraṃ dassenti,",
  "atk-s0514a1:109_6": "tadā te paresaṃ vacanehi suṭṭhu kopitampi hadayaṃ kodhavasena mā muñca,",
  "atk-s0514a1:109_7": "apariggahetvā mā daṇḍaṃ paṇehi.",
  "atk-s0514a1:109_8": "Kiṃkāraṇā?",
  "atk-s0514a1:109_9": "Acorampi hi “coro”ti gahetvā ānenti,",
  "atk-s0514a1:109_10": "tasmā akujjhitvā ubhinnaṃ attapaccatthikānaṃ kathaṃ sutvā suṭṭhu sodhetvā attapaccakkhena tassa corabhāvaṃ",
  "atk-s0514a1:109_11": "ñatvā paveṇiyā ṭhapitadaṇḍavasena kattabbaṃ karohi.",
  "atk-s0514a1:109_12": "Raññā hi uppannepi kodhe hadayaṃ sītalaṃ akatvā kammaṃ na kātabbaṃ.",
  "atk-s0514a1:109_13": "Yadā panassa hadayaṃ nibbutaṃ hoti mudukaṃ,",
  "atk-s0514a1:109_14": "tadā vinicchayakammaṃ kātabbaṃ.",
  "atk-s0514a1:109_15": "Pharuse hi citte pakkuthite udake mukhanimittaṃ viya kāraṇaṃ na paññāyati.",
  "atk-s0514a1:109_16": "Kodhasā hīti, tāta,",
  "atk-s0514a1:109_17": "kodhena hi bahūni phītāni rājakulāni akulabhāvaṃ gatāni mahāvināsameva pattānīti.",
  "atk-s0514a1:109_18": "Imassa panatthassa dīpanatthaṃ khantivādijātaka-",
  "atk-s0514a1:109_19": "nāḷikerarājavatthusahassabāhuajjunavatthuādīni kathetabbāni.",
  "atk-s0514a1:110_0": "Mā, tāta,",
  "atk-s0514a1:110_1": "issaromhīti,",
  "atk-s0514a1:110_2": "anatthāya patārayīti, tāta,",
  "atk-s0514a1:110_3": "“ahaṃ pathavissaro”ti mā mahājanaṃ kāyaduccaritādianatthāya patārayi mā otārayi,",
  "atk-s0514a1:110_4": "yathā taṃ anatthaṃ samādāya vattati,",
  "atk-s0514a1:110_5": "mā evamakāsīti attho.",
  "atk-s0514a1:110_6": "Mā te āsīti, tāta,",
  "atk-s0514a1:110_7": "tava vijite manussajātikānaṃ vā tiracchānajātikānaṃ vā itthipurisānaṃ dukhudrayo dukkhuppatti mā āsi.",
  "atk-s0514a1:110_8": "Yathā hi adhammikarājūnaṃ vijite manussā kāyaduccaritādīni katvā niraye uppajjanti,",
  "atk-s0514a1:110_9": "tava raṭṭhavāsīnaṃ taṃ dukkhaṃ yathā na hoti,",
  "atk-s0514a1:110_10": "tathā karohīti attho.",
  "atk-s0514a1:111_0": "Apetalomahaṃsassāti attānuvādādibhayehi nibbhayassa.",
  "atk-s0514a1:111_1": "Iminā imaṃ dasseti – tāta,",
  "atk-s0514a1:111_2": "yo rājā kismiñci āsaṅkaṃ akatvā attano kāmameva anussarati,",
  "atk-s0514a1:111_3": "chandavasena yaṃ yaṃ icchati,",
  "atk-s0514a1:111_4": "taṃ taṃ karoti,",
  "atk-s0514a1:111_5": "vissaṭṭhayaṭṭhi viya andho niraṅkuso viya ca caṇḍahatthī hoti,",
  "atk-s0514a1:111_6": "tassa sabbe bhogā vinassanti,",
  "atk-s0514a1:111_7": "tassa taṃ bhogabyasanaṃ aghaṃ dukkhanti vuccati.",
  "atk-s0514a1:112_0": "Tattheva te vattapadāti purimanayeneva yojetabbaṃ.",
  "atk-s0514a1:112_1": "Dakkhassudānīti, tāta,",
  "atk-s0514a1:112_2": "tvaṃ imaṃ anusāsaniṃ sutvā idāni dakkho analaso puññānaṃ karaṇena puññakaro surādipariharaṇena.",
  "atk-s0514a1:112_3": "Asoṇḍo diṭṭhadhammikasamparāyikassa atthassa avināsanena avināsako bhaveyyāsīti.",
  "atk-s0514a1:112_4": "Sīlavāssūti sīlavā ācārasampanno bhava,",
  "atk-s0514a1:112_5": "dasasu rājadhammesu patiṭṭhāya rajjaṃ kārehi.",
  "atk-s0514a1:112_6": "Dussīlo vinipātikoti dussīlo hi, mahārāja,",
  "atk-s0514a1:112_7": "attānaṃ niraye vinipātento vinipātiko nāma hotīti.",
  "atk-s0514a1:113_0": "Evaṃ kuṇḍalinīpi ekādasahi gāthāhi dhammaṃ desesi.",
  "atk-s0514a1:113_1": "Rājā tuṭṭho amacce āmantetvā pucchi –",
  "atk-s0514a1:113_2": "“bhonto! Amaccā mama dhītāya kuṇḍaliniyā evaṃ kathayamānāya kena kattabbaṃ kiccaṃ kata”nti.",
  "atk-s0514a1:113_3": "Bhaṇḍāgārikena, devāti.",
  "atk-s0514a1:113_4": "“Tena hissā bhaṇḍāgārikaṭṭhānaṃ dammī”ti kuṇḍaliniṃ ṭhānantare ṭhapesi.",
  "atk-s0514a1:113_5": "Sā tato paṭṭhāya bhaṇḍāgārikaṭṭhāne ṭhatvā pitu kammaṃ akāsīti.",
  "atk-s0514a1:114_0": "Kuṇḍalinipañho niṭṭhito.",
  "atk-s0514a1:115_0": "Puna rājā katipāhaccayena purimanayeneva jambukapaṇḍitassa santikaṃ dūtaṃ pesetvā sattame divase tattha",
  "atk-s0514a1:115_1": "gantvā sampattiṃ anubhavitvā paccāgato tattheva maṇḍapamajjhe nisīdi.",
  "atk-s0514a1:115_2": "Amacco jambukapaṇḍitaṃ kañcanabhaddapīṭhe nisīdāpetvā pīṭhaṃ sīsenādāya āgacchi.",
  "atk-s0514a1:115_3": "Paṇḍito pitu aṅke nisīditvā kīḷitvā gantvā kañcanapīṭheyeva nisīdi.",
  "atk-s0514a1:115_4": "Atha naṃ rājā pañhaṃ pucchanto gāthamāha –",
  "atk-s0514a1:116_0": "26.",
  "atk-s0514a1:117_0": "“Apucchimha kosiyagottaṃ, kuṇḍaliniṃ tatheva ca;",
  "atk-s0514a1:118_0": "Tvaṃ dāni vadehi jambuka, balānaṃ balamuttama”nti.",
  "atk-s0514a1:119_0": "Tassattho – tāta, jambuka,",
  "atk-s0514a1:119_1": "ahaṃ tava bhātaraṃ kosiyagottaṃ vessantaraṃ bhaginiñca te kuṇḍaliniṃ rājadhammaṃ apucchiṃ,",
  "atk-s0514a1:119_2": "te attano balena kathesuṃ,",
  "atk-s0514a1:119_3": "yathā pana te pucchiṃ,",
  "atk-s0514a1:119_4": "tatheva idāni,",
  "atk-s0514a1:119_5": "putta jambuka,",
  "atk-s0514a1:119_6": "taṃ pucchāmi,",
  "atk-s0514a1:119_7": "tvaṃ me rājadhammañca balānaṃ uttamaṃ balañca kathehīti.",
  "atk-s0514a1:120_0": "Evaṃ rājā mahāsattaṃ pañhaṃ pucchanto aññesaṃ pucchitaniyāmena apucchitvā visesetvā pucchi.",
  "atk-s0514a1:120_1": "Athassa paṇḍito “tena hi, mahārāja,",
  "atk-s0514a1:120_2": "ohitasoto suṇāhi,",
  "atk-s0514a1:120_3": "sabbaṃ te kathessāmī”ti pasāritahatthe sahassatthavikaṃ ṭhapento viya dhammadesanaṃ ārabhi –",
  "atk-s0514a1:121_0": "27.",
  "atk-s0514a1:122_0": "“Balaṃ pañcavidhaṃ loke, purisasmiṃ mahaggate;",
  "atk-s0514a1:123_0": "Tattha bāhubalaṃ nāma, carimaṃ vuccate balaṃ.",
  "atk-s0514a1:124_0": "28.",
  "atk-s0514a1:125_0": "“Bhogabalañca dīghāvu, dutiyaṃ vuccate balaṃ;",
  "atk-s0514a1:126_0": "Amaccabalañca dīghāvu, tatiyaṃ vuccate balaṃ.",
  "atk-s0514a1:127_0": "29.",
  "atk-s0514a1:128_0": "“Abhijaccabalañceva, taṃ catutthaṃ asaṃsayaṃ;",
  "atk-s0514a1:129_0": "Yāni cetāni sabbāni, adhigaṇhāti paṇḍito.",
  "atk-s0514a1:130_0": "30.",
  "atk-s0514a1:131_0": "“Taṃ balānaṃ balaṃ seṭṭhaṃ, aggaṃ paññābalaṃ balaṃ;",
  "atk-s0514a1:132_0": "Paññābalenupatthaddho, atthaṃ vindati paṇḍito.",
  "atk-s0514a1:133_0": "31.",
  "atk-s0514a1:134_0": "“Api ce labhati mando, phītaṃ dharaṇimuttamaṃ;",
  "atk-s0514a1:135_0": "Akāmassa pasayhaṃ vā, añño taṃ paṭipajjati.",
  "atk-s0514a1:136_0": "32.",
  "atk-s0514a1:137_0": "“Abhijātopi ce hoti, rajjaṃ laddhāna khattiyo;",
  "atk-s0514a1:138_0": "Duppañño hi kāsipati, sabbenapi na jīvati.",
  "atk-s0514a1:139_0": "33.",
  "atk-s0514a1:140_0": "“Paññāva sutaṃ vinicchinī, paññā kittisilokavaḍḍhanī;",
  "atk-s0514a1:141_0": "Paññāsahito naro idha, api dukkhe sukhāni vindati.",
  "atk-s0514a1:142_0": "34.",
  "atk-s0514a1:143_0": "“Paññañca kho asussūsaṃ, na koci adhigacchati;",
  "atk-s0514a1:144_0": "Bahussutaṃ anāgamma, dhammaṭṭhaṃ avinibbhujaṃ.",
  "atk-s0514a1:145_0": "35.",
  "atk-s0514a1:146_0": "“Yo ca dhammavibhaṅgaññū, kāluṭṭhāyī atandito;",
  "atk-s0514a1:147_0": "Anuṭṭhahati kālena, kammaphalaṃ tassijjhati.",
  "atk-s0514a1:148_0": "36.",
  "atk-s0514a1:149_0": "“Anāyatanasīlassa, anāyatanasevino;",
  "atk-s0514a1:150_0": "Na nibbindiyakārissa, sammadattho vipaccati.",
  "atk-s0514a1:151_0": "37.",
  "atk-s0514a1:152_0": "“Ajjhattañca payuttassa, tathāyatanasevino;",
  "atk-s0514a1:153_0": "Anibbindiyakārissa, sammadattho vipaccati.",
  "atk-s0514a1:154_0": "38.",
  "atk-s0514a1:155_0": "“Yogappayogasaṅkhātaṃ, sambhatassānurakkhaṇaṃ;",
  "atk-s0514a1:156_0": "Tāni tvaṃ tāta sevassu, mā akammāya randhayi;",
  "atk-s0514a1:157_0": "Akammunā hi dummedho, naḷāgāraṃva sīdatī”ti.",
  "atk-s0514a1:158_0": "Tattha mahaggateti, mahārāja,",
  "atk-s0514a1:158_1": "imasmiṃ sattaloke mahajjhāsaye purise pañcavidhaṃ balaṃ hoti.",
  "atk-s0514a1:158_2": "Bāhubalanti kāyabalaṃ.",
  "atk-s0514a1:158_3": "Carimanti taṃ atimahantampi samānaṃ lāmakameva.",
  "atk-s0514a1:158_4": "Kiṃkāraṇā?",
  "atk-s0514a1:158_5": "Andhabālabhāvena.",
  "atk-s0514a1:158_6": "Sace hi kāyabalaṃ mahantaṃ nāma bhaveyya,",
  "atk-s0514a1:158_7": "vāraṇabalato laṭukikāya balaṃ khuddakaṃ bhaveyya,",
  "atk-s0514a1:158_8": "vāraṇabalaṃ pana andhabālabhāvena maraṇassa paccayaṃ jātaṃ,",
  "atk-s0514a1:158_9": "laṭukikā attano ñāṇakusalatāya vāraṇaṃ jīvitakkhayaṃ pāpesi.",
  "atk-s0514a1:158_10": "Imasmiṃ panatthe “na heva sabbattha balena kiccaṃ,",
  "atk-s0514a1:158_11": "balañhi bālassa vadhāya hotī”ti suttaṃ āharitabbaṃ.",
  "atk-s0514a1:159_0": "Bhogabalanti upatthambhanavasena sabbaṃ hiraññasuvaṇṇādi upabhogajātaṃ bhogabalaṃ nāma,",
  "atk-s0514a1:159_1": "taṃ kāyabalato mahantataraṃ.",
  "atk-s0514a1:159_2": "Amaccabalanti abhejjamantassa sūrassa suhadayassa amaccamaṇḍalassa atthitā,",
  "atk-s0514a1:159_3": "taṃ balaṃ saṅgāmasūratāya purimehi balehi mahantataraṃ.",
  "atk-s0514a1:159_4": "Abhijaccabalanti tīṇi kulāni atikkamitvā khattiyakulavasena jātisampatti,",
  "atk-s0514a1:159_5": "taṃ itarehi balehi mahantataraṃ.",
  "atk-s0514a1:159_6": "Jātisampannā eva hi sujjhanti,",
  "atk-s0514a1:159_7": "na itareti.",
  "atk-s0514a1:159_8": "Yāni cetānīti yāni ca etāni cattāripi balāni paṇḍito paññānubhāvena adhigaṇhāti abhibhavati,",
  "atk-s0514a1:159_9": "taṃ sabbabalānaṃ paññābalaṃ seṭṭhanti ca agganti ca vuccati.",
  "atk-s0514a1:159_10": "Kiṃkāraṇā?",
  "atk-s0514a1:159_11": "Tena hi balena upatthaddho paṇḍito atthaṃ vindati,",
  "atk-s0514a1:159_12": "vuḍḍhiṃ pāpuṇāti.",
  "atk-s0514a1:159_13": "Tadatthajotanatthaṃ “puṇṇaṃ nadiṃ yena ca peyyamāhū”ti puṇṇanadījātakañca sirīkāḷakaṇṇipañhaṃ pañcapaṇḍitapañhañca sattubhastajātaka-",
  "atk-s0514a1:159_14": "sambhavajātaka-",
  "atk-s0514a1:159_15": "sarabhaṅgajātakādīni ca kathetabbāni.",
  "atk-s0514a1:160_0": "Mandoti mandapañño bālo. Phītanti, tāta,",
  "atk-s0514a1:160_1": "mandapañño puggalo sattaratanapuṇṇaṃ cepi uttamaṃ dharaṇiṃ labhati,",
  "atk-s0514a1:160_2": "tassa anicchamānasseva pasayhakāraṃ vā pana katvā añño paññāsampanno taṃ paṭipajjati.",
  "atk-s0514a1:160_3": "Mando hi laddhaṃ yasaṃ rakkhituṃ kulasantakaṃ vā pana paveṇiāgatampi rajjaṃ adhigantuṃ na sakkoti.",
  "atk-s0514a1:160_4": "Tadatthajotanatthaṃ “addhā pādañjalī sabbe,",
  "atk-s0514a1:160_5": "paññāya atirocatī”ti pādañjalījātakaṃ kathetabbaṃ.",
  "atk-s0514a1:160_6": "Laddhānāti jātisampattiṃ nissāya kulasantakaṃ rajjaṃ labhitvāpi.",
  "atk-s0514a1:160_7": "Sabbenapīti tena sakalenapi rajjena na jīvati,",
  "atk-s0514a1:160_8": "anupāyakusalatāya duggatova hotīti.",
  "atk-s0514a1:161_0": "Evaṃ mahāsatto ettakena ṭhānena apaṇḍitassa aguṇaṃ kathetvā idāni paññaṃ pasaṃsanto “paññā”tiādimāha.",
  "atk-s0514a1:161_1": "Tattha sutanti sutapariyatti.",
  "atk-s0514a1:161_2": "Tañhi paññāva vinicchinati.",
  "atk-s0514a1:161_3": "Kittisilokavaḍḍhanīti kittighosassa ca lābhasakkārassa ca vaḍḍhanī.",
  "atk-s0514a1:161_4": "Dukkhe sukhāni vindatīti dukkhe uppannepi nibbhayo hutvā upāyakusalatāya sukhaṃ paṭilabhati.",
  "atk-s0514a1:161_5": "Tadatthadīpanatthaṃ –",
  "atk-s0514a1:162_0": "“Yassete caturo dhammā, vānarinda yathā tava”. ;",
  "atk-s0514a1:163_0": "Alametehi ambehi, jambūhi panasehi cā”ti. –",
  "atk-s0514a1:164_0": "Ādīni jātakāni kathetabbāni.",
  "atk-s0514a1:165_0": "Asussūsanti paṇḍitapuggale apayirupāsanto assuṇanto.",
  "atk-s0514a1:165_1": "Dhammaṭṭhanti sabhāvakāraṇe ṭhitaṃ bahussutaṃ anāgamma taṃ asaddahanto.",
  "atk-s0514a1:165_2": "Avinibbhujanti atthānatthaṃ kāraṇākāraṇaṃ anogāhanto atīrento na koci paññaṃ adhigacchati, tātāti.",
  "atk-s0514a1:166_0": "Dhammavibhaṅgaññūti dasakusalakammapathavibhaṅgakusalo.",
  "atk-s0514a1:166_1": "Kāluṭṭhāyīti vīriyaṃ kātuṃ yuttakāle vīriyassa kārako.",
  "atk-s0514a1:166_2": "Anuṭṭhahatīti tasmiṃ tasmiṃ kāle taṃ taṃ kiccaṃ karoti.",
  "atk-s0514a1:166_3": "Tassāti tassa puggalassa kammaphalaṃ samijjhati nipphajjati.",
  "atk-s0514a1:166_4": "Anāyatanasīlassāti anāyatanaṃ vuccati lābhayasasukhānaṃ anākaro dussīlyakammaṃ,",
  "atk-s0514a1:166_5": "taṃsīlassa tena dussīlyakammena samannāgatassa,",
  "atk-s0514a1:166_6": "anāyatanabhūtameva dussīlapuggalaṃ sevantassa,",
  "atk-s0514a1:166_7": "kusalassa kammassa karaṇakāle nibbindiyakārissa nibbinditvā ukkaṇṭhitvā karontassa evarūpassa, tāta,",
  "atk-s0514a1:166_8": "puggalassa kammānaṃ attho sammā na vipaccati na sampajjati,",
  "atk-s0514a1:166_9": "tīṇi kulaggāni ca cha kāmasaggāni ca na upanetīti attho.",
  "atk-s0514a1:166_10": "Ajjhattañcāti attano niyakajjhattaṃ aniccabhāvanādivasena payuttassa.",
  "atk-s0514a1:166_11": "Tathāyatanasevinoti tatheva sīlavante puggale sevamānassa.",
  "atk-s0514a1:166_12": "Vipaccatīti sampajjati mahantaṃ yasaṃ deti.",
  "atk-s0514a1:167_0": "Yogappayogasaṅkhātanti yoge yuñjitabbayuttake kāraṇe payogakoṭṭhāsabhūtaṃ paññaṃ.",
  "atk-s0514a1:167_1": "Sambhatassāti rāsikatassa dhanassa anurakkhaṇaṃ.",
  "atk-s0514a1:167_2": "Tāni tvanti etāni ca dve purimāni ca mayā vuttakāraṇāni sabbāni, tāta,",
  "atk-s0514a1:167_3": "tvaṃ sevassu,",
  "atk-s0514a1:167_4": "mayā vuttaṃ ovādaṃ hadaye katvā attano ghare dhanaṃ rakkha.",
  "atk-s0514a1:167_5": "Mā akammāya randhayīti ayuttena akāraṇena mā randhayi,",
  "atk-s0514a1:167_6": "taṃ dhanaṃ mā jhāpayi mā nāsayi.",
  "atk-s0514a1:167_7": "Kiṃkāraṇā?",
  "atk-s0514a1:167_8": "Akammunā hīti ayuttakammakaraṇena dummedho puggalo sakaṃ dhanaṃ nāsetvā pacchā duggato.",
  "atk-s0514a1:167_9": "Naḷāgāraṃva sīdatīti yathā naḷāgāraṃ mūlato paṭṭhāya jīramānaṃ appatiṭṭhaṃ patati,",
  "atk-s0514a1:167_10": "evaṃ akāraṇena dhanaṃ nāsetvā apāyesu nibbattatīti.",
  "atk-s0514a1:168_0": "Evampi bodhisatto ettakena ṭhānena pañca balāni vaṇṇetvā paññābalaṃ ukkhipitvā candamaṇḍalaṃ nīharanto",
  "atk-s0514a1:168_1": "viya kathetvā idāni dasahi gāthāhi rañño ovādaṃ dento āha –",
  "atk-s0514a1:169_0": "39.",
  "atk-s0514a1:170_0": "“Dhammaṃ cara mahārāja, mātāpitūsu khattiya;",
  "atk-s0514a1:171_0": "Idha dhammaṃ caritvāna, rāja saggaṃ gamissasi.",
  "atk-s0514a1:172_0": "40.",
  "atk-s0514a1:173_0": "“Dhammaṃ cara mahārāja, puttadāresu khattiya;",
  "atk-s0514a1:174_0": "Idha dhammaṃ caritvāna, rāja saggaṃ gamissasi.",
  "atk-s0514a1:175_0": "41.",
  "atk-s0514a1:176_0": "“Dhammaṃ cara mahārāja, mittāmaccesu khattiya;",
  "atk-s0514a1:177_0": "Idha dhammaṃ caritvāna, rāja saggaṃ gamissasi.",
  "atk-s0514a1:178_0": "42.",
  "atk-s0514a1:179_0": "“Dhammaṃ cara mahārāja, vāhanesu balesu ca;",
  "atk-s0514a1:180_0": "Idha dhammaṃ caritvāna, rāja saggaṃ gamissasi.",
  "atk-s0514a1:181_0": "43.",
  "atk-s0514a1:182_0": "“Dhammaṃ cara mahārāja, gāmesu nigamesu ca;",
  "atk-s0514a1:183_0": "Idha dhammaṃ caritvāna, rāja saggaṃ gamissasi.",
  "atk-s0514a1:184_0": "44.",
  "atk-s0514a1:185_0": "“Dhammaṃ cara mahārāja, raṭṭhe janapadesu ca;",
  "atk-s0514a1:186_0": "Idha dhammaṃ caritvāna, rāja saggaṃ gamissasi.",
  "atk-s0514a1:187_0": "45.",
  "atk-s0514a1:188_0": "“Dhammaṃ cara mahārāja, samaṇe brāhmaṇesu ca;",
  "atk-s0514a1:189_0": "Idha dhammaṃ caritvāna, rāja saggaṃ gamissasi.",
  "atk-s0514a1:190_0": "46.",
  "atk-s0514a1:191_0": "“Dhammaṃ cara mahārāja, migapakkhīsu khattiya;",
  "atk-s0514a1:192_0": "Idha dhammaṃ caritvāna, rāja saggaṃ gamissasi.",
  "atk-s0514a1:193_0": "47.",
  "atk-s0514a1:194_0": "“Dhammaṃ cara mahārāja, dhammo ciṇṇo sukhāvaho;",
  "atk-s0514a1:195_0": "Idha dhammaṃ caritvāna, rāja saggaṃ gamissasi.",
  "atk-s0514a1:196_0": "48.",
  "atk-s0514a1:197_0": "“Dhammaṃ cara mahārāja, saindā devā sabrahmakā;",
  "atk-s0514a1:198_0": "Suciṇṇena divaṃ pattā, mā dhammaṃ rāja pāmado”ti.",
  "atk-s0514a1:199_0": "Tattha paṭhamagāthāya tāva idha dhammanti mātāpitupaṭṭhānadhammaṃ.",
  "atk-s0514a1:199_1": "Taṃ kālasseva vuṭṭhāya mātāpitūnaṃ mukhodakadantakaṭṭhadānamādiṃ katvā sabbasarīrakiccapariharaṇaṃ karontova pūrehīti vadati.",
  "atk-s0514a1:199_2": "Puttadāresūti puttadhītaro tāva pāpā nivāretvā kalyāṇe nivesento sippaṃ uggaṇhāpento vayappattakāle patirūpakulavaṃsena",
  "atk-s0514a1:199_3": "āvāhavivāhaṃ karonto samaye dhanaṃ dento puttesu dhammaṃ carati nāma,",
  "atk-s0514a1:199_4": "bhariyaṃ sammānento anavamānento anaticaranto issariyaṃ vossajjento alaṅkāraṃ anuppadento dāresu dhammaṃ carati nāma.",
  "atk-s0514a1:199_5": "Mittāmaccesūti mittāmacce catūhi saṅgahavatthūhi saṅgaṇhanto avisaṃvādento etesu dhammaṃ carati nāma.",
  "atk-s0514a1:199_6": "Vāhanesu balesu cāti hatthiassādīnaṃ vāhanānaṃ balakāyassa ca dātabbayuttakaṃ dento sakkāraṃ karonto",
  "atk-s0514a1:199_7": "hatthiassādayo mahallakakāle kammesu ayojento tesu dhammaṃ carati nāma.",
  "atk-s0514a1:200_0": "Gāmesu nigamesu cāti gāmanigamavāsino daṇḍabalīhi apīḷentova tesu dhammaṃ carati nāma.",
  "atk-s0514a1:200_1": "Raṭṭhe janapadesu cāti raṭṭhañca janapadañca akāraṇena kilamento hitacittaṃ apaccupaṭṭhapento tattha adhammaṃ carati nāma,",
  "atk-s0514a1:200_2": "apīḷento pana hitacittena pharanto tattha dhammaṃ carati nāma.",
  "atk-s0514a1:200_3": "Samaṇe brāhmaṇesu cāti tesaṃ cattāro paccaye dentova tesu dhammaṃ carati nāma.",
  "atk-s0514a1:200_4": "Migapakkhīsūti sabbacatuppadasakuṇānaṃ abhayaṃ dento tesu dhammaṃ carati nāma.",
  "atk-s0514a1:200_5": "Dhammo ciṇṇoti sucaritadhammo ciṇṇo.",
  "atk-s0514a1:200_6": "Sukhāvahoti tīsu kulasampadāsu chasu kāmasaggesu sukhaṃ āvahati.",
  "atk-s0514a1:200_7": "Suciṇṇenāti idha ciṇṇena kāyasucaritādinā suciṇṇena.",
  "atk-s0514a1:200_8": "Divaṃ pattāti devalokabrahmalokasaṅkhātaṃ divaṃ gatā,",
  "atk-s0514a1:200_9": "tattha dibbasampattilābhino jātā.",
  "atk-s0514a1:200_10": "Mā dhammaṃ rāja pāmadoti tasmā tvaṃ, mahārāja,",
  "atk-s0514a1:200_11": "jīvitaṃ jahantopi dhammaṃ mā pamajjīti.",
  "atk-s0514a1:201_0": "Evaṃ dasa dhammacariyagāthāyo vatvā uttaripi ovadanto osānagāthamāha –",
  "atk-s0514a1:202_0": "49.",
  "atk-s0514a1:203_0": "“Tattheva te vattapadā, esāva anusāsanī;",
  "atk-s0514a1:204_0": "Sappaññasevī kalyāṇī, samattaṃ sāma taṃ vidū”ti.",
  "atk-s0514a1:205_0": "Tattha tattheva te vattapadāti idaṃ purimanayeneva yojetabbaṃ.",
  "atk-s0514a1:205_1": "Sappaññasevī kalyāṇī,",
  "atk-s0514a1:205_2": "samattaṃ sāma taṃ vidūti, mahārāja,",
  "atk-s0514a1:205_3": "taṃ mayā vuttaṃ ovādaṃ tvaṃ niccakālaṃ sappaññapuggalasevī kalyāṇaguṇasamannāgato hutvā samattaṃ paripuṇṇaṃ",
  "atk-s0514a1:205_4": "sāmaṃ vidū attapaccakkhatova jānitvā yathānusiṭṭhaṃ paṭipajjāti.",
  "atk-s0514a1:206_0": "Evaṃ mahāsatto ākāsagaṅgaṃ otārento viya buddhalīḷāya dhammaṃ desesi.",
  "atk-s0514a1:206_1": "Mahājano mahāsakkāraṃ akāsi,",
  "atk-s0514a1:206_2": "sādhukārasahassāni adāsi.",
  "atk-s0514a1:206_3": "Rājā tuṭṭho amacce āmantetvā pucchi –",
  "atk-s0514a1:206_4": "“bhonto! Amaccā mama puttena taruṇajambuphalasamānatuṇḍena jambukapaṇḍitena evaṃ kathentena kena kattabbaṃ kiccaṃ kata”nti.",
  "atk-s0514a1:206_5": "Senāpatinā, devāti.",
  "atk-s0514a1:206_6": "“Tena hissa senāpatiṭṭhānaṃ dammī”ti jambukaṃ ṭhānantare ṭhapesi.",
  "atk-s0514a1:206_7": "So tato paṭṭhāya senāpatiṭṭhāne ṭhatvā pitu kammāni akāsi.",
  "atk-s0514a1:206_8": "Tiṇṇaṃ sakuṇānaṃ mahanto sakkāro ahosi.",
  "atk-s0514a1:206_9": "Tayopi janā rañño atthañca dhammañca anusāsiṃsu.",
  "atk-s0514a1:206_10": "Mahāsattassovāde ṭhatvā rājā dānādīni puññāni katvā saggaparāyaṇo ahosi.",
  "atk-s0514a1:206_11": "Amaccā rañño sarīrakiccaṃ katvā sakuṇānaṃ ārocetvā “sāmi,",
  "atk-s0514a1:206_12": "jambukasakuṇa rājā tumhākaṃ chattaṃ ussāpetabbaṃ akāsī”ti vadiṃsu.",
  "atk-s0514a1:206_13": "Mahāsatto “na mayhaṃ rajjenattho,",
  "atk-s0514a1:206_14": "tumhe appamattā rajjaṃ kārethā”ti mahājanaṃ sīlesu patiṭṭhāpetvā “evaṃ vinicchayaṃ pavatteyyāthā”ti vinicchayadhammaṃ",
  "atk-s0514a1:206_15": "suvaṇṇapaṭṭe likhāpetvā araññaṃ pāvisi.",
  "atk-s0514a1:206_16": "Tassovādo cattālīsa vassasahassāni pavattati.",
  "atk-s0514a1:207_0": "Satthā rañño ovādavasena imaṃ dhammadesanaṃ desetvā jātakaṃ samodhānesi “tadā rājā ānando ahosi,",
  "atk-s0514a1:207_1": "kuṇḍalinī uppalavaṇṇā,",
  "atk-s0514a1:207_2": "vessantaro sāriputto,",
  "atk-s0514a1:207_3": "jambukasakuṇo pana ahameva ahosi”nti.",
  "atk-s0514a1:208_0": "Tesakuṇajātakavaṇṇanā paṭhamā.",
  "atk-s0514a1:210_0": "[522] 2. Sarabhaṅgajātakavaṇṇanā",
  "atk-s0514a1:211_0": "Alaṅkatā kuṇḍalino suvatthāti idaṃ satthā veḷuvane viharanto mahāmoggallānattherassa parinibbānaṃ ārabbha kathesi.",
  "atk-s0514a1:211_1": "Sāriputtatthero tathāgataṃ jetavane viharantaṃ attano parinibbānaṃ anujānāpetvā gantvā nāḷakagāmake jātovarake parinibbāyi.",
  "atk-s0514a1:211_2": "Tassa parinibbutabhāvaṃ sutvā satthā rājagahaṃ gantvā veḷuvane vihāsi.",
  "atk-s0514a1:211_3": "Tadā mahāmoggallānatthero isigilipasse kāḷasilāyaṃ viharati.",
  "atk-s0514a1:211_4": "So pana iddhibalena koṭippattabhāvena devalokacārikañca ussadanirayacārikañca gacchati.",
  "atk-s0514a1:211_5": "Devaloke buddhasāvakānaṃ mahantaṃ issariyaṃ disvā ussadanirayesu ca titthiyasāvakānaṃ mahantaṃ dukkhaṃ",
  "atk-s0514a1:211_6": "disvā manussalokaṃ āgantvā “asuko upāsako asukā ca upāsikā asukasmiṃ nāma devaloke nibbattitvā mahāsampattiṃ",
  "atk-s0514a1:211_7": "anubhavanti,",
  "atk-s0514a1:211_8": "titthiyasāvakesu asuko ca asukā ca nirayādīsu asukaapāye nāma nibbattā”ti manussānaṃ kathesi.",
  "atk-s0514a1:211_9": "Manussā sāsane pasīdanti,",
  "atk-s0514a1:211_10": "titthiye parivajjenti.",
  "atk-s0514a1:211_11": "Buddhasāvakānaṃ sakkāro mahanto ahosi,",
  "atk-s0514a1:211_12": "titthiyānaṃ parihāyati.",
  "atk-s0514a1:212_0": "Te there āghātaṃ bandhitvā “imasmiṃ jīvante amhākaṃ upaṭṭhākā bhijjanti,",
  "atk-s0514a1:212_1": "sakkāro ca parihāyati,",
  "atk-s0514a1:212_2": "mārāpessāma na”nti therassa māraṇatthaṃ samaṇaguttakassa nāma corassa sahassaṃ adaṃsu.",
  "atk-s0514a1:212_3": "So “theraṃ māressāmī”ti mahantena parivārena saddhiṃ kāḷasilaṃ agamāsi.",
  "atk-s0514a1:212_4": "Thero taṃ āgacchantaṃ disvāva iddhiyā uppatitvā pakkāmi.",
  "atk-s0514a1:212_5": "Coro taṃ divasaṃ theraṃ adisvā nivattitvā punadivasepīti cha divase agamāsi.",
  "atk-s0514a1:212_6": "Theropi tatheva iddhiyā pakkāmi.",
  "atk-s0514a1:212_7": "Sattame pana divase therassa pubbe kataṃ aparāpariyavedanīyakammaṃ okāsaṃ labhi.",
  "atk-s0514a1:212_8": "So kira pubbe bhariyāya vacanaṃ gahetvā mātāpitaro māretukāmo yānakena araññaṃ netvā corānaṃ uṭṭhitākāraṃ katvā mātāpitaro pothesi pahari.",
  "atk-s0514a1:212_9": "Te cakkhudubbalatāya rūpadassanarahitā taṃ attano puttaṃ asañjānantā “corā eva ete”ti saññāya, “tāta,",
  "atk-s0514a1:212_10": "asukā nāma corā no ghātenti,",
  "atk-s0514a1:212_11": "tvaṃ paṭikkamāhī”ti tassevatthāya parideviṃsu.",
  "atk-s0514a1:212_12": "So cintesi –",
  "atk-s0514a1:212_13": "“ime mayā pothiyamānāpi mayhaṃ yevatthāya paridevanti,",
  "atk-s0514a1:212_14": "ayuttaṃ kammaṃ karomī”ti.",
  "atk-s0514a1:212_15": "Atha ne assāsetvā corānaṃ palāyanākāraṃ dassetvā tesaṃ hatthapāde sambāhitvā “amma, tātā,",
  "atk-s0514a1:212_16": "mā bhāyittha,",
  "atk-s0514a1:212_17": "corā palātā”ti vatvā puna attano gehameva ānesi.",
  "atk-s0514a1:212_18": "Taṃ kammaṃ ettakaṃ kālaṃ okāsaṃ alabhitvā bhasmapaṭicchanno aṅgārarāsi viya ṭhatvā imaṃ antimasarīraṃ upadhāvitvā gaṇhi.",
  "atk-s0514a1:212_19": "Yathā hi pana sunakhaluddakena migaṃ disvā sunakho vissajjito migaṃ anubandhitvā yasmiṃ ṭhāne pāpuṇāti,",
  "atk-s0514a1:212_20": "tasmiṃyeva gaṇhāti,",
  "atk-s0514a1:212_21": "evaṃ idaṃ kammaṃ yasmiṃ ṭhāne okāsaṃ labhati,",
  "atk-s0514a1:212_22": "tasmiṃ vipākaṃ deti,",
  "atk-s0514a1:212_23": "tena mutto nāma natthi.",
  "atk-s0514a1:213_0": "Thero attanā katakammassa ākaḍḍhitabhāvaṃ ñatvā na apagacchi.",
  "atk-s0514a1:213_1": "Thero tassa nissandena ākāse uppatituṃ nāsakkhi.",
  "atk-s0514a1:213_2": "Nandopanandadamanasamatthavejayantakampanasamatthāpissa iddhi kammabalena dubbalataṃ pattā.",
  "atk-s0514a1:213_3": "Coro theraṃ gahetvā therassa aṭṭhīni taṇḍulakaṇamattāni karonto bhinditvā sañcuṇṇetvā palālapiṭṭhikakaraṇaṃ",
  "atk-s0514a1:213_4": "nāma katvā “mato”ti saññāya ekasmiṃ gumbapiṭṭhe khipitvā saparivāro pakkāmi.",
  "atk-s0514a1:213_5": "Thero satiṃ paṭilabhitvā “satthāraṃ passitvā parinibbāyissāmī”ti cintetvā sarīraṃ jhānaveṭhanena veṭhetvā",
  "atk-s0514a1:213_6": "thiraṃ katvā ākāsaṃ uppatitvā ākāsena satthu santikaṃ gantvā satthāraṃ vanditvā “bhante,",
  "atk-s0514a1:213_7": "āyusaṅkhāro me ossaṭṭho,",
  "atk-s0514a1:213_8": "parinibbāyissāmī”ti āha.",
  "atk-s0514a1:213_9": "“Parinibbāyissasi,",
  "atk-s0514a1:213_10": "moggallāna”āti. “Āma,",
  "atk-s0514a1:213_11": "bhante”ti.",
  "atk-s0514a1:213_12": "“Kattha gantvā parinibbāyissasī”ti.",
  "atk-s0514a1:213_13": "“Kāḷasilāpaṭṭe,",
  "atk-s0514a1:213_14": "bhante”ti. Tena hi,",
  "atk-s0514a1:213_15": "moggallāna,",
  "atk-s0514a1:213_16": "dhammaṃ mayhaṃ kathetvā yāhi,",
  "atk-s0514a1:213_17": "tādisassa sāvakassa idāni dassanaṃ natthīti.",
  "atk-s0514a1:213_18": "So “evaṃ karissāmi,",
  "atk-s0514a1:213_19": "bhante”ti satthāraṃ vanditvā tālappamāṇaṃ ākāse uppatitvā parinibbānadivase sāriputtatthero viya nānappakārā",
  "atk-s0514a1:213_20": "iddhiyo katvā dhammaṃ kathetvā satthāraṃ vanditvā kāḷasilāyaṃ aṭaviyaṃ parinibbāyi.",
  "atk-s0514a1:214_0": "Taṅkhaṇaññeva cha devalokā ekakolāhalā ahesuṃ,",
  "atk-s0514a1:214_1": "“amhākaṃ kira ācariyo parinibbuto”ti dibbagandhamālāvāsadhūmacandanacuṇṇāni ceva nānādārūni ca gahetvā āgamiṃsu,",
  "atk-s0514a1:214_2": "ekūnasataratanacandanacitakā ahosi.",
  "atk-s0514a1:214_3": "Satthā therassa santike ṭhatvā sarīranikkhepaṃ kāresi.",
  "atk-s0514a1:214_4": "Āḷāhanassa samantato yojanamatte padese pupphavassaṃ vassi.",
  "atk-s0514a1:214_5": "Devānaṃ antare manussā,",
  "atk-s0514a1:214_6": "manussānaṃ antare devā ahesuṃ.",
  "atk-s0514a1:214_7": "Yathākkamena devānaṃ antare yakkhā tiṭṭhanti,",
  "atk-s0514a1:214_8": "yakkhānaṃ antare gandhabbā tiṭṭhanti,",
  "atk-s0514a1:214_9": "gandhabbānaṃ antare nāgā tiṭṭhanti,",
  "atk-s0514a1:214_10": "nāgānaṃ antare venateyyā tiṭṭhanti,",
  "atk-s0514a1:214_11": "venateyyānaṃ antare kinnarā tiṭṭhanti,",
  "atk-s0514a1:214_12": "kinnarānaṃ antare chattā tiṭṭhanti,",
  "atk-s0514a1:214_13": "chattānaṃ antare suvaṇṇacāmarā tiṭṭhanti,",
  "atk-s0514a1:214_14": "tesaṃ antare dhajā tiṭṭhanti,",
  "atk-s0514a1:214_15": "tesaṃ antare paṭākā tiṭṭhanti.",
  "atk-s0514a1:214_16": "Satta divasāni sādhukīḷaṃ kīḷiṃsu.",
  "atk-s0514a1:214_17": "Satthā therassa dhātuṃ gāhāpetvā veḷuvanadvārakoṭṭhake cetiyaṃ kārāpesi.",
  "atk-s0514a1:214_18": "Tadā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0514a1:214_19": "sāriputtatthero tathāgatassa santike aparinibbutattā buddhānaṃ santikā mahantaṃ sammānaṃ na labhi,",
  "atk-s0514a1:214_20": "moggallānatthero pana buddhānaṃ samīpe parinibbutattā mahāsammānaṃ labhī”ti.",
  "atk-s0514a1:214_21": "Satthā āgantvā “kāya nuttha,",
  "atk-s0514a1:214_22": "bhikkhave,",
  "atk-s0514a1:214_23": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a1:214_24": "bhikkhave,",
  "atk-s0514a1:214_25": "idāneva moggallāno mama santikā sammānaṃ labhati,",
  "atk-s0514a1:214_26": "pubbepi labhiyevā”ti vatvā atītaṃ āhari.",
  "atk-s0514a1:215_0": "Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi paṭisandhiṃ",
  "atk-s0514a1:215_1": "gaṇhitvā dasamāsaccayena paccūsasamaye mātukucchito nikkhami.",
  "atk-s0514a1:215_2": "Tasmiṃ khaṇe dvādasayojanike bārāṇasinagare sabbāvudhāni pajjaliṃsu.",
  "atk-s0514a1:215_3": "Purohito puttassa jātakkhaṇe bahi nikkhamitvā ākāsaṃ olokento nakkhattayogaṃ disvā “iminā nakkhattena",
  "atk-s0514a1:215_4": "jātattā eso kumāro sakalajambudīpe dhanuggahānaṃ aggo bhavissatī”ti ñatvā kālasseva rājakulaṃ gantvā",
  "atk-s0514a1:215_5": "rājānaṃ sukhasayitabhāvaṃ pucchi. “Kuto me, ācariya, sukhaṃ,",
  "atk-s0514a1:215_6": "ajja sakalanivesane āvudhāni pajjalitānī”ti vutte “mā bhāyi, deva,",
  "atk-s0514a1:215_7": "na tumhākaṃ nivesaneyeva,",
  "atk-s0514a1:215_8": "sakalanagarepi pajjaliṃsuyeva,",
  "atk-s0514a1:215_9": "ajja amhākaṃ gehe kumārassa jātattā evaṃ ahosī”ti. “Ācariya,",
  "atk-s0514a1:215_10": "evaṃ jātakumārassa pana kiṃ bhavissatī”ti?",
  "atk-s0514a1:215_11": "“Na kiñci, mahārāja,",
  "atk-s0514a1:215_12": "so pana sakalajambudīpe dhanuggahānaṃ aggo bhavissatī”ti. “Sādhu, ācariya,",
  "atk-s0514a1:215_13": "tena hi naṃ paṭijaggitvā vayappattakāle amhākaṃ dasseyyāsī”ti vatvā khīramūlaṃ tāva sahassaṃ dāpesi.",
  "atk-s0514a1:215_14": "Purohito taṃ gahetvā nivesanaṃ gantvā brāhmaṇiyā datvā puttassa nāmaggahaṇadivase jātakkhaṇe āvudhānaṃ pajjalitattā “jotipālo”tissa nāmaṃ akāsi.",
  "atk-s0514a1:216_0": "So mahantena parivārena vaḍḍhamāno soḷasavassakāle uttamarūpadharo ahosi.",
  "atk-s0514a1:216_1": "Athassa pitā sarīrasampattiṃ oloketvā sahassaṃ datvā, “tāta,",
  "atk-s0514a1:216_2": "takkasilaṃ gantvā disāpāmokkhassa ācariyassa santike sippaṃ uppaṇhāhī”ti āha.",
  "atk-s0514a1:216_3": "So “sādhū”ti sampaṭicchitvā ācariyabhāgaṃ gahetvā mātāpitaro vanditvā tattha gantvā sahassaṃ datvā sippaṃ paṭṭhapetvā sattāheneva nipphattiṃ pāpuṇi.",
  "atk-s0514a1:216_4": "Athassa ācariyo tussitvā attano santakaṃ khaggaratanaṃ sandhiyuttaṃ meṇḍakasiṅgadhanuṃ sandhiyuttaṃ tūṇīraṃ",
  "atk-s0514a1:216_5": "attano sannāhakañcukaṃ uṇhīsañca datvā “tāta jotipola,",
  "atk-s0514a1:216_6": "ahaṃ mahallako,",
  "atk-s0514a1:216_7": "idāni tvaṃ ime māṇavake sikkhāpehī”ti pañcasatamāṇavakepi tasseva niyyādesi.",
  "atk-s0514a1:216_8": "Bodhisatto sabbaṃ upakaraṇaṃ gahetvā ācariyaṃ vanditvā bārāṇasimeva āgantvā mātāpitaro vanditvā aṭṭhāsi.",
  "atk-s0514a1:216_9": "Atha naṃ vanditvā ṭhitaṃ pitā avoca “uggahitaṃ te, tāta,",
  "atk-s0514a1:216_10": "sippa”nti. “Āma, tātā”ti.",
  "atk-s0514a1:216_11": "So tassa vacanaṃ sutvā rājakulaṃ gantvā “putto me, deva,",
  "atk-s0514a1:216_12": "sippaṃ sikkhitvā āgato,",
  "atk-s0514a1:216_13": "kiṃ karotū”ti āha. “Ācariya,",
  "atk-s0514a1:216_14": "amhe upaṭṭhahatū”ti.",
  "atk-s0514a1:216_15": "“Paribbayamassa jānātha, devā”ti.",
  "atk-s0514a1:216_16": "“So devasikaṃ sahassaṃ labhatū”ti.",
  "atk-s0514a1:216_17": "So “sādhū”ti sampaṭicchitvā gehaṃ gantvā kumāraṃ pakkosāpetvā “tāta,",
  "atk-s0514a1:216_18": "rājānaṃ upaṭṭhahā”ti āha.",
  "atk-s0514a1:216_19": "So tato paṭṭhāya devasikaṃ sahassaṃ labhitvā rājānaṃ upaṭṭhahi.",
  "atk-s0514a1:217_0": "Rājapādamūlikā ujjhāyiṃsu –",
  "atk-s0514a1:217_1": "“mayaṃ jotipālena katakammaṃ na passāma,",
  "atk-s0514a1:217_2": "devasikaṃ sahassaṃ gaṇhāti,",
  "atk-s0514a1:217_3": "mayamassa sippaṃ passitukāmā”ti.",
  "atk-s0514a1:217_4": "Rājā tesaṃ vacanaṃ sutvā purohitassa kathesi.",
  "atk-s0514a1:217_5": "Purohito “sādhu,",
  "atk-s0514a1:217_6": "devā”ti puttassārocesi.",
  "atk-s0514a1:217_7": "So “sādhu, tāta,",
  "atk-s0514a1:217_8": "ito sattame divase dassessāmi sippaṃ,",
  "atk-s0514a1:217_9": "apica rājā attano vijite dhanuggahe sannipātāpetū”ti āha.",
  "atk-s0514a1:217_10": "Purohito gantvā rañño tamatthaṃ ārocesi.",
  "atk-s0514a1:217_11": "Rājā nagare bheriṃ carāpetvā dhanuggahe sannipātāpesi.",
  "atk-s0514a1:217_12": "Saṭṭhisahassā dhanuggahā sannipatiṃsu.",
  "atk-s0514a1:217_13": "Rājā tesaṃ sannipatitabhāvaṃ ñatvā “nagaravāsino jotipālassa sippaṃ passantū”ti nagare bheriṃ carāpetvā",
  "atk-s0514a1:217_14": "rājaṅgaṇaṃ sajjāpetvā mahājanaparivuto pallaṅkavare nisīditvā dhanuggahe pakkosāpetvā “jotipālo āgacchatū”ti pesesi.",
  "atk-s0514a1:217_15": "So ācariyena dinnāni dhanutūṇīrasannāhakañcukauṇhīsāni nivāsanantare ṭhapetvā khaggaṃ gāhāpetvā pakativesena rañño santikaṃ gantvā ekamantaṃ aṭṭhāsi.",
  "atk-s0514a1:218_0": "Dhanuggahā “jotipālo kira dhanusippaṃ dassetuṃ āgato,",
  "atk-s0514a1:218_1": "dhanuṃ aggahetvā pana āgatattā amhākaṃ hatthato dhanuṃ gahetukāmo bhavissati,",
  "atk-s0514a1:218_2": "nāssa dassāmā”ti katikaṃ kariṃsu.",
  "atk-s0514a1:218_3": "Rājā jotipālaṃ āmantetvā “sippaṃ dassehī”ti āha.",
  "atk-s0514a1:218_4": "So sāṇiṃ parikkhipāpetvā antosāṇiyaṃ ṭhito sāṭakaṃ apanetvā sannāhakañcukaṃ pavesetvā uṇhīsaṃ sīse paṭimuñcitvā",
  "atk-s0514a1:218_5": "meṇḍakasiṅgadhanumhi pavālavaṇṇaṃ jiyaṃ āropetvā tūṇīraṃ piṭṭhe bandhitvā khaggaṃ vāmato katvā vajiraggaṃ",
  "atk-s0514a1:218_6": "nārācaṃ nakhapiṭṭhena parivattetvā sāṇiṃ vivaritvā pathaviṃ bhinditvā alaṅkatanāgakumāro viya nikkhamitvā",
  "atk-s0514a1:218_7": "gantvā rañño apacitiṃ dassetvā aṭṭhāsi.",
  "atk-s0514a1:218_8": "Taṃ disvā mahājanā vagganti nadanti apphoṭenti seḷenti.",
  "atk-s0514a1:218_9": "Rājā “dassehi, jotipāla,",
  "atk-s0514a1:218_10": "sippa”nti āha. Deva,",
  "atk-s0514a1:218_11": "tumhākaṃ dhanuggahesu akkhaṇavedhivālavedhisaravedhisaddavedhino cattāro dhanuggahe pakkosāpehīti.",
  "atk-s0514a1:218_12": "Atha rājā pakkosāpesi.",
  "atk-s0514a1:219_0": "Mahāsatto rājaṅgaṇe caturassaparicchedabbhantare maṇḍalaṃ katvā catūsu kaṇṇesu cattāro dhanuggahe ṭhapetvā",
  "atk-s0514a1:219_1": "ekekassa tiṃsa tiṃsa kaṇḍasahassāni dāpetvā ekekassa santike ekekaṃ kaṇḍadāyakaṃ ṭhapetvā sayaṃ vajiraggaṃ",
  "atk-s0514a1:219_2": "nārācaṃ gahetvā maṇḍalamajjhe ṭhatvā “mahārāja,",
  "atk-s0514a1:219_3": "ime cattāro dhanuggahā ekappahāreneva sare khipitvā maṃ vijjhantu,",
  "atk-s0514a1:219_4": "ahaṃ etehi khittakaṇḍāni nivāressāmī”ti āha.",
  "atk-s0514a1:219_5": "Rājā “evaṃ karothā”ti āṇāpesi.",
  "atk-s0514a1:219_6": "Dhanuggahā āhaṃsu,",
  "atk-s0514a1:219_7": "“mahārāja,",
  "atk-s0514a1:219_8": "mayaṃ akkhaṇavedhivālavedhisaravedhisaddavedhino,",
  "atk-s0514a1:219_9": "jotipālo taruṇadārako,",
  "atk-s0514a1:219_10": "na mayaṃ vijjhissāmā”ti.",
  "atk-s0514a1:219_11": "Mahāsatto “sace sakkotha,",
  "atk-s0514a1:219_12": "vijjhatha ma”nti āha.",
  "atk-s0514a1:219_13": "Te “sādhū”ti sampaṭicchitvā ekappahāreneva kaṇḍāni khipiṃsu.",
  "atk-s0514a1:219_14": "Mahāsatto tāni nārācena paharitvā yathā vā tathā vā na pātesi,",
  "atk-s0514a1:219_15": "bodhikoṭṭhakaṃ pana parikkhipanto viya tālena tālaṃ,",
  "atk-s0514a1:219_16": "vālena vālaṃ,",
  "atk-s0514a1:219_17": "daṇḍakena daṇḍakaṃ,",
  "atk-s0514a1:219_18": "vājena vājaṃ anatikkamanto khipitvā saragabbhaṃ akāsi.",
  "atk-s0514a1:219_19": "Dhanuggahānaṃ kaṇḍāni khīṇāni.",
  "atk-s0514a1:219_20": "So tesaṃ kaṇḍakhīṇabhāvaṃ ñatvā saragabbhaṃ avināsentova uppatitvā gantvā rañño santike aṭṭhāsi.",
  "atk-s0514a1:219_21": "Mahājano unnādento vagganto apphoṭento seḷento accharaṃ paharanto mahākolāhalaṃ katvā vatthābharaṇādīni khipi.",
  "atk-s0514a1:219_22": "Evaṃ ekarāsibhūtaṃ aṭṭhārasakoṭisaṅkhyaṃ dhanaṃ ahosi.",
  "atk-s0514a1:220_0": "Atha naṃ rājā pucchi –",
  "atk-s0514a1:220_1": "“kiṃ sippaṃ nāmetaṃ jotipālā”ti?",
  "atk-s0514a1:220_2": "Sarapaṭibāhanaṃ nāma, devāti.",
  "atk-s0514a1:220_3": "Aññe etaṃ jānantā atthīti.",
  "atk-s0514a1:220_4": "Sakalajambudīpe maṃ ṭhapetvā añño natthi, devāti.",
  "atk-s0514a1:220_5": "Aparaṃ dassehi, tātāti. Deva,",
  "atk-s0514a1:220_6": "ete tāva catūsu kaṇṇesu ṭhatvā cattāropi janā maṃ vijjhituṃ na sakkhiṃsu,",
  "atk-s0514a1:220_7": "ahaṃ panete catūsu kaṇṇesu ṭhite ekeneva sarena vijjhissāmīti.",
  "atk-s0514a1:220_8": "Dhanuggahā ṭhātuṃ na ussahiṃsu.",
  "atk-s0514a1:220_9": "Mahāsatto catūsu kaṇṇesu catasso kadaliyo ṭhapāpetvā nārācapuṅkhe rattasuttakaṃ bandhitvā ekaṃ kadaliṃ sandhāya khipi.",
  "atk-s0514a1:220_10": "Nārāco taṃ kadaliṃ vijjhitvā tato dutiyaṃ,",
  "atk-s0514a1:220_11": "tato tatiyaṃ,",
  "atk-s0514a1:220_12": "tato catutthaṃ,",
  "atk-s0514a1:220_13": "tato paṭhamaṃ viddhameva vijjhitvā puna tassa hattheyeva patiṭṭhahi.",
  "atk-s0514a1:220_14": "Kadaliyo suttaparikkhittā aṭṭhaṃsu.",
  "atk-s0514a1:220_15": "Mahājano unnādasahassāni pavattesi.",
  "atk-s0514a1:220_16": "Rājā “kiṃ sippaṃ nāmetaṃ, tātā”ti?",
  "atk-s0514a1:220_17": "Cakkaviddhaṃ nāma, devāti.",
  "atk-s0514a1:220_18": "Aparampi dassehi, tātāti.",
  "atk-s0514a1:220_19": "Mahāsatto saralaṭṭhiṃ nāma,",
  "atk-s0514a1:220_20": "sararajjuṃ nāma,",
  "atk-s0514a1:220_21": "saravedhiṃ nāma dassesi,",
  "atk-s0514a1:220_22": "sarapāsādaṃ nāma,",
  "atk-s0514a1:220_23": "sarasopānaṃ nāma,",
  "atk-s0514a1:220_24": "saramaṇḍapaṃ nāma,",
  "atk-s0514a1:220_25": "sarapākāraṃ nāma,",
  "atk-s0514a1:220_26": "sarapokkharaṇiṃ nāma akāsi,",
  "atk-s0514a1:220_27": "sarapadumaṃ nāma pupphāpesi,",
  "atk-s0514a1:220_28": "saravassaṃ nāma vassāpesi.",
  "atk-s0514a1:220_29": "Iti aññehi asādhāraṇāni imāni dvādasa sippāni dassetvā puna aññehi asādhāraṇeyeva satta mahākāye padālesi,",
  "atk-s0514a1:220_30": "aṭṭhaṅgulabahalaṃ udumbarapadaraṃ vijjhi,",
  "atk-s0514a1:220_31": "caturaṅgulabahalaṃ asanapadaraṃ,",
  "atk-s0514a1:220_32": "dvaṅgulabahalaṃ tambapaṭṭaṃ,",
  "atk-s0514a1:220_33": "ekaṅgulabahalaṃ ayapaṭṭaṃ,",
  "atk-s0514a1:220_34": "ekābaddhaṃ phalakasataṃ vinivijjhitvā palālasakaṭavālukasakaṭapadarasakaṭānaṃ purimabhāgena saraṃ khipitvā pacchābhāgena nikkhamāpesi,",
  "atk-s0514a1:220_35": "pacchābhāgena saraṃ khipitvā purimabhāgena nikkhamāpesi,",
  "atk-s0514a1:220_36": "udake catuusabhaṃ,",
  "atk-s0514a1:220_37": "thale aṭṭhausabhaṭṭhānaṃ kaṇḍaṃ pesesi.",
  "atk-s0514a1:220_38": "Vātiṅgaṇasaññāya usabhamattake vālaṃ vijjhi.",
  "atk-s0514a1:220_39": "Bodhisatto sare khipitvā ākāse sarapāsādādīni katvā puna ekena sarena te sare pātento bhaṅgavibhaṅge akāsīti “sarabhaṅgo”ti nāma paññāto.",
  "atk-s0514a1:220_40": "Tassa ettakāni sippāni dassentasseva sūriyo atthaṅgato.",
  "atk-s0514a1:221_0": "Athassa rājā senāpatiṭṭhānaṃ paṭijānitvā “jotipāla,",
  "atk-s0514a1:221_1": "ajja vikālo,",
  "atk-s0514a1:221_2": "sve tvaṃ senāpatiṭṭhānaṃ sakkāraṃ gaṇhissasi,",
  "atk-s0514a1:221_3": "kesamassuṃ kāretvā nhatvā ehī”ti taṃ divasaṃ paribbayatthāya satasahassaṃ adāsi.",
  "atk-s0514a1:221_4": "Mahāsatto “iminā mayhaṃ attho natthī”ti aṭṭhārasakoṭisaṅkhyaṃ dhanaṃ sāmikānaññeva datvā mahantena parivārena",
  "atk-s0514a1:221_5": "nhāyituṃ nadiṃ gantvā kesamassuṃ kāretvā nhatvā sabbālaṅkārappaṭimaṇḍito anopamāya siriyā nivesanaṃ pavisitvā",
  "atk-s0514a1:221_6": "nānaggarasabhojanaṃ bhuñjitvā sirisayanaṃ abhiruyha nipanno dve yāme sayitvā pacchimayāme pabuddho uṭṭhāya",
  "atk-s0514a1:221_7": "pallaṅkaṃ ābhujitvā sayanapiṭṭhe nisinnova attano sippassa ādimajjhapariyosānaṃ olokento “mama sippassa",
  "atk-s0514a1:221_8": "āditova paramāraṇaṃ paññāyati,",
  "atk-s0514a1:221_9": "majjhe kilesaparibhogo,",
  "atk-s0514a1:221_10": "pariyosāne nirayamhi paṭisandhi,",
  "atk-s0514a1:221_11": "pāṇātipāto kilesaparibhogesu ca adhimattappamādo niraye paṭisandhiṃ deti,",
  "atk-s0514a1:221_12": "raññā mayhaṃ mahantaṃ senāpatiṭṭhānaṃ dinnaṃ,",
  "atk-s0514a1:221_13": "mahantaṃ me issariyaṃ bhavissati,",
  "atk-s0514a1:221_14": "bhariyā ca puttadhītaro ca bahū bhavissanti.",
  "atk-s0514a1:221_15": "Kilesavatthu kho pana vepullagataṃ duccajaṃ hoti,",
  "atk-s0514a1:221_16": "idāneva nikkhamitvā ekakova araññaṃ pavisitvā isipabbajjaṃ pabbajituṃ yuttaṃ mayha”nti mahāsayanato uṭṭhāya",
  "atk-s0514a1:221_17": "kañci ajānāpento pāsādā oruyha aggadvārena nikkhamitvā ekakova araññaṃ pavisitvā godhāvarinadītīre tiyojanikaṃ",
  "atk-s0514a1:221_18": "kapiṭṭhavanaṃ sandhāya pāyāsi.",
  "atk-s0514a1:222_0": "Tassa nikkhantabhāvaṃ ñatvā sakko vissakammaṃ pakkosāpetvā “tāta,",
  "atk-s0514a1:222_1": "jātipālo abhinikkhamanaṃ nikkhanto,",
  "atk-s0514a1:222_2": "mahāsamāgamo bhavissati,",
  "atk-s0514a1:222_3": "godhāvarinadītīre kapiṭṭhavane assamaṃ māpetvā pabbajitaparikkhāre paṭiyādehī”ti āha.",
  "atk-s0514a1:222_4": "So tathā akāsi.",
  "atk-s0514a1:222_5": "Mahāsatto taṃ ṭhānaṃ patvā ekapadikamaggaṃ disvā “pabbajitānaṃ vasanaṭṭhānena bhavitabba”nti tena maggena",
  "atk-s0514a1:222_6": "tattha gantvā kañci apassanto paṇṇasālaṃ pavisitvā pabbajitaparikkhāre disvā “sakko devarājā mama nikkhantabhāvaṃ",
  "atk-s0514a1:222_7": "aññāsi maññe”ti cintetvā sāṭakaṃ apanetvā rattavākaciraṃ nivāsetvā ca pārupitvā ca ajinacammaṃ ekaṃsagataṃ akāsi,",
  "atk-s0514a1:222_8": "jaṭāmaṇḍalaṃ bandhitvā khārikājaṃ aṃse katvā kattaradaṇḍaṃ gahetvā paṇṇasālato nikkhamitvā caṅkamaṃ āruyha",
  "atk-s0514a1:222_9": "katipayavāre aparāparaṃ caṅkamitvā pabbajjāsiriyā vanaṃ upasobhayamāno kasiṇaparikammaṃ katvā pabbajitato",
  "atk-s0514a1:222_10": "sattame divase aṭṭha samāpattiyo pañca abhiññāyo ca nibbattetvā uñchācariyāya vanamūlaphalāhāro ekakova vihāsi.",
  "atk-s0514a1:222_11": "Mātāpitaro mittasuhajjādayo ñātivaggāpissa taṃ apassantā rodantā paridevantā vicaranti.",
  "atk-s0514a1:223_0": "Atheko vanacarako araññaṃ pavisitvā kapiṭṭhakaassamapade nisinnaṃ mahāsattaṃ disvā sañjānitvā gantvā",
  "atk-s0514a1:223_1": "tena saddhiṃ paṭisanthāraṃ katvā nagaraṃ gantvā tassa mātāpitūnaṃ ārocesi.",
  "atk-s0514a1:223_2": "Te rañño ārocayiṃsu.",
  "atk-s0514a1:223_3": "Rājā “etha naṃ passissāmā”ti tassa mātāpitaro gahetvā mahājanaparivuto vanacarakena desitena maggena godhāvarinadītīraṃ pāpuṇi.",
  "atk-s0514a1:223_4": "Bodhisatto nadītīraṃ āgantvā ākāse nisinno dhammaṃ desetvā te sabbe assamapadaṃ pavesetvā tatrapi tesaṃ",
  "atk-s0514a1:223_5": "ākāse nisinnova kāmesu ādīnavaṃ pakāsetvā dhammaṃ desesi.",
  "atk-s0514a1:223_6": "Rājānaṃ ādiṃ katvā sabbeva pabbajiṃsu.",
  "atk-s0514a1:223_7": "Bodhisatto isigaṇaparivuto tattheva vasi.",
  "atk-s0514a1:223_8": "Athassa tattha vasanabhāvo sakalajambudīpe pākaṭo ahosi.",
  "atk-s0514a1:223_9": "Aññepi rājāno raṭṭhavāsīhi saddhiṃ āgantvā tassa santike pabbajiṃsu,",
  "atk-s0514a1:223_10": "samāgamo mahā ahosi.",
  "atk-s0514a1:223_11": "Anupubbena anekasatasahassaparisā ahesuṃ.",
  "atk-s0514a1:223_12": "Yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi,",
  "atk-s0514a1:223_13": "mahāsatto gantvā tassa purato ākāse nisīditvā dhammaṃ deseti,",
  "atk-s0514a1:223_14": "kasiṇaparikammaṃ ācikkhati.",
  "atk-s0514a1:223_15": "Tassovāde ṭhatvā aṭṭha samāpattiyo uppādetvā jhānanipphattiṃ pattā sālissaro meṇḍissaro pabbato kāḷadevilo",
  "atk-s0514a1:223_16": "kisavaccho anusisso nāradoti satta jeṭṭhantevāsino ahesuṃ.",
  "atk-s0514a1:223_17": "Aparabhāge kapiṭṭhakaassamo paripūri.",
  "atk-s0514a1:223_18": "Isigaṇassa vasanokāso nappahoti.",
  "atk-s0514a1:224_0": "Atha mahāsatto sālissaraṃ āmantetvā “sālissara,",
  "atk-s0514a1:224_1": "ayaṃ assamo isigaṇassa nappahoti,",
  "atk-s0514a1:224_2": "tvaṃ imaṃ isigaṇaṃ gahetvā majjharañño vijite kalappacullakanigamaṃ upanissāya vasāhī”ti āha.",
  "atk-s0514a1:224_3": "So “sādhū”ti tassa vacanaṃ sampaṭicchitvā anekasahassaṃ isigaṇaṃ gahetvā gantvā tattha vāsaṃ kappesi.",
  "atk-s0514a1:224_4": "Manussesu āgantvā pabbajantesu puna assamo paripūri.",
  "atk-s0514a1:224_5": "Bodhisatto meṇḍissaraṃ āmantetvā,",
  "atk-s0514a1:224_6": "“meṇḍissara,",
  "atk-s0514a1:224_7": "tvaṃ imaṃ isigaṇaṃ ādāya suraṭṭhajanapadassa sīmantare sātodikā nāma nadī atthi,",
  "atk-s0514a1:224_8": "tassā tīre vasāhī”ti uyyojesi,",
  "atk-s0514a1:224_9": "puna kapiṭṭhakaassamo paripūri.",
  "atk-s0514a1:224_10": "Etenupāyena tatiyavāre pabbataṃ āmantetvā “pabbata,",
  "atk-s0514a1:224_11": "tvaṃ mahāaṭaviyaṃ añjanapabbato nāma atthi,",
  "atk-s0514a1:224_12": "taṃ upanissāya vasāhī”ti pesesi.",
  "atk-s0514a1:224_13": "Catutthavāre kāḷadevilaṃ āmantetvā “kāḷadevila,",
  "atk-s0514a1:224_14": "tvaṃ dakkhiṇapathe avantiraṭṭhe ghanaselapabbato nāma atthi,",
  "atk-s0514a1:224_15": "taṃ upanissāya vasāhī”ti pesesi.",
  "atk-s0514a1:224_16": "Puna kapiṭṭhakaassamo paripūri,",
  "atk-s0514a1:224_17": "pañcasu ṭhānesu anekasatasahassaisigaṇo ahosi.",
  "atk-s0514a1:224_18": "Kisavaccho pana mahāsattaṃ āpucchitvā daṇḍakirañño vijite kumbhavatinagaraṃ nāma atthi,",
  "atk-s0514a1:224_19": "taṃ upanissāya uyyāne vihāsi.",
  "atk-s0514a1:224_20": "Nārado majjhimadese añjanagirināmake pabbatajālantare vihāsi.",
  "atk-s0514a1:224_21": "Anusisso pana mahāsattassa santikeva ahosi.",
  "atk-s0514a1:225_0": "Tasmiṃ kāle daṇḍakirājā ekaṃ laddhasakkāraṃ gaṇikaṃ ṭhānā cāvesi.",
  "atk-s0514a1:225_1": "Sā attano dhammatāya vicarantī uyyānaṃ gantvā kisavacchatāpasaṃ disvā “ayaṃ kāḷakaṇṇī bhavissati,",
  "atk-s0514a1:225_2": "imassa sarīre kaliṃ pavāhetvā nhatvā gamissāmī”ti dantakaṭṭhaṃ khāditvā sabbapaṭhamaṃ tassūpari bahalakheḷaṃ",
  "atk-s0514a1:225_3": "niṭṭhubhantī kisavacchatāpasassa jaṭantare niṭṭhubhitvā dantakaṭṭhampissa sīseyeva khipitvā sayaṃ sīsaṃ",
  "atk-s0514a1:225_4": "nhāyitvā gatā.",
  "atk-s0514a1:225_5": "Rājāpi taṃ saritvā puna pākatikameva akāsi.",
  "atk-s0514a1:225_6": "Sā mohamūḷhā hutvā “kāḷakaṇṇisarīre kaliṃ pavāhetvā mampi rājā puna ṭhāne ṭhapeti mayā yaso laddho”ti saññamakāsi.",
  "atk-s0514a1:225_7": "Tato nacirasseva rājā purohitaṃ ṭhānato cāvesi.",
  "atk-s0514a1:225_8": "So tassā santikaṃ gantvā “tvaṃ kena kāraṇena puna ṭhānaṃ labhasī”ti pucchi.",
  "atk-s0514a1:225_9": "Athassa sā “rājuyyāne kāḷakaṇṇisarīre kalissa pavāhitattā”ti ārocesi.",
  "atk-s0514a1:225_10": "Purohito gantvā tatheva tassa sarīre kaliṃ pavāhesi,",
  "atk-s0514a1:225_11": "tampi rājā puna ṭhāne ṭhapesi.",
  "atk-s0514a1:225_12": "Athassa aparabhāge paccanto kuppi.",
  "atk-s0514a1:225_13": "So senaṅgaparivuto yuddhāya nikkhami.",
  "atk-s0514a1:225_14": "Atha naṃ mohamūḷho purohito,",
  "atk-s0514a1:225_15": "“mahārāja,",
  "atk-s0514a1:225_16": "kiṃ tumhe jayaṃ icchatha,",
  "atk-s0514a1:225_17": "udāhu parājaya”nti pucchitvā “jaya”nti vutte –",
  "atk-s0514a1:225_18": "“tena hi rājuyyāne kāḷakaṇṇī vasati,",
  "atk-s0514a1:225_19": "tassa sarīre kaliṃ pavāhetvā yāhī”ti āha.",
  "atk-s0514a1:225_20": "So tassa kathaṃ gahetvā “ye mayā saddhiṃ āgacchanti,",
  "atk-s0514a1:225_21": "te uyyāne kāḷakaṇṇisarīre kaliṃ pavāhentū”ti vatvā uyyānaṃ pavisitvā dantakaṭṭhaṃ khāditvā sabbapaṭhamaṃ",
  "atk-s0514a1:225_22": "sayameva tassa jaṭantare kheḷaṃ niṭṭhubhitvā dantakaṭṭhañca khipitvā sīsaṃ nhāyi.",
  "atk-s0514a1:225_23": "Balakāyopissa tathā akāsi.",
  "atk-s0514a1:226_0": "Tasmiṃ pakkante senāpati gantvā tāpasaṃ disvā dantakaṭṭhādīni nīharitvā sādhukaṃ nhāpetvā “bhante,",
  "atk-s0514a1:226_1": "rañño kiṃ bhavissatī”ti pucchi.",
  "atk-s0514a1:226_2": "Āvusā mayhaṃ manopadoso natthi,",
  "atk-s0514a1:226_3": "devatā pana kupitā ito sattame divase sakalaraṭṭhaṃ araṭṭhaṃ karissanti,",
  "atk-s0514a1:226_4": "tvaṃ puttadāraṃ gahetvā sīghaṃ palāyitvā aññattha yāhīti.",
  "atk-s0514a1:226_5": "So bhītatasito gantvā rañño ārocesi,",
  "atk-s0514a1:226_6": "rājā tassa vacanaṃ na gaṇhi.",
  "atk-s0514a1:226_7": "So nivattitvā attano gehaṃ gantvā puttadāraṃ ādāya palāyitvā aññaṃ raṭṭhaṃ agamāsi.",
  "atk-s0514a1:226_8": "Sarabhaṅgasatthā taṃ kāraṇaṃ ñatvā dve taruṇatāpase pesetvā “kisavacchaṃ mañcasivikāya ānethā”ti ākāsena āṇāpesi.",
  "atk-s0514a1:226_9": "Rājā yujjhitvā core gahetvā nagarameva paccāgami.",
  "atk-s0514a1:226_10": "Tasmiṃ āgate devatā paṭhamaṃ devaṃ vassāpesuṃ,",
  "atk-s0514a1:226_11": "vassoghena sabbakuṇapesu avahaṭesu suddhavālukavassaṃ vassi,",
  "atk-s0514a1:226_12": "suddhavālukamatthake dibbapupphavassaṃ vassi,",
  "atk-s0514a1:226_13": "dibbapupphamatthake māsakavassaṃ,",
  "atk-s0514a1:226_14": "māsakamatthake kahāpaṇavassaṃ,",
  "atk-s0514a1:226_15": "kahāpaṇamatthake dibbābharaṇavassaṃ vassi,",
  "atk-s0514a1:226_16": "manussā somanassappattā hiraññasuvaṇṇābharaṇāni gaṇhituṃ ārabhiṃsu.",
  "atk-s0514a1:226_17": "Atha nesaṃ sarīre sampajjalitaṃ nānappakāraṃ āvudhavassaṃ vassi,",
  "atk-s0514a1:226_18": "manussā khaṇḍākhaṇḍikaṃ chijjiṃsu.",
  "atk-s0514a1:226_19": "Atha nesaṃ upari mahantamahantā vītaccitaṅgārā patiṃsu,",
  "atk-s0514a1:226_20": "tesaṃ upari mahantamahantāni pajjalitapabbatakūṭāni patiṃsu,",
  "atk-s0514a1:226_21": "tesaṃ upari saṭṭhihatthaṭṭhānaṃ pūrayantaṃ sukhumavālukavassaṃ vassi.",
  "atk-s0514a1:226_22": "Evaṃ saṭṭhiyojanaṭṭhānaṃ araṭṭhaṃ ahosi,",
  "atk-s0514a1:226_23": "tassa evaṃ araṭṭhabhāvo sakalajambudīpe paññāyi.",
  "atk-s0514a1:227_0": "Atha tassa raṭṭhassa anantararaṭṭhādhipatino kāliṅgo, aṭṭhako,",
  "atk-s0514a1:227_1": "bhīmarathoti tayo rājāno cintayiṃsu –",
  "atk-s0514a1:227_2": "“pubbe bārāṇasiyaṃ kalābukāsikarājā khantivāditāpase aparajjhitvā pathaviṃ paviṭṭhoti sūyati,",
  "atk-s0514a1:227_3": "tathā “nāḷikerarājā tāpase sunakhehi khādāpetvā,",
  "atk-s0514a1:227_4": "sahassabāhu ajjuno ca aṅgīrase aparajjhitvā,",
  "atk-s0514a1:227_5": "idāni daṇḍakirājā kisavacche aparajjhitvā saha raṭṭhena vināsaṃ patto”ti sūyati.",
  "atk-s0514a1:227_6": "Imesaṃ pana catunnaṃ rājūnaṃ nibbattaṭṭhānaṃ mayaṃ na jānāma,",
  "atk-s0514a1:227_7": "taṃ no ṭhapetvā sarabhaṅgasatthāraṃ añño kathetuṃ samattho nāma natthi,",
  "atk-s0514a1:227_8": "taṃ upasaṅkamitvā ime pañhe pucchissāmā”ti.",
  "atk-s0514a1:227_9": "Te tayopi mahantena parivārena pañhapucchanatthāya nikkhamiṃsu.",
  "atk-s0514a1:227_10": "Te pana “asukopi nikkhanto”ti na jānanti,",
  "atk-s0514a1:227_11": "ekeko “ahameva gacchāmī”ti maññati,",
  "atk-s0514a1:227_12": "tesaṃ godhāvarinadito avidūre samāgamo ahosi.",
  "atk-s0514a1:227_13": "Te rathehi otaritvā tayopi ekameva rathaṃ abhiruyha godhāvarinadītīraṃ sampāpuṇiṃsu.",
  "atk-s0514a1:228_0": "Tasmiṃ khaṇe sakko paṇḍukambalasilāsane nisinno satta pañhe cintetvā “ime pañhe ṭhapetvā sarabhaṅgasatthāraṃ",
  "atk-s0514a1:228_1": "añño sadevake loke kathetuṃ samattho nāma natthi,",
  "atk-s0514a1:228_2": "taṃ ime pañhe pucchissāmi,",
  "atk-s0514a1:228_3": "imepi tayo rājāno sarabhaṅgasatthāraṃ pañhaṃ pucchituṃ godhāvarinadītīraṃ pattā,",
  "atk-s0514a1:228_4": "etesaṃ pañhepi ahameva pucchissāmī”ti dvīsu devalokesu devatāhi parivuto devalokato otari.",
  "atk-s0514a1:228_5": "Taṃ divasameva kisavaccho kālamakāsi.",
  "atk-s0514a1:228_6": "Tassa sarīrakiccaṃ kāretuṃ catūsu ṭhānesu anekasahassā isayo tattheva gantvā pañcasu ṭhānesu maṇḍapañca",
  "atk-s0514a1:228_7": "kāretvā anekasahassā isigaṇā kisavacchassa tāpasassa candanacitakaṃ katvā sarīraṃ jhāpesuṃ.",
  "atk-s0514a1:228_8": "Āḷāhanassa samantā aḍḍhayojanamatte ṭhāne dibbakusumavassaṃ vassi.",
  "atk-s0514a1:228_9": "Mahāsatto tassa sarīranikkhepaṃ kārāpetvā assamaṃ pavisitvā tehi isigaṇehi parivuto nisīdi.",
  "atk-s0514a1:228_10": "Tesampi rājūnaṃ nadītīraṃ āgatakāle mahāsenāvāhanatūriyasaddo ahosi.",
  "atk-s0514a1:228_11": "Mahāsatto taṃ sutvā anusissaṃ tāpasaṃ āmantetvā “tāta,",
  "atk-s0514a1:228_12": "tvaṃ gantvā tāva jānāhi,",
  "atk-s0514a1:228_13": "kiṃ saddo nāmeso”ti āha.",
  "atk-s0514a1:228_14": "So pānīyaghaṭaṃ ādāya tattha gantvā te rājāno disvā pucchanavasena paṭhamaṃ gāthamāha –",
  "atk-s0514a1:229_0": "50.",
  "atk-s0514a1:230_0": "“Alaṅkatā kuṇḍalino suvatthā, veḷuriyamuttātharukhaggabandhā;",
  "atk-s0514a1:231_0": "Rathesabhā tiṭṭhatha ke nu tumhe, kathaṃ vo jānanti manussaloke”ti.",
  "atk-s0514a1:232_0": "Tattha veḷuriyamuttātharukhaggabandhāti veḷuriyamaṇīhi ceva muttālambakehi ca alaṅkatatharūhi khaggaratanehi samannāgatā.",
  "atk-s0514a1:232_1": "Tiṭṭhathāti ekasmiṃ rathe tiṭṭhatha.",
  "atk-s0514a1:232_2": "Ke nūti ke nāma tumhe,",
  "atk-s0514a1:232_3": "kathaṃ vo sañjānantīti?",
  "atk-s0514a1:233_0": "Te tassa vacanaṃ sutvā rathā otaritvā vanditvā aṭṭhaṃsu.",
  "atk-s0514a1:233_1": "Tesu aṭṭhakarājā tena saddhiṃ sallapanto dutiyaṃ gāthamāha –",
  "atk-s0514a1:234_0": "51.",
  "atk-s0514a1:235_0": "“Ahamaṭṭhako bhīmaratho panāyaṃ, kāliṅgarājā pana uggatoyaṃ;",
  "atk-s0514a1:236_0": "Susaññatānaṃ isīnaṃ dassanāya, idhāgatā pucchitāyemha pañhe”ti.",
  "atk-s0514a1:237_0": "Tattha uggatoti cando viya sūriyo viya ca pākaṭo paññāto.",
  "atk-s0514a1:237_1": "Susaññatānaṃ isīnanti, bhante,",
  "atk-s0514a1:237_2": "na mayaṃ vanakīḷādīnaṃ atthāya āgatā,",
  "atk-s0514a1:237_3": "atha kho kāyādīhi susaññatānaṃ sīlasampannānaṃ isīnaṃ dassanatthāya idhāgatā.",
  "atk-s0514a1:237_4": "Pucchitāyemha pañheti sarabhaṅgasatthāraṃ pañhe pucchituṃ emha,",
  "atk-s0514a1:237_5": "āgatāmhāti attho. Ya-",
  "atk-s0514a1:237_6": "kāro byañjanasandhikaroti veditabbo.",
  "atk-s0514a1:238_0": "Atha ne tāpaso “sādhu mahārājā,",
  "atk-s0514a1:238_1": "āgantabbaṭṭhānaññeva āgatāttha,",
  "atk-s0514a1:238_2": "tena hi nhatvā vissamitvā assamapadaṃ pavisitvā isigaṇaṃ vanditvā sarabhaṅgasatthārameva pañhaṃ pucchathā”ti",
  "atk-s0514a1:238_3": "tehi saddhiṃ paṭisanthāraṃ katvā pānīyaghaṭaṃ ukkhipitvā udakatheve puñchanto ākāsaṃ olokento sakkaṃ",
  "atk-s0514a1:238_4": "devarājānaṃ devagaṇaparivutaṃ erāvaṇakkhandhavaragataṃ otarantaṃ disvā tena saddhiṃ sallapanto tatiyaṃ",
  "atk-s0514a1:238_5": "gāthamāha –",
  "atk-s0514a1:239_0": "52.",
  "atk-s0514a1:240_0": "“Vehāyasaṃ tiṭṭhasi antalikkhe, pathaddhuno pannaraseva cando;",
  "atk-s0514a1:241_0": "Pucchāmi taṃ yakkha mahānubhāva, kataṃ taṃ jānanti manussaloke”ti.",
  "atk-s0514a1:242_0": "Tattha vehāyasanti abbhuggantvā antalikkhe ākāse tiṭṭhasi.",
  "atk-s0514a1:242_1": "Pathaddhunoti pathaddhagato,",
  "atk-s0514a1:242_2": "addhapathe gaganamajjhe ṭhitoti attho.",
  "atk-s0514a1:243_0": "Taṃ sutvā sakko catutthaṃ gāthamāha –",
  "atk-s0514a1:244_0": "53.",
  "atk-s0514a1:245_0": "“Yamāhu devesu ‘sujampatī’ti, ‘maghavā’ti taṃ āhu manussaloke;",
  "atk-s0514a1:246_0": "Sa devarājā idamajja patto, susaññatānaṃ isīnaṃ dassanāyā”ti.",
  "atk-s0514a1:247_0": "Tattha sa devarājāti so ahaṃ sakko devarājā.",
  "atk-s0514a1:247_1": "Idamajja pattoti idaṃ ṭhānaṃ ajja āgato.",
  "atk-s0514a1:247_2": "Dassanāyāti dassanatthāya vandanatthāya sarabhaṅgasatthārañca pañhaṃ pucchanatthāyāti āha.",
  "atk-s0514a1:248_0": "Atha naṃ anusisso “sādhu, mahārāja,",
  "atk-s0514a1:248_1": "tumhe pacchā āgacchathā”ti vatvā pānīyaghaṭaṃ ādāya assamapadaṃ pavisitvā pānīyaghaṭaṃ paṭisāmetvā tiṇṇaṃ",
  "atk-s0514a1:248_2": "rājūnaṃ devarājassa ca pañhapucchanatthāya āgatabhāvaṃ mahāsattassa ārocesi.",
  "atk-s0514a1:248_3": "So isigaṇaparivuto mahāvisālamāḷake nisīdi.",
  "atk-s0514a1:248_4": "Tayo rājāno āgantvā isigaṇaṃ vanditvā ekamantaṃ nisīdiṃsu.",
  "atk-s0514a1:248_5": "Sakkopi otaritvā isigaṇaṃ upasaṅkamitvā añjaliṃ paggayha ṭhito isigaṇaṃ vaṇṇetvā vandamāno pañcamaṃ gāthamāha –",
  "atk-s0514a1:249_0": "54.",
  "atk-s0514a1:250_0": "“Dūre sutā no isayo samāgatā, mahiddhikā iddhiguṇūpapannā;",
  "atk-s0514a1:251_0": "Vandāmi te ayire pasannacitto, ye jīvalokettha manussaseṭṭhā”ti.",
  "atk-s0514a1:252_0": "Tattha dūre sutā noti, bhante,",
  "atk-s0514a1:252_1": "amhehi tumhe dūre devaloke ṭhitehiyeva sutāti mamāyanto evamāha.",
  "atk-s0514a1:252_2": "Idaṃ vuttaṃ hoti –",
  "atk-s0514a1:252_3": "ime idha samāgatā amhākaṃ isayo dūre sutā yāva brahmalokā vissutā pākaṭāti.",
  "atk-s0514a1:252_4": "Mahiddhikāti mahānubhāvā.",
  "atk-s0514a1:252_5": "Iddhiguṇūpapannāti pañcavidhena iddhiguṇena samannāgatā. Ayireti, ayye.",
  "atk-s0514a1:252_6": "Yeti ye tumhe imasmiṃ jīvaloke manussesu seṭṭhāti.",
  "atk-s0514a1:253_0": "Evaṃ isigaṇaṃ vaṇṇetvā sakko cha nisajjadose pariharanto ekamantaṃ nisīdi.",
  "atk-s0514a1:253_1": "Atha naṃ isīnaṃ adhovāte nisinnaṃ disvā anusisso chaṭṭhaṃ gāthamāha –",
  "atk-s0514a1:254_0": "55.",
  "atk-s0514a1:255_0": "“Gandho isīnaṃ ciradikkhitānaṃ, kāyā cuto gacchati mālutena;",
  "atk-s0514a1:256_0": "Ito paṭikkamma sahassanetta, gandho isīnaṃ asuci devarājā”ti.",
  "atk-s0514a1:257_0": "Tattha ciradikkhitānanti cirapabbajitānaṃ.",
  "atk-s0514a1:257_1": "Paṭikkammāti paṭikkama apehi.",
  "atk-s0514a1:257_2": "Sahassanettāti ālapanametaṃ.",
  "atk-s0514a1:257_3": "Sakko hi amaccasahassehi cintitaṃ atthaṃ ekakova passati,",
  "atk-s0514a1:257_4": "tasmā “sahassanetto”ti vuccati.",
  "atk-s0514a1:257_5": "Atha vā sahassanettānaṃ pana devānaṃ dassanūpacārātikkamanasamatthoti sahassanettā.",
  "atk-s0514a1:257_6": "Asucīti sedamalādīhi paribhāvitattā duggandho,",
  "atk-s0514a1:257_7": "tumhe ca sucikāmā,",
  "atk-s0514a1:257_8": "tena vo esa gandho bādhatīti.",
  "atk-s0514a1:258_0": "Taṃ sutvā sakko itaraṃ gāthamāha –",
  "atk-s0514a1:259_0": "56.",
  "atk-s0514a1:260_0": "“Gandho isīnaṃ ciradikkhitānaṃ, kāyā cuto gacchatu mālutena;",
  "atk-s0514a1:261_0": "Vicittapupphaṃ surabhiṃva mālaṃ, gandhañca etaṃ pāṭikaṅkhāma bhante;",
  "atk-s0514a1:262_0": "Na hettha devā paṭikkūlasaññino”ti.",
  "atk-s0514a1:263_0": "Tattha gacchatūti yathāsukhaṃ pavattatu,",
  "atk-s0514a1:263_1": "nāsapuṭaṃ no paharatūti attho.",
  "atk-s0514a1:263_2": "Pāṭikaṅkhāmāti icchāma patthema.",
  "atk-s0514a1:263_3": "Etthāti etasmiṃ gandhe devā jigucchasaññino na honti.",
  "atk-s0514a1:263_4": "Dussīleyeva hi devā jigucchanti,",
  "atk-s0514a1:263_5": "na sīlavanteti.",
  "atk-s0514a1:264_0": "Evañca pana vatvā “bhante,",
  "atk-s0514a1:264_1": "anusissa ahaṃ mahantena ussāhena pañhaṃ pucchituṃ āgato,",
  "atk-s0514a1:264_2": "okāsaṃ me karohī”ti āha.",
  "atk-s0514a1:264_3": "So tassa vacanaṃ sutvā uṭṭhāyāsanā isigaṇaṃ okāsaṃ karonto gāthādvayamāha –",
  "atk-s0514a1:265_0": "57.",
  "atk-s0514a1:266_0": "“Purindado bhūtapatī yasassī, devānamindo sakko maghavā sujampati;",
  "atk-s0514a1:267_0": "Sa devarājā asuragaṇappamaddano, okāsamākaṅkhati pañha pucchituṃ.",
  "atk-s0514a1:268_0": "58.",
  "atk-s0514a1:269_0": "“Ko nevimesaṃ idha paṇḍitānaṃ, pañhe puṭṭho nipuṇe byākarissati;",
  "atk-s0514a1:270_0": "Tiṇañca raññaṃ manujādhipānaṃ, devānamindassa ca vāsavassā”ti.",
  "atk-s0514a1:271_0": "Tattha “purindado”tiādīni sakkasseva guṇanāmāni.",
  "atk-s0514a1:271_1": "So hi pure dānaṃ dinnattā purindado,",
  "atk-s0514a1:271_2": "bhūtesu jeṭṭhakattā bhūtapati,",
  "atk-s0514a1:271_3": "parivārasampadāya yasassī,",
  "atk-s0514a1:271_4": "paramissaratāya devānamindo,",
  "atk-s0514a1:271_5": "sattannaṃ vattapadānaṃ suṭṭhu katattā sakko,",
  "atk-s0514a1:271_6": "purimajātivasena maghavā,",
  "atk-s0514a1:271_7": "sujāya asurakaññāya patibhāvena sujampati,",
  "atk-s0514a1:271_8": "devānaṃ rañjanatāya devarājā.",
  "atk-s0514a1:271_9": "Ko nevāti ko nu eva.",
  "atk-s0514a1:271_10": "Nipuṇeti saṇhasukhume pañhe.",
  "atk-s0514a1:271_11": "Raññanti rājūnaṃ.",
  "atk-s0514a1:271_12": "Imesaṃ catunnaṃ rājūnaṃ manaṃ gahetvā ko imesaṃ paṇḍitānaṃ isīnaṃ pañhe kathessati,",
  "atk-s0514a1:271_13": "pañhaṃ nesaṃ kathetuṃ samatthaṃ jānāthāti vadati.",
  "atk-s0514a1:272_0": "Taṃ sutvā isigaṇo, “mārisa,",
  "atk-s0514a1:272_1": "anusissa tvaṃ pathaviyaṃ ṭhatvā pathaviṃ apassanto viya kathesi,",
  "atk-s0514a1:272_2": "ṭhapetvā sarabhaṅgasatthāraṃ ko añño etesaṃ pañhaṃ kathetuṃ samattho”ti vatvā gāthamāha –",
  "atk-s0514a1:273_0": "59.",
  "atk-s0514a1:274_0": "“Ayaṃ isi sarabhaṅgo tapassī, yato jāto virato methunasmā;",
  "atk-s0514a1:275_0": "Āceraputto suvinītarūpo, so nesaṃ pañhāni viyākarissatī”ti.",
  "atk-s0514a1:276_0": "Tattha sarabhaṅgoti sare khipitvā ākāse sarapāsādādīni katvā puna ekena sarena te sare pātento bhaṅgavibhaṅge akāsīti sarabhaṅgo.",
  "atk-s0514a1:276_1": "Methunasmāti methunadhammato.",
  "atk-s0514a1:276_2": "So kira methunaṃ asevitvā pabbajito.",
  "atk-s0514a1:276_3": "Āceraputtoti rañño ācariyassa purohitassa putto.",
  "atk-s0514a1:277_0": "Evañca pana vatvā isigaṇo anusissaṃ āha – “mārisa,",
  "atk-s0514a1:277_1": "tvameva satthāraṃ vanditvā isigaṇassa vacanena sakkena pucchitapañhakathanāya okāsaṃ kārehī”ti.",
  "atk-s0514a1:277_2": "So “sādhū”ti sampaṭicchitvā satthāraṃ vanditvā okāsaṃ kārento anantaraṃ gāthamāha –",
  "atk-s0514a1:278_0": "60.",
  "atk-s0514a1:279_0": "“Koṇḍañña pañhāni viyākarohi, yācanti taṃ isayo sādhurūpā;",
  "atk-s0514a1:280_0": "Koṇḍañña eso manujesu dhammo, yaṃ vuddhamāgacchati esa bhāro”ti.",
  "atk-s0514a1:281_0": "Tattha koṇḍaññāti taṃ gottenālapati.",
  "atk-s0514a1:281_1": "Dhammoti sabhāvo.",
  "atk-s0514a1:281_2": "Yaṃ vuddhanti yaṃ paññāya vuddhaṃ purisaṃ esa pañhānaṃ vissajjanabhāro nāma āgacchati,",
  "atk-s0514a1:281_3": "eso manujesu sabhāvo,",
  "atk-s0514a1:281_4": "tasmā candimasūriyasahassaṃ uṭṭhāpento viya pākaṭaṃ katvā devarañño pañhe kathehīti.",
  "atk-s0514a1:282_0": "Tato mahāpuriso okāsaṃ karonto anantaraṃ gāthamāha –",
  "atk-s0514a1:283_0": "61.",
  "atk-s0514a1:284_0": "“Katāvakāsā pucchantu bhonto, yaṃ kiñci pañhaṃ manasābhipatthitaṃ;",
  "atk-s0514a1:285_0": "Ahañhi taṃ taṃ vo viyākarissaṃ, ñatvā sayaṃ lokamimaṃ parañcā”ti.",
  "atk-s0514a1:286_0": "Tattha yaṃ kiñcīti na kevalaṃ tumhākaṃyeva,",
  "atk-s0514a1:286_1": "atha kho sadevakassapi lokassa yaṃ manasābhipatthitaṃ,",
  "atk-s0514a1:286_2": "taṃ maṃ bhavanto pucchantu.",
  "atk-s0514a1:286_3": "Ahañhi vo idhalokanissitaṃ vā paralokanissitaṃ vā sabbaṃ pañhaṃ imañca parañca lokaṃ sayaṃ paññāya sacchikatvā",
  "atk-s0514a1:286_4": "kathessāmīti sabbaññupavāraṇaṃ sampavāresi.",
  "atk-s0514a1:287_0": "Evaṃ tena okāse kate sakko attanā abhisaṅkhataṃ pañhaṃ pucchi. Tamatthaṃ pakāsento satthā āha –",
  "atk-s0514a1:288_0": "62.",
  "atk-s0514a1:289_0": "“Tato ca maghavā sakko, atthadassī purindado;",
  "atk-s0514a1:290_0": "Apucchi paṭhamaṃ pañhaṃ, yañcāsi abhipatthitaṃ.",
  "atk-s0514a1:291_0": "63.",
  "atk-s0514a1:292_0": "“Kiṃ sū vadhitvā na kadāci socati, kissappahānaṃ isayo vaṇṇayanti;",
  "atk-s0514a1:293_0": "Kassīdha vuttaṃ pharusaṃ khametha, akkhāhi me koṇḍañña etamattha”nti.",
  "atk-s0514a1:294_0": "Tattha yañcāsīti yaṃ tassa manasā abhipatthitaṃ āsi,",
  "atk-s0514a1:294_1": "taṃ pucchīti attho.",
  "atk-s0514a1:294_2": "Etanti etaṃ mayā pucchitamatthaṃ akkhāhi meti ekagāthāya tayo pañhe pucchi.",
  "atk-s0514a1:295_0": "Tato paraṃ byākaronto āha –",
  "atk-s0514a1:296_0": "64.",
  "atk-s0514a1:297_0": "“Kodhaṃ vadhitvā na kadāci socati, makkhappahānaṃ isayo vaṇṇayanti;",
  "atk-s0514a1:298_0": "Sabbesaṃ vuttaṃ pharusaṃ khametha, etaṃ khantiṃ uttamamāhu santo”ti.",
  "atk-s0514a1:299_0": "Tattha kodhaṃ vadhitvāti kodhaṃ māretvā chaḍḍetvā.",
  "atk-s0514a1:299_1": "Socanto hi paṭighacitteneva socati,",
  "atk-s0514a1:299_2": "kodhābhāvā kuto soko.",
  "atk-s0514a1:299_3": "Tena vuttaṃ “na kadāci socatī”ti.",
  "atk-s0514a1:299_4": "Makkhappahānanti parehi attano kataguṇamakkhanalakkhaṇassa akataññubhāvasaṅkhātassa makkhassa pahānaṃ isayo vaṇṇayanti.",
  "atk-s0514a1:299_5": "Sabbesanti hīnamajjhimukkaṭṭhānaṃ sabbesampi pharusaṃ vacanaṃ khametha.",
  "atk-s0514a1:299_6": "Santoti porāṇakā paṇḍitā evaṃ kathenti.",
  "atk-s0514a1:300_0": "Sakko āha –",
  "atk-s0514a1:301_0": "65.",
  "atk-s0514a1:302_0": "“Sakkā ubhinnaṃ vacanaṃ titikkhituṃ, sadisassa vā seṭṭhatarassa vāpi;",
  "atk-s0514a1:303_0": "Kathaṃ nu hīnassa vaco khametha, akkhāhi me koṇḍañña etamattha”nti.",
  "atk-s0514a1:304_0": "Sarabhaṅgo āha –",
  "atk-s0514a1:305_0": "66.",
  "atk-s0514a1:306_0": "“Bhayā hi seṭṭhassa vaco khametha, sārambhahetū pana sādisassa;",
  "atk-s0514a1:307_0": "Yo cīdha hīnassa vaco khametha, etaṃ khantiṃ uttamamāhu santo”ti. –",
  "atk-s0514a1:308_0": "Evamādīnaṃ gāthānaṃ vacanappaṭivacanavasena sambandho veditabbo.",
  "atk-s0514a1:309_0": "Tattha akkhāhi meti,",
  "atk-s0514a1:309_1": "bhante koṇḍañña,",
  "atk-s0514a1:309_2": "tumhehi dve pañhā sukathitā,",
  "atk-s0514a1:309_3": "eko me cittaṃ na gaṇhāti,",
  "atk-s0514a1:309_4": "kathaṃ sakkā attano hīnatarassa vacanaṃ adhivāsetuṃ,",
  "atk-s0514a1:309_5": "taṃ mama akkhāhīti pucchanto evamāha.",
  "atk-s0514a1:309_6": "Etaṃ khantinti yadetaṃ jātigottādihīnassa vacanaṃ khamanaṃ,",
  "atk-s0514a1:309_7": "etaṃ khantiṃ uttamanti porāṇakapaṇḍitā vadanti.",
  "atk-s0514a1:309_8": "Yaṃ panetaṃ jātiādīhi seṭṭhassa bhayena,",
  "atk-s0514a1:309_9": "sadisassa karaṇuttariyalakkhaṇe sārambhe ādīnavadassanena khamanaṃ,",
  "atk-s0514a1:309_10": "nesā adhivāsanakhanti nāmāti attho.",
  "atk-s0514a1:310_0": "Evaṃ vutte sakko mahāsattaṃ āha – “bhante,",
  "atk-s0514a1:310_1": "paṭhamaṃ tumhe ‘sabbesaṃ vuttaṃ pharusaṃ khametha,",
  "atk-s0514a1:310_2": "etaṃ khantiṃ uttamamāhu santo’ti vatvā idāni ‘yo cīdha hīnassa vaco khametha,",
  "atk-s0514a1:310_3": "etaṃ khantiṃ uttamamāhu santo’ti vadatha,",
  "atk-s0514a1:310_4": "na vo purimena pacchimaṃ sametī”ti.",
  "atk-s0514a1:310_5": "Atha naṃ mahāsatto, “sakka,",
  "atk-s0514a1:310_6": "pacchimaṃ mayā ‘ayaṃ hīno’ti ñatvā pharusavacanaṃ adhivāsentassa vasena vuttaṃ,",
  "atk-s0514a1:310_7": "yasmā pana na sakkā rūpadassanamattena sattānaṃ seṭṭhādibhāvo ñātuṃ,",
  "atk-s0514a1:310_8": "tasmā purimaṃ vutta”nti vatvā sattānaṃ aññatra saṃvāsā rūpadassanamattena seṭṭhādibhāvassa duviññeyyataṃ pakāsento gāthamāha –",
  "atk-s0514a1:311_0": "67.",
  "atk-s0514a1:312_0": "“Kathaṃ vijaññā catupattharūpaṃ, seṭṭhaṃ sarikkhaṃ athavāpi hīnaṃ;",
  "atk-s0514a1:313_0": "Virūparūpena caranti santo, tasmā hi sabbesaṃ vaco khamethā”ti.",
  "atk-s0514a1:314_0": "Tattha catupattharūpanti catūhi iriyāpathehi paṭicchannasabhāvaṃ.",
  "atk-s0514a1:314_1": "Virūparūpenāti virūpānaṃ lāmakapuggalānaṃ rūpena uttamaguṇā santopi vicaranti.",
  "atk-s0514a1:314_2": "Imasmiṃ panatthe majjhantikattherassa vatthu kathetabbaṃ.",
  "atk-s0514a1:315_0": "Taṃ sutvā sakko nikkaṅkho hutvā, “bhante,",
  "atk-s0514a1:315_1": "etāya no khantiyā ānisaṃsaṃ kathehī”ti yāci.",
  "atk-s0514a1:315_2": "Athassa mahāsatto gāthamāha –",
  "atk-s0514a1:316_0": "68.",
  "atk-s0514a1:317_0": "“Na hetamatthaṃ mahatīpi senā, sarājikā yujjhamānā labhetha;",
  "atk-s0514a1:318_0": "Yaṃ khantimā sappuriso labhetha, khantībalassūpasamanti verā”ti.",
  "atk-s0514a1:319_0": "Tattha etamatthanti etaṃ veravūpasamanippaṭighasabhāvasaṅkhātaṃ atthaṃ.",
  "atk-s0514a1:320_0": "Evaṃ mahāsattena khantiguṇe kathite te rājāno cintayiṃsu –",
  "atk-s0514a1:320_1": "“sakko attanova pañhe pucchati,",
  "atk-s0514a1:320_2": "amhākaṃ pucchanokāsaṃ na dassatī”ti.",
  "atk-s0514a1:320_3": "Atha nesaṃ ajjhāsayaṃ viditvā sakko attanā abhisaṅkhate cattāro pañhe ṭhapetvāva tesaṃ kaṅkhaṃ pucchanto gāthamāha –",
  "atk-s0514a1:321_0": "69.",
  "atk-s0514a1:322_0": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:323_0": "Yathā ahuṃ daṇḍakī nāḷikero, athajjuno kalābu cāpi rājā;",
  "atk-s0514a1:324_0": "Tesaṃ gatiṃ brūhi supāpakamminaṃ, katthūpapannā isīnaṃ viheṭhakā”ti.",
  "atk-s0514a1:325_0": "Tattha anumodiyānāti idaṃ mayā puṭṭhānaṃ tiṇṇaṃ pañhānaṃ vissajjanasaṅkhātaṃ tava subhāsitaṃ anumoditvā.",
  "atk-s0514a1:325_1": "Yathā ahunti yathā cattāro janā ahesuṃ.",
  "atk-s0514a1:325_2": "Kalābu cāti kalāburājā ca.",
  "atk-s0514a1:325_3": "Athajjunoti atha ajjunarājā.",
  "atk-s0514a1:326_0": "Athassa vissajjento mahāsatto pañca gāthāyo abhāsi –",
  "atk-s0514a1:327_0": "70.",
  "atk-s0514a1:328_0": "“Kisañhi vacchaṃ avakiriya daṇḍakī, ucchinnamūlo sajano saraṭṭho;",
  "atk-s0514a1:329_0": "Kukkuḷanāme nirayamhi paccati, tassa phuliṅgāni patanti kāye.",
  "atk-s0514a1:330_0": "71.",
  "atk-s0514a1:331_0": "“Yo saññate pabbajite aheṭhayi, dhammaṃ bhaṇante samaṇe adūsake;",
  "atk-s0514a1:332_0": "Taṃ nāḷikeraṃ sunakhā parattha, saṅgamma khādanti viphandamānaṃ.",
  "atk-s0514a1:333_0": "72.",
  "atk-s0514a1:334_0": "“Athajjuno niraye sattisūle, avaṃsiro patito uddhaṃpādo;",
  "atk-s0514a1:335_0": "Aṅgīrasaṃ gotamaṃ heṭhayitvā, khantiṃ tapassiṃ cirabrahmacāriṃ.",
  "atk-s0514a1:336_0": "73.",
  "atk-s0514a1:337_0": "“Yo khaṇḍaso pabbajitaṃ achedayi, khantiṃ vadantaṃ samaṇaṃ adūsakaṃ;",
  "atk-s0514a1:338_0": "Kalābuvīciṃ upapajja paccati, mahāpatāpaṃ kaṭukaṃ bhayānakaṃ.",
  "atk-s0514a1:339_0": "74.",
  "atk-s0514a1:340_0": "“Etāni sutvā nirayāni paṇḍito, aññāni pāpiṭṭhatarāni cettha;",
  "atk-s0514a1:341_0": "Dhammaṃ care samaṇabrāhmaṇesu, evaṃkaro saggamupeti ṭhāna”nti.",
  "atk-s0514a1:342_0": "Tattha kisanti appamaṃsalohitattā kisasarīraṃ.",
  "atk-s0514a1:342_1": "Avakiriyāti avakiritvā niṭṭhubhanadantakaṭṭhapātanena tassa sarīre kaliṃ pavāhetvā.",
  "atk-s0514a1:342_2": "Ucchinnamūloti ucchinnamūlo hutvā.",
  "atk-s0514a1:342_3": "Sajanoti sapariso.",
  "atk-s0514a1:342_4": "Kukkuḷanāme nirayamhīti yojanasatappamāṇe kappasaṇṭhite uṇhachārikaniraye.",
  "atk-s0514a1:342_5": "Phuliṅgānīti vītaccitaṅgārā.",
  "atk-s0514a1:342_6": "Tassa kira tattha uṇhakukkuḷe nimuggassa navahi vaṇamukhehi uṇhā chārikā pavisanti,",
  "atk-s0514a1:342_7": "sīse mahantamahantā aṅgārā patanti.",
  "atk-s0514a1:342_8": "Tesaṃ pana patanakāle sakalasarīraṃ dīparukkho viya jalati,",
  "atk-s0514a1:342_9": "balavavedanā vattanti.",
  "atk-s0514a1:342_10": "So adhivāsetuṃ asakkonto mahāviravaṃ ravati.",
  "atk-s0514a1:342_11": "Sarabhaṅgasatthā pathaviṃ bhinditvā taṃ tattha tathāpaccamānaṃ dassesi,",
  "atk-s0514a1:342_12": "mahājano bhayasantāsamāpajji.",
  "atk-s0514a1:342_13": "Tassa ativiya bhītabhāvaṃ ñatvā mahāsatto taṃ nirayaṃ antaradhāpesi.",
  "atk-s0514a1:343_0": "Dhammaṃ bhaṇanteti dasakusalakammapathadhammaṃ bhāsante.",
  "atk-s0514a1:343_1": "Samaṇeti samitapāpe.",
  "atk-s0514a1:343_2": "Adūsaketi niraparādhe.",
  "atk-s0514a1:343_3": "Nāḷikeranti evaṃnāmakaṃ rājānaṃ.",
  "atk-s0514a1:343_4": "Paratthāti paraloke niraye nibbattaṃ.",
  "atk-s0514a1:343_5": "Saṅgammāti ito cito ca samāgantvā chinditvā mahantamahantā sunakhā khādanti.",
  "atk-s0514a1:343_6": "Tasmiṃ kira kaliṅgaraṭṭhe dantapuranagare nāḷikere nāma raññe rajjaṃ kārayamāne eko mahātāpaso pañcasatatāpasaparivuto",
  "atk-s0514a1:343_7": "himavantā āgamma rājuyyāne vāsaṃ kappetvā mahājanassa dhammaṃ desesi.",
  "atk-s0514a1:343_8": "“Dhammikatāpaso uyyāne vasatī”ti raññopi ārocayiṃsu.",
  "atk-s0514a1:343_9": "Rājā pana adhammiko adhammena rajjaṃ kāresi.",
  "atk-s0514a1:343_10": "So amaccesu tāpasaṃ pasaṃsantesu “ahampi dhammaṃ suṇissāmī”ti uyyānaṃ gantvā tāpasaṃ vanditvā nisīdi.",
  "atk-s0514a1:343_11": "Tāpaso raññā saddhiṃ paṭisanthāraṃ karonto “kiṃ, mahārāja,",
  "atk-s0514a1:343_12": "dhammena rajjaṃ kāresi,",
  "atk-s0514a1:343_13": "janaṃ na pīḷesī”ti āha.",
  "atk-s0514a1:343_14": "So tassa kujjhitvā “ayaṃ kūṭajaṭilo ettakaṃ kālaṃ nāgarānaṃ santike mamaññeva aguṇaṃ kathesi maññe,",
  "atk-s0514a1:343_15": "hotu jānissāmī”ti cintetvā “sve amhākaṃ gharadvāraṃ āgaccheyyāthā”ti nimantetvā punadivase purāṇagūthassa",
  "atk-s0514a1:343_16": "cāṭiyo paripūrāpetvā tāpasesu āgatesu tesaṃ bhikkhābhājanāni gūthassa pūrāpetvā dvāraṃ pidahāpetvā musalāni",
  "atk-s0514a1:343_17": "ca lohadaṇḍe ca gāhāpetvā isīnaṃ sīsāni bhindāpetvā jaṭāsu gāhāpetvā kaḍḍhāpetvā sunakhehi khādāpetvā",
  "atk-s0514a1:343_18": "tattheva bhinnaṃ pathaviṃ pavisitvā sunakhamahāniraye nibbattati,",
  "atk-s0514a1:343_19": "tatrassa tigāvutappamāṇasarīraṃ ahosi.",
  "atk-s0514a1:343_20": "Atha naṃ mahantamahantā mahāhatthippamāṇā pañcavaṇṇā sunakhā anubandhitvā ḍaṃsitvā navayojanāya jalitaayapathaviyā",
  "atk-s0514a1:343_21": "pātetvā mukhapūraṃ luñcantā vipphandamānaṃ khādiṃsu.",
  "atk-s0514a1:343_22": "Mahāsatto pathaviṃ dvidhā bhinditvā taṃ nirayaṃ dassetvā mahājanassa bhītabhāvaṃ ñatvā antaradhāpesi.",
  "atk-s0514a1:344_0": "Athajjunoti sahassabāhurājā.",
  "atk-s0514a1:344_1": "Aṅgīrasanti aṅgehi raṃsīnaṃ niccharaṇato evaṃladdhanāmaṃ.",
  "atk-s0514a1:344_2": "Heṭhayitvāti viheṭhetvā visapītakaṇḍena vijjhitvā jīvitakkhayaṃ pāpetvā.",
  "atk-s0514a1:344_3": "So kira ajjuno nāma rājā mahisakaraṭṭhe ketakarājadhāniyaṃ rajjaṃ kārento migavaṃ gantvā mige vadhitvā aṅgārapakkamaṃsaṃ khādanto vicari.",
  "atk-s0514a1:344_4": "Athekadivasaṃ migānaṃ āgamanaṭṭhāne koṭṭhakaṃ katvā mige olokayamāno aṭṭhāsi.",
  "atk-s0514a1:344_5": "Tadā so tāpaso tassa rañño avidūre ekaṃ kārarukkhaṃ abhiruhitvā phalāni ocinanto ocinitaphalasākhaṃ muñci.",
  "atk-s0514a1:344_6": "Tassā vissaṭṭhāya saddena taṃṭhānaṃ pattā migā palāyiṃsu.",
  "atk-s0514a1:344_7": "Rājā kujjhitvā tāpasaṃ visamissitena sallena vijjhi.",
  "atk-s0514a1:344_8": "So parigalitvā patanto matthakena khadirakhāṇukaṃ āsādetvā sūlaggeyeva kālamakāsi.",
  "atk-s0514a1:344_9": "Rājā taṅkhaṇeyeva dvidhā bhinnaṃ pathaviṃ pavisitvā sattisūlaniraye nibbatti,",
  "atk-s0514a1:344_10": "tigāvutappamāṇaṃ sarīraṃ ahosi.",
  "atk-s0514a1:344_11": "Tatra taṃ nirayapālā jalitehi āvudhehi koṭṭetvā jalitaṃ ayapabbataṃ āropenti.",
  "atk-s0514a1:344_12": "Pabbatamatthake ṭhitakāle vāto paharati,",
  "atk-s0514a1:344_13": "so vātappahārena parigalitvā patati.",
  "atk-s0514a1:344_14": "Tasmiṃ khaṇe heṭṭhā navayojanāya jalitaayapathaviyā mahātālakkhandhappamāṇaṃ jalitaṃ ayasūlaṃ uṭṭhahati.",
  "atk-s0514a1:344_15": "So sūlaggamatthakeyeva āsādetvā sūlāvuto tiṭṭhati.",
  "atk-s0514a1:344_16": "Tasmiṃ khaṇe pathavī jalati,",
  "atk-s0514a1:344_17": "sūlaṃ jalati,",
  "atk-s0514a1:344_18": "tassa sarīraṃ jalati.",
  "atk-s0514a1:344_19": "So tattha mahāravaṃ ravanto paccati.",
  "atk-s0514a1:344_20": "Mahāsatto pathaviṃ dvidhā katvā taṃ nirayaṃ dassetvā mahājanassa bhītabhāvaṃ ñatvā antaradhāpesi.",
  "atk-s0514a1:345_0": "Khaṇḍasoti cattāro hatthapāde kaṇṇanāsañca khaṇḍākhaṇḍaṃ katvā.",
  "atk-s0514a1:345_1": "Adūsakanti niraparādhaṃ.",
  "atk-s0514a1:345_2": "Tathā chedāpetvā dvīhi kasāhi pahārasahassehi tāḷāpetvā jaṭāsu gahetvā ākaḍḍhāpetvā paṭikujjaṃ nipajjāpetvā",
  "atk-s0514a1:345_3": "piṭṭhiyaṃ paṇhiyā paharitvā mahādukkhasamappitaṃ akāsi.",
  "atk-s0514a1:345_4": "Kalābuvīcinti kalābu avīciṃ.",
  "atk-s0514a1:345_5": "Kaṭukanti tikhiṇavedanaṃ,",
  "atk-s0514a1:345_6": "evarūpaṃ nirayaṃ upapajjitvā channaṃ jālānaṃ antare paccati.",
  "atk-s0514a1:345_7": "Vitthārato pana kalāburañño vatthu khantivādijātake kathitameva.",
  "atk-s0514a1:345_8": "Aññāni pāpiṭṭhatarāni cetthāti etehi nirayehi pāpiṭṭhatarāni ca aññāni nirayāni sutvā.",
  "atk-s0514a1:345_9": "Dhammaṃ careti,",
  "atk-s0514a1:345_10": "sakka devarāja,",
  "atk-s0514a1:345_11": "paṇḍito kulaputto na kevalaṃ eteyeva cattāro nirayā,",
  "atk-s0514a1:345_12": "eteyeva ca rājāno nerayikā,",
  "atk-s0514a1:345_13": "atha kho aññepi nirayā,",
  "atk-s0514a1:345_14": "aññepi ca rājāno nirayesu uppannāti viditvā catupaccayadānadhammikārakkhāvaraṇasaṃvidhānasaṅkhātaṃ samaṇabrāhmaṇesu dhammaṃ careyyāti.",
  "atk-s0514a1:346_0": "Evaṃ mahāsattena catunnaṃ rājūnaṃ nibbattaṭṭhāne dassite tayo rājāno nikkaṅkhā ahesuṃ.",
  "atk-s0514a1:346_1": "Tato sakko avasese cattāro pañhe pucchanto gāthamāha –",
  "atk-s0514a1:347_0": "75.",
  "atk-s0514a1:348_0": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:349_0": "Kathaṃvidhaṃ sīlavantaṃ vadanti, kathaṃvidhaṃ paññavantaṃ vadanti;",
  "atk-s0514a1:350_0": "Kathaṃvidhaṃ sappurisaṃ vadanti, kathaṃvidhaṃ no siri no jahātī”ti.",
  "atk-s0514a1:351_0": "Tattha kathaṃvidhaṃ no siri no jahātīti kathaṃvidhaṃ nu purisaṃ paṭiladdhasirī na jahātīti.",
  "atk-s0514a1:352_0": "Athassa vissajjento mahāsatto catasso gāthāyo abhāsi –",
  "atk-s0514a1:353_0": "76.",
  "atk-s0514a1:354_0": "“Kāyena vācāya ca yodha saññato, manasā ca kiñci na karoti pāpaṃ;",
  "atk-s0514a1:355_0": "Na attahetū alikaṃ bhaṇeti, tathāvidhaṃ sīlavantaṃ vadanti.",
  "atk-s0514a1:356_0": "77.",
  "atk-s0514a1:357_0": "“Gambhīrapañhaṃ manasābhicintayaṃ, nāccāhitaṃ kamma karoti luddaṃ;",
  "atk-s0514a1:358_0": "Kālāgataṃ atthapadaṃ na riñcati, tathāvidhaṃ paññavantaṃ vadanti.",
  "atk-s0514a1:359_0": "78.",
  "atk-s0514a1:360_0": "“Yo ve kataññū katavedi dhīro, kalyāṇamitto daḷhabhatti ca hoti;",
  "atk-s0514a1:361_0": "Dukhitassa sakkacca karoti kiccaṃ, tathāvidhaṃ sappurisaṃ vadanti.",
  "atk-s0514a1:362_0": "79.",
  "atk-s0514a1:363_0": "“Etehi sabbehi guṇehupeto, saddho mudū saṃvibhāgī vadaññū;",
  "atk-s0514a1:364_0": "Saṅgāhakaṃ sakhilaṃ saṇhavācaṃ, tathāvidhaṃ no siri no jahātī”ti.",
  "atk-s0514a1:365_0": "Tattha “kāyenā”tiādīni padāni tividhasucaritadvāravasena vuttāni.",
  "atk-s0514a1:365_1": "Na attahetūti desanāsīsamevetaṃ,",
  "atk-s0514a1:365_2": "attahetu vā parahetu vā yasahetu vā dhanahetu vā lābhahetu vā āmisakiñcikkhahetu vā alikaṃ na kathetīti attho.",
  "atk-s0514a1:365_3": "Kāmañcesa attho “vācāya saññato”ti imināva siddho,",
  "atk-s0514a1:365_4": "musāvādino pana akattabbaṃ pāpaṃ nāma natthīti garubhāvadīpanatthaṃ puna evamāhāti veditabbo.",
  "atk-s0514a1:365_5": "Taṃ puggalaṃ sīlavantaṃ vadanti.",
  "atk-s0514a1:366_0": "Gambhīrapañhanti atthato ca pāḷito ca gambhīraṃ guḷhaṃ paṭicchannaṃ sattubhastajātaka-",
  "atk-s0514a1:366_1": "sambhavajātaka-",
  "atk-s0514a1:366_2": "mahāumaṅgajātakesu āgatasadisaṃ pañhaṃ.",
  "atk-s0514a1:366_3": "Manasābhicintayanti manasā abhicintento atthaṃ paṭivijjhitvā candasahassaṃ sūriyasahassaṃ uṭṭhāpento viya pākaṭaṃ katvā yo kathetuṃ sakkotīti attho.",
  "atk-s0514a1:366_4": "Nāccāhitanti na atiahitaṃ,",
  "atk-s0514a1:366_5": "hitātikkantaṃ luddaṃ pharusaṃ sāhasikakammañca yo na karotīti attho.",
  "atk-s0514a1:366_6": "Imassa panatthassa āvibhāvatthaṃ –",
  "atk-s0514a1:367_0": "“Na paṇḍitā attasukhassa hetu, pāpāni kammāni samācaranti;",
  "atk-s0514a1:368_0": "Dukkhena phuṭṭhā piḷitāpi santā, chandā dosā ca na jahanti dhamma”nti. –",
  "atk-s0514a1:369_0": "Bhūripañho kathetabbo.",
  "atk-s0514a1:370_0": "Kālāgatanti ettha dānaṃ dātabbakāle,",
  "atk-s0514a1:370_1": "sīlaṃ rakkhaṇakāle,",
  "atk-s0514a1:370_2": "uposathaṃ upavāsakāle,",
  "atk-s0514a1:370_3": "saraṇesu patiṭṭhānakāle,",
  "atk-s0514a1:370_4": "pabbajitakāle,",
  "atk-s0514a1:370_5": "samaṇadhammakaraṇakāle,",
  "atk-s0514a1:370_6": "vipassanācārasmiṃ yuñjanakāle cāti imāni dānādīni sampādento kālāgataṃ atthapadaṃ na riñcati na hāpeti na gaḷāpeti nāma.",
  "atk-s0514a1:370_7": "Tathāvidhanti sakka sabbaññubuddhā ca paccekabuddhā ca bodhisattā ca paññavantaṃ kathentā evarūpaṃ puggalaṃ kathenti.",
  "atk-s0514a1:371_0": "“Yo ve”ti gāthāya parena attano kataguṇaṃ jānātīti kataññū.",
  "atk-s0514a1:371_1": "Evaṃ ñatvā pana yenassa guṇo kato,",
  "atk-s0514a1:371_2": "tassa guṇaṃ paṭikaronto katavedī nāma.",
  "atk-s0514a1:371_3": "Dukhitassāti attano sahāyassa dukkhappattassa dukkhaṃ attani āropetvā yo tassa uppannakiccaṃ sahatthena sakkaccaṃ karoti,",
  "atk-s0514a1:371_4": "buddhādayo evarūpaṃ sappurisaṃ nāma kathenti.",
  "atk-s0514a1:371_5": "Apica sappurisā nāma kataññū katavedino hontīti satapattajātaka-",
  "atk-s0514a1:371_6": "cūḷahaṃsajātaka-",
  "atk-s0514a1:371_7": "mahāhaṃsajātakādīni kathetabbāni.",
  "atk-s0514a1:371_8": "Etehi sabbehīti sakka yo etehi heṭṭhā vuttehi sīlādīhi sabbehipi guṇehi upeto.",
  "atk-s0514a1:371_9": "Saddhoti okappanasaddhāya samannāgato.",
  "atk-s0514a1:371_10": "Mudūti piyabhāṇī.",
  "atk-s0514a1:371_11": "Saṃvibhāgīti sīlasaṃvibhāgadānasaṃvibhāgābhiratattā saṃvibhāgī.",
  "atk-s0514a1:371_12": "Yācakānaṃ vacanaṃ ñatvā dānavasena vadaññū.",
  "atk-s0514a1:371_13": "Catūhi saṅgahavatthūhi tesaṃ tesaṃ saṅgaṇhanato saṅgāhakaṃ,",
  "atk-s0514a1:371_14": "madhuravacanatāya sakhilaṃ,",
  "atk-s0514a1:371_15": "maṭṭhavacanatāya saṇhavācaṃ tathāvidhaṃ nu puggalaṃ adhigatayasasobhaggasaṅkhātā sirī no jahāti,",
  "atk-s0514a1:371_16": "nāssa sirī vinassatīti.",
  "atk-s0514a1:372_0": "Evaṃ mahāsatto gaganatale puṇṇacandaṃ uṭṭhāpento viya cattāro pañhe vissajjesi.",
  "atk-s0514a1:372_1": "Tato paraṃ sesapañhānaṃ pucchā ca vissajjanañca hoti –",
  "atk-s0514a1:373_0": "80.",
  "atk-s0514a1:374_0": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:375_0": "Sīlaṃ siriñcāpi satañca dhammaṃ, paññañca kaṃ seṭṭhataraṃ vadanti.",
  "atk-s0514a1:376_0": "81.",
  "atk-s0514a1:377_0": "“Paññā hi seṭṭhā kusalā vadanti, nakkhattarājāriva tārakānaṃ;",
  "atk-s0514a1:378_0": "Sīlaṃ sirī cāpi satañca dhammo, anvāyikā paññavato bhavanti.",
  "atk-s0514a1:379_0": "82.",
  "atk-s0514a1:380_0": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:381_0": "Kathaṃkaro kintikaro kimācaraṃ, kiṃ sevamāno labhatīdha paññaṃ;",
  "atk-s0514a1:382_0": "Paññāya dānippaṭipadaṃ vadehi, kathaṃkaro paññavā hoti macco.",
  "atk-s0514a1:383_0": "83.",
  "atk-s0514a1:384_0": "“Sevetha vuddhe nipuṇe bahussute, uggāhako ca paripucchako siyā;",
  "atk-s0514a1:385_0": "Suṇeyya sakkacca subhāsitāni, evaṃkaro paññavā hoti macco.",
  "atk-s0514a1:386_0": "84.",
  "atk-s0514a1:387_0": "“Sa paññavā kāmaguṇe avekkhati, aniccato dukkhato rogato ca;",
  "atk-s0514a1:388_0": "Evaṃ vipassī pajahāti chandaṃ, dukkhesu kāmesu mahabbhayesu.",
  "atk-s0514a1:389_0": "85.",
  "atk-s0514a1:390_0": "“Sa vītarāgo pavineyya dosaṃ, mettaṃ cittaṃ bhāvaye appamāṇaṃ;",
  "atk-s0514a1:391_0": "Sabbesu bhūtesu nidhāya daṇḍaṃ, anindito brahmamupeti ṭhāna”nti.",
  "atk-s0514a1:392_0": "Tattha sīlanti ācārasīlaṃ.",
  "atk-s0514a1:392_1": "Sirinti issariyasiriṃ.",
  "atk-s0514a1:392_2": "Satañca dhammanti sappurisadhammaṃ.",
  "atk-s0514a1:392_3": "Paññanti supaññaṃ.",
  "atk-s0514a1:392_4": "Evaṃ imesaṃ catunnaṃ dhammānaṃ kataraṃ dhammaṃ seṭṭhataraṃ vadantīti pucchati.",
  "atk-s0514a1:392_5": "Paññā hīti, sakka,",
  "atk-s0514a1:392_6": "etesu catūsu dhammesu yā esā paññā nāma,",
  "atk-s0514a1:392_7": "sāva seṭṭhā,",
  "atk-s0514a1:392_8": "iti buddhādayo kusalā vadanti.",
  "atk-s0514a1:392_9": "Yathā hi tārakagaṇā candaṃ parivārenti,",
  "atk-s0514a1:392_10": "candova tesaṃ uttamo.",
  "atk-s0514a1:392_11": "Evaṃ sīlañca sirī cāpi satañca dhammoti ete tayopi anvāyikā paññavato bhavanti paññavantameva anugacchanti,",
  "atk-s0514a1:392_12": "paññāya eva parivārā hontīti attho.",
  "atk-s0514a1:393_0": "“Kathaṃkaro”tiādīni aññamaññavevacanāneva.",
  "atk-s0514a1:393_1": "Kathaṃkaroti kiṃ nāma kammaṃ karonto kiṃ ācaranto kiṃ sevamāno bhajamāno payirupāsamāno idhaloke paññaṃ labhati,",
  "atk-s0514a1:393_2": "paññāyameva paṭipadaṃ vadehi,",
  "atk-s0514a1:393_3": "jānitukāmomhi,",
  "atk-s0514a1:393_4": "kathaṃkaro macco paññavā nāma hotīti pucchati.",
  "atk-s0514a1:393_5": "Vuddheti paññāvuddhippatte paṇḍite.",
  "atk-s0514a1:393_6": "Nipuṇeti sukhumakāraṇajānanasamatthe.",
  "atk-s0514a1:393_7": "Evaṃkaroti yo puggalo evaṃ vuttappakāre puggale sevati bhajati payirupāsati,",
  "atk-s0514a1:393_8": "pāḷiṃ uggaṇhāti,",
  "atk-s0514a1:393_9": "punappunaṃ atthaṃ pucchati,",
  "atk-s0514a1:393_10": "pāsāṇe lekhaṃ khaṇanto viya kañcananāḷiyā sīhavasaṃ sampaṭicchanto viya ohitasoto sakkaccaṃ subhāsitāni suṇāti,",
  "atk-s0514a1:393_11": "ayaṃ evaṃkaro macco paññavā hotīti.",
  "atk-s0514a1:394_0": "Evaṃ mahāsatto pācīnalokadhātuto sūriyaṃ uṭṭhāpento viya paññāya paṭipadaṃ kathetvā idāni tassā paññāya guṇaṃ kathento “sa paññavā”tiādimāha.",
  "atk-s0514a1:394_1": "Tattha kāmaguṇeti kāmakoṭṭhāse hutvā abhāvaṭṭhena aniccato,",
  "atk-s0514a1:394_2": "diṭṭhadhammikasamparāyikānaṃ dukkhānaṃ vatthubhāvena dukkhato,",
  "atk-s0514a1:394_3": "aṭṭhanavutiyā rogamukhānaṃ kāme nissāya uppattisambhavena rogato ca avekkhati oloketi,",
  "atk-s0514a1:394_4": "so evaṃ vipassī etehi kāraṇehi kāmānaṃ aniccāditaṃ passanto “kāme nissāya uppajjanakadukkhānaṃ anto natthi,",
  "atk-s0514a1:394_5": "kāmānaṃ pahānameva sukha”nti viditvā dukkhesu kāmesu mahabbhayesu chandaṃ pajahāti.",
  "atk-s0514a1:394_6": "Sa vītarāgoti, “sakka,",
  "atk-s0514a1:394_7": "so puggalo evaṃ vītarāgo navāghātavatthuvasena uppajjanakasabhāvadosaṃ vinetvā mettacittaṃ bhāveyya,",
  "atk-s0514a1:394_8": "appamāṇasattārammaṇattā appamāṇaṃ taṃ bhāvetvā aparihīnajjhāno agarahito brahmaloke uppajjatī”ti.",
  "atk-s0514a1:395_0": "Evaṃ mahāsatte kāmānaṃ dosaṃ kathenteyeva tesaṃ tiṇṇampi rājūnaṃ sabalakāyānaṃ tadaṅgappahānena pañcakāmaguṇarāgo pahīno.",
  "atk-s0514a1:395_1": "Taṃ ñatvā mahāsatto tesaṃ pahaṃsanavasena gāthamāha –",
  "atk-s0514a1:396_0": "86.",
  "atk-s0514a1:397_0": "“Mahatthiyaṃ āgamanaṃ ahosi, tavamaṭṭhakā bhīmarathassa cāpi;",
  "atk-s0514a1:398_0": "Kāliṅgarājassa ca uggatassa, sabbesa vo kāmarāgo pahīno”ti.",
  "atk-s0514a1:399_0": "Tattha mahatthiyanti mahatthaṃ mahāvipphāraṃ mahājutikaṃ.",
  "atk-s0514a1:399_1": "Tavamaṭṭhakāti tava aṭṭhakā.",
  "atk-s0514a1:399_2": "Pahīnoti tadaṅgappahānena pahīno.",
  "atk-s0514a1:400_0": "Taṃ sutvā rājāno mahāsattassa thutiṃ karontā gāthamāhaṃsu –",
  "atk-s0514a1:401_0": "87.",
  "atk-s0514a1:402_0": "“Evametaṃ paracittavedi, sabbesa no kāmarāgo pahīno;",
  "atk-s0514a1:403_0": "Karohi okāsamanuggahāya, yathā gatiṃ te abhisambhavemā”ti.",
  "atk-s0514a1:404_0": "Tattha anuggahāyāti pabbajjatthāya okāsaṃ no karohi.",
  "atk-s0514a1:404_1": "Yathā mayaṃ pabbajitvā tava gatiṃ nipphattiṃ abhisambhavema pāpuṇeyyāma,",
  "atk-s0514a1:404_2": "tayā paṭividdhaguṇaṃ paṭivijjheyyāmāti vadiṃsu.",
  "atk-s0514a1:405_0": "Atha nesaṃ okāsaṃ karonto mahāsatto itaraṃ gāthamāha –",
  "atk-s0514a1:406_0": "88.",
  "atk-s0514a1:407_0": "“Karomi okāsamanuggahāya, tathā hi vo kāmarāgo pahīno;",
  "atk-s0514a1:408_0": "Pharātha kāyaṃ vipulāya pītiyā, yathā gatiṃ me abhisambhavethā”ti.",
  "atk-s0514a1:409_0": "Tattha pharātha kāyanti jhānapītiyā vipulāya kāyaṃ pharathāti.",
  "atk-s0514a1:410_0": "Taṃ sutvā te sampaṭicchantā gāthamāhaṃsu –",
  "atk-s0514a1:411_0": "89.",
  "atk-s0514a1:412_0": "“Sabbaṃ karissāma tavānusāsaniṃ, yaṃ yaṃ tuvaṃ vakkhasi bhūripañña;",
  "atk-s0514a1:413_0": "Pharāma kāyaṃ vipulāya pītiyā, yathā gatiṃ te abhisambhavemā”ti.",
  "atk-s0514a1:414_0": "Atha nesaṃ sabalakāyānaṃ mahāsatto pabbajjaṃ dāpetvā isigaṇaṃ uyyojento gāthamāha –",
  "atk-s0514a1:415_0": "90.",
  "atk-s0514a1:416_0": "“Katāya vacchassa kisassa pūjā, gacchantu bhonto isayo sādhurūpā;",
  "atk-s0514a1:417_0": "Jhāne ratā hotha sadā samāhitā, esā ratī pabbajitassa seṭṭhā”ti.",
  "atk-s0514a1:418_0": "Tattha gacchantūti attano attano vasanaṭṭhānāni gacchantu.",
  "atk-s0514a1:419_0": "Isayo tassa sarabhaṅgasatthuno vacanaṃ sirasā sampaṭicchitvā vanditvā ākāsaṃ uppatitvā sakāni vasanaṭṭhānāni gamiṃsu.",
  "atk-s0514a1:419_1": "Sakkopi uṭṭhāyāsanā mahāsattassa thutiṃ katvā añjaliṃ paggayha sūriyaṃ namassanto viya mahāsattaṃ namassamāno sapariso pakkāmi.",
  "atk-s0514a1:419_2": "Etamatthaṃ viditvā satthā imā gāthāyo abhāsi –",
  "atk-s0514a1:420_0": "91.",
  "atk-s0514a1:421_0": "“Sutvāna gāthā paramatthasaṃhitā, subhāsitā isinā paṇḍitena;",
  "atk-s0514a1:422_0": "Te vedajātā anumodamānā, pakkāmu devā devapuraṃ yasassino.",
  "atk-s0514a1:423_0": "92.",
  "atk-s0514a1:424_0": "“Gāthā imā atthavatī subyañjanā, subhāsitā isinā paṇḍitena;",
  "atk-s0514a1:425_0": "Yo kocimā aṭṭhikatvā suṇeyya, labhetha pubbāpariyaṃ visesaṃ;",
  "atk-s0514a1:426_0": "Laddhāna pubbāpariyaṃ visesaṃ, adassanaṃ maccurājassa gacche”ti.",
  "atk-s0514a1:427_0": "Tattha paramatthasaṃhitāti aniccādidīpanena nibbānanissitā.",
  "atk-s0514a1:427_1": "Gāthā imāti idaṃ satthā sarabhaṅgasatthuno nibbānadāyakaṃ subhāsitaṃ vaṇṇento āha.",
  "atk-s0514a1:427_2": "Tattha atthavatīti nibbānadāyakaṭṭhena paramatthanissitā.",
  "atk-s0514a1:427_3": "Subyañjanāti parisuddhabyañjanā.",
  "atk-s0514a1:427_4": "Subhāsitāti sukathitā.",
  "atk-s0514a1:427_5": "Aṭṭhikatvāti attano atthikabhāvaṃ katvā atthiko hutvā sakkaccaṃ suṇeyya.",
  "atk-s0514a1:427_6": "Pubbāpariyanti paṭhamajjhānaṃ pubbaviseso,",
  "atk-s0514a1:427_7": "dutiyajjhānaṃ aparaviseso.",
  "atk-s0514a1:427_8": "Dutiyajjhānaṃ pubbaviseso,",
  "atk-s0514a1:427_9": "tatiyajjhānaṃ aparavisesoti evaṃ aṭṭhasamāpatticatumaggavasena pubbāparabhāvena ṭhitaṃ visesaṃ.",
  "atk-s0514a1:427_10": "Adassananti pariyosāne aparavisesaṃ arahattaṃ labhitvā nibbānaṃ pāpuṇeyya.",
  "atk-s0514a1:427_11": "Nibbānappatto hi puggalo maccurājassa adassanaṃ gato nāma hotīti.",
  "atk-s0514a1:428_0": "Evaṃ satthā arahattena desanāya kūṭaṃ gaṇhitvā “na,",
  "atk-s0514a1:428_1": "bhikkhave, idāneva,",
  "atk-s0514a1:428_2": "pubbepi moggallānassa āḷāhane pupphavassaṃ vassī”ti vatvā saccāni pakāsetvā jātakaṃ samodhānento āha –",
  "atk-s0514a1:429_0": "93.",
  "atk-s0514a1:430_0": "“Sālissaro sāriputto, meṇḍissaro ca kassapo;",
  "atk-s0514a1:431_0": "Pabbato anuruddho ca, kaccāyano ca devalo;",
  "atk-s0514a1:432_0": "94.",
  "atk-s0514a1:433_0": "“Anusisso ca ānando, kisavaccho ca kolito;",
  "atk-s0514a1:434_0": "Nārado udāyitthero, parisā buddhaparisā;",
  "atk-s0514a1:435_0": "Sarabhaṅgo lokanātho, evaṃ dhāretha jātaka”nti.",
  "atk-s0514a1:436_0": "Sarabhaṅgajātakavaṇṇanā dutiyā.",
  "atk-s0514a1:438_0": "[523] 3. Alambusājātakavaṇṇanā",
  "atk-s0514a1:439_0": "Athabravīti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0514a1:439_1": "Vatthu indriyajātake vitthāritameva.",
  "atk-s0514a1:439_2": "Satthā pana taṃ bhikkhuṃ “saccaṃ kira tvaṃ, bhikkhu,",
  "atk-s0514a1:439_3": "ukkaṇṭhitosī”ti pucchitvā “saccaṃ,",
  "atk-s0514a1:439_4": "bhante”ti vutte “kena ukkaṇṭhāpitosī”ti vatvā “purāṇadutiyikāyā”ti vutte “bhikkhu esā itthī tuyhaṃ anatthakārikā,",
  "atk-s0514a1:439_5": "tvaṃ etaṃ nissāya jhānaṃ nāsetvā tīṇi saṃvaccharāni mūḷho visaññī nipajjitvā uppannāya saññāya mahāparidevaṃ paridevī”ti vatvā atītaṃ āhari.",
  "atk-s0514a1:440_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0514a1:440_1": "sabbasippesu nipphattiṃ patvā isipabbajjaṃ pabbajitvā araññāyatane vanamūlaphalāhāro yāpesi.",
  "atk-s0514a1:440_2": "Athekā migī tassa passāvaṭṭhāne sambhavamissakaṃ tiṇaṃ khāditvā udakaṃ pivi.",
  "atk-s0514a1:440_3": "Ettakeneva ca tasmiṃ paṭibaddhacittā gabbhaṃ paṭilabhitvā tato paṭṭhāya katthaci agantvā tattheva tiṇaṃ khāditvā assamassa sāmanteyeva vicarati.",
  "atk-s0514a1:440_4": "Mahāsatto pariggaṇhanto taṃ kāraṇaṃ aññāsi.",
  "atk-s0514a1:440_5": "Sā aparabhāge manussadārakaṃ vijāyi.",
  "atk-s0514a1:440_6": "Mahāsatto taṃ puttasinehena paṭijaggi,",
  "atk-s0514a1:440_7": "“isisiṅgo”tissa nāmaṃ akāsi.",
  "atk-s0514a1:440_8": "Atha naṃ mahāsatto viññutappattaṃ pabbājetvā attano mahallakakāle taṃ ādāya nārivanaṃ nāma gantvā, “tāta,",
  "atk-s0514a1:440_9": "imasmiṃ himavante imehi pupphehi sadisā itthiyo nāma honti,",
  "atk-s0514a1:440_10": "tā attano vasaṃ gate mahāvināsaṃ pāpenti,",
  "atk-s0514a1:440_11": "na tāsaṃ vasaṃ nāma gantuṃ vaṭṭatī”ti ovaditvā aparabhāge brahmalokaparāyaṇo ahosi.",
  "atk-s0514a1:441_0": "Isisiṅgopi jhānakīḷaṃ kīḷanto himavantappadese vāsaṃ kappesi.",
  "atk-s0514a1:441_1": "Ghoratapo paramadhitindriyo ahosi.",
  "atk-s0514a1:441_2": "Athassa sīlatejena sakkassa bhavanaṃ kampi,",
  "atk-s0514a1:441_3": "sakko āvajjento taṃ kāraṇaṃ ñatvā “ayaṃ maṃ sakkattā cāveyya,",
  "atk-s0514a1:441_4": "ekaṃ accharaṃ pesetvā sīlamassa bhindāpessāmī”ti sakaladevalokaṃ upaparikkhanto attano aḍḍhateyyakoṭisaṅkhānaṃ",
  "atk-s0514a1:441_5": "paricārikānaṃ majjhe ekaṃ alambusaṃ nāma accharaṃ ṭhapetvā aññaṃ tassa sīlaṃ bhindituṃ samatthaṃ adisvā",
  "atk-s0514a1:441_6": "taṃ pakkosāpetvā tassa sīlabhedaṃ kātuṃ āṇāpesi.",
  "atk-s0514a1:441_7": "Tamatthaṃ āvikaronto satthā paṭhamaṃ gāthamāha –",
  "atk-s0514a1:442_0": "95.",
  "atk-s0514a1:443_0": "“Athabravi brahā indo, vatrabhū jayataṃ pitā;",
  "atk-s0514a1:444_0": "Devakaññaṃ parābhetvā, sudhammāyaṃ alambusa”nti.",
  "atk-s0514a1:445_0": "Tattha brahāti mahā.",
  "atk-s0514a1:445_1": "Vatrabhūti vatrassa nāma asurassa abhibhavitā.",
  "atk-s0514a1:445_2": "Jayataṃ pitāti jayantānaṃ jayappattānaṃ sesānaṃ tettiṃsāya devaputtānaṃ pitukiccasādhanena pitā.",
  "atk-s0514a1:445_3": "Parābhetvāti hadayaṃ bhinditvā olokento viya taṃ “paṭibalā aya”nti ñatvāti attho.",
  "atk-s0514a1:445_4": "Sudhammāyanti sudhammāyaṃ devasabhāyaṃ.",
  "atk-s0514a1:446_0": "Paṇḍukambalasilāsane nisinno taṃ alambusaṃ pakkosāpetvā idamāha –",
  "atk-s0514a1:447_0": "96.",
  "atk-s0514a1:448_0": "“Misse devā taṃ yācanti, tāvatiṃsā saindakā;",
  "atk-s0514a1:449_0": "Isippalobhane gaccha, isisiṅgaṃ alambuse”ti.",
  "atk-s0514a1:450_0": "Tattha misseti taṃ ālapati,",
  "atk-s0514a1:450_1": "idañca tassā nāmaṃ,",
  "atk-s0514a1:450_2": "sabbā panitthiyo purise kilesamissanena missanato “missā”ti vuccanti,",
  "atk-s0514a1:450_3": "tena sādhāraṇena guṇanāmenālapanto evamāha.",
  "atk-s0514a1:450_4": "Isippalobhaneti isīnaṃ palobhanasamatthe.",
  "atk-s0514a1:450_5": "Isisiṅganti tassa kira matthake migasiṅgākārena dve cūḷā uṭṭhahiṃsu,",
  "atk-s0514a1:450_6": "tasmā evaṃ vuccati.",
  "atk-s0514a1:451_0": "Iti sakko “gaccha isisiṅgaṃ upasaṅkamitvā attano vasaṃ ānetvā sīlamassa bhindā”ti alambusaṃ āṇāpesi.",
  "atk-s0514a1:452_0": "97.",
  "atk-s0514a1:453_0": "“Purāyaṃ amhe acceti, vattavā brahmacariyavā;",
  "atk-s0514a1:454_0": "Nibbānābhirato vuddho, tassa maggāni āvarā”ti. – vacanaṃ āha;",
  "atk-s0514a1:455_0": "Tattha purāyanti ayaṃ tāpaso vattasampanno ca brahmacariyavā ca,",
  "atk-s0514a1:455_1": "so panesa dīghāyukatāya nibbānasaṅkhāte magge abhirato guṇavuddhiyā ca vuddho.",
  "atk-s0514a1:455_2": "Tasmā yāva esa amhe nātikkamati,",
  "atk-s0514a1:455_3": "na abhibhavitvā imamhā ṭhānā cāveti,",
  "atk-s0514a1:455_4": "tāvadeva tvaṃ gantvā tassa devalokagamanāni maggāni āvara,",
  "atk-s0514a1:455_5": "yathā idha nāgacchati,",
  "atk-s0514a1:455_6": "evaṃ karohīti attho.",
  "atk-s0514a1:456_0": "Taṃ sutvā alambusā gāthādvayamāha –",
  "atk-s0514a1:457_0": "98.",
  "atk-s0514a1:458_0": "“Devarāja kimeva tvaṃ, mameva tuvaṃ sikkhasi;",
  "atk-s0514a1:459_0": "Isippalobhane gaccha, santi aññāpi accharā.",
  "atk-s0514a1:460_0": "99.",
  "atk-s0514a1:461_0": "“Mādisiyo pavarā ceva, asoke nandane vane;",
  "atk-s0514a1:462_0": "Tāsampi hotu pariyāyo, tāpi yantu palobhanā”ti.",
  "atk-s0514a1:463_0": "Tattha kimeva tvanti kiṃ nāmetaṃ tvaṃ karosīti dīpeti.",
  "atk-s0514a1:463_1": "Mameva tuvaṃ sikkhasīti imasmiṃ sakaladevaloke mameva tuvaṃ ikkhasi,",
  "atk-s0514a1:463_2": "aññaṃ na passasīti adhippāyena vadati. Sa-",
  "atk-s0514a1:463_3": "kāro panettha byañjanasandhikaro.",
  "atk-s0514a1:463_4": "Isippalobhane gacchāti kiṃkāraṇā maññeva evaṃ vadesīti adhippāyo.",
  "atk-s0514a1:463_5": "Pavarā cevāti mayā uttaritarā ceva.",
  "atk-s0514a1:463_6": "Asoketi sokarahite.",
  "atk-s0514a1:463_7": "Nandaneti nandijanake.",
  "atk-s0514a1:463_8": "Pariyāyoti gamanavāro.",
  "atk-s0514a1:464_0": "Tato sakko tisso gāthāyo abhāsi –",
  "atk-s0514a1:465_0": "100.",
  "atk-s0514a1:466_0": "“Addhā hi saccaṃ bhaṇasi, santi aññāpi accharā;",
  "atk-s0514a1:467_0": "Tādisiyo pavarā ceva, asoke nandane vane.",
  "atk-s0514a1:468_0": "101.",
  "atk-s0514a1:469_0": "“Na tā evaṃ pajānanti, pāricariyaṃ pumaṃ gatā;",
  "atk-s0514a1:470_0": "Yādisaṃ tvaṃ pajānāsi, nāri sabbaṅgasobhane.",
  "atk-s0514a1:471_0": "102.",
  "atk-s0514a1:472_0": "“Tvameva gaccha kalyāṇi, itthīnaṃ pavarā casi;",
  "atk-s0514a1:473_0": "Taveva vaṇṇarūpena, savasamānayissasī”ti.",
  "atk-s0514a1:474_0": "Tattha pumaṃ gatāti purisaṃ upasaṅkamantā samānā purisapalobhinipāricariyaṃ na jānanti.",
  "atk-s0514a1:474_1": "Vaṇṇarūpenāti sarīravaṇṇena ceva rūpasampattiyā ca.",
  "atk-s0514a1:474_2": "Savasamānayissasīti taṃ tāpasaṃ attano vasaṃ ānessasīti.",
  "atk-s0514a1:475_0": "Taṃ sutvā alambusā dve gāthā abhāsi –",
  "atk-s0514a1:476_0": "103.",
  "atk-s0514a1:477_0": "“Na vāhaṃ na gamissāmi, devarājena pesitā;",
  "atk-s0514a1:478_0": "Vibhemi cetaṃ āsāduṃ, uggatejo hi brāhmaṇo.",
  "atk-s0514a1:479_0": "104.",
  "atk-s0514a1:480_0": "“Aneke nirayaṃ pattā, isimāsādiyā janā;",
  "atk-s0514a1:481_0": "Āpannā mohasaṃsāraṃ, tasmā lomāni haṃsaye”ti.",
  "atk-s0514a1:482_0": "Tattha na vāhanti na ve ahaṃ.",
  "atk-s0514a1:482_1": "Vibhemīti bhāyāmi.",
  "atk-s0514a1:482_2": "Āsādunti āsādituṃ.",
  "atk-s0514a1:482_3": "Idaṃ vuttaṃ hoti – nāhaṃ, deva,",
  "atk-s0514a1:482_4": "tayā pesitā na gamissāmi,",
  "atk-s0514a1:482_5": "apicāhaṃ taṃ isiṃ sīlabhedanatthāya allīyituṃ bhāyāmi,",
  "atk-s0514a1:482_6": "uggatejo hi soti.",
  "atk-s0514a1:482_7": "Āsādiyāti āsādetvā.",
  "atk-s0514a1:482_8": "Mohasaṃsāranti mohena saṃsāraṃ,",
  "atk-s0514a1:482_9": "mohena isiṃ palobhetvā saṃsāraṃ āpannā vaṭṭadukkhe patiṭṭhitā sattā gaṇanapathaṃ atikkantā.",
  "atk-s0514a1:482_10": "Tasmāti tena kāraṇena.",
  "atk-s0514a1:482_11": "Lomāni haṃsayeti ahaṃ lomāni uṭṭhapemi,",
  "atk-s0514a1:482_12": "“tassa kirāhaṃ sīlaṃ bhindissāmī”ti cintayamānāya me lomāni pahaṃsantīti vadati.",
  "atk-s0514a1:483_0": "105.",
  "atk-s0514a1:484_0": "“Idaṃ vatvāna pakkāmi, accharā kāmavaṇṇinī;",
  "atk-s0514a1:485_0": "Missā missitumicchantī, isisiṅgaṃ alambusā.",
  "atk-s0514a1:486_0": "106.",
  "atk-s0514a1:487_0": "“Sā ca taṃ vanamogayha, isisiṅgena rakkhitaṃ;",
  "atk-s0514a1:488_0": "Bimbijālakasañchannaṃ, samantā addhayojanaṃ.",
  "atk-s0514a1:489_0": "107.",
  "atk-s0514a1:490_0": "“Pātova pātarāsamhi, udaṇhasamayaṃ pati;",
  "atk-s0514a1:491_0": "Aggiṭṭhaṃ parimajjantaṃ, isisiṅgaṃ upāgamī”ti. – imā abhisambuddhagāthā;",
  "atk-s0514a1:492_0": "Tattha pakkāmīti tena hi, devarāja,",
  "atk-s0514a1:492_1": "āvajjeyyāsi manti attano sayanagabbhaṃ pavisitvā alaṅkaritvā isisiṅgaṃ kilesena missituṃ icchantī pakkāmi,",
  "atk-s0514a1:492_2": "bhikkhave,",
  "atk-s0514a1:492_3": "sā accharā tassa assamaṃ gatāti.",
  "atk-s0514a1:492_4": "Bimbijālakasañchannanti rattaṅkuravanena sañchannaṃ.",
  "atk-s0514a1:492_5": "Pātova pātarāsamhīti,",
  "atk-s0514a1:492_6": "bhikkhave,",
  "atk-s0514a1:492_7": "pātarāsavelāya pātova pageyeva atipageva.",
  "atk-s0514a1:492_8": "Udaṇhasamayaṃ patīti sūriyuggamanavelāyameva.",
  "atk-s0514a1:492_9": "Aggiṭṭhanti aggisālaṃ.",
  "atk-s0514a1:492_10": "Rattiṃ padhānamanuyuñjitvā pātova nhatvā udakakiccaṃ katvā paṇṇasālāyaṃ thokaṃ jhānasukhena vītināmetvā",
  "atk-s0514a1:492_11": "nikkhamitvā aggisālaṃ sammajjantaṃ taṃ isisiṅgaṃ sā upāgami,",
  "atk-s0514a1:492_12": "itthivilāsaṃ dassentī tassa purato aṭṭhāsi.",
  "atk-s0514a1:493_0": "Atha naṃ tāpaso pucchanto āha –",
  "atk-s0514a1:494_0": "108.",
  "atk-s0514a1:495_0": "“Kā nu vijjurivābhāsi, osadhī viya tārakā;",
  "atk-s0514a1:496_0": "Vicittahatthābharaṇā, āmuttamaṇikuṇḍalā.",
  "atk-s0514a1:497_0": "109.",
  "atk-s0514a1:498_0": "“Ādiccavaṇṇasaṅkāsā, hemacandanagandhinī;",
  "atk-s0514a1:499_0": "Saññatūrū mahāmāyā, kumārī cārudassanā.",
  "atk-s0514a1:500_0": "110.",
  "atk-s0514a1:501_0": "“Vilaggā mudukā suddhā, pādā te suppatiṭṭhitā;",
  "atk-s0514a1:502_0": "Gamanā kāmanīyā te, harantiyeva me mano.",
  "atk-s0514a1:503_0": "111.",
  "atk-s0514a1:504_0": "“Anupubbā ca te ūrū, nāganāsasamūpamā;",
  "atk-s0514a1:505_0": "Vimaṭṭhā tuyhaṃ sussoṇī, akkhassa phalakaṃ yathā.",
  "atk-s0514a1:506_0": "112.",
  "atk-s0514a1:507_0": "“Uppalasseva kiñjakkhā, nābhi te sādhusaṇṭhitā;",
  "atk-s0514a1:508_0": "Purā kaṇhañjanasseva, dūrato patidissati.",
  "atk-s0514a1:509_0": "113.",
  "atk-s0514a1:510_0": "“Duvidhā jātā urajā, avaṇṭā sādhupaccudā;",
  "atk-s0514a1:511_0": "Payodharā apatitā, aḍḍhalābusamā thanā.",
  "atk-s0514a1:512_0": "114.",
  "atk-s0514a1:513_0": "“Dīghā kambutalābhāsā, gīvā eṇeyyakā yathā;",
  "atk-s0514a1:514_0": "Paṇḍarāvaraṇā vaggu, catutthamanasannibhā.",
  "atk-s0514a1:515_0": "115.",
  "atk-s0514a1:516_0": "“Uddhaggā ca adhaggā ca, dumaggaparimajjitā;",
  "atk-s0514a1:517_0": "Duvijā nelasambhūtā, dantā tava sudassanā.",
  "atk-s0514a1:518_0": "116.",
  "atk-s0514a1:519_0": "“Apaṇḍarā lohitantā, jiñjūkaphalasannibhā;",
  "atk-s0514a1:520_0": "Āyatā ca visālā ca, nettā tava sudassanā.",
  "atk-s0514a1:521_0": "117.",
  "atk-s0514a1:522_0": "“Nātidīghā susammaṭṭhā, kanakabyāsamocitā;",
  "atk-s0514a1:523_0": "Uttamaṅgaruhā tuyhaṃ, kesā candanagandhikā.",
  "atk-s0514a1:524_0": "118.",
  "atk-s0514a1:525_0": "“Yāvatā kasigorakkhā, vāṇijānañca yā gati;",
  "atk-s0514a1:526_0": "Isīnañca parakkantaṃ, saññatānaṃ tapassinaṃ.",
  "atk-s0514a1:527_0": "119.",
  "atk-s0514a1:528_0": "“Na te samasamaṃ passe, asmiṃ pathavimaṇḍale;",
  "atk-s0514a1:529_0": "Ko vā tvaṃ kassa vā putto, kathaṃ jānemu taṃ maya”nti.",
  "atk-s0514a1:530_0": "Tattha vicittahatthābharaṇāti vicittehi hatthābharaṇehi samannāgatā.",
  "atk-s0514a1:530_1": "Hemacandanagandhinīti suvaṇṇavaṇṇacandanagandhavilepanā.",
  "atk-s0514a1:530_2": "Saññatūrūti suvaṭṭitaghanaūru sampannaūrulakkhaṇā.",
  "atk-s0514a1:530_3": "Vilaggāti saṃkhittamajjhā.",
  "atk-s0514a1:530_4": "Mudukāti mudu sukhumālā.",
  "atk-s0514a1:530_5": "Suddhāti nimmalā.",
  "atk-s0514a1:530_6": "Suppatiṭṭhitāti samaṃ pathaviṃ phusantā suṭṭhu patiṭṭhitā.",
  "atk-s0514a1:530_7": "Gamanāti gacchamānā.",
  "atk-s0514a1:530_8": "Kāmanīyāti kantā kāmitabbayuttakā.",
  "atk-s0514a1:530_9": "Harantiyeva me manoti ete evarūpena paramena itthivilāsena caṅkamantiyā tava pādā mama cittaṃ harantiyeva.",
  "atk-s0514a1:530_10": "Vimaṭṭhāti visālā.",
  "atk-s0514a1:530_11": "Sussoṇīti sundarasoṇī.",
  "atk-s0514a1:530_12": "Akkhassāti sundaravaṇṇassa akkhassa suvaṇṇaphalakaṃ viya visālā te soṇīti vadati.",
  "atk-s0514a1:530_13": "Uppalasseva kiñjakkhāti nīluppalakaṇṇikā viya.",
  "atk-s0514a1:530_14": "Kaṇhañjanassevāti sukhumakaṇhalomacittattā evamāha.",
  "atk-s0514a1:531_0": "“Duvidhā”tigāthaṃ thane vaṇṇayanto āha.",
  "atk-s0514a1:531_1": "Te hi dve hutvā ure jātā vaṇṭassa abhāvā avaṇṭā,",
  "atk-s0514a1:531_2": "ure laggā eva hutvā suṭṭhu nikkhantattā sādhupaccudā,",
  "atk-s0514a1:531_3": "payassa dhāraṇato payodharā,",
  "atk-s0514a1:531_4": "apatitāti na patitā,",
  "atk-s0514a1:531_5": "amilātatāya vā alambanatāya vā na anto paviṭṭhāti apatitā,",
  "atk-s0514a1:531_6": "suvaṇṇaphalake ṭhapitasuvaṇṇamayavaṭṭaalābuno aḍḍhena sadisatāya aḍḍhalābusamā thanā.",
  "atk-s0514a1:531_7": "Eṇeyyakā yathāti eṇīmigassa hi dīghā ca vaṭṭā ca gīvā sobhati yathā,",
  "atk-s0514a1:531_8": "evaṃ tava gīvā thokaṃ dīghā.",
  "atk-s0514a1:531_9": "Kambutalābhāsāti suvaṇṇāliṅgatalasannibhā gīvāti attho.",
  "atk-s0514a1:531_10": "Paṇḍarāvaraṇāti dantāvaraṇā.",
  "atk-s0514a1:531_11": "Catutthamanasannibhāti catutthamano vuccati catutthamanavatthubhūtā jivhā.",
  "atk-s0514a1:531_12": "Abhirattabhāvena jivhāsadisaṃ te oṭṭhapariyosānanti vadati.",
  "atk-s0514a1:531_13": "Uddhaggāti heṭṭhimadantā.",
  "atk-s0514a1:531_14": "Adhaggāti uparimadantā.",
  "atk-s0514a1:531_15": "Dumaggaparimajjitāti dantakaṭṭhaparimajjitā parisuddhā.",
  "atk-s0514a1:531_16": "Duvijāti dvijā.",
  "atk-s0514a1:531_17": "Nelasambhūtāti niddosesu hanumaṃsapariyosānesu sambhūtā.",
  "atk-s0514a1:532_0": "Apaṇḍarāti kaṇhā.",
  "atk-s0514a1:532_1": "Lohitantāti rattapariyantā.",
  "atk-s0514a1:532_2": "Jiñjūkaphalasannibhāti rattaṭṭhāne jiñjukaphalasadisā.",
  "atk-s0514a1:532_3": "Sudassanāti passantānaṃ atittikarā pañcapasādasamannāgatā.",
  "atk-s0514a1:532_4": "Nātidīghāti pamāṇayuttā.",
  "atk-s0514a1:532_5": "Susammaṭṭhāti suṭṭhu sammaṭṭhā.",
  "atk-s0514a1:532_6": "Kanakabyāsamocitāti kanakabyā vuccati suvaṇṇaphaṇikā,",
  "atk-s0514a1:532_7": "tāya gandhatelaṃ ādāya paharitā suracitā.",
  "atk-s0514a1:532_8": "Kasigorakkhāti iminā kasiñca gorakkhañca nissāya jīvanakasatte dasseti.",
  "atk-s0514a1:532_9": "Yā gatīti yattakā nipphatti.",
  "atk-s0514a1:532_10": "Parakkantanti yattakaṃ isīnaṃ parakkantaṃ,",
  "atk-s0514a1:532_11": "vitthārīkatā imasmiṃ himavante yattakā isayo vasantīti attho.",
  "atk-s0514a1:532_12": "Na te samasamanti tesu sabbesu ekampi rūpalīḷāvilāsādisamatāya tayā samānaṃ na passāmi.",
  "atk-s0514a1:532_13": "Ko vā tvanti idaṃ tassā itthibhāvaṃ jānanto purisavohāravasena pucchati.",
  "atk-s0514a1:533_0": "Evaṃ pādato paṭṭhāya yāva kesā attano vaṇṇaṃ bhāsante tāpase alambusā tuṇhī hutvā tassā kathāya yathānusandhiṃ",
  "atk-s0514a1:533_1": "gatāya tassa sammūḷhabhāvaṃ ñatvā gāthamāha –",
  "atk-s0514a1:534_0": "120.",
  "atk-s0514a1:535_0": "“Na pañhakālo bhaddante, kassapevaṃ gate sati;",
  "atk-s0514a1:536_0": "Ehi samma ramissāma, ubho asmākamassame;",
  "atk-s0514a1:537_0": "Ehi taṃ upagūhissaṃ, ratīnaṃ kusalo bhavā”ti.",
  "atk-s0514a1:538_0": "Tattha kassapevaṃ gate satīti kassapagotta evaṃ tava citte pavatte sati pañhakālo na hoti.",
  "atk-s0514a1:538_1": "Sammāti vayassa,",
  "atk-s0514a1:538_2": "piyavacanālapanametaṃ.",
  "atk-s0514a1:538_3": "Ratīnanti pañcakāmaguṇaratīnaṃ.",
  "atk-s0514a1:539_0": "Evaṃ vatvā alambusā cintesi –",
  "atk-s0514a1:539_1": "“nāyaṃ mayi ṭhitāya hatthapāsaṃ āgamissati,",
  "atk-s0514a1:539_2": "gacchantī viya bhavissāmī”ti.",
  "atk-s0514a1:539_3": "Sā itthimāyākusalatāya tāpasaṃ anupasaṅkamitvā āgatamaggābhimukhī pāyāsi.",
  "atk-s0514a1:539_4": "Tamatthaṃ pakāsento satthā āha –",
  "atk-s0514a1:540_0": "121.",
  "atk-s0514a1:541_0": "“Idaṃ vatvāna pakkāmi, accharā kāmavaṇṇinī;",
  "atk-s0514a1:542_0": "Missā missitumicchantī, isisiṅgaṃ alambusā”ti.",
  "atk-s0514a1:543_0": "Atha naṃ tāpaso gacchantiṃ disvā “ayaṃ gacchatī”ti attano dandhaparakkamaṃ mandagamanaṃ chinditvā vegena dhāvitvā kesesu hatthena parāmasi.",
  "atk-s0514a1:543_1": "Tamatthaṃ pakāsento satthā āha –",
  "atk-s0514a1:544_0": "122.",
  "atk-s0514a1:545_0": "“So ca vegena nikkhamma, chetvā dandhaparakkamaṃ;",
  "atk-s0514a1:546_0": "Tamuttamāsu veṇīsu, ajjhappatto parāmasi.",
  "atk-s0514a1:547_0": "123.",
  "atk-s0514a1:548_0": "“Tamudāvatta kalyāṇī, palissaji susobhanā;",
  "atk-s0514a1:549_0": "Cavitamhi brahmacariyā, yathā taṃ atha tositā.",
  "atk-s0514a1:550_0": "124.",
  "atk-s0514a1:551_0": "“Manasā agamā indaṃ, vasantaṃ nandane vane;",
  "atk-s0514a1:552_0": "Tassā saṅkappamaññāya, maghavā devakuñjaro.",
  "atk-s0514a1:553_0": "125.",
  "atk-s0514a1:554_0": "“Pallaṅkaṃ pahiṇī khippaṃ, sovaṇṇaṃ sopavāhanaṃ;",
  "atk-s0514a1:555_0": "Sauttaracchadapaññāsaṃ, sahassapaṭiyatthataṃ.",
  "atk-s0514a1:556_0": "126.",
  "atk-s0514a1:557_0": "“Tamenaṃ tattha dhāresi, ure katvāna sobhanā;",
  "atk-s0514a1:558_0": "Yathā ekamuhuttaṃva, tīṇi vassāni dhārayi.",
  "atk-s0514a1:559_0": "127.",
  "atk-s0514a1:560_0": "“Vimado tīhi vassehi, pabujjhitvāna brāhmaṇo;",
  "atk-s0514a1:561_0": "Addasāsi haritarukkhe, samantā aggiyāyanaṃ.",
  "atk-s0514a1:562_0": "128.",
  "atk-s0514a1:563_0": "“Navapattavanaṃ phullaṃ, kokilaggaṇaghositaṃ;",
  "atk-s0514a1:564_0": "Samantā paviloketvā, rudaṃ assūni vattayi.",
  "atk-s0514a1:565_0": "129.",
  "atk-s0514a1:566_0": "“Na juhe na jape mante, aggihuttaṃ pahāpitaṃ;",
  "atk-s0514a1:567_0": "Ko nu me pāricariyāya, pubbe cittaṃ palobhayi.",
  "atk-s0514a1:568_0": "130.",
  "atk-s0514a1:569_0": "“Araññe me viharato, yo me tejā ha sambhutaṃ;",
  "atk-s0514a1:570_0": "Nānāratanaparipūraṃ, nāvaṃva gaṇhi aṇṇave”ti.",
  "atk-s0514a1:571_0": "Tattha ajjhappattoti sampatto.",
  "atk-s0514a1:571_1": "Tamudāvatta kalyāṇīti taṃ kese parāmasitvā ṭhitaṃ isiṃ udāvattitvā nivattitvā kalyāṇadassanā sā suṭṭhu sobhanā.",
  "atk-s0514a1:571_2": "Palissajīti āliṅgi.",
  "atk-s0514a1:571_3": "Cavitamhi brahmacariyā,",
  "atk-s0514a1:571_4": "yathā taṃ atha tositāti,",
  "atk-s0514a1:571_5": "bhikkhave,",
  "atk-s0514a1:571_6": "tassa isino tāvadeva jhānaṃ antaradhāyi.",
  "atk-s0514a1:571_7": "Tasmiṃ tamhā jhānā brahmacariyā cavite yathā taṃ sakkena patthitaṃ,",
  "atk-s0514a1:571_8": "tatheva ahosi.",
  "atk-s0514a1:571_9": "Atha sakkassa patthanāya samiddhabhāvaṃ viditvā sā devakaññā tositā,",
  "atk-s0514a1:571_10": "tassa tena brahmacariyavināsena sañjanitapītipāmojjāti attho.",
  "atk-s0514a1:572_0": "Manasā agamāti sā taṃ āliṅgitvā ṭhitā “aho vata sakko pallaṅkaṃ me peseyyā”ti evaṃ pavattena manasā indaṃ agamā.",
  "atk-s0514a1:572_1": "Nandane vaneti nandijananasamatthatāya nandanavanasaṅkhāte tāvatiṃsabhavane vasantaṃ.",
  "atk-s0514a1:572_2": "Devakuñjaroti devaseṭṭho.",
  "atk-s0514a1:572_3": "Pahiṇīti pesesi.",
  "atk-s0514a1:572_4": "“Pāhiṇī”tipi pāṭho.",
  "atk-s0514a1:572_5": "Sopavāhananti saparivāraṃ.",
  "atk-s0514a1:572_6": "Sauttaracchadapaññāsanti paññāsāya uttaracchadehi paṭicchāditaṃ.",
  "atk-s0514a1:572_7": "Sahassapaṭiyatthatanti sahassadibbakojavatthataṃ.",
  "atk-s0514a1:572_8": "Tamenaṃ tatthāti taṃ isisiṅgaṃ tattha dibbapallaṅke nisinnā sā ure katvā dhāresi.",
  "atk-s0514a1:572_9": "Tīṇi vassānīti ekamuhuttaṃ viya manussagaṇanāya tīṇi vassāni taṃ ure nipajjāpetvā tattha nisinnā dhāresi.",
  "atk-s0514a1:573_0": "Vimadoti nimmado vigatasaññabhāvo.",
  "atk-s0514a1:573_1": "So hi tīṇi saṃvaccharāni visañño sayitvā pacchā paṭiladdhasañño pabujjhi.",
  "atk-s0514a1:573_2": "Tasmiṃ pabujjhamāne hatthādiphandanaṃ disvāva alambusā tassa pabujjhanabhāvaṃ ñatvā pallaṅkaṃ antaradhāpetvā sayampi antarahitā aṭṭhāsi.",
  "atk-s0514a1:573_3": "Addasāsīti so assamapadaṃ olokento “kena nu khomhi sīlavināsaṃ pāpito”ti cintetvā mahantena saddena paridevamāno addasāsi.",
  "atk-s0514a1:573_4": "Haritarukkheti aggiyāyanasaṅkhātaṃ aggisālaṃ samantā parivāretvā ṭhite haritapattarukkhe.",
  "atk-s0514a1:573_5": "Navapattavananti taruṇehi navapattehi sañchannaṃ vanaṃ.",
  "atk-s0514a1:573_6": "Rudanti paridevanto.",
  "atk-s0514a1:574_0": "Na juhe na jape manteti ayamassa paridevanagāthā.",
  "atk-s0514a1:574_1": "Pahāpitanti hāpitaṃ, pa-",
  "atk-s0514a1:574_2": "kāro upasaggamattaṃ.",
  "atk-s0514a1:574_3": "Pāricariyāyāti ko nu kilesapāricariyāya ito pubbe mama cittaṃ palobhayīti paridevati.",
  "atk-s0514a1:574_4": "Yo me tejā ha sambhutanti ha-",
  "atk-s0514a1:574_5": "kāro nipātamattaṃ.",
  "atk-s0514a1:574_6": "Yo mama samaṇatejena sambhūtaṃ jhānaguṇaṃ nānāratanaparipuṇṇaṃ mahantaṃ mahaṇṇave nāvaṃ viya gaṇhi,",
  "atk-s0514a1:574_7": "vināsaṃ pāpesi,",
  "atk-s0514a1:574_8": "ko nāmesoti paridevatīti.",
  "atk-s0514a1:575_0": "Taṃ sutvā alambusā cintesi –",
  "atk-s0514a1:575_1": "“sacāhaṃ na kathessāmi,",
  "atk-s0514a1:575_2": "ayaṃ me abhisapissati,",
  "atk-s0514a1:575_3": "handassa kathessāmī”ti.",
  "atk-s0514a1:575_4": "Sā dissamānena kāyena ṭhatvā gāthamāha –",
  "atk-s0514a1:576_0": "131.",
  "atk-s0514a1:577_0": "“Ahaṃ te pāricariyāya, devarājena pesitā;",
  "atk-s0514a1:578_0": "Avadhiṃ cittaṃ cittena, pamādo tvaṃ na bujjhasī”ti.",
  "atk-s0514a1:579_0": "So tassā kathaṃ sutvā pitarā dinnaovādaṃ saritvā “pitu vacanaṃ akatvā mahāvināsaṃ pattomhī”ti paridevanto catasso gāthāyo abhāsi –",
  "atk-s0514a1:580_0": "132.",
  "atk-s0514a1:581_0": "“Imāni kira maṃ tāto, kassapo anusāsati;",
  "atk-s0514a1:582_0": "Kamalāsadisitthiyo, tāyo bujjhesi māṇava.",
  "atk-s0514a1:583_0": "133.",
  "atk-s0514a1:584_0": "“Uregaṇḍāyo bujjhesi, tāyo bujjhesi māṇava;",
  "atk-s0514a1:585_0": "Iccānusāsi maṃ tāto, yathā maṃ anukampako.",
  "atk-s0514a1:586_0": "134.",
  "atk-s0514a1:587_0": "“Tassāhaṃ vacanaṃ nākaṃ, pitu vuddhassa sāsanaṃ;",
  "atk-s0514a1:588_0": "Araññe nimmanussamhi, svajja jhāyāmi ekako.",
  "atk-s0514a1:589_0": "135.",
  "atk-s0514a1:590_0": "“Sohaṃ tathā karissāmi, dhiratthu jīvitena me;",
  "atk-s0514a1:591_0": "Puna vā tādiso hessaṃ, maraṇaṃ me bhavissatī”ti.",
  "atk-s0514a1:592_0": "Tattha imānīti imāni vacanāni.",
  "atk-s0514a1:592_1": "Kamalāsadisitthiyoti kamalā vuccati nāripupphalatā,",
  "atk-s0514a1:592_2": "tāsaṃ pupphasadisā itthiyo.",
  "atk-s0514a1:592_3": "Tāyo bujjhesi māṇavāti māṇava tvaṃ tāyo jāneyyāsi,",
  "atk-s0514a1:592_4": "ñatvā dassanapathaṃ agantvā palāpeyyāsīti yāni evarūpāni vacanāni tadā maṃ tāto anusāsati,",
  "atk-s0514a1:592_5": "imāni kira tānīti.",
  "atk-s0514a1:592_6": "Uregaṇḍāyoti uramhi dvīhi gaṇḍehi samannāgatā.",
  "atk-s0514a1:592_7": "Tāyo bujjhesi, māṇavāti, māṇava,",
  "atk-s0514a1:592_8": "tāyo attano vasaṃ gate vināsaṃ pāpentīti tvaṃ jāneyyāsi.",
  "atk-s0514a1:592_9": "Nākanti nākariṃ.",
  "atk-s0514a1:592_10": "Jhāyāmīti pajjhāyāmi paridevāmi.",
  "atk-s0514a1:592_11": "Dhiratthu jīvitena meti dhiratthu garahitaṃ mama jīvitaṃ,",
  "atk-s0514a1:592_12": "jīvitena me ko attho.",
  "atk-s0514a1:592_13": "Puna vāti tathā karissāmi,",
  "atk-s0514a1:592_14": "yathā puna vā tādiso bhavissāmi,",
  "atk-s0514a1:592_15": "naṭṭhaṃ jhānaṃ uppādetvā vītarāgo bhavissāmi,",
  "atk-s0514a1:592_16": "maraṇaṃ vā me bhavissatīti.",
  "atk-s0514a1:593_0": "So kāmarāgaṃ pahāya puna jhānaṃ uppādesi.",
  "atk-s0514a1:593_1": "Athassa samaṇatejaṃ disvā jhānassa ca uppāditabhāvaṃ ñatvā alambusā bhītā khamāpesi.",
  "atk-s0514a1:593_2": "Tamatthaṃ pakāsento satthā dve gāthāyo abhāsi –",
  "atk-s0514a1:594_0": "136.",
  "atk-s0514a1:595_0": "“Tassa tejaṃ vīriyañca, dhitiṃ ñatvā avaṭṭhitaṃ;",
  "atk-s0514a1:596_0": "Sirasā aggahī pāde, isisiṅgaṃ alambusā.",
  "atk-s0514a1:597_0": "137.",
  "atk-s0514a1:598_0": "“Mā me kujjha mahāvīra, mā me kujjha mahāise;",
  "atk-s0514a1:599_0": "Mahā attho mayā ciṇṇo, tidasānaṃ yasassinaṃ;",
  "atk-s0514a1:600_0": "Tayā pakampitaṃ āsi, sabbaṃ devapuraṃ tadā”ti.",
  "atk-s0514a1:601_0": "Atha naṃ so “khamāmi te, bhadde, yathāsukhaṃ gacchā”ti vissajjento gāthamāha –",
  "atk-s0514a1:602_0": "138.",
  "atk-s0514a1:603_0": "“Tāvatiṃsā ca ye devā, tidasānañca vāsavo;",
  "atk-s0514a1:604_0": "Tvañca bhadde sukhī hohi, gaccha kaññe yathāsukha”nti.",
  "atk-s0514a1:605_0": "Sā taṃ vanditvā teneva suvaṇṇapallaṅkena devapuraṃ gatā.",
  "atk-s0514a1:605_1": "Tamatthaṃ pakāsento satthā tisso gāthāyo abhāsi –",
  "atk-s0514a1:606_0": "139.",
  "atk-s0514a1:607_0": "“Tassa pāde gahetvāna, katvā ca naṃ padakkhiṇaṃ;",
  "atk-s0514a1:608_0": "Añjaliṃ paggahetvāna, tamhā ṭhānā apakkami.",
  "atk-s0514a1:609_0": "140.",
  "atk-s0514a1:610_0": "“Yo ca tassāsi pallaṅko, sovaṇṇo sopavāhano;",
  "atk-s0514a1:611_0": "Sauttaracchadapaññāso, sahassapaṭiyatthato;",
  "atk-s0514a1:612_0": "Tameva pallaṅkamāruyha, agā devāna santike.",
  "atk-s0514a1:613_0": "141.",
  "atk-s0514a1:614_0": "“Tamokkamiva āyantiṃ, jalantiṃ vijjutaṃ yathā;",
  "atk-s0514a1:615_0": "Patīto sumano vitto, devindo adadā vara”nti.",
  "atk-s0514a1:616_0": "Tattha okkamivāti dīpakaṃ viya.",
  "atk-s0514a1:616_1": "“Patīto”tiādīhi tuṭṭhākārova dassito adadā varanti āgantvā vanditvā ṭhitāya tuṭṭho varaṃ adāsi.",
  "atk-s0514a1:617_0": "Sā tassa santike varaṃ gaṇhantī osānagāthamāha –",
  "atk-s0514a1:618_0": "142.",
  "atk-s0514a1:619_0": "“Varañce me ado sakka, sabbabhūtānamissara;",
  "atk-s0514a1:620_0": "Nisippalobhikā gacche, etaṃ sakka varaṃ vare”ti.",
  "atk-s0514a1:621_0": "Tassattho –",
  "atk-s0514a1:621_1": "“sakka devarāja,",
  "atk-s0514a1:621_2": "sace me tvaṃ varaṃ ado,",
  "atk-s0514a1:621_3": "puna isipalobhikāya na gaccheyyaṃ,",
  "atk-s0514a1:621_4": "mā maṃ etadatthāya pahiṇeyyāsi,",
  "atk-s0514a1:621_5": "etaṃ varaṃ vare yācāmī”ti.",
  "atk-s0514a1:622_0": "Satthā tassa bhikkhuno imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0514a1:622_1": "saccapariyosāne so bhikkhu sotāpattiphale patiṭṭhahi.",
  "atk-s0514a1:622_2": "Tadā alambusā purāṇadutiyikā ahosi,",
  "atk-s0514a1:622_3": "isisiṅgo ukkaṇṭhitabhikkhu,",
  "atk-s0514a1:622_4": "pitā mahāisi pana ahameva ahosinti.",
  "atk-s0514a1:623_0": "Alambusājātakavaṇṇanā tatiyā.",
  "atk-s0514a1:625_0": "[524] 4. Saṅkhapālajātakavaṇṇanā",
  "atk-s0514a1:626_0": "Ariyāvakāsosīti idaṃ satthā jetavane viharanto uposathakammaṃ ārabbha kathesi.",
  "atk-s0514a1:626_1": "Tadā hi satthā uposathike upāsake sampahaṃsetvā “porāṇakapaṇḍitā mahatiṃ nāgasampattiṃ pahāya uposathavāsaṃ",
  "atk-s0514a1:626_2": "upavasiṃsuyevā”ti vatvā tehi yācito atītaṃ āhari.",
  "atk-s0514a1:627_0": "Atīte rājagahe magadharājā nāma rajjaṃ kāresi.",
  "atk-s0514a1:627_1": "Tadā bodhisatto tassa rañño aggamahesiyā kucchimhi nibbatti,",
  "atk-s0514a1:627_2": "“duyyodhano”tissa nāmaṃ kariṃsu.",
  "atk-s0514a1:627_3": "So vayappatto takkasilāyaṃ sabbasippāni uggaṇhitvā āgantvā pitu sippaṃ dassesi.",
  "atk-s0514a1:627_4": "Atha naṃ pitā rajje abhisiñcitvā isipabbajjaṃ pabbajitvā uyyāne vasi.",
  "atk-s0514a1:627_5": "Bodhisatto divasassa tikkhattuṃ pitu santikaṃ agamāsi.",
  "atk-s0514a1:627_6": "Tassa mahālābhasakkāro udapādi.",
  "atk-s0514a1:627_7": "So teneva palibodhena kasiṇaparikammamattampi kātuṃ asakkonto cintesi –",
  "atk-s0514a1:627_8": "“mahā me lābhasakkāro,",
  "atk-s0514a1:627_9": "na sakkā mayā idha vasantena imaṃ jaṭaṃ chindituṃ,",
  "atk-s0514a1:627_10": "puttassa me anārocetvāva aññattha gamissāmī”ti.",
  "atk-s0514a1:627_11": "So kañci ajānāpetvā uyyānā nikkhamitvā magadharaṭṭhaṃ atikkamitvā mahisakaraṭṭhe saṅkhapāladahato nāma",
  "atk-s0514a1:627_12": "nikkhantāya kaṇṇaveṇṇāya nadiyā nivattane candakapabbataṃ upanissāya paṇṇasālaṃ katvā tattha vasanto",
  "atk-s0514a1:627_13": "kasiṇaparikammaṃ katvā jhānābhiññā nibbattetvā uñchācariyāya yāpesi.",
  "atk-s0514a1:627_14": "Tamenaṃ saṅkhapālo nāma nāgarājā mahantena parivārena kaṇṇaveṇṇanadito nikkhamitvā antarantarā upasaṅkamati.",
  "atk-s0514a1:627_15": "So tassa dhammaṃ desesi.",
  "atk-s0514a1:627_16": "Athassa putto pitaraṃ daṭṭhukāmo gataṭṭhānaṃ ajānanto anuvicārāpetvā “asukaṭṭhāne nāma vasatī”ti ñatvā",
  "atk-s0514a1:627_17": "tassa dassanatthāya mahantena parivārena tattha gantvā ekamante khandhavāraṃ nivāsetvā katipayehi amaccehi",
  "atk-s0514a1:627_18": "saddhiṃ assamapadābhimukho pāyāsi.",
  "atk-s0514a1:628_0": "Tasmiṃ khaṇe saṅkhapālo mahantena parivārena dhammaṃ suṇanto nisīdi.",
  "atk-s0514a1:628_1": "So taṃ rājānaṃ āgacchantaṃ disvā isiṃ vanditvā uṭṭhāyāsanā pakkāmi.",
  "atk-s0514a1:628_2": "Rājā pitaraṃ vanditvā paṭisanthāraṃ katvā nisīditvā pucchi – “bhante,",
  "atk-s0514a1:628_3": "katararājā nāmesa tumhākaṃ santikaṃ āgato”ti. Tāta,",
  "atk-s0514a1:628_4": "saṅkhapālanāgarājā nāmesoti.",
  "atk-s0514a1:628_5": "So tassa sampattiṃ nissāya nāgabhavane lobhaṃ katvā katipāhaṃ vasitvā pitu bhikkhāhāraṃ nibaddhaṃ dāpetvā",
  "atk-s0514a1:628_6": "attano nagarameva gantvā catūsu dvāresu dānasālāyo kāretvā sakalajambudīpaṃ saṅkhobhento dānaṃ datvā",
  "atk-s0514a1:628_7": "sīlaṃ rakkhitvā uposathakammaṃ katvā nāgabhavanaṃ patthetvā āyupariyosāne nāgabhavane nibbattitvā saṅkhapālanāgarājā ahosi.",
  "atk-s0514a1:628_8": "So gacchante kāle tāya sampattiyā vippaṭisārī hutvā tato paṭṭhāya manussayoniṃ patthento uposathavāsaṃ vasi.",
  "atk-s0514a1:628_9": "Athassa nāgabhavane vasantassa uposathavāso na sampajjati,",
  "atk-s0514a1:628_10": "sīlavināsaṃ pāpuṇāti.",
  "atk-s0514a1:628_11": "So tato paṭṭhāya nāgabhavanā nikkhamitvā kaṇṇaveṇṇāya nadiyā avidūre mahāmaggassa ca ekapadikamaggassa",
  "atk-s0514a1:628_12": "ca antare ekaṃ vammikaṃ parikkhipitvā uposathaṃ adhiṭṭhāya samādinnasīlo “mama cammamaṃsādīhi atthikā",
  "atk-s0514a1:628_13": "cammamaṃsādīni harantū”ti attānaṃ dānamukhe vissajjetvā vammikamatthake nipanno samaṇadhammaṃ karonto",
  "atk-s0514a1:628_14": "cātuddase pannarase vasitvā pāṭipade nāgabhavanaṃ gacchati.",
  "atk-s0514a1:629_0": "Tasmiṃ ekadivasaṃ evaṃ sīlaṃ samādiyitvā nipanne paccantagāmavāsino soḷasa janā “maṃsaṃ āharissāmā”ti",
  "atk-s0514a1:629_1": "āvudhahatthā araññe vicarantā kiñci alabhitvā nikkhantā taṃ vammikamatthake nipannaṃ disvā “mayaṃ ajja",
  "atk-s0514a1:629_2": "godhāpotakampi na labhimhā,",
  "atk-s0514a1:629_3": "imaṃ nāgarājānaṃ vadhitvā khādissāmā”ti cintetvā “mahā kho panesa gayhamāno palāyeyya,",
  "atk-s0514a1:629_4": "yathānipannameva taṃ bhogesu sūlehi vijjhitvā dubbalaṃ katvā gaṇhissāmā”ti sūlāni ādāya upasaṅkamiṃsu.",
  "atk-s0514a1:629_5": "Bodhisattassa sarīraṃ mahantaṃ ekadoṇikanāvappamāṇaṃ vaṭṭetvā ṭhapitasumanapupphadāmaṃ viya jiñjukaphalasannibhehi",
  "atk-s0514a1:629_6": "akkhīhi jayasumanapupphasadisena ca sīsena samannāgataṃ ativiya sobhati.",
  "atk-s0514a1:629_7": "So tesaṃ soḷasannaṃ janānaṃ padasaddena bhogantarato sīsaṃ nīharitvā rattakkhīni ummīletvā te sūlahatthe āgacchante disvā cintesi –",
  "atk-s0514a1:629_8": "“ajja mayhaṃ manoratho matthakaṃ pāpuṇissati,",
  "atk-s0514a1:629_9": "ahaṃ attānaṃ dānamukhe niyyādetvā vīriyaṃ adhiṭṭhahitvā nipanno,",
  "atk-s0514a1:629_10": "ime mama sarīraṃ sattīhi koṭṭetvā chiddāvachiddaṃ karonte kodhavasena akkhīni ummīletvā na olokessāmī”ti",
  "atk-s0514a1:629_11": "attano sīlabhedabhayena daḷhaṃ adhiṭṭhāya sīsaṃ bhogantareyeva pavesetvā nipajji.",
  "atk-s0514a1:629_12": "Atha naṃ te upagantvā naṅguṭṭhe gahetvā kaḍḍhantā bhūmiyaṃ pothetvā tikhiṇasūlehi aṭṭhasu ṭhānesu vijjhitvā",
  "atk-s0514a1:629_13": "sakaṇṭakakāḷavettayaṭṭhiyo pahāramukhehi pavesetvā aṭṭhasu ṭhānesu kājenādāya mahāmaggaṃ paṭipajjiṃsu,",
  "atk-s0514a1:629_14": "mahāsatto sūlehi vijjhanato paṭṭhāya ekaṭṭhānepi kodhavasena akkhīni ummīletvā te na olokesi.",
  "atk-s0514a1:629_15": "Tassa aṭṭhahi kājehi ādāya nīyamānassa sīsaṃ olambetvā bhūmiyaṃ pahari.",
  "atk-s0514a1:629_16": "Atha naṃ “sīsamassa olambatī”ti mahāmagge nipajjāpetvā taruṇasūlena nāsāpuṭaṃ vijjhitvā rajjukaṃ pavesetvā",
  "atk-s0514a1:629_17": "sīsaṃ ukkhipitvā kājakoṭiyaṃ laggitvā punapi ukkhipitvā maggaṃ paṭipajjiṃsu.",
  "atk-s0514a1:630_0": "Tasmiṃ khaṇe videharaṭṭhe mithilanagaravāsī āḷāro nāma kuṭumbiko pañca sakaṭasatāni ādāya sukhayānake",
  "atk-s0514a1:630_1": "nisīditvā gacchanto te bhojaputte bodhisattaṃ tathā gaṇhitvā gacchante disvā tesaṃ soḷasannampi soḷasahi",
  "atk-s0514a1:630_2": "vāhagoṇehi saddhiṃ pasataṃ pasataṃ suvaṇṇamāsake sabbesaṃ nivāsanapārupanāni bhariyānampi nesaṃ vatthābharaṇāni",
  "atk-s0514a1:630_3": "datvā vissajjāpesi.",
  "atk-s0514a1:630_4": "Atha so nāgabhavanaṃ gantvā tattha papañcaṃ akatvā mahantena parivārena nikkhamitvā āḷāraṃ upasaṅkamitvā",
  "atk-s0514a1:630_5": "nāgabhavanassa vaṇṇaṃ kathetvā taṃ ādāya nāgabhavanaṃ gantvā tīhi nāgakaññāsatehi saddhiṃ mahantamassa",
  "atk-s0514a1:630_6": "yasaṃ datvā dibbehi kāmehi santappesi.",
  "atk-s0514a1:630_7": "Āḷāro nāgabhavane ekavassaṃ vasitvā dibbakāme paribhuñjitvā “icchāmahaṃ, samma,",
  "atk-s0514a1:630_8": "pabbajitu”nti nāgarājassa kathetvā pabbajitaparikkhāre gahetvā nāgabhavanato himavantappadesaṃ gantvā",
  "atk-s0514a1:630_9": "pabbajitvā tattha ciraṃ vasitvā aparabhāge cārikaṃ caranto bārāṇasiṃ patvā rājuyyāne vasitvā punadivase",
  "atk-s0514a1:630_10": "bhikkhāya nagaraṃ pavisitvā rājadvāraṃ agamāsi.",
  "atk-s0514a1:630_11": "Atha naṃ bārāṇasirājā disvā iriyāpathe pasīditvā pakkosāpetvā paññattāsane nisīdāpetvā nānaggarasabhojanaṃ",
  "atk-s0514a1:630_12": "bhojetvā aññatarasmiṃ nīce āsane nisinno vanditvā tena saddhiṃ sallapanto paṭhamaṃ gāthamāha –",
  "atk-s0514a1:631_0": "143.",
  "atk-s0514a1:632_0": "“Ariyāvakāsosi pasannanetto, maññe bhavaṃ pabbajito kulamhā;",
  "atk-s0514a1:633_0": "Kathaṃ nu vittāni pahāya bhoge, pabbaji nikkhamma gharā sapaññā”ti.",
  "atk-s0514a1:634_0": "Tattha ariyāvakāsosīti niddosasundarasarīrāvakāsosi,",
  "atk-s0514a1:634_1": "abhirūposīti attho.",
  "atk-s0514a1:634_2": "Pasannanettoti pañcahi pasādehi yuttanetto.",
  "atk-s0514a1:634_3": "Kulamhāti khattiyakulā vā brāhmaṇakulā vā seṭṭhikulā vā pabbajitosīti maññāmi.",
  "atk-s0514a1:634_4": "Kathaṃ nūti kena kāraṇena kiṃ ārammaṇaṃ katvā dhanañca upabhoge ca pahāya gharā nikkhamitvā pabbajitosi sapañña paṇḍitapurisāti pucchati.",
  "atk-s0514a1:635_0": "Tato paraṃ tāpasassa ca rañño ca vacanappaṭivacanavasena gāthānaṃ sambandho veditabbo –",
  "atk-s0514a1:636_0": "144.",
  "atk-s0514a1:637_0": "“Sayaṃ vimānaṃ naradeva disvā, mahānubhāvassa mahoragassa;",
  "atk-s0514a1:638_0": "Disvāna puññāna mahāvipākaṃ, saddhāyahaṃ pabbajitomhi rāja.",
  "atk-s0514a1:639_0": "145.",
  "atk-s0514a1:640_0": "“Na kāmakāmā na bhayā na dosā, vācaṃ musā pabbajitā bhaṇanti;",
  "atk-s0514a1:641_0": "Akkhāhi me pucchito etamatthaṃ, sutvāna me jāyihitippasādo.",
  "atk-s0514a1:642_0": "146.",
  "atk-s0514a1:643_0": "“Vāṇijja raṭṭhādhipa gacchamāno, pathe addasāsimhi bhojaputte;",
  "atk-s0514a1:644_0": "Pavaḍḍhakāyaṃ uragaṃ mahantaṃ, ādāya gacchante pamodamāne.",
  "atk-s0514a1:645_0": "147.",
  "atk-s0514a1:646_0": "“Sohaṃ samāgamma janinda tehi, pahaṭṭhalomo avacamhi bhīto;",
  "atk-s0514a1:647_0": "Kuhiṃ ayaṃ nīyati bhīmakāyo, nāgena kiṃ kāhatha bhojaputtā.",
  "atk-s0514a1:648_0": "148.",
  "atk-s0514a1:649_0": "“Nāgo ayaṃ nīyati bhojanatthā, pavaḍḍhakāyo urago mahanto;",
  "atk-s0514a1:650_0": "Sāduñca thūlañca muduñca maṃsaṃ, na tvaṃ rasaññāsi videhaputta.",
  "atk-s0514a1:651_0": "149.",
  "atk-s0514a1:652_0": "“Ito mayaṃ gantvā sakaṃ niketaṃ, ādāya satthāni vikopayitvā;",
  "atk-s0514a1:653_0": "Maṃsāni bhokkhāma pamodamānā, mayañhi ve sattavo pannagānaṃ.",
  "atk-s0514a1:654_0": "150.",
  "atk-s0514a1:655_0": "“Sace ayaṃ nīyati bhojanatthā, pavaḍḍhakāyo urago mahanto;",
  "atk-s0514a1:656_0": "Dadāmi vo balibaddāni soḷasa, nāgaṃ imaṃ muñcatha bandhanasmā.",
  "atk-s0514a1:657_0": "151.",
  "atk-s0514a1:658_0": "“Addhā hi no bhakkho ayaṃ manāpo, bahū ca no uragā bhuttapubbā;",
  "atk-s0514a1:659_0": "Karoma te taṃ vacanaṃ aḷāra, mittañca no hohi videhaputta.",
  "atk-s0514a1:660_0": "152.",
  "atk-s0514a1:661_0": "“Tadāssu te bandhanā mocayiṃsu, yaṃ natthuto paṭimokkassa pāse;",
  "atk-s0514a1:662_0": "Mutto ca so bandhanā nāgarājā, pakkāmi pācīnamukho muhuttaṃ.",
  "atk-s0514a1:663_0": "153.",
  "atk-s0514a1:664_0": "“Gantvāna pācīnamukho muhuttaṃ, puṇṇehi nettehi palokayī maṃ;",
  "atk-s0514a1:665_0": "Tadāssahaṃ piṭṭhito anvagacchiṃ, dasaṅguliṃ añjaliṃ paggahetvā.",
  "atk-s0514a1:666_0": "154.",
  "atk-s0514a1:667_0": "“Gaccheva kho tvaṃ taramānarūpo, mā taṃ amittā punaraggahesuṃ;",
  "atk-s0514a1:668_0": "Dukkho hi luddehi punā samāgamo, adassanaṃ bhojaputtāna gaccha.",
  "atk-s0514a1:669_0": "155.",
  "atk-s0514a1:670_0": "“Agamāsi so rahadaṃ vippasannaṃ, nīlobhāsaṃ ramaṇīyaṃ sutitthaṃ;",
  "atk-s0514a1:671_0": "Samotataṃ jambuhi vetasāhi, pāvekkhi nittiṇṇabhayo patīto.",
  "atk-s0514a1:672_0": "156.",
  "atk-s0514a1:673_0": "“So taṃ pavissa nacirassa nāgo, dibbena me pāturahū janinda;",
  "atk-s0514a1:674_0": "Upaṭṭhahī maṃ pitaraṃva putto, hadayaṅgamaṃ kaṇṇasukhaṃ bhaṇanto.",
  "atk-s0514a1:675_0": "157.",
  "atk-s0514a1:676_0": "“Tvaṃ mesi mātā ca pitā aḷāra, abbhantaro pāṇadado sahāyo;",
  "atk-s0514a1:677_0": "Sakañca iddhiṃ paṭilābhakosmi, aḷāra passa me nivesanāni;",
  "atk-s0514a1:678_0": "Pahūtabhakkhaṃ bahuannapānaṃ, masakkasāraṃ viya vāsavassā”ti.",
  "atk-s0514a1:679_0": "Tattha vimānanti saṅkhapālanāgarañño anekasatanāṭakasampattisampannaṃ kañcanamaṇivimānaṃ.",
  "atk-s0514a1:679_1": "Puññānanti tena katapuññānaṃ mahantaṃ vipākaṃ disvā kammañca phalañca paralokañca saddahitvā pavattāya saddhāya ahaṃ pabbajito.",
  "atk-s0514a1:679_2": "Na kāmakāmāti na vatthukāmenapi bhayenapi dosenapi musā bhaṇanti.",
  "atk-s0514a1:679_3": "Jāyihitīti, bhante,",
  "atk-s0514a1:679_4": "tumhākaṃ vacanaṃ sutvā mayhampi pasādo somanassaṃ jāyissati.",
  "atk-s0514a1:679_5": "Vāṇijjanti vāṇijjakammaṃ karissāmīti gacchanto.",
  "atk-s0514a1:679_6": "Pathe addasāsimhīti pañcannaṃ sakaṭasatānaṃ purato sukhayānake nisīditvā gacchanto mahāmagge janapadamanusse addasaṃ.",
  "atk-s0514a1:679_7": "Pavaḍḍhakāyanti vaḍḍhitakāyaṃ.",
  "atk-s0514a1:679_8": "Ādāyāti aṭṭhahi kājehi gahetvā.",
  "atk-s0514a1:679_9": "Avacamhīti abhāsiṃ.",
  "atk-s0514a1:679_10": "Bhīmakāyoti bhayajanakakāyo.",
  "atk-s0514a1:679_11": "Bhojaputtāti luddaputtake piyasamudācārenālapati.",
  "atk-s0514a1:679_12": "Videhaputtāti videharaṭṭhavāsitāya āḷāraṃ ālapiṃsu.",
  "atk-s0514a1:679_13": "Vikopayitvāti chinditvā.",
  "atk-s0514a1:679_14": "Mayañhi vo sattavoti mayaṃ pana nāgānaṃ verino nāma.",
  "atk-s0514a1:679_15": "Bhojanatthāti bhojanatthāya.",
  "atk-s0514a1:679_16": "Mittañca no hohīti tvaṃ amhākaṃ mitto hohi,",
  "atk-s0514a1:679_17": "kataguṇaṃ jāna.",
  "atk-s0514a1:680_0": "Tadāssu teti, mahārāja,",
  "atk-s0514a1:680_1": "tehi bhojaputtehi evaṃ vutte ahaṃ tesaṃ soḷasa vāhagoṇe nivāsanapārupanāni pasataṃ pasataṃ suvaṇṇamāsake bhariyānañca nesaṃ vatthālaṅkāraṃ adāsiṃ,",
  "atk-s0514a1:680_2": "atha te saṅkhapālanāgarājānaṃ bhūmiyaṃ nipajjāpetvā attano kakkhaḷatāya sakaṇṭakakāḷavettalatāya koṭiyaṃ gahetvā ākaḍḍhituṃ ārabhiṃsu.",
  "atk-s0514a1:680_3": "Athāhaṃ nāgarājānaṃ kilamantaṃ disvā akilamentova asinā tā latā chinditvā dārakānaṃ kaṇṇavedhato vaṭṭinīharaṇaniyāmena adukkhāpento saṇikaṃ nīhariṃ,",
  "atk-s0514a1:680_4": "tasmiṃ kāle te bhojaputtā yaṃ bandhanaṃ assa natthuto pavesetvā pāse paṭimokkaṃ,",
  "atk-s0514a1:680_5": "tasmā bandhanā taṃ uragaṃ mocayiṃsu.",
  "atk-s0514a1:680_6": "Tassa nāsato saha pāsena taṃ rajjukaṃ nīhariṃsūti dīpeti.",
  "atk-s0514a1:680_7": "Iti te uragaṃ vissajjetvā thokaṃ gantvā “ayaṃ urago dubbalo,",
  "atk-s0514a1:680_8": "matakāle naṃ gahetvā gamissāmā”ti nilīyiṃsu.",
  "atk-s0514a1:681_0": "Puṇṇehīti sopi muhuttaṃ pācīnābhimukho gantvā assupuṇṇehi nettehi maṃ palokayi.",
  "atk-s0514a1:681_1": "Tadāssahanti tadā assa ahaṃ.",
  "atk-s0514a1:681_2": "Gacchevāti evaṃ taṃ avacanti vadati.",
  "atk-s0514a1:681_3": "Rahadanti kaṇṇaveṇṇadahaṃ.",
  "atk-s0514a1:681_4": "Samotatanti ubhayatīresu jamburukkhavetasarukkhehi otataṃ vitataṃ.",
  "atk-s0514a1:681_5": "Nittiṇṇabhayo patītoti so kira taṃ dahaṃ pavisanto āḷārassa nipaccakāraṃ dassetvā yāva naṅguṭṭhā otari,",
  "atk-s0514a1:681_6": "udake paviṭṭhaṭṭhānamevassa nibbhayaṃ ahosi,",
  "atk-s0514a1:681_7": "tasmā nittiṇṇabhayo patīto haṭṭhatuṭṭho pāvekkhīti.",
  "atk-s0514a1:681_8": "Pavissāti pavisitvā.",
  "atk-s0514a1:681_9": "Dibbena meti nāgabhavane pamādaṃ anāpajjitvā mayi kaṇṇaveṇṇatīraṃ anatikkanteyeva dibbena parivārena mama purato pāturahosi.",
  "atk-s0514a1:681_10": "Upaṭṭhahīti upāgami.",
  "atk-s0514a1:681_11": "Abbhantaroti hadayamaṃsasadiso.",
  "atk-s0514a1:681_12": "Tvaṃ mama bahupakāro,",
  "atk-s0514a1:681_13": "sakkāraṃ te karissāmi.",
  "atk-s0514a1:681_14": "Passa me nivesanānīti mama nāgabhavanaṃ passa.",
  "atk-s0514a1:681_15": "Masakkasāraṃ viyāti masakkasāro vuccati osakkanaparisakkanābhāvena ghanasāratāya ca sinerupabbatarājā.",
  "atk-s0514a1:681_16": "Ayaṃ tattha māpitaṃ tāvatiṃsabhavanaṃ sandhāyevamāha.",
  "atk-s0514a1:682_0": "Mahārāja! Evaṃ vatvā so nāgarājā uttari attano nāgabhavanaṃ vaṇṇento gāthādvayamāha –",
  "atk-s0514a1:683_0": "158.",
  "atk-s0514a1:684_0": "“Taṃ bhūmibhāgehi upetarūpaṃ, asakkharā ceva mudū subhā ca;",
  "atk-s0514a1:685_0": "Nīcattiṇā apparajā ca bhūmi, pāsādikā yattha jahanti sokaṃ.",
  "atk-s0514a1:686_0": "159.",
  "atk-s0514a1:687_0": "“Anāvakulā veḷuriyūpanīlā, catuddisaṃ ambavanaṃ surammaṃ;",
  "atk-s0514a1:688_0": "Pakkā ca pesī ca phalā suphullā, niccotukā dhārayantī phalānī”ti.",
  "atk-s0514a1:689_0": "Tattha asakkharāti yā tattha bhūmi pāsāṇasakkhararahitā mudu subhā kañcanarajatamaṇimayā sattaratanavālukākiṇṇā.",
  "atk-s0514a1:689_1": "Nīcattiṇāti indagopakapiṭṭhisadisavaṇṇehi nīcatiṇehi samannāgatā.",
  "atk-s0514a1:689_2": "Apparajāti paṃsurahitā.",
  "atk-s0514a1:689_3": "Yattha jahanti sokanti yattha paviṭṭhamattāva nissokā honti.",
  "atk-s0514a1:689_4": "Anāvakulāti na avakulā akhāṇumā upari ukkulavikulabhāvarahitā vā samasaṇṭhitā.",
  "atk-s0514a1:689_5": "Veḷuriyūpanīlāti veḷuriyena upanīlā,",
  "atk-s0514a1:689_6": "tasmiṃ nāgabhavane veḷuriyamayā pasannasalilā nīlobhāsā anekavaṇṇakamaluppalasañchannā pokkharaṇīti attho.",
  "atk-s0514a1:689_7": "Catuddisanti tassā pokkharaṇiyā catūsu disāsu.",
  "atk-s0514a1:689_8": "Pakkā cāti tasmiṃ ambavane ambarukkhā pakkaphalā ca aḍḍhapakkaphalā ca taruṇaphalā ca phullitāyevāti attho.",
  "atk-s0514a1:689_9": "Niccotukāti channampi utūnaṃ anurūpehi pupphaphalehi samannāgatāti.",
  "atk-s0514a1:690_0": "160.",
  "atk-s0514a1:691_0": "Tesaṃ vanānaṃ naradeva majjhe, nivesanaṃ bhassarasannikāsaṃ;",
  "atk-s0514a1:692_0": "Rajataggaḷaṃ sovaṇṇamayaṃ uḷāraṃ, obhāsatī vijjurivantalikkhe.",
  "atk-s0514a1:693_0": "161.",
  "atk-s0514a1:694_0": "“Maṇīmayā soṇṇamayā uḷārā, anekacittā satataṃ sunimmitā;",
  "atk-s0514a1:695_0": "Paripūrā kaññāhi alaṅkatāhi, suvaṇṇakāyūradharāhi rāja.",
  "atk-s0514a1:696_0": "162.",
  "atk-s0514a1:697_0": "“So saṅkhapālo taramānarūpo, pāsādamāruyha anomavaṇṇo;",
  "atk-s0514a1:698_0": "Sahassathambhaṃ atulānubhāvaṃ, yatthassa bhariyā mahesī ahosi.",
  "atk-s0514a1:699_0": "163.",
  "atk-s0514a1:700_0": "“Ekā ca nārī taramānarūpā, ādāya veḷuriyamayaṃ mahagghaṃ;",
  "atk-s0514a1:701_0": "Subhaṃ maṇiṃ jātimantūpapannaṃ, acoditā āsanamabbhihāsi.",
  "atk-s0514a1:702_0": "164.",
  "atk-s0514a1:703_0": "“Tato maṃ urago hatthe gahetvā, nisīdayī pāmukhaāsanasmiṃ;",
  "atk-s0514a1:704_0": "Idamāsanaṃ atra bhavaṃ nisīdatu, bhavañhi me aññataro garūnaṃ.",
  "atk-s0514a1:705_0": "165.",
  "atk-s0514a1:706_0": "“Aññā ca nārī taramānarūpā, ādāya vāriṃ upasaṅkamitvā;",
  "atk-s0514a1:707_0": "Pādāni pakkhālayī me janinda, bhariyāva bhattū patino piyassa.",
  "atk-s0514a1:708_0": "166.",
  "atk-s0514a1:709_0": "“Aparā ca nārī taramānarūpā, paggayha sovaṇṇamayāya pātiyā;",
  "atk-s0514a1:710_0": "Anekasūpaṃ vividhaṃ viyañjanaṃ, upanāmayī bhatta manuññarūpaṃ.",
  "atk-s0514a1:711_0": "167.",
  "atk-s0514a1:712_0": "“Turiyehi maṃ bhārata bhuttavantaṃ, upaṭṭhahuṃ bhattu mano viditvā;",
  "atk-s0514a1:713_0": "Tatuttariṃ maṃ nipatī mahantaṃ, dibbehi kāmehi anappakehī”ti.",
  "atk-s0514a1:714_0": "Tattha nivesananti pāsādo.",
  "atk-s0514a1:714_1": "Bhassarasannikāsanti pabhassaradassanaṃ.",
  "atk-s0514a1:714_2": "Rajataggaḷanti rajatadvārakavāṭaṃ.",
  "atk-s0514a1:714_3": "Maṇīmayāti evarūpā tattha kūṭāgārā ca gabbhā ca.",
  "atk-s0514a1:714_4": "Paripūrāti sampuṇṇā.",
  "atk-s0514a1:714_5": "So saṅkhapāloti, mahārāja,",
  "atk-s0514a1:714_6": "ahaṃ evaṃ tasmiṃ nāgabhavanaṃ vaṇṇente taṃ daṭṭhukāmo ahosiṃ,",
  "atk-s0514a1:714_7": "atha maṃ tattha netvā so saṅkhapālo hatthe gahetvā taramāno veḷuriyathambhehi sahassathambhaṃ pāsādaṃ āruyha yasmiṃ ṭhāne assa mahesī ahosi,",
  "atk-s0514a1:714_8": "taṃ ṭhānaṃ netīti dīpeti.",
  "atk-s0514a1:714_9": "Ekā cāti mayi pāsādaṃ abhiruḷhe ekā itthī aññehi maṇīhi jātimahantehi upetaṃ subhaṃ veḷuriyāsanaṃ tena nāgarājena avuttāva.",
  "atk-s0514a1:714_10": "Abbhihāsīti abhihari,",
  "atk-s0514a1:714_11": "attharīti vuttaṃ hoti.",
  "atk-s0514a1:715_0": "Pāmukhaāsanasminti pamukhāsanasmiṃ,",
  "atk-s0514a1:715_1": "uttamāsane nisīdāpesīti attho.",
  "atk-s0514a1:715_2": "Garūnanti mātāpitūnaṃ me tvaṃ aññataroti evaṃ vatvā nisīdāpesi.",
  "atk-s0514a1:715_3": "Vividhaṃ viyañjananti vividhaṃ byañjanaṃ.",
  "atk-s0514a1:715_4": "Bhatta manuññarūpanti bhattaṃ manuññarūpaṃ.",
  "atk-s0514a1:715_5": "Bhāratāti rājānaṃ ālapati.",
  "atk-s0514a1:715_6": "Bhuttavantanti bhuttāviṃ katabhattakiccaṃ.",
  "atk-s0514a1:715_7": "Upaṭṭhahunti anekasatehi turiyehi gandhabbaṃ kurumānā upaṭṭhahiṃsu.",
  "atk-s0514a1:715_8": "Bhattu mano viditvāti attano patino cittaṃ jānitvā.",
  "atk-s0514a1:715_9": "Tatuttarinti tato gandhabbakaraṇato uttariṃ.",
  "atk-s0514a1:715_10": "Maṃ nipatīti so nāgarājā maṃ upasaṅkami.",
  "atk-s0514a1:715_11": "Mahantaṃ dibbehīti mahantehi uḷārehi dibbehi kāmehi tehi ca anappakehi.",
  "atk-s0514a1:716_0": "Evaṃ upasaṅkamitvā ca pana gāthamāha –",
  "atk-s0514a1:717_0": "168.",
  "atk-s0514a1:718_0": "“Bhariyā mametā tisatā aḷāra, sabbattamajjhā padumuttarābhā;",
  "atk-s0514a1:719_0": "Aḷāra etāssu te kāmakārā, dadāmi te tā paricārayassū”ti.",
  "atk-s0514a1:720_0": "Tattha sabbattamajjhāti sabbā attamajjhā,",
  "atk-s0514a1:720_1": "pāṇinā gahitappamāṇamajjhāti attho.",
  "atk-s0514a1:720_2": "Aṭṭhakathāyaṃ pana “sumajjhā”ti pāṭho.",
  "atk-s0514a1:720_3": "Padumuttarābhāti padumavaṇṇauttarābhā,",
  "atk-s0514a1:720_4": "padumavaṇṇauttaracchaviyoti attho.",
  "atk-s0514a1:720_5": "Paricārayassūti tā attano pādaparicārikā karohīti vatvā tīhi itthisatehi saddhiṃ mahāsampattiṃ mayhaṃ adāsi.",
  "atk-s0514a1:721_0": "So āha –",
  "atk-s0514a1:722_0": "169.",
  "atk-s0514a1:723_0": "“Saṃvaccharaṃ dibbarasānubhutvā, tadāssuhaṃ uttarimajjhabhāsiṃ;",
  "atk-s0514a1:724_0": "Nāgassidaṃ kinti kathañca laddhaṃ, kathajjhagamāsi vimānaseṭṭhaṃ.",
  "atk-s0514a1:725_0": "170.",
  "atk-s0514a1:726_0": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0514a1:727_0": "Pucchāmi taṃ nāgarājetamatthaṃ, kathajjhagamāsi vimānaseṭṭha”nti.",
  "atk-s0514a1:728_0": "Tattha dibbarasānubhutvāti dibbe kāmaguṇarase anubhavitvā.",
  "atk-s0514a1:728_1": "Tadāssuhanti tadā assu ahaṃ.",
  "atk-s0514a1:728_2": "Nāgassidanti bhadramukhassa saṅkhapālanāgarājassa idaṃ sampattijātaṃ kinti kiṃ nāma kammaṃ katvā kathañca katvā laddhaṃ,",
  "atk-s0514a1:728_3": "kathametaṃ vimānaseṭṭhaṃ tvaṃ ajjhagamāsi,",
  "atk-s0514a1:728_4": "iti naṃ ahaṃ pucchiṃ.",
  "atk-s0514a1:728_5": "Adhiccaladdhanti ahetunā laddhaṃ.",
  "atk-s0514a1:728_6": "Pariṇāmajaṃ teti kenaci tava atthāya pariṇāmitattā pariṇāmato jātaṃ.",
  "atk-s0514a1:728_7": "Sayaṃkatanti kārake pakkosāpetvā ratanāni datvā kāritanti.",
  "atk-s0514a1:729_0": "Tato parā dvinnampi vacanappaṭivacanagāthāva –",
  "atk-s0514a1:730_0": "171.",
  "atk-s0514a1:731_0": "“Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;",
  "atk-s0514a1:732_0": "Sakehi kammehi apāpakehi, puññehi me laddhamidaṃ vimānaṃ.",
  "atk-s0514a1:733_0": "172.",
  "atk-s0514a1:734_0": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0514a1:735_0": "Akkhāhi me nāgarājetamatthaṃ, kathaṃ nu te laddhamidaṃ vimānaṃ.",
  "atk-s0514a1:736_0": "173.",
  "atk-s0514a1:737_0": "“Rājā ahosiṃ magadhānamissaro, duyyodhano nāma mahānubhāvo;",
  "atk-s0514a1:738_0": "So ittaraṃ jīvitaṃ saṃviditvā, asassataṃ vipariṇāmadhammaṃ.",
  "atk-s0514a1:739_0": "174.",
  "atk-s0514a1:740_0": "“Annañca pānañca pasannacitto, sakkacca dānaṃ vipulaṃ adāsiṃ;",
  "atk-s0514a1:741_0": "Opānabhūtaṃ me gharaṃ tadāsi, santappitā samaṇabrāhmaṇā ca.",
  "atk-s0514a1:742_0": "175.",
  "atk-s0514a1:743_0": "“Mālañca gandhañca vilepanañca, padīpiyaṃ yānamupassayañca;",
  "atk-s0514a1:744_0": "Acchādanaṃ sayanamathannapānaṃ, sakkacca dānāni adamha tattha.",
  "atk-s0514a1:745_0": "176.",
  "atk-s0514a1:746_0": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0514a1:747_0": "Teneva me laddhamidaṃ vimānaṃ, pahūtabhakkhaṃ bahuannapānaṃ;",
  "atk-s0514a1:748_0": "Naccehi gītehi cupetarūpaṃ, ciraṭṭhitikaṃ na ca sassatāyaṃ.",
  "atk-s0514a1:749_0": "177.",
  "atk-s0514a1:750_0": "“Appānubhāvā taṃ mahānubhāvaṃ, tejassinaṃ hanti atejavanto;",
  "atk-s0514a1:751_0": "Kimeva dāṭhāvudha kiṃ paṭicca, hatthattamāgacchi vanibbakānaṃ.",
  "atk-s0514a1:752_0": "178.",
  "atk-s0514a1:753_0": "“Bhayaṃ nu te anvagataṃ mahantaṃ, tejo nu te nānvagaṃ dantamūlaṃ;",
  "atk-s0514a1:754_0": "Kimeva dāṭhāvudha kiṃ paṭicca, kilesamāpajji vanibbakānaṃ.",
  "atk-s0514a1:755_0": "179.",
  "atk-s0514a1:756_0": "“Na me bhayaṃ anvagataṃ mahantaṃ, tejo na sakkā mama tehi hantuṃ;",
  "atk-s0514a1:757_0": "Satañca dhammāni sukittitāni, samuddavelāva duraccayāni.",
  "atk-s0514a1:758_0": "180.",
  "atk-s0514a1:759_0": "“Cātuddasiṃ pañcadasiṃ aḷāra, uposathaṃ niccamupāvasāmi;",
  "atk-s0514a1:760_0": "Athāgamuṃ soḷasa bhojaputtā, rajjuṃ gahetvāna daḷhañca pāsaṃ.",
  "atk-s0514a1:761_0": "181.",
  "atk-s0514a1:762_0": "“Bhetvāna nāsaṃ atikassa rajjuṃ, nayiṃsu maṃ samparigayha luddā;",
  "atk-s0514a1:763_0": "Etādisaṃ dukkhamahaṃ titikkhaṃ, uposathaṃ appaṭikopayanto.",
  "atk-s0514a1:764_0": "182.",
  "atk-s0514a1:765_0": "“Ekāyane taṃ pathe addasaṃsu, balena vaṇṇena cupetarūpaṃ;",
  "atk-s0514a1:766_0": "Siriyā paññāya ca bhāvitosi, kiṃ patthayaṃ nāga tapo karosi.",
  "atk-s0514a1:767_0": "183.",
  "atk-s0514a1:768_0": "“Na puttahetū na dhanassa hetū, na āyuno cāpi aḷāra hetu;",
  "atk-s0514a1:769_0": "Manussayoniṃ abhipatthayāno, tasmā parakkama tapo karomi.",
  "atk-s0514a1:770_0": "184.",
  "atk-s0514a1:771_0": "“Tvaṃ lohitakkho vihatantaraṃso, alaṅkato kappitakesamassu;",
  "atk-s0514a1:772_0": "Surosito lohitacandanena, gandhabbarājāva disā pabhāsasi.",
  "atk-s0514a1:773_0": "185.",
  "atk-s0514a1:774_0": "“Deviddhipattosi mahānubhāvo, sabbehi kāmehi samaṅgibhūto;",
  "atk-s0514a1:775_0": "Pucchāmi taṃ nāgarājetamatthaṃ, seyyo ito kena manussaloko.",
  "atk-s0514a1:776_0": "186.",
  "atk-s0514a1:777_0": "“Aḷāra nāññatra manussalokā, suddhīva saṃvijjati saṃyamo vā;",
  "atk-s0514a1:778_0": "Ahañca laddhāna manussayoniṃ, kāhāmi jātimaraṇassa antaṃ.",
  "atk-s0514a1:779_0": "187.",
  "atk-s0514a1:780_0": "“Saṃvaccharo me vasato tavantike, annena pānena upaṭṭhitosmi;",
  "atk-s0514a1:781_0": "Āmantayitvāna palemi nāga, cirappavuṭṭhosmi ahaṃ janinda.",
  "atk-s0514a1:782_0": "188.",
  "atk-s0514a1:783_0": "“Puttā ca dārā anujīvino ca, niccānusiṭṭhā upatiṭṭhathetaṃ;",
  "atk-s0514a1:784_0": "Kaccinnu taṃ nābhisapittha koci, piyañhi me dassanaṃ tuyhaṃ aḷāra.",
  "atk-s0514a1:785_0": "189.",
  "atk-s0514a1:786_0": "“Yathāpi mātū ca pitū agāre, putto piyo paṭivihito vaseyya;",
  "atk-s0514a1:787_0": "Tatopi mayhaṃ idhameva seyyo, cittañhi te nāga mayī pasannaṃ.",
  "atk-s0514a1:788_0": "190.",
  "atk-s0514a1:789_0": "“Maṇī mamaṃ vijjati lohitaṅko, dhanāharo maṇiratanaṃ uḷāraṃ;",
  "atk-s0514a1:790_0": "Ādāya tvaṃ gaccha sakaṃ niketaṃ, laddhā dhanaṃ taṃ maṇimossajassū”ti.",
  "atk-s0514a1:791_0": "Tattha kiṃ te vatanti kiṃ tava vatasamādānaṃ.",
  "atk-s0514a1:791_1": "Brahmacariyanti seṭṭhacariyaṃ.",
  "atk-s0514a1:791_2": "Opānabhūtanti catumahāpathe khatapokkharaṇī viya dhammikasamaṇabrāhmaṇānaṃ yathāsukhaṃ paribhuñjitabbavibhavaṃ.",
  "atk-s0514a1:791_3": "Na ca sassatāyanti ciraṭṭhitikaṃ samānampi ce taṃ mayhaṃ sassataṃ na hotīti me katheti.",
  "atk-s0514a1:792_0": "Appānubhāvāti bhojaputte sandhāyāha.",
  "atk-s0514a1:792_1": "Hantīti aṭṭhasu ṭhānesu sūlehi vijjhantā kiṃkāraṇā haniṃsu.",
  "atk-s0514a1:792_2": "Kiṃ paṭiccāti kiṃ sandhāya tvaṃ tadā tesaṃ hatthattaṃ āgacchi vasaṃ upagato.",
  "atk-s0514a1:792_3": "Vanibbakānanti bhojaputtā idha “vanibbakā”ti vuttā.",
  "atk-s0514a1:792_4": "Tejo nu te nānvagaṃ dantamūlanti kiṃ nu tava tejo bhojaputte disvā tadā bhayaṃ mahantaṃ anvagataṃ,",
  "atk-s0514a1:792_5": "udāhu visaṃ dantamūlaṃ na anvagataṃ.",
  "atk-s0514a1:792_6": "Kilesanti dukkhaṃ.",
  "atk-s0514a1:792_7": "Vanibbakānanti bhojaputtānaṃ santike,",
  "atk-s0514a1:792_8": "bhojaputte nissāyāti attho.",
  "atk-s0514a1:793_0": "Tejo na sakkā mama tehi hantunti mama visatejo aññassa tejena abhihantumpi na sakkā.",
  "atk-s0514a1:793_1": "Satanti buddhādīnaṃ.",
  "atk-s0514a1:793_2": "Dhammānīti sīlasamādhipaññākhantianuddayamettābhāvanāsaṅkhātāni dhammāni.",
  "atk-s0514a1:793_3": "Sukittitānīti suvaṇṇitāni sukathitāni.",
  "atk-s0514a1:793_4": "Kinti katvā?",
  "atk-s0514a1:793_5": "Samuddavelāva duraccayānīti tehi samuddavelā viya sappurisehi jīvitatthampi duraccayānīti vaṇṇitāni,",
  "atk-s0514a1:793_6": "tasmā ahaṃ sīlabhedabhayena khantimettādisamannāgato hutvā mama kopassa sīlavelantaṃ atikkamituṃ na adāsinti āha.",
  "atk-s0514a1:794_0": "“Imissā pana saṅkhapāladhammadesanāya dasapi pāramiyo labbhanti.",
  "atk-s0514a1:794_1": "Tadā hi mahāsattena sarīrassa pariccattabhāvo dānapāramī nāma hoti,",
  "atk-s0514a1:794_2": "tathārūpenāpi visatejena sīlassa abhinnatā sīlapāramī,",
  "atk-s0514a1:794_3": "nāgabhavanato nikkhamitvā samaṇadhammakaraṇaṃ nekkhammapāramī,",
  "atk-s0514a1:794_4": "‘idañcidañca kātuṃ vaṭṭatī’ti saṃvidahanaṃ paññāpāramī,",
  "atk-s0514a1:794_5": "adhivāsanavīriyaṃ vīriyapāramī,",
  "atk-s0514a1:794_6": "adhivāsanakhanti khantipāramī,",
  "atk-s0514a1:794_7": "saccasamādānaṃ saccapāramī,",
  "atk-s0514a1:794_8": "‘mama sīlaṃ na bhindissāmī’ti adhiṭṭhānaṃ adhiṭṭhānapāramī,",
  "atk-s0514a1:794_9": "anuddayabhāvo mettāpāramī,",
  "atk-s0514a1:794_10": "vedanāya majjhattabhāvo upekkhāpāramī”ti.",
  "atk-s0514a1:795_0": "Athāgamunti athekadivasaṃ vammikamatthake nipannaṃ disvā soḷasa bhojaputtā khararajjuñca daḷhapāsañca sūlāni ca gahetvā mama santikaṃ āgatā.",
  "atk-s0514a1:795_1": "Bhetvānāti mama sarīraṃ aṭṭhasu ṭhānesu bhinditvā sakaṇṭakakāḷavettalatā pavesetvā.",
  "atk-s0514a1:795_2": "Nāsaṃ atikassa rajjunti thokaṃ gantvā sīsaṃ me olambantaṃ disvā mahāmagge nipajjāpetvā puna nāsampi me",
  "atk-s0514a1:795_3": "bhinditvā vaṭṭarajjuṃ atikassa āvunitvā kājakoṭiyaṃ laggetvā samantato pariggahetvā maṃ nayiṃsu.",
  "atk-s0514a1:796_0": "Addasaṃsūti,",
  "atk-s0514a1:796_1": "samma saṅkhapāla,",
  "atk-s0514a1:796_2": "te bhojaputtā ekāyane ekagamane jaṅghapadikamagge taṃ balena ca vaṇṇena ca upetarūpaṃ passiṃsu,",
  "atk-s0514a1:796_3": "tvaṃ pana issariyasobhaggasiriyā ca paññāya ca bhāvito vaḍḍhito,",
  "atk-s0514a1:796_4": "so tvaṃ evarūpo samānopi kimatthaṃ tapaṃ karosi,",
  "atk-s0514a1:796_5": "kimicchanto uposathavāsaṃ vasasi,",
  "atk-s0514a1:796_6": "sīlaṃ rakkhasi.",
  "atk-s0514a1:796_7": "“Addasāsi”ntipi pāṭho,",
  "atk-s0514a1:796_8": "ahaṃ ekāyane mahāmagge taṃ addasinti attho.",
  "atk-s0514a1:796_9": "Abhipatthayānoti patthento.",
  "atk-s0514a1:796_10": "Tasmāti yasmā manussayoniṃ patthemi,",
  "atk-s0514a1:796_11": "tasmā vīriyena parakkamitvā tapokammaṃ karomi.",
  "atk-s0514a1:797_0": "Surositoti suṭṭhu manulitto.",
  "atk-s0514a1:797_1": "Itoti imamhā nāgabhavanā manussaloko kena uttaritaro.",
  "atk-s0514a1:797_2": "Suddhīti maggaphalanibbānasaṅkhātā visuddhi.",
  "atk-s0514a1:797_3": "Saṃyamoti sīlaṃ.",
  "atk-s0514a1:797_4": "Idaṃ so manussalokeyeva buddhapaccekabuddhānaṃ uppattiṃ sandhāyāha.",
  "atk-s0514a1:797_5": "Kāhāmīti attano appaṭisandhikabhāvaṃ karonto jātijarāmaraṇassantaṃ karissāmīti. Evaṃ, mahārāja,",
  "atk-s0514a1:797_6": "so saṅkhapālo manussalokaṃ vaṇṇesi.",
  "atk-s0514a1:797_7": "Saṃvaccharo meti evaṃ, mahārāja,",
  "atk-s0514a1:797_8": "tasmiṃ manussalokaṃ vaṇṇente ahaṃ pabbajjāya sinehaṃ katvā etadavocaṃ.",
  "atk-s0514a1:797_9": "Tattha upaṭṭhitosmīti annapānena ceva dibbehi ca kāmaguṇehi pariciṇṇo mānito asmi.",
  "atk-s0514a1:797_10": "Palemīti paremi gacchāmi.",
  "atk-s0514a1:797_11": "Cirappavuṭṭhosmīti ahaṃ manussalokato cirappavuṭṭho asmi.",
  "atk-s0514a1:798_0": "Nābhisapitthāti kacci nu kho mama puttādīsu koci taṃ na akkosi na paribhāsīti pucchati.",
  "atk-s0514a1:798_1": "“Nābhisajjethā”tipi pāṭho,",
  "atk-s0514a1:798_2": "na kopesīti attho.",
  "atk-s0514a1:798_3": "Paṭivihitoti paṭijaggito.",
  "atk-s0514a1:798_4": "Maṇī mamanti sace,",
  "atk-s0514a1:798_5": "samma āḷāra,",
  "atk-s0514a1:798_6": "gacchasiyeva,",
  "atk-s0514a1:798_7": "evaṃ sante mama lohitaṅko dhanahārako sabbakāmadado maṇi saṃvijjati,",
  "atk-s0514a1:798_8": "taṃ uḷāraṃ maṇiratanaṃ ādāya tava gehaṃ gaccha,",
  "atk-s0514a1:798_9": "tattha imassānubhāvena yāvadicchakaṃ dhanaṃ laddhā puna imaṃ maṇiṃ ossajassu,",
  "atk-s0514a1:798_10": "ossajanto ca aññattha anossajitvā attano udakacāṭiyaṃ ossajeyyāsīti vatvā mayhaṃ maṇiratanaṃ upanesīti vadati.",
  "atk-s0514a1:799_0": "Evaṃ vatvā āḷāro “athāhaṃ, mahārāja,",
  "atk-s0514a1:799_1": "nāgarājānaṃ etadavocaṃ – ‘samma,",
  "atk-s0514a1:799_2": "nāhaṃ dhanenatthiko,",
  "atk-s0514a1:799_3": "pabbajituṃ pana icchāmī’ti pabbajitaparikkhāraṃ yācitvā teneva saddhiṃ nāgabhavanā nikkhamitvā taṃ nivattetvā",
  "atk-s0514a1:799_4": "himavantaṃ pavisitvā pabbajitomhī”ti vatvā rañño dhammakathaṃ kathento gāthādvayamāha –",
  "atk-s0514a1:800_0": "191.",
  "atk-s0514a1:801_0": "“Diṭṭhā mayā mānusakāpi kāmā, asassatā vipariṇāmadhammā;",
  "atk-s0514a1:802_0": "Ādīnavaṃ kāmaguṇesu disvā, saddhāyahaṃ pabbajitomhi rāja.",
  "atk-s0514a1:803_0": "192.",
  "atk-s0514a1:804_0": "“Dumapphalānīva patanti māṇavā, daharā ca vuddhā ca sarīrabhedā;",
  "atk-s0514a1:805_0": "Etampi disvā pabbajitomhi rāja, apaṇṇakaṃ sāmaññameva seyyo”ti.",
  "atk-s0514a1:806_0": "Tattha saddhāyāti kammañca phalañca nibbānañca saddahitvā.",
  "atk-s0514a1:806_1": "Dumapphalānīva patantīti yathā rukkhaphalāni pakkānipi apakkānipi patanti,",
  "atk-s0514a1:806_2": "tathā māṇavā daharā ca vuddhā ca patanti.",
  "atk-s0514a1:806_3": "Apaṇṇakanti aviraddhaṃ niyyānikaṃ.",
  "atk-s0514a1:806_4": "Sāmaññameva seyyoti pabbajjāva uttamāti pabbajjāya guṇaṃ disvā pabbajitomhi,",
  "atk-s0514a1:806_5": "mahārājāti.",
  "atk-s0514a1:807_0": "Taṃ sutvā rājā anantaraṃ gāthamāha –",
  "atk-s0514a1:808_0": "193.",
  "atk-s0514a1:809_0": "“Addhā have sevitabbā sapaññā, bahussutā ye bahuṭhānacintino;",
  "atk-s0514a1:810_0": "Nāgañca sutvāna tavañcaḷāra, kāhāmi puññāni anappakānī”ti.",
  "atk-s0514a1:811_0": "Tattha ye bahuṭhānacintinoti ye bahūni kāraṇāni jānanti.",
  "atk-s0514a1:811_1": "Nāgañcāti tathā appamādavihārinaṃ nāgarājānañca tava ca vacanaṃ sutvā.",
  "atk-s0514a1:812_0": "Athassa ussāhaṃ janento tāpaso osānagāthamāha –",
  "atk-s0514a1:813_0": "194.",
  "atk-s0514a1:814_0": "“Addhā have sevitabbā sapaññā, bahussutā ye bahuṭhānacintino;",
  "atk-s0514a1:815_0": "Nāgañca sutvāna mamañca rāja, karohi puññāni anappakānī”ti.",
  "atk-s0514a1:816_0": "Evaṃ so rañño dhammaṃ desetvā tattheva cattāro vassānamāse vasitvā puna himavantaṃ gantvā yāvajīvaṃ cattāro",
  "atk-s0514a1:816_1": "brahmavihāre bhāvetvā brahmalokūpago ahosi.",
  "atk-s0514a1:816_2": "Saṅkhapālopi yāvajīvaṃ uposathavāsaṃ vasitvā rājā ca dānādīni puññāni karitvā yathākammaṃ gatā.",
  "atk-s0514a1:817_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0514a1:817_1": "“tadā pitā tāpaso kassapo ahosi,",
  "atk-s0514a1:817_2": "bārāṇasirājā ānando,",
  "atk-s0514a1:817_3": "āḷāro sāriputto,",
  "atk-s0514a1:817_4": "saṅkhapālanāgarājā pana ahameva ahosi”nti.",
  "atk-s0514a1:818_0": "Saṅkhapālajātakavaṇṇanā catutthā.",
  "atk-s0514a1:820_0": "[525] 5. Cūḷasutasomajātakavaṇṇanā",
  "atk-s0514a1:821_0": "Āmantayāmi nigamanti idaṃ satthā jetavane viharanto nekkhammapāramiṃ ārabbha kathesi.",
  "atk-s0514a1:821_1": "Paccuppannavatthu mahānāradakassapajātakasadisameva.",
  "atk-s0514a1:821_2": "Atīte pana bārāṇasī sudassanaṃ nāma nagaraṃ ahosi,",
  "atk-s0514a1:821_3": "tattha brahmadatto nāma rājā ajjhāvasi.",
  "atk-s0514a1:821_4": "Bodhisatto tassa aggamahesiyā kucchimhi nibbatti,",
  "atk-s0514a1:821_5": "dasamāsaccayena mātukucchito nikkhami.",
  "atk-s0514a1:821_6": "Tassa pana puṇṇacandasassirikaṃ mukhaṃ ahosi,",
  "atk-s0514a1:821_7": "tenassa “somakumāro”ti nāmaṃ kariṃsu.",
  "atk-s0514a1:821_8": "So viññutaṃ patto sutavittako savanasīlo ahosi,",
  "atk-s0514a1:821_9": "tena naṃ “sutasomo”ti sañjāniṃsu.",
  "atk-s0514a1:821_10": "So vayappatto takkasilāyaṃ sabbasippāni uggahetvā āgato pitu santakaṃ setacchattaṃ labhitvā dhammena rajjaṃ kāresi,",
  "atk-s0514a1:821_11": "mahantaṃ issariyaṃ ahosi.",
  "atk-s0514a1:821_12": "Tassa candādevippamukhāni soḷasa itthisahassāni ahesuṃ.",
  "atk-s0514a1:821_13": "So aparabhāge puttadhītāhi vaḍḍhanto gharāvāse anabhirato araññaṃ pavisitvā pabbajitukāmo ahosi.",
  "atk-s0514a1:822_0": "So ekadivasaṃ kappakaṃ āmantetvā “yadā me, samma,",
  "atk-s0514a1:822_1": "sirasmiṃ palitaṃ passeyyāsi,",
  "atk-s0514a1:822_2": "tadā me āroceyyāsī”ti āha.",
  "atk-s0514a1:822_3": "Kappako tassa vacanaṃ sampaṭicchitvā aparabhāge palitaṃ disvā ārocetvā “tena hi naṃ,",
  "atk-s0514a1:822_4": "samma kappaka,",
  "atk-s0514a1:822_5": "uddharitvā mama hatthe patiṭṭhapehī”ti vutte suvaṇṇasaṇḍāsena uddharitvā rañño hatthe ṭhapesi.",
  "atk-s0514a1:822_6": "Taṃ disvā mahāsatto “jarāya me sarīraṃ abhibhūta”nti bhīto taṃ palitaṃ gahetvāva pāsādā otaritvā mahājanassa",
  "atk-s0514a1:822_7": "dassanaṭṭhāne paññatte rājapallaṅke nisīditvā senāpatippamukhāni asītiamaccasahassāni purohitappamukhāni",
  "atk-s0514a1:822_8": "saṭṭhibrāhmaṇasahassāni aññe ca raṭṭhikajānapadanegamādayo bahū jane pakkosāpetvā “sirasmiṃ me palitaṃ jātaṃ,",
  "atk-s0514a1:822_9": "ahaṃ mahallakosmi,",
  "atk-s0514a1:822_10": "mama pabbajitabhāvaṃ jānāthā”ti vatvā paṭhamaṃ gāthamāha –",
  "atk-s0514a1:823_0": "195.",
  "atk-s0514a1:824_0": "“Āmantayāmi nigamaṃ, mittāmacce parissaje;",
  "atk-s0514a1:825_0": "Sirasmiṃ palitaṃ jātaṃ, pabbajjaṃ dāni rocaha”nti.",
  "atk-s0514a1:826_0": "Tattha āmantayāmīti jānāpemi. Rocahanti “rocemi ahaṃ, tassa me, bhonto! Pabbajitabhāvaṃ jānāthā”ti.",
  "atk-s0514a1:827_0": "Taṃ sutvā tesu eko visāradappatto hutvā gāthamāha –",
  "atk-s0514a1:828_0": "196.",
  "atk-s0514a1:829_0": "“Abhuṃ me kathaṃ nu bhaṇasi, sallaṃ me deva urasi kappesi;",
  "atk-s0514a1:830_0": "Sattasatā te bhariyā, kathaṃ nu te tā bhavissantī”ti.",
  "atk-s0514a1:831_0": "Tattha abhunti avaḍḍhiṃ.",
  "atk-s0514a1:831_1": "Urasi kappesīti urasmiṃ sunisitadhotasattiṃ cāresi.",
  "atk-s0514a1:831_2": "Sattasatāti samajātikā khattiyakaññā sandhāyetaṃ vuttaṃ.",
  "atk-s0514a1:831_3": "Kathaṃ nu te tā bhavissantīti tā tava bhariyā tayi pabbajite anāthā nippaccayā kathaṃ bhavissanti,",
  "atk-s0514a1:831_4": "etā anāthā katvā tumhākaṃ pabbajjā nāma na yuttāti.",
  "atk-s0514a1:832_0": "Tato mahāsatto tatiyaṃ gāthamāha –",
  "atk-s0514a1:833_0": "197.",
  "atk-s0514a1:834_0": "“Paññāyihinti etā, daharā aññampi tā gamissanti;",
  "atk-s0514a1:835_0": "Saggañca patthayāno, tena ahaṃ pabbajissāmī”ti.",
  "atk-s0514a1:836_0": "Tattha paññāyihintīti attano kammena paññāyissanti.",
  "atk-s0514a1:836_1": "Ahaṃ etāsaṃ kiṃ homi,",
  "atk-s0514a1:836_2": "sabbāpetā daharā,",
  "atk-s0514a1:836_3": "yo añño rājā bhavissati,",
  "atk-s0514a1:836_4": "taṃ etā gamissantīti.",
  "atk-s0514a1:837_0": "Amaccādayo bodhisattassa paṭivacanaṃ dātuṃ asakkontā tassa mātu santikaṃ gantvā tamatthaṃ ārocesuṃ.",
  "atk-s0514a1:837_1": "Sā turitaturitā āgantvā “saccaṃ kira tvaṃ, tāta,",
  "atk-s0514a1:837_2": "pabbajitukāmosī”ti vatvā dve gāthāyo abhāsi –",
  "atk-s0514a1:838_0": "198.",
  "atk-s0514a1:839_0": "“Dulladdhaṃ me āsi sutasoma, yassa te homahaṃ mātā;",
  "atk-s0514a1:840_0": "Yaṃ me vilapantiyā, anapekkho pabbajasi deva.",
  "atk-s0514a1:841_0": "199.",
  "atk-s0514a1:842_0": "“Dulladdhaṃ me āsi sutasoma, yaṃ taṃ ahaṃ vijāyissaṃ;",
  "atk-s0514a1:843_0": "Yaṃ me vilapantiyā, anapekkho pabbajasi devā”ti.",
  "atk-s0514a1:844_0": "Tattha dulladdhanti yaṃ etaṃ mayā labhantiyā puttaṃ jammaṃ laddhaṃ dulladdhaṃ.",
  "atk-s0514a1:844_1": "Yaṃ meti yena kāraṇena mayi nānappakārakaṃ vipalantiyā tvaṃ pabbajituṃ icchasi,",
  "atk-s0514a1:844_2": "tena kāraṇena tādisassa puttassa labhanaṃ mama dulladdhaṃ nāmāti.",
  "atk-s0514a1:845_0": "Bodhisatto evaṃ paridevamānāyapi mātarā saddhiṃ kiñci na kathesi.",
  "atk-s0514a1:845_1": "Sā roditvā kanditvā sayameva ekamantaṃ aṭṭhāsi.",
  "atk-s0514a1:845_2": "Athassa pitu ārocesuṃ.",
  "atk-s0514a1:845_3": "So āgantvā ekaṃ tāva gāthamāha –",
  "atk-s0514a1:846_0": "200.",
  "atk-s0514a1:847_0": "“Ko nāmeso dhammo, sutasoma kā ca nāma pabbajjā;",
  "atk-s0514a1:848_0": "Yaṃ no amhe jiṇṇe, anapekkho pabbajasi devā”ti.",
  "atk-s0514a1:849_0": "Tattha yaṃ no amheti yaṃ tvaṃ amhākaṃ putto samāno amhe jiṇṇe paṭijaggitabbakāle appaṭijaggitvā papāte",
  "atk-s0514a1:849_1": "silaṃ pavaṭṭento viya chaḍḍetvā anapekkho pabbajasi,",
  "atk-s0514a1:849_2": "tena taṃ vadāmi ko nāmeso tava dhammoti adhippāyo.",
  "atk-s0514a1:850_0": "Taṃ sutvā mahāsatto tuṇhī ahosi.",
  "atk-s0514a1:850_1": "Atha naṃ pitā,",
  "atk-s0514a1:850_2": "“tāta sutasoma,",
  "atk-s0514a1:850_3": "sacepi te mātāpitūsu sineho natthi,",
  "atk-s0514a1:850_4": "puttadhītaro te bahū taruṇā,",
  "atk-s0514a1:850_5": "tayā vinā vattituṃ na sakkhissanti,",
  "atk-s0514a1:850_6": "tesaṃ vuḍḍhippattakāle pabbajissasī”ti vatvā sattamaṃ gāthamāha –",
  "atk-s0514a1:851_0": "201.",
  "atk-s0514a1:852_0": "“Puttāpi tuyhaṃ bahavo, daharā appattayobbanā;",
  "atk-s0514a1:853_0": "Mañjū tepitaṃ apassantā, maññe dukkhaṃ nigacchantī”ti.",
  "atk-s0514a1:854_0": "Tattha mañjūti madhuravacanā.",
  "atk-s0514a1:854_1": "Nigacchantīti nigacchissanti kāyikacetasikadukkhaṃ paṭilabhissantīti maññāmi.",
  "atk-s0514a1:855_0": "Taṃ sutvā mahāsatto gāthamāha –",
  "atk-s0514a1:856_0": "202.",
  "atk-s0514a1:857_0": "“Puttehi ca me etehi, daharehi appattayobbanehi;",
  "atk-s0514a1:858_0": "Mañjūhi sabbehipi tumhehi, cirampi ṭhatvā vināsabhāvo”ti.",
  "atk-s0514a1:859_0": "Tattha sabbehipi tumhehīti, tāta,",
  "atk-s0514a1:859_1": "na kevalaṃ putteheva,",
  "atk-s0514a1:859_2": "atha kho tumhehipi aññehipi sabbasaṅkhārehi ciraṃ ṭhatvāpi dīghamaddhānaṃ ṭhatvāpi vināsabhāvova niyato.",
  "atk-s0514a1:859_3": "Sakalasmimpi hi lokasannivāse ekasaṅkhāropi nicco nāma natthīti.",
  "atk-s0514a1:860_0": "Evaṃ mahāsatto pitu dhammakathaṃ kathesi.",
  "atk-s0514a1:860_1": "So tassa dhammakathaṃ sutvā tuṇhī ahosi.",
  "atk-s0514a1:860_2": "Athassa sattasatānaṃ bhariyānaṃ ārocayiṃsu.",
  "atk-s0514a1:860_3": "Tā ca pāsādā oruyha tassa santikaṃ gantvā gopphakesu gahetvā paridevamānā gāthamāhaṃsu –",
  "atk-s0514a1:861_0": "203.",
  "atk-s0514a1:862_0": "“Chinnaṃ nu tuyhaṃ hadayaṃ, adu te karuṇā ca natthi amhesu;",
  "atk-s0514a1:863_0": "Yaṃ no vikandantiyo, anapekkho pabbajasi devā”ti.",
  "atk-s0514a1:864_0": "Tassattho –",
  "atk-s0514a1:864_1": "sāmi sutasoma,",
  "atk-s0514a1:864_2": "amhe vidhavā katvā gacchantassa appamattakassapi sinehassa abhāvena tava hadayaṃ amhesu chinnaṃ nu,",
  "atk-s0514a1:864_3": "udāhu karuṇāya abhāvena kāruññaṃ vā natthi,",
  "atk-s0514a1:864_4": "yaṃ no evaṃ vikandantiyo pahāya pabbajasīti.",
  "atk-s0514a1:865_0": "Mahāsatto tāsaṃ pādamūle parivattitvā paridevamānānaṃ paridevanasaddaṃ sutvā anantaraṃ gāthamāha –",
  "atk-s0514a1:866_0": "204.",
  "atk-s0514a1:867_0": "“Na ca mayhaṃ chinnaṃ hadayaṃ, atthi karuṇāpi mayhaṃ tumhesu;",
  "atk-s0514a1:868_0": "Saggañca patthayāno, tena ahaṃ pabbajissāmī”ti.",
  "atk-s0514a1:869_0": "Tattha saggañcāti ahaṃ saggañca patthayanto yasmā ayaṃ pabbajjā nāma buddhādīhi vaṇṇitā,",
  "atk-s0514a1:869_1": "tasmā pabbajissāmi,",
  "atk-s0514a1:869_2": "tumhe mā cintayitthāti tā assāsesi.",
  "atk-s0514a1:870_0": "Athassa aggamahesiyā ārocesuṃ.",
  "atk-s0514a1:870_1": "Sā garubhārā paripuṇṇagabbhāpi samānā āgantvā mahāsattaṃ vanditvā ekamantaṃ ṭhitā tisso gāthāyo abhāsi –",
  "atk-s0514a1:871_0": "205.",
  "atk-s0514a1:872_0": "“Dulladdhaṃ me āsi sutasoma, yassa te ahaṃ bhariyā;",
  "atk-s0514a1:873_0": "Yaṃ me vilapantiyā, anapekkho pabbajasi deva.",
  "atk-s0514a1:874_0": "206.",
  "atk-s0514a1:875_0": "“Dulladdhaṃ me āsi sutasoma, yassa te ahaṃ bhariyā;",
  "atk-s0514a1:876_0": "Yaṃ me kucchipaṭisandhiṃ, anapekkho pabbajasi deva.",
  "atk-s0514a1:877_0": "207.",
  "atk-s0514a1:878_0": "“Paripakko me gabbho, kucchigato yāva naṃ vijāyāmi;",
  "atk-s0514a1:879_0": "Māhaṃ ekā vidhavā, pacchā dukkhāni addakkhi”nti.",
  "atk-s0514a1:880_0": "Tattha yaṃ meti yasmā mama vilapantiyā tvaṃ anapekkho pabbajasi,",
  "atk-s0514a1:880_1": "tasmā yaṃ mayā tava santikā aggamahesiṭṭhānaṃ laddhaṃ,",
  "atk-s0514a1:880_2": "taṃ dulladdhameva āsi.",
  "atk-s0514a1:880_3": "Dutiyagāthāya yasmā maṃ tvaṃ kucchipaṭisandhiṃ pahāya anapekkho pabbajasi,",
  "atk-s0514a1:880_4": "tasmā yaṃ mayā tava bhariyattaṃ laddhaṃ,",
  "atk-s0514a1:880_5": "taṃ dulladdhaṃ meti attho.",
  "atk-s0514a1:880_6": "Yāva nanti yāvāhaṃ taṃ gabbhaṃ vijāyāmi,",
  "atk-s0514a1:880_7": "tāva adhivāsehīti.",
  "atk-s0514a1:881_0": "Tato mahāsatto gāthamāha –",
  "atk-s0514a1:882_0": "208.",
  "atk-s0514a1:883_0": "“Paripakko te gabbho, kucchigato iṅgha tvaṃ vijāyassu;",
  "atk-s0514a1:884_0": "Puttaṃ anomavaṇṇaṃ, taṃ hitvā pabbajissāmī”ti.",
  "atk-s0514a1:885_0": "Tattha puttanti, bhadde,",
  "atk-s0514a1:885_1": "tava gabbho paripakkoti jānāmi,",
  "atk-s0514a1:885_2": "tvaṃ pana vijāyamānā puttaṃ vijāyissasi,",
  "atk-s0514a1:885_3": "na dhītaraṃ,",
  "atk-s0514a1:885_4": "sā tvaṃ sotthinā vijāyassu puttaṃ,",
  "atk-s0514a1:885_5": "ahaṃ pana saddhiṃ tayā taṃ puttaṃ hitvā pabbajissāmiyevāti.",
  "atk-s0514a1:886_0": "Sā tassa vacanaṃ sutvā sokaṃ sandhāretuṃ asakkontī “ito dāni paṭṭhāya, deva,",
  "atk-s0514a1:886_1": "amhākaṃ sirī nāma natthī”ti ubhohi hatthehi hadayaṃ dhārayamānā assūni muñcantī mahāsaddena paridevi.",
  "atk-s0514a1:886_2": "Atha naṃ samassāsento mahāsatto gāthamāha –",
  "atk-s0514a1:887_0": "209.",
  "atk-s0514a1:888_0": "“Mā tvaṃ cande rudi, mā soci vanatimiramattakkhi;",
  "atk-s0514a1:889_0": "Āroha varapāsādaṃ, anapekkho ahaṃ gamissāmī”ti.",
  "atk-s0514a1:890_0": "Tattha mā tvaṃ cande rudīti,",
  "atk-s0514a1:890_1": "bhadde candādevi,",
  "atk-s0514a1:890_2": "tvaṃ mā rodi mā soci.",
  "atk-s0514a1:890_3": "Vanatimiramattakkhīti girikaṇṇikapupphasamānanette.",
  "atk-s0514a1:890_4": "Pāḷiyaṃ pana “koviḷāratambakkhī”ti likhitaṃ,",
  "atk-s0514a1:890_5": "tassā koviḷārapupphaṃ viya tambanetteti attho.",
  "atk-s0514a1:891_0": "Sā tassa vacanaṃ sutvā ṭhātuṃ asakkontī pāsādaṃ āruyha rodamānā nisīdi.",
  "atk-s0514a1:891_1": "Atha naṃ bodhisattassa jeṭṭhaputto disvā “kiṃ nu kho me mātā rodantī nisinnā”ti taṃ pucchanto gāthamāha –",
  "atk-s0514a1:892_0": "210.",
  "atk-s0514a1:893_0": "“Ko taṃ amma kopesi, kiṃ rodasi pekkhasi ca maṃ bāḷhaṃ;",
  "atk-s0514a1:894_0": "Kaṃ avajjhaṃ ghātemi, ñātīnaṃ udikkhamānāna”nti.",
  "atk-s0514a1:895_0": "Tattha kopesīti,",
  "atk-s0514a1:895_1": "amma! Ko nāma taṃ kopesi,",
  "atk-s0514a1:895_2": "ko te appiyaṃ akāsi.",
  "atk-s0514a1:895_3": "Pekkhasi cāti maṃ bāḷhaṃ pekkhantī kiṃkāraṇā rodasīti adhippāyo.",
  "atk-s0514a1:895_4": "Kaṃ avajjhaṃ ghātemīti aghātetabbampi kaṃ ghātemi attano ñātīnaṃ udikkhamānānaññeva,",
  "atk-s0514a1:895_5": "akkhāhi meti pucchati.",
  "atk-s0514a1:896_0": "Tato devī gāthamāha –",
  "atk-s0514a1:897_0": "211.",
  "atk-s0514a1:898_0": "“Na hi so sakkā hantuṃ, vijitāvī yo maṃ tāta kopesi;",
  "atk-s0514a1:899_0": "Pitā te maṃ tāta avaca, anapekkho ahaṃ gamissāmī”ti.",
  "atk-s0514a1:900_0": "Tattha vijitāvīti, tāta,",
  "atk-s0514a1:900_1": "yo maṃ imissā pathaviyā vijitāvī kopesi,",
  "atk-s0514a1:900_2": "appiyasamudācārena me hadaye kopañca sokañca pavesesi,",
  "atk-s0514a1:900_3": "so tayā hantuṃ na sakkā, mañhi, tāta,",
  "atk-s0514a1:900_4": "tava pitā “ahaṃ rajjasiriñca tañca pahāya araññaṃ pavisitvā pabbajissāmī”ti avaca,",
  "atk-s0514a1:900_5": "idaṃ me rodanakāraṇanti.",
  "atk-s0514a1:901_0": "So tassā vacanaṃ sutvā “amma! Kiṃ nāma tvaṃ kathesi,",
  "atk-s0514a1:901_1": "nanu evaṃ sante mayaṃ anāthā nāma bhavissāmā”ti paridevanto gāthamāha –",
  "atk-s0514a1:902_0": "212.",
  "atk-s0514a1:903_0": "“Yohaṃ pubbe niyyāmi, uyyānaṃ mattakuñjare ca yodhemi;",
  "atk-s0514a1:904_0": "Sutasome pabbajite, kathaṃ nu dāni karissāmī”ti.",
  "atk-s0514a1:905_0": "Tassattho –",
  "atk-s0514a1:905_1": "yo ahaṃ pubbe catuājaññayuttaṃ sabbālaṅkārapaṭimaṇḍitaṃ rathaṃ abhiruyha uyyānaṃ gacchāmi,",
  "atk-s0514a1:905_2": "mattakuñjare ca yodhemi,",
  "atk-s0514a1:905_3": "aññehi ca assakīḷādīhi kīḷāmi,",
  "atk-s0514a1:905_4": "svāhaṃ idāni sutasome pabbajite kathaṃ karissāmīti?",
  "atk-s0514a1:906_0": "Athassa kaniṭṭhabhātā sattavassiko te ubhopi rodante disvā mātaraṃ upasaṅkamitvā,",
  "atk-s0514a1:906_1": "“amma! Kiṃkāraṇā tumhe rodathā”ti pucchitvā tamatthaṃ sutvā “tena hi mā rodatha,",
  "atk-s0514a1:906_2": "ahaṃ tātassa pabbajituṃ na dassāmī”ti ubhopi te assāsetvā dhātiyā saddhiṃ pāsādā oruyha pitu santikaṃ gantvā, “tāta,",
  "atk-s0514a1:906_3": "tvaṃ kira amhe akāmake pahāya ‘pabbajāmī’ti vadasi,",
  "atk-s0514a1:906_4": "ahaṃ te pabbajituṃ na dassāmī”ti pitaraṃ gīvāya daḷhaṃ gahetvā gāthamāha –",
  "atk-s0514a1:907_0": "213.",
  "atk-s0514a1:908_0": "“Mātucca me rudantyā, jeṭṭhassa ca bhātuno akāmassa;",
  "atk-s0514a1:909_0": "Hatthepi te gahessaṃ, na hi gacchasi no akāmāna”nti.",
  "atk-s0514a1:910_0": "Mahāsatto cintesi –",
  "atk-s0514a1:910_1": "“ayaṃ me paripanthaṃ karoti,",
  "atk-s0514a1:910_2": "kena nu kho naṃ upāyena paṭikkamāpeyya”nti.",
  "atk-s0514a1:910_3": "Tato dhātiṃ oloketvā,",
  "atk-s0514a1:910_4": "“amma! Dhāti handimaṃ maṇikkhandhapiḷandhanaṃ,",
  "atk-s0514a1:910_5": "taveso hotu hatthe,",
  "atk-s0514a1:910_6": "puttaṃ apanehi,",
  "atk-s0514a1:910_7": "mā me antarāyaṃ karī”ti sayaṃ puttaṃ hatthe gahetvā apanetuṃ asakkonto tassā lañjaṃ paṭijānetvā gāthamāha –",
  "atk-s0514a1:911_0": "214.",
  "atk-s0514a1:912_0": "“Uṭṭhehi tvaṃ dhāti, imaṃ kumāraṃ ramehi aññattha;",
  "atk-s0514a1:913_0": "Mā me paripanthamakāsi, saggaṃ mama patthayānassā”ti.",
  "atk-s0514a1:914_0": "Tattha imaṃ kumāranti,",
  "atk-s0514a1:914_1": "amma! Dhāti tvaṃ uṭṭhehi,",
  "atk-s0514a1:914_2": "imaṃ kumāraṃ apanetvā āgantvā imaṃ maṇiṃ gahetvā aññattha naṃ abhiramehīti.",
  "atk-s0514a1:915_0": "Sā lañjaṃ labhitvā kumāraṃ saññāpetvā ādāya aññattha gantvā paridevamānā gāthamāha –",
  "atk-s0514a1:916_0": "215.",
  "atk-s0514a1:917_0": "“Yaṃ nūnimaṃ dadeyyaṃ pabhaṅkaraṃ, ko nu me imināttho;",
  "atk-s0514a1:918_0": "Sutasome pabbajite, kiṃ nu menaṃ karissāmī”ti.",
  "atk-s0514a1:919_0": "Tassattho –",
  "atk-s0514a1:919_1": "yaṃ nūna ahaṃ imaṃ lañjatthāya gahitaṃ pabhaṅkaraṃ suppabhāsaṃ maṇiṃ dadeyyaṃ,",
  "atk-s0514a1:919_2": "ko nu mayhaṃ sutasomanarinde pabbajite iminā attho,",
  "atk-s0514a1:919_3": "kiṃ nu menaṃ karissāmi,",
  "atk-s0514a1:919_4": "ahaṃ tasmiṃ pabbajite imaṃ labhissāmi,",
  "atk-s0514a1:919_5": "labhantīpi ca kiṃ nu kho etaṃ karissāmi,",
  "atk-s0514a1:919_6": "passatha me kammanti.",
  "atk-s0514a1:920_0": "Tato mahāsenagutto cintesi –",
  "atk-s0514a1:920_1": "“ayaṃ rājā “gehe me dhanaṃ manda’nti saññaṃ karoti maññe,",
  "atk-s0514a1:920_2": "bahubhāvamassa kathessāmī”ti.",
  "atk-s0514a1:920_3": "So uṭṭhāya vanditvā gāthamāha –",
  "atk-s0514a1:921_0": "216.",
  "atk-s0514a1:922_0": "“Koso ca tuyhaṃ vipulo, koṭṭhāgārañca tuyhaṃ paripūraṃ;",
  "atk-s0514a1:923_0": "Pathavī ca tuyhaṃ vijitā, ramassu mā pabbaji devā”ti.",
  "atk-s0514a1:924_0": "Taṃ sutvā mahāsatto gāthamāha –",
  "atk-s0514a1:925_0": "217.",
  "atk-s0514a1:926_0": "“Koso ca mayhaṃ vipulo, koṭṭhāgārañca mayhaṃ paripūraṃ;",
  "atk-s0514a1:927_0": "Pathavī ca mayhaṃ vijitā, taṃ hitvā pabbajissāmī”ti.",
  "atk-s0514a1:928_0": "Taṃ sutvā tasmiṃ apagate kulavaḍḍhanaseṭṭhi nāma uṭṭhāya vanditvā gāthamāha –",
  "atk-s0514a1:929_0": "218.",
  "atk-s0514a1:930_0": "“Mayhampi dhanaṃ pahūtaṃ, saṅkhyātuṃ nopi deva sakkomi;",
  "atk-s0514a1:931_0": "Taṃ te dadāmi sabbampi, ramassu mā pabbaji devā”ti.",
  "atk-s0514a1:932_0": "Taṃ sutvā mahāsatto gāthamāha –",
  "atk-s0514a1:933_0": "219.",
  "atk-s0514a1:934_0": "“Jānāmi dhanaṃ pahūtaṃ, kulavaḍḍhana pūjito tayā casmi;",
  "atk-s0514a1:935_0": "Saggañca patthayāno, tena ahaṃ pabbajissāmī”ti.",
  "atk-s0514a1:936_0": "Taṃ sutvā kulavaḍḍhane apagate mahāsatto somadattaṃ kaniṭṭhabhātaraṃ āmantetvā, “tāta,",
  "atk-s0514a1:936_1": "ahaṃ pañjarapakkhitto vanakukkuṭo viya ukkaṇṭhito,",
  "atk-s0514a1:936_2": "maṃ gharāvāse anabhirati abhibhavati,",
  "atk-s0514a1:936_3": "ajjeva pabbajissāmi,",
  "atk-s0514a1:936_4": "tvaṃ imaṃ rajjaṃ paṭipajjā”ti rajjaṃ niyyādento gāthamāha –",
  "atk-s0514a1:937_0": "220.",
  "atk-s0514a1:938_0": "“Ukkaṇṭhitosmi bāḷhaṃ, arati maṃ somadatta āvisati;",
  "atk-s0514a1:939_0": "Bahukāpi me antarāyā, ajjevāhaṃ pabbajissāmī”ti.",
  "atk-s0514a1:940_0": "Taṃ sutvā sopi pabbajitukāmo taṃ dīpento itaraṃ gāthamāha –",
  "atk-s0514a1:941_0": "221.",
  "atk-s0514a1:942_0": "“Idañca tuyhaṃ rucitaṃ, sutasoma ajjeva dāni tvaṃ pabbaja;",
  "atk-s0514a1:943_0": "Ahampi pabbajissāmi, na ussahe tayā vinā ahaṃ ṭhātu”nti.",
  "atk-s0514a1:944_0": "Atha naṃ so paṭikkhipitvā upaḍḍhaṃ gāthamāha –",
  "atk-s0514a1:945_0": "222.",
  "atk-s0514a1:946_0": "“Na hi sakkā pabbajituṃ, nagare na hi paccati janapade cā”ti.",
  "atk-s0514a1:947_0": "Tattha na hi paccatīti idāneva tāva mama pabbajjādhippāyaṃ sutvāva imasmiṃ dvādasayojanike sudassananagare ca sakalajanapade ca na paccati,",
  "atk-s0514a1:947_1": "koci uddhane aggiṃ na jāleti,",
  "atk-s0514a1:947_2": "amhesu pana dvīsu pabbajitesu anāthāva raṭṭhavāsino bhavissanti,",
  "atk-s0514a1:947_3": "tasmā na hi sakkā tayā pabbajituṃ,",
  "atk-s0514a1:947_4": "ahameva pabbajissāmīti.",
  "atk-s0514a1:948_0": "Taṃ sutvā mahājano mahāsattassa pādamūle parivattitvā paridevanto upaḍḍhagāthamāha –",
  "atk-s0514a1:949_0": "“Sutasome pabbajite, kathaṃ nu dāni karissāmā”ti.",
  "atk-s0514a1:950_0": "Tato mahāsatto “alaṃ mā socayittha,",
  "atk-s0514a1:950_1": "ahaṃ cirampi ṭhatvā tumhehi vinā bhavissāmi,",
  "atk-s0514a1:950_2": "uppannasaṅkhāro hi nicco nāma natthī”ti mahājanassa dhammaṃ kathento āha –",
  "atk-s0514a1:951_0": "223.",
  "atk-s0514a1:952_0": "“Upanīyatidaṃ maññe, parittaṃ udakaṃva caṅkavāramhi;",
  "atk-s0514a1:953_0": "Evaṃ suparittake jīvite, na ca pamajjituṃ kālo.",
  "atk-s0514a1:954_0": "224.",
  "atk-s0514a1:955_0": "“Upanīyatidaṃ maññe, parittaṃ udakaṃva caṅkavāramhi;",
  "atk-s0514a1:956_0": "Evaṃ suparittake jīvite, andhabālā pamajjanti.",
  "atk-s0514a1:957_0": "225.",
  "atk-s0514a1:958_0": "“Te vaḍḍhayanti nirayaṃ, tiracchānayoniñca pettivisayañca;",
  "atk-s0514a1:959_0": "Taṇhāya bandhanabaddhā, vaḍḍhenti asurakāya”nti.",
  "atk-s0514a1:960_0": "Tattha upanīyatidaṃ maññeti, tāta,",
  "atk-s0514a1:960_1": "“idaṃ jīvitaṃ upanīyatī”ti ahaṃ maññāmi.",
  "atk-s0514a1:960_2": "Aññesu suttesu upasaṃharaṇattho upaniyyanattho,",
  "atk-s0514a1:960_3": "idha pana pariyādānattho.",
  "atk-s0514a1:960_4": "Tasmā yathā parittaṃ udakaṃ rajakānaṃ khāracaṅkavāre pakkhittaṃ sīghaṃ pariyādiyati,",
  "atk-s0514a1:960_5": "tathā jīvitampi.",
  "atk-s0514a1:960_6": "Evaṃ suparittake jīvite taṃ parittakaṃ āyusaṅkhāraṃ gahetvā vicarantānaṃ sattānaṃ na puññakiriyāya pamajjituṃ kālo,",
  "atk-s0514a1:960_7": "appamādova kātuṃ vaṭṭatīti ayamettha attho.",
  "atk-s0514a1:960_8": "Andhabālā pamajjantīti ajarāmarā viya hutvā gūthakalale sūkarā viya hutvā kāmapaṅke nimujjantā pamajjanti.",
  "atk-s0514a1:960_9": "Asurakāyanti kāḷakañjikaasurayoniñca vaḍḍhentīti attho.",
  "atk-s0514a1:961_0": "Evaṃ mahāsatto mahājanassa dhammaṃ desetvā pubbakaṃ nāma pāsādaṃ āruyha sattamāya bhūmiyā ṭhito khaggena",
  "atk-s0514a1:961_1": "cūḷaṃ chinditvā “ahaṃ tumhākaṃ kiñci na homi,",
  "atk-s0514a1:961_2": "attano rājānaṃ gaṇhathā”ti saveṭhanaṃ cūḷaṃ mahājanassa antare khipi.",
  "atk-s0514a1:961_3": "Taṃ gahetvā mahājano bhūmiyaṃ parivaṭṭento parivaṭṭento paridevi.",
  "atk-s0514a1:961_4": "Tasmiṃ ṭhāne mahantaṃ rajaggaṃ uṭṭhahi.",
  "atk-s0514a1:961_5": "Paṭikkamitvā ṭhitajano taṃ oloketvā “raññā cūḷaṃ chinditvā saveṭhanā cūḷā mahājanassa antare khittā bhavissati,",
  "atk-s0514a1:961_6": "tenāyaṃ pāsādassa avidūre rajavaṭṭi uggatā”ti paridevanto gāthamāha –",
  "atk-s0514a1:962_0": "226.",
  "atk-s0514a1:963_0": "“Ūhaññate rajaggaṃ avidūre, pubbakamhi ca pāsāde;",
  "atk-s0514a1:964_0": "Maññe no kesā chinnā, yasassino dhammarājassā”ti.",
  "atk-s0514a1:965_0": "Tattha ūhaññateti uṭṭhahati.",
  "atk-s0514a1:965_1": "Rajagganti rajakkhandho.",
  "atk-s0514a1:965_2": "Avidūreti ito amhākaṃ ṭhitaṭṭhānato avidūre.",
  "atk-s0514a1:965_3": "Pubbakamhīti pubbakapāsādassa samīpe.",
  "atk-s0514a1:965_4": "Maññe noti amhākaṃ dhammarājassa kesā chinnā bhavissantīti maññāma.",
  "atk-s0514a1:966_0": "Mahāsatto paricārikaṃ pesetvā pabbajitaparikkhāre āharāpetvā kappakena kesamassuṃ ohārāpetvā alaṅkāraṃ",
  "atk-s0514a1:966_1": "sayanapiṭṭhe pātetvā rattapaṭānaṃ dasāni chinditvā tāni kāsāyāni nivāsetvā mattikāpattaṃ vāmaaṃsakūṭe",
  "atk-s0514a1:966_2": "laggetvā kattaradaṇḍaṃ ādāya mahātale aparāparaṃ caṅkamitvā pāsādā otaritvā antaravīthiṃ paṭipajji.",
  "atk-s0514a1:966_3": "Gacchantaṃ pana naṃ na koci sañjāni.",
  "atk-s0514a1:966_4": "Athassa sattasatā khattiyakaññā pāsādaṃ abhiruhitvā taṃ adisvā ābharaṇabhaṇḍameva disvā otaritvā avasesānaṃ",
  "atk-s0514a1:966_5": "soḷasasahassānaṃ itthīnaṃ santikaṃ gantvā “amhākaṃ piyasāmiko sutasomamahissaro pabbajito”ti mahāsaddena",
  "atk-s0514a1:966_6": "paridevamānāva bahi nikkhamiṃsu.",
  "atk-s0514a1:966_7": "Tasmiṃ khaṇe mahājano tassa pabbajitabhāvaṃ aññāsi,",
  "atk-s0514a1:966_8": "sakalanagaraṃ saṅkhubhitvā “rājā kira no pabbajito”ti rājadvāre sannipati,",
  "atk-s0514a1:966_9": "mahājano “idha rājā bhavissati,",
  "atk-s0514a1:966_10": "ettha bhavissatī”ti pāsādādīni rañño paribhogaṭṭhānāni gantvā rājānaṃ adisvā –",
  "atk-s0514a1:967_0": "227.",
  "atk-s0514a1:968_0": "“Ayamassa pāsādo, sovaṇṇapupphamālyavītikiṇṇo;",
  "atk-s0514a1:969_0": "Yahimanuvicari rājā, parikiṇṇo itthāgārehi.",
  "atk-s0514a1:970_0": "228.",
  "atk-s0514a1:971_0": "“Ayamassa pāsādo, sovaṇṇapupphamālyavītikiṇṇo;",
  "atk-s0514a1:972_0": "Yahimanuvicari rājā, parikiṇṇo ñātisaṅghena.",
  "atk-s0514a1:973_0": "229.",
  "atk-s0514a1:974_0": "“Idamassa kūṭāgāraṃ, sovaṇṇapupphamālyavītikiṇṇaṃ;",
  "atk-s0514a1:975_0": "Yahimanuvicari rājā, parikiṇṇo itthāgārehi.",
  "atk-s0514a1:976_0": "230.",
  "atk-s0514a1:977_0": "“Idamassa kūṭāgāraṃ, sovaṇṇapupphamālyavītikiṇṇaṃ;",
  "atk-s0514a1:978_0": "Yahimanuvicari rājā, parikiṇṇo ñātisaṅghena.",
  "atk-s0514a1:979_0": "231.",
  "atk-s0514a1:980_0": "“Ayamassa asokavanikā, supupphitā sabbakālikā rammā;",
  "atk-s0514a1:981_0": "Yahimanuvicari rājā, parikiṇṇo itthāgārehi.",
  "atk-s0514a1:982_0": "232.",
  "atk-s0514a1:983_0": "“Ayamassa asokavanikā, supupphitā sabbakālikā rammā;",
  "atk-s0514a1:984_0": "Yahimanuvicari rājā, parikiṇṇo ñātisaṅghena.",
  "atk-s0514a1:985_0": "233.",
  "atk-s0514a1:986_0": "“Idamassa uyyānaṃ, supupphitaṃ sabbakālikaṃ rammaṃ;",
  "atk-s0514a1:987_0": "Yahimanuvicari rājā, parikiṇṇo itthāgārehi.",
  "atk-s0514a1:988_0": "234.",
  "atk-s0514a1:989_0": "“Idamassa uyyānaṃ, supupphitaṃ sabbakālikaṃ rammaṃ;",
  "atk-s0514a1:990_0": "Yahimanuvicari rājā, parikiṇṇo ñātisaṅghena.",
  "atk-s0514a1:991_0": "235.",
  "atk-s0514a1:992_0": "“Idamassa kaṇikāravanaṃ, supupphitaṃ sabbakālikaṃ rammaṃ;",
  "atk-s0514a1:993_0": "Yahimanuvicari rājā, parikiṇṇo itthāgārehi.",
  "atk-s0514a1:994_0": "236.",
  "atk-s0514a1:995_0": "“Idamassa kaṇikāravanaṃ, supupphitaṃ sabbakālikaṃ rammaṃ;",
  "atk-s0514a1:996_0": "Yahimanuvicari rājā, parikiṇṇo ñātisaṅghena.",
  "atk-s0514a1:997_0": "237.",
  "atk-s0514a1:998_0": "“Idamassa pāṭalivanaṃ, supupphitaṃ sabbakālikaṃ rammaṃ;",
  "atk-s0514a1:999_0": "Yahimanuvicari rājā, parikiṇṇo itthāgārehi.",
  "atk-s0514a1:1000_0": "238.",
  "atk-s0514a1:1001_0": "“Idamassa pāṭalivanaṃ, supupphitaṃ sabbakālikaṃ rammaṃ;",
  "atk-s0514a1:1002_0": "Yahimanuvicari rājā, parikiṇṇo ñātisaṅghena.",
  "atk-s0514a1:1003_0": "239.",
  "atk-s0514a1:1004_0": "“Idamassa ambavanaṃ, supupphitaṃ sabbakālikaṃ rammaṃ;",
  "atk-s0514a1:1005_0": "Yahimanuvicari rājā, parikiṇṇo itthāgārehi.",
  "atk-s0514a1:1006_0": "240.",
  "atk-s0514a1:1007_0": "“Idamassa ambavanaṃ, supupphitaṃ sabbakālikaṃ rammaṃ;",
  "atk-s0514a1:1008_0": "Yahimanuvicari rājā, parikiṇṇo ñātisaṅghena.",
  "atk-s0514a1:1009_0": "241.",
  "atk-s0514a1:1010_0": "“Ayamassa pokkharaṇī, sañchannā aṇḍajehi vītikiṇṇā;",
  "atk-s0514a1:1011_0": "Yahimanuvicari rājā, parikiṇṇo itthāgārehi.",
  "atk-s0514a1:1012_0": "242.",
  "atk-s0514a1:1013_0": "“Ayamassa pokkharaṇī, sañchannā aṇḍajehi vītikiṇṇā;",
  "atk-s0514a1:1014_0": "Yahimanuvicari rājā, parikiṇṇo ñātisaṅghenā”ti. –",
  "atk-s0514a1:1015_0": "Imāhi gāthāhi paridevanto vicari.",
  "atk-s0514a1:1016_0": "Tattha vītikiṇṇoti sovaṇṇapupphehi ca nānāmālyehi ca samokiṇṇo.",
  "atk-s0514a1:1016_1": "Parikiṇṇoti parivārito.",
  "atk-s0514a1:1016_2": "Itthāgārehīti dāsiyo upādāya itthiyo itthāgārā nāma.",
  "atk-s0514a1:1016_3": "Ñātisaṅghenāti amaccāpi idha ñātayo eva.",
  "atk-s0514a1:1016_4": "Kūṭāgāranti sattaratanavicitto sayanakūṭāgāragabbho.",
  "atk-s0514a1:1016_5": "Asokavanikāti asokavanabhūmi.",
  "atk-s0514a1:1016_6": "Sabbakālikāti sabbakālaparibhogakkhamā niccapupphitā vā.",
  "atk-s0514a1:1016_7": "Uyyānanti nandanavanacittalatāvanasadisaṃ uyyānaṃ.",
  "atk-s0514a1:1016_8": "Sabbakālikanti chasupi utūsu uppajjanakapupphaphalasañchannaṃ.",
  "atk-s0514a1:1016_9": "Kaṇikāravanādīsu sabbakālikanti sabbakāle supupphitaphalitameva.",
  "atk-s0514a1:1016_10": "Sañchannāti nānāvidhehi jalajathalajakusumehi suṭṭhu sañchannā.",
  "atk-s0514a1:1016_11": "Aṇḍajehi vītikiṇṇāti sakuṇasaṅghehi okiṇṇā.",
  "atk-s0514a1:1017_0": "Evaṃ tesu tesu ṭhānesu paridevitvā mahājano puna rājaṅgaṇaṃ āgantvā –",
  "atk-s0514a1:1018_0": "243.",
  "atk-s0514a1:1019_0": "“Rājā vo kho pabbajito, sutasomo rajjaṃ imaṃ pahatvāna;",
  "atk-s0514a1:1020_0": "Kāsāyavatthavasano, nāgova ekako caratī”ti. –",
  "atk-s0514a1:1021_0": "Gāthaṃ vatvā attano ghare vibhavaṃ pahāya puttadhītaro hatthesu gahetvā nikkhamitvā bodhisattasseva santikaṃ agamāsi,",
  "atk-s0514a1:1021_1": "tathā mātāpitaro puttadārā soḷasasahassā ca nāṭakitthiyo.",
  "atk-s0514a1:1021_2": "Sakalanagaraṃ tucchaṃ viya ahosi,",
  "atk-s0514a1:1021_3": "janapadavāsinopi tesaṃ pacchato pacchato gamiṃsu.",
  "atk-s0514a1:1021_4": "Bodhisatto dvādasayojanikaṃ parisaṃ gahetvā himavantābhimukho pāyāsi.",
  "atk-s0514a1:1021_5": "Athassa abhinikkhamanaṃ ñatvā sakko vissakammaṃ āmantetvā,",
  "atk-s0514a1:1021_6": "“tāta vissakamma,",
  "atk-s0514a1:1021_7": "sutasomamahārājā abhinikkhamanaṃ nikkhanto,",
  "atk-s0514a1:1021_8": "vasanaṭṭhānaṃ laddhuṃ vaṭṭati,",
  "atk-s0514a1:1021_9": "samāgamo ca mahā bhavissati,",
  "atk-s0514a1:1021_10": "gaccha himavantapadese gaṅgātīre tiṃsayojanāyāmaṃ pañcadasayojanavitthataṃ assamapadaṃ māpehī”ti pesesi.",
  "atk-s0514a1:1021_11": "So tathā katvā tasmiṃ assamapade pabbajitaparikkhāre paṭiyādetvā ekapadikamaggaṃ māpetvā devalokameva gato.",
  "atk-s0514a1:1022_0": "Mahāsatto tena maggena gantvā taṃ assamapadaṃ pavisitvā paṭhamaṃ sayaṃ pabbajitvā pacchā sese pabbājesi,",
  "atk-s0514a1:1022_1": "aparabhāge bahū pabbajiṃsu.",
  "atk-s0514a1:1022_2": "Tiṃsayojanikaṃ ṭhānaṃ paripūri.",
  "atk-s0514a1:1022_3": "Vissakammena pana assamamāpitaniyāmo ca bahūnaṃ pabbajitaniyāmo ca bodhisattassa assamapadasaṃvidahitaniyāmo",
  "atk-s0514a1:1022_4": "ca hatthipālajātake āgatanayeneva veditabbo.",
  "atk-s0514a1:1022_5": "Tattha mahāsatto yassa yasseva kāmavitakkādi micchāvitakko uppajjati,",
  "atk-s0514a1:1022_6": "taṃ taṃ ākāsena upasaṅkamitvā ākāse pallaṅkena nisīditvā ovadanto gāthādvayamāha –",
  "atk-s0514a1:1023_0": "244.",
  "atk-s0514a1:1024_0": "“Māssu pubbe ratikīḷitāni, hasitāni ca anussarittha;",
  "atk-s0514a1:1025_0": "Mā vo kāmā haniṃsu, rammañhi sudassanaṃ nagaraṃ.",
  "atk-s0514a1:1026_0": "245.",
  "atk-s0514a1:1027_0": "“Mettacittañca bhāvetha, appamāṇaṃ divā ca ratto ca;",
  "atk-s0514a1:1028_0": "Agacchittha devapuraṃ, āvāsaṃ puññakammina”nti.",
  "atk-s0514a1:1029_0": "Tattha ratikīḷitānīti kāmaratiyo ca kāyavācākhiḍḍāvasena pavattakīḷitāni ca.",
  "atk-s0514a1:1029_1": "Mā vo kāmā haniṃsūti mā tumhe vatthukāmakilesakāmā haniṃsu.",
  "atk-s0514a1:1029_2": "Rammaṃ hīti sudassananagaraṃ nāma ramaṇīyaṃ,",
  "atk-s0514a1:1029_3": "taṃ mā anussarittha.",
  "atk-s0514a1:1029_4": "Mettacittanti idaṃ desanāmattameva,",
  "atk-s0514a1:1029_5": "so pana cattāropi brahmavihāre ācikkhi.",
  "atk-s0514a1:1029_6": "Appamāṇanti appamāṇasattārammaṇaṃ.",
  "atk-s0514a1:1029_7": "Agacchitthāti gamissatha.",
  "atk-s0514a1:1029_8": "Devapuranti brahmalokaṃ.",
  "atk-s0514a1:1030_0": "Sopi isigaṇo tassovāde ṭhatvā brahmalokaparāyaṇo ahosīti sabbaṃ hatthipālajātake āgatanayeneva kathetabbaṃ.",
  "atk-s0514a1:1031_0": "Satthā imaṃ dhammadesanaṃ āharitvā “na,",
  "atk-s0514a1:1031_1": "bhikkhave, idāneva,",
  "atk-s0514a1:1031_2": "pubbepi tathāgato mahābhinikkhamanaṃ nikkhantoyevā”ti vatvā jātakaṃ samodhānesi “tadā mātāpitaro mahārājakulāni ahesuṃ,",
  "atk-s0514a1:1031_3": "candādevī rāhulamātā,",
  "atk-s0514a1:1031_4": "jeṭṭhaputto sāriputto,",
  "atk-s0514a1:1031_5": "kaniṭṭhaputto rāhulo,",
  "atk-s0514a1:1031_6": "dhāti khujjuttarā,",
  "atk-s0514a1:1031_7": "kulavaḍḍhanaseṭṭhi kassapo,",
  "atk-s0514a1:1031_8": "mahāsenagutto moggallāno,",
  "atk-s0514a1:1031_9": "somadattakumāro ānando,",
  "atk-s0514a1:1031_10": "sesaparisā buddhaparisā,",
  "atk-s0514a1:1031_11": "sutasomarājā pana ahameva ahosi”nti.",
  "atk-s0514a1:1032_0": "Cūḷasutasomajātakavaṇṇanā pañcamā.",
  "atk-s0514a1:1033_0": "Jātakuddānaṃ –",
  "atk-s0514a1:1034_0": "Suvapaṇḍitajambukakuṇḍalino, varakaññamalambusajātakañca;",
  "atk-s0514a1:1035_0": "Pavaruttamasaṅkhasirīvhayako, sutasomaarindamarājavaro.",
  "atk-s0514a1:1036_0": "Cattālīsanipātavaṇṇanā niṭṭhitā.",
  "atk-s0514a1:1037_0": "18. Paṇṇāsanipāto",
  "atk-s0514a1:1039_0": "[526] 1. Niḷinikājātakavaṇṇanā",
  "atk-s0514a1:1040_0": "Uddayhate janapadoti idaṃ satthā jetavane viharanto purāṇadutiyikāpalobhanaṃ ārabba kathesi.",
  "atk-s0514a1:1040_1": "Kathento ca taṃ bhikkhuṃ “kena ukkaṇṭhāpitosī”ti pucchitvā “purāṇadutiyikāyā”ti vutte “na esā kho, bhikkhu,",
  "atk-s0514a1:1040_2": "idāneva tava anatthakārikā,",
  "atk-s0514a1:1040_3": "pubbepi tvaṃ etaṃ nissāya jhānā parihāyitvā mahāvināsaṃ patto”ti vatvā atītaṃ āhari.",
  "atk-s0514a1:1041_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇamahāsālakule nibbattitvā vayappatto",
  "atk-s0514a1:1041_1": "uggahitasippo isipabbajjaṃ pabbijitvā jhānābhiññā nibbattetvā himavantapadese vāsaṃ kappesi.",
  "atk-s0514a1:1041_2": "Alambusājātake vuttanayeneva taṃ paṭicca ekā migī gabbhaṃ paṭilabhitvā puttaṃ vijāyi,",
  "atk-s0514a1:1041_3": "“isisiṅgo”tvevassa nāmaṃ ahosi.",
  "atk-s0514a1:1041_4": "Atha naṃ pitā vayappattaṃ pabbājetvā kasiṇaparikammaṃ uggaṇhāpesi.",
  "atk-s0514a1:1041_5": "So nacirasseva jhānābhiññā uppādetvā jhānasukhena kīḷi,",
  "atk-s0514a1:1041_6": "ghoratapo paramadhitindriyo ahosi.",
  "atk-s0514a1:1041_7": "Tassa sīlatejena sakkassa bhavanaṃ kampi.",
  "atk-s0514a1:1041_8": "Sakko āvajjento taṃ kāraṇaṃ ñatvā “upāyenassa sīlaṃ bhindissāmī”ti tīṇi saṃvaccharāni sakalakāsiraṭṭhe vuṭṭhiṃ nivāresi,",
  "atk-s0514a1:1041_9": "raṭṭhaṃ aggidaḍḍhaṃ viya ahosi.",
  "atk-s0514a1:1041_10": "Sasse asampajjamāne dubbhikkhapīḷitā manussā sannipatitvā rājaṅgaṇe upakkosiṃsu.",
  "atk-s0514a1:1041_11": "Atha ne rājā vātapāne ṭhito “kiṃ eta”nti pucchi.",
  "atk-s0514a1:1041_12": "“Mahārāja,",
  "atk-s0514a1:1041_13": "tīṇi saṃvaccharāni devassa avassantattā sakalaraṭṭhaṃ uddayhati,",
  "atk-s0514a1:1041_14": "manussā dukkhitā,",
  "atk-s0514a1:1041_15": "devaṃ vassāpehi, devā”ti.",
  "atk-s0514a1:1041_16": "Rājā sīlaṃ samādiyitvā uposathaṃ upavasantopi vassaṃ vassāpetuṃ nāsakkhi.",
  "atk-s0514a1:1042_0": "Tasmiṃ kāle sakko aḍḍharattasamaye tassa sirigabbhaṃ pavisitvā ekobhāsaṃ katvā vehāse aṭṭhāsi.",
  "atk-s0514a1:1042_1": "Rājā taṃ disvā “kosi tva”nti pucchi.",
  "atk-s0514a1:1042_2": "“Sakkohamasmī”ti.",
  "atk-s0514a1:1042_3": "“Kenatthenāgatosī”ti?",
  "atk-s0514a1:1042_4": "“Vassati te, mahārāja,",
  "atk-s0514a1:1042_5": "raṭṭhe devo”ti?",
  "atk-s0514a1:1042_6": "“Na vassatī”ti.",
  "atk-s0514a1:1042_7": "“Jānāsi panassa avassanakāraṇa”nti?",
  "atk-s0514a1:1042_8": "“Na jānāmi, sakkā”ti.",
  "atk-s0514a1:1042_9": "“Mahārāja,",
  "atk-s0514a1:1042_10": "himavantapadese isisiṅgo nāma tāpaso paṭivasati ghoratapo paramadhitindriyo.",
  "atk-s0514a1:1042_11": "So nibaddhaṃ deve vassante kujjhitvā ākāsaṃ olokesi,",
  "atk-s0514a1:1042_12": "tasmā devo na vassatī”ti.",
  "atk-s0514a1:1042_13": "“Idāni panettha kiṃ kātabba”nti?",
  "atk-s0514a1:1042_14": "“Tassa tape bhinne devo vassissatī”ti.",
  "atk-s0514a1:1042_15": "“Ko panassa tapaṃ bhindituṃ samattho”ti?",
  "atk-s0514a1:1042_16": "“Dhītā te, mahārāja,",
  "atk-s0514a1:1042_17": "niḷinikā samatthā,",
  "atk-s0514a1:1042_18": "taṃ pakkosāpetvā ‘asukaṭṭhānaṃ nāma gantvā tāpasassa tapaṃ bhindāhī’ti pesehī”ti.",
  "atk-s0514a1:1042_19": "Evaṃ so rājānaṃ anusāsitvā sakaṭṭhānameva agamāsi.",
  "atk-s0514a1:1042_20": "Rājā punadivase amaccehi saddhiṃ mantetvā dhītaraṃ pakkosāpetvā paṭhamaṃ gāthamāha –",
  "atk-s0514a1:1043_0": "1.",
  "atk-s0514a1:1044_0": "“Uddayhate janapado, raṭṭhañcāpi vinassati;",
  "atk-s0514a1:1045_0": "Ehi niḷinike gaccha, taṃ me brāhmaṇamānayā”ti.",
  "atk-s0514a1:1046_0": "Tattha taṃ meti taṃ mama anatthakāriṃ brāhmaṇaṃ attano vasaṃ ānehi,",
  "atk-s0514a1:1046_1": "kilesarativasenassa sīlaṃ bhindāhīti.",
  "atk-s0514a1:1047_0": "Taṃ sutvā sā dutiyaṃ gāthamāha –",
  "atk-s0514a1:1048_0": "2.",
  "atk-s0514a1:1049_0": "“Nāhaṃ dukkhakkhamā rāja, nāhaṃ addhānakovidā;",
  "atk-s0514a1:1050_0": "Kathaṃ ahaṃ gamissāmi, vanaṃ kuñjarasevita”nti.",
  "atk-s0514a1:1051_0": "Tattha dukkhakkhamāti ahaṃ, mahārāja,",
  "atk-s0514a1:1051_1": "dukkhassa khamā na homi,",
  "atk-s0514a1:1051_2": "addhānampi na jānāmi,",
  "atk-s0514a1:1051_3": "sāhaṃ kathaṃ gamissāmīti.",
  "atk-s0514a1:1052_0": "Tato rājā dve gāthāyo abhāsi –",
  "atk-s0514a1:1053_0": "3.",
  "atk-s0514a1:1054_0": "“Phītaṃ janapadaṃ gantvā, hatthinā ca rathena ca;",
  "atk-s0514a1:1055_0": "Dārusaṅghāṭayānena, evaṃ gaccha niḷinike.",
  "atk-s0514a1:1056_0": "4.",
  "atk-s0514a1:1057_0": "“Hatthiassarathe pattī, gacchevādāya khattiye;",
  "atk-s0514a1:1058_0": "Taveva vaṇṇarūpena, vasaṃ tamānayissasī”ti.",
  "atk-s0514a1:1059_0": "Tattha dārusaṅghāṭayānenāti, amma,",
  "atk-s0514a1:1059_1": "niḷinike na tvaṃ padasā gamissasi,",
  "atk-s0514a1:1059_2": "phītaṃ pana subhikkhaṃ khemaṃ attano janapadaṃ hatthivāhanehi ca rathavāhanehi ca gantvā tato parampi",
  "atk-s0514a1:1059_3": "ajjhokāse paṭicchannena vayhādinā udakaṭṭhāne nāvāsaṅkhātena dārusaṅghāṭayānena gaccha.",
  "atk-s0514a1:1059_4": "Vaṇṇarūpenāti evaṃ akilamamānā gantvā tava vaṇṇena ceva rūpasampadāya ca taṃ brāhmaṇaṃ attano vasaṃ ānayissasīti.",
  "atk-s0514a1:1060_0": "Evaṃ so dhītarā saddhiṃ akathetabbampi raṭṭhaparipālanaṃ nissāya kathesi.",
  "atk-s0514a1:1060_1": "Sāpi “sādhū”ti sampaṭicchi.",
  "atk-s0514a1:1060_2": "Athassā sabbaṃ dātabbayuttakaṃ datvā amaccehi saddhiṃ uyyojesi.",
  "atk-s0514a1:1060_3": "Amaccā taṃ ādāya paccantaṃ patvā tattha khandhāvāraṃ nivāsāpetvā rājadhītaraṃ ukkhipāpetvā vanacarakena",
  "atk-s0514a1:1060_4": "desitena maggena himavantaṃ pavisitvā pubbaṇhasamaye tassa assamapadassa samīpaṃ pāpuṇiṃsu.",
  "atk-s0514a1:1060_5": "Tasmiṃ khaṇe bodhisatto puttaṃ assamapade nivāsāpetvā sayaṃ phalāphalatthāya araññaṃ paviṭṭho hoti.",
  "atk-s0514a1:1060_6": "Vanacarako sayaṃ assamaṃ agantvā tassa pana dassanaṭṭhāne ṭhatvā niḷinikāya taṃ dassento dve gāthā abhāsi –",
  "atk-s0514a1:1061_0": "5.",
  "atk-s0514a1:1062_0": "“Kadalīdhajapaññāṇo, ābhujīparivārito;",
  "atk-s0514a1:1063_0": "Eso padissati rammo, isisiṅgassa assamo.",
  "atk-s0514a1:1064_0": "6.",
  "atk-s0514a1:1065_0": "“Eso aggissa saṅkhāto, eso dhūmo padissati;",
  "atk-s0514a1:1066_0": "Maññe no aggiṃ hāpeti, isisiṅgo mahiddhiko”ti.",
  "atk-s0514a1:1067_0": "Tattha kadalīsaṅkhātā dhajā paññāṇaṃ assāti kadalīdhajapaññāṇo.",
  "atk-s0514a1:1067_1": "Ābhujīparivāritoti bhujapattavanaparikkhitto.",
  "atk-s0514a1:1067_2": "Saṅkhātoti eso aggi assa isisiṅgassa jhānena saṅkhāto paccakkhagato jalati.",
  "atk-s0514a1:1067_3": "Maññe no agginti aggiṃ no hāpeti juhati paricaratīti maññāmi.",
  "atk-s0514a1:1068_0": "Amaccāpi bodhisattassa araññaṃ paviṭṭhavelāya assamaṃ parivāretvā ārakkhaṃ ṭhapetvā rājadhītaraṃ isivesaṃ",
  "atk-s0514a1:1068_1": "gāhāpetvā suvaṇṇacīrakena nivāsanapārupanaṃ katvā sabbālaṅkārehi alaṅkaritvā tantubaddhaṃ cittageṇḍukaṃ",
  "atk-s0514a1:1068_2": "gāhāpetvā assamapadaṃ pesetvā sayaṃ bahi rakkhantā aṭṭhaṃsu.",
  "atk-s0514a1:1068_3": "Sā tena geṇḍukena kīḷantī caṅkamakoṭiyaṃ otari.",
  "atk-s0514a1:1068_4": "Tasmiṃ khaṇe isisiṅgo paṇṇasāladvāre pāsāṇaphalake nisinno hoti.",
  "atk-s0514a1:1068_5": "So taṃ āgacchantiṃ disvā bhītatasito uṭṭhāya paṇṇasālaṃ pavisitvā aṭṭhāsi.",
  "atk-s0514a1:1068_6": "Sāpissa paṇṇasāladvāraṃ gantvā kīḷiyeva.",
  "atk-s0514a1:1068_7": "Satthā tañca tato uttari ca atthaṃ pakāsento tisso gāthā abhāsi –",
  "atk-s0514a1:1069_0": "7.",
  "atk-s0514a1:1070_0": "“Tañca disvāna āyantiṃ, āmuttamaṇikuṇḍalaṃ;",
  "atk-s0514a1:1071_0": "Isisiṅgo pāvisi bhīto, assamaṃ paṇṇachādanaṃ.",
  "atk-s0514a1:1072_0": "8.",
  "atk-s0514a1:1073_0": "“Assamassa ca sā dvāre, geṇḍukenassa kīḷati;",
  "atk-s0514a1:1074_0": "Vidaṃsayantī aṅgāni, guyhaṃ pakāsitāni ca.",
  "atk-s0514a1:1075_0": "9.",
  "atk-s0514a1:1076_0": "“Tañca disvāna kīḷantiṃ, paṇṇasālagato jaṭī;",
  "atk-s0514a1:1077_0": "Assamā nikkhamitvāna, idaṃ vacanamabravī”ti.",
  "atk-s0514a1:1078_0": "Tattha geṇḍukenassāti assa isisiṅgassa assamadvāre geṇḍukena kīḷati.",
  "atk-s0514a1:1078_1": "Vidaṃsayantīti dassentī.",
  "atk-s0514a1:1078_2": "Guyhaṃ pakāsitāni cāti guyhañca rahassaṅgaṃ pakāsitāni ca pākaṭāni mukhahatthādīni.",
  "atk-s0514a1:1078_3": "Abravīti so kira paṇṇasālāya ṭhatvā cintesi –",
  "atk-s0514a1:1078_4": "“sacāyaṃ yakkho bhaveyya,",
  "atk-s0514a1:1078_5": "paṇṇasālaṃ pavisitvā maṃ murumurāpetvā khādeyya,",
  "atk-s0514a1:1078_6": "nāyaṃ yakkho,",
  "atk-s0514a1:1078_7": "tāpaso bhavissatī”ti assamā nikkhamitvā pucchanto gāthamāha –",
  "atk-s0514a1:1079_0": "10.",
  "atk-s0514a1:1080_0": "“Ambho ko nāma so rukkho, yassa tevaṃgataṃ phalaṃ;",
  "atk-s0514a1:1081_0": "Dūrepi khittaṃ pacceti, na taṃ ohāya gacchatī”ti.",
  "atk-s0514a1:1082_0": "Tattha yassa tevaṃgataṃ phalanti yassa tava rukkhassa evaṃgatikaṃ manoramaṃ phalaṃ.",
  "atk-s0514a1:1082_1": "Ko nāma so rukkhoti citrageṇḍukassa adiṭṭhapubbattā “rukkhaphalena tena bhavitabba”nti maññamāno evaṃ pucchati.",
  "atk-s0514a1:1083_0": "Athassa sā rukkhaṃ ācikkhantī gāthamāha –",
  "atk-s0514a1:1084_0": "11.",
  "atk-s0514a1:1085_0": "“Assamassa mama brahme, samīpe gandhamādane;",
  "atk-s0514a1:1086_0": "Bahavo tādisā rukkhā, yassa tevaṃgataṃ phalaṃ;",
  "atk-s0514a1:1087_0": "Dūrepi khittaṃ pacceti, na maṃ ohāya gacchatī”ti.",
  "atk-s0514a1:1088_0": "Tattha samīpe gandhamādaneti gandhamādanapabbate mama assamassa samīpe.",
  "atk-s0514a1:1088_1": "Yassa tevaṃgatanti yassa evaṃgataṃ, ta-",
  "atk-s0514a1:1088_2": "kāro byañjanasandhikaroti.",
  "atk-s0514a1:1089_0": "Iti sā musāvādaṃ abhāsi. Itaropi saddahitvā “tāpaso eso”ti saññāya paṭisanthāraṃ karonto gāthamāha –",
  "atk-s0514a1:1090_0": "12.",
  "atk-s0514a1:1091_0": "“Etū bhavaṃ assamimaṃ adetu, pajjañca bhakkhañca paṭiccha dammi;",
  "atk-s0514a1:1092_0": "Idamāsanaṃ atra bhavaṃ nisīdatu, ito bhavaṃ mūlaphalāni bhuñjatū”ti.",
  "atk-s0514a1:1093_0": "Tattha assamimanti assamaṃ imaṃ bhavaṃ pavisatu.",
  "atk-s0514a1:1093_1": "Adetūti yathāsannihitaṃ āhāraṃ paribhuñjatu.",
  "atk-s0514a1:1093_2": "Pajjanti pādabbhañjanaṃ.",
  "atk-s0514a1:1093_3": "Bhakkhanti madhuraphalāphalaṃ.",
  "atk-s0514a1:1093_4": "Paṭicchāti paṭiggaṇha.",
  "atk-s0514a1:1093_5": "Idamāsananti paviṭṭhakāle evamāha.",
  "atk-s0514a1:1094_0": "Tassā paṇṇasālaṃ pavisitvā kaṭṭhattharaṇe nisīdantiyā suvaṇṇacīrake dvidhā gate sarīraṃ appaṭicchannaṃ ahosi.",
  "atk-s0514a1:1094_1": "Tāpaso mātugāmasarīrassa adiṭṭhapubbattā taṃ disvā “vaṇṇo eso”ti saññāya evamāha –",
  "atk-s0514a1:1095_0": "13.",
  "atk-s0514a1:1096_0": "“Kiṃ te idaṃ ūrūnamantarasmiṃ, supicchitaṃ kaṇharivappakāsati;",
  "atk-s0514a1:1097_0": "Akkhāhi me pucchito etamatthaṃ, kose nu te uttamaṅgaṃ paviṭṭha”nti.",
  "atk-s0514a1:1098_0": "Tattha supicchitanti dvinnaṃ ūrūnaṃ samāgamakāle suphusitaṃ sippipuṭamukhasaṇṭhānaṃ.",
  "atk-s0514a1:1098_1": "Subhalakkhaṇena hi asamannāgatāya taṃ ṭhānaṃ āvāṭadhātukaṃ hoti,",
  "atk-s0514a1:1098_2": "samannāgatāya abbhunnataṃ sippipuṭamukhasaṇṭhānaṃ.",
  "atk-s0514a1:1098_3": "Kaṇharivappakāsatīti ubhosu passesu kāḷakaṃ viya khāyati.",
  "atk-s0514a1:1098_4": "Kose nu te uttamaṅgaṃ paviṭṭhanti tava uttamaṅgaṃ liṅgasaṇṭhānaṃ na paññāyati,",
  "atk-s0514a1:1098_5": "kiṃ nu taṃ tava sarīrasaṅkhāte kose paviṭṭhanti pucchati.",
  "atk-s0514a1:1099_0": "Atha naṃ sā vañcayantī gāthādvayamāha –",
  "atk-s0514a1:1100_0": "14.",
  "atk-s0514a1:1101_0": "“Ahaṃ vane mūlaphalesanaṃ caraṃ, āsādayiṃ acchaṃ sughorarūpaṃ;",
  "atk-s0514a1:1102_0": "So maṃ patitvā sahasājjhapatto, panujja maṃ abbahi uttamaṅgaṃ.",
  "atk-s0514a1:1103_0": "15.",
  "atk-s0514a1:1104_0": "“Svāyaṃ vaṇo khajjati kaṇḍuvāyati, sabbañca kālaṃ na labhāmi sātaṃ;",
  "atk-s0514a1:1105_0": "Paho bhavaṃ kaṇḍumimaṃ vinetuṃ, kurutaṃ bhavaṃ yācito brāhmaṇattha”nti.",
  "atk-s0514a1:1106_0": "Tattha āsādayinti ghaṭṭesiṃ,",
  "atk-s0514a1:1106_1": "āgacchantaṃ disvā leḍḍunā paharinti attho.",
  "atk-s0514a1:1106_2": "Patitvāti upadhāvitvā.",
  "atk-s0514a1:1106_3": "Sahasājjhappattoti mamaṃ sahasā ajjhappatto sampatto.",
  "atk-s0514a1:1106_4": "Panujjāti atha maṃ potetvā.",
  "atk-s0514a1:1106_5": "Abbahīti mukhena mama uttamaṅgaṃ luñcitvā pakkāmi,",
  "atk-s0514a1:1106_6": "tato paṭṭhāya imasmiṃ ṭhāne vaṇo jāto.",
  "atk-s0514a1:1106_7": "Svāyanti so ayaṃ tato paṭṭhāya mayhaṃ vaṇo khajjati ceva kaṇḍuvañca karoti,",
  "atk-s0514a1:1106_8": "tappaccayā sāhaṃ sabbakālaṃ kāyikacetasikasukhaṃ na labhāmi.",
  "atk-s0514a1:1106_9": "Pahoti pahu samattho.",
  "atk-s0514a1:1106_10": "Brāhmaṇatthanti bhavaṃ mayā yācito imaṃ brāhmaṇassa atthaṃ karotu,",
  "atk-s0514a1:1106_11": "idaṃ me dukkhaṃ harāhīti vadati.",
  "atk-s0514a1:1107_0": "So tassā musāvādaṃ “sabhāvo”ti saddahitvā “sace te evaṃ sukhaṃ hoti,",
  "atk-s0514a1:1107_1": "karissāmī”ti taṃ padesaṃ oloketvā anantaraṃ gāthamāha –",
  "atk-s0514a1:1108_0": "16.",
  "atk-s0514a1:1109_0": "“Gambhīrarūpo te vaṇo salohito, apūtiko vaṇagandho mahā ca;",
  "atk-s0514a1:1110_0": "Karomi te kiñci kasāyayogaṃ, yathā bhavaṃ paramasukhī bhaveyyā”ti.",
  "atk-s0514a1:1111_0": "Tattha salohitoti rattobhāso.",
  "atk-s0514a1:1111_1": "Apūtikoti pūtimaṃsarahito.",
  "atk-s0514a1:1111_2": "Vaṇagandhoti thokaṃ duggandho.",
  "atk-s0514a1:1111_3": "Kasāyayoganti ahaṃ keci rukkhakasāye gahetvā tava ekaṃ kasāyayogaṃ karomīti.",
  "atk-s0514a1:1112_0": "Tato niḷinikā gāthamāha",
  "atk-s0514a1:1113_0": "17.",
  "atk-s0514a1:1114_0": "“Na mantayogā na kasāyayogā, na osadhā brahmacāri kamanti;",
  "atk-s0514a1:1115_0": "Yaṃ te mudu tena vinehi kaṇḍuṃ, yathā ahaṃ paramasukhī bhaveyya”nti.",
  "atk-s0514a1:1116_0": "Tattha kamantīti,",
  "atk-s0514a1:1116_1": "bho brahmacāri,",
  "atk-s0514a1:1116_2": "imasmiṃ mama vaṇe neva mantayogā,",
  "atk-s0514a1:1116_3": "na kasāyayogā,",
  "atk-s0514a1:1116_4": "na pupphaphalādīni osadhāni kamanti,",
  "atk-s0514a1:1116_5": "anekavāraṃ katehipi tehi etassa phāsukabhāvo na bhūtapubbo.",
  "atk-s0514a1:1116_6": "Yaṃ pana te etaṃ mudu aṅgajātaṃ,",
  "atk-s0514a1:1116_7": "tena ghaṭṭiyamānasseva tassa kaṇḍu na hoti,",
  "atk-s0514a1:1116_8": "tasmā tena vinehi kaṇḍunti.",
  "atk-s0514a1:1117_0": "So “saccaṃ eso bhaṇatī”ti sallakkhetvā “methunasaṃsaggena sīlaṃ bhijjati,",
  "atk-s0514a1:1117_1": "jhānaṃ antaradhāyatī”ti ajānanto mātugāmassa adiṭṭhapubbattā methunadhammassa ca ajānanabhāvena “bhesajja”nti vadantiyā tāya methunaṃ paṭisevi.",
  "atk-s0514a1:1117_2": "Tāvadevassa sīlaṃ bhijji,",
  "atk-s0514a1:1117_3": "jhānaṃ parihāyi.",
  "atk-s0514a1:1117_4": "So dve tayo vāre saṃsaggaṃ katvā kilanto hutvā nikkhamitvā saraṃ oruyha nhatvā paṭippassaddhadaratho",
  "atk-s0514a1:1117_5": "āgantvā paṇṇasālāyaṃ nisīditvā punapi taṃ “tāpaso”ti maññamāno vasanaṭṭhānaṃ pucchanto gāthamāha –",
  "atk-s0514a1:1118_0": "18.",
  "atk-s0514a1:1119_0": "“Ito nu bhoto katamena assamo, kacci bhavaṃ abhiramasi araññe;",
  "atk-s0514a1:1120_0": "Kacci nu te mūlaphalaṃ pahūtaṃ, kacci bhavantaṃ na vihiṃsanti vāḷā”ti.",
  "atk-s0514a1:1121_0": "Tattha katamenāti ito katamena disābhāgena bhoto assamo. Bhavanti ālapanametaṃ.",
  "atk-s0514a1:1122_0": "Tato niḷinikā catasso gāthāyo abhāsi –",
  "atk-s0514a1:1123_0": "19.",
  "atk-s0514a1:1124_0": "“Ito ujuṃ uttarāyaṃ disāyaṃ, khemā nadī himavatā pabhāvī;",
  "atk-s0514a1:1125_0": "Tassā tīre assamo mayha rammo, aho bhavaṃ assamaṃ mayhaṃ passe.",
  "atk-s0514a1:1126_0": "20.",
  "atk-s0514a1:1127_0": "“Ambā ca sālā tilakā ca jambuyo, uddālakā pāṭaliyo ca phullā;",
  "atk-s0514a1:1128_0": "Samantato kimpurisābhigītaṃ, aho bhavaṃ assamaṃ mayhaṃ passe.",
  "atk-s0514a1:1129_0": "21.",
  "atk-s0514a1:1130_0": "“Tālā ca mūlā ca phalā ca mettha, vaṇṇena gandhena upetarūpaṃ;",
  "atk-s0514a1:1131_0": "Taṃ bhūmibhāgehi upetarūpaṃ, aho bhavaṃ assamaṃ mayhaṃ passe.",
  "atk-s0514a1:1132_0": "22.",
  "atk-s0514a1:1133_0": "“Phalā ca mūlā ca pahūtamettha, vaṇṇena gandhena rasenupetā;",
  "atk-s0514a1:1134_0": "Āyanti ca luddakā taṃ padesaṃ, mā me tato mūlaphalaṃ ahāsu”nti.",
  "atk-s0514a1:1135_0": "Tattha uttarāyanti uttarāya.",
  "atk-s0514a1:1135_1": "Khemāti evaṃnāmikā nadī.",
  "atk-s0514a1:1135_2": "Himavatā pabhāvīti himavantato pavattati.",
  "atk-s0514a1:1135_3": "Ahoti patthanatthe nipāto.",
  "atk-s0514a1:1135_4": "Uddālakāti vātaghātakā.",
  "atk-s0514a1:1135_5": "Kimpurisābhigītanti samantato parivāretvā madhurasaddena gāyantehi kimpurisehi abhigītaṃ.",
  "atk-s0514a1:1135_6": "Tālā ca mūlā ca phalā ca metthāti ettha mama assame pāsādikā tālarukkhā ca tesaññeva vaṇṇagandhādisampannā kandasaṅkhātā mūlā ca phalā ca.",
  "atk-s0514a1:1135_7": "Pahūtametthāti nānārukkhaphalā ca rukkhavallimūlā ca pahūtā ettha.",
  "atk-s0514a1:1135_8": "Mā me tatoti taṃ mama assamapadaṃ sambahulā luddakā āgacchanti,",
  "atk-s0514a1:1135_9": "mayā cettha āharitvā ṭhapitaṃ bahu madhurasamūlaphalāphalaṃ atthi,",
  "atk-s0514a1:1135_10": "te mayi cirāyante mūlaphalāphalaṃ hareyyuṃ.",
  "atk-s0514a1:1135_11": "Te tato mama mūlaphalāphalaṃ mā hariṃsu,",
  "atk-s0514a1:1135_12": "tasmā sacepi mayā saddhiṃ āgantukāmo, ehi, no ce,",
  "atk-s0514a1:1135_13": "ahaṃ gamissāmīti āha.",
  "atk-s0514a1:1136_0": "Taṃ sutvā tāpaso yāva pitu āgamanā adhivāsāpetuṃ gāthamāha –",
  "atk-s0514a1:1137_0": "23.",
  "atk-s0514a1:1138_0": "“Pitā mamaṃ mūlaphalesanaṃ gato, idāni āgacchati sāyakāle;",
  "atk-s0514a1:1139_0": "Ubhova gacchāmase assamaṃ taṃ, yāva pitā mūlaphalato etū”ti.",
  "atk-s0514a1:1140_0": "Tattha ubhova gacchāmaseti mama pitu ārocetvā ubhova gamissāma.",
  "atk-s0514a1:1141_0": "Tato sā cintesi –",
  "atk-s0514a1:1141_1": "“ayaṃ tāva araññeva vaḍḍhitabhāvena mama itthibhāvaṃ na jānāti,",
  "atk-s0514a1:1141_2": "pitā panassa maṃ disvāva jānitvā ‘tvaṃ idha kiṃ karosī’ti kājakoṭiyā paharitvā sīsampi me bhindeyya,",
  "atk-s0514a1:1141_3": "tasmiṃ anāgateyeva mayā gantuṃ vaṭṭati,",
  "atk-s0514a1:1141_4": "āgamanakammampi me niṭṭhita”nti.",
  "atk-s0514a1:1141_5": "Sā tassa āgamanūpāyaṃ ācikkhantī itaraṃ gāthamāha –",
  "atk-s0514a1:1142_0": "24.",
  "atk-s0514a1:1143_0": "“Aññe bahū isayo sādhurūpā, rājīsayo anumagge vasanti;",
  "atk-s0514a1:1144_0": "Teyeva pucchesi mamassamaṃ taṃ, te taṃ nayissanti mamaṃ sakāse”ti.",
  "atk-s0514a1:1145_0": "Tattha rājīsayoti, samma,",
  "atk-s0514a1:1145_1": "mayā na sakkā cirāyituṃ,",
  "atk-s0514a1:1145_2": "aññe pana sādhusabhāvā rājisayo ca brāhmaṇisayo ca anumagge mama assamamaggapasse vasanti,",
  "atk-s0514a1:1145_3": "ahaṃ tesaṃ ācikkhitvā gamissāmi,",
  "atk-s0514a1:1145_4": "tvaṃ te puccheyyāsi,",
  "atk-s0514a1:1145_5": "te taṃ mama santikaṃ nayissantīti.",
  "atk-s0514a1:1146_0": "Evaṃ sā attano palāyanūpāyaṃ katvā paṇṇasālato nikkhamitvā taṃ olokentameva “tvaṃ nivattā”ti vatvā āgamanamaggeneva amaccānaṃ santikaṃ agamāsi.",
  "atk-s0514a1:1146_1": "Te taṃ gahetvā khandhāvāraṃ gantvā anupubbena bārāṇasiṃ pāpuṇiṃsu.",
  "atk-s0514a1:1146_2": "Sakkopi taṃ divasameva tussitvā sakalaraṭṭhe devaṃ vassāpesi,",
  "atk-s0514a1:1146_3": "tato subhikkhaṃ janapadaṃ ahosi.",
  "atk-s0514a1:1146_4": "Isisiṅgatāpasassapi tāya pakkantamattāya eva kāye ḍāho uppajji.",
  "atk-s0514a1:1146_5": "So kampanto paṇṇasālaṃ pavisitvā vākacīraṃ pārupitvā socanto nipajji.",
  "atk-s0514a1:1146_6": "Bodhisatto sāyaṃ āgantvā puttaṃ apassanto “kahaṃ nu kho gato”ti kājaṃ otāretvā paṇṇasālaṃ pavisitvā taṃ nipannakaṃ disvā “tāta,",
  "atk-s0514a1:1146_7": "kiṃ karosī”ti piṭṭhiṃ parimajjanto tisso gāthā abhāsi –",
  "atk-s0514a1:1147_0": "25.",
  "atk-s0514a1:1148_0": "“Na te kaṭṭhāni bhinnāni, na te udakamābhataṃ;",
  "atk-s0514a1:1149_0": "Aggīpi te na hāpito, kiṃ nu mandova jhāyasi.",
  "atk-s0514a1:1150_0": "26.",
  "atk-s0514a1:1151_0": "“Bhinnāni kaṭṭhāni huto ca aggi, tapanīpi te samitā brahmacārī;",
  "atk-s0514a1:1152_0": "Pīṭhañca mayhaṃ udakañca hoti, ramasi tuvaṃ brahmabhūto puratthā.",
  "atk-s0514a1:1153_0": "27.",
  "atk-s0514a1:1154_0": "“Abhinnakaṭṭhosi anābhatodako, ahāpitaggīsi asiddhabhojano;",
  "atk-s0514a1:1155_0": "Na me tuvaṃ ālapasī mamajja, naṭṭhaṃ nu kiṃ cetasikañca dukkha”nti.",
  "atk-s0514a1:1156_0": "Tattha bhinnānīti araññato uddhaṭāni.",
  "atk-s0514a1:1156_1": "Na hāpitoti na jalito.",
  "atk-s0514a1:1156_2": "Bhinnānīti pubbe tayā mamāgamanavelāya kaṭṭhāni uddhaṭāneva honti.",
  "atk-s0514a1:1156_3": "Huto ca aggīti aggi ca huto hoti.",
  "atk-s0514a1:1156_4": "Tapanīti visibbanaaggisaṅkhātā tapanīpi te samitāva sayameva saṃvidahitāva hoti.",
  "atk-s0514a1:1156_5": "Pīṭhanti mama āsanatthāya pīṭhañca paññattameva hoti.",
  "atk-s0514a1:1156_6": "Udakañcāti pādadhovanaudakampi upaṭṭhāpitameva hoti.",
  "atk-s0514a1:1156_7": "Brahmabhūtoti tuvampi ito puratthā seṭṭhabhūto imasmiṃ assame abhiramasi.",
  "atk-s0514a1:1156_8": "Abhinnakaṭṭhosīti so dāni ajja anuddhaṭakaṭṭhosi.",
  "atk-s0514a1:1156_9": "Asiddhabhojanoti na te kiñci amhākaṃ kandamūlaṃ vā paṇṇaṃ vā seditaṃ.",
  "atk-s0514a1:1156_10": "Mamajjāti,",
  "atk-s0514a1:1156_11": "mama putta,",
  "atk-s0514a1:1156_12": "ajja na me tvaṃ ālapasi.",
  "atk-s0514a1:1156_13": "Naṭṭhaṃ nu kinti kiṃ nu te naṭṭhaṃ vā,",
  "atk-s0514a1:1156_14": "kiṃ cetasikaṃ vā dukkhaṃ,",
  "atk-s0514a1:1156_15": "akkhāhi me nipannakāraṇanti pucchati.",
  "atk-s0514a1:1157_0": "So pitu vacanaṃ sutvā taṃ kāraṇaṃ kathento āha –",
  "atk-s0514a1:1158_0": "28.",
  "atk-s0514a1:1159_0": "“Idhāgamā jaṭilo brahmacārī, sudassaneyyo sutanū vineti;",
  "atk-s0514a1:1160_0": "Nevātidīgho na panātirasso, sukaṇhakaṇhacchadanehi bhoto.",
  "atk-s0514a1:1161_0": "29.",
  "atk-s0514a1:1162_0": "“Amassujāto apurāṇavaṇṇī, ādhārarūpañca panassa kaṇṭhe;",
  "atk-s0514a1:1163_0": "Dve yamā gaṇḍā ure sujātā, suvaṇṇatindukanibhā pabhassarā.",
  "atk-s0514a1:1164_0": "30.",
  "atk-s0514a1:1165_0": "“Mukhañca tassa bhusadassaneyyaṃ, kaṇṇesu lambanti ca kuñcitaggā;",
  "atk-s0514a1:1166_0": "Te jotare carato māṇavassa, suttañca yaṃ saṃyamanaṃ jaṭānaṃ.",
  "atk-s0514a1:1167_0": "31.",
  "atk-s0514a1:1168_0": "“Aññā ca tassa saṃyamāni catasso, nīlā pītā lohitikā ca setā;",
  "atk-s0514a1:1169_0": "Tā piṃsare carato māṇavassa, tiriṭisaṅghāriva pāvusamhi.",
  "atk-s0514a1:1170_0": "32.",
  "atk-s0514a1:1171_0": "“Na mikhalaṃ muñjamayaṃ dhāreti, na santhare no pana pabbajassa;",
  "atk-s0514a1:1172_0": "Tā jotare jaghanantare vilaggā, sateratā vijjurivantalikkhe.",
  "atk-s0514a1:1173_0": "33.",
  "atk-s0514a1:1174_0": "“Akhīlakāni ca avaṇṭakāni, heṭṭhā nabhyā kaṭisamohitāni;",
  "atk-s0514a1:1175_0": "Aghaṭṭitā niccakīḷaṃ karonti, haṃ tāta kiṃrukkhaphalāni tāni.",
  "atk-s0514a1:1176_0": "34.",
  "atk-s0514a1:1177_0": "“Jaṭā ca tassa bhusadassaneyyā, parosataṃ vellitaggā sugandhā;",
  "atk-s0514a1:1178_0": "Dvedhā siro sādhu vibhattarūpo, aho nu kho mayha tathā jaṭāssu.",
  "atk-s0514a1:1179_0": "35.",
  "atk-s0514a1:1180_0": "“Yadā ca so pakirati tā jaṭāyo, vaṇṇena gandhena upetarūpā;",
  "atk-s0514a1:1181_0": "Nīluppalaṃ vātasameritaṃva, tatheva saṃvāti panassamo ayaṃ.",
  "atk-s0514a1:1182_0": "36.",
  "atk-s0514a1:1183_0": "“Paṅko ca tassa bhusadassaneyyo, netādiso yādiso mayhaṃ kāye;",
  "atk-s0514a1:1184_0": "So vāyati erito mālutena, vanaṃ yathā aggagimhe suphullaṃ.",
  "atk-s0514a1:1185_0": "37.",
  "atk-s0514a1:1186_0": "“Nihanti so rukkhaphalaṃ pathabyā, sucittarūpaṃ ruciraṃ dassaneyyaṃ;",
  "atk-s0514a1:1187_0": "Khittañca tassa punarehi hatthaṃ, haṃ tāta kiṃrukkhaphalaṃ nu kho taṃ.",
  "atk-s0514a1:1188_0": "38.",
  "atk-s0514a1:1189_0": "“Dantā ca tassa bhusadassaneyyā, suddhā samā saṅkhavarūpapannā;",
  "atk-s0514a1:1190_0": "Mano pasādenti vivariyamānā, na hi nūna so sākamakhādi tehi.",
  "atk-s0514a1:1191_0": "39.",
  "atk-s0514a1:1192_0": "“Akakkasaṃ aggaḷitaṃ muhuṃ muduṃ, ujuṃ anuddhataṃ acapalamassa bhāsitaṃ;",
  "atk-s0514a1:1193_0": "Rudaṃ manuññaṃ karavīkasussaraṃ, hadayaṅgamaṃ rañjayateva me mano.",
  "atk-s0514a1:1194_0": "40.",
  "atk-s0514a1:1195_0": "“Bindussaro nātivisaṭṭhavākyo, na nūna sajjhāyamatippayutto;",
  "atk-s0514a1:1196_0": "Icchāmi bho taṃ punadeva daṭṭhuṃ, mitto hi me māṇavohu puratthā.",
  "atk-s0514a1:1197_0": "41.",
  "atk-s0514a1:1198_0": "“Susandhi sabbattha vimaṭṭhimaṃ vaṇaṃ, puthū sujātaṃ kharapattasannibhaṃ;",
  "atk-s0514a1:1199_0": "Teneva maṃ uttariyāna māṇavo, vivaritaṃ ūruṃ jaghanena piḷayi.",
  "atk-s0514a1:1200_0": "42.",
  "atk-s0514a1:1201_0": "“Tapanti ābhanti virocare ca, sateratā vijjurivantalikkhe;",
  "atk-s0514a1:1202_0": "Bāhā mudū añjanalomasādisā, vicitravaṭṭaṅgulikāssa sobhare.",
  "atk-s0514a1:1203_0": "43.",
  "atk-s0514a1:1204_0": "“Akakkasaṅgo na ca dīghalomo, nakhāssa dīghā api lohitaggā;",
  "atk-s0514a1:1205_0": "Mudūhi bāhāhi palissajanto, kalyāṇarūpo ramayaṃ upaṭṭhahi.",
  "atk-s0514a1:1206_0": "44.",
  "atk-s0514a1:1207_0": "“Dumassa tūlūpanibhā pabhassarā, suvaṇṇakambutalavaṭṭasucchavi;",
  "atk-s0514a1:1208_0": "Hatthā mudū tehi maṃ samphusitvā, ito gato tena maṃ dahanti tāta.",
  "atk-s0514a1:1209_0": "45.",
  "atk-s0514a1:1210_0": "“Na nūna so khārividhaṃ ahāsi, na nūna so kaṭṭhāni sayaṃ abhañji;",
  "atk-s0514a1:1211_0": "Na nūna so hanti dume kuṭhāriyā, na hissa hatthesu khilāni atthi.",
  "atk-s0514a1:1212_0": "46.",
  "atk-s0514a1:1213_0": "“Accho ca kho tassa vaṇaṃ akāsi, so maṃbravi ‘sukhitaṃ maṃ karohi’;",
  "atk-s0514a1:1214_0": "Tāhaṃ kariṃ tena mamāsi sokhyaṃ, so cabravi ‘sukhitosmī’ti brahme.",
  "atk-s0514a1:1215_0": "47.",
  "atk-s0514a1:1216_0": "“Ayañca te māluvapaṇṇasanthatā, vikiṇṇarūpāva mayā ca tena ca;",
  "atk-s0514a1:1217_0": "Kilantarūpā udake ramitvā, punappunaṃ paṇṇakuṭiṃ vajāma.",
  "atk-s0514a1:1218_0": "48.",
  "atk-s0514a1:1219_0": "“Na majja mantā paṭibhanti tāta, na aggihuttaṃ napi yaññatantaṃ;",
  "atk-s0514a1:1220_0": "Na cāpi te mūlaphalāni bhuñje, yāva na passāmi taṃ brahmacāriṃ.",
  "atk-s0514a1:1221_0": "49.",
  "atk-s0514a1:1222_0": "“Addhā pajānāsi tuvampi tāta, yassaṃ disaṃ vasate brahmacārī;",
  "atk-s0514a1:1223_0": "Taṃ maṃ disaṃ pāpaya tāta khippaṃ, mā te ahaṃ amarimassamamhi.",
  "atk-s0514a1:1224_0": "50.",
  "atk-s0514a1:1225_0": "“Vicitraphullañhi vanaṃ sutaṃ mayā, dijābhighuṭṭhaṃ dijasaṅghasevitaṃ;",
  "atk-s0514a1:1226_0": "Taṃ maṃ vanaṃ pāpaya tāta khippaṃ, purā te pāṇaṃ vijahāmi assame”ti.",
  "atk-s0514a1:1227_0": "Tattha idhāgamāti, tāta,",
  "atk-s0514a1:1227_1": "imaṃ assamapadaṃ āgato.",
  "atk-s0514a1:1227_2": "Sudassaneyyoti suṭṭhu dassaneyyo.",
  "atk-s0514a1:1227_3": "Sutanūti suṭṭhu tanuko nātikiso nātithūlo.",
  "atk-s0514a1:1227_4": "Vinetīti attano sarīrappabhāya assamapadaṃ ekobhāsaṃ viya vineti pūreti.",
  "atk-s0514a1:1227_5": "Sukaṇhakaṇhacchadanehi bhototi, tāta,",
  "atk-s0514a1:1227_6": "tassa bhoto sukaṇhehi kaṇhacchadanehi bhamaravaṇṇehi kesehi sukaṇhasīsaṃ sumajjitamaṇimayaṃ viya khāyati.",
  "atk-s0514a1:1227_7": "Amassūjātoti na tāvassa massu jāyati,",
  "atk-s0514a1:1227_8": "taruṇoyeva.",
  "atk-s0514a1:1227_9": "Apurāṇavaṇṇīti acirapabbajito.",
  "atk-s0514a1:1227_10": "Ādhārarūpañca panassa kaṇṭheti kaṇṭhe ca panassa amhākaṃ bhikkhābhājanaṭṭhapanaṃ pattādhārasadisaṃ piḷandhanaṃ atthīti muttāhāraṃ sandhāya vadati.",
  "atk-s0514a1:1227_11": "Gaṇḍāti thane sandhāyāha.",
  "atk-s0514a1:1227_12": "Ure sujātāti uramhi sujātā.",
  "atk-s0514a1:1227_13": "“Urato”tipi pāṭho.",
  "atk-s0514a1:1227_14": "Pabhassarāti pabhāsampannā.",
  "atk-s0514a1:1227_15": "“Pabhāsare”tipi pāṭho,",
  "atk-s0514a1:1227_16": "obhāsantīti attho.",
  "atk-s0514a1:1228_0": "Bhusadassaneyyanti ativiya dassanīyaṃ.",
  "atk-s0514a1:1228_1": "Kuñcitaggāti sīhakuṇḍalaṃ sandhāya vadati.",
  "atk-s0514a1:1228_2": "Suttañcāti yaṃ tassa jaṭābandhanasuttaṃ,",
  "atk-s0514a1:1228_3": "tampi jotati pabhaṃ muñcati.",
  "atk-s0514a1:1228_4": "“Saṃyamāni catasso”ti iminā maṇisuvaṇṇapavāḷarajatamayāni cattāri piḷandhanāni dasseti.",
  "atk-s0514a1:1228_5": "Tā piṃsareti tāni piḷandhanāni pāvusamhi pavuṭṭhe deve tiriṭisaṅghā viya viravanti.",
  "atk-s0514a1:1228_6": "Mikhalanti mekhalaṃ,",
  "atk-s0514a1:1228_7": "ayameva vā pāṭho.",
  "atk-s0514a1:1228_8": "Idaṃ nivatthakañcanacīrakaṃ sandhāyāha.",
  "atk-s0514a1:1228_9": "Na santhareti na vāke.",
  "atk-s0514a1:1228_10": "Idaṃ vuttaṃ hoti – tāta,",
  "atk-s0514a1:1228_11": "yathā mayaṃ tiṇamayaṃ vā vākamayaṃ vā cīrakaṃ dhārema,",
  "atk-s0514a1:1228_12": "na tathā so,",
  "atk-s0514a1:1228_13": "so pana suvaṇṇacīrakaṃ dhāretīti.",
  "atk-s0514a1:1228_14": "Akhīlakānīti atacāni nippaṇṇāni.",
  "atk-s0514a1:1228_15": "Kaṭisamohitānīti kaṭiyaṃ baddhāni.",
  "atk-s0514a1:1228_16": "Niccakīḷaṃ karontīti aghaṭṭitānipi niccakālaṃ kīḷāyanti. Haṃ,",
  "atk-s0514a1:1228_17": "tātāti hambho, tāta.",
  "atk-s0514a1:1228_18": "Kiṃ rukkhaphalāni tānīti tāni tassa māṇavassa suttāruḷhāni kaṭiyaṃ baddhāni katararukkhaphalāni nāmāti maṇisaṅghāṭiṃ sandhāyāha.",
  "atk-s0514a1:1229_0": "Jaṭāti jaṭāmaṇḍalākārena baddharatanamissakakesavaṭṭiyo sandhāyāha.",
  "atk-s0514a1:1229_1": "Vellitaggāti kuñcitaggā.",
  "atk-s0514a1:1229_2": "Dvedhāsiroti tassa sīsaṃ dvedhā katvā baddhānaṃ jaṭānaṃ vasena suṭṭhu vibhattarūpaṃ.",
  "atk-s0514a1:1229_3": "Tathāti yathā tassa māṇavassa jaṭā,",
  "atk-s0514a1:1229_4": "tathā tumhehi mama na baddhā,",
  "atk-s0514a1:1229_5": "aho vata mamapi tathā assūti patthento āha.",
  "atk-s0514a1:1229_6": "Upetarūpāti upetasabhāvā.",
  "atk-s0514a1:1229_7": "Vātasameritaṃvāti yathā nāma nīluppalaṃ vātena samīritaṃ,",
  "atk-s0514a1:1229_8": "tatheva ayaṃ imasmiṃ vanasaṇḍe assamo saṃvāti.",
  "atk-s0514a1:1229_9": "Netādisoti, tāta,",
  "atk-s0514a1:1229_10": "yādiso mama kāye paṅko,",
  "atk-s0514a1:1229_11": "netādiso tassa sarīre.",
  "atk-s0514a1:1229_12": "So hi dassanīyo ceva sugandho ca.",
  "atk-s0514a1:1229_13": "Aggagimheti vasantasamaye.",
  "atk-s0514a1:1230_0": "Nihantīti paharati.",
  "atk-s0514a1:1230_1": "Kiṃ rukkhaphalaṃ nu kho tanti katararukkhassa nu kho taṃ phalaṃ.",
  "atk-s0514a1:1230_2": "Saṅkhavarūpapannāti sudhotasaṅkhapaṭibhāgā.",
  "atk-s0514a1:1230_3": "Na hi nūna so sākamakhādi tehīti na nūna so māṇavo mayaṃ viya tehi dantehi rukkhapaṇṇāni ceva mūlaphalāphalāni ca khādi.",
  "atk-s0514a1:1230_4": "Amhākañhi tāni khādantānaṃ sabalā paṇṇavaṇṇā dantāti dīpeti.",
  "atk-s0514a1:1231_0": "Akakkasanti, tāta,",
  "atk-s0514a1:1231_1": "tassa bhāsitaṃ apharusaṃ agaḷitaṃ,",
  "atk-s0514a1:1231_2": "punappunaṃ vadantassāpi madhuratāya muhuṃ muduṃ,",
  "atk-s0514a1:1231_3": "apamussatāya ujuṃ,",
  "atk-s0514a1:1231_4": "avikkhittatāya anuddhaṭaṃ,",
  "atk-s0514a1:1231_5": "patiṭṭhitatāya acapalaṃ.",
  "atk-s0514a1:1231_6": "Rudanti bhāsamānassa sarasaṅkhātaṃ rudampi manoharaṃ karavīkassa viya sussaraṃ sumadhuraṃ.",
  "atk-s0514a1:1231_7": "Rañjayatevāti mama mano rañjatiyeva.",
  "atk-s0514a1:1231_8": "Bindussaroti piṇḍitassaro.",
  "atk-s0514a1:1231_9": "Māṇavohūti so hi māṇavo puratthā mama mitto ahu.",
  "atk-s0514a1:1232_0": "Susandhi sabbattha vimaṭṭhimaṃ vaṇanti tāta tassa māṇavassa ūrūnaṃ antare ekaṃ vaṇaṃ atthi,",
  "atk-s0514a1:1232_1": "taṃ susandhi suphusitaṃ sippipuṭamukhasadisaṃ,",
  "atk-s0514a1:1232_2": "sabbattha vimaṭṭhaṃ samantato maṭṭhaṃ.",
  "atk-s0514a1:1232_3": "Puthūti mahantaṃ.",
  "atk-s0514a1:1232_4": "Sujātanti susaṇṭhitaṃ.",
  "atk-s0514a1:1232_5": "Kharapattasannibhanti supupphitapadumamakuḷasannibhaṃ.",
  "atk-s0514a1:1232_6": "Uttariyānāti uttaritvā avattharitvā.",
  "atk-s0514a1:1232_7": "Piḷayīti pīḷesi.",
  "atk-s0514a1:1232_8": "Tapantīti tassa māṇavassa sarīrato niccharantā suvaṇṇavaṇṇaraṃsiyo jalanti obhāsanti virocanti ca.",
  "atk-s0514a1:1232_9": "Bāhāti bāhāpissa mudū.",
  "atk-s0514a1:1232_10": "Añjanalomasādisāti añjanasadisehi lomehi samannāgatā.",
  "atk-s0514a1:1232_11": "Vicitravaṭṭaṅgulikāssa sobhareti hatthāpissa varalakkhaṇavicitrāhi pavālaṅkurasadisāhi vaṭṭaṅgulīhi samannāgatā sobhanti.",
  "atk-s0514a1:1233_0": "Akakkasaṅgoti kacchupīḷakādirahitaaṅgapaccaṅgo.",
  "atk-s0514a1:1233_1": "Ramayaṃ upaṭṭhahīti maṃ ramayanto upaṭṭhahi paricari.",
  "atk-s0514a1:1233_2": "Tūlūpanibhāti mudubhāvassa upamā.",
  "atk-s0514a1:1233_3": "Suvaṇṇakambutalavaṭṭasucchavīti suvaṇṇamayaṃ ādāsatalaṃ viya vaṭṭā ca succhavi ca,",
  "atk-s0514a1:1233_4": "parimaṇḍalatalā ceva sundaracchavi cāti attho.",
  "atk-s0514a1:1233_5": "Samphusitvāti suṭṭhu phusitvā attano hatthasamphassaṃ mama sarīre pharāpetvā.",
  "atk-s0514a1:1233_6": "Ito gatoti mama olokentasseva ito gato.",
  "atk-s0514a1:1233_7": "Tena maṃ dahantīti tena tassa hatthasamphassena idāni maṃ dahanti.",
  "atk-s0514a1:1233_8": "Tathā hi tassa gatakālato paṭṭhāya mama sarīre ḍāho uṭṭhito,",
  "atk-s0514a1:1233_9": "tenamhi domanassappatto nipannoti.",
  "atk-s0514a1:1234_0": "Na nūna so khārividhanti, tāta,",
  "atk-s0514a1:1234_1": "nūna so māṇavo na khāribhāraṃ ukkhipitvā vicari.",
  "atk-s0514a1:1234_2": "Khilānīti kilāni,",
  "atk-s0514a1:1234_3": "“ayameva vā pāṭho.",
  "atk-s0514a1:1234_4": "Sokhyanti sukhaṃ.",
  "atk-s0514a1:1234_5": "Māluvapaṇṇasanthatā vikiṇṇarūpāvāti, tāta,",
  "atk-s0514a1:1234_6": "ayaṃ tava māluvapaṇṇasanthatā ajja mayā ca tena ca aññamaññaṃ parāmasanāliṅganavasena parivattantehi vikiṇṇā viya ākulabyākulā jātā.",
  "atk-s0514a1:1234_7": "Punappunaṃ paṇṇakuṭiṃ vajāmāti, tāta,",
  "atk-s0514a1:1234_8": "ahañca so ca abhiramitvā kilantarūpā paṇṇasālato nikkhamitvā udakaṃ pavisitvā ramitvā vigatadarathā punappunaṃ imameva kuṭiṃ pavisāmāti vadati.",
  "atk-s0514a1:1235_0": "Na majja mantāti ajja mama tassa gatakālato paṭṭhāya neva mantā paṭibhanti na upaṭṭhahanti na ruccanti.",
  "atk-s0514a1:1235_1": "Na aggihuttaṃ napi yaññatantanti mahābrahmuno ārādhanatthāya kattabbahomavidhūpanādiyaññakiriyāpi me na paṭibhāti na upaṭṭhāti na ruccati.",
  "atk-s0514a1:1235_2": "Na cāpi teti tayā ābhatamūlaphalāphalānipi na bhuñjāmi.",
  "atk-s0514a1:1235_3": "Yassaṃ disanti yassaṃ disāyaṃ.",
  "atk-s0514a1:1235_4": "Vananti tassa māṇavassa assamaṃ parivāretvā ṭhitavananti.",
  "atk-s0514a1:1236_0": "Tassevaṃ vilapantassa taṃ vilāpaṃ sutvā mahāsatto “ekāya itthiyā imassa sīlaṃ bhinnaṃ bhavissatī”ti ñatvā taṃ ovadanto cha gāthāyo abhāsi –",
  "atk-s0514a1:1237_0": "51.",
  "atk-s0514a1:1238_0": "“Imasmāhaṃ jotirase vanamhi, gandhabbadevaccharasaṅghasevite;",
  "atk-s0514a1:1239_0": "Isīnamāvāse sanantanamhi, netādisaṃ aratiṃ pāpuṇetha.",
  "atk-s0514a1:1240_0": "52.",
  "atk-s0514a1:1241_0": "“Bhavanti mittāni atho na honti, ñātīsu mittesu karonti pemaṃ;",
  "atk-s0514a1:1242_0": "Ayañca jammo kissa vā niviṭṭho, yo neva jānāti ‘kutomhi āgato’.",
  "atk-s0514a1:1243_0": "53.",
  "atk-s0514a1:1244_0": "“Saṃvāsena hi mittāni, sandhīyanti punappunaṃ;",
  "atk-s0514a1:1245_0": "Sveva mitto asaṃgantu, asaṃvāsena jīrati.",
  "atk-s0514a1:1246_0": "54.",
  "atk-s0514a1:1247_0": "“Sace tuvaṃ dakkhasi brahmacāriṃ, sace tuvaṃ sallape brahmacārinā;",
  "atk-s0514a1:1248_0": "Sampannasassaṃva mahodakena, tapoguṇaṃ khippamimaṃ pahissasi.",
  "atk-s0514a1:1249_0": "55.",
  "atk-s0514a1:1250_0": "“Punapi ce dakkhasi brahmacāriṃ, punapi ce sallape brahmacārinā;",
  "atk-s0514a1:1251_0": "Sampannasassaṃva mahodakena, usmāgataṃ khippamimaṃ pahissasi.",
  "atk-s0514a1:1252_0": "56.",
  "atk-s0514a1:1253_0": "“Bhūtāni hetāni caranti tāta, virūparūpena manussaloke;",
  "atk-s0514a1:1254_0": "Na tāni sevetha naro sapañño, āsajja naṃ nassati brahmacārī”ti.",
  "atk-s0514a1:1255_0": "Tattha imasmāti imasmiṃ.",
  "atk-s0514a1:1255_1": "Hanti nipātamattaṃ.",
  "atk-s0514a1:1255_2": "Jotiraseti hūyamānassa jotino raṃsiobhāsite.",
  "atk-s0514a1:1255_3": "Sanantanamhīti porāṇake.",
  "atk-s0514a1:1255_4": "Pāpuṇethāti pāpuṇeyya.",
  "atk-s0514a1:1255_5": "Idaṃ vuttaṃ hoti – tāta,",
  "atk-s0514a1:1255_6": "evarūpe vane vasanto yaṃ aratiṃ tvaṃ patto,",
  "atk-s0514a1:1255_7": "etādisaṃ na pāpuṇeyya paṇḍito kulaputto,",
  "atk-s0514a1:1255_8": "pattuṃ nārahatīti attho.",
  "atk-s0514a1:1256_0": "“Bhavantī”ti imaṃ gāthaṃ mahāsatto antogatameva bhāsati.",
  "atk-s0514a1:1256_1": "Ayamettha adhippāyo –",
  "atk-s0514a1:1256_2": "loke sattānaṃ mittāni nāma hontipi na hontipi tattha yesaṃ honti,",
  "atk-s0514a1:1256_3": "te attano ñātīsu ca mittesu ca pemaṃ karonti.",
  "atk-s0514a1:1256_4": "Ayañca jammoti migasiṅgo lāmako.",
  "atk-s0514a1:1256_5": "Kissa vā niviṭṭhoti kena nāma kāraṇena tasmiṃ mātugāme mittasaññāya niviṭṭho,",
  "atk-s0514a1:1256_6": "so migiyā kucchismiṃ nibbattitvā araññe vaḍḍhitattā “kutomhi āgato”ti attano āgataṭṭhānamattampi na jānāti,",
  "atk-s0514a1:1256_7": "pageva ñātimitteti.",
  "atk-s0514a1:1257_0": "Punappunanti, tāta,",
  "atk-s0514a1:1257_1": "mittāni nāma punappunaṃ saṃvāsena saṃsevanena sandhīyanti ghaṭīyanti.",
  "atk-s0514a1:1257_2": "Sveva mittoti so eva mitto asaṃgantu asamāgacchantassa purisassa tena asamāgamasaṅkhātena asaṃvāsena jīrati vinassati.",
  "atk-s0514a1:1257_3": "Saceti tasmā, tāta,",
  "atk-s0514a1:1257_4": "sace tvaṃ punapi taṃ dakkhasi,",
  "atk-s0514a1:1257_5": "tena vā sallapissasi,",
  "atk-s0514a1:1257_6": "atha yathā nāma nipphannasassaṃ mahoghena harīyati,",
  "atk-s0514a1:1257_7": "evaṃ imaṃ attano tapoguṇaṃ pahissasi hāressasīti attho.",
  "atk-s0514a1:1257_8": "Usmāgatanti samaṇatejaṃ.",
  "atk-s0514a1:1258_0": "Virūparūpenāti vividharūpena.",
  "atk-s0514a1:1258_1": "Idaṃ vuttaṃ hoti – tāta,",
  "atk-s0514a1:1258_2": "manussalokasmiñhi etāni yakkhinisaṅkhātāni bhūtāni vividharūpapaṭicchannena attano rūpena attano vasaṃ gate khādituṃ caranti,",
  "atk-s0514a1:1258_3": "tāni sapañño naro na sevetha.",
  "atk-s0514a1:1258_4": "Tādisañhi bhūtaṃ āsajja naṃ patvā nassati brahmacārī,",
  "atk-s0514a1:1258_5": "diṭṭhosi tāya yakkhiniyā na khāditoti puttaṃ ovadi.",
  "atk-s0514a1:1259_0": "So pitu kathaṃ sutvā “yakkhinī kira sā”ti bhīto cittaṃ nivattetvā “tāta,",
  "atk-s0514a1:1259_1": "etto na gamissāmi,",
  "atk-s0514a1:1259_2": "khamatha me”ti khamāpesi.",
  "atk-s0514a1:1259_3": "Sopi naṃ samassāsetvā “ehi tvaṃ, māṇava,",
  "atk-s0514a1:1259_4": "mettaṃ bhāvehi, karuṇaṃ, muditaṃ,",
  "atk-s0514a1:1259_5": "upekkha”nti brahmavihārabhāvanaṃ ācikkhi.",
  "atk-s0514a1:1259_6": "So tathā paṭipajjitvā puna jhānābhiññā nibbattesi.",
  "atk-s0514a1:1260_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0514a1:1260_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0514a1:1260_2": "Tadā niḷinikā purāṇadutiyikā ahosi,",
  "atk-s0514a1:1260_3": "isisiṅgo ukkaṇṭhitabhikkhu,",
  "atk-s0514a1:1260_4": "pitā pana ahameva ahosinti.",
  "atk-s0514a1:1261_0": "Niḷinikājātakavaṇṇanā paṭhamā.",
  "atk-s0514a1:1263_0": "[527] 2. Ummādantījātakavaṇṇanā",
  "atk-s0514a1:1264_0": "Nivesanaṃ kassanudaṃ sunandāti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0514a1:1264_1": "So kirekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ uttamarūpadharaṃ itthiṃ oloketvā",
  "atk-s0514a1:1264_2": "paṭibaddhacitto hutvā cittaṃ nivattetuṃ asakkonto vihārameva āgantvā tato paṭṭhāya sallaviddho viya rāgāturo",
  "atk-s0514a1:1264_3": "bhantamigapaṭibhāgo kiso dhamanīsanthatagatto uppaṇḍuppaṇḍukajāto anabhirato ekiriyāpathepi cittassādaṃ",
  "atk-s0514a1:1264_4": "alabhanto ācariyavattādīni pahāya uddesaparipucchākammaṭṭhānānuyogarahito vihāsi.",
  "atk-s0514a1:1264_5": "So sahāyabhikkhūhi “pubbe tvaṃ, āvuso,",
  "atk-s0514a1:1264_6": "santindriyo vippasannamukhavaṇṇo,",
  "atk-s0514a1:1264_7": "idāni no tathā,",
  "atk-s0514a1:1264_8": "kiṃ nu kho kāraṇa”nti puṭṭho, “āvuso,",
  "atk-s0514a1:1264_9": "anabhiratomhī”ti āha.",
  "atk-s0514a1:1264_10": "Atha naṃ te “abhiramāvuso, sāsane,",
  "atk-s0514a1:1264_11": "buddhuppādo nāma dullabho,",
  "atk-s0514a1:1264_12": "tathā saddhammassavanaṃ manussapaṭilābho ca,",
  "atk-s0514a1:1264_13": "so tvaṃ manussapaṭilābhaṃ paṭilabhitvā dukkhassantakiriyaṃ patthayamāno assumukhaṃ ñātijanaṃ pahāya saddhāya pabbajitvā kiṃkāraṇā kilesavasaṃ yāsi,",
  "atk-s0514a1:1264_14": "kilesā nāmete gaṇḍuppādakapāṇakaṃ upādāya sabbabālajanasādhāraṇā,",
  "atk-s0514a1:1264_15": "ye tesaṃ vatthubhūtā,",
  "atk-s0514a1:1264_16": "tepi appassādā kāmā bahudukkhā bahupāyāsā,",
  "atk-s0514a1:1264_17": "ādīnavo ettha bhiyyo.",
  "atk-s0514a1:1264_18": "Aṭṭhikaṅkalūpamā kāmā,",
  "atk-s0514a1:1264_19": "maṃsapesūpamā kāmā,",
  "atk-s0514a1:1264_20": "tiṇukkūpamā kāmā,",
  "atk-s0514a1:1264_21": "aṅgārakāsūpamā kāmā,",
  "atk-s0514a1:1264_22": "supinakūpamā kāmā,",
  "atk-s0514a1:1264_23": "yācitakūpamā kāmā,",
  "atk-s0514a1:1264_24": "rukkhaphalūpamā kāmā,",
  "atk-s0514a1:1264_25": "asisūnūpamā kāmā,",
  "atk-s0514a1:1264_26": "sattisūlūpamā kāmā,",
  "atk-s0514a1:1264_27": "sappasirūpamā kāmā,",
  "atk-s0514a1:1264_28": "aggikkhandhūpamā kāmā,",
  "atk-s0514a1:1264_29": "tvaṃ nāma evarūpe buddhasāsane pabbajitvā evaṃ anatthakārakānaṃ kilesānaṃ vasaṃ gatosī”ti ovaditvā attano",
  "atk-s0514a1:1264_30": "kathaṃ gāhāpetuṃ asakkontā satthu santikaṃ dhammasabhaṃ netvā “kiṃ,",
  "atk-s0514a1:1264_31": "bhikkhave,",
  "atk-s0514a1:1264_32": "anicchamānakaṃ bhikkhuṃ ānayitthā”ti vutte, “bhante,",
  "atk-s0514a1:1264_33": "ayaṃ kira bhikkhu ukkaṇṭhito”ti āhaṃsu.",
  "atk-s0514a1:1264_34": "Satthā “saccaṃ kirā”ti pucchitvā “saccaṃ,",
  "atk-s0514a1:1264_35": "bhante”ti vutte “bhikkhu porāṇakapaṇḍitā rajjaṃ anusāsantāpi kilese uppanne tassa vasaṃ agantvā cittaṃ",
  "atk-s0514a1:1264_36": "nivāretvā na ayuttakaṃ kariṃsū”ti vatvā atītaṃ āhari.",
  "atk-s0514a1:1265_0": "Atīte siviraṭṭhe ariṭṭhapuranagare sivi nāma rājā rajjaṃ kāresi.",
  "atk-s0514a1:1265_1": "Bodhisatto tassa aggamahesiyā kucchismiṃ nibbatti,",
  "atk-s0514a1:1265_2": "“sivikumāro”tvevassa nāmaṃ kariṃsu.",
  "atk-s0514a1:1265_3": "Senāpatissapi putto jāyi,",
  "atk-s0514a1:1265_4": "“abhipārako”tissa nāmaṃ kariṃsu.",
  "atk-s0514a1:1265_5": "Te ubhopi sahāyā hutvā abhivaḍḍhantā soḷasavassikā hutvā takkasilaṃ gantvā sippaṃ uggaṇhitvā āgamiṃsu.",
  "atk-s0514a1:1265_6": "Rājā puttassa rajjaṃ adāsi.",
  "atk-s0514a1:1265_7": "Sopi abhipārakaṃ senāpatiṭṭhāne ṭhapetvā dhammena rajjaṃ kāresi.",
  "atk-s0514a1:1265_8": "Tasmiṃyeva nagare tiriṭivacchassa nāma asītikoṭivibhavassa seṭṭhino dhītā nibbatti uttamarūpadharā sobhaggappattā subhalakkhaṇena samannāgatā,",
  "atk-s0514a1:1265_9": "tassā nāmaggahaṇadivase “ummādantī”ti nāmaṃ kariṃsu.",
  "atk-s0514a1:1265_10": "Sā soḷasavassikakāle atikkantamānusavaṇṇā devaccharā viya abhirūpā dassanīyā pāsādikā paramāya vaṇṇapokkharatāya samannāgatā ahosi.",
  "atk-s0514a1:1265_11": "Ye ye puthujjanā taṃ passanti,",
  "atk-s0514a1:1265_12": "te te sakabhāvena saṇṭhātuṃ asakkontā surāpānamadamattā viya kilesamadena mattā hutvā satiṃ paccupaṭṭhāpetuṃ samatthā nāma nāhesuṃ.",
  "atk-s0514a1:1266_0": "Athassā pitā tiriṭivaccho rājānaṃ upasaṅkamitvā “deva,",
  "atk-s0514a1:1266_1": "mama gehe itthiratanaṃ uppannaṃ,",
  "atk-s0514a1:1266_2": "raññova anucchavikaṃ,",
  "atk-s0514a1:1266_3": "lakkhaṇapāṭhake brāhmaṇe pesetvā taṃ vīmaṃsāpetvā yathāruci karohī”ti āha.",
  "atk-s0514a1:1266_4": "Rājā “sādhū”ti vatvā brāhmaṇe pesesi.",
  "atk-s0514a1:1266_5": "Te seṭṭhigehaṃ gantvā katasakkārasammānā pāyāsaṃ paribhuñjiṃsu.",
  "atk-s0514a1:1266_6": "Tasmiṃ khaṇe ummādantī sabbālaṅkārapaṭimaṇḍitā tesaṃ santikaṃ agamāsi.",
  "atk-s0514a1:1266_7": "Te taṃ disvā satiṃ paccupaṭṭhāpetuṃ asakkontā kilesamadamattā hutvā attano vippakatabhojanabhāvaṃ na jāniṃsu.",
  "atk-s0514a1:1266_8": "Ekacce ālopaṃ gahetvā “bhuñjissāmā”ti saññāya sīse ṭhapesuṃ,",
  "atk-s0514a1:1266_9": "ekacce upakacchantare khipiṃsu,",
  "atk-s0514a1:1266_10": "ekacce bhittiṃ pahariṃsu,",
  "atk-s0514a1:1266_11": "sabbeva ummattakā ahesuṃ.",
  "atk-s0514a1:1266_12": "Sā te disvā “ime kira mama lakkhaṇaṃ vīmaṃsissanti,",
  "atk-s0514a1:1266_13": "gīvāyaṃ ne gahetvā nīharathā”ti nīharāpesi.",
  "atk-s0514a1:1266_14": "Te maṅkubhūtā rājanivesanaṃ gantvā ummādantiyā kuddhā “deva,",
  "atk-s0514a1:1266_15": "sā itthī kāḷakaṇṇī,",
  "atk-s0514a1:1266_16": "na tumhākaṃ anucchavikā”ti vadiṃsu.",
  "atk-s0514a1:1266_17": "Rājā “kāḷakaṇṇī kirā”ti na taṃ āṇāpesi.",
  "atk-s0514a1:1266_18": "Sā taṃ pavattiṃ sutvā “ahaṃ kira kāḷakaṇṇīti raññā na gahitā,",
  "atk-s0514a1:1266_19": "kāḷakaṇṇiyo nāma na evarūpā hontī”ti vatvā “hotu,",
  "atk-s0514a1:1266_20": "sace pana taṃ rājānaṃ passissāmi,",
  "atk-s0514a1:1266_21": "jānissāmī”ti tasmiṃ āghātaṃ bandhi.",
  "atk-s0514a1:1266_22": "Atha naṃ pitā abhipārakassa adāsi,",
  "atk-s0514a1:1266_23": "sā tassa piyā ahosi manāpā.",
  "atk-s0514a1:1267_0": "Kassa pana kammassa nissandena sā evaṃ abhirūpā ahosīti?",
  "atk-s0514a1:1267_1": "Rattavatthadānassa nissandenāti.",
  "atk-s0514a1:1267_2": "Sā kira atīte bārāṇasiyaṃ daliddakule nibbattitvā ussavadivase puññasampannā itthiyo kusumbharattavatthaṃ",
  "atk-s0514a1:1267_3": "nivāsetvā alaṅkatā kīḷantiyo disvā tādisaṃ vatthaṃ nivāsetvā kīḷitukāmā hutvā mātāpitūnaṃ ārocetvā tehi,  “amma,",
  "atk-s0514a1:1267_4": "mayaṃ daliddā,",
  "atk-s0514a1:1267_5": "kuto no evarūpaṃ vattha”nti vutte “tena hi maṃ ekasmiṃ aḍḍhakule bhatiṃ kātuṃ anujānātha,",
  "atk-s0514a1:1267_6": "te mama guṇaṃ ñatvā dassantī”ti vatvā tehi anuññātā ekaṃ kulaṃ upasaṅkamitvā “kusumbharattavatthena bhatiṃ karomī”ti āha.",
  "atk-s0514a1:1267_7": "Atha naṃ te “tīṇi saṃvaccharāni kamme kate tava guṇaṃ ñatvā dassāmā”ti vadiṃsu.",
  "atk-s0514a1:1267_8": "Sā “sādhū”ti paṭissuṇitvā kammaṃ paṭipajji.",
  "atk-s0514a1:1267_9": "Te tassā guṇaṃ ñatvā aparipuṇṇesuyeva tīsu saṃvaccharesu tassā ghanakusumbharattavatthena saddhiṃ aññampi",
  "atk-s0514a1:1267_10": "vatthaṃ datvā “tava sahāyikāhi saddhiṃ gantvā nhatvā nivāsehī”ti taṃ pesayiṃsu.",
  "atk-s0514a1:1267_11": "Sā sahāyikā ādāya gantvā rattavatthaṃ nadītīre ṭhapetvā nhāyi.",
  "atk-s0514a1:1268_0": "Tasmiṃ khaṇe eko kassapadasabalassa sāvako acchinnacīvaro sākhābhaṅgaṃ nivāsetvā ca pārupitvā ca taṃ padesaṃ pāpuṇi.",
  "atk-s0514a1:1268_1": "Sā taṃ disvā “ayaṃ bhadanto acchinnacīvaro bhavissati,",
  "atk-s0514a1:1268_2": "pubbepi adinnabhāvena me nivāsanaṃ dullabhaṃ jāta”nti taṃ vatthaṃ dvidhā phāletvā “ekaṃ koṭṭhāsaṃ ayyassa",
  "atk-s0514a1:1268_3": "dassāmī”ti cintetvā uttaritvā attano nivāsanaṃ nivāsetvā “tiṭṭhatha,",
  "atk-s0514a1:1268_4": "bhante”ti vatvā theraṃ vanditvā rattavatthaṃ majjhe phāletvā tassekaṃ koṭṭhāsaṃ adāsi.",
  "atk-s0514a1:1268_5": "So ekamante paṭicchanne ṭhatvā sākhābhaṅgaṃ chaḍḍetvā tassekaṃ kaṇṇaṃ nivāsetvā ekaṃ pārupitvā nikkhami.",
  "atk-s0514a1:1268_6": "Athassa vatthobhāsena sakalasarīraṃ taruṇasūriyo viya ekobhāsaṃ ahosi.",
  "atk-s0514a1:1268_7": "Sā taṃ disvā “mayhaṃ ayyo paṭhamaṃ na sobhati,",
  "atk-s0514a1:1268_8": "idāni taruṇasūriyo viya virocati,",
  "atk-s0514a1:1268_9": "idampi etasseva dassāmī”ti dutiyampi koṭṭhāsaṃ datvā “bhante,",
  "atk-s0514a1:1268_10": "ahaṃ bhave bhave vicarantī uttamarūpadharā bhaveyyaṃ,",
  "atk-s0514a1:1268_11": "maṃ disvā koci puriso sakabhāvena saṇṭhātuṃ mā asakkhi,",
  "atk-s0514a1:1268_12": "mayā abhirūpatarā nāma aññā mā hotū”ti patthanaṃ paṭṭhapesi.",
  "atk-s0514a1:1268_13": "Theropi anumodanaṃ katvā pakkāmi.",
  "atk-s0514a1:1269_0": "Sā devaloke saṃsarantī tasmiṃ kāle ariṭṭhapure nibbattitvā tathā abhirūpā ahosi.",
  "atk-s0514a1:1269_1": "Atha tasmiṃ nagare kattikachaṇaṃ ghosayiṃsu,",
  "atk-s0514a1:1269_2": "kattikapuṇṇamāyaṃ nagaraṃ sajjayiṃsu.",
  "atk-s0514a1:1269_3": "Abhipārako attano ārakkhaṭṭhānaṃ gacchanto taṃ āmantetvā “bhadde,",
  "atk-s0514a1:1269_4": "ummādanti ajja kattikarattivāro chaṇo,",
  "atk-s0514a1:1269_5": "rājā nagaraṃ padakkhiṇaṃ karonto paṭhamaṃ imaṃ gehadvāraṃ āgamissati,",
  "atk-s0514a1:1269_6": "mā kho tassa attānaṃ dassesi,",
  "atk-s0514a1:1269_7": "sopi taṃ disvā satiṃ upaṭṭhāpetuṃ na sakkhissatī”ti āha.",
  "atk-s0514a1:1269_8": "Sā “gaccha tvaṃ, sāmi,",
  "atk-s0514a1:1269_9": "ahaṃ jānissāmī”ti sampaṭicchitvā tasmiṃ gate dāsiṃ āṇāpesi “rañño imaṃ gehadvāraṃ āgatakāle mayhaṃ āroceyyāsī”ti.",
  "atk-s0514a1:1269_10": "Atha sūriye atthaṅgate uggahe puṇṇacande devanagare viya nagare alaṅkate sabbadisāsu dīpesu jalitesu",
  "atk-s0514a1:1269_11": "rājā sabbālaṅkārapaṭimaṇḍito ājaññarathavaragato amaccagaṇaparivuto mahantena yasena nagaraṃ padakkhiṇaṃ",
  "atk-s0514a1:1269_12": "karonto paṭhamameva abhipārakassa gehadvāraṃ agamāsi.",
  "atk-s0514a1:1269_13": "Taṃ pana gehaṃ manosilāvaṇṇapākāraparikkhittaṃ alaṅkatadvāraṭṭālakaṃ sobhaggappattaṃ pāsādikaṃ.",
  "atk-s0514a1:1269_14": "Tasmiṃ khaṇe dāsī ummādantiyā ārocesi.",
  "atk-s0514a1:1269_15": "Sā pupphasamuggaṃ gāhāpetvā kinnarilīḷāya vātapānaṃ nissāya ṭhitā rañño pupphāni khipi.",
  "atk-s0514a1:1269_16": "So taṃ ulloketvā kilesamadamatto satiṃ upaṭṭhāpetuṃ asakkonto “abhipārakassetaṃ geha”nti sañjānitumpi nāsakkhi,",
  "atk-s0514a1:1269_17": "atha sārathiṃ āmantetvā pucchanto dve gāthā abhāsi –",
  "atk-s0514a1:1270_0": "57.",
  "atk-s0514a1:1271_0": "“Nivesanaṃ kassa nudaṃ sunanda, pākārena paṇḍumayena guttaṃ;",
  "atk-s0514a1:1272_0": "Kā dissati aggisikhāva dūre, vehāyasaṃ pabbataggeva acci.",
  "atk-s0514a1:1273_0": "58.",
  "atk-s0514a1:1274_0": "“Dhītā nvayaṃ kassa sunanda hoti, suṇisā nvayaṃ kassa athopi bhariyā;",
  "atk-s0514a1:1275_0": "Akkhāhi me khippamidheva puṭṭho, avāvaṭā yadi vā atthi bhattā”ti.",
  "atk-s0514a1:1276_0": "Tattha kassa nudanti kassa nu idaṃ.",
  "atk-s0514a1:1276_1": "Paṇḍumayenāti rattiṭṭhakamayena.",
  "atk-s0514a1:1276_2": "Dissatīti vātapāne ṭhitā paññāyati.",
  "atk-s0514a1:1276_3": "Accīti analajālakkhandho.",
  "atk-s0514a1:1276_4": "Dhītā nvayanti dhītā nu ayaṃ.",
  "atk-s0514a1:1276_5": "Avāvaṭāti apetāvaraṇā apariggahā.",
  "atk-s0514a1:1276_6": "Bhattāti yadi vā assā sāmiko atthi,",
  "atk-s0514a1:1276_7": "etaṃ me akkhāhīti.",
  "atk-s0514a1:1277_0": "Athassa so ācikkhanto dve gāthā abhāsi –",
  "atk-s0514a1:1278_0": "59.",
  "atk-s0514a1:1279_0": "“Ahañhi jānāmi janinda etaṃ, matyā ca petyā ca athopi assā;",
  "atk-s0514a1:1280_0": "Taveva so puriso bhūmipāla, rattindivaṃ appamatto tavatthe.",
  "atk-s0514a1:1281_0": "60.",
  "atk-s0514a1:1282_0": "“Iddho ca phīto ca suvaḍḍhito ca, amacco ca te aññataro janinda;",
  "atk-s0514a1:1283_0": "Tassesā bhariyābhipārakassa, ummādantī nāmadheyyena rājā”ti.",
  "atk-s0514a1:1284_0": "Tattha matyā ca petyā cāti mātito ca pitito cetaṃ jānāmi.",
  "atk-s0514a1:1284_1": "Athopi assāti atha sāmikampi assā jānāmīti vadati.",
  "atk-s0514a1:1284_2": "Iddhoti samiddho.",
  "atk-s0514a1:1284_3": "Phītoti vatthālaṅkārehi supupphito.",
  "atk-s0514a1:1284_4": "Suvaḍḍhitoti suṭṭhu vuddho.",
  "atk-s0514a1:1284_5": "Nāmadheyyenāti nāmena.",
  "atk-s0514a1:1284_6": "Ayañhi yo naṃ passati,",
  "atk-s0514a1:1284_7": "taṃ ummādeti,",
  "atk-s0514a1:1284_8": "satimassa paccupaṭṭhāpetuṃ na deti,",
  "atk-s0514a1:1284_9": "tasmā ummādantīti vuccati.",
  "atk-s0514a1:1285_0": "Taṃ sutvā rājā nāmamassā thomento anantaraṃ gāthamāha –",
  "atk-s0514a1:1286_0": "61.",
  "atk-s0514a1:1287_0": "“Ambho ambho nāmamidaṃ imissā, matyā ca petyā ca kataṃ susādhu;",
  "atk-s0514a1:1288_0": "Tadā hi mayhaṃ avalokayantī, ummattakaṃ ummadantī akāsī”ti.",
  "atk-s0514a1:1289_0": "Tattha matyā ca petyā cāti mātarā ca pitarā ca.",
  "atk-s0514a1:1289_1": "Mayhanti upayogatthe sampadānavacanaṃ.",
  "atk-s0514a1:1289_2": "Avalokayantīti mayā avalokitā sayampi maṃ avalokayantī maṃ ummattakaṃ akāsīti attho.",
  "atk-s0514a1:1290_0": "Sā tassa kampitabhāvaṃ ñatvā vātapānaṃ thaketvā sirigabbhameva agamāsi.",
  "atk-s0514a1:1290_1": "Raññopi tassā diṭṭhakālato paṭṭhāya nagaraṃ padakkhiṇakaraṇe cittameva nāhosi.",
  "atk-s0514a1:1290_2": "So sārathiṃ āmantetvā,",
  "atk-s0514a1:1290_3": "“samma sunanda,",
  "atk-s0514a1:1290_4": "rathaṃ nivattehi,",
  "atk-s0514a1:1290_5": "ayaṃ chaṇo amhākaṃ nānucchaviko,",
  "atk-s0514a1:1290_6": "abhipārakassa senāpatissevānucchaviko,",
  "atk-s0514a1:1290_7": "rajjampi tassevānucchavika”nti rathaṃ nivattāpetvā pāsādaṃ abhiruyha sirisayane nipajjitvā vippalapanto āha –",
  "atk-s0514a1:1291_0": "62.",
  "atk-s0514a1:1292_0": "“Yā puṇṇamāse migamandalocanā, upāvisi puṇḍarīkattacaṅgī;",
  "atk-s0514a1:1293_0": "Dve puṇṇamāyo tadahū amaññahaṃ, disvāna pārāvatarattavāsiniṃ.",
  "atk-s0514a1:1294_0": "63.",
  "atk-s0514a1:1295_0": "“Aḷārapamhehi subhehi vaggubhi, palobhayantī maṃ yadā udikkhati;",
  "atk-s0514a1:1296_0": "Vijambhamānā harateva me mano, jātā vane kimpurisīva pabbate.",
  "atk-s0514a1:1297_0": "64.",
  "atk-s0514a1:1298_0": "“Tadā hi brahatī sāmā, āmuttamaṇikuṇḍalā;",
  "atk-s0514a1:1299_0": "Ekaccavasanā nārī, migī bhantāvudikkhati.",
  "atk-s0514a1:1300_0": "65.",
  "atk-s0514a1:1301_0": "“Kadāssu maṃ tambanakhā sulomā, bāhā mudū candanasāralittā;",
  "atk-s0514a1:1302_0": "Vaṭṭaṅgulī sannatadhīrakuttiyā, nārī upaññissati sīsato subhā.",
  "atk-s0514a1:1303_0": "66.",
  "atk-s0514a1:1304_0": "“Kadāssu maṃ kañcanajāluracchadā, dhītā tirīṭissa vilaggamajjhā;",
  "atk-s0514a1:1305_0": "Mudūhi bāhāhi palissajissati, brahāvane jātadumaṃva māluvā.",
  "atk-s0514a1:1306_0": "67.",
  "atk-s0514a1:1307_0": "“Kadāssu lākhārasarattasucchavī, bindutthanī puṇḍarīkattacaṅgī;",
  "atk-s0514a1:1308_0": "Mukhaṃ mukhena upanāmayissati, soṇḍova soṇḍassa surāya thālaṃ.",
  "atk-s0514a1:1309_0": "68.",
  "atk-s0514a1:1310_0": "“Yadāddasaṃ taṃ tiṭṭhantiṃ, sabbabhaddaṃ manoramaṃ;",
  "atk-s0514a1:1311_0": "Tato sakassa cittassa, nāvabodhāmi kañcinaṃ.",
  "atk-s0514a1:1312_0": "69.",
  "atk-s0514a1:1313_0": "“Ummādantimahaṃ daṭṭhā, āmuttamaṇikuṇḍalaṃ;",
  "atk-s0514a1:1314_0": "Na supāmi divārattiṃ, sahassaṃva parājito.",
  "atk-s0514a1:1315_0": "70.",
  "atk-s0514a1:1316_0": "“Sakko ce me varaṃ dajjā, so ca labbhetha me varo;",
  "atk-s0514a1:1317_0": "Ekarattaṃ dirattaṃ vā, bhaveyyaṃ abhipārako;",
  "atk-s0514a1:1318_0": "Ummādantyā ramitvāna, sivirājā tato siya”nti.",
  "atk-s0514a1:1319_0": "Tattha puṇṇamāseti puṇṇacandāya rattiyā.",
  "atk-s0514a1:1319_1": "Migamandalocanāti kaṇḍasantāsena palāyitvā vanantare ṭhatvā luddaṃ olokentiyā migiyā viya mandāni locanāni assāti migamandalocanā.",
  "atk-s0514a1:1319_2": "Upāvisīti padumavaṇṇena karatalena pupphāni khipitvā maṃ olokentī vātapāne nisīdi.",
  "atk-s0514a1:1319_3": "Puṇḍarīkattacaṅgīti rattapadumavaṇṇasarīrā.",
  "atk-s0514a1:1319_4": "Dve puṇṇamāyoti ahaṃ tadahu tasmiṃ chaṇadivase taṃ pārāvatapādasamānavaṇṇarattavatthanivatthaṃ disvā",
  "atk-s0514a1:1319_5": "tassā mukhasobhaṃ olokento ekassa pācīnalokadhātuto ekassa abhipārakassa senāpatino nivesaneti dvinnaṃ",
  "atk-s0514a1:1319_6": "puṇṇacandānaṃ uggatattā dve puṇṇamāyo amaññiṃ.",
  "atk-s0514a1:1319_7": "Aḷārapamhehīti visālapakhumehi.",
  "atk-s0514a1:1319_8": "Subhehīti parisuddhehi.",
  "atk-s0514a1:1319_9": "Vaggubhīti madhurākārehi.",
  "atk-s0514a1:1319_10": "Udikkhatīti evarūpehi nettehi yasmiṃ khaṇe oloketi.",
  "atk-s0514a1:1319_11": "Pabbateti yathā himavantapabbate supupphitavane vīṇaṃ ādāya tantissarena attano saraṃ saṃsandantī kimpurisī kimpurisassa manaṃ harati,",
  "atk-s0514a1:1319_12": "evaṃ harateva me manoti vippalapati.",
  "atk-s0514a1:1320_0": "Brahatīti uḷārā.",
  "atk-s0514a1:1320_1": "Sāmāti suvaṇṇavaṇṇasāmā.",
  "atk-s0514a1:1320_2": "Ekaccavasanāti ekaccikavasanā,",
  "atk-s0514a1:1320_3": "ekavatthanivatthāti attho.",
  "atk-s0514a1:1320_4": "Bhantāvudikkhatīti saṇhakesā puthunalāṭā āyatabhamū visālakkhī tuṅganāsā rattoṭṭhā setadantā tikhiṇadāṭhā",
  "atk-s0514a1:1320_5": "suvaṭṭitagīvā sutanubāhu susaṇṭhitapayodharā karamitamajjhā visālasoṇī suvaṇṇakadalisamānoru sā uttamitthī",
  "atk-s0514a1:1320_6": "tasmiṃ khaṇe maṃ udikkhantī bhayena vanaṃ pavisitvā puna nivattitvā luddaṃ udikkhantī bhantā migīva maṃ",
  "atk-s0514a1:1320_7": "udikkhatīti vadati.",
  "atk-s0514a1:1320_8": "Bāhāmudūti mudubāhā.",
  "atk-s0514a1:1320_9": "Sannatadhīrakuttiyāti suphusitachekakaraṇā.",
  "atk-s0514a1:1320_10": "Upaññissati manti sā subhā nārī kadā nu maṃ tehi tambanakhehi sīsato paṭṭhāya sannatena dhīrena karaṇena paritosessatīti patthento vilapati.",
  "atk-s0514a1:1321_0": "Kañcanajāluracchadāti kañcanamayauracchadālaṅkārā.",
  "atk-s0514a1:1321_1": "Vilaggamajjhāti vilaggasarīrā tanumajjhimā.",
  "atk-s0514a1:1321_2": "Brahāvaneti mahāvane.",
  "atk-s0514a1:1321_3": "Lākhārasarattasucchavīti hatthapādatalaagganakhaoṭṭhamaṃsesu lākhārasarattamaṇipavālavaṇṇā.",
  "atk-s0514a1:1321_4": "Bindutthanīti udakapupphuḷaparimaṇḍalatthanī.",
  "atk-s0514a1:1321_5": "Tatoti yadā taṃ tiṭṭhantiṃ addasaṃ,",
  "atk-s0514a1:1321_6": "tato paṭṭhāya.",
  "atk-s0514a1:1321_7": "Sakassa cittassāti attano cittassa anissaro jātomhīti adhippāyo.",
  "atk-s0514a1:1321_8": "Kañcinanti kañci “ayaṃ asuko nāmā”ti na jānāmi,",
  "atk-s0514a1:1321_9": "ummattako jātomhīti vadati.",
  "atk-s0514a1:1321_10": "Daṭṭhāti disvā.",
  "atk-s0514a1:1321_11": "Na supāmīti neva rattiṃ,",
  "atk-s0514a1:1321_12": "na divā niddaṃ labhāmi.",
  "atk-s0514a1:1321_13": "So ca labbhethāti yaṃ me sakko varaṃ dadeyya,",
  "atk-s0514a1:1321_14": "so ca me varo labbhetha,",
  "atk-s0514a1:1321_15": "labheyyāhaṃ taṃ varanti attho.",
  "atk-s0514a1:1322_0": "Atha te amaccā abhipārakassapi ārocayiṃsu –",
  "atk-s0514a1:1322_1": "“sāmi rājā,",
  "atk-s0514a1:1322_2": "nagaraṃ padakkhiṇaṃ karonto tumhākaṃ gharadvāraṃ patvā nivattitvā pāsādaṃ abhiruhī”ti.",
  "atk-s0514a1:1322_3": "So attano gehaṃ gantvā ummādantiṃ āmantetvā “bhadde,",
  "atk-s0514a1:1322_4": "kacci rañño attānaṃ dassesī”ti pucchi. “Sāmi,",
  "atk-s0514a1:1322_5": "eko mahodaro mahādāṭhiko rathe ṭhatvā āgato puriso atthi,",
  "atk-s0514a1:1322_6": "ahaṃ taṃ rājā vā arājā vāti na jānāmi,",
  "atk-s0514a1:1322_7": "eko issaroti pana vutte vātapāne ṭhatvā pupphāni khipiṃ,",
  "atk-s0514a1:1322_8": "so tāvadeva nivattitvā gato”ti.",
  "atk-s0514a1:1322_9": "So taṃ sutvā “nāsitomhi tayā”ti punadivase pātova rājanivesanaṃ āruyha sirigabbhadvāre ṭhatvā rañño ummādantiṃ",
  "atk-s0514a1:1322_10": "nissāya vippalāpaṃ sutvā “ayaṃ ummādantiyā paṭibaddhacitto jāto,",
  "atk-s0514a1:1322_11": "taṃ alabhanto marissati,",
  "atk-s0514a1:1322_12": "rañño ca mama ca aguṇaṃ mocetvā imassa mayā jīvitaṃ dātuṃ vaṭṭatī”ti attano nivesanaṃ gantvā ekaṃ daḷhamantaṃ upaṭṭhākaṃ pakkosāpetvā, “tāta,",
  "atk-s0514a1:1322_13": "asukaṭṭhāne susiracetiyarukkho atthi,",
  "atk-s0514a1:1322_14": "tvaṃ kañci ajānāpetvā atthaṅgate sūriye tattha gantvā antorukkhe nisīda,",
  "atk-s0514a1:1322_15": "ahaṃ tattha balikammaṃ karonto taṃ ṭhānaṃ patvā devatā namassanto,",
  "atk-s0514a1:1322_16": "‘sāmi devarāja,",
  "atk-s0514a1:1322_17": "amhākaṃ rājā nagaramhi chaṇe vattamāne akīḷitvā sirigabbhaṃ pavisitvā vippalapantova nipanno,",
  "atk-s0514a1:1322_18": "mayaṃ tattha kāraṇaṃ na jānāma,",
  "atk-s0514a1:1322_19": "rājā devatānaṃ bahūpakāro,",
  "atk-s0514a1:1322_20": "anusaṃvaccharaṃ sahassaṃ vissajjetvā balikammaṃ karoti,",
  "atk-s0514a1:1322_21": "idaṃ nāma nissāya rājā vippalapatīti ācikkhatha,",
  "atk-s0514a1:1322_22": "rañño no jīvitadānaṃ dethā’ti yācissāmi,",
  "atk-s0514a1:1322_23": "tvaṃ tasmiṃ khaṇe saddaṃ parivattitvā,",
  "atk-s0514a1:1322_24": "‘senāpati,",
  "atk-s0514a1:1322_25": "tumhākaṃ rañño byādhi nāma natthi,",
  "atk-s0514a1:1322_26": "so pana tava bhariyāya ummādantiyā paṭibaddhacitto.",
  "atk-s0514a1:1322_27": "Sace naṃ labhissati,",
  "atk-s0514a1:1322_28": "jīvissati, no ce,",
  "atk-s0514a1:1322_29": "marissati.",
  "atk-s0514a1:1322_30": "Sace tassa jīvitaṃ icchasi,",
  "atk-s0514a1:1322_31": "ummādantimassa dehī’ti vadeyyāsī”ti evaṃ taṃ uggaṇhāpetvā uyyojesi.",
  "atk-s0514a1:1323_0": "So gantvā tasmiṃ rukkhe nisīditvā punadivase senāpatinā amaccagaṇaparivutena taṃ ṭhānaṃ gantvā yācito tathā abhāsi.",
  "atk-s0514a1:1323_1": "Senāpati “sādhū”ti vatvā devataṃ vanditvā amacce jānāpetvā nagaraṃ pavisitvā rājanivesanaṃ āruyha sirigabbhadvāraṃ ākoṭesi.",
  "atk-s0514a1:1323_2": "Rājā satiṃ upaṭṭhapetvā “ko eso”ti pucchi. Ahaṃ, deva,",
  "atk-s0514a1:1323_3": "abhipārakoti.",
  "atk-s0514a1:1323_4": "Athassa rājā dvāraṃ vivari.",
  "atk-s0514a1:1323_5": "So pavisitvā rājānaṃ vanditvā gāthamāha –",
  "atk-s0514a1:1324_0": "71.",
  "atk-s0514a1:1325_0": "“Bhūtāni me bhūtapatī namassato, āgamma yakkho idametadabravi;",
  "atk-s0514a1:1326_0": "Rañño mano ummadantyā niviṭṭho, dadāmi te taṃ paricārayassū”ti.",
  "atk-s0514a1:1327_0": "Tattha namassatoti tumhākaṃ vippalāpakāraṇajānanatthaṃ balikammaṃ katvā namassantassa.",
  "atk-s0514a1:1327_1": "Tanti ahaṃ taṃ ummādantiṃ tumhākaṃ paricārikaṃ katvā dadāmīti.",
  "atk-s0514a1:1328_0": "Atha naṃ rājā,",
  "atk-s0514a1:1328_1": "“samma abhipāraka,",
  "atk-s0514a1:1328_2": "mama ummādantiyā paṭibaddhacittatāya vippalapitabhāvaṃ yakkhāpi jānantī”ti pucchi. Āma, devāti.",
  "atk-s0514a1:1328_3": "So “sabbalokena kira me lāmakabhāvo ñāto”ti lajjidhamme patiṭṭhāya anantaraṃ gāthamāha –",
  "atk-s0514a1:1329_0": "72.",
  "atk-s0514a1:1330_0": "“Puññā ca dhaṃse amaro na camhi, jano ca me pāpamidañca jaññā;",
  "atk-s0514a1:1331_0": "Bhuso ca tyassa manaso vighāto, datvā piyaṃ ummadantiṃ adaṭṭhā”ti.",
  "atk-s0514a1:1332_0": "Tattha dhaṃseti,",
  "atk-s0514a1:1332_1": "samma abhipāraka,",
  "atk-s0514a1:1332_2": "ahaṃ tāya saddhiṃ kilesavasena paricārento puññato ca dhaṃseyyaṃ,",
  "atk-s0514a1:1332_3": "tāya saddhiṃ paricāritamattena amaro ca na homi,",
  "atk-s0514a1:1332_4": "mahājano ca me imaṃ lāmakabhāvaṃ jāneyya,",
  "atk-s0514a1:1332_5": "tato “ayuttaṃ raññā kata”nti garaheyya,",
  "atk-s0514a1:1332_6": "tañca mama datvā pacchā piyabhariyaṃ adaṭṭhā tava manaso vighāto cassāti attho.",
  "atk-s0514a1:1333_0": "Sesā ubhinnampi vacanapaṭivacanagāthā honti –",
  "atk-s0514a1:1334_0": "73.",
  "atk-s0514a1:1335_0": "“Janinda nāññatra tayā mayā vā, sabbāpi kammassa katassa jaññā;",
  "atk-s0514a1:1336_0": "Yaṃ te mayā ummadantī padinnā, bhusehi rājā vanathaṃ sajāhi.",
  "atk-s0514a1:1337_0": "74.",
  "atk-s0514a1:1338_0": "“Yo pāpakaṃ kammakaraṃ manusso, so maññati māyida maññiṃsu aññe;",
  "atk-s0514a1:1339_0": "Passanti bhūtāni karontametaṃ, yuttā ca ye honti narā pathabyā.",
  "atk-s0514a1:1340_0": "75.",
  "atk-s0514a1:1341_0": "“Añño nu te koci naro pathabyā, saddheyya lokasmi na me piyāti;",
  "atk-s0514a1:1342_0": "Bhuso ca tyassa manuso vighāto, datvā piyaṃ ummadantiṃ adaṭṭhā.",
  "atk-s0514a1:1343_0": "76.",
  "atk-s0514a1:1344_0": "“Addhā piyā mayha janinda esā, na sā mamaṃ appiyā bhūmipāla;",
  "atk-s0514a1:1345_0": "Gaccheva tvaṃ ummadantiṃ bhadante, sīhova selassa guhaṃ upeti.",
  "atk-s0514a1:1346_0": "77.",
  "atk-s0514a1:1347_0": "“Na pīḷitā attadukhena dhīrā, sukhapphalaṃ kamma pariccajanti;",
  "atk-s0514a1:1348_0": "Sammohitā vāpi sukhena mattā, na pāpakammañca samācaranti.",
  "atk-s0514a1:1349_0": "78.",
  "atk-s0514a1:1350_0": "“Tuvañhi mātā ca pitā ca mayhaṃ, bhattā patī posako devatā ca;",
  "atk-s0514a1:1351_0": "Dāso ahaṃ tuyha saputtadāro, yathāsukhaṃ sāmi karohi kāmaṃ.",
  "atk-s0514a1:1352_0": "79.",
  "atk-s0514a1:1353_0": "“Yo ‘issaromhī’ti karoti pāpaṃ, katvā ca so nuttasate paresaṃ;",
  "atk-s0514a1:1354_0": "Na tena so jīvati dīghamāyu, devāpi pāpena samekkhare naṃ.",
  "atk-s0514a1:1355_0": "80.",
  "atk-s0514a1:1356_0": "“Aññātakaṃ sāmikehī padinnaṃ, dhamme ṭhitā ye paṭicchanti dānaṃ;",
  "atk-s0514a1:1357_0": "Paṭicchakā dāyakā cāpi tattha, sukhapphalaññeva karonti kammaṃ.",
  "atk-s0514a1:1358_0": "81.",
  "atk-s0514a1:1359_0": "“Añño nu te koci naro pathabyā, saddheyya lokasmi na me piyāti;",
  "atk-s0514a1:1360_0": "Bhuso ca tyassa manaso vighāto, datvā piyaṃ ummadantiṃ adaṭṭhā.",
  "atk-s0514a1:1361_0": "82.",
  "atk-s0514a1:1362_0": "“Addhā piyā mayha janinda esā, na sā mamaṃ appiyā bhūmipāla;",
  "atk-s0514a1:1363_0": "Yaṃ te mayā ummadantī padinnā, bhusehi rājā vanathaṃ sajāhi.",
  "atk-s0514a1:1364_0": "83.",
  "atk-s0514a1:1365_0": "“Yo attadukkhena parassa dukkhaṃ, sukhena vā attasukhaṃ dahāti;",
  "atk-s0514a1:1366_0": "Yathevidaṃ mayha tathā paresaṃ, yo evaṃ jānāti sa vedi dhammaṃ.",
  "atk-s0514a1:1367_0": "84.",
  "atk-s0514a1:1368_0": "“Añño nu te koci naro pathabyā, saddheyya lokasmi na me piyāti;",
  "atk-s0514a1:1369_0": "Bhuso ca tyassa manaso vighāto, datvā piyaṃ ummadantiṃ adaṭṭhā.",
  "atk-s0514a1:1370_0": "85.",
  "atk-s0514a1:1371_0": "“Janinda jānāsi piyā mamesā, na sā mamaṃ appiyā bhūmipāla;",
  "atk-s0514a1:1372_0": "Piyena te dammi piyaṃ janinda, piyadāyino deva piyaṃ labhanti.",
  "atk-s0514a1:1373_0": "86.",
  "atk-s0514a1:1374_0": "“So nūnāhaṃ vadhissāmi, attānaṃ kāmahetukaṃ;",
  "atk-s0514a1:1375_0": "Na hi dhammaṃ adhammena, ahaṃ vadhitumussahe.",
  "atk-s0514a1:1376_0": "87.",
  "atk-s0514a1:1377_0": "“Sace tuvaṃ mayha satiṃ janinda, na kāmayāsi naravīra seṭṭha;",
  "atk-s0514a1:1378_0": "Cajāmi naṃ sabbajanassa sibyā, mayā pamuttaṃ tato avhayesi naṃ.",
  "atk-s0514a1:1379_0": "88.",
  "atk-s0514a1:1380_0": "“Adūsiyaṃ ce abhipāraka tvaṃ, cajāsi katte ahitāya tyassa;",
  "atk-s0514a1:1381_0": "Mahā ca te upavādopi assa, na cāpi tyassa nagaramhi pakkho.",
  "atk-s0514a1:1382_0": "89.",
  "atk-s0514a1:1383_0": "“Ahaṃ sahissaṃ upavādametaṃ, nindaṃ pasaṃsaṃ garahañca sabbaṃ;",
  "atk-s0514a1:1384_0": "Mametamāgacchatu bhūmipāla, yathāsukhaṃ sivi karohi kāmaṃ.",
  "atk-s0514a1:1385_0": "90.",
  "atk-s0514a1:1386_0": "“Yo neva nindaṃ na panappasaṃsaṃ, ādiyati garahaṃ nopi pūjaṃ;",
  "atk-s0514a1:1387_0": "Sirī ca lakkhī ca apeti tamhā, āpo suvuṭṭhīva yathā thalamhā.",
  "atk-s0514a1:1388_0": "91.",
  "atk-s0514a1:1389_0": "“Yaṃ kiñci dukkhañca sukhañca etto, dhammātisārañca manovighātaṃ;",
  "atk-s0514a1:1390_0": "Urasā ahaṃ paccuttarissāmi sabbaṃ, pathavī yathā thāvarānaṃ tasānaṃ.",
  "atk-s0514a1:1391_0": "92.",
  "atk-s0514a1:1392_0": "“Dhammātisārañca manovighātaṃ, dukkhañca nicchāmi ahaṃ paresaṃ;",
  "atk-s0514a1:1393_0": "Ekovimaṃ hārayissāmi bhāraṃ, dhamme ṭhito kiñci ahāpayanto.",
  "atk-s0514a1:1394_0": "93.",
  "atk-s0514a1:1395_0": "“Saggūpagaṃ puññakammaṃ janinda, mā me tuvaṃ antarāyaṃ akāsi;",
  "atk-s0514a1:1396_0": "Dadāmi te ummadantiṃ pasanno, rājāva yaññe dhanaṃ brāhmaṇānaṃ.",
  "atk-s0514a1:1397_0": "94.",
  "atk-s0514a1:1398_0": "“Addhā tuvaṃ katte hitesi mayhaṃ, sakhā mamaṃ ummadantī tuvañca;",
  "atk-s0514a1:1399_0": "Nindeyyu devā pitaro ca sabbe, pāpañca passaṃ abhisamparāyaṃ.",
  "atk-s0514a1:1400_0": "95.",
  "atk-s0514a1:1401_0": "“Na hetadhammaṃ sivirāja vajjuṃ, sanegamā jānapadā ca sabbe;",
  "atk-s0514a1:1402_0": "Yaṃ te mayā ummadantī padinnā, bhusehi rājā vanathaṃ sajāhi.",
  "atk-s0514a1:1403_0": "96.",
  "atk-s0514a1:1404_0": "“Addhā tuvaṃ katte hitesi mayhaṃ, sakhā mamaṃ ummadantī tuvañca;",
  "atk-s0514a1:1405_0": "Satañca dhammāni sukittitāni, samuddavelāva duraccayāni.",
  "atk-s0514a1:1406_0": "97.",
  "atk-s0514a1:1407_0": "“Āhuneyyo mesi hitānukampī, dhātā vidhātā casi kāmapālo;",
  "atk-s0514a1:1408_0": "Tayī hutā rāja mahapphalā hi, kāmena me ummadantiṃ paṭiccha.",
  "atk-s0514a1:1409_0": "98.",
  "atk-s0514a1:1410_0": "“Addhā hi sabbaṃ abhipāraka tvaṃ, dhammaṃ acārī mama kattuputta;",
  "atk-s0514a1:1411_0": "Añño nu te ko idha sotthikattā, dvipado naro aruṇe jīvaloke.",
  "atk-s0514a1:1412_0": "99.",
  "atk-s0514a1:1413_0": "“Tuvaṃ nu seṭṭho tvamanuttarosi, tvaṃ dhammagutto dhammavidū sumedho;",
  "atk-s0514a1:1414_0": "So dhammagutto cirameva jīva, dhammañca me desaya dhammapāla.",
  "atk-s0514a1:1415_0": "100.",
  "atk-s0514a1:1416_0": "“Tadiṅgha abhipāraka, suṇohi vacanaṃ mama;",
  "atk-s0514a1:1417_0": "Dhammaṃ te desayissāmi, sataṃ āsevitaṃ ahaṃ.",
  "atk-s0514a1:1418_0": "101.",
  "atk-s0514a1:1419_0": "“Sādhu dhammarucī rājā, sādhu paññāṇavā naro;",
  "atk-s0514a1:1420_0": "Sādhu mittānamaddubbho, pāpassākaraṇaṃ sukhaṃ.",
  "atk-s0514a1:1421_0": "102.",
  "atk-s0514a1:1422_0": "“Akkodhanassa vijite, ṭhitadhammassa rājino;",
  "atk-s0514a1:1423_0": "Sukhaṃ manussā āsetha, sītacchāyāya saṅghare.",
  "atk-s0514a1:1424_0": "103.",
  "atk-s0514a1:1425_0": "“Na cāhametaṃ abhirocayāmi, kammaṃ asamekkhakataṃ asādhu;",
  "atk-s0514a1:1426_0": "Ye vāpi ñatvāna sayaṃ karonti, upamā imā mayhaṃ tuvaṃ suṇohi.",
  "atk-s0514a1:1427_0": "104.",
  "atk-s0514a1:1428_0": "“Gavaṃ ce taramānānaṃ, jimhaṃ gacchati puṅgavo;",
  "atk-s0514a1:1429_0": "Sabbā tā jimhaṃ gacchanti, nette jimhaṃ gate sati.",
  "atk-s0514a1:1430_0": "105.",
  "atk-s0514a1:1431_0": "“Evameva manussesu, yo hoti seṭṭhasammato;",
  "atk-s0514a1:1432_0": "So ce adhammaṃ carati, pageva itarā pajā;",
  "atk-s0514a1:1433_0": "Sabbaṃ raṭṭhaṃ dukhaṃ seti, rājā ce hoti adhammiko.",
  "atk-s0514a1:1434_0": "106.",
  "atk-s0514a1:1435_0": "“Gavaṃ ce taramānānaṃ, ujuṃ gacchati puṅgavo;",
  "atk-s0514a1:1436_0": "Sabbā gāvī ujuṃ yanti, nette ujuṃ gate sati.",
  "atk-s0514a1:1437_0": "107.",
  "atk-s0514a1:1438_0": "“Evameva manussesu, yo hoti seṭṭhasammato;",
  "atk-s0514a1:1439_0": "So sace dhammaṃ carati, pageva itarā pajā;",
  "atk-s0514a1:1440_0": "Sabbaṃ raṭṭhaṃ sukhaṃ seti, rājā ce hoti dhammiko.",
  "atk-s0514a1:1441_0": "108.",
  "atk-s0514a1:1442_0": "“Na cāpāhaṃ adhammena, amarattamabhipatthaye;",
  "atk-s0514a1:1443_0": "Imaṃ vā pathaviṃ sabbaṃ, vijetuṃ abhipāraka.",
  "atk-s0514a1:1444_0": "109.",
  "atk-s0514a1:1445_0": "“Yañhi kiñci manussesu, ratanaṃ idha vijjati;",
  "atk-s0514a1:1446_0": "Gāvo dāso hiraññañca, vatthiyaṃ haricandanaṃ.",
  "atk-s0514a1:1447_0": "110.",
  "atk-s0514a1:1448_0": "“Assitthiyo ratanaṃ maṇikañca, yañcāpi me candimasūriyā abhipālayanti;",
  "atk-s0514a1:1449_0": "Na tassa hetu visamaṃ careyyaṃ, majjhe sivīnaṃ usabhomhi jāto.",
  "atk-s0514a1:1450_0": "111.",
  "atk-s0514a1:1451_0": "“Netā hitā uggato raṭṭhapālo, dhammaṃ sivīnaṃ apacāyamāno;",
  "atk-s0514a1:1452_0": "So dhammamevānuvicintayanto, tasmā sake cittavase na vatto.",
  "atk-s0514a1:1453_0": "112.",
  "atk-s0514a1:1454_0": "“Addhā tuvaṃ mahārāja, niccaṃ abyasanaṃ sivaṃ;",
  "atk-s0514a1:1455_0": "Karissasi ciraṃ rajjaṃ, paññā hi tava tādisī.",
  "atk-s0514a1:1456_0": "113.",
  "atk-s0514a1:1457_0": "“Etaṃ te anumodāma, yaṃ dhammaṃ nappamajjasi;",
  "atk-s0514a1:1458_0": "Dhammaṃ pamajja khattiyo, raṭṭhā cavati issaro.",
  "atk-s0514a1:1459_0": "114.",
  "atk-s0514a1:1460_0": "“Dhammaṃ cara mahārāja, mātāpitūsu khattiya;",
  "atk-s0514a1:1461_0": "Idha dhammaṃ caritvāna, rāja saggaṃ gamissasi.",
  "atk-s0514a1:1462_0": "115.",
  "atk-s0514a1:1463_0": "“Dhammaṃ cara mahārāja, puttadāresu khattiya;",
  "atk-s0514a1:1464_0": "Idha dhammaṃ caritvāna, rāja saggaṃ gamissasi.",
  "atk-s0514a1:1465_0": "116.",
  "atk-s0514a1:1466_0": "“Dhammaṃ cara mahārāja, mittāmaccesu khattiya;",
  "atk-s0514a1:1467_0": "Idha dhammaṃ caritvāna, rāja saggaṃ gamissasi.",
  "atk-s0514a1:1468_0": "117.",
  "atk-s0514a1:1469_0": "“Dhammaṃ cara mahārāja, vāhanesu balesu ca;",
  "atk-s0514a1:1470_0": "Idha dhammaṃ caritvāna, rāja saggaṃ gamissasi.",
  "atk-s0514a1:1471_0": "118.",
  "atk-s0514a1:1472_0": "“Dhammaṃ cara mahārāja, gāmesu nigamesu ca;",
  "atk-s0514a1:1473_0": "Idha dhammaṃ caritvāna, rāja saggaṃ gamissasi.",
  "atk-s0514a1:1474_0": "119.",
  "atk-s0514a1:1475_0": "“Dhammaṃ cara mahārāja, raṭṭhesu janapadesu ca;",
  "atk-s0514a1:1476_0": "Idha dhammaṃ caritvāna, rāja saggaṃ gamissasi.",
  "atk-s0514a1:1477_0": "120.",
  "atk-s0514a1:1478_0": "“Dhammaṃ cara mahārāja, samaṇabrāhmaṇesu ca;",
  "atk-s0514a1:1479_0": "Idha dhammaṃ caritvāna, rāja saggaṃ gamissasi.",
  "atk-s0514a1:1480_0": "121.",
  "atk-s0514a1:1481_0": "“Dhammaṃ cara mahārāja, migapakkhīsu khattiya;",
  "atk-s0514a1:1482_0": "Idha dhammaṃ caritvāna, rāja saggaṃ gamissasi.",
  "atk-s0514a1:1483_0": "122.",
  "atk-s0514a1:1484_0": "“Dhammaṃ cara mahārāja, dhammo ciṇṇo sukhāvaho;",
  "atk-s0514a1:1485_0": "Idha dhammaṃ caritvāna, rāja saggaṃ gamissasi.",
  "atk-s0514a1:1486_0": "123.",
  "atk-s0514a1:1487_0": "“Dhammaṃ cara mahārāja, saindā devā sabrahmakā;",
  "atk-s0514a1:1488_0": "Suciṇṇena divaṃ pattā, mā dhammaṃ rāja pāmado”ti.",
  "atk-s0514a1:1489_0": "Tattha sabbāpīti, janinda,",
  "atk-s0514a1:1489_1": "ahametaṃ ekakova paṭicchādetvā ānessāmi,",
  "atk-s0514a1:1489_2": "tasmā ṭhapetvā mamañca tuvañca aññā sabbāpi pajā imassa katassa ākāramattampi na jaññā na jānissanti.",
  "atk-s0514a1:1489_3": "Bhusehīti tāya saddhiṃ abhiramanto attano taṇhāvanathaṃ bhusaṃ karohi vaḍḍhehi manorathaṃ pūrehi.",
  "atk-s0514a1:1489_4": "Sajāhīti manorathaṃ pana pūretvā sace te na ruccati,",
  "atk-s0514a1:1489_5": "atha naṃ sajāhi mayhameva paṭidehi.",
  "atk-s0514a1:1489_6": "Kammakaranti,",
  "atk-s0514a1:1489_7": "samma abhipāraka,",
  "atk-s0514a1:1489_8": "yo manusso pāpakaṃ kammaṃ karonto,",
  "atk-s0514a1:1489_9": "so pacchā mā idha aññe idaṃ pāpakammaṃ maññiṃsu mā jānantūti maññati cinteti,",
  "atk-s0514a1:1489_10": "ducintitametaṃ tassa.",
  "atk-s0514a1:1489_11": "Kiṃkāraṇā?",
  "atk-s0514a1:1489_12": "Passanti bhūtāni karontametanti ye ca buddhā paccekabuddhā buddhaputtā iddhiyā yuttā,",
  "atk-s0514a1:1489_13": "te ca naṃ passantiyeva.",
  "atk-s0514a1:1489_14": "Na me piyāti,",
  "atk-s0514a1:1489_15": "samma abhipāraka,",
  "atk-s0514a1:1489_16": "añño nu te koci “idha lokasmiṃ sakalāyapi pathaviyā na me ummādantī piyā”ti evaṃ saddaheyya.",
  "atk-s0514a1:1490_0": "Sīhova selassa guhanti, mahārāja,",
  "atk-s0514a1:1490_1": "sace tvaṃ taṃ idha na ānesi,",
  "atk-s0514a1:1490_2": "atha yathā sīho kilesapariḷāhe uppanne sīhapotikāya vasanaṭṭhānaṃ maṇiguhaṃ upeti,",
  "atk-s0514a1:1490_3": "evaṃ tassā vasanaṭṭhānaṃ gaccha,",
  "atk-s0514a1:1490_4": "tattha attano patthanaṃ pūrehīti.",
  "atk-s0514a1:1490_5": "Sukhapphalanti,",
  "atk-s0514a1:1490_6": "samma abhipāraka,",
  "atk-s0514a1:1490_7": "paṇḍitā attano dukkhena phuṭṭhā samānā na sukhavipākadāyakakammaṃ pariccajanti,",
  "atk-s0514a1:1490_8": "sammohitā vāpi hutvā mohena mūḷhā sukhena mattā pāpakammaṃ nāma na samācaranti.",
  "atk-s0514a1:1490_9": "Yathāsukhaṃ, sāmi,",
  "atk-s0514a1:1490_10": "karohi kāmanti,",
  "atk-s0514a1:1490_11": "sāmi sivirāja,",
  "atk-s0514a1:1490_12": "attano dāsiṃ paricārentassa garahā nāma natthi,",
  "atk-s0514a1:1490_13": "tvaṃ yathāsukhaṃ yathājjhāsayaṃ kāmaṃ karohi,",
  "atk-s0514a1:1490_14": "attano icchaṃ pūrehīti.",
  "atk-s0514a1:1490_15": "Na tena so jīvatīti,",
  "atk-s0514a1:1490_16": "samma abhipāraka,",
  "atk-s0514a1:1490_17": "yo “issaromhī”ti pāpaṃ karoti,",
  "atk-s0514a1:1490_18": "katvā ca kiṃ maṃ devamanussā vakkhantīti na uttasati na ottappati,",
  "atk-s0514a1:1490_19": "so tena kammena na ca dīghakālaṃ jīvati,",
  "atk-s0514a1:1490_20": "khippameva marati,",
  "atk-s0514a1:1490_21": "devatāpi pana “kiṃ imassa pāparañño rajjena,",
  "atk-s0514a1:1490_22": "varamassa vāḷukaghaṭaṃ gale bandhitvā maraṇa”nti lāmakena cakkhunā olokenti.",
  "atk-s0514a1:1491_0": "Aññātakanti, mahārāja,",
  "atk-s0514a1:1491_1": "aññesaṃ santakaṃ tehi sāmikehi padinnaṃ dānaṃ ye attano dhamme ṭhitā paṭicchanti,",
  "atk-s0514a1:1491_2": "te tattha paṭicchakā ca dāyakā ca sabbepi sukhapphalameva kammaṃ karonti.",
  "atk-s0514a1:1491_3": "Paṭiggāhake hi paṭiggaṇhante taṃ dānaṃ dāyakassa mahantaṃ vipākaṃ detīti.",
  "atk-s0514a1:1491_4": "Yo attadukkhenāti,",
  "atk-s0514a1:1491_5": "samma abhipāraka,",
  "atk-s0514a1:1491_6": "yo attano dukkhena pīḷito taṃ parassa dahati,",
  "atk-s0514a1:1491_7": "attano sarīrato apanetvā parassa sarīre khipati,",
  "atk-s0514a1:1491_8": "parassa vā sukhena attano sukhaṃ dahati,",
  "atk-s0514a1:1491_9": "parassa sukhaṃ gahetvā attani pakkhipati,",
  "atk-s0514a1:1491_10": "“attano dukkhaṃ harissāmī”ti paraṃ dukkhitaṃ karoti,",
  "atk-s0514a1:1491_11": "“attānaṃ sukhessāmī”ti paraṃ dukkhitaṃ karoti,",
  "atk-s0514a1:1491_12": "“attānaṃ sukhessāmī”ti parassa sukhaṃ nāseti,",
  "atk-s0514a1:1491_13": "na so dhammaṃ jānāti.",
  "atk-s0514a1:1491_14": "Yo pana evaṃ jānāti “yathevidaṃ mayhaṃ sukhadukkhaṃ,",
  "atk-s0514a1:1491_15": "tathā paresa”nti,",
  "atk-s0514a1:1491_16": "sa vedi dhammaṃ jānāti nāmāti ayametissā gāthāya attho.",
  "atk-s0514a1:1492_0": "Piyena te dammīti piyena kāraṇabhūtena piyaṃ phalaṃ patthento dammīti attho.",
  "atk-s0514a1:1492_1": "Piyaṃ labhantīti saṃsāre saṃsarantā piyameva labhanti.",
  "atk-s0514a1:1492_2": "Kāmahetukanti,",
  "atk-s0514a1:1492_3": "samma abhipāraka,",
  "atk-s0514a1:1492_4": "kāmahetukaṃ ayuttaṃ katvā “attānaṃ vadhissāmī”ti me parivitakko uppajjati.",
  "atk-s0514a1:1492_5": "Mayha satinti mama santakaṃ.",
  "atk-s0514a1:1492_6": "“Mayha satī”tipi pāṭho,",
  "atk-s0514a1:1492_7": "mama santakāti evaṃ maññamāno sace tvaṃ taṃ na kāmesīti attho.",
  "atk-s0514a1:1492_8": "Sabbajanassāti sabbā seniyo sannipātāpetvā tassa sabbajanassa ayaṃ mayhaṃ ahitāti pariccajissāmi.",
  "atk-s0514a1:1492_9": "Tato avhayesīti tato taṃ apariggahitattā āneyyāsi.",
  "atk-s0514a1:1492_10": "Adūsiyanti anaparādhaṃ.",
  "atk-s0514a1:1492_11": "Katteti tameva aparena nāmena ālapati.",
  "atk-s0514a1:1492_12": "So hi rañño hitaṃ karoti,",
  "atk-s0514a1:1492_13": "tasmā “kattā”ti vuccati.",
  "atk-s0514a1:1492_14": "Na cāpi tyassāti evaṃ akiccakārīti nagare tava koci pakkhopi na bhaveyya.",
  "atk-s0514a1:1493_0": "Nindanti na kevalaṃ upavādameva,",
  "atk-s0514a1:1493_1": "sacepi maṃ koci sammukhā nindissati vā pasaṃsissati vā,",
  "atk-s0514a1:1493_2": "dosaṃ vā pana āropento garahissati,",
  "atk-s0514a1:1493_3": "tampāhaṃ nindaṃ pasaṃsaṃ garahañca sabbaṃ sahissāmi,",
  "atk-s0514a1:1493_4": "sabbametaṃ mama āgacchatūti vadati.",
  "atk-s0514a1:1493_5": "Tamhāti yo ete nindādayo na gaṇhāti,",
  "atk-s0514a1:1493_6": "tamhā purisā issariyasaṅkhātā sirī ca paññāsaṅkhātā lakkhī ca thalaṭṭhānato suvuṭṭhisaṅkhāto āpo viya apeti na patiṭṭhātīti.",
  "atk-s0514a1:1493_7": "Ettoti ito mama tassā pariccattakāraṇā.",
  "atk-s0514a1:1493_8": "Dhammātisārañcāti dhammaṃ atikkamitvā pavattaṃ akusalaṃ vā yaṃ kiñci hoti.",
  "atk-s0514a1:1493_9": "Paccuttarissāmīti sampaṭicchissāmi dhārayissāmi.",
  "atk-s0514a1:1493_10": "Thāvarānaṃ tasānanti yathā mahāpathavī khīṇāsavānañca puthujjanānañca kiñci sampaṭicchati sabbaṃ adhivāseti,",
  "atk-s0514a1:1493_11": "tathevāhampi sabbametaṃ sampaṭicchissāmi adhivāsessāmīti dīpeti.",
  "atk-s0514a1:1493_12": "Ekovimanti ahaṃ ekova imampi attano dukkhabhāraṃ hārayissāmi dhārayissāmi vahissāmi.",
  "atk-s0514a1:1493_13": "Dhamme ṭhitoti vinicchayadhamme paveṇidhamme tividhasucaritadhamme ca ṭhito hutvā.",
  "atk-s0514a1:1494_0": "Saggūpaganti, deva,",
  "atk-s0514a1:1494_1": "puññakammaṃ nāmetaṃ saggūpagaṃ hoti.",
  "atk-s0514a1:1494_2": "Yaññe dhananti yaññadhanaṃ,",
  "atk-s0514a1:1494_3": "ayameva vā pāṭho.",
  "atk-s0514a1:1494_4": "Sakhāti ummādantīpi mama sahāyikā,",
  "atk-s0514a1:1494_5": "tvampi sahāyako.",
  "atk-s0514a1:1494_6": "Pitaroti brahmāno.",
  "atk-s0514a1:1494_7": "Sabbeti na kevalaṃ devabrahmānova,",
  "atk-s0514a1:1494_8": "sabbe raṭṭhavāsinopi maṃ passatha, “bho,",
  "atk-s0514a1:1494_9": "sahāyakassa bhariyā sahāyikā iminā gehe katā”ti nindeyyuṃ.",
  "atk-s0514a1:1494_10": "Na hetadhammanti na hi etaṃ adhammikaṃ.",
  "atk-s0514a1:1494_11": "Yaṃ te mayāti yasmā mayā sā tuyhaṃ dinnā,",
  "atk-s0514a1:1494_12": "tasmā etaṃ adhammoti na vadissanti.",
  "atk-s0514a1:1494_13": "Satanti santānaṃ buddhādīnaṃ khantimettābhāvanāsīlācārasaṅkhātāni dhammāni suvaṇṇitāni samuddavelāva duraccayāni,",
  "atk-s0514a1:1494_14": "tasmā yathā samuddo velaṃ nātikkamati,",
  "atk-s0514a1:1494_15": "evamahampi sīlavelaṃ nātikkamissāmīti vadati.",
  "atk-s0514a1:1495_0": "Āhuneyyo mesīti, mahārāja,",
  "atk-s0514a1:1495_1": "tvaṃ mama āhunapāhunasakkārassānucchaviko.",
  "atk-s0514a1:1495_2": "Dhātā vidhātā casi kāmapāloti tvaṃ mama, deva,",
  "atk-s0514a1:1495_3": "dhāraṇato dhātā issariyasukhassa vidahanato vidhātā icchitapatthitānaṃ kāmānaṃ pālanato kāmapālo.",
  "atk-s0514a1:1495_4": "Tayī hutāti tuyhaṃ dinnā.",
  "atk-s0514a1:1495_5": "Kāmena meti mama kāmena mama patthanāya ummādantiṃ paṭicchāti evaṃ abhipārako rañño deti.",
  "atk-s0514a1:1495_6": "Rājā “na mayhaṃ attho”ti paṭikkhipati.",
  "atk-s0514a1:1495_7": "Bhūmiyaṃ patitaṃ sākuṇikapacchiṃ piṭṭhipādena paharitvā aṭaviyaṃ khipantā viya ubhopi naṃ jahanteva.",
  "atk-s0514a1:1495_8": "Idāni rājā puna akathanatthāya taṃ santajjento “addhā hī”ti gāthamāha.",
  "atk-s0514a1:1495_9": "Tattha kattuputtāti pitāpissa kattāva,",
  "atk-s0514a1:1495_10": "tena naṃ evaṃ ālapati.",
  "atk-s0514a1:1495_11": "Idaṃ vuttaṃ hoti –",
  "atk-s0514a1:1495_12": "addhā tvaṃ ito pubbe mayhaṃ sabbadhammaṃ acari,",
  "atk-s0514a1:1495_13": "hitameva vuḍḍhimeva akāsi,",
  "atk-s0514a1:1495_14": "idāni pana paṭipakkho hutvā bahuṃ kathesi,",
  "atk-s0514a1:1495_15": "“mā evaṃ vippalapasi,",
  "atk-s0514a1:1495_16": "añño nu te dvipado naro,",
  "atk-s0514a1:1495_17": "ko idha jīvaloke aruṇeyeva sotthikattā,",
  "atk-s0514a1:1495_18": "sace hi ahaṃ viya añño rājā tava bhariyāya paṭibaddhacitto abhavissa,",
  "atk-s0514a1:1495_19": "antoaruṇeyeva tava sīsaṃ chindāpetvā taṃ attano ghare kareyya,",
  "atk-s0514a1:1495_20": "ahaṃ pana akusalabhayeneva na karomi,",
  "atk-s0514a1:1495_21": "tuṇhī hohi,",
  "atk-s0514a1:1495_22": "na me etāya attho”ti taṃ santajjesi.",
  "atk-s0514a1:1496_0": "So taṃ sutvā puna kiñci vattuṃ asakkonto rañño thutivasena “tuvaṃ nū”ti gāthamāha.",
  "atk-s0514a1:1496_1": "Tassattho – mahārāja,",
  "atk-s0514a1:1496_2": "tvaññeva sakalajambudīpe sabbesaṃ narindānaṃ seṭṭho,",
  "atk-s0514a1:1496_3": "tvaṃ anuttaro,",
  "atk-s0514a1:1496_4": "tvaṃ vinicchayadhammapaveṇidhammasucaritadhammānaṃ gopāyanena dhammagutto,",
  "atk-s0514a1:1496_5": "tesaṃ viditattā dhammavidū tvaṃ sumedho,",
  "atk-s0514a1:1496_6": "so tvaṃ yaṃ dhammaṃ gopesi,",
  "atk-s0514a1:1496_7": "teneva gutto cīraṃ jīva,",
  "atk-s0514a1:1496_8": "dhammañca me desehi dhammapālaka,",
  "atk-s0514a1:1496_9": "dhammagopaka,",
  "atk-s0514a1:1496_10": "rājavarāti.",
  "atk-s0514a1:1497_0": "Atha rājā dhammaṃ desento “tadiṅghā”tiādimāha.",
  "atk-s0514a1:1497_1": "Tattha iṅghāti codanatthe nipāto,",
  "atk-s0514a1:1497_2": "yasmā maṃ tvaṃ codesi,",
  "atk-s0514a1:1497_3": "tasmāti attho.",
  "atk-s0514a1:1497_4": "Satanti buddhādīhi sappurisehi āsevitaṃ.",
  "atk-s0514a1:1497_5": "Sādhūti sundaro pasattho.",
  "atk-s0514a1:1497_6": "Vinicchayapaveṇisucaritadhamme rocetīti dhammaruci.",
  "atk-s0514a1:1497_7": "Tādiso hi jīvitaṃ jahantopi akiccaṃ na karoti,",
  "atk-s0514a1:1497_8": "tasmā sādhu.",
  "atk-s0514a1:1497_9": "Paññāṇavāti ñāṇasampanno.",
  "atk-s0514a1:1497_10": "Mittānamaddubbhoti mittassa adussanabhāvo.",
  "atk-s0514a1:1497_11": "Ṭhitadhammassāti patiṭṭhitatividhadhammassa.",
  "atk-s0514a1:1497_12": "Āsethāti āseyyuṃ nisīdeyyuṃ.",
  "atk-s0514a1:1497_13": "Desanāsīsameva cetaṃ,",
  "atk-s0514a1:1497_14": "cattāropi iriyāpathe sukhaṃ kappeyyunti ayaṃ panettha attho.",
  "atk-s0514a1:1497_15": "Sītacchāyāyāti puttadārañātimittānaṃ sītalāya chāyāya.",
  "atk-s0514a1:1497_16": "Saṅghareti sakaghare,",
  "atk-s0514a1:1497_17": "attano geheti attho.",
  "atk-s0514a1:1497_18": "Adhammabalidaṇḍādīhi anupaddutā sukhaṃ vaseyyunti dasseti.",
  "atk-s0514a1:1497_19": "Na cāhametanti,",
  "atk-s0514a1:1497_20": "samma abhipāraka,",
  "atk-s0514a1:1497_21": "yametaṃ asamekkhitvā kataṃ asādhukammaṃ,",
  "atk-s0514a1:1497_22": "etaṃ ahaṃ na rocayāmi.",
  "atk-s0514a1:1497_23": "Ye vāpi ñatvānāti ye vā pana rājāno ñatvā tuletvā tīretvā sayaṃ karonti,",
  "atk-s0514a1:1497_24": "tesāhaṃ kammaṃ rocemīti adhippāyo.",
  "atk-s0514a1:1497_25": "Upamā imāti imasmiṃ panatthe tvaṃ mayhaṃ imā dve upamā suṇohi.",
  "atk-s0514a1:1498_0": "Jimhanti vaṅkaṃ.",
  "atk-s0514a1:1498_1": "Netteti yo gāviyo neti,",
  "atk-s0514a1:1498_2": "tasmiṃ jeṭṭhakausabhe.",
  "atk-s0514a1:1498_3": "Pagevāti tasmiṃ adhammaṃ carante itarā pajā pageva carati,",
  "atk-s0514a1:1498_4": "ativiya karotīti attho.",
  "atk-s0514a1:1498_5": "Dhammikoti cattāri agatigamanāni pahāya dhammena rajjaṃ kārento.",
  "atk-s0514a1:1498_6": "Amarattanti devattaṃ.",
  "atk-s0514a1:1498_7": "Ratananti saviññāṇakāviññāṇakaratanaṃ.",
  "atk-s0514a1:1498_8": "Vatthiyanti kāsikavatthameva.",
  "atk-s0514a1:1498_9": "Assitthiyoti vātasamagatiassepi uttamarūpadharā itthiyopi.",
  "atk-s0514a1:1498_10": "Ratanaṃ maṇikañcāti sattavidharatanañca mahagghabhaṇḍakañca.",
  "atk-s0514a1:1498_11": "Abhipālayantīti ālokaṃ karontā rakkhanti.",
  "atk-s0514a1:1498_12": "Na tassāti tassa cakkavattirajjassapi hetu na visamaṃ careyyaṃ.",
  "atk-s0514a1:1498_13": "Usabhomhīti yasmā ahaṃ sivīnaṃ majjhe jeṭṭhakarājā hutvā jāto,",
  "atk-s0514a1:1498_14": "tasmā cakkavattirajjakāraṇampi na visamaṃ carāmīti attho.",
  "atk-s0514a1:1498_15": "Netāti mahājanaṃ kusale patiṭṭhāpetvā devanagaraṃ netā,",
  "atk-s0514a1:1498_16": "hitakaraṇena tassa hitā,",
  "atk-s0514a1:1498_17": "“sivirājā kira dhammacārī”ti sakalajambudīpe ñātattā uggato,",
  "atk-s0514a1:1498_18": "samena raṭṭhapālanato raṭṭhapālo.",
  "atk-s0514a1:1498_19": "Apacāyamānoti sivīnaṃ porāṇakarājūnaṃ paveṇidhammaṃ apacāyamāno.",
  "atk-s0514a1:1498_20": "Soti so ahaṃ tameva dhammaṃ anuvicintayanto tasmā tena kāraṇena attano cittassa vase na vattāmi.",
  "atk-s0514a1:1499_0": "Evaṃ mahāsattassa dhammakathaṃ sutvā abhipārako thutiṃ karonto “addhā”tiādimāha.",
  "atk-s0514a1:1499_1": "Nappamajjasīti attanā kathitadhammaṃ nappamajjasi tattheva vattesi.",
  "atk-s0514a1:1499_2": "Dhammaṃ pamajjāti dhammaṃ pamussitvā agativasena gantvā.",
  "atk-s0514a1:1499_3": "Evaṃ so tassa thutiṃ katvā “dhammaṃ carā”ti dhammacariyāya niyyojento uttaripi dasa ovādagāthā abhāsi.",
  "atk-s0514a1:1499_4": "Tāsamattho heṭṭhā tesakuṇajātake vaṇṇitova.",
  "atk-s0514a1:1500_0": "Evaṃ abhipārakasenāpatinā rañño dhamme desite rājā ummādantiyā paṭibaddhacittaṃ vinodesi.",
  "atk-s0514a1:1501_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0514a1:1501_1": "saccapariyosāne so bhikkhu sotāpattiphale patiṭṭhāsi.",
  "atk-s0514a1:1501_2": "Tadā sunandasārathi ānando ahosi,",
  "atk-s0514a1:1501_3": "abhipārako sāriputto,",
  "atk-s0514a1:1501_4": "ummādantī uppalavaṇṇā,",
  "atk-s0514a1:1501_5": "sesaparisā buddhaparisā,",
  "atk-s0514a1:1501_6": "sivirājā ahameva ahosinti.",
  "atk-s0514a1:1502_0": "Ummādantījātakavaṇṇanā dutiyā.",
  "atk-s0514a1:1504_0": "[528] 3. Mahābodhijātakavaṇṇanā",
  "atk-s0514a1:1505_0": "Kiṃ nu daṇḍaṃ kimajinanti idaṃ satthā jetavane viharanto paññāpāramiṃ ārabbha kathesi.",
  "atk-s0514a1:1505_1": "Vatthu mahāumaṅgajātake āvi bhavissati.",
  "atk-s0514a1:1505_2": "Tadā pana satthā “na,",
  "atk-s0514a1:1505_3": "bhikkhave, idāneva,",
  "atk-s0514a1:1505_4": "pubbepi tathāgato paññavā parappavādappamaddanoyevā”ti vatvā atītaṃ āhari.",
  "atk-s0514a1:1506_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe asītikoṭivibhavassa udiccabrāhmaṇamahāsālassa kule nibbatti,",
  "atk-s0514a1:1506_1": "“bodhikumāro”tissa nāmaṃ kariṃsu.",
  "atk-s0514a1:1506_2": "So vayappatto takkasilāyaṃ uggahitasippo paccāgantvā agāramajjhe vasanto aparabhāge kāme pahāya himavantapadesaṃ",
  "atk-s0514a1:1506_3": "pavisitvā paribbājakapabbajjaṃ pabbajitvā tattheva vanamūlaphalāhāro ciraṃ vasitvā vassārattasamaye himavantā",
  "atk-s0514a1:1506_4": "oruyha cārikaṃ caranto anupubbena bārāṇasiṃ patvā rājuyyāne vasitvā punadivase paribbājakasāruppena nagare",
  "atk-s0514a1:1506_5": "bhikkhāya caranto rājadvāraṃ pāpuṇi tamenaṃ sīhapañjare ṭhito rājā disvā tassa upasame pasīditvā taṃ",
  "atk-s0514a1:1506_6": "attano bhavanaṃ pavesetvā rājapallaṅke nisīdāpetvā katapaṭisanthāro thokaṃ dhammakathaṃ sutvā nānaggarasabhojanaṃ dāpesi.",
  "atk-s0514a1:1506_7": "Mahāsatto bhattaṃ gahetvā cintesi –",
  "atk-s0514a1:1506_8": "“idaṃ rājakulaṃ nāma bahudosaṃ bahupaccāmittaṃ hoti,",
  "atk-s0514a1:1506_9": "ko nu kho mama uppannaṃ bhayaṃ nittharissatī”ti.",
  "atk-s0514a1:1506_10": "So avidūre ṭhitaṃ rājavallabhaṃ ekaṃ piṅgalasunakhaṃ disvā mahantaṃ bhattapiṇḍaṃ gahetvā tassa dātukāmatākāraṃ dassesi.",
  "atk-s0514a1:1506_11": "Rājā ñatvā sunakhassa bhājanaṃ āharāpetvā bhattaṃ gāhāpetvā dāpesi.",
  "atk-s0514a1:1506_12": "Mahāsattopi tassa datvā bhattakiccaṃ niṭṭhapesi.",
  "atk-s0514a1:1506_13": "Rājāpissa paṭiññaṃ gahetvā antonagare rājuyyāne paṇṇasālaṃ kāretvā pabbajitaparikkhāre datvā taṃ tattha vāsāpesi,",
  "atk-s0514a1:1506_14": "devasikañcassa dve tayo vāre upaṭṭhānaṃ agamāsi.",
  "atk-s0514a1:1506_15": "Bhojanakāle pana mahāsatto niccaṃ rājapallaṅkeyeva nisīditvā rājabhojanameva bhuñjati.",
  "atk-s0514a1:1506_16": "Evaṃ dvādasa saṃvaccharāni atītāni.",
  "atk-s0514a1:1507_0": "Tassa pana rañño pañca amaccā atthañca dhammañca anusāsanti.",
  "atk-s0514a1:1507_1": "Tesu eko ahetukavādī,",
  "atk-s0514a1:1507_2": "eko issarakatavādī,",
  "atk-s0514a1:1507_3": "eko pubbekatavādī,",
  "atk-s0514a1:1507_4": "eko ucchedavādī,",
  "atk-s0514a1:1507_5": "eko khattavijjavādī.",
  "atk-s0514a1:1507_6": "Tesu ahetukavādī “ime sattā saṃsārasuddhikā”ti mahājanaṃ uggaṇhāpesi.",
  "atk-s0514a1:1507_7": "Issarakatavādī “ayaṃ loko issaranimmito”ti mahājanaṃ uggaṇhāpesi.",
  "atk-s0514a1:1507_8": "Pubbekatavādī “imesaṃ sattānaṃ sukhaṃ vā dukkhaṃ vā uppajjamānaṃ pubbekateneva uppajjatī”ti mahājanaṃ uggaṇhāpesi.",
  "atk-s0514a1:1507_9": "Ucchedavādī “ito paralokaṃ gato nāma natthi,",
  "atk-s0514a1:1507_10": "ayaṃ loko ucchijjatī”ti mahājanaṃ uggaṇhāpesi.",
  "atk-s0514a1:1507_11": "Khattavijjavādī “mātāpitaropi māretvā attanova attho kātabbo”ti mahājanaṃ uggaṇhāpesi.",
  "atk-s0514a1:1507_12": "Te rañño vinicchaye niyuttā lañjakhādakā hutvā assāmikaṃ sāmikaṃ,",
  "atk-s0514a1:1507_13": "sāmikaṃ assāmikaṃ karonti.",
  "atk-s0514a1:1508_0": "Athekadivasaṃ eko puriso kūṭaṭṭaparājito mahāsattaṃ bhikkhāya carantaṃ rājagehaṃ pavisantaṃ disvā vanditvā, “bhante,",
  "atk-s0514a1:1508_1": "tumhe rājagehe bhuñjamānā vinicchayāmacce lañjaṃ gahetvā lokaṃ vināsente kasmā ajjhupekkhatha,",
  "atk-s0514a1:1508_2": "idāni pañcahi amaccehi kūṭaṭṭakārakassa hatthato lañjaṃ gahetvā sāmikova samāno assāmiko kato”ti paridevi.",
  "atk-s0514a1:1508_3": "So tasmiṃ kāruññavasena vinicchayaṃ gantvā dhammena vinicchinitvā sāmikaññeva sāmikaṃ akāsi.",
  "atk-s0514a1:1508_4": "Mahājano ekappahāreneva mahāsaddena sādhukāraṃ adāsi.",
  "atk-s0514a1:1508_5": "Rājā taṃ saddaṃ sutvā “kiṃsaddo nāmāya”nti pucchitvā tamatthaṃ sutvā katabhattakiccaṃ mahāsattaṃ upanisīditvā pucchi – “bhante,",
  "atk-s0514a1:1508_6": "ajja kira vo aṭṭo vinicchito”ti. “Āma,",
  "atk-s0514a1:1508_7": "mahārājā”ti. “Bhante,",
  "atk-s0514a1:1508_8": "tumhesu vinicchinantesu mahājanassa vuḍḍhi bhavissati,",
  "atk-s0514a1:1508_9": "ito paṭṭhāya tumheva vinicchinathā”ti.",
  "atk-s0514a1:1508_10": "“Mahārāja,",
  "atk-s0514a1:1508_11": "mayaṃ pabbajitā nāma,",
  "atk-s0514a1:1508_12": "netaṃ kammaṃ amhākaṃ kamma”nti. “Bhante,",
  "atk-s0514a1:1508_13": "mahājane kāruññena kātuṃ vaṭṭati,",
  "atk-s0514a1:1508_14": "tumhe sakaladivasaṃ mā vinicchinatha,",
  "atk-s0514a1:1508_15": "uyyānato pana idhāgacchantā vinicchayaṭṭhānaṃ gantvā pātova cattāro aṭṭe vinicchinatha,",
  "atk-s0514a1:1508_16": "bhutvā uyyānaṃ gacchantā cattāro,",
  "atk-s0514a1:1508_17": "evaṃ mahājanassa vuḍḍhi bhavissatī”ti.",
  "atk-s0514a1:1508_18": "So tena punappunaṃ yāciyamāno “sādhū”ti sampaṭicchitvā tato paṭṭhāya tathā akāsi.",
  "atk-s0514a1:1509_0": "Kūṭaṭṭakārakā okāsaṃ na labhiṃsu.",
  "atk-s0514a1:1509_1": "Tepi amaccā lañjaṃ alabhantā duggatā hutvā cintayiṃsu –",
  "atk-s0514a1:1509_2": "“bodhiparibbājakassa vinicchinanakālato paṭṭhāya mayaṃ kiñci na labhāma,",
  "atk-s0514a1:1509_3": "handa naṃ ‘rājaveriko’ti vatvā rañño antare paribhinditvā mārāpessāmā”ti.",
  "atk-s0514a1:1509_4": "Te rājānaṃ upasaṅkamitvā,",
  "atk-s0514a1:1509_5": "“mahārāja,",
  "atk-s0514a1:1509_6": "bodhiparibbājako tumhākaṃ anatthakāmo”ti vatvā asaddahantena raññā “sīlavā esa ñāṇasampanno,",
  "atk-s0514a1:1509_7": "na evaṃ karissatī”ti vutte,",
  "atk-s0514a1:1509_8": "“mahārāja,",
  "atk-s0514a1:1509_9": "tena sakalanagaravāsino attano hatthe katvā kevalaṃ amheyeva pañca jane kātuṃ na sakkā,",
  "atk-s0514a1:1509_10": "sace amhākaṃ vacanaṃ na saddahatha,",
  "atk-s0514a1:1509_11": "tassa idhāgamanakāle parisaṃ olokethā”ti āhaṃsu.",
  "atk-s0514a1:1509_12": "Rājā “sādhū”ti sīhapañjare ṭhito taṃ āgacchantaṃ olokento parivāraṃ disvā attano aññāṇena aṭṭakārakamanusse",
  "atk-s0514a1:1509_13": "“tassa parivārā”ti maññamāno bhijjitvā te amacce pakkosāpetvā “kinti karomā”ti pucchi.",
  "atk-s0514a1:1509_14": "“Gaṇhāpetha naṃ, devā”ti.",
  "atk-s0514a1:1509_15": "“Oḷārikaṃ aparādhaṃ apassantā kathaṃ gaṇhāmā”ti. “Tena hi, mahārāja,",
  "atk-s0514a1:1509_16": "pakatiparihāramassa hāpetha,",
  "atk-s0514a1:1509_17": "taṃ parihāyantaṃ disvā paṇḍito paribbājako kassaci anārocetvā sayameva palāyissatī”ti.",
  "atk-s0514a1:1510_0": "Rājā “sādhū”ti vatvā anupubbena tassa parihāraṃ parihāpesi.",
  "atk-s0514a1:1510_1": "Paṭhamadivasaṃ tāva naṃ tucchapallaṅkeyeva nisīdāpesuṃ.",
  "atk-s0514a1:1510_2": "So tucchapallaṅkaṃ disvāva rañño paribhinnabhāvaṃ ñatvā sayameva uyyānaṃ gantvā taṃ divasameva pakkamitukāmo",
  "atk-s0514a1:1510_3": "hutvāpi “ekantena ñatvā pakkamissāmī”ti na pakkāmi.",
  "atk-s0514a1:1510_4": "Athassa punadivase tucchapallaṅke nisinnassa raññopakatibhattañca aññañca gahetvā missakabhattaṃ adaṃsu.",
  "atk-s0514a1:1510_5": "Tatiyadivase mahātalaṃ pavisituṃ adatvā sopānasīseyeva ṭhapetvā missakabhattaṃ adaṃsu.",
  "atk-s0514a1:1510_6": "So tampi ādāya uyyānaṃ gantvā bhattakiccaṃ akāsi.",
  "atk-s0514a1:1510_7": "Catutthadivase heṭṭhāpāsāde ṭhapetvā kaṇājakabhattaṃ adaṃsu.",
  "atk-s0514a1:1510_8": "So tampi gahetvā uyyānaṃ gantvā bhattakiccaṃ akāsi.",
  "atk-s0514a1:1510_9": "Rājā amacce pucchi –",
  "atk-s0514a1:1510_10": "“bodhiparibbājako sakkāre parihāpitepi na pakkamati,",
  "atk-s0514a1:1510_11": "kinti naṃ karomā”ti? “Deva,",
  "atk-s0514a1:1510_12": "na so bhattatthāya carati,",
  "atk-s0514a1:1510_13": "chattatthāya pana carati.",
  "atk-s0514a1:1510_14": "Sace bhattatthāya careyya,",
  "atk-s0514a1:1510_15": "paṭhamadivasaṃyeva palāyeyyā”ti.",
  "atk-s0514a1:1510_16": "“Idāni kiṃ karomā”ti?",
  "atk-s0514a1:1510_17": "“Sve ghātāpetha naṃ,",
  "atk-s0514a1:1510_18": "mahārājā”ti.",
  "atk-s0514a1:1510_19": "So “sādhū”ti tesaññeva hatthe khagge ṭhapetvā “sve antaradvāre ṭhatvā pavisantassevassa sīsaṃ chinditvā",
  "atk-s0514a1:1510_20": "khaṇḍākhaṇḍikaṃ katvā kañci ajānāpetvā vaccakuṭiyaṃ pakkhipitvā nhatvā āgaccheyyāthā”ti āha.",
  "atk-s0514a1:1510_21": "Te “sādhū”ti sampaṭicchitvā “sve āgantvā evaṃ karissāmā”ti aññamaññaṃ vicāretvā evaṃ attano nivesanaṃ agamaṃsu.",
  "atk-s0514a1:1511_0": "Rājāpi sāyaṃ bhuttabhojano sirisayane nipajjitvā mahāsattassa guṇe anussari.",
  "atk-s0514a1:1511_1": "Athassa tāvadeva soko uppajji,",
  "atk-s0514a1:1511_2": "sarīrato sedā mucciṃsu,",
  "atk-s0514a1:1511_3": "sayane assāsaṃ alabhanto aparāparaṃ parivatti.",
  "atk-s0514a1:1511_4": "Athassa aggamahesī upanipajji,",
  "atk-s0514a1:1511_5": "so tāya saddhiṃ sallāpamattampi na kari.",
  "atk-s0514a1:1511_6": "Atha naṃ sā “kiṃ nu kho, mahārāja,",
  "atk-s0514a1:1511_7": "sallāpamattampi na karotha,",
  "atk-s0514a1:1511_8": "api nu kho me koci aparādho atthī”ti pucchi.",
  "atk-s0514a1:1511_9": "“Natthi devi,",
  "atk-s0514a1:1511_10": "apica kho bodhiparibbājako kira amhākaṃ paccatthiko jātoti tassa sve ghātanatthāya pañca amacce āṇāpesiṃ,",
  "atk-s0514a1:1511_11": "te pana naṃ māretvā khaṇḍākhaṇḍikaṃ katvā vaccakūpe pakkhipissanti,",
  "atk-s0514a1:1511_12": "so pana amhākaṃ dvādasa saṃvaccharāni bahuṃ dhammaṃ desesi,",
  "atk-s0514a1:1511_13": "ekāparādhopissa mayā paccakkhato na diṭṭhapubbo,",
  "atk-s0514a1:1511_14": "parapattiyena hutvā tassa mayā vadho āṇatto,",
  "atk-s0514a1:1511_15": "tena kāraṇena socāmī”ti.",
  "atk-s0514a1:1511_16": "Atha naṃ sā “sace te deva so paccatthiko jāto,",
  "atk-s0514a1:1511_17": "taṃ ghātento kiṃ socasi,",
  "atk-s0514a1:1511_18": "paccatthikaṃ nāma puttampi ghātetvā attano sotthibhāvo kātabbova,",
  "atk-s0514a1:1511_19": "mā socitthā”ti assāsesi.",
  "atk-s0514a1:1511_20": "So tassā vacanena paṭiladdhassāso niddaṃ okkami.",
  "atk-s0514a1:1512_0": "Tasmiṃ khaṇe koleyyako piṅgalasunakho taṃ kathaṃ sutvā “sve mayā attano balenassa jīvitaṃ dātuṃ vaṭṭatī”ti",
  "atk-s0514a1:1512_1": "cintetvā punadivase pātova pāsādā oruyha mahādvāraṃ āgantvā ummāre sīsaṃ katvā mahāsattassa āgamanamaggaṃ",
  "atk-s0514a1:1512_2": "olokentova nipajji.",
  "atk-s0514a1:1512_3": "Tepi amaccā pātova khaggahatthā āgantvā dvārantare aṭṭhaṃsu.",
  "atk-s0514a1:1512_4": "Bodhisattopi velaṃ sallakkhetvā uyyānā nikkhamma rājadvāraṃ āgañchi.",
  "atk-s0514a1:1512_5": "Atha naṃ sunakho disvā mukhaṃ vivaritvā catasso dāṭhā dassetvā “kiṃ tvaṃ, bhante,",
  "atk-s0514a1:1512_6": "jambudīpatale aññattha bhikkhaṃ na labhasi,",
  "atk-s0514a1:1512_7": "amhākaṃ rājā tava māraṇatthāya pañca amacce khaggahatthe dvārantare ṭhapesi,",
  "atk-s0514a1:1512_8": "mā tvaṃ nalāṭena maccuṃ gahetvā āgami,",
  "atk-s0514a1:1512_9": "sīghaṃ pakkamā”ti mahāsaddena viravi.",
  "atk-s0514a1:1512_10": "So sabbarutaññutāya tamatthaṃ ñatvā tatova nivattitvā uyyānaṃ gantvā pakkamanatthāya parikkhāre ādiyi.",
  "atk-s0514a1:1512_11": "Rājā sīhapañjare ṭhito taṃ āgacchantaṃ gacchantañca disvā “sace ayaṃ mama paccatthiko bhaveyya,",
  "atk-s0514a1:1512_12": "uyyānaṃ gantvā balaṃ sannipātāpetvā kammasajjo bhavissati. No ce,",
  "atk-s0514a1:1512_13": "attano parikkhāre gahetvā gamanasajjo bhavissati,",
  "atk-s0514a1:1512_14": "jānissāmi tāvassa kiriya”nti uyyānaṃ gantvā mahāsattaṃ attano parikkhāre ādāya “gamissāmī”ti paṇṇasālato",
  "atk-s0514a1:1512_15": "nikkhantaṃ caṅkamanakoṭiyaṃ disvāva vanditvā ekamantaṃ ṭhito paṭhamaṃ gāthamāha –",
  "atk-s0514a1:1513_0": "124.",
  "atk-s0514a1:1514_0": "“Kiṃ nu daṇḍaṃ kimajinaṃ, kiṃ chattaṃ kimupāhanaṃ;",
  "atk-s0514a1:1515_0": "Kimaṅkusañca pattañca, saṅghāṭiñcāpi brāhmaṇa;",
  "atk-s0514a1:1516_0": "Taramānarūpohāsi, kiṃ nu patthayase disa”nti.",
  "atk-s0514a1:1517_0": "Tassattho – bhante,",
  "atk-s0514a1:1517_1": "pubbe tvaṃ amhākaṃ gharaṃ āgacchanto daṇḍādīni na gaṇhāsi,",
  "atk-s0514a1:1517_2": "ajja pana kena kāraṇena daṇḍañca ajinañca chattūpāhanañca mattikapasibbakolambanaaṅkusañca mattikapattañca",
  "atk-s0514a1:1517_3": "saṅghāṭiñcāti sabbepime parikkhāre taramānarūpo gaṇhāsi,",
  "atk-s0514a1:1517_4": "kataraṃ nu disaṃ patthesi,",
  "atk-s0514a1:1517_5": "kattha gantukāmosīti pucchi.",
  "atk-s0514a1:1518_0": "Taṃ sutvā mahāsatto “ayaṃ attanā katakammaṃ na jānātīti maññati,",
  "atk-s0514a1:1518_1": "jānāpessāmi na”nti dve gāthā abhāsi –",
  "atk-s0514a1:1519_0": "125.",
  "atk-s0514a1:1520_0": "“Dvādasetāni vassāni, vusitāni tavantike;",
  "atk-s0514a1:1521_0": "Nābhijānāmi soṇena, piṅgalenābhikūjitaṃ.",
  "atk-s0514a1:1522_0": "126.",
  "atk-s0514a1:1523_0": "“Svāyaṃ dittova nadati, sukkadāṭhaṃ vidaṃsayaṃ;",
  "atk-s0514a1:1524_0": "Tava sutvā sabhariyassa, vītasaddhassa maṃ patī”ti.",
  "atk-s0514a1:1525_0": "Tattha abhikūjitanti etena tava sunakhena evaṃ mahāviravena viravitaṃ na jānāmi.",
  "atk-s0514a1:1525_1": "Ditto vāti dappito viya.",
  "atk-s0514a1:1525_2": "Sabhariyassāti tava sabhariyassa mama māraṇatthāya pañcannaṃ amaccānaṃ āṇattabhāvaṃ kathentassa sutvā “kiṃ tvaṃ aññattha bhikkhaṃ na labhasi,",
  "atk-s0514a1:1525_3": "raññā te vadho āṇatto,",
  "atk-s0514a1:1525_4": "idha māgacchī”ti dittova nadati.",
  "atk-s0514a1:1525_5": "Vītasaddhassa maṃ patīti mamantare vigatasaddhassa tava vacanaṃ sutvā eva nadatīti āha.",
  "atk-s0514a1:1526_0": "Tato rājā attano dosaṃ sampaṭicchitvā taṃ khamāpento catutthaṃ gāthamāha –",
  "atk-s0514a1:1527_0": "127.",
  "atk-s0514a1:1528_0": "“Ahu esa kato doso, yathā bhāsasi brāhmaṇa;",
  "atk-s0514a1:1529_0": "Esa bhiyyo pasīdāmi, vasa brāhmaṇa māgamā”ti.",
  "atk-s0514a1:1530_0": "Tattha bhiyyoti saccaṃ mayā evaṃ āṇattaṃ,",
  "atk-s0514a1:1530_1": "ayaṃ me doso,",
  "atk-s0514a1:1530_2": "esa panāhaṃ idāni adhikataraṃ tayi pasīdāmi,",
  "atk-s0514a1:1530_3": "idheva vasa,",
  "atk-s0514a1:1530_4": "mā aññattha gamīti.",
  "atk-s0514a1:1531_0": "Taṃ sutvā mahāsatto,",
  "atk-s0514a1:1531_1": "“mahārāja,",
  "atk-s0514a1:1531_2": "paṇḍitā nāma tādisena parapattiyena apaccakkhakārinā saddhiṃ na vasantī”ti vatvā tassa anācāraṃ pakāsento āha –",
  "atk-s0514a1:1532_0": "128.",
  "atk-s0514a1:1533_0": "“Sabbaseto pure āsi, tatopi sabalo ahu;",
  "atk-s0514a1:1534_0": "Sabbalohitako dāni, kālo pakkamituṃ mama.",
  "atk-s0514a1:1535_0": "129.",
  "atk-s0514a1:1536_0": "“Abbhantaraṃ pure āsi, tato majjhe tato bahi;",
  "atk-s0514a1:1537_0": "Purā niddhamanā hoti, sayameva vajāmahaṃ.",
  "atk-s0514a1:1538_0": "130.",
  "atk-s0514a1:1539_0": "“Vītasaddhaṃ na seveyya, upadānaṃvanodakaṃ;",
  "atk-s0514a1:1540_0": "Sacepi naṃ anukhaṇe, vāri kaddamagandhikaṃ.",
  "atk-s0514a1:1541_0": "131.",
  "atk-s0514a1:1542_0": "“Pasannameva seveyya, appasannaṃ vivajjaye;",
  "atk-s0514a1:1543_0": "Pasannaṃ payirupāseyya, rahadaṃvudakatthiko.",
  "atk-s0514a1:1544_0": "132.",
  "atk-s0514a1:1545_0": "“Bhaje bhajantaṃ purisaṃ, abhajantaṃ na bhajjaye;",
  "atk-s0514a1:1546_0": "Asappurisadhammo so, yo bhajantaṃ na bhajjati.",
  "atk-s0514a1:1547_0": "133.",
  "atk-s0514a1:1548_0": "“Yo bhajantaṃ na bhajati, sevamānaṃ na sevati;",
  "atk-s0514a1:1549_0": "Sa ve manussapāpiṭṭho, migo sākhassito yathā.",
  "atk-s0514a1:1550_0": "134.",
  "atk-s0514a1:1551_0": "“Accābhikkhaṇasaṃsaggā, asamosaraṇena ca;",
  "atk-s0514a1:1552_0": "Etena mittā jīranti, akāle yācanāya ca.",
  "atk-s0514a1:1553_0": "135.",
  "atk-s0514a1:1554_0": "“Tasmā nābhikkhaṇaṃ gacche, na ca gacche cirāciraṃ;",
  "atk-s0514a1:1555_0": "Kālena yācaṃ yāceyya, evaṃ mittā na jīyare.",
  "atk-s0514a1:1556_0": "136.",
  "atk-s0514a1:1557_0": "“Aticiraṃ nivāsena, piyo bhavati appiyo;",
  "atk-s0514a1:1558_0": "Āmanta kho taṃ gacchāma, purā te homa appiyā”ti.",
  "atk-s0514a1:1559_0": "Tattha sabbasetoti, mahārāja,",
  "atk-s0514a1:1559_1": "paṭhamameva tava nivesane mama odano sabbaseto ahosi,",
  "atk-s0514a1:1559_2": "yaṃ tvaṃ bhuñjasi,",
  "atk-s0514a1:1559_3": "tameva dāpesīti attho.",
  "atk-s0514a1:1559_4": "Tatoti tato pacchā paribhedakānaṃ vacanaṃ gahetvā tava mayi virattakāle sabalo missakodano jāto.",
  "atk-s0514a1:1559_5": "Dānīti idāni sabbalohitako jāto.",
  "atk-s0514a1:1559_6": "Kāloti aguṇaññussa tava santikā idāni mama pakkamituṃ kālo.",
  "atk-s0514a1:1559_7": "Abbhantaranti paṭhamaṃ mama abbhantaraṃ āsanaṃ āsi,",
  "atk-s0514a1:1559_8": "alaṅkatamahātalamhi ussitasetacchatte rājapallaṅkeyeva maṃ nisīdāpesuṃ.",
  "atk-s0514a1:1559_9": "Majjheti sopānamatthake.",
  "atk-s0514a1:1559_10": "Purā niddhamanā hotīti yāva gīvāyaṃ gahetvā nikkaḍḍhanā na hoti.",
  "atk-s0514a1:1560_0": "Anukhaṇeti sacepi anudakaṃ udapānaṃ patto puriso udakaṃ apassanto kalalaṃ viyūhitvā anukhaṇeyya,",
  "atk-s0514a1:1560_1": "tathāpi taṃ vāri kaddamagandhikaṃ bhaveyya,",
  "atk-s0514a1:1560_2": "amanuññatāya na piveyya,",
  "atk-s0514a1:1560_3": "tatheva vītasaddhaṃ payirupāsantena laddhapaccayāpi parittā ceva lūkhā ca,",
  "atk-s0514a1:1560_4": "amanuññā aparibhogārahāti attho.",
  "atk-s0514a1:1560_5": "Pasannanti patiṭṭhitasaddhaṃ.",
  "atk-s0514a1:1560_6": "Rahadanti gambhīraṃ mahārahadaṃ.",
  "atk-s0514a1:1560_7": "Bhajantanti attānaṃ bhajantameva bhajeyya.",
  "atk-s0514a1:1560_8": "Abhajantanti paccatthikaṃ.",
  "atk-s0514a1:1560_9": "Na bhajjayeti na bhajeyya.",
  "atk-s0514a1:1560_10": "Na bhajjatīti yo puriso attānaṃ bhajantaṃ hitacittaṃ puggalaṃ na bhajati,",
  "atk-s0514a1:1560_11": "so asappurisadhammo nāmāti.",
  "atk-s0514a1:1560_12": "Manussapāpiṭṭhoti manussalāmako patikuṭṭho sabbapacchimako.",
  "atk-s0514a1:1560_13": "Sākhassitoti makkaṭo.",
  "atk-s0514a1:1561_0": "Accābhikkhaṇasaṃsaggāti ativiya abhiṇhasaṃsaggena.",
  "atk-s0514a1:1561_1": "Akāleti ayuttappattakāle parassa piyabhaṇḍaṃ yācanāya mittā jīranti nāma,",
  "atk-s0514a1:1561_2": "tvampi aticiraṃ nivāsena mayi mittiṃ bhindi.",
  "atk-s0514a1:1561_3": "Tasmāti yasmā accābhikkhaṇasaṃsaggena asamosaraṇena ca mittā jīranti, tasmā.",
  "atk-s0514a1:1561_4": "Cirāciranti cirakālaṃ vītināmetvā ciraṃ na gacche na upasaṅkameyya.",
  "atk-s0514a1:1561_5": "Yācanti yācitabbaṃ bhaṇḍakaṃ yuttakāle yāceyya.",
  "atk-s0514a1:1561_6": "Na jīyareti evaṃ mittā na jīranti.",
  "atk-s0514a1:1561_7": "Purā te homa appiyāti yāva tava appiyā na homa,",
  "atk-s0514a1:1561_8": "tāva āmantetvāva taṃ gacchāmāti.",
  "atk-s0514a1:1562_0": "Rājā āha –",
  "atk-s0514a1:1563_0": "137.",
  "atk-s0514a1:1564_0": "“Evaṃ ce yācamānānaṃ, añjaliṃ nāvabujjhasi;",
  "atk-s0514a1:1565_0": "Paricārakānaṃ sataṃ, vacanaṃ na karosi no;",
  "atk-s0514a1:1566_0": "Evaṃ taṃ abhiyācāma, puna kayirāsi pariyāya”nti.",
  "atk-s0514a1:1567_0": "Tattha nāvabujjhasīti sace, bhante,",
  "atk-s0514a1:1567_1": "evaṃ yācantena mayā kataṃ añjaliṃ na jānāsi,",
  "atk-s0514a1:1567_2": "na paṭiggaṇhasīti attho.",
  "atk-s0514a1:1567_3": "Pariyāyanti puna idhāgamanāya ekavāraṃ kareyyāsīti yācati.",
  "atk-s0514a1:1568_0": "Bodhisatto āha –",
  "atk-s0514a1:1569_0": "138.",
  "atk-s0514a1:1570_0": "“Evaṃ ce no viharataṃ, antarāyo na hessati;",
  "atk-s0514a1:1571_0": "Tuyhaṃ vāpi mahārāja, mayhaṃ vā raṭṭhavaddhana;",
  "atk-s0514a1:1572_0": "Appeva nāma passema, ahorattānamaccaye”ti.",
  "atk-s0514a1:1573_0": "Tattha evaṃ ce noti sace, mahārāja,",
  "atk-s0514a1:1573_1": "evaṃ nānā hutvā viharantānaṃ amhākaṃ antarāyo na hessati,",
  "atk-s0514a1:1573_2": "tuyhaṃ vā mayhaṃ vā jīvitaṃ pavattissatīti dīpeti.",
  "atk-s0514a1:1573_3": "Passemāti api nāma passeyyāma.",
  "atk-s0514a1:1574_0": "Evaṃ vatvā mahāsatto rañño dhammaṃ desetvā “appamatto hohi,",
  "atk-s0514a1:1574_1": "mahārājā”ti vatvā uyyānā nikkhamitvā ekasmiṃ sabhāgaṭṭhāne bhikkhāya caritvā bārāṇasito nikkhamma anupubbena",
  "atk-s0514a1:1574_2": "himavantokāsameva gantvā kiñci kālaṃ vasitvā puna otaritvā ekaṃ paccantagāmaṃ nissāya araññe vasi.",
  "atk-s0514a1:1574_3": "Tassa pana gatakālato paṭṭhāya te amaccā puna vinicchaye nisīditvā vilopaṃ karontā cintayiṃsu –",
  "atk-s0514a1:1574_4": "“sace mahābodhiparibbājako punāgamissati,",
  "atk-s0514a1:1574_5": "jīvitaṃ no natthi,",
  "atk-s0514a1:1574_6": "kiṃ nu khvassa anāgamanakāraṇaṃ kareyyāmā”ti.",
  "atk-s0514a1:1574_7": "Atha nesaṃ etadahosi –",
  "atk-s0514a1:1574_8": "“ime sattā paṭibaddhaṭṭhānaṃ nāma jahituṃ na sakkonti,",
  "atk-s0514a1:1574_9": "kiṃ nu khvassa idha paṭibaddhaṭṭhāna”nti.",
  "atk-s0514a1:1574_10": "Tato “rañño aggamahesī”ti ñatvā “ṭhānaṃ kho panetaṃ vijjati,",
  "atk-s0514a1:1574_11": "yaṃ so imaṃ nissāya āgaccheyya,",
  "atk-s0514a1:1574_12": "paṭikacceva naṃ mārāpessāmā”ti te rājānaṃ etadavocuṃ – “deva,",
  "atk-s0514a1:1574_13": "imasmiṃ divase nagare ekā kathā sūyatī”ti.",
  "atk-s0514a1:1574_14": "“Kiṃ kathā nāmā”ti?",
  "atk-s0514a1:1574_15": "“Mahābodhiparibbājako ca kira devī ca aññamaññaṃ sāsanapaṭisāsanaṃ pesentī”ti.",
  "atk-s0514a1:1574_16": "“Kinti katvā”ti?",
  "atk-s0514a1:1574_17": "Tena kira deviyā pesitaṃ “sakkā nu kho attano balena rājānaṃ mārāpetvā mama setacchattaṃ dātu”nti.",
  "atk-s0514a1:1574_18": "Tāyapissa pesitaṃ “rañño māraṇaṃ nāma mama bhāro,",
  "atk-s0514a1:1574_19": "mahābodhiparibbājako khippaṃ āgacchatū”ti rājā tesaṃ punappunaṃ kathentānaṃ saddahitvā “idāni kiṃ kattabba”nti",
  "atk-s0514a1:1574_20": "pucchitvā “deviṃ māretuṃ vaṭṭatī”ti vutte anupaparikkhitvāva “tena hi naṃ tumheva māretvā khaṇḍākhaṇḍikaṃ",
  "atk-s0514a1:1574_21": "chinditvā vaccakūpe khipathā”ti āha.",
  "atk-s0514a1:1574_22": "Te tathā kariṃsu.",
  "atk-s0514a1:1574_23": "Tassā māritabhāvo sakalanagare pākaṭo ahosi.",
  "atk-s0514a1:1575_0": "Athassā cattāro puttā “iminā no niraparādhā mātā māritā”ti rañño paccatthikā ahesuṃ.",
  "atk-s0514a1:1575_1": "Rājā mahābhayappatto ahosi.",
  "atk-s0514a1:1575_2": "Mahāsatto paramparāya taṃ pavattiṃ sutvā cintesi –",
  "atk-s0514a1:1575_3": "“ṭhapetvā maṃ añño te kumāre saññāpetvā pitaraṃ khamāpetuṃ samattho nāma natthi,",
  "atk-s0514a1:1575_4": "rañño ca jīvitaṃ dassāmi,",
  "atk-s0514a1:1575_5": "kumāre ca pāpato mocessāmī”ti.",
  "atk-s0514a1:1575_6": "So punadivase paccantagāmaṃ pavisitvā manussehi dinnaṃ makkaṭamaṃsaṃ khāditvā tassa cammaṃ yācitvā gahetvā",
  "atk-s0514a1:1575_7": "assamapade sukkhāpetvā niggandhaṃ katvā nivāsesipi pārupesipi aṃsepi ṭhapesi.",
  "atk-s0514a1:1575_8": "Kiṃkāraṇā?",
  "atk-s0514a1:1575_9": "“Bahūpakāro me”ti vacanatthāya.",
  "atk-s0514a1:1575_10": "So taṃ cammaṃ ādāya anupubbena bārāṇasiṃ gantvā kumāre upasaṅkamitvā “pitughātakakammaṃ nāma dāruṇaṃ,",
  "atk-s0514a1:1575_11": "taṃ vo na kātabbaṃ,",
  "atk-s0514a1:1575_12": "ajarāmaro satto nāma natthi,",
  "atk-s0514a1:1575_13": "ahaṃ tumhe aññamaññaṃ samagge karissāmicceva āgato,",
  "atk-s0514a1:1575_14": "tumhe mayā pahite sāsane āgaccheyyāthā”ti kumāre ovaditvā antonagare uyyānaṃ pavisitvā makkaṭacammaṃ attharitvā silāpaṭṭe nisīdi.",
  "atk-s0514a1:1576_0": "Atha naṃ uyyānapālako disvā vegena gantvā rañño ārocesi.",
  "atk-s0514a1:1576_1": "Rājā sutvāva sañjātasomanasso hutvā te amacce ādāya tattha gantvā mahāsattaṃ vanditvā ekamantaṃ nisīditvā paṭisanthāraṃ kātuṃ ārabhi.",
  "atk-s0514a1:1576_2": "Mahāsatto tena saddhiṃ asammoditvā makkaṭacammameva parimajji.",
  "atk-s0514a1:1576_3": "Atha naṃ evamāha – “bhante,",
  "atk-s0514a1:1576_4": "tumhe maṃ akathetvā makkaṭacammameva parimajjatha,",
  "atk-s0514a1:1576_5": "kiṃ vo idaṃ mayā bahūpakāratara”nti?",
  "atk-s0514a1:1576_6": "“Āma mahārāja,",
  "atk-s0514a1:1576_7": "bahūpakāro me esa vānaro,",
  "atk-s0514a1:1576_8": "ahamassa piṭṭhe nisīditvā vicariṃ,",
  "atk-s0514a1:1576_9": "ayaṃ me pānīyaghaṭaṃ āhari,",
  "atk-s0514a1:1576_10": "vasanaṭṭhānaṃ sammajji,",
  "atk-s0514a1:1576_11": "ābhisamācārikavattapaṭivattaṃ mama akāsi,",
  "atk-s0514a1:1576_12": "ahaṃ pana attano dubbalacittatāya assa maṃsaṃ khāditvā cammaṃ sukkhāpetvā attharitvā nisīdāmi ceva nipajjāmi ca,",
  "atk-s0514a1:1576_13": "evaṃ bahūpakāro esa mayha”nti.",
  "atk-s0514a1:1576_14": "Iti so tesaṃ vāde bhindanatthāya vānaracamme vānaravohāraṃ āropetvā taṃ taṃ pariyāyaṃ sandhāya imaṃ kathaṃ kathesi.",
  "atk-s0514a1:1576_15": "So hi tassa nivutthapubbattā “piṭṭhe nisīditvā vicari”nti āha;",
  "atk-s0514a1:1576_16": "taṃ aṃse katvā pānīyaghaṭassa āhaṭapubbattā “pānīyaghaṭaṃ āharī”ti āha;",
  "atk-s0514a1:1576_17": "tena cammena bhūmiyaṃ sammaṭṭhapubbattā “vasanaṭṭhānaṃ sammajjī”ti āha;",
  "atk-s0514a1:1576_18": "nipannakāle tena cammena piṭṭhiyā,",
  "atk-s0514a1:1576_19": "akkantakāle pādānaṃ phuṭṭhapubbattā “vattapaṭivattaṃ me akāsī”ti āha.",
  "atk-s0514a1:1576_20": "Chātakāle pana tassa maṃsaṃ labhitvā khāditattā “ahaṃ pana attano dubbalacittatāya tassa maṃsaṃ khādi”nti āha.",
  "atk-s0514a1:1577_0": "Taṃ sutvā te amaccā “pāṇātipāto tena kato”ti saññāya “passatha, bho,",
  "atk-s0514a1:1577_1": "pabbajitassa kammaṃ,",
  "atk-s0514a1:1577_2": "makkaṭaṃ kira māretvā maṃsaṃ khāditvā cammaṃ gahetvā vicaratī”ti pāṇiṃ paharitvā parihāsamakaṃsu.",
  "atk-s0514a1:1577_3": "Mahāsatto te tathā karonte disvā “ime attano vādabhedanatthāya mama cammaṃ ādāya āgatabhāvaṃ na jānanti,",
  "atk-s0514a1:1577_4": "jānāpessāmi ne”ti ahetukavādiṃ tāva āmantetvā pucchi – “āvuso,",
  "atk-s0514a1:1577_5": "tvaṃ kasmā maṃ parihasasī”ti?",
  "atk-s0514a1:1577_6": "“Mittadubbhikammassa ceva pāṇātipātassa ca katattā”ti.",
  "atk-s0514a1:1577_7": "Tato mahāsatto “yo pana gatiyā ceva diṭṭhiyā ca te saddahitvā evaṃ kareyya,",
  "atk-s0514a1:1577_8": "tena kiṃ dukkaṭa”nti tassa vādaṃ bhindanto āha –",
  "atk-s0514a1:1578_0": "139.",
  "atk-s0514a1:1579_0": "“Udīraṇā ce saṃgatyā, bhāvāyamanuvattati;",
  "atk-s0514a1:1580_0": "Akāmā akaraṇīyaṃ vā, karaṇīyaṃ vāpi kubbati;",
  "atk-s0514a1:1581_0": "Akāmakaraṇīyamhi, kvidha pāpena lippati.",
  "atk-s0514a1:1582_0": "140.",
  "atk-s0514a1:1583_0": "“So ce attho ca dhammo ca, kalyāṇo na ca pāpako;",
  "atk-s0514a1:1584_0": "Bhoto ce vacanaṃ saccaṃ, suhato vānaro mayā.",
  "atk-s0514a1:1585_0": "141.",
  "atk-s0514a1:1586_0": "“Attano ce hi vādassa, aparādhaṃ vijāniyā;",
  "atk-s0514a1:1587_0": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1588_0": "Tattha udīraṇāti kathā.",
  "atk-s0514a1:1588_1": "Saṃgatyāti saṃgatiyā channaṃ abhijātīnaṃ taṃ taṃ abhijātiṃ upagamanena.",
  "atk-s0514a1:1588_2": "Bhāvāyamanuvattatīti bhāvena anuvattati,",
  "atk-s0514a1:1588_3": "karaṇatthe sampadānaṃ.",
  "atk-s0514a1:1588_4": "Akāmāti akāmena anicchāya.",
  "atk-s0514a1:1588_5": "Akaraṇīyaṃ vā karaṇīyaṃ vāpīti akattabbaṃ pāpaṃ vā kattabbaṃ kusalaṃ vā.",
  "atk-s0514a1:1588_6": "Kubbatīti karoti.",
  "atk-s0514a1:1588_7": "Kvidhāti ko idha.",
  "atk-s0514a1:1588_8": "Idaṃ vuttaṃ hoti –",
  "atk-s0514a1:1588_9": "tvaṃ ahetukavādī “natthi hetu natthi paccayo sattānaṃ saṃkilesāyā”tiādidiṭṭhiko,",
  "atk-s0514a1:1588_10": "ayaṃ loko saṃgatiyā ceva sabhāvena ca anuvattati pariṇamati,",
  "atk-s0514a1:1588_11": "tattha tattha sukhadukkhaṃ paṭisaṃvedeti.",
  "atk-s0514a1:1588_12": "Akāmakova pāpaṃ vā puññaṃ vā karotīti vadasi,",
  "atk-s0514a1:1588_13": "ayaṃ tava udīraṇā sace tathā,",
  "atk-s0514a1:1588_14": "evaṃ sante akāmakaraṇīyasmiṃ attano dhammatāya pavattamāne pāpe ko idha satto pāpena lippati,",
  "atk-s0514a1:1588_15": "sace hi attanā akatena pāpena lippati,",
  "atk-s0514a1:1588_16": "na koci na lippeyyāti.",
  "atk-s0514a1:1589_0": "So ceti so ahetukavādasaṅkhāto tava bhāsitattho ca atthajotako dhammo ca kalyāṇo na ca pāpako.",
  "atk-s0514a1:1589_1": "“Ahetū appaccayā sattā saṃkilissanti,",
  "atk-s0514a1:1589_2": "sukhadukkhaṃ paṭisaṃvediyantī”ti idaṃ bhoto vacanaṃ saccaṃ ce,",
  "atk-s0514a1:1589_3": "suhato vānaro mayā,",
  "atk-s0514a1:1589_4": "ko ettha mama dosoti attho.",
  "atk-s0514a1:1589_5": "Vijāniyāti, samma,",
  "atk-s0514a1:1589_6": "sace hi tvaṃ attano vādassa aparādhaṃ jāneyyāsi,",
  "atk-s0514a1:1589_7": "na maṃ garaheyyāsi.",
  "atk-s0514a1:1589_8": "Kiṃkāraṇā?",
  "atk-s0514a1:1589_9": "Bhoto vādo hi tādiso,",
  "atk-s0514a1:1589_10": "tasmā ayaṃ mama vādaṃ karotīti maṃ pasaṃseyyāsi,",
  "atk-s0514a1:1589_11": "attano pana vādaṃ ajānanto maṃ garahasīti.",
  "atk-s0514a1:1590_0": "Evaṃ mahāsatto taṃ niggaṇhitvā appaṭibhāṇaṃ akāsi.",
  "atk-s0514a1:1590_1": "Sopi rājaparisati maṅkubhūto pattakkhandho nisīdi.",
  "atk-s0514a1:1590_2": "Mahāsattopi tassa vādaṃ bhinditvā issarakatavādiṃ āmantetvā “tvaṃ, āvuso,",
  "atk-s0514a1:1590_3": "maṃ kasmā parihasasi,",
  "atk-s0514a1:1590_4": "yadi issaranimmitavādaṃ sārato paccesī”ti vatvā āha –",
  "atk-s0514a1:1591_0": "142.",
  "atk-s0514a1:1592_0": "“Issaro sabbalokassa, sace kappeti jīvitaṃ;",
  "atk-s0514a1:1593_0": "Iddhiṃ byasanabhāvañca, kammaṃ kalyāṇapāpakaṃ;",
  "atk-s0514a1:1594_0": "Niddesakārī puriso, issaro tena lippati.",
  "atk-s0514a1:1595_0": "143.",
  "atk-s0514a1:1596_0": "“So ce attho ca dhammo ca, kalyāṇo na ca pāpako;",
  "atk-s0514a1:1597_0": "Bhoto ce vacanaṃ saccaṃ, suhato vānaro mayā.",
  "atk-s0514a1:1598_0": "144.",
  "atk-s0514a1:1599_0": "“Attano ce hi vādassa, aparādhaṃ vijāniyā;",
  "atk-s0514a1:1600_0": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1601_0": "Tattha kappeti jīvitanti sace brahmā vā añño vā koci issaro “tvaṃ kasiyā jīva,",
  "atk-s0514a1:1601_1": "tvaṃ gorakkhenā”ti evaṃ sabbalokassa jīvitaṃ saṃvidahati vicāreti.",
  "atk-s0514a1:1601_2": "Iddhiṃ byasanabhāvañcāti issariyādibhedā iddhiyo ca ñātivināsādikaṃ byasanabhāvañca sesañca kalyāṇapāpakaṃ kammaṃ sabbaṃ yadi issarova kappeti karoti.",
  "atk-s0514a1:1601_3": "Niddesakārīti yadi tassa niddesaṃ āṇattimeva seso yo koci puriso karoti,",
  "atk-s0514a1:1601_4": "evaṃ sante yo koci puriso pāpaṃ karoti,",
  "atk-s0514a1:1601_5": "tassa issarena katattā issarova tena pāpena lippati.",
  "atk-s0514a1:1601_6": "Sesaṃ purimanayeneva veditabbaṃ.",
  "atk-s0514a1:1601_7": "Yathā ca idha,",
  "atk-s0514a1:1601_8": "evaṃ sabbattha.",
  "atk-s0514a1:1602_0": "Iti so ambatova muggaraṃ gahetvā ambaṃ pātento viya issarakaraṇeneva issarakatavādaṃ bhinditvā pubbekatavādiṃ āmantetvā “tvaṃ, āvuso,",
  "atk-s0514a1:1602_1": "maṃ kiṃ parihasasi,",
  "atk-s0514a1:1602_2": "yadi pubbekatavādaṃ saccaṃ maññasī”ti vatvā āha –",
  "atk-s0514a1:1603_0": "145.",
  "atk-s0514a1:1604_0": "“Sace pubbekatahetu, sukhadukkhaṃ nigacchati;",
  "atk-s0514a1:1605_0": "Porāṇakaṃ kataṃ pāpaṃ, tameso muccate iṇaṃ;",
  "atk-s0514a1:1606_0": "Porāṇaka iṇamokkho, kvidha pāpena lippati.",
  "atk-s0514a1:1607_0": "146.",
  "atk-s0514a1:1608_0": "“So ce attho ca dhammo ca, kalyāṇo na ca pāpako;",
  "atk-s0514a1:1609_0": "Bhoto ce vacanaṃ saccaṃ, suhato vānaro mayā.",
  "atk-s0514a1:1610_0": "147.",
  "atk-s0514a1:1611_0": "“Attano ce hi vādassa, aparādhaṃ vijāniyā;",
  "atk-s0514a1:1612_0": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1613_0": "Tattha pubbekatahetūti pubbakatahetu purimabhave katakammakāraṇeneva.",
  "atk-s0514a1:1613_1": "Tameso muccate iṇanti yo vadhabandhādīhi dukkhaṃ pāpuṇāti,",
  "atk-s0514a1:1613_2": "yadi so yaṃ tena porāṇakaṃ kataṃ pāpaṃ,",
  "atk-s0514a1:1613_3": "taṃ idāni iṇaṃ muccati,",
  "atk-s0514a1:1613_4": "evaṃ sante mamapi esa porāṇakaiṇato mokkho,",
  "atk-s0514a1:1613_5": "anena hi makkaṭena pubbe paribbājakena hutvā ahaṃ makkaṭo samāno māretvā khādito bhavissāmi,",
  "atk-s0514a1:1613_6": "svāyaṃ idha makkaṭattaṃ patto mayā paribbājakattaṃ pattena māretvā khādito bhavissati,",
  "atk-s0514a1:1613_7": "ko idha pāpena lippatīti.",
  "atk-s0514a1:1614_0": "Iti so tassapi vādaṃ bhinditvā ucchedavādiṃ abhimukhaṃ katvā “tvaṃ, āvuso,",
  "atk-s0514a1:1614_1": "‘itthi dinna’ntiādīni vatvā ‘idheva sattā ucchijjanti,",
  "atk-s0514a1:1614_2": "paralokaṃ gatā nāma natthī’ti maññamāno kasmā maṃ parihasasī”ti santajjetvā āha –",
  "atk-s0514a1:1615_0": "148.",
  "atk-s0514a1:1616_0": "“Catunnaṃyevupādāya, rūpaṃ sambhoti pāṇinaṃ;",
  "atk-s0514a1:1617_0": "Yato ca rūpaṃ sambhoti, tatthevānupagacchati;",
  "atk-s0514a1:1618_0": "Idheva jīvati jīvo, pecca pecca vinassati.",
  "atk-s0514a1:1619_0": "149.",
  "atk-s0514a1:1620_0": "“Ucchijjati ayaṃ loko, ye bālā ye ca paṇḍitā;",
  "atk-s0514a1:1621_0": "Ucchijjamāne lokamhi, kvidha pāpena lippati.",
  "atk-s0514a1:1622_0": "150.",
  "atk-s0514a1:1623_0": "“So ce attho ca dhammo ca, kalyāṇo na ca pāpako;",
  "atk-s0514a1:1624_0": "Bhoto ce vacanaṃ saccaṃ, suhato vānaro mayā.",
  "atk-s0514a1:1625_0": "151.",
  "atk-s0514a1:1626_0": "“Attano ce hi vādassa, aparādhaṃ vijāniyā;",
  "atk-s0514a1:1627_0": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1628_0": "Tattha catunnanti pathavīādīnaṃ bhūtānaṃ.",
  "atk-s0514a1:1628_1": "Rūpanti rūpakkhandho.",
  "atk-s0514a1:1628_2": "Tatthevāti yato taṃ rūpaṃ sambhoti,",
  "atk-s0514a1:1628_3": "nirujjhanakālepi tattheva anupagacchati.",
  "atk-s0514a1:1628_4": "Iminā tassa “cātumahābhūtiko ayaṃ puriso yadā kālaṃ karoti,",
  "atk-s0514a1:1628_5": "tadā pathavī pathavīkāyaṃ anupeti anupagacchati, āpo… tejo…",
  "atk-s0514a1:1628_6": "vāyo vāyokāyaṃ anupeti anupagacchati,",
  "atk-s0514a1:1628_7": "ākāsaṃ indriyāni saṅkamanti,",
  "atk-s0514a1:1628_8": "āsandhipañcamā purisā mataṃ ādāya gacchanti,",
  "atk-s0514a1:1628_9": "yāva āḷāhanā padāni paññāyanti,",
  "atk-s0514a1:1628_10": "kāpotakāni aṭṭhīni bhavanti,",
  "atk-s0514a1:1628_11": "bhasmantā āhutiyo,",
  "atk-s0514a1:1628_12": "dattupaññattaṃ yadidaṃ dānaṃ,",
  "atk-s0514a1:1628_13": "tesaṃ tucchā musā vilāpo,",
  "atk-s0514a1:1628_14": "ye keci atthikavādaṃ vadanti,",
  "atk-s0514a1:1628_15": "bāle ca paṇḍite ca kāyassa bhedā ucchijjanti vinassanti,",
  "atk-s0514a1:1628_16": "na honti paraṃ maraṇā”ti imaṃ diṭṭhiṃ patiṭṭhāpesi.",
  "atk-s0514a1:1628_17": "Idhevāti imasmiṃyeva loke jīvo jīvati.",
  "atk-s0514a1:1628_18": "Pecca pecca vinassatīti paraloke nibbatto satto gativasena idha anāgantvā tattheva paraloke vinassati ucchijjati.",
  "atk-s0514a1:1628_19": "Evaṃ ucchijjamāne lokasmiṃ ko idha pāpena lippatīti.",
  "atk-s0514a1:1629_0": "Iti so tassapi vādaṃ bhinditvā khattavijjavādiṃ āmantetvā “tvaṃ, āvuso,",
  "atk-s0514a1:1629_1": "‘mātāpitaropi māretvā attano attho kātabbo’ti imaṃ laddhiṃ ukkhipitvā vicaranto kasmā maṃ parihasasī”ti vatvā āha –",
  "atk-s0514a1:1630_0": "152.",
  "atk-s0514a1:1631_0": "“Āhu khattavidā loke, bālā paṇḍitamānino;",
  "atk-s0514a1:1632_0": "Mātaraṃ pitaraṃ haññe, atho jeṭṭhampi bhātaraṃ;",
  "atk-s0514a1:1633_0": "Haneyya puttadāre ca, attho ce tādiso siyā”ti.",
  "atk-s0514a1:1634_0": "Tattha khattavidāti khattavijjā,",
  "atk-s0514a1:1634_1": "ayameva vā pāṭho.",
  "atk-s0514a1:1634_2": "Khattavijjācariyānaṃ etaṃ nāmaṃ.",
  "atk-s0514a1:1634_3": "Bālā paṇḍitamāninoti bālā samānāpi “paṇḍitā mayaṃ attano paṇḍitabhāvaṃ pakāsemā”ti maññamānā paṇḍitamānino hutvā evamāhu.",
  "atk-s0514a1:1634_4": "Attho ceti sace attano yathārūpo koci attho siyā,",
  "atk-s0514a1:1634_5": "na kiñci parivajjeyya,",
  "atk-s0514a1:1634_6": "sabbaṃ haneyyevāti vadanti,",
  "atk-s0514a1:1634_7": "tvampi nesaṃ aññataroti.",
  "atk-s0514a1:1635_0": "Evaṃ tassa laddhiṃ patiṭṭhapetvā attano laddhiṃ pakāsento āha –",
  "atk-s0514a1:1636_0": "153.",
  "atk-s0514a1:1637_0": "“Yassa rukkhassa chāyāya, nisīdeyya sayeyya vā;",
  "atk-s0514a1:1638_0": "Na tassa sākhaṃ bhañjeyya, mittadubbho hi pāpako.",
  "atk-s0514a1:1639_0": "154.",
  "atk-s0514a1:1640_0": "“Atha atthe samuppanne, samūlamapi abbahe;",
  "atk-s0514a1:1641_0": "Attho me sambalenāpi, suhato vānaro mayā.",
  "atk-s0514a1:1642_0": "155.",
  "atk-s0514a1:1643_0": "“So ce attho ca dhammo ca, kalyāṇo na ca pāpako;",
  "atk-s0514a1:1644_0": "Bhoto ce vacanaṃ saccaṃ, suhato vānaro mayā.",
  "atk-s0514a1:1645_0": "156.",
  "atk-s0514a1:1646_0": "“Attano ce hi vādassa, aparādhaṃ vijāniyā;",
  "atk-s0514a1:1647_0": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1648_0": "Tattha ambho khattavida amhākaṃ pana ācariyā evaṃ vaṇṇayanti.",
  "atk-s0514a1:1648_1": "Attanā paribhuttacchāyassa rukkhassapi sākhaṃ vā paṇṇaṃ vā na bhañjeyya.",
  "atk-s0514a1:1648_2": "Kiṃkāraṇā?",
  "atk-s0514a1:1648_3": "Mittadubbho hi pāpako.",
  "atk-s0514a1:1648_4": "Tvaṃ pana evaṃ vadesi –",
  "atk-s0514a1:1648_5": "“atha atthe samuppanne samūlamapi abbahe”ti,",
  "atk-s0514a1:1648_6": "mama ca pātheyyena attho ahosi,",
  "atk-s0514a1:1648_7": "tasmā sacepesa mayā hato,",
  "atk-s0514a1:1648_8": "tathāpi attho me sambalenāpi,",
  "atk-s0514a1:1648_9": "suhato vānaro mayā.",
  "atk-s0514a1:1649_0": "Evaṃ so tassapi vādaṃ bhinditvā pañcasu tesu apaṭibhānesu nisinnesu rājānaṃ āmantetvā,",
  "atk-s0514a1:1649_1": "“mahārāja,",
  "atk-s0514a1:1649_2": "tvaṃ ime pañca raṭṭhavilopake mahācore gahetvā vicarasi, aho bālo,",
  "atk-s0514a1:1649_3": "evarūpānañhi saṃsaggena puriso diṭṭhadhammikampi samparāyikampi mahādukkhaṃ pāpuṇeyyā”ti vatvā rañño dhammaṃ desento āha –",
  "atk-s0514a1:1650_0": "157.",
  "atk-s0514a1:1651_0": "“Ahetuvādo puriso, yo ca issarakuttiko;",
  "atk-s0514a1:1652_0": "Pubbekatī ca ucchedī, yo ca khattavido naro.",
  "atk-s0514a1:1653_0": "158.",
  "atk-s0514a1:1654_0": "“Ete asappurisā loke, bālā paṇḍitamānino;",
  "atk-s0514a1:1655_0": "Kareyya tādiso pāpaṃ, atho aññampi kāraye;",
  "atk-s0514a1:1656_0": "Asappurisasaṃsaggo, dukkhanto kaṭukudrayo”ti.",
  "atk-s0514a1:1657_0": "Tattha tādisoti, mahārāja,",
  "atk-s0514a1:1657_1": "yādisā ete pañca diṭṭhigatikā,",
  "atk-s0514a1:1657_2": "tādiso puriso sayampi pāpaṃ kareyya.",
  "atk-s0514a1:1657_3": "Yvāssa vacanaṃ suṇāti,",
  "atk-s0514a1:1657_4": "taṃ aññampi kāraye.",
  "atk-s0514a1:1657_5": "Dukkhantoti evarūpehi asappurisehi saddhiṃ saṃsaggo idhalokepi paralokepi dukkhanto kaṭukudrayova hoti.",
  "atk-s0514a1:1657_6": "Imassa panatthassa pakāsanatthaṃ “yāni kānici,",
  "atk-s0514a1:1657_7": "bhikkhave,",
  "atk-s0514a1:1657_8": "bhayāni uppajjanti,",
  "atk-s0514a1:1657_9": "sabbāni tāni bālato”ti suttaṃ āharitabbaṃ.",
  "atk-s0514a1:1657_10": "Godhajātaka-",
  "atk-s0514a1:1657_11": "sañjīvajātaka-",
  "atk-s0514a1:1657_12": "akittijātakādīhi cāyamattho dīpetabbo.",
  "atk-s0514a1:1658_0": "Idānī opammadassanavasena dhammadesanaṃ vaḍḍhento āha –",
  "atk-s0514a1:1659_0": "159.",
  "atk-s0514a1:1660_0": "“Urabbharūpena vakassu pubbe, asaṃkito ajayūthaṃ upeti;",
  "atk-s0514a1:1661_0": "Hantvā uraṇiṃ ajikaṃ ajañca, utrāsayitvā yenakāmaṃ paleti.",
  "atk-s0514a1:1662_0": "160.",
  "atk-s0514a1:1663_0": "“Tathāvidheke samaṇabrāhmaṇāse, chadanaṃ katvā vañcayanti manusse;",
  "atk-s0514a1:1664_0": "Anāsakā thaṇḍilaseyyakā ca, rajojallaṃ ukkuṭikappadhānaṃ;",
  "atk-s0514a1:1665_0": "Pariyāyabhattañca apānakattā, pāpācārā arahanto vadānā.",
  "atk-s0514a1:1666_0": "161.",
  "atk-s0514a1:1667_0": "“Ete asappurisā loke, bālā paṇḍitamānino;",
  "atk-s0514a1:1668_0": "Kareyya tādiso pāpaṃ, atho aññampi kāraye;",
  "atk-s0514a1:1669_0": "Asappurisasaṃsaggo, dukkhanto kaṭukudrayo.",
  "atk-s0514a1:1670_0": "162.",
  "atk-s0514a1:1671_0": "“Yamāhu natthi vīriyanti, ahetuñca pavadanti ye;",
  "atk-s0514a1:1672_0": "Parakāraṃ attakārañca, ye tucchaṃ samavaṇṇayuṃ.",
  "atk-s0514a1:1673_0": "163.",
  "atk-s0514a1:1674_0": "“Ete asappurisā loke, bālā paṇḍitamānino;",
  "atk-s0514a1:1675_0": "Kareyya tādiso pāpaṃ, atho aññampi kāraye;",
  "atk-s0514a1:1676_0": "Asappurisasaṃsaggo, dukkhanto kaṭukudrayo.",
  "atk-s0514a1:1677_0": "164.",
  "atk-s0514a1:1678_0": "“Sace hi vīriyaṃ nāssa, kammaṃ kalyāṇapāpakaṃ;",
  "atk-s0514a1:1679_0": "Na bhare vaḍḍhakiṃ rājā, napi yantāni kāraye.",
  "atk-s0514a1:1680_0": "165.",
  "atk-s0514a1:1681_0": "“Yasmā ca vīriyaṃ atthi, kammaṃ kalyāṇapāpakaṃ;",
  "atk-s0514a1:1682_0": "Tasmā yantāni kāreti, rājā bharati vaḍḍhakiṃ.",
  "atk-s0514a1:1683_0": "166.",
  "atk-s0514a1:1684_0": "“Yadi vassasataṃ devo, na vasse na himaṃ pate;",
  "atk-s0514a1:1685_0": "Ucchijjeyya ayaṃ loko, vinasseyya ayaṃ pajā.",
  "atk-s0514a1:1686_0": "167.",
  "atk-s0514a1:1687_0": "“Yasmā ca vassatī devo, himañcānuphusāyati;",
  "atk-s0514a1:1688_0": "Tasmā sassāni paccanti, raṭṭhañca pālite ciraṃ.",
  "atk-s0514a1:1689_0": "168.",
  "atk-s0514a1:1690_0": "“Gavaṃ ce taramānānaṃ, jimhaṃ gacchati puṅgavo;",
  "atk-s0514a1:1691_0": "Sabbā tā jimhaṃ gacchanti, nette jimhaṃ gate sati.",
  "atk-s0514a1:1692_0": "169.",
  "atk-s0514a1:1693_0": "“Evameva manussesu, yo hoti seṭṭhasammato;",
  "atk-s0514a1:1694_0": "So ce adhammaṃ carati, pageva itarā pajā;",
  "atk-s0514a1:1695_0": "Sabbaṃ raṭṭhaṃ dukhaṃ seti, rājā ce hoti adhammiko.",
  "atk-s0514a1:1696_0": "170.",
  "atk-s0514a1:1697_0": "“Gavaṃ ce taramānānaṃ, ujuṃ gacchati puṅgavo;",
  "atk-s0514a1:1698_0": "Sabbā gāvī ujuṃ yanti, nette ujuṃ gate sati.",
  "atk-s0514a1:1699_0": "171.",
  "atk-s0514a1:1700_0": "“Evameva manussesu, yo hoti seṭṭhasammato;",
  "atk-s0514a1:1701_0": "So sace dhammaṃ carati, pageva itarā pajā;",
  "atk-s0514a1:1702_0": "Sabbaṃ raṭṭhaṃ sukhaṃ seti, rājā ce hoti dhammiko.",
  "atk-s0514a1:1703_0": "172.",
  "atk-s0514a1:1704_0": "“Mahārukkhassa phalino, āmaṃ chindati yo phalaṃ;",
  "atk-s0514a1:1705_0": "Rasañcassa na jānāti, bījañcassa vinassati.",
  "atk-s0514a1:1706_0": "173.",
  "atk-s0514a1:1707_0": "“Mahārukkhūpamaṃ raṭṭhaṃ, adhammena pasāsati;",
  "atk-s0514a1:1708_0": "Rasañcassa na jānāti, raṭṭhañcassa vinassati.",
  "atk-s0514a1:1709_0": "174.",
  "atk-s0514a1:1710_0": "“Mahārukkhassa phalino, pakkaṃ chindati yo phalaṃ;",
  "atk-s0514a1:1711_0": "Rasañcassa vijānāti, bījañcassa na nassati.",
  "atk-s0514a1:1712_0": "175.",
  "atk-s0514a1:1713_0": "“Mahārukkhūpamaṃ raṭṭhaṃ, dhammena yo pasāsati;",
  "atk-s0514a1:1714_0": "Rasañcassa vijānāti, raṭṭhañjassa na nassati.",
  "atk-s0514a1:1715_0": "176.",
  "atk-s0514a1:1716_0": "“Yo ca rājā janapadaṃ, adhammena pasāsati;",
  "atk-s0514a1:1717_0": "Sabbosadhīhi so rājā, viruddho hoti khattiyo.",
  "atk-s0514a1:1718_0": "177.",
  "atk-s0514a1:1719_0": "“Tatheva negame hiṃsaṃ, ye yuttā kayavikkaye;",
  "atk-s0514a1:1720_0": "Ojadānabalīkāre, sa kosena virujjhati.",
  "atk-s0514a1:1721_0": "178.",
  "atk-s0514a1:1722_0": "“Pahāravarakhettaññū, saṅgāme katanissame;",
  "atk-s0514a1:1723_0": "Ussite hiṃsayaṃ rājā, sa balena virujjhati.",
  "atk-s0514a1:1724_0": "179.",
  "atk-s0514a1:1725_0": "“Tatheva isayo hiṃsaṃ, saññate brahmacārino;",
  "atk-s0514a1:1726_0": "Adhammacārī khattiyo, so saggena virujjhati.",
  "atk-s0514a1:1727_0": "180.",
  "atk-s0514a1:1728_0": "“Yo ca rājā adhammaṭṭho, bhariyaṃ hanti adūsikaṃ;",
  "atk-s0514a1:1729_0": "Luddhaṃ pasavate ṭhānaṃ, puttehi ca virujjhati.",
  "atk-s0514a1:1730_0": "181.",
  "atk-s0514a1:1731_0": "“Dhammaṃ care jānapade, negamesu balesu ca;",
  "atk-s0514a1:1732_0": "Isayo ca na hiṃseyya, puttadāre samaṃ care.",
  "atk-s0514a1:1733_0": "182.",
  "atk-s0514a1:1734_0": "“Sa tādiso bhūmipati, raṭṭhapālo akodhano;",
  "atk-s0514a1:1735_0": "Sapatte sampakampeti, indova asurādhipo”ti.",
  "atk-s0514a1:1736_0": "Tattha vakassūti vako assu,",
  "atk-s0514a1:1736_1": "assūti nipātamattaṃ.",
  "atk-s0514a1:1736_2": "Idaṃ vuttaṃ hoti – mahārāja,",
  "atk-s0514a1:1736_3": "pubbe eko urabbharūpo vako ahosi,",
  "atk-s0514a1:1736_4": "tassa naṅguṭṭhamattameva dīghaṃ,",
  "atk-s0514a1:1736_5": "taṃ pana so antarasattimhi pakkhipitvā urabbharūpena asaṃkito ajayūthaṃ upeti.",
  "atk-s0514a1:1736_6": "Tattha uraṇikañca ajikañca ajañca hantvā yenakāmaṃ paleti.",
  "atk-s0514a1:1736_7": "Tathāvidheketi tathāvidhā eke samaṇabrāhmaṇā pabbajjāliṅgena chadanaṃ katvā attānaṃ chādetvā madhuravacanādīhi hitakāmā viya hutvā lokaṃ vañcenti.",
  "atk-s0514a1:1736_8": "“Anāsakā”tiādi tesaṃ chadanassa dassanatthaṃ vuttaṃ.",
  "atk-s0514a1:1736_9": "Ekacce hi “mayaṃ anāsakā na kiñci āhāremā”ti manusse vañcenti,",
  "atk-s0514a1:1736_10": "apare “mayaṃ thaṇḍilaseyyakā”ti.",
  "atk-s0514a1:1736_11": "Aññesaṃ pana rajojallaṃ chadanaṃ,",
  "atk-s0514a1:1736_12": "aññesaṃ ukkuṭikappadhānaṃ,",
  "atk-s0514a1:1736_13": "te gacchantāpi uppatitvā ukkuṭikāva gacchanti.",
  "atk-s0514a1:1736_14": "Aññesaṃ sattāhadasāhādivārabhojanasaṅkhātaṃ pariyāyabhattachadanaṃ,",
  "atk-s0514a1:1736_15": "apare apānakattā honti,",
  "atk-s0514a1:1736_16": "“mayaṃ pānīyaṃ na pivāmā”ti vadanti.",
  "atk-s0514a1:1736_17": "Arahanto vadānāti pāpācārā hutvāpi “mayaṃ arahanto”ti vadantā vicaranti. Eteti, mahārāja,",
  "atk-s0514a1:1736_18": "ime vā pañca janā hontu aññe vā,",
  "atk-s0514a1:1736_19": "yāvanto diṭṭhigatikā nāma,",
  "atk-s0514a1:1736_20": "sabbepi ete asappurisā.",
  "atk-s0514a1:1736_21": "Yamāhūti ye āhu,",
  "atk-s0514a1:1736_22": "ye vadanti.",
  "atk-s0514a1:1737_0": "Sace hi vīriyaṃ nāssāti, mahārāja,",
  "atk-s0514a1:1737_1": "sace ñāṇasampayuttaṃ kāyikacetasikavīriyaṃ na bhaveyya.",
  "atk-s0514a1:1737_2": "Kammanti kalyāṇapāpakaṃ kammampi yadi na bhaveyya.",
  "atk-s0514a1:1737_3": "Na bhareti evaṃ sante vaḍḍhakiṃ vā aññe vā kārake rājā na poseyya,",
  "atk-s0514a1:1737_4": "napi yantānīti napi tehi sattabhūmikapāsādādīni yantāni kāreyya.",
  "atk-s0514a1:1737_5": "Kiṃkāraṇā?",
  "atk-s0514a1:1737_6": "Vīriyassa ceva kammassa ca abhāvā.",
  "atk-s0514a1:1737_7": "Ucchijjeyyāti, mahārāja,",
  "atk-s0514a1:1737_8": "yadi ettakaṃ kālaṃ neva devo vasseyya,",
  "atk-s0514a1:1737_9": "na himaṃ pateyya,",
  "atk-s0514a1:1737_10": "atha kappuṭṭhānakālo viya ayaṃ loko ucchijjeyya.",
  "atk-s0514a1:1737_11": "Ucchedavādinā kathitaniyāmena pana ucchedo nāma natthi.",
  "atk-s0514a1:1737_12": "Pāliteti pālayati.",
  "atk-s0514a1:1738_0": "“Gavaṃ ce”ti catasso gāthā rañño dhammadesanāyameva vuttā,",
  "atk-s0514a1:1738_1": "tathā “mahārukkhassā”tiādikā.",
  "atk-s0514a1:1738_2": "Tattha mahārukkhassāti madhuraambarukkhassa.",
  "atk-s0514a1:1738_3": "Adhammenāti agatigamanena.",
  "atk-s0514a1:1738_4": "Rasañcassa na jānātīti adhammiko rājā raṭṭhassa rasaṃ ojaṃ na jānāti,",
  "atk-s0514a1:1738_5": "āyasampattiṃ na labhati.",
  "atk-s0514a1:1738_6": "Vinassatīti suññaṃ hoti,",
  "atk-s0514a1:1738_7": "manussā gāmanigame chaḍḍetvā paccantaṃ pabbatavisamaṃ bhajanti,",
  "atk-s0514a1:1738_8": "sabbāni āyamukhāni pacchijjanti.",
  "atk-s0514a1:1738_9": "Sabbosadhīhīti sabbehi mūlatacapattapupphaphalādīhi ceva sappinavanītādīhi ca osadhehi virujjhati,",
  "atk-s0514a1:1738_10": "tāni na sampajjanti.",
  "atk-s0514a1:1738_11": "Adhammikarañño hi pathavī nirojā hoti,",
  "atk-s0514a1:1738_12": "tassā nirojatāya osadhānaṃ ojā na hoti,",
  "atk-s0514a1:1738_13": "tāni rogañca vūpasametuṃ na sakkonti.",
  "atk-s0514a1:1738_14": "Iti so tehi viruddho nāma hoti.",
  "atk-s0514a1:1739_0": "Negameti nigamavāsikuṭumbike.",
  "atk-s0514a1:1739_1": "Hiṃsanti hiṃsanto pīḷento.",
  "atk-s0514a1:1739_2": "Ye yuttāti ye kayavikkaye yuttā āyānaṃ mukhā thalajalapathavāṇijā,",
  "atk-s0514a1:1739_3": "te ca hiṃsanto.",
  "atk-s0514a1:1739_4": "Ojadānabalīkāreti tato tato bhaṇḍāharaṇasuṅkadānavasena ojadānañceva chabhāgadasabhāgādibhedaṃ baliñca karonte.",
  "atk-s0514a1:1739_5": "Sa kosenāti so ete hiṃsanto adhammikarājā dhanadhaññehi parihāyanto kosena virujjhati nāma.",
  "atk-s0514a1:1739_6": "Pahāravarakhettaññūti “imasmiṃ ṭhāne vijjhituṃ vaṭṭatī”ti evaṃ pahāravarānaṃ khettaṃ jānante dhanuggahe.",
  "atk-s0514a1:1739_7": "Saṅgāme katanissameti yuddhe sukatakamme mahāyodhe.",
  "atk-s0514a1:1739_8": "Ussiteti uggate paññāte mahāmatte.",
  "atk-s0514a1:1739_9": "Hi sayanti evarūpe sayaṃ vā hiṃsanto parehi vā hiṃsāpento.",
  "atk-s0514a1:1739_10": "Balenāti balakāyena.",
  "atk-s0514a1:1739_11": "Tathāvidhañhi rājānaṃ “ayaṃ bahukāre attano rajjadāyakepi hiṃsati,",
  "atk-s0514a1:1739_12": "kimaṅgaṃ pana amhe”ti avasesāpi yodhā vijahantiyeva.",
  "atk-s0514a1:1739_13": "Iti so balena viruddho nāma hoti.",
  "atk-s0514a1:1740_0": "Tatheva isayo hiṃsanti yathā ca negamādayo,",
  "atk-s0514a1:1740_1": "tatheva esitaguṇe pabbajite akkosanapaharaṇādīhi hiṃsanto adhammacārī rājā kāyassa bhedā apāyameva upeti,",
  "atk-s0514a1:1740_2": "sagge nibbattituṃ na sakkotīti saggena viruddho nāma hoti.",
  "atk-s0514a1:1740_3": "Bhariyaṃ hanti adūsikanti attano bāhucchāyāya vaḍḍhitaṃ puttadhītāhi saṃvaḍḍhaṃ sīlavatiṃ bhariyaṃ mittapatirūpakānaṃ corānaṃ vacanaṃ gahetvā māreti.",
  "atk-s0514a1:1740_4": "Luddhaṃ pasavate ṭhānanti so attano nirayūpapattiṃ pasavati nipphādeti.",
  "atk-s0514a1:1740_5": "Puttehi cāti imasmiññeva attabhāve attano puttehi saddhiṃ virujjhatīti.",
  "atk-s0514a1:1741_0": "Evamassa so tesaṃ pañcannaṃ janānaṃ kathaṃ gahetvā deviyā māritabhāvañca puttānaṃ viruddhabhāvañca sandhimukhe coraṃ cūḷāyaṃ gaṇhanto viya kathesi.",
  "atk-s0514a1:1741_1": "Mahāsatto hi tesaṃ amaccānaṃ niggaṇhanañca dhammadesanañca deviyā tehi māritabhāvassa āvikaraṇatthañca",
  "atk-s0514a1:1741_2": "tattha anupubbena kathaṃ āharitvā okāsaṃ katvā etamatthaṃ kathesi.",
  "atk-s0514a1:1741_3": "Rājā tassa vacanaṃ sutvā attano aparādhaṃ jāni.",
  "atk-s0514a1:1741_4": "Atha naṃ mahāsatto “ito paṭṭhāya, mahārāja,",
  "atk-s0514a1:1741_5": "evarūpānaṃ pāpānaṃ kathaṃ gahetvā mā puna evamakāsī”ti vatvā ovadanto “dhammaṃ care”tiādimāha.",
  "atk-s0514a1:1742_0": "Tattha dhammaṃ careti, mahārāja,",
  "atk-s0514a1:1742_1": "rājā nāma janapadaṃ adhammikena balinā apīḷento janapade dhammaṃ careyya,",
  "atk-s0514a1:1742_2": "sāmike asāmike akaronto negamesu dhammaṃ careyya,",
  "atk-s0514a1:1742_3": "aṭṭhāne akilamento balesu dhammaṃ careyya.",
  "atk-s0514a1:1742_4": "Vadhabandhaakkosaparibhāse pariharanto paccaye ca nesaṃ dadanto isayo na vihiṃseyya,",
  "atk-s0514a1:1742_5": "dhītaro yuttaṭṭhāne patiṭṭhāpento putte ca sippāni sikkhāpetvā sammā pariharanto bhariyaṃ issariyavossaggaalaṅkāradānasammānanādīhi",
  "atk-s0514a1:1742_6": "anuggaṇhanto puttadāre samaṃ careyya.",
  "atk-s0514a1:1742_7": "Sa tādisoti so tādiso rājā paveṇiṃ abhinditvā dhammena samena rajjaṃ kārento rājāṇāya rājatejena sapatte sampakampeti tāseti cāleti.",
  "atk-s0514a1:1742_8": "“Indovā”ti idaṃ upamatthaṃ vuttaṃ.",
  "atk-s0514a1:1742_9": "Yathā asure jetvā abhibhavitvā ṭhitakālato paṭṭhāya asurādhipoti saṅkhyaṃ gato indo attano sapattabhūte asure kampesi,",
  "atk-s0514a1:1742_10": "tathā kampetīti.",
  "atk-s0514a1:1743_0": "Evaṃ mahāsatto rañño dhammaṃ desetvā cattāropi kumāre pakkosāpetvā ovaditvā rañño katakammaṃ pakāsetvā rājānaṃ khamāpetvā “mahārāja,",
  "atk-s0514a1:1743_1": "ito paṭṭhāya atuletvā paribhedakānaṃ kathaṃ gahetvā mā evarūpaṃ sāhasikakammaṃ akāsi,",
  "atk-s0514a1:1743_2": "tumhepi kumārā mā rañño dubbhitthā”ti sabbesaṃ ovādaṃ adāsi.",
  "atk-s0514a1:1743_3": "Atha naṃ rājā āha – “ahaṃ, bhante,",
  "atk-s0514a1:1743_4": "tumhesu ca deviyā ca aparajjhanto ime nissāya etesaṃ kathaṃ gahetvā etaṃ pāpakammaṃ kariṃ,",
  "atk-s0514a1:1743_5": "ime pañcapi māremī”ti.",
  "atk-s0514a1:1743_6": "Na labbhā, mahārāja,",
  "atk-s0514a1:1743_7": "evaṃ kātunti.",
  "atk-s0514a1:1743_8": "Tena hi tesaṃ hatthapāde chedāpemīti.",
  "atk-s0514a1:1743_9": "Idampi na labbhā kātunti.",
  "atk-s0514a1:1743_10": "Rājā “sādhu,",
  "atk-s0514a1:1743_11": "bhante”ti sampaṭicchitvā te sabbasaṃharaṇe katvā pañcacūḷākaraṇagaddūlabandhanagomayāsiñcanehi avamānetvā raṭṭhā pabbājesi.",
  "atk-s0514a1:1743_12": "Bodhisatto tattha katipāhaṃ vasitvā “appamatto hohī”ti rājānaṃ ovaditvā himavantaṃyeva gantvā jhānābhiññā",
  "atk-s0514a1:1743_13": "nibbattetvā yāvajīvaṃ brahmavihāre bhāvetvā brahmalokūpago ahosi.",
  "atk-s0514a1:1744_0": "Satthā imaṃ desanaṃ āharitvā “na,",
  "atk-s0514a1:1744_1": "bhikkhave, idāneva,",
  "atk-s0514a1:1744_2": "pubbepi tathāgato paññavāyeva parappavādappamaddanoyevā”ti vatvā jātakaṃ samodhānesi “tadā pañca diṭṭhigatikā",
  "atk-s0514a1:1744_3": "pūraṇakassapamakkhaligosālapakudhakaccānaajitakesakambalanigaṇṭhanāṭaputtā ahesuṃ,",
  "atk-s0514a1:1744_4": "piṅgalasunakho ānando,",
  "atk-s0514a1:1744_5": "mahābodhiparibbājako pana ahameva ahosi”nti.",
  "atk-s0514a1:1745_0": "Mahābodhijātakavaṇṇanā tatiyā.",
  "atk-s0514a1:1746_0": "Jātakuddānaṃ –",
  "atk-s0514a1:1747_0": "Saniḷīnikamavhayano paṭhamo, dutiyo pana saummadantivaro;",
  "atk-s0514a1:1748_0": "Tatiyo pana bodhisirīvhayano, kathitā pana tīṇi jinena subhāti.",
  "atk-s0514a1:1749_0": "Paṇṇāsanipātavaṇṇanā niṭṭhitā.",
  "atk-s0514a1:1750_0": "19. Saṭṭhinipāto",
  "atk-s0514a1:1752_0": "[529] 1. Soṇakajātakavaṇṇanā",
  "atk-s0514a1:1753_0": "Kassa sutvā sataṃ dammīti idaṃ satthā jetavane viharanto nekkhammapāramiṃ ārabbha kathesi.",
  "atk-s0514a1:1753_1": "Tadā hi bhagavā dhammasabhāyaṃ nekkhammapāramiṃ vaṇṇayantānaṃ bhikkhūnaṃ majjhe nisīditvā “na,",
  "atk-s0514a1:1753_2": "bhikkhave, idāneva,",
  "atk-s0514a1:1753_3": "pubbepi tathāgato mahābhinikkhamanaṃ nikkhantoyevā”ti vatvā atītaṃ āhari.",
  "atk-s0514a1:1754_0": "Atīte rājagahe magadharājā nāma rajjaṃ kāresi.",
  "atk-s0514a1:1754_1": "Bodhisatto tassa aggamahesiyā kucchismiṃ nibbatti,",
  "atk-s0514a1:1754_2": "nāmaggahaṇadivase cassa “arindamakumāro”ti nāmaṃ kariṃsu.",
  "atk-s0514a1:1754_3": "Tassa jātadivaseyeva purohitassapi putto jāyi,",
  "atk-s0514a1:1754_4": "“soṇakakumāro”tissa nāmaṃ kariṃsu.",
  "atk-s0514a1:1754_5": "Te ubhopi ekatova vaḍḍhitvā vayappattā uttamarūpadharā rūpena nibbisesā hutvā takkasilaṃ gantvā uggahitasippā",
  "atk-s0514a1:1754_6": "tato nikkhamitvā “sabbasamayasippañca desacārittañca jānissāmā”ti anupubbena cārikaṃ carantā bārāṇasiṃ",
  "atk-s0514a1:1754_7": "patvā rājuyyāne vasitvā punadivase nagaraṃ pavisiṃsu.",
  "atk-s0514a1:1754_8": "Taṃ divasañca ekacce manussā “brāhmaṇavācanakaṃ karissāmā”ti pāyāsaṃ paṭiyādetvā āsanāni paññāpetvā āgacchante",
  "atk-s0514a1:1754_9": "te kumāre disvā gharaṃ pavesetvā paññattāsane nisīdāpesuṃ.",
  "atk-s0514a1:1754_10": "Tattha bodhisattassa paññattāsane suddhavatthaṃ atthataṃ ahosi,",
  "atk-s0514a1:1754_11": "soṇakassa rattakambalaṃ.",
  "atk-s0514a1:1754_12": "So taṃ nimittaṃ disvāva “ajja me piyasahāyo arindamakumāro bārāṇasirājā bhavissati,",
  "atk-s0514a1:1754_13": "mayhaṃ pana senāpatiṭṭhānaṃ dassatī”ti aññāsi.",
  "atk-s0514a1:1754_14": "Te ubhopi katabhattakiccā uyyānameva agamaṃsu.",
  "atk-s0514a1:1755_0": "Tadā bārāṇasirañño kālakatassa sattamo divaso hoti,",
  "atk-s0514a1:1755_1": "aputtakaṃ rājakulaṃ.",
  "atk-s0514a1:1755_2": "Amaccādayo pātova sasīsaṃ nhātā sannipatitvā “rajjārahassa santikaṃ gamissatī”ti phussarathaṃ yojetvā vissajjesuṃ.",
  "atk-s0514a1:1755_3": "So nagarā nikkhamitvā anupubbena rājuyyānaṃ gantvā uyyānadvāre nivattitvā ārohaṇasajjo hutvā aṭṭhāsi.",
  "atk-s0514a1:1755_4": "Bodhisatto maṅgalasilāpaṭṭesasīsaṃ pārupitvā nipajji,",
  "atk-s0514a1:1755_5": "soṇakakumāro tassa santike nisīdi.",
  "atk-s0514a1:1755_6": "So tūriyasaddaṃ sutvā “arindamassa phussaratho āgacchati,",
  "atk-s0514a1:1755_7": "ajjesa rājā hutvā mama senāpatiṭṭhānaṃ dassati,",
  "atk-s0514a1:1755_8": "na kho pana mayhaṃ issariyenattho,",
  "atk-s0514a1:1755_9": "etasmiṃ gate nikkhamitvā pabbajissāmī”ti cintetvā ekamante paṭicchanne aṭṭhāsi.",
  "atk-s0514a1:1755_10": "Purohito uyyānaṃ pavisitvā mahāsattaṃ nipannakaṃ disvā tūriyāni paggaṇhāpesi.",
  "atk-s0514a1:1755_11": "Mahāsatto pabujjhitvā parivattitvā thokaṃ nipajjitvā uṭṭhāya silāpaṭṭe pallaṅkena nisīdi.",
  "atk-s0514a1:1755_12": "Atha naṃ purohito añjaliṃ paggaṇhitvā āha –",
  "atk-s0514a1:1755_13": "“rajjaṃ te, deva,",
  "atk-s0514a1:1755_14": "pāpuṇātī”ti.",
  "atk-s0514a1:1755_15": "“Kiṃ aputtakaṃ rājakula”nti? “Evaṃ, devā”ti.",
  "atk-s0514a1:1755_16": "“Tena hi sādhū”ti.",
  "atk-s0514a1:1755_17": "Atha naṃ te tattheva abhisiñcitvā rathaṃ āropetvā mahantena parivārena nagaraṃ pavesesuṃ.",
  "atk-s0514a1:1755_18": "So nagaraṃ padakkhiṇaṃ katvā pāsādaṃ abhirūhi.",
  "atk-s0514a1:1755_19": "So yasamahantatāya soṇakakumāraṃ na sari.",
  "atk-s0514a1:1756_0": "Sopi tasmiṃ nagaraṃ paviṭṭhe pacchā āgantvā silāpaṭṭe nisīdi.",
  "atk-s0514a1:1756_1": "Athassa purato bandhanā pavuttaṃ sālarukkhato paṇḍupalāsaṃ pati.",
  "atk-s0514a1:1756_2": "So taṃ disvāva “yathevetaṃ,",
  "atk-s0514a1:1756_3": "tathā mamapi sarīraṃ jaraṃ patvā patissatī”ti aniccādivasena vipassanaṃ paṭṭhapetvā paccekabodhiṃ pāpuṇi.",
  "atk-s0514a1:1756_4": "Taṃkhaṇaññevassa gihiliṅgaṃ antaradhāyi,",
  "atk-s0514a1:1756_5": "pabbajitaliṅgaṃ pāturahosi.",
  "atk-s0514a1:1756_6": "So “natthi dāni punabbhavo”ti udānaṃ udānento nandamūlakapabbhāraṃ agamāsi.",
  "atk-s0514a1:1756_7": "Mahāsattopi cattālīsamattānaṃ saṃvaccharānaṃ accayena saritvā “kahaṃ nu kho me sahāyo soṇako”ti soṇakaṃ",
  "atk-s0514a1:1756_8": "punappunaṃ sarantopi “mayā suto vā diṭṭho vā”ti vattāraṃ alabhitvā alaṅkatamahātale rājapallaṅke nisinno",
  "atk-s0514a1:1756_9": "gandhabbanāṭakanaccagītādīhi parivuto sampattimanubhavanto “yo me kassaci santike sutvā ‘asukaṭṭhāne",
  "atk-s0514a1:1756_10": "nāma soṇako vasatī’ti ācikkhissati,",
  "atk-s0514a1:1756_11": "tassa sataṃ dassāmi,",
  "atk-s0514a1:1756_12": "yo me sāmaṃ disvā ārocessati,",
  "atk-s0514a1:1756_13": "tassa sahassa”nti ekaṃ udānaṃ abhisaṅkharitvā gītavasena udānento paṭhamaṃ gāthamāha –",
  "atk-s0514a1:1757_0": "“Kassa sutvā sataṃ dammi, sahassaṃ diṭṭha soṇakaṃ;",
  "atk-s0514a1:1758_0": "Ko me soṇakamakkhāti, sahāyaṃ paṃsukīḷita”nti.",
  "atk-s0514a1:1759_0": "Athassa mukhato luñcantī viya gahetvā ekā nāṭakītthī taṃ gāyi.",
  "atk-s0514a1:1759_1": "Athaññā athaññāti “amhākaṃ rañño piyagīta”nti sabbā orodhā gāyiṃsu.",
  "atk-s0514a1:1759_2": "Anukkamena nagaravāsinopi jānapadāpi tameva gītaṃ gāyiṃsu.",
  "atk-s0514a1:1759_3": "Rājāpi punappunaṃ tameva gītaṃ gāyati.",
  "atk-s0514a1:1759_4": "Paṇṇāsamattānaṃ saṃvaccharānaṃ accayena panassa bahū puttadhītaro ahesuṃ,",
  "atk-s0514a1:1759_5": "jeṭṭhaputto dīghāvukumāro nāma ahosi.",
  "atk-s0514a1:1759_6": "Tadā soṇakapaccekabuddho “arindamarājā maṃ daṭṭhukāmo,",
  "atk-s0514a1:1759_7": "ahaṃ tattha gantvā kāmesu ādīnavaṃ nekkhamme cānisaṃsaṃ kathetvā pabbajjanākāraṃ karomī”ti cintetvā iddhiyā ākāsenāgantvā uyyāne nisīdi.",
  "atk-s0514a1:1759_8": "Tadā eko sattavassiko pañcacūḷakakumārako mātarā pahito gantvā uyyānavane dārūni uddharanto punappunaṃ tameva gītaṃ gāyi.",
  "atk-s0514a1:1759_9": "Atha naṃ so pakkositvā “kumāraka,",
  "atk-s0514a1:1759_10": "tvaṃ aññaṃ agāyitvā ekameva gītaṃ gāyasi,",
  "atk-s0514a1:1759_11": "kiṃ aññaṃ na jānāsī”ti pucchi. “Jānāmi, bhante,",
  "atk-s0514a1:1759_12": "amhākaṃ pana rañño idameva piyaṃ,",
  "atk-s0514a1:1759_13": "tena naṃ punnappunaṃ gāyāmī”ti.",
  "atk-s0514a1:1759_14": "“Etassa pana te gītassa paṭigītaṃ gāyanto koci diṭṭhapubbo”ti.",
  "atk-s0514a1:1759_15": "“Na diṭṭhapubbo,",
  "atk-s0514a1:1759_16": "bhante”ti.",
  "atk-s0514a1:1759_17": "“Ahaṃ taṃ sikkhāpessāmi,",
  "atk-s0514a1:1759_18": "sakkhissasi rañño santikaṃ gantvā paṭigītaṃ gāyitu”nti. “Āma,",
  "atk-s0514a1:1759_19": "bhante”ti.",
  "atk-s0514a1:1759_20": "Athassa so paṭigītaṃ ācikkhanto “mayhaṃ sutvā”tiādimāha.",
  "atk-s0514a1:1759_21": "Uggaṇhāpetvā ca pana taṃ uyyojesi – “gaccha, kumāraka,",
  "atk-s0514a1:1759_22": "imaṃ paṭigītaṃ raññā saddhiṃ gāyāhi,",
  "atk-s0514a1:1759_23": "rājā te mahantaṃ issariyaṃ dassati,",
  "atk-s0514a1:1759_24": "kiṃ te dārūhi,",
  "atk-s0514a1:1759_25": "vegena yāhī”ti.",
  "atk-s0514a1:1760_0": "So “sādhū”ti taṃ paṭigītaṃ uggaṇhitvā vanditvā, “bhante,",
  "atk-s0514a1:1760_1": "yāvāhaṃ rājānaṃ ānemi,",
  "atk-s0514a1:1760_2": "tāva idheva hothā”ti vatvā vegena mātu santikaṃ gantvā, “amma,",
  "atk-s0514a1:1760_3": "khippaṃ maṃ nhāpetvā alaṅkarotha,",
  "atk-s0514a1:1760_4": "ajja taṃ daliddabhāvato mocessāmī”ti vatvā nhātamaṇḍito rājadvāraṃ gantvā “ayya dovārika,",
  "atk-s0514a1:1760_5": "‘eko dārako tumhehi saddhiṃ paṭigītaṃ gāyissāmīti āgantvā dvāre ṭhito’ti rañño arocehī”ti āha.",
  "atk-s0514a1:1760_6": "So vegena gantvā rañño ārocesi.",
  "atk-s0514a1:1760_7": "Rājā “āgacchatū”ti pakkosāpetvā, “tāta,",
  "atk-s0514a1:1760_8": "tvaṃ mayā saddhiṃ paṭigītaṃ gāyissasī”ti āha. “Āma, devā”ti.",
  "atk-s0514a1:1760_9": "“Tena hi gāyassū”ti. “Deva,",
  "atk-s0514a1:1760_10": "imasmiṃ ṭhāne na gāyāmi,",
  "atk-s0514a1:1760_11": "nagare pana bheriṃ carāpetvā mahājanaṃ sannipātāpetha,",
  "atk-s0514a1:1760_12": "mahājanamajjhe gāyissāmī”ti.",
  "atk-s0514a1:1760_13": "Rājā tathā kāretvā alaṅkatamaṇḍape pallaṅkamajjhe nisīditvā tassānurūpaṃ āsanaṃ dāpetvā “idāni tava gītaṃ gāyassū”ti āha. “Deva,",
  "atk-s0514a1:1760_14": "tumhe tāva gāyatha,",
  "atk-s0514a1:1760_15": "athāhaṃ paṭigītaṃ gāyissāmī”ti.",
  "atk-s0514a1:1760_16": "Tato rājā paṭhamaṃ gāyanto gāthamāha –",
  "atk-s0514a1:1761_0": "1.",
  "atk-s0514a1:1762_0": "“Kassa sutvā sataṃ dammi, sahassaṃ diṭṭha soṇakaṃ;",
  "atk-s0514a1:1763_0": "So me soṇakamakkhāti, sahāyaṃ paṃsukīḷita”nti.",
  "atk-s0514a1:1764_0": "Tattha sutvāti “asukaṭṭhāne nāma te piyasahāyo soṇako vasatī”ti tassa vasanaṭṭhānaṃ sutvā ārocentassa kassa sataṃ dammi.",
  "atk-s0514a1:1764_1": "Diṭṭhāti “asukaṭṭhāne nāma mayā diṭṭho”ti disvā ārocentassa kassa sahassaṃ dammīti.",
  "atk-s0514a1:1765_0": "Evaṃ raññā paṭhamaṃ udānagāthāya gītāya pañcacūḷakadārakena paṭigītabhāvaṃ pakāsento satthā abhisambuddho hutvā dīyaḍḍhagāthā abhāsi –",
  "atk-s0514a1:1766_0": "2.",
  "atk-s0514a1:1767_0": "“Athabravī māṇavako, daharo pañcacūḷako;",
  "atk-s0514a1:1768_0": "Mayhaṃ sutvā sataṃ dehi, sahassaṃ diṭṭha soṇakaṃ;",
  "atk-s0514a1:1769_0": "Ahaṃ te soṇakakkhissaṃ, sahāyaṃ paṃsukīḷita”nti.",
  "atk-s0514a1:1770_0": "Tena vuttagāthāya pana ayamattho – mahārāja,",
  "atk-s0514a1:1770_1": "yaṃ tvaṃ “sutvā ārocentassa sataṃ dammī”ti vadasi,",
  "atk-s0514a1:1770_2": "tampi mameva dehi,",
  "atk-s0514a1:1770_3": "yaṃ “disvā ārocentassa sahassaṃ dammī”ti vadasi,",
  "atk-s0514a1:1770_4": "tampi mayhameva dehi,",
  "atk-s0514a1:1770_5": "ahaṃ te piyasahāyaṃ idāneva paccakkhatova “ayaṃ soṇako”ti ācikkhissanti.",
  "atk-s0514a1:1771_0": "Ito paraṃ suviññeyyā sambuddhagāthā pāḷinayeneva veditabbā –",
  "atk-s0514a1:1772_0": "3.",
  "atk-s0514a1:1773_0": "“Katamasmiṃ so janapade, raṭṭhesu nigamesu ca;",
  "atk-s0514a1:1774_0": "Kattha soṇakamaddakkhi, taṃ me akkhāhi pucchito.",
  "atk-s0514a1:1775_0": "4.",
  "atk-s0514a1:1776_0": "“Taveva deva vijite, tavevuyyānabhūmiyaṃ;",
  "atk-s0514a1:1777_0": "Ujuvaṃsā mahāsālā, nīlobhāsā manoramā.",
  "atk-s0514a1:1778_0": "5.",
  "atk-s0514a1:1779_0": "“Tiṭṭhanti meghasamānā, rammā aññoññanissitā;",
  "atk-s0514a1:1780_0": "Tesaṃ mūlamhi soṇako, jhāyatī anupādano;",
  "atk-s0514a1:1781_0": "Upādānesu lokesu, ḍayhamānesu nibbuto.",
  "atk-s0514a1:1782_0": "6.",
  "atk-s0514a1:1783_0": "“Tato ca rājā pāyāsi, senāya caturaṅgiyā;",
  "atk-s0514a1:1784_0": "Kārāpetvā samaṃ maggaṃ, agamā yena soṇako.",
  "atk-s0514a1:1785_0": "7.",
  "atk-s0514a1:1786_0": "“Uyyānabhūmiṃ gantvāna, vicaranto brahāvane;",
  "atk-s0514a1:1787_0": "Āsīnaṃ soṇakaṃ dakkhi, ḍayhamānesu nibbuta”nti.",
  "atk-s0514a1:1788_0": "Tattha ujuvaṃsāti ujukkhandhā.",
  "atk-s0514a1:1788_1": "Mahāsālāti mahārukkhā.",
  "atk-s0514a1:1788_2": "Meghasamānāti nīlameghasadisā.",
  "atk-s0514a1:1788_3": "Rammāti ramaṇīyā.",
  "atk-s0514a1:1788_4": "Aññoññanissitāti sākhāhi sākhaṃ,",
  "atk-s0514a1:1788_5": "mūlena mūlaṃ saṃsibbitvā ṭhitā.",
  "atk-s0514a1:1788_6": "Tesanti tesaṃ evarūpānaṃ tava uyyānavane sālānaṃ heṭṭhā.",
  "atk-s0514a1:1788_7": "Jhāyatīti lakkhaṇūpanijjhānaārammaṇūpanijjhānasaṅkhātehi jhānehi jhāyati.",
  "atk-s0514a1:1788_8": "Anupādanoti kāmupādānādivirahito.",
  "atk-s0514a1:1788_9": "Ḍayhamānesūti ekādasahi aggīhi ḍayhamānesu sattesu.",
  "atk-s0514a1:1788_10": "Nibbutoti te aggī nibbāpetvā sītalena hadayena jhāyamāno tava uyyāne maṅgalasālarukkhamūle silāpaṭṭe",
  "atk-s0514a1:1788_11": "nisinno esa te sahāyo kañcanapaṭimā viya sobhamāno paṭimānetīti.",
  "atk-s0514a1:1788_12": "Tato cāti,",
  "atk-s0514a1:1788_13": "bhikkhave,",
  "atk-s0514a1:1788_14": "tato so arindamo rājā tassa vacanaṃ sutvāva “soṇakapaccekabuddhaṃ passissāmī”ti caturaṅginiyā senāya pāyāsi nikkhami.",
  "atk-s0514a1:1788_15": "Vicarantoti ujukameva agantvā tasmiṃ mahante vanasaṇḍe vicaranto tassa santikaṃ gantvā taṃ āsīnaṃ addakkhi.",
  "atk-s0514a1:1789_0": "So taṃ avanditvā ekamantaṃ nisīditvā attano kilesābhiratattā taṃ “kapaṇo”ti maññamāno imaṃ gāthamāha –",
  "atk-s0514a1:1790_0": "8.",
  "atk-s0514a1:1791_0": "“Kapaṇo vatayaṃ bhikkhu, muṇḍo saṅghāṭipāruto;",
  "atk-s0514a1:1792_0": "Amātiko apitiko, rukkhamūlasmi jhāyatī”ti.",
  "atk-s0514a1:1793_0": "Tattha jhāyatīti nimmātiko nippitiko kāruññappatto jhāyati.",
  "atk-s0514a1:1794_0": "9.",
  "atk-s0514a1:1795_0": "“Imaṃ vākyaṃ nisāmetvā, soṇako etadabravi;",
  "atk-s0514a1:1796_0": "Na rāja kapaṇo hoti, dhammaṃ kāyena phassayaṃ.",
  "atk-s0514a1:1797_0": "10.",
  "atk-s0514a1:1798_0": "“Yo ca dhammaṃ niraṃkatvā, adhammamanuvattati;",
  "atk-s0514a1:1799_0": "Sa rāja kapaṇo hoti, pāpo pāpaparāyaṇo”ti.",
  "atk-s0514a1:1800_0": "Tattha imanti tassa kilesābhiratassa pabbajjaṃ arocentassa imaṃ pabbajjāgarahavacanaṃ sutvā.",
  "atk-s0514a1:1800_1": "Etadabravīti pabbajjāya guṇaṃ pakāsento etaṃ abravi.",
  "atk-s0514a1:1800_2": "Phassayanti phassayanto yena ariyamaggadhammo nāmakāyena phassito,",
  "atk-s0514a1:1800_3": "so kapaṇo nāma na hotīti dassento evamāha.",
  "atk-s0514a1:1800_4": "Niraṃkatvāti attabhāvato nīharitvā.",
  "atk-s0514a1:1800_5": "Pāpo pāpaparāyaṇoti sayaṃ pāpānaṃ karaṇena pāpo,",
  "atk-s0514a1:1800_6": "aññesampi karontānaṃ patiṭṭhābhāvena pāpaparāyaṇoti.",
  "atk-s0514a1:1801_0": "Evaṃ so bodhisattaṃ garahi.",
  "atk-s0514a1:1801_1": "So attano garahitabhāvaṃ ajānanto viya hutvā nāmagottaṃ kathetvā tena saddhiṃ paṭisanthāraṃ karonto gāthamāha –",
  "atk-s0514a1:1802_0": "11.",
  "atk-s0514a1:1803_0": "“Arindamoti me nāmaṃ, kāsirājāti maṃ vidū;",
  "atk-s0514a1:1804_0": "Kacci bhoto sukhasseyyā, idha pattassa soṇakā”ti.",
  "atk-s0514a1:1805_0": "Tattha kaccīti amhākaṃ tāva na kiñci aphāsukaṃ,",
  "atk-s0514a1:1805_1": "bhoto pana kacci idha pattassa imasmiṃ uyyāne vasato sukhavihāroti pucchati.",
  "atk-s0514a1:1806_0": "Atha naṃ paccekabuddho,",
  "atk-s0514a1:1806_1": "“mahārāja,",
  "atk-s0514a1:1806_2": "na kevalaṃ idha,",
  "atk-s0514a1:1806_3": "aññatrāpi vasantassa me asukhaṃ nāma natthī”ti vatvā tassa samaṇabhadragāthāyo nāma ārabhi –",
  "atk-s0514a1:1807_0": "12.",
  "atk-s0514a1:1808_0": "“Sadāpi bhadramadhanassa, anāgārassa bhikkhuno;",
  "atk-s0514a1:1809_0": "Na tesaṃ koṭṭhe openti, na kumbhiṃ na kaḷopiyaṃ;",
  "atk-s0514a1:1810_0": "Paraniṭṭhitamesānā, tena yāpenti subbatā.",
  "atk-s0514a1:1811_0": "13.",
  "atk-s0514a1:1812_0": "“Dutiyampi bhadramadhanassa, anāgārassa bhikkhuno;",
  "atk-s0514a1:1813_0": "Anavajjapiṇḍo bhottabbo, na ca kocūparodhati.",
  "atk-s0514a1:1814_0": "14.",
  "atk-s0514a1:1815_0": "“Tatiyampi bhadramadhanassa, anāgārassa bhikkhuno;",
  "atk-s0514a1:1816_0": "Nibbuto piṇḍo bhottabbo, na ca kocūparodhati.",
  "atk-s0514a1:1817_0": "15.",
  "atk-s0514a1:1818_0": "“Catutthampi bhadramadhanassa, anāgārassa bhikkhuno;",
  "atk-s0514a1:1819_0": "Muttassa raṭṭhe carato, saṅgo yassa na vijjati.",
  "atk-s0514a1:1820_0": "16.",
  "atk-s0514a1:1821_0": "“Pañcamampi bhadramadhanassa, anāgārassa bhikkhuno;",
  "atk-s0514a1:1822_0": "Nagaramhi ḍayhamānamhi, nāssa kiñci aḍayhatha.",
  "atk-s0514a1:1823_0": "17.",
  "atk-s0514a1:1824_0": "“Chaṭṭhampi bhadramadhanassa, anāgārassa bhikkhuno;",
  "atk-s0514a1:1825_0": "Raṭṭhe vilumpamānamhi, nāssa kiñci ahīratha.",
  "atk-s0514a1:1826_0": "18.",
  "atk-s0514a1:1827_0": "“Sattamampi bhadramadhanassa, anāgārassa bhikkhuno;",
  "atk-s0514a1:1828_0": "Corehi rakkhitaṃ maggaṃ, ye caññe paripanthikā;",
  "atk-s0514a1:1829_0": "Pattacīvaramādāya, sotthiṃ gacchati subbato.",
  "atk-s0514a1:1830_0": "19.",
  "atk-s0514a1:1831_0": "“Aṭṭhamampi bhadramadhanassa, anāgārassa bhikkhuno;",
  "atk-s0514a1:1832_0": "Yaṃ yaṃ disaṃ pakkamati, anapekkhova gacchatī”ti.",
  "atk-s0514a1:1833_0": "Tattha anāgārassāti, mahārāja,",
  "atk-s0514a1:1833_1": "gharāvāsaṃ pahāya anāgāriyabhāvaṃ pattassa adhanassa akiñcanassa bhikkhuno sabbakālaṃ bhadrameva.",
  "atk-s0514a1:1833_2": "Na tesanti, mahārāja,",
  "atk-s0514a1:1833_3": "tesaṃ adhanānaṃ bhikkhūnaṃ na koṭṭhāgāre dhanadhaññāni openti,",
  "atk-s0514a1:1833_4": "na kumbhiyaṃ,",
  "atk-s0514a1:1833_5": "na pacchiyaṃ,",
  "atk-s0514a1:1833_6": "te pana subbatā paraniṭṭhitaṃ paresaṃ ghare pakkaṃ āhāraṃ saṅghāṭiṃ pārupitvā kapālamādāya gharapaṭipāṭiyā",
  "atk-s0514a1:1833_7": "esānā pariyesantā tena tato laddhena piṇḍena taṃ āhāraṃ navannaṃ pāṭikulyānaṃ vasena paccavekkhitvā paribhuñjitvā",
  "atk-s0514a1:1833_8": "jīvitavuttiṃ yāpenti.",
  "atk-s0514a1:1834_0": "Anavajjapiṇḍo bhottabboti vejjakammādikāya anesanāya vā kuhanā lapanā nemittikatā nippesikatā lābhena",
  "atk-s0514a1:1834_1": "lābhaṃ nijigīsanatāti evarūpena micchājīvena vā uppāditā cattāro paccayā,",
  "atk-s0514a1:1834_2": "dhammena uppāditāpi apaccavekkhitvā paribhuttā sāvajjapiṇḍo nāma.",
  "atk-s0514a1:1834_3": "Anesanaṃ pana pahāya micchājīvaṃ vajjetvā dhammena samena uppāditā “paṭisaṅkhā yoniso cīvaraṃ paṭisevāmī”ti",
  "atk-s0514a1:1834_4": "vuttanayeneva paccavekkhitvā paribhuttā anavajjapiṇḍo nāma.",
  "atk-s0514a1:1834_5": "Yena evarūpo anavajjapiṇḍo bhottabbo paribhuñjitabbo,",
  "atk-s0514a1:1834_6": "yañca evarūpaṃ anavajjaṃ piṇḍaṃ bhuñjamānānaṃ paccaye nissāya koci appamattakopi kileso na uparodhati na pīḷeti,",
  "atk-s0514a1:1834_7": "tassa dutiyampi bhadraṃ adhanassa anāgārassa bhikkhuno.",
  "atk-s0514a1:1835_0": "Nibbutoti puthujjanabhikkhuno dhammena uppannapiṇḍopi paccavekkhitvā paribhuñjiyamāno nibbutapiṇḍo nāma,",
  "atk-s0514a1:1835_1": "ekantato pana khīṇāsavassa piṇḍova nibbutapiṇḍo nāma.",
  "atk-s0514a1:1835_2": "Kiṃkāraṇā?",
  "atk-s0514a1:1835_3": "So hi theyyaparibhogo,",
  "atk-s0514a1:1835_4": "iṇaparibhogo,",
  "atk-s0514a1:1835_5": "dāyajjaparibhogo,",
  "atk-s0514a1:1835_6": "sāmiparibhogoti imesu catūsu paribhogesu sāmiparibhogavasena taṃ bhuñjati,",
  "atk-s0514a1:1835_7": "taṇhādāsabyaṃ atīto sāmī hutvā paribhuñjati,",
  "atk-s0514a1:1835_8": "na taṃ tappaccayā koci appamattakopi kileso uparodhati.",
  "atk-s0514a1:1836_0": "Muttassa raṭṭhe caratoti upaṭṭhākakulādīsu alaggamānasassa chinnavalāhakassa viya rāhumukhā pamuttassa",
  "atk-s0514a1:1836_1": "vimalacandamaṇḍalassa viya ca yassa gāmanigamādīsu carantassa rāgasaṅgādīsu ekopi saṅgo natthi.",
  "atk-s0514a1:1836_2": "Ekacco hi kulehi saṃsaṭṭho viharati sahasokī sahanandī,",
  "atk-s0514a1:1836_3": "ekacco mātāpitūsupi alaggamānaso vicarati korunagaragāmavāsī daharo viya,",
  "atk-s0514a1:1836_4": "evarūpassa puthujjanassapi bhadrameva.",
  "atk-s0514a1:1837_0": "Nāssa kiñcīti yo hi bahuparikkhāro hoti,",
  "atk-s0514a1:1837_1": "so “mā me corā parikkhāre hariṃsū”ti atirekāni ca cīvarādīni antonagare upaṭṭhākakule nikkhipati,",
  "atk-s0514a1:1837_2": "atha nagaramhi ḍayhamāne “asukakule nāma aggi uṭṭhito”ti sutvā socati kilamati,",
  "atk-s0514a1:1837_3": "evarūpassa bhadraṃ nāma natthi. Yo pana, mahārāja,",
  "atk-s0514a1:1837_4": "sakuṇavattaṃ pūreti,",
  "atk-s0514a1:1837_5": "kāyapaṭibaddhaparikkhārova hoti,",
  "atk-s0514a1:1837_6": "tassa tādisassa na kiñci aḍayhatha,",
  "atk-s0514a1:1837_7": "tenassa pañcamampi bhadrameva.",
  "atk-s0514a1:1838_0": "Vilumpamānamhīti viluppamānamhi,",
  "atk-s0514a1:1838_1": "ayameva vā pāṭho.",
  "atk-s0514a1:1838_2": "Ahīrathāti yathā pabbatagahanādīhi nikkhamitvā raṭṭhaṃ vilumpamānesu coresu bahuparikkhārassa antogāme ṭhapitaṃ vilumpati harati,",
  "atk-s0514a1:1838_3": "tathā yassa adhanassa kāyapaṭibaddhaparikkhārassa na kiñci ahīratha tassa chaṭṭhampi bhadrameva.",
  "atk-s0514a1:1839_0": "Ye caññe paripanthikāti ye ca aññepi tesu tesu ṭhānesu suṅkagahaṇatthāya ṭhapitā paripanthikā,",
  "atk-s0514a1:1839_1": "tehi ca rakkhitaṃ.",
  "atk-s0514a1:1839_2": "Pattacīvaranti corānaṃ anupakāraṃ suṅkikānaṃ asuṅkārahaṃ mattikāpattañceva katadaḷhīkammaparibhaṇḍaṃ",
  "atk-s0514a1:1839_3": "paṃsukūlacīvarañca appagghāni kāyabandhanaparissāvanasūcivāsipattatthavikāni cāti sabbepi aṭṭha parikkhāre",
  "atk-s0514a1:1839_4": "kāyapaṭibaddhe katvā maggappaṭipanno kenaci aviheṭhiyamāno sotthiṃ gacchati.",
  "atk-s0514a1:1839_5": "Subbatoti lobhanīyāni hi cīvarādīni disvā corā haranti,",
  "atk-s0514a1:1839_6": "suṅkikāpi “kiṃ nu kho etassa hatthe”ti pattatthavikādīni sodhenti,",
  "atk-s0514a1:1839_7": "subbato pana sallahukavutti tesaṃ passantānaññeva sotthiṃ gacchati,",
  "atk-s0514a1:1839_8": "tenassa sattamampi bhadrameva.",
  "atk-s0514a1:1840_0": "Anapekkhova gacchatīti kāyapaṭibaddhato atirekassa vihāre paṭisāmitassa kassaci parikkhārassa abhāvā vasanaṭṭhānaṃ nivattitvāpi na oloketi.",
  "atk-s0514a1:1840_1": "Yaṃ yaṃ disaṃ gantukāmo hoti,",
  "atk-s0514a1:1840_2": "taṃ taṃ gacchanto anapekkhova gacchati anurādhapurā nikkhamitvā thūpārāme pabbajitānaṃ dvinnaṃ kulaputtānaṃ vuḍḍhataro viya.",
  "atk-s0514a1:1841_0": "Iti soṇakapaccekabuddho aṭṭha samaṇabhadrakāni kathesi.",
  "atk-s0514a1:1841_1": "Tato uttariṃ pana satampi sahassampi aparimāṇāni samaṇabhadrakāni esa kathetuṃ samatthoyeva.",
  "atk-s0514a1:1841_2": "Rājā pana kāmābhiratattā tassa kathaṃ pacchinditvā “mayhaṃ samaṇabhadrakehi attho natthī”ti attano kāmādhimuttataṃ pakāsento āha –",
  "atk-s0514a1:1842_0": "20.",
  "atk-s0514a1:1843_0": "“Bahūni samaṇabhadrāni, ye tvaṃ bhikkhu pasaṃsasi;",
  "atk-s0514a1:1844_0": "Ahañca giddho kāmesu, kathaṃ kāhāmi soṇaka.",
  "atk-s0514a1:1845_0": "21.",
  "atk-s0514a1:1846_0": "“Piyā me mānusā kāmā, atho dibyāpi me piyā;",
  "atk-s0514a1:1847_0": "Atha kena nu vaṇṇena, ubho loke labhāmase”ti.",
  "atk-s0514a1:1848_0": "Tattha vaṇṇenāti kāraṇena.",
  "atk-s0514a1:1849_0": "Atha naṃ paccekabuddho āha –",
  "atk-s0514a1:1850_0": "22.",
  "atk-s0514a1:1851_0": "“Kāme giddhā kāmaratā, kāmesu adhimuccitā;",
  "atk-s0514a1:1852_0": "Narā pāpāni katvāna, upapajjanti duggatiṃ.",
  "atk-s0514a1:1853_0": "23.",
  "atk-s0514a1:1854_0": "“Ye ca kāme pahantvāna, nikkhantā akutobhayā;",
  "atk-s0514a1:1855_0": "Ekodibhāvādhigatā, na te gacchanti duggatiṃ.",
  "atk-s0514a1:1856_0": "24.",
  "atk-s0514a1:1857_0": "“Upamaṃ te karissāmi, taṃ suṇohi arindama;",
  "atk-s0514a1:1858_0": "Upamāya midhekacce, atthaṃ jānanti paṇḍitā.",
  "atk-s0514a1:1859_0": "25.",
  "atk-s0514a1:1860_0": "“Gaṅgāya kuṇapaṃ disvā, vuyhamānaṃ mahaṇṇave;",
  "atk-s0514a1:1861_0": "Vāyaso samacintesi, appapañño acetaso.",
  "atk-s0514a1:1862_0": "26.",
  "atk-s0514a1:1863_0": "“Yānañca vatidaṃ laddhaṃ, bhakkho cāyaṃ anappako;",
  "atk-s0514a1:1864_0": "Tattha rattiṃ tattha divā, tattheva nirato mano.",
  "atk-s0514a1:1865_0": "27.",
  "atk-s0514a1:1866_0": "“Khādaṃ nāgassa maṃsāni, pivaṃ bhāgīrathodakaṃ;",
  "atk-s0514a1:1867_0": "Sampassaṃ vanacetyāni, na palettha vihaṅgamo.",
  "atk-s0514a1:1868_0": "28.",
  "atk-s0514a1:1869_0": "“Tañca otaraṇī gaṅgā, pamattaṃ kuṇape rataṃ;",
  "atk-s0514a1:1870_0": "Samuddaṃ ajjhagāhāsi, agatī yattha pakkhinaṃ.",
  "atk-s0514a1:1871_0": "29.",
  "atk-s0514a1:1872_0": "“So ca bhakkhaparikkhīṇo, udapatvā vihaṅgamo;",
  "atk-s0514a1:1873_0": "Na pacchato na purato, nuttaraṃ nopi dakkhiṇaṃ.",
  "atk-s0514a1:1874_0": "30.",
  "atk-s0514a1:1875_0": "“Dīpaṃ so najjhagāgañchi, agatī yattha pakkhinaṃ;",
  "atk-s0514a1:1876_0": "So ca tattheva pāpattha, yathā dubbalako tathā.",
  "atk-s0514a1:1877_0": "31.",
  "atk-s0514a1:1878_0": "“Tañca sāmuddikā macchā, kumbhīlā makarā susū;",
  "atk-s0514a1:1879_0": "Pasayhakārā khādiṃsu, phandamānaṃ vipakkhakaṃ.",
  "atk-s0514a1:1880_0": "32.",
  "atk-s0514a1:1881_0": "“Evameva tuvaṃ rāja, ye caññe kāmabhogino;",
  "atk-s0514a1:1882_0": "Giddhā ce na vamissanti, kākapaññāva te vidū.",
  "atk-s0514a1:1883_0": "33.",
  "atk-s0514a1:1884_0": "“Esā te upamā rāja, atthasandassanī katā;",
  "atk-s0514a1:1885_0": "Tvañca paññāyase tena, yadi kāhasi vā na vā”ti.",
  "atk-s0514a1:1886_0": "Tattha pāpānīti, mahārāja,",
  "atk-s0514a1:1886_1": "tvaṃ kāmagiddho,",
  "atk-s0514a1:1886_2": "narā ca kāme nissāya kāyaduccaritādīni pāpāni katvā yattha supinantepi dibbā ca mānusikā ca kāmā na labbhanti,",
  "atk-s0514a1:1886_3": "taṃ duggatiṃ upapajjantīti attho.",
  "atk-s0514a1:1886_4": "Pahantvānāti kheḷapiṇḍaṃ viya pahāya.",
  "atk-s0514a1:1886_5": "Akutobhayāti rāgādīsu kutoci anāgatabhayā.",
  "atk-s0514a1:1886_6": "Ekodibhāvādhigatāti ekodibhāvaṃ ekavihārikataṃ adhigatā.",
  "atk-s0514a1:1886_7": "Na teti te evarūpā pabbajitā duggatiṃ na gacchanti.",
  "atk-s0514a1:1887_0": "Upamaṃ teti, mahārāja,",
  "atk-s0514a1:1887_1": "dibbamānusake kāme patthentassa hatthikuṇape paṭibaddhakākasadisassa tava ekaṃ upamaṃ karissāmi,",
  "atk-s0514a1:1887_2": "taṃ suṇohīti attho.",
  "atk-s0514a1:1887_3": "Kuṇapanti hatthikaḷevaraṃ.",
  "atk-s0514a1:1887_4": "Mahaṇṇaveti gambhīraputhule udake.",
  "atk-s0514a1:1887_5": "Eko kira mahāvāraṇo gaṅgātīre caranto gaṅgāyaṃ patitvā uttarituṃ asakkento tattheva mato gaṅgāya vuyhi,",
  "atk-s0514a1:1887_6": "taṃ sandhāyetaṃ vuttaṃ.",
  "atk-s0514a1:1887_7": "Vāyasoti ākāsena gacchanto eko kāko.",
  "atk-s0514a1:1887_8": "Yānañca vatidanti so evaṃ cintetvā tattha nilīyitvā “idaṃ mayā hatthiyānaṃ laddhaṃ,",
  "atk-s0514a1:1887_9": "ettha nilīno sukhaṃ carissāmi,",
  "atk-s0514a1:1887_10": "ayameva ca me anappako bhakkho bhavissati,",
  "atk-s0514a1:1887_11": "idāni mayā aññattha gantuṃ na vaṭṭatī”ti sanniṭṭhānamakāsi.",
  "atk-s0514a1:1887_12": "Tattha rattinti tattha rattiñca divā ca tattheva mano abhirato ahosi.",
  "atk-s0514a1:1887_13": "Na paletthāti na uppatitvā pakkāmi.",
  "atk-s0514a1:1888_0": "Otaraṇīti samuddābhimukhī otaramānā.",
  "atk-s0514a1:1888_1": "“Ohāriṇī”tipi pāṭho,",
  "atk-s0514a1:1888_2": "sā samuddābhimukhī avahāriṇīti attho.",
  "atk-s0514a1:1888_3": "Agatī yatthāti samuddamajjhaṃ sandhāyāha.",
  "atk-s0514a1:1888_4": "Bhakkhaparikkhīṇoti parikkhīṇabhakkho.",
  "atk-s0514a1:1888_5": "Udapatvāti khīṇe camme ca maṃse ca aṭṭhisaṅghāto ūmivegena bhinno udake nimujji.",
  "atk-s0514a1:1888_6": "Atha so kāko udake patiṭṭhātuṃ asakkonto uppati,",
  "atk-s0514a1:1888_7": "evaṃ uppatitvāti attho.",
  "atk-s0514a1:1888_8": "Agatī yattha pakkhinanti yasmiṃ samuddamajjhe pakkhīnaṃ agati,",
  "atk-s0514a1:1888_9": "tattha so evaṃ uppatito pacchimaṃ disaṃ gantvā tattha patiṭṭhaṃ alabhitvā puratthimaṃ,",
  "atk-s0514a1:1888_10": "tato uttaraṃ,",
  "atk-s0514a1:1888_11": "tato dakkhiṇanti catassopi disā gantvā attano patiṭṭhānaṃ na ajjhagā nāgañchīti attho.",
  "atk-s0514a1:1888_12": "Atha vā vāyaso evaṃ uppatitvā pacchimādīsu ekekaṃ disaṃ āgañchi,",
  "atk-s0514a1:1888_13": "dīpaṃ pana najjhāgamāti evamettha attho daṭṭhabbo.",
  "atk-s0514a1:1888_14": "Pāpatthāti papatito.",
  "atk-s0514a1:1888_15": "Yathā dubbalakoti yathā dubbalako pateyya,",
  "atk-s0514a1:1888_16": "tatheva patito.",
  "atk-s0514a1:1888_17": "Susūti susunāmakā caṇḍamacchā.",
  "atk-s0514a1:1888_18": "Pasayhakārāti anicchamānakaṃyeva balakkārena.",
  "atk-s0514a1:1888_19": "Vipakkhakanti viddhastapakkhakaṃ.",
  "atk-s0514a1:1889_0": "Giddhā ce na vamissantīti yadi giddhā hutvā kāme na vamissanti,",
  "atk-s0514a1:1889_1": "na chaḍḍessanti.",
  "atk-s0514a1:1889_2": "Kākapaññāva teti kākassa samānapaññā iti te buddhādayo paṇḍitā vidū vidanti,",
  "atk-s0514a1:1889_3": "jānantīti attho.",
  "atk-s0514a1:1889_4": "Atthasandassanīti atthappakāsikā.",
  "atk-s0514a1:1889_5": "Tvañca paññāyaseti tvañca paññāyissasi.",
  "atk-s0514a1:1889_6": "Idaṃ vuttaṃ hoti – mahārāja,",
  "atk-s0514a1:1889_7": "mayā hitakāmena tava ovādo dinno,",
  "atk-s0514a1:1889_8": "taṃ pana tvaṃ yadi kāhasi,",
  "atk-s0514a1:1889_9": "devaloke nibbattissasi,",
  "atk-s0514a1:1889_10": "yadi na kāhasi,",
  "atk-s0514a1:1889_11": "kāmapaṅke nimuggo jīvitapariyosāne niraye nibbattissasīti evaṃ tvameva tena kāraṇena vā akāraṇena vā sagge vā niraye vā paññāyissasi.",
  "atk-s0514a1:1889_12": "Ahaṃ pana sabbabhavehi mutto appaṭisandhikoti.",
  "atk-s0514a1:1890_0": "Imaṃ pana ovādaṃ dentena paccekabuddhena nadī dassitā,",
  "atk-s0514a1:1890_1": "tāya vuyhamānaṃ hatthikuṇapaṃ dassitaṃ,",
  "atk-s0514a1:1890_2": "kuṇapakhādako kāko dassito,",
  "atk-s0514a1:1890_3": "tassa kuṇapaṃ khāditvā pānīyapivanakālo dassito,",
  "atk-s0514a1:1890_4": "ramaṇīyavanasaṇḍadassanakālo dassito,",
  "atk-s0514a1:1890_5": "kuṇapassa nadiyā vuyhamānassa samuddapaveso dassito,",
  "atk-s0514a1:1890_6": "samuddamajjhe kākassa hatthikuṇape patiṭṭhaṃ alabhitvā vināsaṃ pattakālo dassito.",
  "atk-s0514a1:1890_7": "Tattha nadī viya anamataggo saṃsāro daṭṭhabbo,",
  "atk-s0514a1:1890_8": "nadiyā vuyhamānaṃ hatthikuṇapaṃ viya saṃsāre pañca kāmaguṇā,",
  "atk-s0514a1:1890_9": "kāko viya bālaputhujjano,",
  "atk-s0514a1:1890_10": "kākassa kuṇapaṃ khāditvā pānīyapivanakālo viya puthujjanassa kāmaguṇe paribhuñjitvā somanassikakālo,",
  "atk-s0514a1:1890_11": "kākassa kuṇape laggasseva ramaṇīyavanasaṇḍadassanaṃ viya puthujjanassa kāmaguṇesu laggasseva savanavasena aṭṭhatiṃsārammaṇadassanaṃ,",
  "atk-s0514a1:1890_12": "kuṇape samuddaṃ paviṭṭhe kākassa patiṭṭhaṃ labhituṃ asakkontassa vināsaṃ pattakālo viya bālaputhujjanassa",
  "atk-s0514a1:1890_13": "kāmaguṇagiddhassa pāpaparāyaṇassa kusaladhamme patiṭṭhaṃ labhituṃ asakkontassa mahāniraye mahāvināsapatti",
  "atk-s0514a1:1890_14": "daṭṭhabbāti.",
  "atk-s0514a1:1891_0": "Evamassa so imāya upamāya ovādaṃ datvā idāni tameva ovādaṃ thiraṃ katvā patiṭṭhapetuṃ gāthamāha –",
  "atk-s0514a1:1892_0": "34.",
  "atk-s0514a1:1893_0": "“Ekavācampi dvivācaṃ, bhaṇeyya anukampako;",
  "atk-s0514a1:1894_0": "Tatuttariṃ na bhāseyya, dāsovayyassa santike”ti.",
  "atk-s0514a1:1895_0": "Tattha na bhāseyyāti vacanaṃ aggaṇhantassa hi tato uttariṃ bhāsamāno sāmikassa santike dāso viya hoti.",
  "atk-s0514a1:1895_1": "Dāso hi sāmike kathaṃ gaṇhantepi aggaṇhantepi kathetiyeva.",
  "atk-s0514a1:1895_2": "Tena vuttaṃ “tatuttariṃ na bhāseyyā”ti.",
  "atk-s0514a1:1896_0": "35.",
  "atk-s0514a1:1897_0": "“Idaṃ vatvāna pakkāmi, soṇako amitabuddhimā;",
  "atk-s0514a1:1898_0": "Vehāse antalikkhasmiṃ, anusāsitvāna khattiya”nti. –",
  "atk-s0514a1:1899_0": "Ayaṃ abhisambuddhagāthā.",
  "atk-s0514a1:1900_0": "Tattha idaṃ vatvānāti,",
  "atk-s0514a1:1900_1": "bhikkhave,",
  "atk-s0514a1:1900_2": "so paccekabuddho amitāya lokuttarabuddhiyā amitabuddhimā idaṃ vatvā iddhiyā uppatitvā “sace pabbajissasi, taveva,",
  "atk-s0514a1:1900_3": "no ce pabbajissasi, taveva,",
  "atk-s0514a1:1900_4": "dinno te mayā ovādo,",
  "atk-s0514a1:1900_5": "appamatto hohī”ti evaṃ anusāsitvāna khattiyaṃ pakkāmi.",
  "atk-s0514a1:1901_0": "Bodhisattopi taṃ ākāsena gacchantaṃ yāva dassanapathā olokento ṭhatvā tasmiṃ cakkhupathe atikkante saṃvegaṃ paṭilabhitvā cintesi –",
  "atk-s0514a1:1901_1": "“ayaṃ brāhmaṇo hīnajacco samāno asambhinne khattiyavaṃse jātassa mama matthake attano pādarajaṃ okiranto ākāsaṃ uppatitvā gato,",
  "atk-s0514a1:1901_2": "mayāpi ajjeva nikkhamitvā pabbajituṃ vaṭṭatī”ti.",
  "atk-s0514a1:1901_3": "So rajjaṃ niyyādetvā pabbajitukāmo gāthādvayamāha –",
  "atk-s0514a1:1902_0": "36.",
  "atk-s0514a1:1903_0": "“Ko nume rājakattāro, suddā veyyattamāgatā;",
  "atk-s0514a1:1904_0": "Rajjaṃ niyyādayissāmi, nāhaṃ rajjena matthiko.",
  "atk-s0514a1:1905_0": "37.",
  "atk-s0514a1:1906_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1907_0": "Māhaṃ kākova dummedho, kāmānaṃ vasamanvaga”nti.",
  "atk-s0514a1:1908_0": "Tattha ko numeti kuhiṃ nu ime.",
  "atk-s0514a1:1908_1": "Rājakattāroti ye rājārahaṃ abhisiñcitvā rājānaṃ karonti.",
  "atk-s0514a1:1908_2": "Suddā veyyattamāgatāti suddā ca ye ca aññe byattabhāvaṃ āgatā mukhamaṅgalikā.",
  "atk-s0514a1:1908_3": "Rajjena matthikoti rajjena atthiko.",
  "atk-s0514a1:1908_4": "Ko jaññā maraṇaṃ suveti maraṇaṃ ajja vā suve vāti idaṃ ko jānituṃ samattho.",
  "atk-s0514a1:1909_0": "Evaṃ rajjaṃ niyyādentassa sutvā amaccā āhaṃsu –",
  "atk-s0514a1:1910_0": "38.",
  "atk-s0514a1:1911_0": "“Atthi te daharo putto, dīghāvu raṭṭhavaḍḍhano;",
  "atk-s0514a1:1912_0": "Taṃ rajje abhisiñcassu, so no rājā bhavissatī”ti.",
  "atk-s0514a1:1913_0": "Tato paraṃ raññā vuttagāthamādiṃ katvā udānasambandhagāthā pāḷinayeneva veditabbā –",
  "atk-s0514a1:1914_0": "39.",
  "atk-s0514a1:1915_0": "“Khippaṃ kumāramānetha, dīghāvuṃ raṭṭhavaḍḍhanaṃ;",
  "atk-s0514a1:1916_0": "Taṃ rajje abhisiñcissaṃ, so vo rājā bhavissati.",
  "atk-s0514a1:1917_0": "40.",
  "atk-s0514a1:1918_0": "“Tato kumāramānesuṃ, dīghāvuṃ raṭṭhavaḍḍhanaṃ;",
  "atk-s0514a1:1919_0": "Taṃ disvā ālapī rājā, ekaputtaṃ manoramaṃ.",
  "atk-s0514a1:1920_0": "41.",
  "atk-s0514a1:1921_0": "“Saṭṭhi gāmasahassāni, paripuṇṇāni sabbaso;",
  "atk-s0514a1:1922_0": "Te putta paṭipajjasu, rajjaṃ niyyādayāmi te.",
  "atk-s0514a1:1923_0": "42.",
  "atk-s0514a1:1924_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1925_0": "Māhaṃ kāko va dummedho, kāmānaṃ vasamanvagaṃ.",
  "atk-s0514a1:1926_0": "43.",
  "atk-s0514a1:1927_0": "“Saṭṭhi nāgasahassāni, sabbālaṅkārabhūsitā;",
  "atk-s0514a1:1928_0": "Suvaṇṇakacchā mātaṅgā, hemakappanavāsasā.",
  "atk-s0514a1:1929_0": "44.",
  "atk-s0514a1:1930_0": "“Ārūḷhā gāmaṇīyebhi, tomaraṅkusapāṇibhi;",
  "atk-s0514a1:1931_0": "Te putta paṭipajjassu, rajjaṃ niyyādayāmi te.",
  "atk-s0514a1:1932_0": "45.",
  "atk-s0514a1:1933_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1934_0": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1935_0": "46.",
  "atk-s0514a1:1936_0": "“Saṭṭhi assasahassāni, sabbālaṅkārabhūsitā;",
  "atk-s0514a1:1937_0": "Ājānīyāva jātiyā, sindhavā sīghavāhino.",
  "atk-s0514a1:1938_0": "47.",
  "atk-s0514a1:1939_0": "“Ārūḷhā gāmaṇīyebhi, illiyācāpadhāribhi;",
  "atk-s0514a1:1940_0": "Te putta paṭipajjassu, rajjaṃ niyyādayāmi te.",
  "atk-s0514a1:1941_0": "48.",
  "atk-s0514a1:1942_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1943_0": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1944_0": "49.",
  "atk-s0514a1:1945_0": "“Saṭṭhi rathasahassāni, sannaddhā ussitaddhajā;",
  "atk-s0514a1:1946_0": "Dīpā athopi veyyagghā, sabbālaṅkārabhūsitā.",
  "atk-s0514a1:1947_0": "50.",
  "atk-s0514a1:1948_0": "“Ārūḷhā gāmaṇīyebhi, cāpahatthehi vammibhi;",
  "atk-s0514a1:1949_0": "Te putta paṭipajjassu, rajjaṃ niyyādayāmi te.",
  "atk-s0514a1:1950_0": "51.",
  "atk-s0514a1:1951_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1952_0": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1953_0": "52.",
  "atk-s0514a1:1954_0": "“Saṭṭhi dhenusahassāni, rohaññā puṅgavūsabhā;",
  "atk-s0514a1:1955_0": "Tā putta paṭipajjassu, rajjaṃ niyyādayāmi te.",
  "atk-s0514a1:1956_0": "53.",
  "atk-s0514a1:1957_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1958_0": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1959_0": "54.",
  "atk-s0514a1:1960_0": "“Soḷasitthisahassāni, sabbālaṅkārabhūsitā;",
  "atk-s0514a1:1961_0": "Vicitravatthābharaṇā, āmuttamaṇikuṇḍalā;",
  "atk-s0514a1:1962_0": "Tā putta paṭipajjassu, rajjaṃ niyyādayāmi te.",
  "atk-s0514a1:1963_0": "55.",
  "atk-s0514a1:1964_0": "“Ajjeva pabbajissāmi, ko jaññā maraṇaṃ suve;",
  "atk-s0514a1:1965_0": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1966_0": "56.",
  "atk-s0514a1:1967_0": "“Daharasseva me tāta, mātā matāti me sutaṃ;",
  "atk-s0514a1:1968_0": "Tayā vinā ahaṃ tāta, jīvitumpi na ussahe.",
  "atk-s0514a1:1969_0": "57.",
  "atk-s0514a1:1970_0": "“Yathā āraññakaṃ nāgaṃ, poto anveti pacchato;",
  "atk-s0514a1:1971_0": "Jessantaṃ giriduggesu, samesu visamesu ca.",
  "atk-s0514a1:1972_0": "58.",
  "atk-s0514a1:1973_0": "“Evaṃ taṃ anugacchāmi, pattamādāya pacchato;",
  "atk-s0514a1:1974_0": "Subharo te bhavissāmi, na te hessāmi dubbharo.",
  "atk-s0514a1:1975_0": "59.",
  "atk-s0514a1:1976_0": "“Yathā sāmuddikaṃ nāvaṃ, vāṇijānaṃ dhanesinaṃ;",
  "atk-s0514a1:1977_0": "Vohāro tattha gaṇheyya, vāṇijā byasanī siyā.",
  "atk-s0514a1:1978_0": "60.",
  "atk-s0514a1:1979_0": "“Evamevāyaṃ puttakali, antarāyakaro mama;",
  "atk-s0514a1:1980_0": "Imaṃ kumāraṃ pāpetha, pāsādaṃ rativaḍḍhanaṃ.",
  "atk-s0514a1:1981_0": "61.",
  "atk-s0514a1:1982_0": "“Tattha kambusahatthāyo, yathā sakkaṃva accharā;",
  "atk-s0514a1:1983_0": "Tā naṃ tattha ramessanti, tāhi ceso ramissati.",
  "atk-s0514a1:1984_0": "62.",
  "atk-s0514a1:1985_0": "“Tato kumāraṃ pāpesuṃ, pāsādaṃ rativaḍḍhanaṃ;",
  "atk-s0514a1:1986_0": "Taṃ disvā avacuṃ kaññā, dīghāvuṃ raṭṭhavaḍḍhanaṃ.",
  "atk-s0514a1:1987_0": "63.",
  "atk-s0514a1:1988_0": "“Devatānusi gandhabbo, adu sakko purindado;",
  "atk-s0514a1:1989_0": "Ko vā tvaṃ kassa vā putto, kathaṃ jānemu taṃ mayaṃ.",
  "atk-s0514a1:1990_0": "64.",
  "atk-s0514a1:1991_0": "“Namhi devo na gandhabbo, nāpi sakko purindado;",
  "atk-s0514a1:1992_0": "Kāsirañño ahaṃ putto, dīghāvu raṭṭhavaḍḍhano;",
  "atk-s0514a1:1993_0": "Mamaṃ bharatha bhaddaṃ vo, ahaṃ bhattā bhavāmi vo.",
  "atk-s0514a1:1994_0": "65.",
  "atk-s0514a1:1995_0": "“Taṃ tattha avacuṃ kaññā, dīghāvuṃ raṭṭhavaḍḍhanaṃ;",
  "atk-s0514a1:1996_0": "Kuhiṃ rājā anuppatto, ito rājā kuhiṃ gato.",
  "atk-s0514a1:1997_0": "66.",
  "atk-s0514a1:1998_0": "“Paṅkaṃ rājā atikkanto, thale rājā patiṭṭhito;",
  "atk-s0514a1:1999_0": "Akaṇḍakaṃ agahanaṃ, paṭipanno mahāpathaṃ.",
  "atk-s0514a1:2000_0": "67.",
  "atk-s0514a1:2001_0": "“Ahañca paṭipannosmi, maggaṃ duggatigāminaṃ;",
  "atk-s0514a1:2002_0": "Sakaṇṭakaṃ sagahanaṃ, yena gacchanti duggatiṃ.",
  "atk-s0514a1:2003_0": "68.",
  "atk-s0514a1:2004_0": "“Tassa te svāgataṃ rāja, sīhasseva giribbajaṃ;",
  "atk-s0514a1:2005_0": "Anusāsa mahārāja, tvaṃ no sabbāsamissaro”ti.",
  "atk-s0514a1:2006_0": "Tattha khippanti tena hi naṃ sīghaṃ ānetha.",
  "atk-s0514a1:2006_1": "Ālapīti “saṭṭhi gāmasahassānī”tiādīni vadanto ālapi.",
  "atk-s0514a1:2006_2": "Sabbālaṅkārabhūsitāti te nāgā sabbehi sīsūpagādīhi alaṅkārehi bhūsitā.",
  "atk-s0514a1:2006_3": "Hemakappanavāsasāti suvaṇṇakhacitena kappanena paṭicchannasarīrā.",
  "atk-s0514a1:2006_4": "Gāmaṇīyebhīti hatthācariyehi.",
  "atk-s0514a1:2006_5": "Ājānīyāvāti kāraṇākāraṇavijānanakā va.",
  "atk-s0514a1:2006_6": "Jātiyāti sindhavajātiyā sindhuraṭṭhe sindhunadītīre jātā.",
  "atk-s0514a1:2006_7": "Gāmaṇīyebhīti assācariyehi.",
  "atk-s0514a1:2006_8": "Illiyā cāpadhāribhīti illiyāvudhañca cāpāvudhañca dhārentehi.",
  "atk-s0514a1:2006_9": "Dīpā athopi veyyagghāti dīpicammabyagghacammaparivārā.",
  "atk-s0514a1:2006_10": "Gāmaṇīyebhīti rathikehi.",
  "atk-s0514a1:2006_11": "Vammibhīti sannaddhavammehi.",
  "atk-s0514a1:2006_12": "Rohaññāti rattavaṇṇā.",
  "atk-s0514a1:2006_13": "Puṅgavūsabhāti usabhasaṅkhātena jeṭṭhakapuṅgavena samannāgatā.",
  "atk-s0514a1:2007_0": "Daharasseva me,",
  "atk-s0514a1:2007_1": "tātāti atha naṃ kumāro, tāta,",
  "atk-s0514a1:2007_2": "mama daharasseva sato mātā matā iti mayā sutaṃ,",
  "atk-s0514a1:2007_3": "sohaṃ tayā vinā jīvituṃ na sakkhissāmīti āha.",
  "atk-s0514a1:2007_4": "Pototi taruṇapotako.",
  "atk-s0514a1:2007_5": "Jessantanti vicarantaṃ.",
  "atk-s0514a1:2007_6": "Sāmuddikanti samudde vicarantaṃ.",
  "atk-s0514a1:2007_7": "Dhanesinanti dhanaṃ pariyesantānaṃ.",
  "atk-s0514a1:2007_8": "Vohāroti vicitravohāro heṭṭhākaḍḍhanako vāḷamaccho vā udakarakkhaso vā āvaṭṭo vā.",
  "atk-s0514a1:2007_9": "Tatthāti tasmiṃ samudde.",
  "atk-s0514a1:2007_10": "Vāṇijā byasanī siyāti atha te vāṇijā byasanappattā bhaveyyuṃ.",
  "atk-s0514a1:2007_11": "“Siyyunti”pi pāṭho.",
  "atk-s0514a1:2007_12": "Puttakalīti puttalāmako puttakāḷakaṇṇī.",
  "atk-s0514a1:2007_13": "Kumāro puna kiñci vattuṃ na visahi.",
  "atk-s0514a1:2007_14": "Atha rājā amacce āṇāpento “ima”ntiādimāha.",
  "atk-s0514a1:2007_15": "Tattha kambusahatthāyoti kambusaṃ vuccati suvaṇṇaṃ,",
  "atk-s0514a1:2007_16": "suvaṇṇābharaṇabhūsitahatthāyoti attho.",
  "atk-s0514a1:2007_17": "Yathāti yathā icchanti,",
  "atk-s0514a1:2007_18": "tathā karonti.",
  "atk-s0514a1:2008_0": "Evaṃ vatvā mahāsatto tattheva taṃ abhisiñcāpetvā nagaraṃ pāhesi.",
  "atk-s0514a1:2008_1": "Sayaṃ pana ekakova uyyānā nikkhamitvā himavantaṃ pavisitvā ramaṇīye bhūmibhāge paṇṇasālaṃ māpetvā isipabbajjaṃ pabbajitvā vanamūlaphalāhāro yāpesi.",
  "atk-s0514a1:2008_2": "Mahājanopi kumāraṃ bārāṇasiṃ pavesesi.",
  "atk-s0514a1:2008_3": "So nagaraṃ padakkhiṇaṃ katvā pāsādaṃ abhiruhi.",
  "atk-s0514a1:2008_4": "Tamatthaṃ pakāsento satthā “tato”tiādimāha.",
  "atk-s0514a1:2008_5": "Taṃ disvā avacuṃ kaññāti taṃ mahantena parivārena sirisobhaggena āgataṃ disvā “asuko nāmeso”ti ajānantiyova tā nāṭakitthiyo gantvā avocuṃ.",
  "atk-s0514a1:2008_6": "Mamaṃ bharathāti mamaṃ icchatha.",
  "atk-s0514a1:2008_7": "Paṅkanti rāgādikilesapaṅkaṃ.",
  "atk-s0514a1:2008_8": "Thaleti pabbajjāya.",
  "atk-s0514a1:2008_9": "Akaṇṭakanti rāgakaṇṭakādivirahitaṃ.",
  "atk-s0514a1:2008_10": "Teheva gahanehi agahanaṃ.",
  "atk-s0514a1:2008_11": "Mahāpathanti saggamokkhagāminaṃ mahāmaggaṃ paṭipanno.",
  "atk-s0514a1:2008_12": "Yenāti yena micchāmaggena duggatiṃ gacchanti,",
  "atk-s0514a1:2008_13": "taṃ ahaṃ paṭipannoti vadati.",
  "atk-s0514a1:2008_14": "Tato tā cintesuṃ –",
  "atk-s0514a1:2008_15": "“rājā tāva amhe pahāya pabbajito,",
  "atk-s0514a1:2008_16": "ayampi kāmesu virattacittarūpo,",
  "atk-s0514a1:2008_17": "sace naṃ nābhiramessāma,",
  "atk-s0514a1:2008_18": "nikkhamitvā pabbajeyya,",
  "atk-s0514a1:2008_19": "abhiramanākāramassa karissāmā”ti.",
  "atk-s0514a1:2008_20": "Atha naṃ abhinandantiyo osānagāthamāhaṃsu.",
  "atk-s0514a1:2008_21": "Tattha giribbajanti sīhapotakānaṃ vasanaṭṭhānaṃ kañcanaguhaṃ kesarasīhassa āgataṃ viya tassa tava āgataṃ suāgataṃ.",
  "atk-s0514a1:2008_22": "Tvaṃ noti tvaṃ sabbāsampi amhākaṃ issaro, sāmīti.",
  "atk-s0514a1:2009_0": "Evañca pana vatvā sabbā tūriyāni paggaṇhiṃsu,",
  "atk-s0514a1:2009_1": "nānappakārāni naccagītāni pavattiṃsu.",
  "atk-s0514a1:2009_2": "Yaso mahā ahosi,",
  "atk-s0514a1:2009_3": "so yasamadamatto pitaraṃ na sari,",
  "atk-s0514a1:2009_4": "dhammena rajjaṃ kāretvā yathākammaṃ gato.",
  "atk-s0514a1:2009_5": "Bodhisattopi jhānābhiññā nibbattetvā āyupariyosāne brahmalokūpago ahosi.",
  "atk-s0514a1:2010_0": "Satthā imaṃ dhammadesanaṃ āharitvā “na,",
  "atk-s0514a1:2010_1": "bhikkhave, idāneva,",
  "atk-s0514a1:2010_2": "pubbepi tathāgato mahābhinikkhamanaṃ nikkhantoyevā”ti vatvā jātakaṃ samodhānesi –",
  "atk-s0514a1:2010_3": "“tadā paccekabuddho parinibbāyi,",
  "atk-s0514a1:2010_4": "putto rāhulakumāro ahosi,",
  "atk-s0514a1:2010_5": "sesaparisā buddhaparisā,",
  "atk-s0514a1:2010_6": "arindamarājā pana ahameva ahosi”nti.",
  "atk-s0514a1:2011_0": "Soṇakajātakavaṇṇanā paṭhamā.",
  "atk-s0514a1:2013_0": "[530] 2. Saṃkiccajātakavaṇṇanā",
  "atk-s0514a1:2014_0": "Disvā nisinnaṃ rājānanti idaṃ satthā jīvakambavane viharanto ajātasattussa pitughātakammaṃ ārabbha kathesi.",
  "atk-s0514a1:2014_1": "So hi devadattaṃ nissāya tassa vacanena pitaraṃ ghātāpetvā devadattassa saṅghabhedāvasāne bhinnaparisassa",
  "atk-s0514a1:2014_2": "roge uppanne “tathāgataṃ khamāpessāmī”ti mañcasivikāya sāvatthiṃ gacchantassa jetavanadvāre pathaviṃ",
  "atk-s0514a1:2014_3": "paviṭṭhabhāvaṃ sutvā “devadatto sammāsambuddhassa paṭipakkho hutvā pathaviṃ pavisitvā avīciparāyaṇo jāto,",
  "atk-s0514a1:2014_4": "mayāpi taṃ nissāya pitā dhammiko dhammarājā ghātito,",
  "atk-s0514a1:2014_5": "ahampi nu kho pathaviṃ pavisissāmī”ti bhīto rajjasiriyā cittassādaṃ na labhi,",
  "atk-s0514a1:2014_6": "“thokaṃ niddāyissāmī”ti niddaṃ upagatamattova navayojanabahalāyaṃ ayamahāpathaviyaṃ pātetvā ayasūlehi",
  "atk-s0514a1:2014_7": "koṭṭiyamāno viya sunakhehi luñjitvā khajjamāno viya bheravaravena viravanto uṭṭhāti.",
  "atk-s0514a1:2015_0": "Athekadivasaṃ komudiyā cātumāsiniyā amaccagaṇaparivuto attano yasaṃ oloketvā “mama pitu yaso ito mahantataro,",
  "atk-s0514a1:2015_1": "tathārūpaṃ nāma ahaṃ dhammarājānaṃ devadattaṃ nissāya ghātesi”nti cintesi.",
  "atk-s0514a1:2015_2": "Tassevaṃ cintentasseva kāye ḍāho uppajji,",
  "atk-s0514a1:2015_3": "sakalasarīraṃ sedatintaṃ ahosi.",
  "atk-s0514a1:2015_4": "Tato “ko nu kho me imaṃ bhayaṃ vinodetuṃ sakkhissatī”ti cintetvā “ṭhapetvā dasabalaṃ añño natthī”ti ñatvā “ahaṃ tathāgatassa mahāparādho,",
  "atk-s0514a1:2015_5": "ko nu kho maṃ netvā dassessatī”ti cintento “na añño koci aññatra jīvakā”ti sallakkhetvā tassa gahetvā gamanūpāyaṃ karonto “ramaṇīyā vata, bho,",
  "atk-s0514a1:2015_6": "dosinā rattī”ti udānaṃ udānetvā “kaṃ nu khvajja samaṇaṃ vā brāhmaṇaṃ vā payirupāseyyāmī”ti vatvā pūraṇasāvakādīhi",
  "atk-s0514a1:2015_7": "pūraṇādīnaṃ guṇe kathite tesaṃ vacanaṃ anādiyitvā jīvakaṃ paṭipucchitvā tena tathāgatassa guṇaṃ kathetvā",
  "atk-s0514a1:2015_8": "“taṃ devo bhagavantaṃ payirupāsatū”ti vutto hatthiyānāni kappāpetvā jīvakambavanaṃ gantvā tathāgataṃ",
  "atk-s0514a1:2015_9": "upasaṅkamitvā vanditvā tathāgatena katapaṭisanthāro sandiṭṭhikaṃ sāmaññaphalaṃ pucchitvā tathāgatassa",
  "atk-s0514a1:2015_10": "madhuraṃ sāmaññaphaladhammadesanaṃ sutvā suttapariyosāne upāsakattaṃ paṭiveditvā tathāgataṃ khamāpetvā pakkāmi.",
  "atk-s0514a1:2015_11": "So tato paṭṭhāya dānaṃ dento sīlaṃ rakkhanto tathāgatena saddhiṃ saṃsaggaṃ katvā madhuradhammakathaṃ",
  "atk-s0514a1:2015_12": "suṇanto kalyāṇamittasaṃsaggena pahīnabhayo vigatalomahaṃso hutvā cittassādaṃ paṭilabhitvā sukhena cattāro",
  "atk-s0514a1:2015_13": "iriyāpathe kappesi.",
  "atk-s0514a1:2016_0": "Athekadivasaṃ dhammasabhāyaṃ kathaṃ samuṭṭhāpesuṃ – “āvuso,",
  "atk-s0514a1:2016_1": "ajātasattu pitughātakammaṃ katvā bhayappatto ahosi,",
  "atk-s0514a1:2016_2": "rajjasiriṃ nissāya cittassādaṃ alabhanto sabbairiyāpathesu dukkhaṃ anubhoti,",
  "atk-s0514a1:2016_3": "so dāni tathāgataṃ āgamma kalyāṇamittasaṃsaggena vigatabhayo issariyasukhaṃ anubhotī”ti.",
  "atk-s0514a1:2016_4": "Satthā āgantvā “kāya nuttha,",
  "atk-s0514a1:2016_5": "bhikkhave,",
  "atk-s0514a1:2016_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a1:2016_7": "bhikkhave, idāneva,",
  "atk-s0514a1:2016_8": "pubbepesa pitughātakammaṃ katvā maṃ nissāya sukhaṃ sayī”ti vatvā atītaṃ āhari.",
  "atk-s0514a1:2017_0": "Atīte bārāṇasiyaṃ brahmadatto rajjaṃ kārento brahmadattakumāraṃ nāma puttaṃ paṭilabhi.",
  "atk-s0514a1:2017_1": "Tadā bodhisatto purohitassa gehe paṭisandhiṃ gaṇhi,",
  "atk-s0514a1:2017_2": "jātassevassa “saṃkiccakumāro”ti nāmaṃ kariṃsu.",
  "atk-s0514a1:2017_3": "Te ubhopi rājanivesane ekatova vaḍḍhiṃsu.",
  "atk-s0514a1:2017_4": "Aññamaññaṃ sahāyakā hutvā vayappattā takkasilaṃ gantvā sabbasippāni uggaṇhitvā paccāgamiṃsu.",
  "atk-s0514a1:2017_5": "Atha rājā puttassa uparajjaṃ adāsi.",
  "atk-s0514a1:2017_6": "Bodhisattopi uparājasseva santike ahosi.",
  "atk-s0514a1:2017_7": "Athekadivasaṃ uparājā pitu uyyānakīḷaṃ gacchantassa mahantaṃ yasaṃ disvā tasmiṃ lobhaṃ uppādetvā “mayhaṃ pitā mama bhātikasadiso,",
  "atk-s0514a1:2017_8": "sace etassa maraṇaṃ olokessāmi,",
  "atk-s0514a1:2017_9": "mahallakakāle rajjaṃ labhissāmi,",
  "atk-s0514a1:2017_10": "tadā laddhenapi rajjena ko attho,",
  "atk-s0514a1:2017_11": "pitaraṃ māretvā rajjaṃ gaṇhissāmī”ti cintetvā bodhisattassa tamatthaṃ ārocesi.",
  "atk-s0514a1:2017_12": "Bodhisatto, “samma,",
  "atk-s0514a1:2017_13": "pitughātakammaṃ nāma bhāriyaṃ,",
  "atk-s0514a1:2017_14": "nirayamaggo,",
  "atk-s0514a1:2017_15": "na sakkā etaṃ kātuṃ,",
  "atk-s0514a1:2017_16": "mā karī”ti paṭibāhi.",
  "atk-s0514a1:2017_17": "So punappunampi kathetvā yāvatatiyaṃ tena paṭibāhito pādamūlikehi saddhiṃ mantesi.",
  "atk-s0514a1:2017_18": "Tepi sampaṭicchitvā rañño māraṇūpāyaṃ vīmaṃsiṃsu.",
  "atk-s0514a1:2017_19": "Bodhisatto taṃ pavattiṃ ñatvā “nāhaṃ etehi saddhiṃ ekato bhavissāmī”ti mātāpitaro anāpucchitvāva aggadvārena",
  "atk-s0514a1:2017_20": "nikkhamitvā himavantaṃ pavisitvā isipabbajjaṃ pabbajitvā jhānābhiññā nibbattetvā vanamūlaphalāhāro vihāsi.",
  "atk-s0514a1:2018_0": "Rājakumāropi tasmiṃ gate pitaraṃ mārāpetvā mahantaṃ yasaṃ anubhavi.",
  "atk-s0514a1:2018_1": "“Saṃkiccakumāro kira isipabbajjaṃ pabbajito”ti sutvā bahū kulaputtā nikkhamitvā tassa santike pabbajiṃsu.",
  "atk-s0514a1:2018_2": "So mahatā isigaṇena parivuto tattha vasi.",
  "atk-s0514a1:2018_3": "Sabbepi samāpattilābhinoyeva.",
  "atk-s0514a1:2018_4": "Rājāpi pitaraṃ māretvā appamattakaṃyeva kālaṃ rajjasukhaṃ anubhavitvā tato paṭṭhāya bhīto cittassādaṃ alabhanto niraye kammakaraṇappatto viya ahosi.",
  "atk-s0514a1:2018_5": "So bodhisattaṃ anussaritvā “sahāyo me ‘pitughātakammaṃ bhāriyaṃ,",
  "atk-s0514a1:2018_6": "mā karī’ti paṭisedhetvā maṃ attano kathaṃ gāhāpetuṃ asakkonto attānaṃ niddosaṃ katvā palāyi.",
  "atk-s0514a1:2018_7": "Sace so idha abhavissa,",
  "atk-s0514a1:2018_8": "na me pitughātakammaṃ kātuṃ adassa,",
  "atk-s0514a1:2018_9": "idampi me bhayaṃ hareyya,",
  "atk-s0514a1:2018_10": "kahaṃ nu kho so etarahi viharati.",
  "atk-s0514a1:2018_11": "Sace tassa vasanaṭṭhānaṃ jāneyyaṃ,",
  "atk-s0514a1:2018_12": "pakkosāpeyyaṃ,",
  "atk-s0514a1:2018_13": "ko nu kho me tassa vasanaṭṭhānaṃ āroceyyā”ti cintesi.",
  "atk-s0514a1:2018_14": "So tato paṭṭhāya antepure ca rājasabhāyañca bodhisattasseva vaṇṇaṃ bhāsati.",
  "atk-s0514a1:2019_0": "Evaṃ addhāne gate bodhisatto “rājā maṃ sarati,",
  "atk-s0514a1:2019_1": "mayā tattha gantvā tassa dhammaṃ desetvā taṃ nibbhayaṃ katvā āgantuṃ vaṭṭatī”ti paṇṇāsa vassāni himavante",
  "atk-s0514a1:2019_2": "vasitvā pañcasatatāpasaparivuto ākāsenāgantvā dāyapasse nāma uyyāne otaritvā isigaṇaparivuto silāpaṭṭe nisīdi.",
  "atk-s0514a1:2019_3": "Uyyānapālo taṃ disvā “bhante,",
  "atk-s0514a1:2019_4": "gaṇasatthā konāmo”ti pucchitvā “saṃkiccapaṇḍito nāmā”ti ca sutvā sayampi sañjānitvā “bhante,",
  "atk-s0514a1:2019_5": "yāvāhaṃ rājānaṃ ānemi,",
  "atk-s0514a1:2019_6": "tāva idheva hotha,",
  "atk-s0514a1:2019_7": "amhākaṃ rājā tumhe daṭṭhukāmo”ti vatvā vegena rājakulaṃ gantvā tassa āgatabhāvaṃ rañño ārocesi.",
  "atk-s0514a1:2019_8": "Rājā tassa santikaṃ gantvā kattabbayuttakaṃ upahāraṃ katvā pañhaṃ pucchi.",
  "atk-s0514a1:2019_9": "Tamatthaṃ pakāsento satthā āha –",
  "atk-s0514a1:2020_0": "69.",
  "atk-s0514a1:2021_0": "“Disvā nisinnaṃ rājānaṃ, brahmadattaṃ rathesabhaṃ;",
  "atk-s0514a1:2022_0": "Athassa paṭivedesi, yassāsi anukampako.",
  "atk-s0514a1:2023_0": "70.",
  "atk-s0514a1:2024_0": "“Saṃkiccāyaṃ anuppatto, isīnaṃ sādhusammato;",
  "atk-s0514a1:2025_0": "Taramānarūpo niyyāhi, khippaṃ passa mahesinaṃ.",
  "atk-s0514a1:2026_0": "71.",
  "atk-s0514a1:2027_0": "“Tato ca rājā taramāno, yuttamāruyha sandanaṃ;",
  "atk-s0514a1:2028_0": "Mittāmaccaparibyūḷho, agamāsi rathesabho.",
  "atk-s0514a1:2029_0": "72.",
  "atk-s0514a1:2030_0": "“Nikkhippa pañca kakudhāni, kāsīnaṃ raṭṭhavaḍḍhano;",
  "atk-s0514a1:2031_0": "Vālabījanimuṇhīsaṃ, khaggaṃ chattañcupāhanaṃ.",
  "atk-s0514a1:2032_0": "73.",
  "atk-s0514a1:2033_0": "“Oruyha rājā yānamhā, ṭhapayitvā paṭicchadaṃ;",
  "atk-s0514a1:2034_0": "Āsīnaṃ dāyapassasmiṃ, saṃkiccamupasaṅkami.",
  "atk-s0514a1:2035_0": "74.",
  "atk-s0514a1:2036_0": "“Upasaṅkamitvā so rājā, sammodi isinā saha;",
  "atk-s0514a1:2037_0": "Taṃ kathaṃ vītisāretvā, ekamantaṃ upāvisi.",
  "atk-s0514a1:2038_0": "75.",
  "atk-s0514a1:2039_0": "“Ekamantaṃ nisinnova, atha kālaṃ amaññatha;",
  "atk-s0514a1:2040_0": "Tato pāpāni kammāni, pucchituṃ paṭipajjatha.",
  "atk-s0514a1:2041_0": "76.",
  "atk-s0514a1:2042_0": "“Isiṃ pucchāma saṃkiccaṃ, isīnaṃ sādhusammataṃ;",
  "atk-s0514a1:2043_0": "Āsīnaṃ dāyapassasmiṃ, isisaṅghapurakkhataṃ.",
  "atk-s0514a1:2044_0": "77.",
  "atk-s0514a1:2045_0": "“Kaṃ gatiṃ pecca gacchanti, narā dhammāticārino;",
  "atk-s0514a1:2046_0": "Aticiṇṇo mayā dhammo, taṃ me akkhāhi pucchito”ti.",
  "atk-s0514a1:2047_0": "Tattha disvāti,",
  "atk-s0514a1:2047_1": "bhikkhave,",
  "atk-s0514a1:2047_2": "so uyyānapālo rājānaṃ rājasabhāyaṃ nisinnaṃ disvā athassa paṭivedesi,",
  "atk-s0514a1:2047_3": "“yassāsī”ti vadanto ārocesīti attho.",
  "atk-s0514a1:2047_4": "Yassāsīti, mahārāja,",
  "atk-s0514a1:2047_5": "yassa tvaṃ anukampako muducitto ahosi,",
  "atk-s0514a1:2047_6": "yassa abhiṇhaṃ vaṇṇaṃ payirudāhāsi,",
  "atk-s0514a1:2047_7": "so ayaṃ saṃkicco isīnaṃ antare sādhu laddhakoti sammato anuppatto tava uyyāne silāpaṭṭe isigaṇaparivuto kañcanapaṭimā viya nisinno.",
  "atk-s0514a1:2047_8": "Taramānarūpoti, mahārāja,",
  "atk-s0514a1:2047_9": "pabbajitā nāma kule vā gaṇe vā alaggā tumhākaṃ gacchantānaññeva pakkameyyuṃ,",
  "atk-s0514a1:2047_10": "tasmā taramānarūpo khippaṃ niyyāhi,",
  "atk-s0514a1:2047_11": "mahantānaṃ sīlādiguṇānaṃ esitattā passa mahesinaṃ.",
  "atk-s0514a1:2048_0": "Tatoti,",
  "atk-s0514a1:2048_1": "bhikkhave,",
  "atk-s0514a1:2048_2": "so rājā tassa vacanaṃ sutvā tato tassa vacanato anantarameva.",
  "atk-s0514a1:2048_3": "Nikkhippāti nikkhipitvā tassa kira uyyānadvāraṃ patvāva etadahosi –",
  "atk-s0514a1:2048_4": "“pabbajitā nāma garuṭṭhāniyā,",
  "atk-s0514a1:2048_5": "saṃkiccatāpasassa santikaṃ uddhatavesena gantuṃ ayutta”nti.",
  "atk-s0514a1:2048_6": "So maṇicittasuvaṇṇadaṇḍaṃ vālabījaniṃ,",
  "atk-s0514a1:2048_7": "kañcanamayaṃ uṇhīsapaṭṭaṃ,",
  "atk-s0514a1:2048_8": "suparikkhittaṃ maṅgalakhaggaṃ,",
  "atk-s0514a1:2048_9": "setacchattaṃ,",
  "atk-s0514a1:2048_10": "sovaṇṇapādukāti imāni pañca rājakakudhabhaṇḍāni apanesi.",
  "atk-s0514a1:2048_11": "Tena vuttaṃ “nikkhippā”ti.",
  "atk-s0514a1:2048_12": "Paṭicchadanti tameva rājakakudhabhaṇḍaṃ ṭhapayitvā bhaṇḍāgārikassa hatthe datvā.",
  "atk-s0514a1:2048_13": "Dāyapassasminti evaṃnāmake uyyāne.",
  "atk-s0514a1:2048_14": "Atha kālaṃ amaññathāti atha so idāni me pañhaṃ pucchituṃ kāloti jāni.",
  "atk-s0514a1:2048_15": "Pāḷiyaṃ pana “yathākāla”nti āgataṃ,",
  "atk-s0514a1:2048_16": "tassa kālānurūpena pañhapucchanaṃ amaññathāti attho.",
  "atk-s0514a1:2048_17": "Paṭipajjathāti paṭipajji.",
  "atk-s0514a1:2048_18": "Peccāti paṭigantvā,",
  "atk-s0514a1:2048_19": "paralokassa vā nāmetaṃ,",
  "atk-s0514a1:2048_20": "tasmā paraloketi attho. Mayāti, bhante,",
  "atk-s0514a1:2048_21": "mayā sucaritadhammo aticiṇṇo pitughātakammaṃ kataṃ,",
  "atk-s0514a1:2048_22": "taṃ me akkhāhi,",
  "atk-s0514a1:2048_23": "kaṃ gatiṃ pitughātakā gacchanti,",
  "atk-s0514a1:2048_24": "katarasmiṃ niraye paccantīti pucchati.",
  "atk-s0514a1:2049_0": "Taṃ sutvā bodhisatto “tena hi, mahārāja,",
  "atk-s0514a1:2049_1": "suṇohī”ti vatvā ovādaṃ tāva adāsi.",
  "atk-s0514a1:2049_2": "Satthā tamatthaṃ pakāsento āha –",
  "atk-s0514a1:2050_0": "78.",
  "atk-s0514a1:2051_0": "“Isī avaca saṃkicco, kāsīnaṃ raṭṭhavaḍḍhanaṃ;",
  "atk-s0514a1:2052_0": "Āsīnaṃ dāyapassasmiṃ, mahārāja suṇohi me.",
  "atk-s0514a1:2053_0": "79.",
  "atk-s0514a1:2054_0": "“Uppathena vajantassa, yo maggamanusāsati;",
  "atk-s0514a1:2055_0": "Tassa ce vacanaṃ kayirā, nāssa maggeyya kaṇṭako.",
  "atk-s0514a1:2056_0": "80.",
  "atk-s0514a1:2057_0": "“Adhammaṃ paṭipannassa, yo dhammamanusāsati;",
  "atk-s0514a1:2058_0": "Tassa ce vacanaṃ kayirā, na so gaccheyya duggati”nti.",
  "atk-s0514a1:2059_0": "Tattha uppathenāti corehi pariyuṭṭhitamaggena.",
  "atk-s0514a1:2059_1": "Maggamanusāsatīti khemamaggaṃ akkhāti.",
  "atk-s0514a1:2059_2": "Nāssa maggeyya kaṇṭakoti tassa ovādakarassa purisassa mukhaṃ corakaṇṭako na passeyya.",
  "atk-s0514a1:2059_3": "Yo dhammanti yo sucaritadhammaṃ.",
  "atk-s0514a1:2059_4": "Na soti so puriso nirayādibhedaṃ duggatiṃ na gaccheyya.",
  "atk-s0514a1:2059_5": "Uppathasadiso hi, mahārāja, adhammo,",
  "atk-s0514a1:2059_6": "khemamaggasadiso sucaritadhammo,",
  "atk-s0514a1:2059_7": "tvaṃ pana pubbe “pitaraṃ ghātetvā rājā homī”ti mayhaṃ kathetvā mayā paṭibāhito mama vacanaṃ akatvā pitaraṃ ghātetvā idāni socasi,",
  "atk-s0514a1:2059_8": "paṇḍitānaṃ ovādaṃ akaronto nāma coramaggapaṭipanno viya mahābyasanaṃ pāpuṇātīti.",
  "atk-s0514a1:2060_0": "Evamassa ovādaṃ datvā upari dhammaṃ desento āha –",
  "atk-s0514a1:2061_0": "81.",
  "atk-s0514a1:2062_0": "“Dhammo patho mahārāja, adhammo pana uppatho;",
  "atk-s0514a1:2063_0": "Adhammo nirayaṃ neti, dhammo pāpeti suggatiṃ.",
  "atk-s0514a1:2064_0": "82.",
  "atk-s0514a1:2065_0": "“Adhammacārino rāja, narā visamajīvino;",
  "atk-s0514a1:2066_0": "Yaṃ gatiṃ pecca gacchanti, niraye te suṇohi me.",
  "atk-s0514a1:2067_0": "83.",
  "atk-s0514a1:2068_0": "“Sañjīvo kāḷasutto ca, saṅghāto dve ca roruvā;",
  "atk-s0514a1:2069_0": "Athāparo mahāvīci, tāpano ca patāpano.",
  "atk-s0514a1:2070_0": "84.",
  "atk-s0514a1:2071_0": "“Iccete aṭṭha nirayā, akkhātā duratikkamā;",
  "atk-s0514a1:2072_0": "Ākiṇṇā luddakammehi, paccekā soḷasussadā.",
  "atk-s0514a1:2073_0": "85.",
  "atk-s0514a1:2074_0": "“Kadariyatāpanā ghorā, accimanto mahabbhayā;",
  "atk-s0514a1:2075_0": "Lomahaṃsanarūpā ca, bhesmā paṭibhayā dukhā.",
  "atk-s0514a1:2076_0": "86.",
  "atk-s0514a1:2077_0": "“Catukkaṇṇā catudvārā, vibhattā bhāgaso mitā;",
  "atk-s0514a1:2078_0": "Ayopākārapariyantā, ayasā paṭikujjitā.",
  "atk-s0514a1:2079_0": "87.",
  "atk-s0514a1:2080_0": "“Tesaṃ ayomayā bhūmi, jalitā tejasā yutā;",
  "atk-s0514a1:2081_0": "Samantā yojanasataṃ, phuṭā tiṭṭhanti sabbadā.",
  "atk-s0514a1:2082_0": "88.",
  "atk-s0514a1:2083_0": "“Ete patanti niraye, uddhaṃpādā avaṃsirā;",
  "atk-s0514a1:2084_0": "Isīnaṃ ativattāro, saññatānaṃ tapassinaṃ.",
  "atk-s0514a1:2085_0": "89.",
  "atk-s0514a1:2086_0": "“Te bhūnahuno paccanti, macchā bilakatā yathā;",
  "atk-s0514a1:2087_0": "Saṃvacchare asaṅkheyye, narā kibbisakārino.",
  "atk-s0514a1:2088_0": "90.",
  "atk-s0514a1:2089_0": "“Ḍayhamānena gattena, niccaṃ santarabāhiraṃ;",
  "atk-s0514a1:2090_0": "Nirayā nādhigacchanti, dvāraṃ nikkhamanesino.",
  "atk-s0514a1:2091_0": "91.",
  "atk-s0514a1:2092_0": "“Puratthimena dhāvanti, tato dhāvanti pacchato;",
  "atk-s0514a1:2093_0": "Uttarenapi dhāvanti, tato dhāvanti dakkhiṇaṃ;",
  "atk-s0514a1:2094_0": "Yaṃ yañhi dvāraṃ gacchanti, taṃ tadeva pidhīyare.",
  "atk-s0514a1:2095_0": "92.",
  "atk-s0514a1:2096_0": "“Bahūni vassasahassāni, janā nirayagāmino;",
  "atk-s0514a1:2097_0": "Bāhā paggayha kandanti, patvā dukkhaṃ anappakaṃ.",
  "atk-s0514a1:2098_0": "93.",
  "atk-s0514a1:2099_0": "“Āsīvisaṃva kupitaṃ, tejassiṃ duratikkamaṃ;",
  "atk-s0514a1:2100_0": "Na sādhurūpe āsīde, saññatānaṃ tapassinaṃ.",
  "atk-s0514a1:2101_0": "94.",
  "atk-s0514a1:2102_0": "“Atikāyo mahissāso, ajjuno kekakādhipo;",
  "atk-s0514a1:2103_0": "Sahassabāhu ucchinno, isimāsajja gotamaṃ.",
  "atk-s0514a1:2104_0": "95.",
  "atk-s0514a1:2105_0": "“Arajaṃ rajasā vacchaṃ, kisaṃ avakiriya daṇḍakī;",
  "atk-s0514a1:2106_0": "Tālova mūlato chinno, sa rājā vibhavaṅgato.",
  "atk-s0514a1:2107_0": "96.",
  "atk-s0514a1:2108_0": "“Upahacca manaṃ majjho, mātaṅgasmiṃ yasassine;",
  "atk-s0514a1:2109_0": "Sapārisajjo ucchinno, majjhāraññaṃ tadā ahu.",
  "atk-s0514a1:2110_0": "97.",
  "atk-s0514a1:2111_0": "“Kaṇhadīpāyanāsajja, isiṃ andhakaveṇḍayo;",
  "atk-s0514a1:2112_0": "Aññoññaṃ musalā hantvā, sampattā yamasādhanaṃ.",
  "atk-s0514a1:2113_0": "98.",
  "atk-s0514a1:2114_0": "“Athāyaṃ isinā satto, antalikkhacaro pure;",
  "atk-s0514a1:2115_0": "Pāvekkhi pathaviṃ cecco, hīnatto pattapariyāyaṃ.",
  "atk-s0514a1:2116_0": "99.",
  "atk-s0514a1:2117_0": "“Tasmā hi chandāgamanaṃ, nappasaṃsanti paṇḍitā;",
  "atk-s0514a1:2118_0": "Aduṭṭhacitto bhāseyya, giraṃ saccūpasaṃhitaṃ.",
  "atk-s0514a1:2119_0": "100.",
  "atk-s0514a1:2120_0": "“Manasā ce paduṭṭhena, yo naro pekkhate muniṃ;",
  "atk-s0514a1:2121_0": "Vijjācaraṇasampannaṃ, gantā so nirayaṃ adho.",
  "atk-s0514a1:2122_0": "101.",
  "atk-s0514a1:2123_0": "“Ye vuḍḍhe paribhāsanti, pharusūpakkamā janā;",
  "atk-s0514a1:2124_0": "Anapaccā adāyādā, tālavatthu bhavanti te.",
  "atk-s0514a1:2125_0": "102.",
  "atk-s0514a1:2126_0": "“Yo ca pabbajitaṃ hanti, katakiccaṃ mahesinaṃ;",
  "atk-s0514a1:2127_0": "Sa kāḷasutte niraye, cirarattāya paccati.",
  "atk-s0514a1:2128_0": "103.",
  "atk-s0514a1:2129_0": "“Yo ca rājā adhammaṭṭho, raṭṭhaviddhaṃsano mago;",
  "atk-s0514a1:2130_0": "Tāpayitvā janapadaṃ, tāpane pecca paccati.",
  "atk-s0514a1:2131_0": "104.",
  "atk-s0514a1:2132_0": "“So ca vassasahassāni, sataṃ dibbāni paccati;",
  "atk-s0514a1:2133_0": "Accisaṅghapareto so, dukkhaṃ vedeti vedanaṃ.",
  "atk-s0514a1:2134_0": "105.",
  "atk-s0514a1:2135_0": "“Tassa aggisikhā kāyā, niccharanti pabhassarā;",
  "atk-s0514a1:2136_0": "Tejobhakkhassa gattāni, lomehi ca nakhehi ca.",
  "atk-s0514a1:2137_0": "106.",
  "atk-s0514a1:2138_0": "“Ḍayhamānena gattena, niccaṃ santarabāhiraṃ;",
  "atk-s0514a1:2139_0": "Dukkhābhitunno nadati, nāgo tuttaṭṭito yathā.",
  "atk-s0514a1:2140_0": "107.",
  "atk-s0514a1:2141_0": "“Yo lobhā pitaraṃ hanti, dosā vā purisādhamo;",
  "atk-s0514a1:2142_0": "Sa kāḷasutte niraye, cirarattāya paccati.",
  "atk-s0514a1:2143_0": "108.",
  "atk-s0514a1:2144_0": "“Sa tādiso paccati lohakumbhiyaṃ, pakkañca sattīhi hananti nittacaṃ;",
  "atk-s0514a1:2145_0": "Andhaṃ karitvā muttakarīsabhakkhaṃ, khāre nimujjanti tathāvidhaṃ naraṃ.",
  "atk-s0514a1:2146_0": "109.",
  "atk-s0514a1:2147_0": "“Tattaṃ pakkuthitamayoguḷañca, dīghe ca phāle cirarattatāpite;",
  "atk-s0514a1:2148_0": "Vikkhambhamādāya vibandharajjubhi, vivaṭe mukhe sampavisanti rakkhasā.",
  "atk-s0514a1:2149_0": "110.",
  "atk-s0514a1:2150_0": "“Sāmā ca soṇā sabalā ca gijjhā, kākolasaṅghā ca dijā ayomukhā;",
  "atk-s0514a1:2151_0": "Saṅgamma khādanti vipphandamānaṃ, jivhaṃ vibhajja vighāsaṃ salohitaṃ.",
  "atk-s0514a1:2152_0": "111.",
  "atk-s0514a1:2153_0": "“Taṃ daḍḍhatālaṃ paribhinnagattaṃ, nippothayantā anuvicaranti rakkhasā;",
  "atk-s0514a1:2154_0": "Ratī hi tesaṃ dukhino panītare, etādisasmiṃ niraye vasanti;",
  "atk-s0514a1:2155_0": "Ye keci loke idha pettighātino.",
  "atk-s0514a1:2156_0": "112.",
  "atk-s0514a1:2157_0": "“Putto ca mātaraṃ hantvā, ito gantvā yamakkhayaṃ;",
  "atk-s0514a1:2158_0": "Bhusamāpajjate dukkhaṃ, attakammaphalūpago.",
  "atk-s0514a1:2159_0": "113.",
  "atk-s0514a1:2160_0": "“Amanussā atibalā, hantāraṃ janayantiyā;",
  "atk-s0514a1:2161_0": "Ayomayehi vālehi, pīḷayanti punappunaṃ.",
  "atk-s0514a1:2162_0": "114.",
  "atk-s0514a1:2163_0": "“Tamassavaṃ sakā gattā, rudhiraṃ attasambhavaṃ;",
  "atk-s0514a1:2164_0": "Tambalohavilīnaṃva, tattaṃ pāyenti mattighaṃ.",
  "atk-s0514a1:2165_0": "115.",
  "atk-s0514a1:2166_0": "“Jigucchaṃ kuṇapaṃ pūtiṃ, duggandhaṃ gūthakaddamaṃ;",
  "atk-s0514a1:2167_0": "Pubbalohitasaṅkāsaṃ, rahadamogayha tiṭṭhati.",
  "atk-s0514a1:2168_0": "116.",
  "atk-s0514a1:2169_0": "“Tamenaṃ kimayo tattha, atikāyā ayomukhā;",
  "atk-s0514a1:2170_0": "Chaviṃ bhetvāna khādanti, saṃgiddhā maṃsalohite.",
  "atk-s0514a1:2171_0": "117.",
  "atk-s0514a1:2172_0": "“So ca taṃ nirayaṃ patto, nimuggo sataporisaṃ;",
  "atk-s0514a1:2173_0": "Pūtikaṃ kuṇapaṃ vāti, samantā satayojanaṃ.",
  "atk-s0514a1:2174_0": "118.",
  "atk-s0514a1:2175_0": "“Cakkhumāpi hi cakkhūhi, tena gandhena jīyati;",
  "atk-s0514a1:2176_0": "Etādisaṃ brahmadatta, mātugho labhate dukhaṃ.",
  "atk-s0514a1:2177_0": "119.",
  "atk-s0514a1:2178_0": "“Khuradhāramanukkamma, tikkhaṃ durabhisambhavaṃ;",
  "atk-s0514a1:2179_0": "Patanti gabbhapātiyo, duggaṃ vetaraṇiṃ nadiṃ.",
  "atk-s0514a1:2180_0": "120.",
  "atk-s0514a1:2181_0": "“Ayomayā simbaliyo, soḷasaṅgulakaṇṭakā;",
  "atk-s0514a1:2182_0": "Ubhato abhilambanti, duggaṃ vetaraṇiṃ nadiṃ.",
  "atk-s0514a1:2183_0": "121.",
  "atk-s0514a1:2184_0": "“Te accimanto tiṭṭhanti, aggikkhandhāva ārakā;",
  "atk-s0514a1:2185_0": "Ādittā jātavedena, uddhaṃ yojanamuggatā.",
  "atk-s0514a1:2186_0": "122.",
  "atk-s0514a1:2187_0": "“Ete vajanti niraye, tatte tikhiṇakaṇṭake;",
  "atk-s0514a1:2188_0": "Nāriyo ca aticārā, narā ca paradāragū.",
  "atk-s0514a1:2189_0": "123.",
  "atk-s0514a1:2190_0": "“Te patanti adhokkhandhā, vivattā vihatā puthū;",
  "atk-s0514a1:2191_0": "Sayanti vinividdhaṅgā, dīghaṃ jagganti sabbadā.",
  "atk-s0514a1:2192_0": "124.",
  "atk-s0514a1:2193_0": "“Tato ratyā vivasāne, mahatiṃ pabbatūpamaṃ;",
  "atk-s0514a1:2194_0": "Lohakumbhiṃ pavajjanti, tattaṃ aggisamūdakaṃ.",
  "atk-s0514a1:2195_0": "125.",
  "atk-s0514a1:2196_0": "“Evaṃ divā ca ratto ca, dussīlā mohapārutā;",
  "atk-s0514a1:2197_0": "Anubhonti sakaṃ kammaṃ, pubbe dukkaṭamattano.",
  "atk-s0514a1:2198_0": "126.",
  "atk-s0514a1:2199_0": "“Yā ca bhariyā dhanakkītā, sāmikaṃ atimaññati;",
  "atk-s0514a1:2200_0": "Sassuṃ vā sasuraṃ vāpi, jeṭṭhaṃ vāpi nanandaraṃ.",
  "atk-s0514a1:2201_0": "127.",
  "atk-s0514a1:2202_0": "“Tassā vaṅkena jivhaggaṃ, nibbahanti sabandhanaṃ;",
  "atk-s0514a1:2203_0": "Sa byāmamattaṃ kiminaṃ, jivhaṃ passati attani;",
  "atk-s0514a1:2204_0": "Viññāpetuṃ na sakkoti, tāpane pecca paccati.",
  "atk-s0514a1:2205_0": "128.",
  "atk-s0514a1:2206_0": "“Orabbhikā sūkarikā, macchikā migabandhakā;",
  "atk-s0514a1:2207_0": "Corā goghātakā luddā, avaṇṇe vaṇṇakārakā.",
  "atk-s0514a1:2208_0": "129.",
  "atk-s0514a1:2209_0": "“Sattīhi lohakūṭehi, nettiṃsehi usūhi ca;",
  "atk-s0514a1:2210_0": "Haññamānā khāranadiṃ, papatanti avaṃsirā.",
  "atk-s0514a1:2211_0": "130.",
  "atk-s0514a1:2212_0": "“Sāyaṃ pāto kūṭakārī, ayokūṭehi haññati;",
  "atk-s0514a1:2213_0": "Tato vantaṃ durattānaṃ, paresaṃ bhuñjare sadā.",
  "atk-s0514a1:2214_0": "131.",
  "atk-s0514a1:2215_0": "“Dhaṅkā bheraṇḍakā gijjhā, kākolā ca ayomukhā;",
  "atk-s0514a1:2216_0": "Vipphandamānaṃ khādanti, naraṃ kibbisakārakaṃ.",
  "atk-s0514a1:2217_0": "132.",
  "atk-s0514a1:2218_0": "“Ye migena migaṃ hanti, pakkhiṃ vā pana pakkhinā;",
  "atk-s0514a1:2219_0": "Asanto rajasā channā, gantā te nirayussada”nti.",
  "atk-s0514a1:2220_0": "Tattha dhammo pathoti dasakusalakammapathadhammo khemo appaṭibhayo sugatimaggo.",
  "atk-s0514a1:2220_1": "Visamajīvinoti adhammena kappitajīvikā.",
  "atk-s0514a1:2220_2": "Niraye teti te etesaṃ nibbattaniraye kathemi.",
  "atk-s0514a1:2220_3": "Suṇohi meti mahāsatto raññā pitughātakānaṃ nibbattanirayaṃ pucchitopi pathamaṃ taṃ adassetvā aṭṭha mahāniraye soḷasa ca ussadaniraye dassetuṃ evamāha.",
  "atk-s0514a1:2220_4": "Kiṃkāraṇā?",
  "atk-s0514a1:2220_5": "Paṭhamañhi tasmiṃ dassiyamāne rājā phalitena hadayena tattheva mareyya,",
  "atk-s0514a1:2220_6": "imesu pana nirayesu paccamānasatte disvā diṭṭhānugatiko hutvā “ahaṃ viya aññepi bahū pāpakammino atthi,",
  "atk-s0514a1:2220_7": "ahaṃ etesaṃ antare paccissāmī”ti sañjātupatthambho arogo bhavissatīti te pana niraye dassento mahāsatto",
  "atk-s0514a1:2220_8": "paṭhamaṃ iddhibalena pathaviṃ dvidhā katvā pacchā dassesi.",
  "atk-s0514a1:2221_0": "Tesaṃ vacanattho –",
  "atk-s0514a1:2221_1": "nirayapālehi pajjalitāni nānāvudhāni gahetvā khaṇḍākhaṇḍikaṃ chinnā hīraṃ hīraṃ katā nerayikasattā punappunaṃ sañjīvanti etthāti sañjīvo.",
  "atk-s0514a1:2221_2": "Nirayapālā punappunaṃ nadantā vaggantā pajjalitāni nānāvudhāni gahetvā jalitāya lohapathaviyaṃ nerayike",
  "atk-s0514a1:2221_3": "satte aparāparaṃ anubandhitvā paharitvā jalitapathaviyaṃ patite jalitakāḷasuttaṃ pātetvā jalitapharasuṃ",
  "atk-s0514a1:2221_4": "gahetvā sayaṃ unnadantā mahantena aṭṭassarena viravante aṭṭhaṃse soḷasaṃse karontā ettha tacchantīti",
  "atk-s0514a1:2221_5": "kāḷasutto.",
  "atk-s0514a1:2221_6": "Mahantā jalitaayapabbatā ghātenti etthāti saṅghāto.",
  "atk-s0514a1:2221_7": "Tattha kira satte navayojanāya jalitāya ayapathaviyā yāva kaṭito pavesetvā niccale karonti.",
  "atk-s0514a1:2221_8": "Atha puratthimato jalito ayapabbato samuṭṭhāya asani viya viravanto āgantvā te satte saṇhakaraṇiyaṃ tile pisanto viya gantvā pacchimadisāya tiṭṭhati,",
  "atk-s0514a1:2221_9": "pacchimadisato samuṭṭhitopi tatheva gantvā puratthimadisāya tiṭṭhati.",
  "atk-s0514a1:2221_10": "Dve pana ekato samāgantvā ucchuyante ucchukhaṇḍāni viya pīḷenti.",
  "atk-s0514a1:2221_11": "Evaṃ tattha bahūni vassasatasahassāni dukkhaṃ anubhonti.",
  "atk-s0514a1:2222_0": "Dve ca roruvāti jālaroruvo,",
  "atk-s0514a1:2222_1": "dhūmaroruvo cāti dve.",
  "atk-s0514a1:2222_2": "Tattha jālaroruvo kappena saṇṭhitāhi rattalohajālāhi puṇṇo,",
  "atk-s0514a1:2222_3": "dhūmaroruvo khāradhūmena puṇṇo.",
  "atk-s0514a1:2222_4": "Tesu jālaroruve paccantānaṃ navahi vaṇṇamukhehi jālā pavisitvā sarīraṃ dahanti,",
  "atk-s0514a1:2222_5": "dhūmaroruve paccantānaṃ navahi vaṇamukhehi khāradhūmo pavisitvā piṭṭhaṃ viya sarīraṃ sedeti.",
  "atk-s0514a1:2222_6": "Ubhayatthapi paccantā sattā mahāviravaṃ viravantīti dvepi “roruvā”ti vuttā.",
  "atk-s0514a1:2222_7": "Jālānaṃ vā paccanasattānaṃ vā tesaṃ dukkhassa vā vīci antaraṃ natthi etthāti avīci,",
  "atk-s0514a1:2222_8": "mahanto avīci mahāvīci.",
  "atk-s0514a1:2222_9": "Tattha hi puratthimādīhi bhittīhi jālā uṭṭhahitvā pacchimādīsu paṭihaññati,",
  "atk-s0514a1:2222_10": "tā ca bhittiyo vinivijjhitvā purato yojanasataṃ gaṇhāti.",
  "atk-s0514a1:2222_11": "Heṭṭhā uṭṭhitā jālā upari paṭihaññati,",
  "atk-s0514a1:2222_12": "upari uṭṭhitā heṭṭhā paṭihaññati.",
  "atk-s0514a1:2222_13": "Evaṃ tāvettha jālānaṃ vīci nāma natthi.",
  "atk-s0514a1:2222_14": "Tassa pana anto yojanasataṃ ṭhānaṃ khīravallipiṭṭhassa pūritanāḷi viya sattehi nirantaraṃ pūritaṃ catūhi",
  "atk-s0514a1:2222_15": "iriyāpathehi paccantānaṃ sattānaṃ pamāṇaṃ natthi,",
  "atk-s0514a1:2222_16": "na ca aññamaññaṃ byābādhenti,",
  "atk-s0514a1:2222_17": "sakaṭṭhāneyeva paccanti.",
  "atk-s0514a1:2222_18": "Evamettha sattānaṃ vīci nāma natthi.",
  "atk-s0514a1:2222_19": "Yathā pana jivhagge cha madhubindūni sattamassa tambalohabinduno anudahanabalavatāya abbohārikāni honti,",
  "atk-s0514a1:2222_20": "tathā tattha anudahanabalavatāya sesā cha akusalavipākupekkhā abbohārikā honti,",
  "atk-s0514a1:2222_21": "dukkhameva nirantaraṃ paññāyati.",
  "atk-s0514a1:2222_22": "Evamettha dukkhassa vīci nāma natthi.",
  "atk-s0514a1:2222_23": "Svāyaṃ saha bhittīhi vikkhambhato aṭṭhārasādhikatiyojanasato,",
  "atk-s0514a1:2222_24": "āvaṭṭato pana catupaṇṇāsādhikanavayojanasato,",
  "atk-s0514a1:2222_25": "saha ussadehi dasa yojanasahassāni.",
  "atk-s0514a1:2222_26": "Evamassa mahantatā veditabbā.",
  "atk-s0514a1:2223_0": "Niccale satte tapatīti tāpano.",
  "atk-s0514a1:2223_1": "Ativiya tāpetīti patāpano.",
  "atk-s0514a1:2223_2": "Tattha tāpanasmiṃ tāva satte tālakkhandhappamāṇe jalitaayasūle nisīdāpenti.",
  "atk-s0514a1:2223_3": "Tato heṭṭhā pathavī jalati,",
  "atk-s0514a1:2223_4": "sūlāni jalanti,",
  "atk-s0514a1:2223_5": "sattā jalanti.",
  "atk-s0514a1:2223_6": "Evaṃ so nirayo niccale satte tapati.",
  "atk-s0514a1:2223_7": "Itarasmiṃ pana nibbattasatte jalantehi āvudhehi paharitvā jalitaṃ ayapabbataṃ āropenti.",
  "atk-s0514a1:2223_8": "Tesaṃ pabbatamatthake ṭhitakāle kammapaccayo vāto paharati.",
  "atk-s0514a1:2223_9": "Te tattha saṇṭhātuṃ asakkontā uddhaṃpādā adhosirā patanti.",
  "atk-s0514a1:2223_10": "Atha heṭṭhā ayapathavito jalitāni ayasūlāni uṭṭhahanti.",
  "atk-s0514a1:2223_11": "Te tāni matthakeneva paharitvā tesu vinividdhasarīrā jalantā paccanti.",
  "atk-s0514a1:2223_12": "Evamesa ativiya tāpetīti.",
  "atk-s0514a1:2224_0": "Bodhisatto pana ete niraye dassento paṭhamaṃ sañjīvaṃ dassetvā tattha paccante nerayikasatte disvā mahājanassa",
  "atk-s0514a1:2224_1": "mahābhaye uppanne taṃ antaradhāpetvā puna pathaviṃ dvidhā katvā kāḷasuttaṃ dassesi,",
  "atk-s0514a1:2224_2": "tatthapi paccamāne satte disvā mahājanassa mahābhaye uppanne tampi antaradhāpesīti evaṃ paṭipāṭiyā dassesi.",
  "atk-s0514a1:2224_3": "Tato rājānaṃ āmantetvā,",
  "atk-s0514a1:2224_4": "“mahārāja,",
  "atk-s0514a1:2224_5": "tayā imesu aṭṭhasu mahānirayesu paccamāne satte disvā appamādaṃ kātuṃ vaṭṭatī”ti vatvā puna tesaññeva mahānirayānaṃ kiccaṃ kathetuṃ “iccete”tiādimāha.",
  "atk-s0514a1:2224_6": "Tattha akkhātāti mayā ca tuyhaṃ kathitā,",
  "atk-s0514a1:2224_7": "porāṇakehi ca kathitāyeva.",
  "atk-s0514a1:2224_8": "Ākiṇṇāti paripuṇṇā.",
  "atk-s0514a1:2224_9": "Paccekā soḷasussadāti etesaṃ nirayānaṃ ekekassa catūsu dvāresu ekekasmiṃ cattāro cattāro katvā soḷasa",
  "atk-s0514a1:2224_10": "soḷasa ussadanirayāti sabbepi sataṃ aṭṭhavīsati ca ussadanirayā aṭṭha ca mahānirayāti chattiṃsanirayasataṃ.",
  "atk-s0514a1:2224_11": "Kadariyatāpanāti sabbete kadariyānaṃ tāpanā.",
  "atk-s0514a1:2224_12": "Balavadukkhatāya ghorā.",
  "atk-s0514a1:2224_13": "Kammanibbattānaṃ accīnaṃ atthitāya accimanto.",
  "atk-s0514a1:2224_14": "Bhayassa mahantatāya mahabbhayā.",
  "atk-s0514a1:2224_15": "Diṭṭhamattā vā sutamattā vā lomāni haṃsantīti lomahaṃsanarūpā ca.",
  "atk-s0514a1:2224_16": "Bhīsanatāya bhesmā.",
  "atk-s0514a1:2224_17": "Bhayajananatāya paṭibhayā.",
  "atk-s0514a1:2224_18": "Sukhābhāvena dukhā.",
  "atk-s0514a1:2224_19": "Catukkaṇṇāti sabbepi caturassamañjūsasadisā.",
  "atk-s0514a1:2224_20": "Vibhattāti catudvāravasena vibhattā.",
  "atk-s0514a1:2224_21": "Bhāgaso mitāti dvāravīthīnaṃ vasena koṭṭhāse ṭhapetvā mitā.",
  "atk-s0514a1:2224_22": "Ayasā paṭikujjitāti sabbepi navayojanikena ayakapālena paṭicchannā.",
  "atk-s0514a1:2224_23": "Phuṭā tiṭṭhantīti sabbepi ettakaṃ ṭhānaṃ anupharitvā tiṭṭhanti.",
  "atk-s0514a1:2225_0": "Uddhaṃpādā avaṃsirāti evaṃ tesu tesu nirayesu samparivattitvā punappunaṃ patamāne sandhāyāha.",
  "atk-s0514a1:2225_1": "Ativattāroti pharusavācāhi atikkamitvā vattāro.",
  "atk-s0514a1:2225_2": "Mahānirayesu kira yebhuyyena dhammikasamaṇabrāhmaṇesu katāparādhāva paccanti,",
  "atk-s0514a1:2225_3": "tasmā evamāha.",
  "atk-s0514a1:2225_4": "Te bhūnahunoti te isīnaṃ ativattāro attano vuḍḍhiyā hatattā bhūnahuno koṭṭhāsakatā macchā viya paccanti.",
  "atk-s0514a1:2225_5": "Asaṅkheyyeti gaṇetuṃ asakkuṇeyye.",
  "atk-s0514a1:2225_6": "Kibbisakārinoti dāruṇakammakārino.",
  "atk-s0514a1:2225_7": "Nikkhamanesinoti nirayā nikkhamanaṃ esantāpi gavesantāpi nikkhamanadvāraṃ nādhigacchanti.",
  "atk-s0514a1:2225_8": "Puratthimenāti yadā taṃ dvāraṃ apārutaṃ hoti,",
  "atk-s0514a1:2225_9": "atha tadabhimukhā dhāvanti,",
  "atk-s0514a1:2225_10": "tesaṃ tattha chaviādīni jhāyanti.",
  "atk-s0514a1:2225_11": "Dvārasamīpaṃ pattānañca tesaṃ taṃ pidhīyati,",
  "atk-s0514a1:2225_12": "pacchimadvāraṃ apārutaṃ viya khāyati.",
  "atk-s0514a1:2225_13": "Esa nayo sabbattha.",
  "atk-s0514a1:2225_14": "Na sādhurūpeti vuttappakāraṃ sappaṃ viya sādhurūpe isayo na āsīde,",
  "atk-s0514a1:2225_15": "na pharusavacanena kāyakammena vā ghaṭṭento upagaccheyya.",
  "atk-s0514a1:2225_16": "Kiṃkāraṇā?",
  "atk-s0514a1:2225_17": "Saññatānaṃ tapassīnaṃ āsāditattā aṭṭhasu mahānirayesu mahādukkhassa anubhavitabbattā.",
  "atk-s0514a1:2226_0": "Idāni ye rājāno tathārūpe āsādetvā taṃ dukkhaṃ pattā,",
  "atk-s0514a1:2226_1": "te dassetuṃ “atikāyo”tiādimāha.",
  "atk-s0514a1:2226_2": "Tattha atikāyoti balasampanno mahākāyo.",
  "atk-s0514a1:2226_3": "Mahissāsoti mahādhanuggaho.",
  "atk-s0514a1:2226_4": "Kekakādhipoti kekakaraṭṭhādhipati.",
  "atk-s0514a1:2226_5": "Sahassabāhūti pañcahi dhanuggahasatehi bāhusahassena āropetabbaṃ dhanuṃ āropanasamatthatāya sahassabāhu.",
  "atk-s0514a1:2226_6": "Vibhavaṅgatoti vināsaṃ patto.",
  "atk-s0514a1:2226_7": "Vatthūni pana sarabhaṅgajātake vitthāritāni.",
  "atk-s0514a1:2226_8": "Upahacca mananti attano cittaṃ padūsetvā.",
  "atk-s0514a1:2226_9": "Mātaṅgasminti mātaṅgapaṇḍite.",
  "atk-s0514a1:2226_10": "Vatthu mātaṅgajātake vaṇṇitaṃ.",
  "atk-s0514a1:2226_11": "Kaṇhadīpāyanāsajjāti kaṇhadīpāyanaṃ āsajja.",
  "atk-s0514a1:2226_12": "Yamasādhananti nirayapālakarañño āṇāpavattaṭṭhānaṃ.",
  "atk-s0514a1:2226_13": "Vatthu ghaṭapaṇḍitajātake vitthāritaṃ.",
  "atk-s0514a1:2226_14": "Isināti kapilatāpasena.",
  "atk-s0514a1:2226_15": "Pāvekkhīti paviṭṭho.",
  "atk-s0514a1:2226_16": "Ceccoti cetiyarājā.",
  "atk-s0514a1:2226_17": "Hīnattoti parihīnattabhāvo antarahitaiddhi.",
  "atk-s0514a1:2226_18": "Pattapariyāyanti pariyāyaṃ maraṇakālaṃ patvā.",
  "atk-s0514a1:2226_19": "Vatthu cetiyajātake kathitaṃ.",
  "atk-s0514a1:2227_0": "Tasmā hīti yasmā cittavasiko hutvā isīsu aparajjhitvā aṭṭhasu mahānirayesu paccati, tasmā hi.",
  "atk-s0514a1:2227_1": "Chandāgamananti chandādicatubbidhampi agatigamanaṃ.",
  "atk-s0514a1:2227_2": "Paduṭṭhenāti kuddhena.",
  "atk-s0514a1:2227_3": "Gantā so nirayaṃ adhoti so tena adhogamaniyena kammena adhonirayameva gacchati.",
  "atk-s0514a1:2227_4": "Pāḷiyaṃ pana “nirayussada”nti likhitaṃ,",
  "atk-s0514a1:2227_5": "tassa ussadanirayaṃ gacchatīti attho.",
  "atk-s0514a1:2227_6": "Vuḍḍheti vayovuḍḍhe ca guṇavuḍḍhe ca.",
  "atk-s0514a1:2227_7": "Anapaccāti bhavantarepi apaccaṃ vā dāyādaṃ vā na labhantīti attho.",
  "atk-s0514a1:2227_8": "Tālavatthūti diṭṭhadhammepi chinnamūlatālo viya mahāvināsaṃ patvā niraye nibbattanti.",
  "atk-s0514a1:2227_9": "Yo ca pabbajitaṃ hantīti yo bālajano samaṇaṃ hanati.",
  "atk-s0514a1:2227_10": "Cirarattāyāti ciraṃ kālaṃ.",
  "atk-s0514a1:2228_0": "Evaṃ mahāsatto isiviheṭhakānaṃ paccananiraye dassetvā upari adhammikarājūnaṃ paccananiraye dassento “yo cā”tiādimāha.",
  "atk-s0514a1:2228_1": "Tattha raṭṭhaviddhaṃsanoti chandādivasena gantvā raṭṭhassa viddhaṃsano.",
  "atk-s0514a1:2228_2": "Accisaṅghaparetoti accisamūhaparikkhitto.",
  "atk-s0514a1:2228_3": "Tejobhakkhassāti aggimeva khādantassa.",
  "atk-s0514a1:2228_4": "Gattānīti tigāvute sarīre sabbaṅgapaccaṅgāni.",
  "atk-s0514a1:2228_5": "Lomehi ca nakhehi cāti etehi saddhiṃ sabbāni ekajālāni honti.",
  "atk-s0514a1:2228_6": "Tuttaṭṭītoti āneñjakāraṇaṃ kāriyamāno tuttehi viddho nāgo yathā nadati.",
  "atk-s0514a1:2229_0": "Evaṃ mahāsatto adhammikarājūnaṃ paccananiraye dassetvā idāni pitughātakādīnaṃ paccananiraye dassetuṃ “yo lobhā”tiādimāha.",
  "atk-s0514a1:2229_1": "Tattha lobhāti yasadhanalobhena.",
  "atk-s0514a1:2229_2": "Dosā vāti duṭṭhacittatāya vā.",
  "atk-s0514a1:2229_3": "Nittacanti lohakumbhiyaṃ bahūni vasasahassāni pakkaṃ nīharitvā tigāvutamassa sarīraṃ nittacaṃ katvā jalitāya",
  "atk-s0514a1:2229_4": "lohapathaviyaṃ pātetvā tiṇhehi ayasūlehi koṭṭetvā cuṇavicuṇṇaṃ karonti.",
  "atk-s0514a1:2229_5": "Andhaṃ karitvāti, mahārāja,",
  "atk-s0514a1:2229_6": "taṃ pitughātakaṃ nirayapālā jalitalohapathaviyaṃ uttānaṃ pātetvā jalitehi ayasūlehi akkhīni bhinditvā",
  "atk-s0514a1:2229_7": "andhaṃ karitvā mukhe uṇhaṃ muttakarīsaṃ pakkhipitvā palālapīṭhaṃ viya naṃ parivattetvā kappena saṇṭhite",
  "atk-s0514a1:2229_8": "khāre lohaudake nimujjāpenti.",
  "atk-s0514a1:2229_9": "Tattaṃ pakkuthitamayoguḷañcāti puna pakkuthitaṃ gūthakalalañceva jalitaayoguḷañca khādāpenti.",
  "atk-s0514a1:2229_10": "So pana taṃ āhariyamānaṃ disvā mukhaṃ pidheti.",
  "atk-s0514a1:2229_11": "Athassa dīghe ciratāpite jalamāne phāle ādāya mukhaṃ vikkhambhetvā vivaritvā rajjubaddhaṃ ayabalisaṃ",
  "atk-s0514a1:2229_12": "khipitvā jivhaṃ nīharitvā tasmiṃ vivaṭe mukhe taṃ ayoguḷaṃ sampavisanti pakkhipanti.",
  "atk-s0514a1:2229_13": "Rakkhasāti nirayapālā.",
  "atk-s0514a1:2230_0": "Sāmā cāti, mahārāja,",
  "atk-s0514a1:2230_1": "tassa pitughātakassa jivhaṃ balisena nikkaḍḍhitvā ayasaṅkūhi pathaviyaṃ nīhataṃ jivhaṃ sāmā soṇā sabalavaṇṇā",
  "atk-s0514a1:2230_2": "sunakhā ca lohatuṇḍā gijjhā ca kākolasaṅghā ca aññe ca nānappakārā sakuṇā samāgantvā āvudhehi chindantā",
  "atk-s0514a1:2230_3": "viya vibhajja kākapadākārena koṭṭhāse katvā vipphandamānaṃ salohitaṃ vighāsaṃ khādantā viya satte bhakkhayantīti attho.",
  "atk-s0514a1:2230_4": "Taṃ daḍḍhatālanti taṃ pitughātakaṃ jhāyamānatālaṃ viya jalitasarīraṃ.",
  "atk-s0514a1:2230_5": "Paribhinnagattanti tattha tattha paribhinnagattaṃ.",
  "atk-s0514a1:2230_6": "Nippothayantāti jalitehi ayamuggarehi paharantā.",
  "atk-s0514a1:2230_7": "Ratī hi tesanti tesaṃ nirayapālānaṃ sā rati kīḷā hoti.",
  "atk-s0514a1:2230_8": "Dukhino panītareti itare pana nerayikasattā dukkhitā honti.",
  "atk-s0514a1:2230_9": "Pettighātinoti pitughātakā.",
  "atk-s0514a1:2230_10": "Iti imaṃ pitughātakānaṃ paccananirayaṃ disvā rājā bhītatasito ahosi.",
  "atk-s0514a1:2231_0": "Atha naṃ mahāsatto samassāsetvā mātughātakānaṃ paccananirayaṃ dassesi.",
  "atk-s0514a1:2231_1": "Yamakkhayanti yamanivesanaṃ,",
  "atk-s0514a1:2231_2": "nirayanti attho.",
  "atk-s0514a1:2231_3": "Attakammaphalūpagoti attano kammaphalena upagato.",
  "atk-s0514a1:2231_4": "Amanussāti nirayapālā.",
  "atk-s0514a1:2231_5": "Hantāraṃ janayantiyāti mātughātakaṃ.",
  "atk-s0514a1:2231_6": "Vālehīti ayamakacivālehi veṭhetvā ayayantena pīḷayanti.",
  "atk-s0514a1:2231_7": "Tanti taṃ mātughātakaṃ.",
  "atk-s0514a1:2231_8": "Pāyentīti tassa pīḷiyamānassa ruhiraṃ gaḷitvā ayakapallaṃ pūreti.",
  "atk-s0514a1:2231_9": "Atha naṃ yantato nīharanti,",
  "atk-s0514a1:2231_10": "tāvadevassa sarīraṃ pākatikaṃ hoti.",
  "atk-s0514a1:2231_11": "Taṃ pathaviyaṃ uttānaṃ nipajjāpetvā vilīnaṃ tambalohaṃ viya pakkuthitaṃ lohitaṃ pāyenti.",
  "atk-s0514a1:2231_12": "Ogayha tiṭṭhatīti taṃ bahūni vassasahassāni ayayantehi pīḷetvā jegucche duggandhe paṭikūle mahante gūthakalalaāvāṭe khipanti,",
  "atk-s0514a1:2231_13": "so taṃ rahadaṃ ogayha ogāhitvā tiṭṭhati.",
  "atk-s0514a1:2231_14": "Atikāyāti ekadoṇikanāvappamāṇasarīrā.",
  "atk-s0514a1:2231_15": "Ayomukhāti ayasūcimukhā.",
  "atk-s0514a1:2231_16": "Chaviṃ bhetvānāti chavimādiṃ katvā yāva aṭṭhimpi bhetvā aṭṭhimiñjampi khādanti.",
  "atk-s0514a1:2231_17": "Saṃgiddhāti gadhitā mucchitā.",
  "atk-s0514a1:2231_18": "Na kevalañca khādanteva,",
  "atk-s0514a1:2231_19": "adhomaggādīhi pana pavisitvā mukhādīhi nikkhamanti,",
  "atk-s0514a1:2231_20": "vāmapassādīhi pavisitvā dakkhiṇapassādīhi nikkhamanti,",
  "atk-s0514a1:2231_21": "sakalampi sarīraṃ chiddāvachiddaṃ karonti,",
  "atk-s0514a1:2231_22": "so tattha atidukkhapareto viravanto paccati.",
  "atk-s0514a1:2231_23": "So cāti so mātughātako ca taṃ sataporisaṃ nirayaṃ patto sasīsako nimuggova hoti,",
  "atk-s0514a1:2231_24": "tañca kuṇapaṃ samantā yojanasataṃ pūtikaṃ hutvā vāyati.",
  "atk-s0514a1:2231_25": "Mātughoti mātughātako.",
  "atk-s0514a1:2232_0": "Evaṃ mahāsatto mātughātakānaṃ paccananirayaṃ dassetvā puna gabbhapātakānaṃ paccananirayaṃ dassento gāthamāha.",
  "atk-s0514a1:2232_1": "Khuradhāramanukkammāti khuradhāranirayaṃ atikkamitvā.",
  "atk-s0514a1:2232_2": "Tattha kira nirayapālā mahantamahante khure upari dhāre katvā santharanti,",
  "atk-s0514a1:2232_3": "tato yāhi gabbhapātanakharabhesajjāni pivitvā gabbhā pātitā,",
  "atk-s0514a1:2232_4": "tā gabbhapātiniyo itthiyo jalitehi āvudhehi pothentā anubandhanti,",
  "atk-s0514a1:2232_5": "tā tikhiṇakhuradhārāsu khaṇḍākhaṇḍikā hutvā punappunaṃ uṭṭhāya taṃ durabhisambhavaṃ khuradhāranirayaṃ",
  "atk-s0514a1:2232_6": "akkamantiyo atikkamitvā nirayapālehi anubaddhā duggaṃ duratikkamaṃ visamaṃ vetaraṇiṃ nadiṃ patanti.",
  "atk-s0514a1:2232_7": "Tattha kammakāraṇaṃ nimijātake āvi bhavissati.",
  "atk-s0514a1:2233_0": "Evaṃ gabbhapātinīnaṃ nirayaṃ dassetvā mahāsatto yattha paradārikā ca aticāriniyo ca patantā paccanti,",
  "atk-s0514a1:2233_1": "taṃ kaṇṭakasimbalinirayaṃ dassento “ayomayā”tiādimāha.",
  "atk-s0514a1:2233_2": "Tattha ubhato abhilambantīti vetaraṇiyā ubhosu tīresu tāsaṃ simbalīnaṃ sākhā olambanti.",
  "atk-s0514a1:2233_3": "Te accimantoti te pajjalitasarīrā sattā accimanto hutvā tiṭṭhanti.",
  "atk-s0514a1:2233_4": "Yojananti tigāvutaṃ tesaṃ sarīraṃ,",
  "atk-s0514a1:2233_5": "tato uṭṭhitajālāya pana saddhiṃ yojanaubbedhā honti.",
  "atk-s0514a1:2233_6": "Ete vajantīti te paradārikā sattā nānāvidhehi āvudhehi koṭṭiyamānā ete simbaliniraye abhiruhanti.",
  "atk-s0514a1:2233_7": "Te patantīti te bahūni vassasahassāni rukkhaviṭapesu laggā jhāyitvā puna nirayapālehi āvudhehi vihatā vivattā hutvā parivattitvā adhosīsakā patanti.",
  "atk-s0514a1:2233_8": "Puthūti bahū.",
  "atk-s0514a1:2233_9": "Vinividdhaṅgāti tesaṃ tato patanakāle heṭṭhā ayapathavito sūlāni uṭṭhahitvā tesaṃ matthakaṃ paṭicchanti,",
  "atk-s0514a1:2233_10": "tāni tesaṃ adhomaggena nikkhamanti,",
  "atk-s0514a1:2233_11": "te evaṃ sūlesu viddhasarīrā cirarattā sayanti.",
  "atk-s0514a1:2233_12": "Dīghanti supinepi niddaṃ alabhantā dīgharattaṃ jaggantīti attho.",
  "atk-s0514a1:2233_13": "Ratyā vivasāneti rattīnaṃ accayena,",
  "atk-s0514a1:2233_14": "cirakālātikkamenāti attho.",
  "atk-s0514a1:2233_15": "Pavajjantīti saṭṭhiyojanikaṃ jalitaṃ lohakumbhiṃ kappena saṇṭhitaṃ jalitatambaloharasapuṇṇaṃ lohakumbhiṃ nirayapālehi khittā paccanti.",
  "atk-s0514a1:2233_16": "Dussīlāti paradārikā.",
  "atk-s0514a1:2234_0": "Evaṃ mahāsatto paradārikaaticārikānaṃ paccanasimbalinirayaṃ dassetvā ito paraṃ sāmikavattasassusasuravattādīni",
  "atk-s0514a1:2234_1": "apūrentīnaṃ paccanaṭṭhānaṃ pakāsento “yā cā”tiādimāha.",
  "atk-s0514a1:2234_2": "Tattha atimaññatīti bhisajātake vuttaṃ sāmikavattaṃ akarontī atikkamitvā maññati.",
  "atk-s0514a1:2234_3": "Jeṭṭhaṃ vāti sāmikassa jeṭṭhabhātaraṃ.",
  "atk-s0514a1:2234_4": "Nanandaranti sāmikassa bhaginiṃ.",
  "atk-s0514a1:2234_5": "Etesampi hi aññatarassa hatthapādapiṭṭhiparikammanhāpanabhojanādibhedaṃ vattaṃ apūrentī tesu hirottappaṃ anupaṭṭhapentī te atimaññati nāma,",
  "atk-s0514a1:2234_6": "sāpi niraye nibbatti.",
  "atk-s0514a1:2234_7": "Vaṅkenāti tassā sāmikavattādīnaṃ aparipūrikāya sāmikādayo akkositvā paribhāsitvā niraye nibbattāya lohapathaviyaṃ",
  "atk-s0514a1:2234_8": "nipajjāpetvā ayasaṅkunā mukhaṃ vivaritvā balisena jivhaggaṃ nibbahanti,",
  "atk-s0514a1:2234_9": "rajjubandhanena sabandhanaṃ kaḍḍhanti.",
  "atk-s0514a1:2234_10": "Kiminanti kimibharitaṃ.",
  "atk-s0514a1:2234_11": "Idaṃ vuttaṃ hoti – mahārāja,",
  "atk-s0514a1:2234_12": "so nerayikasatto evaṃ nikkaḍḍhitaṃ attano byāmena byāmamattaṃ jivhaṃ āvudhehi koṭṭitakoṭṭitaṭṭhāne sañjātehi",
  "atk-s0514a1:2234_13": "mahādoṇippamāṇehi kimīhi bharitaṃ passati.",
  "atk-s0514a1:2234_14": "Viññāpetuṃ na sakkotīti nirayapāle yācitukāmopi kiñci vattuṃ na sakkoti.",
  "atk-s0514a1:2234_15": "Tāpaneti evaṃ sā tattha bahūni vassasahassāni paccitvā puna tāpanamahāniraye paccati.",
  "atk-s0514a1:2235_0": "Evaṃ mahāsatto sāmikavattasassusasuravattādīni apūrentīnaṃ paccananirayaṃ dassetvā idāni sūkarikādīnaṃ paccananiraye dassento “orabbhikā”tiādimāha.",
  "atk-s0514a1:2235_1": "Tattha avaṇṇe vaṇṇakārakāti pesuññakārakā.",
  "atk-s0514a1:2235_2": "Khāranadinti ete orabbhikādayo etehi sattiādīhi haññamānā vetaraṇiṃ nadiṃ patantīti attho.",
  "atk-s0514a1:2235_3": "Sesāni orabbhikādīnaṃ paccanaṭṭhānāni nimijātake āvi bhavissanti.",
  "atk-s0514a1:2235_4": "Kuṭakārīti kūṭavinicchayassa ceva tulākūṭādīnañca kārake sandhāyetaṃ vuttaṃ.",
  "atk-s0514a1:2235_5": "Tattha kūṭavinicchayakūṭaṭṭakārakakūṭaagghāpanikānaṃ paccananirayā nimijātake āvi bhavissanti.",
  "atk-s0514a1:2235_6": "Vantanti vamitakaṃ.",
  "atk-s0514a1:2235_7": "Durattānanti duggatattabhāvānaṃ.",
  "atk-s0514a1:2235_8": "Idaṃ vuttaṃ hoti – mahārāja,",
  "atk-s0514a1:2235_9": "te durattabhāvā sattā ayakūṭehi matthake bhijjamāne vamanti,",
  "atk-s0514a1:2235_10": "tato taṃ vantaṃ jalitaayakapallehi tesu ekaccānaṃ mukhe khipanti,",
  "atk-s0514a1:2235_11": "iti te paresaṃ vantaṃ bhuñjanti nāma.",
  "atk-s0514a1:2235_12": "Bheraṇḍakāti siṅgālā.",
  "atk-s0514a1:2235_13": "Vipphandamānanti adhomukhaṃ nipajjāpitaṃ nikkaḍḍhitajivhaṃ ito cito ca vipphandamānaṃ.",
  "atk-s0514a1:2235_14": "Migenāti okacārakamigena.",
  "atk-s0514a1:2235_15": "Pakkhināti tathārūpeneva.",
  "atk-s0514a1:2235_16": "Gantā teti gantāro te.",
  "atk-s0514a1:2235_17": "Nirayussadanti ussadanirayaṃ.",
  "atk-s0514a1:2235_18": "Pāḷiyaṃ pana “nirayaṃ adho”ti likhitaṃ.",
  "atk-s0514a1:2235_19": "Ayaṃ pana nirayo nimijātake āvi bhavissatīti.",
  "atk-s0514a1:2236_0": "Iti mahāsatto ettake niraye dassetvā idāni devalokavivaraṇaṃ katvā rañño devaloke dassento āha –",
  "atk-s0514a1:2237_0": "133.",
  "atk-s0514a1:2238_0": "“Santo ca uddhaṃ gacchanti, suciṇṇenidha kammunā;",
  "atk-s0514a1:2239_0": "Suciṇṇassa phalaṃ passa, saindā devā sabrahmakā.",
  "atk-s0514a1:2240_0": "134.",
  "atk-s0514a1:2241_0": "“Taṃ taṃ brūmi mahārāja, dhammaṃ raṭṭhapatī cara;",
  "atk-s0514a1:2242_0": "Tathā rāja carāhi dhammaṃ, yathā taṃ suciṇṇaṃ nānutappeyya pacchā”ti.",
  "atk-s0514a1:2243_0": "Tattha santoti kāyādīhi upasantā.",
  "atk-s0514a1:2243_1": "Uddhanti devalokaṃ.",
  "atk-s0514a1:2243_2": "Saindāti tattha tattha indehi saddhiṃ.",
  "atk-s0514a1:2243_3": "Mahāsatto hissa cātumahārājādike deve dassento,",
  "atk-s0514a1:2243_4": "“mahārāja,",
  "atk-s0514a1:2243_5": "cātumahārājike deve passa,",
  "atk-s0514a1:2243_6": "cattāro mahārājāno passa,",
  "atk-s0514a1:2243_7": "tāvatiṃse passa,",
  "atk-s0514a1:2243_8": "sakkaṃ passā”ti evaṃ sabbepi saindake sabrahmake ca deve dassento “idampi suciṇṇassa phalaṃ idampi phala”nti dassesi.",
  "atk-s0514a1:2243_9": "Taṃ taṃ brūmīti tasmā taṃ bhaṇāmi.",
  "atk-s0514a1:2243_10": "Dhammanti ito paṭṭhāya pāṇātipātādīni pañca verāni pahāya dānādīni puññāni karohīti.",
  "atk-s0514a1:2243_11": "Yathā taṃ suciṇṇaṃ nānutappeyyāti yathā taṃ dānādipuññakammaṃ suciṇṇaṃ pitughātakammapaccayaṃ vippaṭisāraṃ",
  "atk-s0514a1:2243_12": "paṭicchādetuṃ samatthatāya taṃ nānutappeyya,",
  "atk-s0514a1:2243_13": "tathā taṃ suciṇṇaṃ cara,",
  "atk-s0514a1:2243_14": "bahuṃ puññaṃ karohīti attho.",
  "atk-s0514a1:2244_0": "So mahāsattassa dhammakathaṃ sutvā tato paṭṭhāya assāsaṃ paṭilabhi.",
  "atk-s0514a1:2244_1": "Bodhisatto pana kiñci kālaṃ tattha vasitvā attano vasanaṭṭhānaññeva gato.",
  "atk-s0514a1:2245_0": "Satthā imaṃ dhammadesanaṃ āharitvā “na,",
  "atk-s0514a1:2245_1": "bhikkhave, idāneva,",
  "atk-s0514a1:2245_2": "pubbepesa mayā assāsitoyevā”ti vatvā jātakaṃ samodhānesi “tadā rājā ajātasattu ahosi,",
  "atk-s0514a1:2245_3": "isigaṇo buddhaparisā,",
  "atk-s0514a1:2245_4": "saṃkiccapaṇḍito pana ahameva ahosi”nti.",
  "atk-s0514a1:2246_0": "Saṃkiccajātakavaṇṇanā dutiyā.",
  "atk-s0514a1:2247_0": "Jātakuddānaṃ –",
  "atk-s0514a1:2248_0": "Atha saṭṭhinipātamhi, suṇātha mama bhāsitaṃ;",
  "atk-s0514a1:2249_0": "Jātakasavhayano pavaro, soṇakaarindamasavhayano;",
  "atk-s0514a1:2250_0": "Tathā vuttarathesabhakiccavaroti.",
  "atk-s0514a1:2251_0": "Saṭṭhinipātavaṇṇanā niṭṭhitā.",
  "atk-s0514a1:2252_0": "20. Sattatinipāto",
  "atk-s0514a1:2254_0": "[531] 1. Kusajātakavaṇṇanā",
  "atk-s0514a1:2255_0": "Idaṃ te raṭṭhanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0514a1:2255_1": "Eko kira sāvatthivāsī kulaputto sāsane uraṃ datvā pabbajito ekadivasaṃ sāvatthiyaṃ piṇḍāya caranto ekaṃ",
  "atk-s0514a1:2255_2": "alaṅkataitthiṃ disvā subhanimittaggāhavasena oloketvā kilesābhibhūto anabhirato vihāsi dīghakesanakho",
  "atk-s0514a1:2255_3": "kiliṭṭhacīvaro uppaṇḍuppaṇḍukajāto dhamanīsanthatagatto.",
  "atk-s0514a1:2255_4": "Yathā hi devalokā cavanadhammānaṃ devaputtānaṃ pañca pubbanimittāni paññāyanti,",
  "atk-s0514a1:2255_5": "mālā milāyanti,",
  "atk-s0514a1:2255_6": "vatthāni kilissanti,",
  "atk-s0514a1:2255_7": "sarīre dubbaṇṇiyaṃ okkamati,",
  "atk-s0514a1:2255_8": "ubhohi kacchehi sedā muccanti,",
  "atk-s0514a1:2255_9": "devo devāsane nābhiramati,",
  "atk-s0514a1:2255_10": "evameva sāsanā cavanadhammānaṃ ukkaṇṭhitabhikkhūnaṃ pañca pubbanimittāni paññāyanti,",
  "atk-s0514a1:2255_11": "saddhāpupphāni milāyanti,",
  "atk-s0514a1:2255_12": "sīlavatthāni kilissanti,",
  "atk-s0514a1:2255_13": "sarīre maṅkutāya ceva ayasavasena ca dubbaṇṇiyaṃ okkamati,",
  "atk-s0514a1:2255_14": "kilesasedā muccanti,",
  "atk-s0514a1:2255_15": "araññarukkhamūlasuññāgāresu nābhiramanti.",
  "atk-s0514a1:2255_16": "Tassapi tāni paññāyiṃsu.",
  "atk-s0514a1:2255_17": "Atha naṃ bhikkhū satthu santikaṃ netvā “ayaṃ, bhante,",
  "atk-s0514a1:2255_18": "ukkaṇṭhito”ti dassesuṃ.",
  "atk-s0514a1:2255_19": "Satthā “saccaṃ kira tvaṃ, bhikkhu,",
  "atk-s0514a1:2255_20": "ukkaṇṭhitosī”ti taṃ pucchitvā “saccaṃ,",
  "atk-s0514a1:2255_21": "bhante”ti vutte “mā, bhikkhu,",
  "atk-s0514a1:2255_22": "kilesavasiko hohi,",
  "atk-s0514a1:2255_23": "mātugāmo nāmesa pāpo,",
  "atk-s0514a1:2255_24": "tasmiṃ paṭibaddhacittataṃ vinodehi,",
  "atk-s0514a1:2255_25": "sāsane abhirama,",
  "atk-s0514a1:2255_26": "mātugāme paṭibaddhacittatāya hi tejavantopi porāṇakapaṇḍitā nittejā hutvā anayabyasanaṃ pāpuṇiṃsū”ti vatvā atītaṃ āhari.",
  "atk-s0514a1:2256_0": "Atīte mallaraṭṭhe kusāvatīrājadhāniyaṃ okkāko nāma rājā dhammena samena rajjaṃ kāresi.",
  "atk-s0514a1:2256_1": "Tassa soḷasannaṃ itthisahassānaṃ jeṭṭhikā sīlavatī nāma aggamahesī ahosi,",
  "atk-s0514a1:2256_2": "sā neva puttaṃ,",
  "atk-s0514a1:2256_3": "na dhītaraṃ labhi.",
  "atk-s0514a1:2256_4": "Athassa nāgarā ceva raṭṭhavāsino ca rājanivesanadvāre sannipatitvā “raṭṭhaṃ nassissati,",
  "atk-s0514a1:2256_5": "raṭṭhaṃ nassissatī”ti upakkosiṃsu.",
  "atk-s0514a1:2256_6": "Rājā sīhapañjaraṃ ugghāṭetvā “mayi rajjaṃ kārente adhammakāro nāma natthi,",
  "atk-s0514a1:2256_7": "kasmā upakkosathā”ti pucchi. “Saccaṃ, deva,",
  "atk-s0514a1:2256_8": "adhammakāro nāma natthi,",
  "atk-s0514a1:2256_9": "apica vaṃsānurakkhako pana vo putto natthi,",
  "atk-s0514a1:2256_10": "añño rajjaṃ gahetvā raṭṭhaṃ nāsessati,",
  "atk-s0514a1:2256_11": "tasmā dhammena rajjaṃ kāretuṃ samatthaṃ puttaṃ patthethā”ti.",
  "atk-s0514a1:2256_12": "“Puttaṃ patthento kiṃ karomī”ti?",
  "atk-s0514a1:2256_13": "“Paṭhamaṃ tāva ekaṃ sattāhaṃ cullanāṭakaṃ dhammanāṭakaṃ katvā vissajjetha,",
  "atk-s0514a1:2256_14": "sace sā puttaṃ labhissati, sādhu, no ce,",
  "atk-s0514a1:2256_15": "atha majjhimanāṭakaṃ vissajjetha,",
  "atk-s0514a1:2256_16": "tato jeṭṭhanāṭakaṃ,",
  "atk-s0514a1:2256_17": "avassaṃ ettakāsu itthīsu ekā puññavatī puttaṃ labhissatī”ti.",
  "atk-s0514a1:2256_18": "Rājā tesaṃ vacanena tathā katvā satta divase yathāsukhaṃ abhiramitvā āgatāgataṃ pucchi –",
  "atk-s0514a1:2256_19": "“kacci vo putto laddho”ti?",
  "atk-s0514a1:2256_20": "Sabbā “na labhāma,",
  "atk-s0514a1:2256_21": "devā”ti āhaṃsu.",
  "atk-s0514a1:2256_22": "Rājā “na me putto uppajjissatī”ti anattamano ahosi.",
  "atk-s0514a1:2256_23": "Nāgarā puna tatheva upakkosiṃsu.",
  "atk-s0514a1:2256_24": "Rājā “kiṃ upakkosatha,",
  "atk-s0514a1:2256_25": "mayā tumhākaṃ vacanena nāṭakāni vissaṭṭhāni,",
  "atk-s0514a1:2256_26": "ekāpi puttaṃ na labhati,",
  "atk-s0514a1:2256_27": "idāni kiṃ karomā”ti āha. “Deva,",
  "atk-s0514a1:2256_28": "etā dussīlā bhavissanti nippuññā,",
  "atk-s0514a1:2256_29": "natthi etāsaṃ puttalābhāya puññaṃ,",
  "atk-s0514a1:2256_30": "tumhe etāsu puttaṃ alabhantīsupi mā appossukkataṃ āpajjatha,",
  "atk-s0514a1:2256_31": "aggamahesī vo sīlavatī devī sīlasampannā,",
  "atk-s0514a1:2256_32": "taṃ vissajjetha,",
  "atk-s0514a1:2256_33": "tassā putto uppajjissatī”ti.",
  "atk-s0514a1:2257_0": "So “sādhū”ti sampaṭicchitvā “ito kira sattame divase rājā sīlavatiṃ deviṃ dhammanāṭakaṃ katvā vissajjessati,",
  "atk-s0514a1:2257_1": "purisā sannipatantū”ti bheriṃ carāpetvā sattame divase deviṃ alaṅkārāpetvā rājanivesanā otāretvā vissajjesi.",
  "atk-s0514a1:2257_2": "Tassā sīlatejena sakkassa bhavanaṃ uṇhākāraṃ dassesi.",
  "atk-s0514a1:2257_3": "Sakko “kiṃ nu kho”ti āvajjento deviyā puttapatthanabhāvaṃ ñatvā “etissā mayā puttaṃ dātuṃ vaṭṭati,",
  "atk-s0514a1:2257_4": "atthi nu kho devaloke etissā anucchaviko putto”ti upadhārento bodhisattaṃ addasa.",
  "atk-s0514a1:2257_5": "So kira tadā tāvatiṃsabhavane āyuṃ khepetvā uparidevaloke nibbattitukāmo ahosi.",
  "atk-s0514a1:2257_6": "Sakko tassa vimānadvāraṃ gantvā taṃ pakkositvā, “mārisa,",
  "atk-s0514a1:2257_7": "tayā manussalokaṃ gantvā okkākarañño aggamahesiyā kucchimhi paṭisandhiṃ gaṇhituṃ vaṭṭatī”ti sampaṭicchāpetvā",
  "atk-s0514a1:2257_8": "aparampi devaputtaṃ “tvampi etissā eva putto bhavissasī”ti vatvā “mā kho panassā koci sīlaṃ bhindatū”ti",
  "atk-s0514a1:2257_9": "mahallakabrāhmaṇavesena rañño nivesanadvāraṃ agamāsi.",
  "atk-s0514a1:2258_0": "Mahājanopi nhāto alaṅkato “ahaṃ deviṃ gaṇhissāmi,",
  "atk-s0514a1:2258_1": "ahaṃ deviṃ gaṇhissāmī”ti rājadvāre sannipatitvā sakkañca disvā “tvaṃ kasmā āgatosī”ti parihāsamakāsi.",
  "atk-s0514a1:2258_2": "Sakko “kiṃ maṃ tumhe garahatha,",
  "atk-s0514a1:2258_3": "sacepi me sarīraṃ jiṇṇaṃ,",
  "atk-s0514a1:2258_4": "rāgo pana na jīrati,",
  "atk-s0514a1:2258_5": "sace sīlavatiṃ labhissāmi,",
  "atk-s0514a1:2258_6": "ādāya naṃ gamissāmīti āgatomhī”ti vatvā attano ānubhāvena sabbesaṃ puratova aṭṭhāsi.",
  "atk-s0514a1:2258_7": "Añño koci tassa tejena purato bhavituṃ nāsakkhi.",
  "atk-s0514a1:2258_8": "So taṃ sabbālaṅkārapaṭimaṇḍitaṃ nivesanā nikkhamantiññeva hatthe gahetvā pakkāmi.",
  "atk-s0514a1:2258_9": "Atha naṃ tattha tattha ṭhitā garahiṃsu “passatha, bho,",
  "atk-s0514a1:2258_10": "mahallakabrāhmaṇo evaṃ uttamarūpadharaṃ deviṃ ādāya gacchati,",
  "atk-s0514a1:2258_11": "attano yuttaṃ na jānātī”ti.",
  "atk-s0514a1:2258_12": "Devīpi “mahallako maṃ gahetvā gacchatī”ti na aṭṭīyati na harāyati.",
  "atk-s0514a1:2258_13": "Rājāpi vātapāne ṭhatvā “ko nu kho deviṃ gahetvā gacchatī”ti olokento taṃ disvā anattamano ahosi.",
  "atk-s0514a1:2259_0": "Sakko taṃ ādāya nagaradvārato nikkhamitvā dvārasamīpe ekaṃ gharaṃ māpesi vivaṭadvāraṃ paññattakaṭṭhattharikaṃ.",
  "atk-s0514a1:2259_1": "Atha naṃ sā “idaṃ te nivesana”nti pucchi. So “āma, bhadde,",
  "atk-s0514a1:2259_2": "pubbe panāhaṃ eko,",
  "atk-s0514a1:2259_3": "idānimhā mayaṃ dve janā,",
  "atk-s0514a1:2259_4": "ahaṃ bhikkhāya caritvā taṇḍulādīni āharissāmi,",
  "atk-s0514a1:2259_5": "tvaṃ imissā kaṭṭhattharikāya nipajjāhī”ti vatvā taṃ mudunā hatthena parāmasanto dibbasamphassaṃ pharāpetvā tattha nipajjāpesi.",
  "atk-s0514a1:2259_6": "Sā dibbasamphassapharaṇena saññaṃ vissajjesi.",
  "atk-s0514a1:2259_7": "Atha naṃ attano ānubhāvena tāvatiṃsabhavanaṃ netvā alaṅkatavimāne dibbasayane nipajjāpesi.",
  "atk-s0514a1:2259_8": "Sā sattame divase pabujjhitvā taṃ sampattiṃ disvā “na so brāhmaṇo manusso,",
  "atk-s0514a1:2259_9": "sakko bhavissatī”ti aññāsi.",
  "atk-s0514a1:2259_10": "Sakkopi tasmiṃ samaye pāricchattakamūle dibbanāṭakaparivuto nisinno ahosi.",
  "atk-s0514a1:2259_11": "Sā sayanā uṭṭhāya tassa santikaṃ gantvā vanditvā ekamantaṃ aṭṭhāsi.",
  "atk-s0514a1:2259_12": "Atha naṃ sakko “varaṃ te, devi, dadāmi,",
  "atk-s0514a1:2259_13": "gaṇhāhī”ti āha. “Tena hi, deva,",
  "atk-s0514a1:2259_14": "ekaṃ puttaṃ me dehī”ti. “Devi,",
  "atk-s0514a1:2259_15": "tiṭṭhatu eko putto,",
  "atk-s0514a1:2259_16": "ahaṃ te dve putte dassāmi.",
  "atk-s0514a1:2259_17": "Tesu pana eko paññavā bhavissati virūpavā,",
  "atk-s0514a1:2259_18": "eko rūpavā na paññavā.",
  "atk-s0514a1:2259_19": "Tesu kataraṃ paṭhamaṃ icchasī”ti?",
  "atk-s0514a1:2259_20": "“Paññavantaṃ, devā”ti.",
  "atk-s0514a1:2259_21": "So “sādhū”ti vatvā tassā kusatiṇaṃ dibbavatthaṃ dibbacandanaṃ pāricchattakapupphaṃ kokanudañca nāma vīṇaṃ",
  "atk-s0514a1:2259_22": "datvā taṃ ādāya rañño sayanagharaṃ pavisitvā raññā saddhiṃ ekasayane nipajjāpetvā aṅguṭṭhakena tassā",
  "atk-s0514a1:2259_23": "nābhiṃ parāmasi.",
  "atk-s0514a1:2259_24": "Tasmiṃ khaṇe bodhisatto tassā kucchimhi paṭisandhiṃ gaṇhi.",
  "atk-s0514a1:2259_25": "Sakkopi sakaṭṭhānameva gato.",
  "atk-s0514a1:2259_26": "Paṇḍitā devī gabbhassa patiṭṭhitabhāvaṃ jāni.",
  "atk-s0514a1:2260_0": "Atha naṃ pabuddho rājā disvā, “devi,",
  "atk-s0514a1:2260_1": "kena nītāsī”ti pucchi. “Sakkena, devā”ti.",
  "atk-s0514a1:2260_2": "“Ahaṃ paccakkhato ekaṃ mahallakabrāhmaṇaṃ taṃ ādāya gacchantaṃ addasaṃ,",
  "atk-s0514a1:2260_3": "kasmā maṃ vañcesī”ti?",
  "atk-s0514a1:2260_4": "“Saddahatha, deva,",
  "atk-s0514a1:2260_5": "sakko maṃ gahetvā devalokaṃ nesī”ti.",
  "atk-s0514a1:2260_6": "“Na saddahāmi, devī”ti.",
  "atk-s0514a1:2260_7": "Athassa sā sakkadattiyaṃ kusatiṇaṃ dassetvā “saddahathā”ti āha.",
  "atk-s0514a1:2260_8": "Rājā “kusatiṇaṃ nāma yato kutoci labbhatī”ti na saddahi.",
  "atk-s0514a1:2260_9": "Athassa sā dibbavatthādīni dassesi.",
  "atk-s0514a1:2260_10": "Rājā tāni disvā saddahitvā, “bhadde,",
  "atk-s0514a1:2260_11": "sakko tāva taṃ netu,",
  "atk-s0514a1:2260_12": "putto pana te laddho”ti pucchi.",
  "atk-s0514a1:2260_13": "“Laddho mahārāja,",
  "atk-s0514a1:2260_14": "gabbho me patiṭṭhito”ti.",
  "atk-s0514a1:2260_15": "So tuṭṭho tassā gabbhaparihāraṃ adāsi.",
  "atk-s0514a1:2260_16": "Sā dasamāsaccayena puttaṃ vijāyi,",
  "atk-s0514a1:2260_17": "tassa aññaṃ nāmaṃ akatvā kusatiṇanāmameva akaṃsu.",
  "atk-s0514a1:2260_18": "Kusakumārassa padasā gamanakāle itaro devaputto tassā kucchiyaṃ paṭisandhiṃ gaṇhi.",
  "atk-s0514a1:2260_19": "Sā dasamāse paripuṇṇe puttaṃ vijāyi,",
  "atk-s0514a1:2260_20": "tassa “jayampatī”ti nāmaṃ kariṃsu.",
  "atk-s0514a1:2260_21": "Te mahantena yasena vaḍḍhiṃsu.",
  "atk-s0514a1:2260_22": "Bodhisatto paññavā ācariyassa santike kiñci sippaṃ anuggahetvā attanova paññāya sabbasippesu nipphattiṃ pāpuṇi.",
  "atk-s0514a1:2261_0": "Athassa soḷasavassakāle rājā rajjaṃ dātukāmo deviṃ āmantetvā “bhadde,",
  "atk-s0514a1:2261_1": "puttassa te rajjaṃ datvā nāṭakāni upaṭṭhapessāma,",
  "atk-s0514a1:2261_2": "mayaṃ jīvantāyeva naṃ rajje patiṭṭhitaṃ passissāma,",
  "atk-s0514a1:2261_3": "sakalajambudīpe kho pana yassa rañño dhītaraṃ icchati,",
  "atk-s0514a1:2261_4": "tamassa ānetvā aggamahesiṃ karissāma,",
  "atk-s0514a1:2261_5": "cittamassa jānāhi,",
  "atk-s0514a1:2261_6": "kataraṃ rājadhītaraṃ rocesī”ti āha.",
  "atk-s0514a1:2261_7": "Sā “sādhū”ti sampaṭicchitvā “kumārassa imaṃ pavattiṃ ārocetvā cittaṃ jānāhī”ti ekaṃ paricārikaṃ pesesi.",
  "atk-s0514a1:2261_8": "Sā gantvā tassa taṃ pavattiṃ ārocesi.",
  "atk-s0514a1:2261_9": "Taṃ sutvā mahāsatto cintesi –",
  "atk-s0514a1:2261_10": "“ahaṃ na rūpavā,",
  "atk-s0514a1:2261_11": "rūpasampannā rājadhītā ānītāpi maṃ disvā ‘kiṃ me iminā virūpenā’ti palāyissati iti no lajjitabbakaṃ bhavissati,",
  "atk-s0514a1:2261_12": "kiṃ me gharāvāsena,",
  "atk-s0514a1:2261_13": "dharamāne mātāpitaro upaṭṭhahitvā tesaṃ accayena nikkhamitvā pabbajissāmī”ti.",
  "atk-s0514a1:2261_14": "So “mayhaṃ neva rajjenattho,",
  "atk-s0514a1:2261_15": "na nāṭakehi,",
  "atk-s0514a1:2261_16": "ahaṃ mātāpitūnaṃ accayena pabbajissāmī”ti āha.",
  "atk-s0514a1:2261_17": "Sā gantvā tassa kathaṃ deviyā ārocesi,",
  "atk-s0514a1:2261_18": "devīpi rañño ārocesi.",
  "atk-s0514a1:2261_19": "Rājā anattamano hutvā puna katipāhaccayena sāsanaṃ pesesi.",
  "atk-s0514a1:2261_20": "Sopi paṭibāhatiyeva.",
  "atk-s0514a1:2261_21": "Evaṃ yāvatatiyaṃ paṭibāhitvā catutthavāre cintesi –",
  "atk-s0514a1:2261_22": "“mātāpitūhi saddhiṃ ekantena paṭipakkhabhāvo nāma na yutto,",
  "atk-s0514a1:2261_23": "ekaṃ upāyaṃ karissāmī”ti.",
  "atk-s0514a1:2262_0": "So kammārajeṭṭhakaṃ pakkosāpetvā bahuṃ suvaṇṇaṃ datvā “ekaṃ itthirūpakaṃ karohī”ti uyyojetvā tasmiṃ pakkante",
  "atk-s0514a1:2262_1": "aññaṃ suvaṇṇaṃ gahetvā sayampi itthirūpakaṃ akāsi.",
  "atk-s0514a1:2262_2": "Bodhisattānañhi adhippāyo nāma samijjhati.",
  "atk-s0514a1:2262_3": "Taṃ suvaṇṇarūpakaṃ jivhāya avaṇṇanīyasobhaṃ ahosi.",
  "atk-s0514a1:2262_4": "Atha naṃ mahāsatto khomaṃ nivāsāpetvā sirigabbhe ṭhapāpesi.",
  "atk-s0514a1:2262_5": "So kammārajeṭṭhakena ābhatarūpakaṃ disvā taṃ garahitvā “gaccha amhākaṃ sirigabbhe ṭhapitarūpakaṃ āharā”ti āha.",
  "atk-s0514a1:2262_6": "So sirigabbhaṃ paviṭṭho taṃ disvā “kumārena saddhiṃ abhiramituṃ ekā devaccharā,",
  "atk-s0514a1:2262_7": "āgatā bhavissatī”ti hatthaṃ pasāretuṃ avisahanto nikkhamitvā “deva,",
  "atk-s0514a1:2262_8": "sirigabbhe ayyā ekikāva ṭhitā,",
  "atk-s0514a1:2262_9": "upagantuṃ na sakkomī”ti āha. “Tāta, gaccha,",
  "atk-s0514a1:2262_10": "suvaṇṇarūpakaṃ etaṃ,",
  "atk-s0514a1:2262_11": "āharā”ti puna pesito āhari.",
  "atk-s0514a1:2262_12": "Kumāro kammārena kataṃ rūpakaṃ suvaṇṇagabbhe nikkhipāpetvā attanā kataṃ alaṅkārāpetvā rathe ṭhapāpetvā",
  "atk-s0514a1:2262_13": "“evarūpaṃ labhanto gaṇhāmī”ti mātu santikaṃ pahiṇi.",
  "atk-s0514a1:2263_0": "Sā amacce pakkosāpetvā, “tātā,",
  "atk-s0514a1:2263_1": "mayhaṃ putto mahāpuñño sakkadattiyo anucchavikaṃ kumārikaṃ labhissati,",
  "atk-s0514a1:2263_2": "tumhe evarūpaṃ labhantā gaṇhissatha,",
  "atk-s0514a1:2263_3": "imaṃ rūpakaṃ paṭicchannayāne ṭhapetvā sakalajambudīpaṃ carantā yassa rañño evarūpaṃ dhītaraṃ passatha,",
  "atk-s0514a1:2263_4": "tassetaṃ datvā ‘okkākarājā tumhehi saddhiṃ āvāhaṃ karissatī’ti divasaṃ vavatthapetvā āgacchathā”ti āha.",
  "atk-s0514a1:2263_5": "Te “sādhū”ti taṃ ādāya mahantena parivārena nikkhamitvā vicarantā yaṃ rājadhāniṃ pāpuṇanti,",
  "atk-s0514a1:2263_6": "tattha sāyanhasamaye mahājanassa samosaraṇaṭṭhāne taṃ rūpakaṃ vatthapupphālaṅkārehi alaṅkaritvā suvaṇṇasivikaṃ",
  "atk-s0514a1:2263_7": "āropetvā titthamagge ṭhapetvā amaccā sayaṃ paṭikkamitvā āgatāgatānaṃ kathāsavanatthaṃ ekamante tiṭṭhanti.",
  "atk-s0514a1:2263_8": "Mahājano taṃ oloketvā “suvaṇṇarūpaka”nti saññaṃ akatvā “ayaṃ manussitthī samānāpi devaccharapaṭibhāgā ativiya sobhati,",
  "atk-s0514a1:2263_9": "kiṃ nu kho ettha ṭhitā,",
  "atk-s0514a1:2263_10": "kuto vā āgatā,",
  "atk-s0514a1:2263_11": "amhākaṃ nagare evarūpā natthī”ti vaṇṇento pakkamati.",
  "atk-s0514a1:2263_12": "Taṃ sutvā amaccā “sace idha evarūpā dārikā bhaveyya,",
  "atk-s0514a1:2263_13": "‘asukā rājadhītā viya asukā amaccadhītā viyā’ti vadeyyuṃ,",
  "atk-s0514a1:2263_14": "addhā idha evarūpā natthī”ti taṃ ādāya aññaṃ nagaraṃ gacchanti.",
  "atk-s0514a1:2264_0": "Te evaṃ vicarantā anupubbena maddaraṭṭhe sāgalanagaraṃ sampāpuṇiṃsu.",
  "atk-s0514a1:2264_1": "Tattha maddarañño aṭṭha dhītaro uttamarūpadharā devaccharapaṭibhāgā,",
  "atk-s0514a1:2264_2": "tāsaṃ sabbajeṭṭhikā pabhāvatī nāma.",
  "atk-s0514a1:2264_3": "Tassā sarīrato bālasūriyassa pabhā viya pabhā niccharanti,",
  "atk-s0514a1:2264_4": "andhakārepi catuhatthe antogabbhe padīpakiccaṃ natthi,",
  "atk-s0514a1:2264_5": "sabbo gabbho ekobhāsova hoti.",
  "atk-s0514a1:2264_6": "Dhātī panassā khujjā,",
  "atk-s0514a1:2264_7": "sā pabhāvatiṃ bhojetvā tassā sīsanhāpanatthaṃ aṭṭhahi vaṇṇadāsīhi aṭṭha ghaṭe gāhāpetvā sāyanhasamaye",
  "atk-s0514a1:2264_8": "udakatthāya gacchantī titthamagge ṭhitaṃ taṃ rūpakaṃ disvā “pabhāvatī”ti saññāya “ayaṃ dubbinītā ‘sīsaṃ",
  "atk-s0514a1:2264_9": "nhāyissāmī’ti amhe udakatthāya pesetvā paṭhamataraṃ āgantvā titthamagge ṭhitā”ti kujjhitvā “are kulalajjāpanike",
  "atk-s0514a1:2264_10": "amhehi purimataraṃ āgantvā kasmā idha ṭhitāsi,",
  "atk-s0514a1:2264_11": "sace rājā jānissati,",
  "atk-s0514a1:2264_12": "nāsessati no”ti vatvā hatthena gaṇḍapasse pahari,",
  "atk-s0514a1:2264_13": "hatthatalaṃ bhijjamānaṃ viya jātaṃ.",
  "atk-s0514a1:2264_14": "Tato “suvaṇṇarūpaka”nti ñatvā hasamānā tāsaṃ vaṇṇadāsīnaṃ santikaṃ gacchantī “passathetaṃ me kammaṃ,",
  "atk-s0514a1:2264_15": "mama dhītātisaññāya pahāraṃ adāsiṃ,",
  "atk-s0514a1:2264_16": "ayaṃ mama dhītu santike kimagghati,",
  "atk-s0514a1:2264_17": "kevalaṃ me hattho dukkhāpito”ti āha.",
  "atk-s0514a1:2265_0": "Atha naṃ rājadūtā gahetvā “tvaṃ ‘mama dhītā ito abhirūpatarā’ti vadantī kaṃ nāma kathesī”ti āhaṃsu.",
  "atk-s0514a1:2265_1": "“Maddarañño dhītaraṃ pabhāvatiṃ,",
  "atk-s0514a1:2265_2": "idaṃ rūpakaṃ tassā soḷasimpi kalaṃ na agghatī”ti.",
  "atk-s0514a1:2265_3": "Te tuṭṭhamānasā rājadvāraṃ gantvā “okkākarañño dūtā dvāre ṭhitā”ti paṭihāresuṃ.",
  "atk-s0514a1:2265_4": "Rājā āsanā vuṭṭhāya ṭhitakova “pakkosathā”ti āha.",
  "atk-s0514a1:2265_5": "Te pavisitvā rājānaṃ vanditvā “mahārāja,",
  "atk-s0514a1:2265_6": "amhākaṃ rājā tumhākaṃ ārogyaṃ pucchatī”ti vatvā katasakkārasammānā “kimatthaṃ āgatatthā”ti puṭṭhā “amhākaṃ rañño sīhassaro putto kusakumāro nāma,",
  "atk-s0514a1:2265_7": "rājā tassa rajjaṃ dātukāmo amhe tumhākaṃ santikaṃ pahiṇi,",
  "atk-s0514a1:2265_8": "tumhākaṃ kira dhītā pabhāvatī,",
  "atk-s0514a1:2265_9": "taṃ tassa detha,",
  "atk-s0514a1:2265_10": "imañca suvaṇṇarūpakaṃ deyyadhammaṃ gaṇhathā”ti taṃ rūpakaṃ tassa adaṃsu.",
  "atk-s0514a1:2265_11": "Sopi “evarūpena mahārājena saddhiṃ vivāhamaṅgalaṃ bhavissatī”ti tuṭṭhacitto sampaṭicchi.",
  "atk-s0514a1:2265_12": "Atha naṃ dūtā āhaṃsu –",
  "atk-s0514a1:2265_13": "“mahārāja,",
  "atk-s0514a1:2265_14": "amhehi na sakkā papañcaṃ kātuṃ,",
  "atk-s0514a1:2265_15": "kumārikāya laddhabhāvaṃ rañño ārocessāma,",
  "atk-s0514a1:2265_16": "atha naṃ so āgantvā ādāya gamissatī”ti.",
  "atk-s0514a1:2265_17": "So “sādhū”ti vatvā tesaṃ sakkāraṃ katvā vissajjesi.",
  "atk-s0514a1:2265_18": "Te gantvā rañño ca deviyā ca ārocesuṃ.",
  "atk-s0514a1:2265_19": "Rājā mahantena parivārena kusāvatito nikkhamitvā anupubbena sāgalanagaraṃ pāpuṇi.",
  "atk-s0514a1:2265_20": "Maddarājā paccuggantvā taṃ nagaraṃ pavesetvā mahantaṃ sakkāramakāsi.",
  "atk-s0514a1:2266_0": "Sīlavatī devī paṇḍitattā “ko jānāti,",
  "atk-s0514a1:2266_1": "kiṃ bhavissatī”ti ekāhadvīhaccayena maddarājānaṃ āha –",
  "atk-s0514a1:2266_2": "“mahārāja,",
  "atk-s0514a1:2266_3": "suṇisaṃ daṭṭhukāmāmhī”ti.",
  "atk-s0514a1:2266_4": "So “sādhū”ti sampaṭicchitvā taṃ pakkosāpesi.",
  "atk-s0514a1:2266_5": "Pabhāvatī sabbālaṅkārapaṭimaṇḍitā dhātigaṇaparivutā āgantvā sassuṃ vandi.",
  "atk-s0514a1:2266_6": "Sā taṃ disvā cintesi –",
  "atk-s0514a1:2266_7": "“ayaṃ kumārikā abhirūpā,",
  "atk-s0514a1:2266_8": "mayhaṃ putto virūpo.",
  "atk-s0514a1:2266_9": "Sace esā taṃ passissati,",
  "atk-s0514a1:2266_10": "ekāhampi avasitvā palāyissati,",
  "atk-s0514a1:2266_11": "upāyaṃ karissāmī”ti.",
  "atk-s0514a1:2266_12": "Sā maddarājānaṃ āmantetvā,",
  "atk-s0514a1:2266_13": "“mahārāja,",
  "atk-s0514a1:2266_14": "suṇisā me puttassa anucchavikā,",
  "atk-s0514a1:2266_15": "apica kho pana amhākaṃ kulapaveṇiyā āgataṃ cārittaṃ atthi,",
  "atk-s0514a1:2266_16": "sace ayaṃ tasmiṃ cāritte vattissati,",
  "atk-s0514a1:2266_17": "nessāmi na”nti āha.",
  "atk-s0514a1:2266_18": "“Kiṃ pana vo cāritta”nti.",
  "atk-s0514a1:2266_19": "“Amhākaṃ vaṃse yāva ekassa gabbhassa patiṭṭhānaṃ hoti,",
  "atk-s0514a1:2266_20": "tāva divā sāmikaṃ passituṃ na labhati.",
  "atk-s0514a1:2266_21": "Sace esā tathā karissati,",
  "atk-s0514a1:2266_22": "nessāmi na”nti.",
  "atk-s0514a1:2266_23": "Rājā “kiṃ, amma,",
  "atk-s0514a1:2266_24": "sakkhissasi evaṃ vattitu”nti dhītaraṃ pucchi.",
  "atk-s0514a1:2266_25": "Sā “āma tātā”ti āha.",
  "atk-s0514a1:2266_26": "Tato okkākarājā maddarañño bahuṃ dhanaṃ datvā taṃ ādāya pakkāmi.",
  "atk-s0514a1:2266_27": "Maddarājāpi mahantena parivārena dhītaraṃ uyyojesi.",
  "atk-s0514a1:2267_0": "Okkāko kusāvatiṃ gantvā nagaraṃ alaṅkārāpetvā sabbabandhanāni mocetvā puttassa abhisekaṃ katvā rajjaṃ",
  "atk-s0514a1:2267_1": "datvā pabhāvatiṃ aggamahesiṃ kāretvā nagare “kusarājassa āṇā”ti bheriṃ carāpesi.",
  "atk-s0514a1:2267_2": "Sakalajambudīpatale rājāno yesaṃ dhītaro atthi,",
  "atk-s0514a1:2267_3": "te kusarañño dhītaro pahiṇiṃsu.",
  "atk-s0514a1:2267_4": "Yesaṃ puttā atthi,",
  "atk-s0514a1:2267_5": "te tena saddhiṃ mittabhāvaṃ ākaṅkhantā putte upaṭṭhāke katvā pahiṇiṃsu.",
  "atk-s0514a1:2267_6": "Bodhisattassa nāṭakaparivāro mahā ahosi,",
  "atk-s0514a1:2267_7": "mahantena yasena rajjaṃ kāresi.",
  "atk-s0514a1:2267_8": "So pabhāvatiṃ divā passituṃ na labhati,",
  "atk-s0514a1:2267_9": "sāpi taṃ divā passituṃ na labhati,",
  "atk-s0514a1:2267_10": "ubhinnaṃ rattidassanameva hoti.",
  "atk-s0514a1:2267_11": "Tattha pabhāvatiyā sarīrappabhāpi abbohārikā ahosi.",
  "atk-s0514a1:2267_12": "Bodhisatto sirigabbhato rattiṃyeva nikkhamati.",
  "atk-s0514a1:2268_0": "So katipāhaccayena pabhāvatiṃ divā daṭṭhukāmo mātuyā ārocesi.",
  "atk-s0514a1:2268_1": "Sā “mā te tāta, rucci,",
  "atk-s0514a1:2268_2": "yāva ekaṃ puttaṃ labhasi,",
  "atk-s0514a1:2268_3": "tāva āgamehī”ti,",
  "atk-s0514a1:2268_4": "paṭikkhipi.",
  "atk-s0514a1:2268_5": "So punappunaṃ yāciyeva.",
  "atk-s0514a1:2268_6": "Atha naṃ sā āha –",
  "atk-s0514a1:2268_7": "“tena hi hatthisālaṃ gantvā hatthimeṇḍavesena tiṭṭha,",
  "atk-s0514a1:2268_8": "ahaṃ taṃ tattha ānessāmi,",
  "atk-s0514a1:2268_9": "atha naṃ akkhīni pūretvā olokeyyāsi,",
  "atk-s0514a1:2268_10": "mā ca attānaṃ jānāpehī”ti.",
  "atk-s0514a1:2268_11": "So “sādhū”ti sampaṭicchitvā hatthisālaṃ agamāsi.",
  "atk-s0514a1:2268_12": "Athassa mātā hatthisālaṃ alaṅkārāpetvā pabhāvatiṃ “ehi sāmikassa hatthino passāmā”ti tattha netvā “ayaṃ hatthī asuko nāma,",
  "atk-s0514a1:2268_13": "ayaṃ hatthī asuko nāmā”ti tassā dassesi.",
  "atk-s0514a1:2268_14": "Tattha taṃ rājā mātu pacchato gacchantiṃ disvā hatthigopakavesena hatthichakaṇapiṇḍena piṭṭhiyaṃ pahari.",
  "atk-s0514a1:2268_15": "Sā kuddhā “rañño kathetvā te hatthaṃ chindāpessāmī”ti vatvā deviṃ ujjhāpesi.",
  "atk-s0514a1:2268_16": "Rājamātā “mā amma kujjhī”ti suṇisaṃ saññāpetvā piṭṭhiṃ parimajji.",
  "atk-s0514a1:2268_17": "Punapi rājā taṃ daṭṭhukāmo hutvā assasālāya assagopakavesena taṃ disvā tatheva assachakaṇapiṇḍena pahari.",
  "atk-s0514a1:2268_18": "Tadāpi taṃ kuddhaṃ sassu saññāpesi.",
  "atk-s0514a1:2269_0": "Punekadivase pabhāvatī mahāsattaṃ passitukāmā hutvā sassuyā ārocetvā “alaṃ mā te ruccī”ti paṭikkhittāpi punappunaṃ yāci.",
  "atk-s0514a1:2269_1": "Atha naṃ sā āha –",
  "atk-s0514a1:2269_2": "“tena hi sve mama putto nagaraṃ padakkhiṇaṃ karissati,",
  "atk-s0514a1:2269_3": "tvaṃ sīhapañjaraṃ vivaritvā taṃ passeyyāsī”ti.",
  "atk-s0514a1:2269_4": "Evañca pana vatvā punadivase nagaraṃ alaṅkārāpetvā jayampatikumāraṃ rājavesaṃ gāhāpetvā hatthipiṭṭhe",
  "atk-s0514a1:2269_5": "nisīdāpetvā bodhisattaṃ pacchimāsane nisīdāpetvā nagaraṃ padakkhiṇaṃ kārāpesi.",
  "atk-s0514a1:2269_6": "Sā pabhāvatiṃ ādāya sīhapañjare ṭhatvā “passa tava sāmikassa sirisobhagga”nti āha.",
  "atk-s0514a1:2269_7": "Sā “anucchaviko me sāmiko laddho”ti attamanā ahosi.",
  "atk-s0514a1:2269_8": "Taṃ divasaṃ pana mahāsatto hatthimeṇḍavesena jayampatissa pacchimāsane nisīditvā yathādhippāyena pabhāvatiṃ",
  "atk-s0514a1:2269_9": "olokento hatthavikārādivasena cittaruciyā keḷiṃ dassesi.",
  "atk-s0514a1:2269_10": "Hatthimhi atikkante rājamātā pabhāvatiṃ pucchi –",
  "atk-s0514a1:2269_11": "“diṭṭho te, amma,",
  "atk-s0514a1:2269_12": "sāmiko”ti.",
  "atk-s0514a1:2269_13": "“Āma ayye,",
  "atk-s0514a1:2269_14": "pacchimāsane panassa nisinno hatthimeṇḍo ativiya dubbinīto,",
  "atk-s0514a1:2269_15": "mayhaṃ hatthavikārādīni dassesi,",
  "atk-s0514a1:2269_16": "kasmā evarūpaṃ alakkhikaṃ rañño pacchimāsane nisīdāpesuṃ,",
  "atk-s0514a1:2269_17": "nīharāpehi na”nti? “Amma,",
  "atk-s0514a1:2269_18": "rañño pacchimāsane rakkhā nāma icchitabbā”ti.",
  "atk-s0514a1:2270_0": "Sā cintesi –",
  "atk-s0514a1:2270_1": "“ayaṃ hatthimeṇḍo ativiya nibbhayo,",
  "atk-s0514a1:2270_2": "rājānaṃ ‘rājā’tipi na maññati,",
  "atk-s0514a1:2270_3": "kiṃ nu kho esova kusarājā,",
  "atk-s0514a1:2270_4": "addhā hi eso ativiya virūpo eva bhavissati,",
  "atk-s0514a1:2270_5": "teneva maṃ na dassentī”ti.",
  "atk-s0514a1:2270_6": "Sā khujjaṃ kaṇṇamūle āha – “amma,",
  "atk-s0514a1:2270_7": "gaccha tāva jānāhi,",
  "atk-s0514a1:2270_8": "kiṃ purimāsane nisinnako rājā,",
  "atk-s0514a1:2270_9": "udāhu pacchimāsane”ti?",
  "atk-s0514a1:2270_10": "“Kathaṃ panāhaṃ jānissāmī”ti.",
  "atk-s0514a1:2270_11": "“Sace hi so rājā bhavissati,",
  "atk-s0514a1:2270_12": "paṭhamataraṃ hatthipiṭṭhito otarissati,",
  "atk-s0514a1:2270_13": "imāya saññāya jānāhī”ti.",
  "atk-s0514a1:2270_14": "Sā gantvā ekamante ṭhitā paṭhamaṃ mahāsattaṃ otarantaṃ addasa,",
  "atk-s0514a1:2270_15": "pacchā jayampatikumāraṃ.",
  "atk-s0514a1:2270_16": "Mahāsattopi ito cito ca olokento khujjaṃ disvā “iminā nāma kāraṇena esā āgatā bhavissatī”ti ñatvā taṃ",
  "atk-s0514a1:2270_17": "pakkosāpetvā “imaṃ antaraṃ pabhāvatiyā mā kathehī”ti daḷhaṃ vatvā uyyojesi.",
  "atk-s0514a1:2270_18": "Sā gantvā “purimāsane nisinno paṭhamaṃ otarī”ti āha.",
  "atk-s0514a1:2270_19": "Pabhāvatī tassā vacanaṃ saddahi.",
  "atk-s0514a1:2271_0": "Mahāsattopi puna daṭṭhukāmo hutvā mātaraṃ yāci.",
  "atk-s0514a1:2271_1": "Sā paṭikkhipituṃ asakkontī “tena hi aññātakavesena uyyānaṃ gacchāhī”ti āha.",
  "atk-s0514a1:2271_2": "So uyyānaṃ gantvā pokkharaṇiyaṃ galappamāṇaṃ udakaṃ pavisitvā paduminipattena sīsaṃ chādetvā pupphitapadumena mukhaṃ āvaritvā aṭṭhāsi.",
  "atk-s0514a1:2271_3": "Mātāpissa pabhāvatiṃ uyyānaṃ netvā sāyanhasamaye “ime rukkhe passa,",
  "atk-s0514a1:2271_4": "sakuṇe passa,",
  "atk-s0514a1:2271_5": "mige passā”ti palobhayamānā pokkharaṇītīraṃ pāyāsi.",
  "atk-s0514a1:2271_6": "Sā pañcavidhapadumasañchannaṃ pokkharaṇiṃ disvā nhāyitukāmā paricārikāhi saddhiṃ pokkharaṇiṃ otaritvā",
  "atk-s0514a1:2271_7": "kīḷantī taṃ padumaṃ disvā vicinitukāmā hatthaṃ pasāresi.",
  "atk-s0514a1:2271_8": "Atha naṃ rājā paduminipattaṃ apanetvā “ahaṃ kusarājā”ti vatvā hatthe gaṇhi.",
  "atk-s0514a1:2271_9": "Sā tassa mukhaṃ disvā “yakkho maṃ gaṇhī”ti viravitvā tattheva visaññitaṃ pattā.",
  "atk-s0514a1:2271_10": "Athassā rājā hatthaṃ muñci.",
  "atk-s0514a1:2271_11": "Sā saññaṃ paṭilabhitvā “kusarājā kira maṃ hatthe gaṇhi,",
  "atk-s0514a1:2271_12": "imināvāhaṃ hatthisālāya hatthichakaṇapiṇḍena,",
  "atk-s0514a1:2271_13": "assasālāya assachakaṇapiṇḍena pahaṭā,",
  "atk-s0514a1:2271_14": "ayameva maṃ hatthissa pacchimāsane nisīditvā uppaṇḍesi,",
  "atk-s0514a1:2271_15": "kiṃ me evarūpena dummukhena patinā,",
  "atk-s0514a1:2271_16": "imaṃ jahitvā ahaṃ jīvantī aññaṃ patiṃ labhissāmī”ti cintetvā attanā saddhiṃ āgate amacce pakkosāpetvā “mama yānavāhanaṃ sajjaṃ karotha,",
  "atk-s0514a1:2271_17": "ajjeva gamissāmī”ti āhaṃ.",
  "atk-s0514a1:2271_18": "Te rañño ārocesuṃ.",
  "atk-s0514a1:2271_19": "Rājā cintesi –",
  "atk-s0514a1:2271_20": "“sace gantuṃ na labhissati,",
  "atk-s0514a1:2271_21": "hadayamassā phalissati,",
  "atk-s0514a1:2271_22": "gacchatu puna taṃ attano balena ānessāmī”ti cintetvā athassā gamanaṃ anujāni.",
  "atk-s0514a1:2271_23": "Sā pitunagarameva agamāsi.",
  "atk-s0514a1:2272_0": "Mahāsattopi uyyānato nagaraṃ pavisitvā alaṅkatapāsādaṃ abhiruhi.",
  "atk-s0514a1:2272_1": "Bodhisattañhi sā pubbapatthanāvasena na icchi,",
  "atk-s0514a1:2272_2": "sopi pubbakammavaseneva virūpo ahosi.",
  "atk-s0514a1:2272_3": "Atīte kira bārāṇasiyaṃ dvāragāme uparimavīthiyā ca heṭṭhimavīthiyā ca dve kulāni vasiṃsu.",
  "atk-s0514a1:2272_4": "Ekassa kulassa dve puttā ahesuṃ.",
  "atk-s0514a1:2272_5": "Ekassa ekāva dhītā ahosi.",
  "atk-s0514a1:2272_6": "Dvīsu puttesu bodhisatto kaniṭṭho.",
  "atk-s0514a1:2272_7": "Taṃ kumārikaṃ jeṭṭhakassa adaṃsu.",
  "atk-s0514a1:2272_8": "Kaniṭṭho adārabharaṇo bhātu santikeyeva vasi.",
  "atk-s0514a1:2272_9": "Athekadivasaṃ tasmiṃ ghare atirasakapūve paciṃsu.",
  "atk-s0514a1:2272_10": "Bodhisatto araññaṃ gato hoti.",
  "atk-s0514a1:2272_11": "Tassa pūvaṃ ṭhapetvā avasese bhājetvā khādiṃsu.",
  "atk-s0514a1:2272_12": "Tasmiṃ khaṇe paccekabuddho bhikkhāya gharadvāraṃ agamāsi.",
  "atk-s0514a1:2272_13": "Bodhisattassa bhātujāyā “cūḷapatino aññaṃ pūvaṃ pacissāmī”ti taṃ gahetvā paccekabuddhassa adāsi.",
  "atk-s0514a1:2272_14": "Sopi taṃ khaṇaññeva araññato āgacchi.",
  "atk-s0514a1:2272_15": "Atha naṃ sā āha – “sāmi,",
  "atk-s0514a1:2272_16": "cittaṃ pasādehi,",
  "atk-s0514a1:2272_17": "tava koṭṭhāso paccekabuddhassa dinno”ti.",
  "atk-s0514a1:2272_18": "So “tava koṭṭhāsaṃ khāditvā mama koṭṭhāsaṃ desi,",
  "atk-s0514a1:2272_19": "ahaṃ kiṃ khādissāmī”ti kuddho paccekabuddhaṃ anugantvā pattato pūvaṃ gaṇhi.",
  "atk-s0514a1:2272_20": "Sā mātu gharaṃ gantvā navavilīnaṃ campakapupphavaṇṇaṃ sappiṃ āharitvā paccekabuddhassa pattaṃ pūresi,",
  "atk-s0514a1:2272_21": "taṃ obhāsaṃ muñci.",
  "atk-s0514a1:2272_22": "Sā taṃ disvā patthanaṃ paṭṭhapesi – “bhante,",
  "atk-s0514a1:2272_23": "iminā dānabalena nibbattanibbattaṭṭhāne me sarīraṃ obhāsajātaṃ hotu,",
  "atk-s0514a1:2272_24": "uttamarūpadharā ca bhaveyyaṃ,",
  "atk-s0514a1:2272_25": "iminā ca me asappurisena saddhiṃ ekaṭṭhāne vāso mā ahosī”ti.",
  "atk-s0514a1:2272_26": "Iti sā imissā pubbapatthanāya vasena taṃ na icchi.",
  "atk-s0514a1:2272_27": "Bodhisattopi taṃ pūva tasmiṃ sappipatte osīdāpetvā patthanaṃ paṭṭhapesi – “bhante,",
  "atk-s0514a1:2272_28": "imaṃ yojanasate vasantimpi ānetvā mama pādaparicārikaṃ kātuṃ samattho bhaveyya”nti.",
  "atk-s0514a1:2272_29": "Tattha yaṃ so kuddho gantvā pūvaṃ gaṇhi,",
  "atk-s0514a1:2272_30": "tassa pubbakammassa vasena virūpo ahosi,",
  "atk-s0514a1:2272_31": "pubbapatthanāya sā ca taṃ na icchīti.",
  "atk-s0514a1:2273_0": "So pabhāvatiyā gatāya sokappatto ahosi,",
  "atk-s0514a1:2273_1": "nānākārehi paricārayamānāpi naṃ sesitthiyo olokāpetumpi nāsakkhiṃsu,,",
  "atk-s0514a1:2273_2": "pabhāvatirahitamassa sakalampi nivesanaṃ tucchaṃ viya khāyi.",
  "atk-s0514a1:2273_3": "So “idāni sāgalanagaraṃ pattā bhavissatī”ti paccūsasamaye mātu santikaṃ gantvā, “amma,",
  "atk-s0514a1:2273_4": "ahaṃ pabhāvatiṃ ānessāmi,",
  "atk-s0514a1:2273_5": "tumhe rajjaṃ anusāsathā”ti vadanto paṭhamaṃ gāthamāha –",
  "atk-s0514a1:2274_0": "1.",
  "atk-s0514a1:2275_0": "“Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;",
  "atk-s0514a1:2276_0": "Idaṃ te rajjaṃ anusāsa amma, gacchāmahaṃ yattha piyā pabhāvatī”ti.",
  "atk-s0514a1:2277_0": "Tattha sayogganti hatthiyoggādisahitaṃ.",
  "atk-s0514a1:2277_1": "Sakāyuranti sapañcarājakakudhabhaṇḍaṃ. Anusāsa,",
  "atk-s0514a1:2277_2": "ammāti so kira purisassa rajjaṃ datvā puna gaṇhanaṃ nāma na yuttanti pitu vā bhātu vā aniyyādetvā mātu niyyādento evamāha.",
  "atk-s0514a1:2278_0": "Sā tassa kathaṃ sutvā “tena hi, tāta,",
  "atk-s0514a1:2278_1": "appamatto bhaveyyāsi,",
  "atk-s0514a1:2278_2": "mātugāmo nāma aparisuddhahadayo”ti vatvā nānaggarasabhojanassa suvaṇṇakaroṭiṃ pūretvā “idaṃ antarāmagge bhuñjeyyāsī”ti vatvā uyyojesi.",
  "atk-s0514a1:2278_3": "So taṃ ādāya mātaraṃ vanditvā tikkhattuṃ padakkhiṇaṃ katvā “jīvanto puna tumhe passissāmī”ti vatvā sirigabbhaṃ",
  "atk-s0514a1:2278_4": "pavisitvā pañcāvudhaṃ sannayhitvā bhattakaroṭiyā saddhiṃ kahāpaṇasahassaṃ pasibbake katvā kokanudañca",
  "atk-s0514a1:2278_5": "vīṇaṃ ādāya nagarā nikkhamitvā maggaṃ paṭipajjitvā mahabbalo mahāthāmo yāva majjhanhikā paṇṇāsa yojanāni",
  "atk-s0514a1:2278_6": "gantvā bhattaṃ bhuñjitvā sesadivasabhāgena puna paṇṇāsa yojanāni gantvā ekāheneva yojanasatikaṃ maggaṃ",
  "atk-s0514a1:2278_7": "khepetvā sāyanhasamaye nhatvā sāgalanagaraṃ pāvisi.",
  "atk-s0514a1:2278_8": "Tasmiṃ paviṭṭhamatteyeva tassa tejena pabhāvatī sayanapiṭṭhe saṇṭhātuṃ asakkontī otaritvā bhūmiyaṃ nipajji.",
  "atk-s0514a1:2278_9": "Bodhisattaṃ kilantindriyaṃ vīthiyā gacchantaṃ aññatarā itthī disvā pakkosāpetvā nisīdāpetvā pāde dhovāpetvā sayanaṃ dāpesi.",
  "atk-s0514a1:2278_10": "So kilantakāyo nipajjitvā niddaṃ okkami.",
  "atk-s0514a1:2279_0": "Atha sā tasmiṃ niddamupagate bhattaṃ sampādetvā taṃ pabodhetvā bhattaṃ bhojesi.",
  "atk-s0514a1:2279_1": "So tuṭṭho tassā saddhiṃ bhattakaroṭiyā kahāpaṇasahassaṃ adāsi.",
  "atk-s0514a1:2279_2": "So pañcāvudhaṃ tattheva ṭhapetvā “gantabbaṭṭhānaṃ me atthī”ti vatvā vīṇaṃ ādāya hatthisālaṃ gantvā “ajja me idha vasituṃ detha,",
  "atk-s0514a1:2279_3": "gandhabbaṃ vo karissāmī”ti vatvā hatthigopakehi anuññāto ekamante nipajjitvā thokaṃ niddāyitvā paṭippassaddhadaratho",
  "atk-s0514a1:2279_4": "uṭṭhāya vīṇaṃ muñcitvā “sāgalanagaravāsino imaṃ saddaṃ suṇantū”ti vīṇaṃ vādento gāyi.",
  "atk-s0514a1:2279_5": "Pabhāvatī bhūmiyaṃ nipannā taṃ saddaṃ sutvāva “ayaṃ na aññassa vīṇāsaddo,",
  "atk-s0514a1:2279_6": "nissaṃsayaṃ kusarājā mamatthāya āgato”ti aññāsi.",
  "atk-s0514a1:2279_7": "Maddarājāpi taṃ saddaṃ sutvā “ativiya madhuraṃ vādeti,",
  "atk-s0514a1:2279_8": "sve etaṃ pakkosāpetvā mama gandhabbaṃ kāressāmī”ti cintesi.",
  "atk-s0514a1:2280_0": "Bodhisatto “na sakkā idha vasamānena pabhāvatī daṭṭhuṃ,",
  "atk-s0514a1:2280_1": "aṭṭhānameta”nti pātova nikkhamitvā sāyaṃ bhuttageheyeva pātarāsaṃ bhuñjitvā vīṇaṃ ṭhapetvā rājakumbhakārassa",
  "atk-s0514a1:2280_2": "santikaṃ gantvā tassa antevāsikabhāvaṃ upagantvā ekadivaseneva gharaṃ mattikāya pūretvā “bhājanāni karomi",
  "atk-s0514a1:2280_3": "ācariyā”ti vatvā, “āma,",
  "atk-s0514a1:2280_4": "kārohī”ti vutte ekaṃ mattikāpiṇḍaṃ cakke ṭhapetvā cakkaṃ āviñchi,",
  "atk-s0514a1:2280_5": "sakiṃ āviddhameva yāva majjhanhikātikkamā bhamiyeva.",
  "atk-s0514a1:2280_6": "So nānāvaṇṇāni khuddakamahantāni bhājanāni katvā pabhāvatiyā atthāya bhājanaṃ karonto nānārūpāni samuṭṭhāpesi.",
  "atk-s0514a1:2280_7": "Bodhisattānañhi adhippāyo nāma samijjhati,",
  "atk-s0514a1:2280_8": "“tāni rūpāni pabhāvatīyeva passatū”ti adhiṭṭhāsi.",
  "atk-s0514a1:2280_9": "So sabbabhājanāni sukkhāpetvā pacitvā gehaṃ pūresi.",
  "atk-s0514a1:2280_10": "Kumbhakāro nānābhājanāni gahetvā rājakulaṃ agamāsi.",
  "atk-s0514a1:2280_11": "Rājā disvā “kenimāni katānī”ti pucchi. “Mayā, devā”ti.",
  "atk-s0514a1:2280_12": "“Ahaṃ tayā katāni jānāmi, kathehi,",
  "atk-s0514a1:2280_13": "kena katānī”ti?",
  "atk-s0514a1:2280_14": "“Antevāsikena me devā”ti.",
  "atk-s0514a1:2280_15": "“Na te so antevāsī,",
  "atk-s0514a1:2280_16": "ācariyo te so,",
  "atk-s0514a1:2280_17": "tvaṃ tassa santike sippaṃ sikkha,",
  "atk-s0514a1:2280_18": "ito paṭṭhāya ca so mama dhītānaṃ bhājanāni karotu,",
  "atk-s0514a1:2280_19": "imañcassa sahassaṃ dehī”ti sahassaṃ dāpetvā “nānāvaṇṇāni imāni khuddakabhājanāni mama dhītānaṃ dehī”ti āha.",
  "atk-s0514a1:2281_0": "So tāni tāsaṃ santikaṃ netvā “imāni vo kīḷanatthāya khuddakabhājanānī”ti āha.",
  "atk-s0514a1:2281_1": "Tā sabbā āgamiṃsu.",
  "atk-s0514a1:2281_2": "Kumbhakāro mahāsattena pabhāvatiyā atthāya katabhājanameva tassā adāsi.",
  "atk-s0514a1:2281_3": "Sā ca bhājanaṃ gahetvā tattha attano ca mahāsattassa ca khujjāya ca rūpaṃ passitvā “idaṃ na aññena kataṃ,",
  "atk-s0514a1:2281_4": "kusarājeneva kata”nti ñatvā kujjhitvā bhūmiyaṃ khipitvā “iminā mayhaṃ attho natthi,",
  "atk-s0514a1:2281_5": "icchantānaṃ dehī”ti āha.",
  "atk-s0514a1:2281_6": "Athassā bhaginiyo kuddhabhāvaṃ ñatvā “khuddakabhājanaṃ kusaraññā katanti maññasi,",
  "atk-s0514a1:2281_7": "idaṃ tena na kataṃ,",
  "atk-s0514a1:2281_8": "kumbhakāreneva kataṃ,",
  "atk-s0514a1:2281_9": "gaṇhāhi na”nti avahasiṃsu.",
  "atk-s0514a1:2281_10": "Sā tena katabhāvaṃ tassa ca āgatabhāvaṃ tāsaṃ na kathesi.",
  "atk-s0514a1:2281_11": "Kumbhakāro sahassaṃ bodhisattassa datvā “tāta,",
  "atk-s0514a1:2281_12": "rājā te tuṭṭho,",
  "atk-s0514a1:2281_13": "ito kira paṭṭhāya rājadhītānaṃ bhājanāni kareyyāsi,",
  "atk-s0514a1:2281_14": "ahaṃ tāsaṃ harissāmī”ti āha.",
  "atk-s0514a1:2282_0": "So “idhāpi vasantena na sakkā pabhāvatī daṭṭhu”nti taṃ sahassaṃ tasseva datvā rājupaṭṭhākassa naḷakārassa",
  "atk-s0514a1:2282_1": "santikaṃ gantvā tassa antevāsiko hutvā pabhāvatiyā atthāya tālavaṇṭaṃ katvā tattheva setacchattañca āpānabhūmiñca",
  "atk-s0514a1:2282_2": "vatthaṃ gahetvā ṭhitaṃ pabhāvatiñcāti nānārūpāni dassesi.",
  "atk-s0514a1:2282_3": "Naḷakāro tañca aññañca tena katabhaṇḍakaṃ ādāya rājakulaṃ agamāsi.",
  "atk-s0514a1:2282_4": "Rājā disvā “kenimāni katānī”ti pucchitvā purimanayeneva sahassaṃ datvā “imāni naḷakārabhaṇḍāni mama dhītānaṃ dehī”ti āha.",
  "atk-s0514a1:2282_5": "Sopi bodhisattena pabhāvatiyā atthāya kataṃ tālavaṇṭaṃ tassāyeva adāsi.",
  "atk-s0514a1:2282_6": "Tatrapi rūpāni añño jano na passati,",
  "atk-s0514a1:2282_7": "pabhāvatī pana disvā kusaraññā katabhāvaṃ ñatvā “gaṇhitukāmā gaṇhantū”ti kuddhā bhūmiyaṃ khipi.",
  "atk-s0514a1:2282_8": "Atha naṃ sesā avahasiṃsu.",
  "atk-s0514a1:2282_9": "Naḷakāro sahassaṃ āharitvā bodhisattassa datvā taṃ pavattiṃ ārocesi.",
  "atk-s0514a1:2283_0": "So “idampi mayhaṃ avasanaṭṭhāna”nti sahassaṃ tasseva datvā rājamālākārassa santikaṃ gantvā antevāsikabhāvaṃ",
  "atk-s0514a1:2283_1": "upagantvā nānāvidhaṃ mālāvikatiṃ ganthitvā pabhāvatiyā atthāya nānārūpavicitraṃ ekaṃ cumbaṭakaṃ akāsi.",
  "atk-s0514a1:2283_2": "Mālākāro taṃ sabbaṃ ādāya rājakulaṃ agamāsi.",
  "atk-s0514a1:2283_3": "Rājā disvā “kenimāni ganthitānī”ti pucchi. “Mayā, devā”ti.",
  "atk-s0514a1:2283_4": "“Ahaṃ tayā ganthitāni jānāmi, kathehi,",
  "atk-s0514a1:2283_5": "kena ganthitānī”ti?",
  "atk-s0514a1:2283_6": "“Antevāsikena me, devā”ti.",
  "atk-s0514a1:2283_7": "“Na so antevāsī,",
  "atk-s0514a1:2283_8": "ācariyo te so,",
  "atk-s0514a1:2283_9": "tvaṃ tassa santike sippaṃ sikkha,",
  "atk-s0514a1:2283_10": "ito paṭṭhāya ca so mama dhītānaṃ pupphāni ganthatu,",
  "atk-s0514a1:2283_11": "imañcassa sahassaṃ dehī”ti sahassaṃ datvā “imāni pupphāni mama dhītānaṃ dehī”ti āha.",
  "atk-s0514a1:2283_12": "Sopi bodhisattena pabhāvatiyā atthāya kataṃ cumbaṭakaṃ tassāyeva adāsi.",
  "atk-s0514a1:2283_13": "Sā tattha attano ca rañño ca rūpehi saddhiṃ nānārūpāni disvā tena katabhāvaṃ ñatvā kujjhitvā bhūmiyaṃ khipi.",
  "atk-s0514a1:2283_14": "Sesā bhaginiyo taṃ tatheva avahasiṃsu.",
  "atk-s0514a1:2283_15": "Mālākāropi sahassaṃ āharitvā bodhisattassa datvā taṃ pavattiṃ ārocesi.",
  "atk-s0514a1:2284_0": "So “idampi mayhaṃ avasanaṭṭhāna”nti sahassaṃ tasseva datvā rañño sūdassa santikaṃ gantvā antevāsikabhāvaṃ upagacchi.",
  "atk-s0514a1:2284_1": "Athekadivasaṃ sūdo rañño bhojanavikatiṃ haranto attano atthāya pacituṃ bodhisattassa aṭṭhimaṃsaṃ adāsi.",
  "atk-s0514a1:2284_2": "So taṃ tathā sampādesi,",
  "atk-s0514a1:2284_3": "yathāssa gandho sakalanagaraṃ avatthari.",
  "atk-s0514a1:2284_4": "Rājā taṃ ghāyitvā “kiṃ te mahānase aññampi maṃsaṃ pacasī”ti pucchi. “Natthi, deva,",
  "atk-s0514a1:2284_5": "apica kho pana me antevāsikassa aṭṭhimaṃsaṃ pacanatthāya dinnaṃ,",
  "atk-s0514a1:2284_6": "tasseva so gandho bhavissatī”ti.",
  "atk-s0514a1:2284_7": "Rājā āharāpetvā tato thokaṃ jivhagge ṭhapesi,",
  "atk-s0514a1:2284_8": "tāvadeva satta rasaharaṇisahassāni khobhentaṃ phari.",
  "atk-s0514a1:2284_9": "Rājā rasataṇhāya bajjhitvā sahassaṃ datvā “ito paṭṭhāya tava antevāsinā mama ca dhītānañca me bhattaṃ pacāpetvā tvaṃ mayhaṃ āhara,",
  "atk-s0514a1:2284_10": "so me dhītānaṃ haratū”ti āha.",
  "atk-s0514a1:2284_11": "Sūdo gantvā tassa ārocesi.",
  "atk-s0514a1:2284_12": "So taṃ sutvā “idāni me manoratho matthakaṃ patto,",
  "atk-s0514a1:2284_13": "idāni panāhaṃ pabhāvatiṃ daṭṭhuṃ labhissāmī”ti tuṭṭho taṃ sahassaṃ tasseva datvā punadivase bhattaṃ sampādetvā",
  "atk-s0514a1:2284_14": "rañño bhattabhājanāni pesetvā rājadhītānaṃ bhattakājaṃ sayaṃ gahetvā pabhāvatiyā vasanapāsādaṃ abhiruhi.",
  "atk-s0514a1:2284_15": "Sā taṃ bhattakājaṃ ādāya pāsādaṃ abhiruhantaṃ disvā cintesi –",
  "atk-s0514a1:2284_16": "“ayaṃ attano ananucchavikaṃ dāsakammakarehi kattabbaṃ karoti.",
  "atk-s0514a1:2284_17": "Sace panāhaṃ katipāhaṃ tuṇhī bhavissāmi,",
  "atk-s0514a1:2284_18": "‘idāni maṃ esā rocatī’ti saññī hutvā katthaci agantvā maṃ olokento idheva vasissati,",
  "atk-s0514a1:2284_19": "idāneva taṃ akkositvā paribhāsitvā muhuttampi idha vasituṃ adatvā palāpessāmī”ti.",
  "atk-s0514a1:2284_20": "Sā dvāraṃ aḍḍhavivaṭaṃ katvā ekaṃ hatthaṃ kavāṭe laggetvā ekena hatthena aggaḷaṃ uppīḷetvā dutiyaṃ gāthamāha –",
  "atk-s0514a1:2285_0": "2.",
  "atk-s0514a1:2286_0": "“Anujjubhūtena haraṃ mahantaṃ, divā ca ratto ca nisīthakāle;",
  "atk-s0514a1:2287_0": "Paṭigaccha tvaṃ khippaṃ kusāvatiṃ kusa, nicchāmi dubbaṇṇamahaṃ vasanta”nti.",
  "atk-s0514a1:2288_0": "Tassattho – mahārāja,",
  "atk-s0514a1:2288_1": "tvaṃ bhattakārako hutvā ujukena cittena yopi te sīsaṃ bhindeyya,",
  "atk-s0514a1:2288_2": "tassapetaṃ kammaṃ na karosi,",
  "atk-s0514a1:2288_3": "anujubhūtena pana cittena mamatthāya etaṃ mahantaṃ kājaṃ haranto divā ca ratto ca nisīthakāle ca mahantaṃ dukkhaṃ anubhavissasi,",
  "atk-s0514a1:2288_4": "kiṃ te tena anubhūtena dukkhena,",
  "atk-s0514a1:2288_5": "tvaṃ attano nagaraṃ kusāvatimeva paṭigaccha,",
  "atk-s0514a1:2288_6": "aññaṃ attanā sadisiṃ atirasakapūvasaṇṭhānamukhiṃ yakkhiniṃ aggamahesiṃ katvā rajjaṃ kārehīti.",
  "atk-s0514a1:2288_7": "Nicchāmi dubbaṇṇamahaṃ vasantanti ahaṃ pana taṃ dubbaṇṇaṃ dussaṇṭhitaṃ idha vasantaṃ na icchāmīti.",
  "atk-s0514a1:2289_0": "So “pabhāvatiyā me santikā kathā laddhā”ti tuṭṭhacitto tisso gāthā abhāsi –",
  "atk-s0514a1:2290_0": "3.",
  "atk-s0514a1:2291_0": "“Nāhaṃ gamissāmi ito kusāvatiṃ, pabhāvatī vaṇṇapalobhito tava;",
  "atk-s0514a1:2292_0": "Ramāmi maddassa niketaramme, hitvāna raṭṭhaṃ tava dassane rato.",
  "atk-s0514a1:2293_0": "4.",
  "atk-s0514a1:2294_0": "“Pabhāvatī vaṇṇapalobhito tava, sammūḷharūpo vicarāmi mediniṃ;",
  "atk-s0514a1:2295_0": "Disaṃ na jānāmi kutomhi āgato, tayamhi matto migamandalocane.",
  "atk-s0514a1:2296_0": "5.",
  "atk-s0514a1:2297_0": "“Suvaṇṇacīravasane, jātarūpasumekhale;",
  "atk-s0514a1:2298_0": "Sussoṇi tava kāmā hi, nāhaṃ rajjena matthiko”ti.",
  "atk-s0514a1:2299_0": "Tattha ramāmīti abhiramāmi na ukkaṇṭhāmi.",
  "atk-s0514a1:2299_1": "Sammūḷharūpoti kilesasammūḷho hutvā.",
  "atk-s0514a1:2299_2": "Tayamhi mattoti tayi mattomhi,",
  "atk-s0514a1:2299_3": "tayā vā mattomhi.",
  "atk-s0514a1:2299_4": "Suvaṇṇacīravasaneti suvaṇṇakhacitavatthavasane.",
  "atk-s0514a1:2299_5": "Nāhaṃ rajjena matthikoti na ahaṃ rajjena atthiko.",
  "atk-s0514a1:2300_0": "Evaṃ vutte sā cintesi –",
  "atk-s0514a1:2300_1": "“ahaṃ etaṃ ‘vippaṭisārī bhavissatī’ti paribhāsāmi,",
  "atk-s0514a1:2300_2": "ayaṃ pana rajjitvāva katheti,",
  "atk-s0514a1:2300_3": "sace kho pana maṃ ‘ahaṃ kusarājā’ti vatvā hatthe gaṇheyya,",
  "atk-s0514a1:2300_4": "ko taṃ nivāreyya,",
  "atk-s0514a1:2300_5": "koci no imaṃ kathaṃ suṇeyyā”ti dvāraṃ thaketvā sūciṃ datvā anto aṭṭhāsi.",
  "atk-s0514a1:2300_6": "Sopi bhattakājaṃ āharitvā bhattaṃ vaḍḍhetvā rājadhītaro bhojesi.",
  "atk-s0514a1:2300_7": "Pabhāvatī “gaccha kusarājena pakkabhattaṃ āharā”ti khujjaṃ pesesi.",
  "atk-s0514a1:2300_8": "Sā āharitvā “bhuñjāhī”ti āha.",
  "atk-s0514a1:2300_9": "Nāhaṃ tena pakkabhattaṃ bhuñjāmi,",
  "atk-s0514a1:2300_10": "tvaṃ bhuñjitvā attano laddhanivāpaṃ gahetvā bhattaṃ pacitvā āhara,",
  "atk-s0514a1:2300_11": "kusarañño āgatabhāvañca mā kassaci ārocesīti.",
  "atk-s0514a1:2300_12": "Khujjā tato paṭṭhāya tassā koṭṭhāsaṃ āharitvā sayaṃ bhuñjati,",
  "atk-s0514a1:2300_13": "attano koṭṭhāsaṃ tassā upaneti.",
  "atk-s0514a1:2300_14": "Kusarājāpi tato paṭṭhāya taṃ passituṃ alabhanto cintesi –",
  "atk-s0514a1:2300_15": "“atthi nu kho pabhāvatiyā mayi sineho,",
  "atk-s0514a1:2300_16": "udāhu natthi,",
  "atk-s0514a1:2300_17": "vīmaṃsissāmi na”nti.",
  "atk-s0514a1:2300_18": "So pana rājadhītaro bhojetvā bhattakājaṃ ādāya nikkhanto tassā gabbhadvāre pāsādatalaṃ pādena paharitvā",
  "atk-s0514a1:2300_19": "bhājanāni ghaṭṭetvā nitthunitvā visaññī hutvā viya avakujjo pati.",
  "atk-s0514a1:2300_20": "Sā tassa nitthunitasaddena dvāraṃ vivaritvā taṃ bhattakājena otthataṃ disvā cintesi –",
  "atk-s0514a1:2300_21": "“ayaṃ sakalajambudīpe aggarājā maṃ nissāya rattindivaṃ dukkhaṃ anubhoti,",
  "atk-s0514a1:2300_22": "sukhumālatāya bhattakājena avatthato patati,",
  "atk-s0514a1:2300_23": "jīvati nu kho, no vā”ti.",
  "atk-s0514a1:2300_24": "Sā gabbhato nikkhamitvā tassa nāsavātaṃ upadhāretuṃ gīvaṃ pasāretvā mukhaṃ olokesi.",
  "atk-s0514a1:2300_25": "So mukhapūraṃ kheḷaṃ gahetvā tassā sarīre pātesi.",
  "atk-s0514a1:2300_26": "Sā taṃ paribhāsitvā gabbhaṃ pavisitvā dvāraṃ aḍḍhavivaṭaṃ thaketvā ṭhitā gāthamāha –",
  "atk-s0514a1:2301_0": "6.",
  "atk-s0514a1:2302_0": "“Abbhūti tassa bho hoti, yo anicchantamicchati;",
  "atk-s0514a1:2303_0": "Akāmaṃ rāja kāmesi, akantaṃ kantumicchasī”ti.",
  "atk-s0514a1:2304_0": "Tattha abbhūtīti abhūti, avuḍḍhīti attho.",
  "atk-s0514a1:2305_0": "So pana paṭibaddhacittatāya akkosiyamānopi paribhāsiyamānopi vippaṭisāraṃ anuppādetvāva anantaraṃ gāthamāha –",
  "atk-s0514a1:2306_0": "7.",
  "atk-s0514a1:2307_0": "“Akāmaṃ vā sakāmaṃ vā, yo naro labhate piyaṃ;",
  "atk-s0514a1:2308_0": "Lābhamettha pasaṃsāma, alābho tattha pāpako”ti.",
  "atk-s0514a1:2309_0": "Sāpi tasmiṃ evaṃ kathentepi anosakkitvā thaddhataravacanaṃ vatvā palāpetukāmā itaraṃ gāthamāha –",
  "atk-s0514a1:2310_0": "8.",
  "atk-s0514a1:2311_0": "“Pāsāṇasāraṃ khaṇasi, kaṇikārassa dārunā;",
  "atk-s0514a1:2312_0": "Vātaṃ jālena bādhesi, yo anicchantamicchasī”ti.",
  "atk-s0514a1:2313_0": "Tattha kaṇikārassa dārunāti kaṇikārakaṭṭhena. Bādhesīti bandhasīti.",
  "atk-s0514a1:2314_0": "Taṃ sutvā rājā tisso gāthāyo abhāsi –",
  "atk-s0514a1:2315_0": "9.",
  "atk-s0514a1:2316_0": "“Pāsāṇo nūna te hadaye, ohito mudulakkhaṇe;",
  "atk-s0514a1:2317_0": "Yo te sātaṃ na vindāmi, tirojanapadāgato.",
  "atk-s0514a1:2318_0": "10.",
  "atk-s0514a1:2319_0": "“Yadā maṃ bhakuṭiṃ katvā, rājaputtī udikkhati;",
  "atk-s0514a1:2320_0": "Āḷāriko tadā homi, rañño maddassantepure.",
  "atk-s0514a1:2321_0": "11.",
  "atk-s0514a1:2322_0": "“Yadā umhayamānā maṃ, rājaputtī udikkhati;",
  "atk-s0514a1:2323_0": "Nāḷāriko tadā homi, rājā homi tadā kuso”ti.",
  "atk-s0514a1:2324_0": "Tattha mudulakkhaṇeti mudunā itthilakkhaṇena samannāgate.",
  "atk-s0514a1:2324_1": "Yoti yo ahaṃ tiroraṭṭhā āgato tava santike vasanto paṭisanthāramattampi sātaṃ na labhāmi,",
  "atk-s0514a1:2324_2": "so evaṃ maññāmi,",
  "atk-s0514a1:2324_3": "mayi sinehuppattinivāraṇāya nūna tava hadaye pāsāṇo ṭhapito.",
  "atk-s0514a1:2324_4": "Bhakuṭiṃ katvāti kodhavasena valivisamaṃ nalāṭaṃ katvā.",
  "atk-s0514a1:2324_5": "Āḷārikoti bhattakārako.",
  "atk-s0514a1:2324_6": "Tasmiṃ khaṇe ahaṃ maddarañño antepure bhattakārakadāso viya homīti vadati.",
  "atk-s0514a1:2324_7": "Umhayamānāti pahaṭṭhākāraṃ dassetvā hasamānā.",
  "atk-s0514a1:2324_8": "Rājā homīti tasmiṃ khaṇe ahaṃ kusāvatīnagare rajjaṃ kārento rājā viya homi,",
  "atk-s0514a1:2324_9": "kasmāsi evaṃ pharusā,",
  "atk-s0514a1:2324_10": "ito paṭṭhāya mā evarūpaṃ kari, bhaddeti.",
  "atk-s0514a1:2325_0": "Sā tassa vacanaṃ sutvā cintesi –",
  "atk-s0514a1:2325_1": "“ayaṃ ativiya allīyitvā katheti,",
  "atk-s0514a1:2325_2": "musāvādaṃ katvā upāyena naṃ ito palāpessāmī”ti gāthamāha –",
  "atk-s0514a1:2326_0": "12.",
  "atk-s0514a1:2327_0": "“Sace hi vacanaṃ saccaṃ, nemittānaṃ bhavissati;",
  "atk-s0514a1:2328_0": "Neva me tvaṃ patī assa, kāmaṃ chindantu sattadhā”ti.",
  "atk-s0514a1:2329_0": "Tassattho – mahārāja,",
  "atk-s0514a1:2329_1": "mayā “ayaṃ kusarājā mayhaṃ pati bhavissati,",
  "atk-s0514a1:2329_2": "na bhavissatī”ti bahū nimittapāṭhakā pucchitā,",
  "atk-s0514a1:2329_3": "te “kāmaṃ kira maṃ sattadhā chindantu,",
  "atk-s0514a1:2329_4": "neva me tvaṃ pati bhavissasī”ti vadiṃsūti.",
  "atk-s0514a1:2330_0": "Taṃ sutvā rājā taṃ paṭibāhanto “bhadde,",
  "atk-s0514a1:2330_1": "mayāpi attano raṭṭhe nemittakā pucchitā,",
  "atk-s0514a1:2330_2": "te ‘aññatra sīhassarakusarājato tava pati nāma añño natthī’ti byākariṃsu,",
  "atk-s0514a1:2330_3": "ahampi attano ñāṇabalanimittena evameva kathesi”nti vatvā anantaraṃ gāthamāha –",
  "atk-s0514a1:2331_0": "13.",
  "atk-s0514a1:2332_0": "“Sace hi vacanaṃ saccaṃ, aññesaṃ yadi vā mama;",
  "atk-s0514a1:2333_0": "Neva tuyhaṃ patī atthi, añño sīhassarā kusā”ti.",
  "atk-s0514a1:2334_0": "Tassattho –",
  "atk-s0514a1:2334_1": "yadi hi aññesaṃ nemittānaṃ vacanaṃ saccaṃ,",
  "atk-s0514a1:2334_2": "yadi vā mama vacanaṃ saccaṃ,",
  "atk-s0514a1:2334_3": "tava añño pati nāma natthīti.",
  "atk-s0514a1:2335_0": "Sā tassa vacanaṃ sutvā “na sakkā imaṃ lajjāpetuṃ vā palāpetuṃ vā,",
  "atk-s0514a1:2335_1": "kiṃ me iminā”ti dvāraṃ pidhāya attānaṃ na dassesi.",
  "atk-s0514a1:2335_2": "Sopi kājaṃ gahetvā otari,",
  "atk-s0514a1:2335_3": "tato paṭṭhāya taṃ daṭṭhuṃ na labhati,",
  "atk-s0514a1:2335_4": "bhattakārakakammaṃ karonto ativiya kilamati,",
  "atk-s0514a1:2335_5": "bhuttapātarāso dārūni phāleti,",
  "atk-s0514a1:2335_6": "bhājanāni dhovati,",
  "atk-s0514a1:2335_7": "kājena udakaṃ āharati,",
  "atk-s0514a1:2335_8": "sayanto ambaṇapiṭṭhe sayati,",
  "atk-s0514a1:2335_9": "pāto vuṭṭhāya yāguādīni pacati harati bhojeti,",
  "atk-s0514a1:2335_10": "nandirāgaṃ nissāya atidukkhaṃ anubhoti.",
  "atk-s0514a1:2335_11": "So ekadivasaṃ bhattagehadvārena gacchantiṃ khujjaṃ disvā pakkosi.",
  "atk-s0514a1:2335_12": "Sā pabhāvatiyā bhayena tassa santikaṃ gantuṃ avisahantī turitaturitā viya gacchati.",
  "atk-s0514a1:2335_13": "Atha naṃ vegena upagantvā “khujje”ti āha.",
  "atk-s0514a1:2336_0": "Sā nivattitvā ṭhitā “ko eso”ti vatvā “tumhākaṃ saddaṃ na suṇāmī”ti āha.",
  "atk-s0514a1:2336_1": "Atha naṃ “khujje tvampi sāminīpi te ubhopi ativiya thaddhā,",
  "atk-s0514a1:2336_2": "ettakaṃ kālaṃ tumhākaṃ santike vasanto ārogyasāsanamattampi na labhāmi,",
  "atk-s0514a1:2336_3": "deyyadhammaṃ pana kiṃ dassatha,",
  "atk-s0514a1:2336_4": "tiṭṭhatu tāvetaṃ,",
  "atk-s0514a1:2336_5": "api me pabhāvatiṃ mudukaṃ katvā dassetuṃ sakkhissasī”ti āha.",
  "atk-s0514a1:2336_6": "Sā “sādhū”ti sampaṭicchi.",
  "atk-s0514a1:2336_7": "Atha naṃ “sace me taṃ dassetuṃ sakkhissasi,",
  "atk-s0514a1:2336_8": "khujjabhāvaṃ te ujukaṃ katvā gīveyyakaṃ dassāmī”ti palobhento pañca gāthāyo abhāsi –",
  "atk-s0514a1:2337_0": "14.",
  "atk-s0514a1:2338_0": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2339_0": "Sace maṃ nāganāsūrū, olokeyya pabhāvatī.",
  "atk-s0514a1:2340_0": "15.",
  "atk-s0514a1:2341_0": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2342_0": "Sace maṃ nāganāsūrū, ālapeyya pabhāvatī.",
  "atk-s0514a1:2343_0": "16.",
  "atk-s0514a1:2344_0": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2345_0": "Sace maṃ nāganāsūrū, umhāyeyya pabhāvatī.",
  "atk-s0514a1:2346_0": "17.",
  "atk-s0514a1:2347_0": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2348_0": "Sace maṃ nāganāsūrū, pamhāyeyya pabhāvatī.",
  "atk-s0514a1:2349_0": "18.",
  "atk-s0514a1:2350_0": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2351_0": "Sace maṃ nāganāsūrū, pāṇīhi upasamphuse”ti.",
  "atk-s0514a1:2352_0": "Tattha nekkhaṃ gīvaṃ teti tava gīveyyaṃ sabbasuvaṇṇamayameva kāressāmīti attho.",
  "atk-s0514a1:2352_1": "“Nekkhaṃ gīvaṃ te karissāmī”tipi pāṭho,",
  "atk-s0514a1:2352_2": "tava gīvāya nekkhamayaṃ piḷandhanaṃ piḷandhessāmīti attho.",
  "atk-s0514a1:2352_3": "Olokeyyāti sace tava vacanena maṃ pabhāvatī olokeyya,",
  "atk-s0514a1:2352_4": "sace maṃ tāya olokāpetuṃ sakkhissasīti attho.",
  "atk-s0514a1:2352_5": "“Ālapeyyā”tiādīsupi eseva nayo.",
  "atk-s0514a1:2352_6": "Ettha pana umhāyeyyāti mandahasitavasena parihāseyya.",
  "atk-s0514a1:2352_7": "Pamhāyeyyāti mahāhasitavasena parihāseyya.",
  "atk-s0514a1:2353_0": "Sā tassa vacanaṃ sutvā “gacchatha tumhe, deva,",
  "atk-s0514a1:2353_1": "katipāhaccayena naṃ tumhākaṃ vase karissāmi,",
  "atk-s0514a1:2353_2": "passatha me parakkama”nti vatvā taṃ karaṇīyaṃ tīretvā pabhāvatiyā santikaṃ gantvā tassā vasanagabbhaṃ",
  "atk-s0514a1:2353_3": "sodhentī viya paharaṇayoggaṃ leḍḍukhaṇḍampi asesetvā antamaso pādukāpi nīharitvā sakalagabbhaṃ sammajjitvā",
  "atk-s0514a1:2353_4": "gabbhadvāre ummāraṃ antaraṃ katvā uccāsanaṃ paññapetvā pabhāvatiyā ekaṃ nīcapīṭhakaṃ attharitvā “ehi,  amma,",
  "atk-s0514a1:2353_5": "sīse te ūkā vicinissāmī”ti taṃ tattha pīṭhake nisīdāpetvā attano ūruantare tassā sīsaṃ ṭhapetvā thokaṃ",
  "atk-s0514a1:2353_6": "kaṇḍuyitvā “aho imissā sīse bahū ūkā”ti sakasīsato ūkā gahetvā tassā hatthe ṭhapetvā “passa kittakā te",
  "atk-s0514a1:2353_7": "sīse ūkā”ti piyakathaṃ kathetvā mahāsattassa guṇaṃ kathentī gāthamāha –",
  "atk-s0514a1:2354_0": "19.",
  "atk-s0514a1:2355_0": "“Na hi nūnāyaṃ rājaputtī, kuse sātampi vindati;",
  "atk-s0514a1:2356_0": "Āḷārike bhate pose, vetanena anatthike”ti.",
  "atk-s0514a1:2357_0": "Tassattho –",
  "atk-s0514a1:2357_1": "ekaṃsena ayaṃ rājaputtī pubbe kusāvatīnagare kusanarindassa santike mālāgandhavilepanavatthālaṅkāravasena appamattakampi sātaṃ na vindati na labhati,",
  "atk-s0514a1:2357_2": "tambūlamattampi etena etissā dinnapubbaṃ na bhavissati.",
  "atk-s0514a1:2357_3": "Kiṃkāraṇā?",
  "atk-s0514a1:2357_4": "Itthiyo nāma ekadivasampi aṅkaṃ avattharitvā nipannasāmikamhi hadayaṃ bhindituṃ na sakkonti,",
  "atk-s0514a1:2357_5": "ayaṃ pana āḷārike bhate pose āḷārikattañca bhatakattañca upagate etasmiṃ purise mūlenapi anatthike kevalaṃ",
  "atk-s0514a1:2357_6": "taṃyeva nissāya rajjaṃ pahāya āgantvā evaṃ dukkhaṃ anubhavante paṭisanthāramattampi na karoti,",
  "atk-s0514a1:2357_7": "sacepi te, amma,",
  "atk-s0514a1:2357_8": "tasmiṃ sineho natthi,",
  "atk-s0514a1:2357_9": "sakalajambudīpe aggarājā maṃ nissāya kilamatīti tassa kiñcideva dātuṃ arahasīti.",
  "atk-s0514a1:2358_0": "Sā taṃ sutvā khujjāya kujjhi.",
  "atk-s0514a1:2358_1": "Atha naṃ khujjā gīvāyaṃ gahetvā antogabbhe khipitvā sayaṃ bahi hutvā dvāraṃ pidhāya āviñchanarajjumhi olambantī aṭṭhāsi.",
  "atk-s0514a1:2358_2": "Pabhāvatī taṃ gahetuṃ asakkontī dvāramūle ṭhatvā akkosantī itaraṃ gāthamāha –",
  "atk-s0514a1:2359_0": "20.",
  "atk-s0514a1:2360_0": "“Na hi nūnāyaṃ sā khujjā, labhati jivhāya chedanaṃ;",
  "atk-s0514a1:2361_0": "Sunisitena satthena, evaṃ dubbhāsitaṃ bhaṇa”nti.",
  "atk-s0514a1:2362_0": "Tattha sunisitenāti suṭṭhu nisitena tikhiṇasatthena.",
  "atk-s0514a1:2362_1": "Evaṃ dubbhāsitanti evaṃ asotabbayuttakaṃ dubbhāsitaṃ bhaṇantī.",
  "atk-s0514a1:2363_0": "Atha khujjā āviñcanarajjuṃ gahetvā ṭhitāva “nippaññe dubbinīte tava rūpaṃ kiṃ karissati,",
  "atk-s0514a1:2363_1": "kiṃ mayaṃ tava rūpaṃ khāditvā yāpessāmā”ti vatvā terasahi gāthāhi bodhisattassa guṇaṃ pakāsentī khujjāgajjitaṃ nāma gajji –",
  "atk-s0514a1:2364_0": "21.",
  "atk-s0514a1:2365_0": "“Mā naṃ rūpena pāmesi, ārohena pabhāvati;",
  "atk-s0514a1:2366_0": "Mahāyasoti katvāna, karassu rucire piyaṃ.",
  "atk-s0514a1:2367_0": "22.",
  "atk-s0514a1:2368_0": "“Mā naṃ rūpena pāmesi, ārohena pabhāvati;",
  "atk-s0514a1:2369_0": "Mahaddhanoti katvāna, karassu rucire piyaṃ.",
  "atk-s0514a1:2370_0": "23.",
  "atk-s0514a1:2371_0": "“Mā naṃ rūpena pāmesi, ārohena pabhāvati;",
  "atk-s0514a1:2372_0": "Mahabbaloti katvāna, karassu rucire piyaṃ.",
  "atk-s0514a1:2373_0": "24.",
  "atk-s0514a1:2374_0": "“Mā naṃ rūpena pāmesi, ārohena pabhāvati;",
  "atk-s0514a1:2375_0": "Mahāraṭṭhoti katvāna, karassu rucire piyaṃ.",
  "atk-s0514a1:2376_0": "25.",
  "atk-s0514a1:2377_0": "“Mā naṃ rūpena pāmesi, ārohena pabhāvati;",
  "atk-s0514a1:2378_0": "Mahārājāti katvāna, karassu rucire piyaṃ.",
  "atk-s0514a1:2379_0": "26.",
  "atk-s0514a1:2380_0": "“Mā naṃ rūpena pāmesi, ārohena pabhāvati;",
  "atk-s0514a1:2381_0": "Sīhassaroti katvāna, karassu rucire piyaṃ.",
  "atk-s0514a1:2382_0": "27.",
  "atk-s0514a1:2383_0": "“Mā naṃ rūpena pāmesi, ārohena pabhāvati;",
  "atk-s0514a1:2384_0": "Vaggussaroti katvāna, karassu rucire piyaṃ.",
  "atk-s0514a1:2385_0": "28.",
  "atk-s0514a1:2386_0": "“Mā naṃ rūpena pāmesi, ārohena pabhāvati;",
  "atk-s0514a1:2387_0": "Bindussaroti katvāna, karassu rucire piyaṃ.",
  "atk-s0514a1:2388_0": "29.",
  "atk-s0514a1:2389_0": "“Mā naṃ rūpena pāmesi, ārohena pabhāvati;",
  "atk-s0514a1:2390_0": "Mañjussaroti katvāna, karassu rucire piyaṃ.",
  "atk-s0514a1:2391_0": "30.",
  "atk-s0514a1:2392_0": "“Mā naṃ rūpena pāmesi, ārohena pabhāvati;",
  "atk-s0514a1:2393_0": "Madhussaroti katvāna, karassu rucire piyaṃ.",
  "atk-s0514a1:2394_0": "31.",
  "atk-s0514a1:2395_0": "“Mā naṃ rūpena pāmesi, ārohena pabhāvati;",
  "atk-s0514a1:2396_0": "Satasippoti katvāna, karassu rucire piyaṃ.",
  "atk-s0514a1:2397_0": "32.",
  "atk-s0514a1:2398_0": "“Mā naṃ rūpena pāmesi, ārohena pabhāvati;",
  "atk-s0514a1:2399_0": "Khattiyotipi katvāna, karassu rucire piyaṃ.",
  "atk-s0514a1:2400_0": "33.",
  "atk-s0514a1:2401_0": "“Mā naṃ rūpena pāmesi, ārohena pabhāvati;",
  "atk-s0514a1:2402_0": "Kusarājāti katvāna, karassu rucire piya”nti.",
  "atk-s0514a1:2403_0": "Tattha mā naṃ rūpena pāmesi, ārohena,",
  "atk-s0514a1:2403_1": "pabhāvatīti are pabhāvati,",
  "atk-s0514a1:2403_2": "mā tvaṃ etaṃ kusanarindaṃ attano rūpena ārohapariṇāhena pamini,",
  "atk-s0514a1:2403_3": "evaṃ pamāṇaṃ gaṇhi.",
  "atk-s0514a1:2403_4": "Mahāyasoti mahānubhāvo soti evaṃ hadaye katvāna rucire piyadassane karassu tassa piyaṃ.",
  "atk-s0514a1:2403_5": "Ānubhāvoyeva hissa rūpanti vadati.",
  "atk-s0514a1:2403_6": "Esa nayo sabbattha.",
  "atk-s0514a1:2403_7": "Api ca mahāyasoti mahāparivāro.",
  "atk-s0514a1:2403_8": "Mahaddhanoti mahābhogo.",
  "atk-s0514a1:2403_9": "Mahabbaloti mahāthāmo.",
  "atk-s0514a1:2403_10": "Mahāraṭṭhoti vipularaṭṭho.",
  "atk-s0514a1:2403_11": "Mahārājāti sakalajambudīpe aggarājā.",
  "atk-s0514a1:2403_12": "Sīhassaroti sīhasaddasamānasaddo.",
  "atk-s0514a1:2403_13": "Vaggussaroti līlāyuttassaro.",
  "atk-s0514a1:2403_14": "Bindussaroti sampiṇḍitaghanassaro.",
  "atk-s0514a1:2403_15": "Mañjussaroti sundarassaro.",
  "atk-s0514a1:2403_16": "Madhussaroti madhurayuttassaro.",
  "atk-s0514a1:2403_17": "Satasippoti paresaṃ santike asikkhitvā attano baleneva nipphannaanekasatasippo.",
  "atk-s0514a1:2403_18": "Khattiyoti okkākapaveṇiyaṃ jāto asambhinnakhattiyo.",
  "atk-s0514a1:2403_19": "Kusarājāti sakkadattiyakusatiṇasamānanāmo rājā.",
  "atk-s0514a1:2403_20": "Evarūpo hi añño rājā nāma natthīti jānitvā etassa piyaṃ karohīti khujjā ettakāhi gāthāhi tassa guṇaṃ kathesi.",
  "atk-s0514a1:2404_0": "Pabhāvatī tassā vacanaṃ sutvā “khujje ativiya gajjasi,",
  "atk-s0514a1:2404_1": "hatthena pāpuṇantī sasāmikabhāvaṃ te jānāpessāmī”ti khujjaṃ tajjesi.",
  "atk-s0514a1:2404_2": "Sāpi taṃ “ahaṃ taṃ rakkhamānā pituno te kusarājassa āgatabhāvaṃ nārocesiṃ, hotu,",
  "atk-s0514a1:2404_3": "ajja rañño ārocessāmī”ti mahantena saddena bhāyāpesi.",
  "atk-s0514a1:2404_4": "Sāpi “kocideva suṇeyyā”ti khujjaṃ saññāpesi.",
  "atk-s0514a1:2404_5": "Bodhisattopi taṃ passituṃ alabhanto satta māse dubbhojanena dukkhaseyyāya kilamanto cintesi –",
  "atk-s0514a1:2404_6": "“ko me etāya attho,",
  "atk-s0514a1:2404_7": "satta māse vasanto etaṃ passitumpi na labhāmi,",
  "atk-s0514a1:2404_8": "ativiya kakkhaḷā sāhasikā,",
  "atk-s0514a1:2404_9": "gantvā mātāpitaro passissāmī”ti.",
  "atk-s0514a1:2404_10": "Tasmiṃ khaṇe sakko āvajjento tassa ukkaṇṭhitabhāvaṃ ñatvā “rājā satta māse pabhāvatiṃ daṭṭhumpi na labhi,",
  "atk-s0514a1:2404_11": "labhanākāramassa karissāmī”ti maddarañño dūte katvā sattannaṃ rājūnaṃ dūtaṃ pāhento “pabhāvatī,",
  "atk-s0514a1:2404_12": "kusarājaṃ chaḍḍetvā āgatā,",
  "atk-s0514a1:2404_13": "āgacchantu pabhāvatiṃ gaṇhantū”ti ekekassa visuṃ visuṃ sāsanaṃ pahiṇi.",
  "atk-s0514a1:2404_14": "Te mahāparivārena gantvā nagaraṃ patvā aññamaññassa āgatakāraṇaṃ na jānanti.",
  "atk-s0514a1:2404_15": "Te “tvaṃ kasmā āgato,",
  "atk-s0514a1:2404_16": "tvaṃ kasmā āgatosī”ti pucchitvā tamatthaṃ ñatvā kujjhitvā “ekaṃ kira dhītaraṃ sattannaṃ dassati,",
  "atk-s0514a1:2404_17": "passathassa anācāraṃ,",
  "atk-s0514a1:2404_18": "uppaṇḍeti no,",
  "atk-s0514a1:2404_19": "gaṇhatha na”nti “sabbesampi amhākaṃ pabhāvatiṃ detu yuddhaṃ vā”ti sāsanāni pahiṇitvā nagaraṃ parivārayiṃsu.",
  "atk-s0514a1:2404_20": "Maddarājā sāsanaṃ sutvā bhītatasito amacce āmantetvā “kiṃ karomā”ti pucchi.",
  "atk-s0514a1:2404_21": "Atha naṃ amaccā “deva,",
  "atk-s0514a1:2404_22": "sattapi rājāno pabhāvatiṃ nissāya āgatā,",
  "atk-s0514a1:2404_23": "‘sace na dassati,",
  "atk-s0514a1:2404_24": "pākāraṃ bhinditvā nagaraṃ pavisitvā jīvitakkhayaṃ pāpetvā taṃ gaṇhissāmā’ti vadanti,",
  "atk-s0514a1:2404_25": "pākāre abhinneyeva tesaṃ pabhāvatiṃ pesessāmā”ti vatvā gāthamāhaṃsu –",
  "atk-s0514a1:2405_0": "34.",
  "atk-s0514a1:2406_0": "“Ete nāgā upatthaddhā, sabbe tiṭṭhanti vammitā;",
  "atk-s0514a1:2407_0": "Purā maddanti pākāraṃ, ānentetaṃ pabhāvati”nti.",
  "atk-s0514a1:2408_0": "Tattha upatthaddhāti atithaddhā dappitā.",
  "atk-s0514a1:2408_1": "Ānentetaṃ pabhāvatinti ānentu etaṃ pabhāvatinti sāsanāni pahiṇiṃsu.",
  "atk-s0514a1:2408_2": "Tasmā yāva ete nāgā pākāraṃ na maddanti,",
  "atk-s0514a1:2408_3": "tāva nesaṃ pabhāvatiṃ pesehi,",
  "atk-s0514a1:2408_4": "mahārājāti.",
  "atk-s0514a1:2409_0": "Taṃ sutvā rājā “sacāhaṃ ekassa pabhāvatiṃ pesessāmi,",
  "atk-s0514a1:2409_1": "sesā yuddhaṃ karissanti,",
  "atk-s0514a1:2409_2": "na sakkā ekassa dātuṃ,",
  "atk-s0514a1:2409_3": "sakalajambudīpe aggarājānaṃ ‘virūpo’ti chaḍḍetvā āgatā āgamanassa phalaṃ labhatu,",
  "atk-s0514a1:2409_4": "vadhitvāna naṃ satta khaṇḍāni katvā sattannaṃ khattiyānaṃ pesessāmī”ti vadanto anantaraṃ gāthamāha –",
  "atk-s0514a1:2410_0": "35.",
  "atk-s0514a1:2411_0": "“Satta bile karitvāna, ahametaṃ pabhāvatiṃ;",
  "atk-s0514a1:2412_0": "Khattiyānaṃ padassāmi, ye maṃ hantuṃ idhāgatā”ti.",
  "atk-s0514a1:2413_0": "Tassa sā kathā sakalanivesane pākaṭā ahosi.",
  "atk-s0514a1:2413_1": "Paricārikā gantvā “rājā kira taṃ satta khaṇḍāni katvā sattannaṃ rājūnaṃ pesessatī”ti pabhāvatiyā ārocesuṃ.",
  "atk-s0514a1:2413_2": "Sā maraṇabhayabhītā āsanā vuṭṭhāya bhaginīhi parivutā mātu sirigabbhaṃ agamāsi.",
  "atk-s0514a1:2413_3": "Tamatthaṃ pakāsento satthā āha –",
  "atk-s0514a1:2414_0": "36.",
  "atk-s0514a1:2415_0": "“Avuṭṭhahi rājaputtī, sāmā koseyyavāsinī;",
  "atk-s0514a1:2416_0": "Assupuṇṇehi nettehi, dāsīgaṇapurakkhatā”ti.",
  "atk-s0514a1:2417_0": "Tattha sāmāti suvaṇṇavaṇṇā. Koseyyavāsinīti suvaṇṇakhacitakoseyyanivasanā.",
  "atk-s0514a1:2418_0": "Sā mātu santikaṃ gantvā mātaraṃ vanditvā paridevamānā āha –",
  "atk-s0514a1:2419_0": "37.",
  "atk-s0514a1:2420_0": "“Taṃ nūna kakkūpanisevitaṃ mukhaṃ, ādāsadantātharupaccavekkhitaṃ;",
  "atk-s0514a1:2421_0": "Subhaṃ sunettaṃ virajaṃ anaṅgaṇaṃ, chuddhaṃ vane ṭhassati khattiyehi.",
  "atk-s0514a1:2422_0": "38.",
  "atk-s0514a1:2423_0": "“Te nūna me asite vellitagge, kese mudū candanasāralitte;",
  "atk-s0514a1:2424_0": "Samākule sīvathikāya majjhe, pādehi gijjhā parikaḍḍhissanti.",
  "atk-s0514a1:2425_0": "39.",
  "atk-s0514a1:2426_0": "“Tā nūna me tambanakhā sulomā, bāhā mudū candanasāralittā;",
  "atk-s0514a1:2427_0": "Chinnā vane ujjhitā khattiyehi, gayha dhaṅko gacchati yenakāmaṃ.",
  "atk-s0514a1:2428_0": "40.",
  "atk-s0514a1:2429_0": "“Te nūna tālūpanibhe alambe, nisevite kāsikacandanena;",
  "atk-s0514a1:2430_0": "Thanesu me lambissati siṅgālo, mātūva putto taruṇo tanūjo.",
  "atk-s0514a1:2431_0": "41.",
  "atk-s0514a1:2432_0": "“Taṃ nūna soṇiṃ puthulaṃ sukoṭṭitaṃ, nisevitaṃ kañcanamekhalāhi;",
  "atk-s0514a1:2433_0": "Chinnaṃ vane khattiyehī avatthaṃ, siṅgālasaṅghā parikaḍḍhissanti.",
  "atk-s0514a1:2434_0": "42.",
  "atk-s0514a1:2435_0": "“Soṇā dhaṅkā siṅgālā ca, ye caññe santi dāṭhino;",
  "atk-s0514a1:2436_0": "Ajarā nūna hessanti, bhakkhayitvā pabhāvatiṃ.",
  "atk-s0514a1:2437_0": "43.",
  "atk-s0514a1:2438_0": "“Sace maṃsāni hariṃsu, khattiyā dūragāmino;",
  "atk-s0514a1:2439_0": "Aṭṭhīni amma yācitvā, anupathe dahātha naṃ.",
  "atk-s0514a1:2440_0": "44.",
  "atk-s0514a1:2441_0": "“Khettāni amma kāretvā, kaṇikārettha ropaya;",
  "atk-s0514a1:2442_0": "Yadā te pupphitā assu, hemantānaṃ himaccaye;",
  "atk-s0514a1:2443_0": "Sareyyātha mamaṃ amma, evaṃvaṇṇā pabhāvatī”ti.",
  "atk-s0514a1:2444_0": "Tattha kakkūpanisevitantila kakkūpanisevitanti sāsapakakkaloṇakakkamattikakakkatilakakkahaliddikakkamukhacuṇṇakehi imehi pañcahi kakkehi upanisevitaṃ.",
  "atk-s0514a1:2444_1": "Ādāsadantātharupaccavekkhitanti dantamayatharumhi ādāse paccavekkhitaṃ tattha oloketvā maṇḍitaṃ.",
  "atk-s0514a1:2444_2": "Subhanti subhamukhaṃ.",
  "atk-s0514a1:2444_3": "Virajanti vigatarajaṃ nimmalaṃ.",
  "atk-s0514a1:2444_4": "Anaṅgaṇanti gaṇḍapiḷakādidosarahitaṃ.",
  "atk-s0514a1:2444_5": "Chuddhanti amma evarūpaṃ mama mukhaṃ addhā idāni khattiyehi chaḍḍitaṃ vane araññe ṭhassatīti paridevati.",
  "atk-s0514a1:2444_6": "Asiteti kāḷake.",
  "atk-s0514a1:2444_7": "Vellitaggeti unnatagge.",
  "atk-s0514a1:2444_8": "Sīvathikāyāti susānamhi.",
  "atk-s0514a1:2444_9": "Parikaḍḍhissantīti evarūpe mama kese manussamaṃsakhādakā gijjhā pādehi paharitvā nūna parikaḍḍhissanti.",
  "atk-s0514a1:2444_10": "Gayha dhaṅko gacchati yenakāmanti amma mama evarūpaṃ bāhaṃ nūna dhaṅko gahetvā luñjitvā khādanto yenakāmaṃ gacchissati.",
  "atk-s0514a1:2445_0": "Tālūpanibheti suvaṇṇatālaphalasadise.",
  "atk-s0514a1:2445_1": "Kāsikacandanenāti sukhumacandanena nisevite.",
  "atk-s0514a1:2445_2": "Thanesu meti amma mama susāne patitāya evarūpe thane disvā mukhena ḍaṃsitvā tesu me thanesu attano tanujo",
  "atk-s0514a1:2445_3": "mātu taruṇaputto viya nūna siṅgālo lambissati.",
  "atk-s0514a1:2445_4": "Soṇinti kaṭiṃ.",
  "atk-s0514a1:2445_5": "Sukoṭṭitanti gohanukena paharitvā suvaḍḍhitaṃ.",
  "atk-s0514a1:2445_6": "Avatthanti chaḍḍitaṃ.",
  "atk-s0514a1:2445_7": "Bhakkhayitvāti amma ete ettakā nūna mama maṃsaṃ khāditvā ajarā bhavissanti.",
  "atk-s0514a1:2446_0": "Sace maṃsāni hariṃsūti amma sace te khattiyā mayiṃ paṭibaddhacittā mama maṃsāni hareyyuṃ,",
  "atk-s0514a1:2446_1": "atha tumhe aṭṭhīni yācitvā anupathe dahāthanaṃ,",
  "atk-s0514a1:2446_2": "jaṅghamaggamahāmaggānaṃ antare daheyyāthāti vadati.",
  "atk-s0514a1:2446_3": "Khettānīti amma mama jhāpitaṭṭhāne mālādivatthūni kāretvā ettha etesu khettesu kaṇikārarukkhe ropaya.",
  "atk-s0514a1:2446_4": "Himaccayeti himapātātikkame phagguṇamāse.",
  "atk-s0514a1:2446_5": "Sareyyāthāti tesaṃ pupphānaṃ suvaṇṇacaṅkoṭakaṃ pūretvā ūrūsu ṭhapetvā mama dhītā pabhāvatī evaṃvaṇṇāti sareyyātha.",
  "atk-s0514a1:2447_0": "Iti sā maraṇabhayatajjitā mātu santike vilapi.",
  "atk-s0514a1:2447_1": "Maddarājāpi “pharasuñca gaṇḍikañca gahetvā coraghātako idheva āgacchatū”ti āṇāpesi.",
  "atk-s0514a1:2447_2": "Tassa āgamanaṃ sakalarājagehe pākaṭaṃ ahosi.",
  "atk-s0514a1:2447_3": "Athassa āgatabhāvaṃ sutvā pabhāvatiyā mātā uṭṭhāyāsanā sokasamappitā rañño santikaṃ agamāsi.",
  "atk-s0514a1:2447_4": "Tamatthaṃ pakāsento satthā āha –",
  "atk-s0514a1:2448_0": "45.",
  "atk-s0514a1:2449_0": "“Tassā mātā udaṭṭhāsi, khattiyā devavaṇṇinī;",
  "atk-s0514a1:2450_0": "Disvā asiñca sūnañca, rañño maddassantepure”ti.",
  "atk-s0514a1:2451_0": "Tattha udaṭṭhāsīti āsanā uṭṭhāya rañño santikaṃ gantvā aṭṭhāsi.",
  "atk-s0514a1:2451_1": "Disvā asiñca sūnañcāti antepuramhi alaṅkatamahātale rañño purato nikkhittaṃ pharasuñca gaṇḍikañca disvā vilapantī gāthamāha –",
  "atk-s0514a1:2452_0": "46.",
  "atk-s0514a1:2453_0": "“Iminā nūna asinā, susaññaṃ tanumajjhimaṃ;",
  "atk-s0514a1:2454_0": "Dhītaraṃ madda hantvāna, khattiyānaṃ padassasī”ti.",
  "atk-s0514a1:2455_0": "Tattha asināti pharasuṃ sandhāyāha.",
  "atk-s0514a1:2455_1": "So hi imasmiṃ ṭhāne asi nāma jāto.",
  "atk-s0514a1:2455_2": "Susaññaṃ tanumajjhimanti suṭṭhu saññātaṃ tanumajjhimaṃ.",
  "atk-s0514a1:2456_0": "Atha naṃ rājā saññāpento āha – “devi,",
  "atk-s0514a1:2456_1": "kiṃ kathesi,",
  "atk-s0514a1:2456_2": "tava dhītā sakalajambudīpe aggarājānaṃ ‘virūpo’ti chaḍḍetvā gatamagge padavalañje avinaṭṭheyeva maccuṃ nalāṭenādāya āgatā,",
  "atk-s0514a1:2456_3": "idāni attano rūpaṃ nissāya īdisaṃ phalaṃ labhatū”ti.",
  "atk-s0514a1:2456_4": "Sā tassa vacanaṃ sutvā dhītu santikaṃ gantvā vilapantī āha –",
  "atk-s0514a1:2457_0": "47.",
  "atk-s0514a1:2458_0": "“Na me akāsi vacanaṃ, atthakāmāya puttike;",
  "atk-s0514a1:2459_0": "Sājja lohitasañchannā, gacchasi yamasādhanaṃ.",
  "atk-s0514a1:2460_0": "48.",
  "atk-s0514a1:2461_0": "“Evamāpajjatī poso, pāpiyañca nigacchati;",
  "atk-s0514a1:2462_0": "Yo ve hitānaṃ vacanaṃ, na karoti atthadassinaṃ.",
  "atk-s0514a1:2463_0": "49.",
  "atk-s0514a1:2464_0": "“Sace ca ajja dhāresi, kumāraṃ cārudassanaṃ;",
  "atk-s0514a1:2465_0": "Kusena jātaṃ khattiyaṃ, suvaṇṇamaṇimekhalaṃ;",
  "atk-s0514a1:2466_0": "Pūjitaṃ ñātisaṅghehi, na gacchasi yamakkhayaṃ.",
  "atk-s0514a1:2467_0": "50.",
  "atk-s0514a1:2468_0": "“Yatthassu bherī nadati, kuñjaro ca nikūjati;",
  "atk-s0514a1:2469_0": "Khattiyānaṃ kule bhadde, kinnu sukhataraṃ tato.",
  "atk-s0514a1:2470_0": "51.",
  "atk-s0514a1:2471_0": "“Asso ca sisati dvāre, kumāro uparodati;",
  "atk-s0514a1:2472_0": "Khattiyānaṃ kule bhadde, kinnu sukhataraṃ tato.",
  "atk-s0514a1:2473_0": "52.",
  "atk-s0514a1:2474_0": "“Mayūrakoñcābhirude, kokilābhinikūjite;",
  "atk-s0514a1:2475_0": "Khattiyānaṃ kule bhadde, kinnu sukhataraṃ tato”ti.",
  "atk-s0514a1:2476_0": "Tattha puttiketi taṃ ālapati.",
  "atk-s0514a1:2476_1": "Idaṃ vuttaṃ hoti – amma,",
  "atk-s0514a1:2476_2": "idha kiṃ karissasi,",
  "atk-s0514a1:2476_3": "sāmikassa santikaṃ gaccha,",
  "atk-s0514a1:2476_4": "mā rūpamadena majjīti evaṃ yācantiyāpi me vacanaṃ na akāsi,",
  "atk-s0514a1:2476_5": "sā tvaṃ ajja lohitasañchannā gacchasi yamasādhanaṃ,",
  "atk-s0514a1:2476_6": "maccurājassa bhavanaṃ gamissasīti.",
  "atk-s0514a1:2476_7": "Pāpiyañcāti ito pāpatarañca nigacchati.",
  "atk-s0514a1:2476_8": "Sace ca ajja dhāresīti, amma,",
  "atk-s0514a1:2476_9": "sace tvaṃ cittassa vasaṃ agantvā kusanarindaṃ paṭicca laddhaṃ attano rūpena sadisaṃ cārudassanaṃ kumāraṃ ajja dhārayissasi.",
  "atk-s0514a1:2476_10": "Yamakkhayanti evaṃ sante yamanivesanaṃ na gaccheyyāsi.",
  "atk-s0514a1:2476_11": "Tato yamhi khattiyakule ayaṃ vibhūti,",
  "atk-s0514a1:2476_12": "tamhā nānābherisaddena ceva mattavāraṇakoñcanādena ca ninnāditā kusāvatīrājakulā kiṃ nu sukhataraṃ disvā idhāgatāsīti attho.",
  "atk-s0514a1:2476_13": "Sisatīti hasati.",
  "atk-s0514a1:2476_14": "Kumāroti susikkhito gandhabbakumāro.",
  "atk-s0514a1:2476_15": "Uparodatīti nānātūriyāni gahetvā upahāraṃ karoti.",
  "atk-s0514a1:2476_16": "Kokilābhinikūjiteti kusarājakule sāyaṃ pāto pavattanaccagītavāditūpahāraṃ paṭippharantī viya kokilehi abhinikūjite.",
  "atk-s0514a1:2477_0": "Iti sāpi ettakāhi gāthāhi tāya saddhiṃ sallapitvā “sace ajja kusanarindo idha assa,",
  "atk-s0514a1:2477_1": "ime satta rājāno palāpetvā mama dhītaraṃ dukkhā pamocetvā ādāya gaccheyyā”ti cintetvā gāthamāha –",
  "atk-s0514a1:2478_0": "53.",
  "atk-s0514a1:2479_0": "“Kahaṃ nu kho sattumaddano, pararaṭṭhappamaddano;",
  "atk-s0514a1:2480_0": "Kuso soḷārapaññāṇo, yo no dukkhā pamocaye”ti.",
  "atk-s0514a1:2481_0": "Tattha soḷārapaññāṇoti uḷārapañño.",
  "atk-s0514a1:2482_0": "Tato pabhāvatī “mama mātu kusassa vaṇṇaṃ bhaṇantiyā mukhaṃ nappahoti,",
  "atk-s0514a1:2482_1": "ācikkhissāmi tāvassā tassa idheva āḷārikakammaṃ katvā vasanabhāva”nti cintetvā gāthamāha –",
  "atk-s0514a1:2483_0": "54.",
  "atk-s0514a1:2484_0": "“Idheva so sattumaddano, pararaṭṭhappamaddano;",
  "atk-s0514a1:2485_0": "Kuso soḷārapaññāṇo, yo te sabbe vadhissatī”ti.",
  "atk-s0514a1:2486_0": "Athassā mātā “ayaṃ maraṇabhayabhītā vippalapatī”ti cintetvā gāthamāha –",
  "atk-s0514a1:2487_0": "55.",
  "atk-s0514a1:2488_0": "“Ummattikā nu bhaṇasi, andhabālā pabhāsasi;",
  "atk-s0514a1:2489_0": "Kuso ce āgato assa, kiṃ na jānemu taṃ maya”nti.",
  "atk-s0514a1:2490_0": "Tattha andhabālāti sammūḷhā aññāṇā hutvā.",
  "atk-s0514a1:2490_1": "Kiṃ na jānemūti kena kāraṇena taṃ na jāneyyāma.",
  "atk-s0514a1:2490_2": "So hi antarāmagge ṭhitova amhākaṃ sāsanaṃ peseyya,",
  "atk-s0514a1:2490_3": "samussitaddhajā caturaṅginīsenā paññāyetha,",
  "atk-s0514a1:2490_4": "tvaṃ pana maraṇabhayena kathesīti.",
  "atk-s0514a1:2491_0": "Sā evaṃ vutte “na me mātā saddahati,",
  "atk-s0514a1:2491_1": "tassa idhāgantvā satta māse vasanabhāvaṃ na jānāti,",
  "atk-s0514a1:2491_2": "dassessāmi na”nti cintetvā mātaraṃ hatthe gahetvā sīhapañjaraṃ vivaritvā hatthaṃ pasāretvā dassentī gāthamāha –",
  "atk-s0514a1:2492_0": "56.",
  "atk-s0514a1:2493_0": "“Eso āḷāriko poso, kumārīpuramantare;",
  "atk-s0514a1:2494_0": "Daḷhaṃ katvāna saṃvelliṃ, kumbhiṃ dhovati oṇato”ti.",
  "atk-s0514a1:2495_0": "Tattha kumārīpuramantareti vātapāne ṭhitā tava dhītānaṃ kumārīnaṃ vasanaṭṭhānantare naṃ olokehi.",
  "atk-s0514a1:2495_1": "Saṃvellinti kacchaṃ bandhitvā kumbhiṃ dhovati.",
  "atk-s0514a1:2496_0": "So kira tadā “ajja me manoratho matthakaṃ pāpuṇissati,",
  "atk-s0514a1:2496_1": "addhā maraṇabhayatajjitā,",
  "atk-s0514a1:2496_2": "pabhāvatī,",
  "atk-s0514a1:2496_3": "mama āgatabhāvaṃ kathessati,",
  "atk-s0514a1:2496_4": "bhājanāni dhovitvā paṭisāmessāmī”ti udakaṃ āharitvā bhājanāni dhovituṃ ārabhi.",
  "atk-s0514a1:2496_5": "Atha naṃ mātā paribhāsantī gāthamāha –",
  "atk-s0514a1:2497_0": "57.",
  "atk-s0514a1:2498_0": "“Veṇī tvamasi caṇḍālī, adūsi kulagandhinī;",
  "atk-s0514a1:2499_0": "Kathaṃ maddakule jātā, dāsaṃ kayirāsi kāmuka”nti.",
  "atk-s0514a1:2500_0": "Tattha veṇīti tacchikā.",
  "atk-s0514a1:2500_1": "Adūsi kulagandhinīti udāhu tvaṃ kuladūsikā.",
  "atk-s0514a1:2500_2": "Kāmukanti kathaṃ nāma tvaṃ evarūpe kule jātā attano sāmikaṃ dāsaṃ kareyyāsīti.",
  "atk-s0514a1:2501_0": "Tato pabhāvatī “mama mātā imassa maṃ nissāya evaṃ vasanabhāvaṃ na jānāti maññe”ti cintetvā itaraṃ gāthamāha –",
  "atk-s0514a1:2502_0": "58.",
  "atk-s0514a1:2503_0": "“Namhi veṇī na caṇḍālī, na camhi kulagandhinī;",
  "atk-s0514a1:2504_0": "Okkākaputto bhaddante, tvaṃ nu dāsoti maññasī”ti.",
  "atk-s0514a1:2505_0": "Tattha okkākaputtoti, amma,",
  "atk-s0514a1:2505_1": "esa okkākaputto,",
  "atk-s0514a1:2505_2": "tvaṃ pana “dāso”ti maññasi,",
  "atk-s0514a1:2505_3": "kasmā naṃ ahaṃ “dāso”ti kathessāmīti.",
  "atk-s0514a1:2506_0": "Idānissa yasaṃ vaṇṇentī āha –",
  "atk-s0514a1:2507_0": "59.",
  "atk-s0514a1:2508_0": "“Yo brāhmaṇasahassāni, sadā bhojeti vīsatiṃ;",
  "atk-s0514a1:2509_0": "Okkākaputto bhaddante, tvaṃ nu dāsoti maññasi.",
  "atk-s0514a1:2510_0": "60.",
  "atk-s0514a1:2511_0": "Yassa nāgasahassāni, sadā yojenti vīsatiṃ;",
  "atk-s0514a1:2512_0": "Okkākaputto bhaddante, tvaṃ nu dāsoti maññasi.",
  "atk-s0514a1:2513_0": "61.",
  "atk-s0514a1:2514_0": "“Yassa assasahassāni, sadā yojenti vīsatiṃ;",
  "atk-s0514a1:2515_0": "Okkākaputto bhaddante, tvaṃ nu dāsoti maññasi.",
  "atk-s0514a1:2516_0": "62.",
  "atk-s0514a1:2517_0": "“Yassa rathasahassāni, sadā yojenti vīsatiṃ;",
  "atk-s0514a1:2518_0": "Okkākaputto bhaddante, tvaṃ nu dāsoti maññasi;",
  "atk-s0514a1:2519_0": "Yassa usabhasahassāni, sadā yojenti vīsatiṃ;",
  "atk-s0514a1:2520_0": "Okkākaputto bhaddante, tvaṃ nu dāsoti maññasi.",
  "atk-s0514a1:2521_0": "63.",
  "atk-s0514a1:2522_0": "“Yassa dhenusahassāni, sadā duhanti vīsatiṃ;",
  "atk-s0514a1:2523_0": "Okkākaputto bhaddante, tvaṃ nu dāsoti maññasī”ti.",
  "atk-s0514a1:2524_0": "Evaṃ tāya pañcahi gāthāhi mahāsattassa yaso vaṇṇito.",
  "atk-s0514a1:2524_1": "Athassā mātā “ayaṃ asambhitā kathaṃ katheti,",
  "atk-s0514a1:2524_2": "addhā evameta”nti saddahitvā rañño santikaṃ gantvā tamatthaṃ ārocesi.",
  "atk-s0514a1:2524_3": "So vegena pabhāvatiyā santikaṃ gantvā “saccaṃ kira, amma,",
  "atk-s0514a1:2524_4": "kusarājā idhāgato”ti.",
  "atk-s0514a1:2524_5": "“Āma tāta,",
  "atk-s0514a1:2524_6": "ajjassa satta māsā atikkantā tava dhītānaṃ āḷārikattaṃ karontassā”ti.",
  "atk-s0514a1:2524_7": "So tassā asaddahanto khujjaṃ pucchitvā yathābhūtaṃ sutvā dhītaraṃ garahanto gāthamāha –",
  "atk-s0514a1:2525_0": "64.",
  "atk-s0514a1:2526_0": "“Taggha te dukkaṭaṃ bāle, yaṃ khattiyaṃ mahabbalaṃ;",
  "atk-s0514a1:2527_0": "Nāgaṃ maṇḍūkavaṇṇena, na taṃ akkhāsidhāgata”nti.",
  "atk-s0514a1:2528_0": "Tattha tagghāti ekaṃseneva.",
  "atk-s0514a1:2529_0": "So dhītaraṃ garahitvā vegena tassa santikaṃ gantvā katapaṭisanthāro añjaliṃ paggayha attano accayaṃ dassento gāthamāha –",
  "atk-s0514a1:2530_0": "65.",
  "atk-s0514a1:2531_0": "“Aparādhaṃ mahārāja, tvaṃ no khama rathesabha;",
  "atk-s0514a1:2532_0": "Yaṃ taṃ aññātavesena, nāññāsimhā idhāgata”nti.",
  "atk-s0514a1:2533_0": "Taṃ sutvā mahāsatto “sacāhaṃ pharusaṃ vakkhāmi,",
  "atk-s0514a1:2533_1": "idhevassa hadayaṃ phalissati,",
  "atk-s0514a1:2533_2": "assāsessāmi na”nti cintetvā bhājanantare ṭhitova itaraṃ gāthamāha –",
  "atk-s0514a1:2534_0": "66.",
  "atk-s0514a1:2535_0": "“Mādisassa na taṃ channaṃ, yohaṃ āḷāriko bhave;",
  "atk-s0514a1:2536_0": "Tvaññeva me pasīdassu, natthi te deva dukkaṭa”nti.",
  "atk-s0514a1:2537_0": "Rājā tassa santikā paṭisanthāraṃ labhitvā pāsādaṃ abhiruhitvā pabhāvatiṃ pakkosāpetvā khamāpanatthāya pesetuṃ gāthamāha –",
  "atk-s0514a1:2538_0": "67.",
  "atk-s0514a1:2539_0": "“Gaccha bāle khamāpehi, kusarājaṃ mahabbalaṃ;",
  "atk-s0514a1:2540_0": "Khamāpito kuso rājā, so te dassati jīvita”nti.",
  "atk-s0514a1:2541_0": "Sā pitu vacanaṃ sutvā bhaginīhi ceva paricārikāhi ca parivutā tassa santikaṃ agamāsi.",
  "atk-s0514a1:2541_1": "Sopi kammakāravesena ṭhitova tassā attano santikaṃ āgamanaṃ ñatvā “ajja pabhāvatiyā mānaṃ bhinditvā pādamūle",
  "atk-s0514a1:2541_2": "naṃ kalale nipajjāpessāmī”ti sabbaṃ attanā ābhataṃ udakaṃ chaḍḍetvā khalamaṇḍalamattaṃ ṭhānaṃ madditvā",
  "atk-s0514a1:2541_3": "ekakalalaṃ akāsi.",
  "atk-s0514a1:2541_4": "Sā tassa santikaṃ gantvā tassa pādesu nipatitvā kalalapiṭṭhe nipannā taṃ khamāpesi.",
  "atk-s0514a1:2541_5": "Tamatthaṃ pakāsento satthā āha –",
  "atk-s0514a1:2542_0": "68.",
  "atk-s0514a1:2543_0": "“Pitussa vacanaṃ sutvā, devavaṇṇī pabhāvatī;",
  "atk-s0514a1:2544_0": "Sirasā aggahī pāde, kusarājaṃ mahabbala”nti.",
  "atk-s0514a1:2545_0": "Tattha sirasāti sirasā nipatitvā kusarājānaṃ pāde aggahesīti.",
  "atk-s0514a1:2546_0": "Gahetvā ca pana naṃ khamāpentī tisso gāthāyo abhāsi –",
  "atk-s0514a1:2547_0": "69.",
  "atk-s0514a1:2548_0": "“Yāmā ratyo atikkantā, tāmā deva tayā vinā;",
  "atk-s0514a1:2549_0": "Vande te sirasā pāde, mā me kujjha rathesabha.",
  "atk-s0514a1:2550_0": "70.",
  "atk-s0514a1:2551_0": "“Sabbaṃ te paṭijānāmi, mahārāja suṇohi me;",
  "atk-s0514a1:2552_0": "Na cāpi appiyaṃ tuyhaṃ, kareyyāmi ahaṃ puna.",
  "atk-s0514a1:2553_0": "71.",
  "atk-s0514a1:2554_0": "“Evaṃ ce yācamānāya, vacanaṃ me na kāhasi;",
  "atk-s0514a1:2555_0": "Idāni maṃ tāto hantvā, khattiyānaṃ padassatī”ti.",
  "atk-s0514a1:2556_0": "Tattha ratyoti rattiyo.",
  "atk-s0514a1:2556_1": "Tāmāti tā imā sabbāpi tayā vinā atikkantā.",
  "atk-s0514a1:2556_2": "Sabbaṃ te paṭijānāmīti, mahārāja,",
  "atk-s0514a1:2556_3": "ettakaṃ kālaṃ mayā tava appiyameva kataṃ,",
  "atk-s0514a1:2556_4": "idaṃ te ahaṃ sabbaṃ paṭijānāmi,",
  "atk-s0514a1:2556_5": "aparampi suṇohi me,",
  "atk-s0514a1:2556_6": "ito paṭṭhāyāhaṃ puna tuyhaṃ appiyaṃ na karissāmi.",
  "atk-s0514a1:2556_7": "Evaṃ ceti sace evaṃ yācamānāya mama tvaṃ vacanaṃ na karissasīti.",
  "atk-s0514a1:2557_0": "Taṃ sutvā rājā “sacāhaṃ ‘imaṃ tvañceva jānissasī’ti vakkhāmi,",
  "atk-s0514a1:2557_1": "hadayamassā phalissati,",
  "atk-s0514a1:2557_2": "assāsessāmi na”nti cintetvā āha –",
  "atk-s0514a1:2558_0": "72.",
  "atk-s0514a1:2559_0": "“Evaṃ te yācamānāya, kiṃ na kāhāmi te vaco;",
  "atk-s0514a1:2560_0": "Vikuddho tyasmi kalyāṇi, mā tvaṃ bhāyi pabhāvati.",
  "atk-s0514a1:2561_0": "73.",
  "atk-s0514a1:2562_0": "“Sabbaṃ te paṭijānāmi, rājaputti suṇohi me;",
  "atk-s0514a1:2563_0": "Na cāpi appiyaṃ tuyhaṃ, kareyyāmi ahaṃ puna.",
  "atk-s0514a1:2564_0": "74.",
  "atk-s0514a1:2565_0": "“Tava kāmā hi sussoṇi, pahu dukkhaṃ titikkhisaṃ;",
  "atk-s0514a1:2566_0": "Bahuṃ maddakulaṃ hantvā, nayituṃ taṃ pabhāvatī”ti.",
  "atk-s0514a1:2567_0": "Tattha kiṃ na kāhāmīti kiṃkāraṇā tava vacanaṃ na karissāmi.",
  "atk-s0514a1:2567_1": "Vikuddho tyasmīti vikuddho nikkopo te asmiṃ.",
  "atk-s0514a1:2567_2": "Sabbaṃ teti vikuddhabhāvañca idāni appiyakaraṇañca ubhayaṃ te idaṃ sabbameva paṭijānāmi.",
  "atk-s0514a1:2567_3": "Tava kāmāti tava kāmena taṃ icchamāno.",
  "atk-s0514a1:2567_4": "Titikkhisanti adhivāsemi.",
  "atk-s0514a1:2567_5": "Bahuṃ maddakulaṃ hantvā nayituṃ tanti bahumaddarājakulaṃ hanitvā balakkārena taṃ netuṃ samatthoti.",
  "atk-s0514a1:2568_0": "Atha so sakkassa devarañño paricārikaṃ viya taṃ attano paricārikaṃ disvā khattiyamānaṃ uppādetvā “mayi",
  "atk-s0514a1:2568_1": "kira dharamāneyeva mama bhariyaṃ aññe gahetvā gamissantī”ti sīho viya rājaṅgaṇe vijambhamāno “sakalanagaravāsino",
  "atk-s0514a1:2568_2": "me āgatabhāvaṃ jānantū”ti vagganto nadanto seḷento apphoṭento “idāni te jīvaggāhaṃ gahessāmi,",
  "atk-s0514a1:2568_3": "rathādayo me yojentū”ti anantaraṃ gāthamāha –",
  "atk-s0514a1:2569_0": "75.",
  "atk-s0514a1:2570_0": "“Yojayantu rathe asse, nānācitte samāhite;",
  "atk-s0514a1:2571_0": "Atha dakkhatha me vegaṃ, vidhamantassa sattavo”ti.",
  "atk-s0514a1:2572_0": "Tattha nānācitteti nānālaṅkāravicitte.",
  "atk-s0514a1:2572_1": "Samāhiteti asse sandhāya vuttaṃ,",
  "atk-s0514a1:2572_2": "susikkhite nibbisevaneti attho.",
  "atk-s0514a1:2572_3": "Atha dakkhatha me veganti atha me parakkamaṃ passissathāti.",
  "atk-s0514a1:2573_0": "Sattūnaṃ gaṇhanaṃ nāma mayhaṃ bhāro,",
  "atk-s0514a1:2573_1": "gaccha tvaṃ nhatvā alaṅkaritvā pāsādaṃ āruhāti taṃ uyyojesi.",
  "atk-s0514a1:2573_2": "Maddarājāpissa parihārakaraṇatthaṃ amacce pahiṇi.",
  "atk-s0514a1:2573_3": "Te tassa mahānasadvāreyeva sāṇiṃ parikkhipitvā kappake upaṭṭhapesuṃ.",
  "atk-s0514a1:2573_4": "So katamassukammo sīsaṃnhāto sabbālaṅkārapaṭimaṇḍito amaccādīhi parivuto “pāsādaṃ abhiruhissāmī”ti disā viloketvā apphoṭesi.",
  "atk-s0514a1:2573_5": "Olokitaolokitaṭṭhānaṃ vikampi.",
  "atk-s0514a1:2573_6": "So “idāni me parakkamaṃ passissathā”ti āha.",
  "atk-s0514a1:2573_7": "Tamatthaṃ pakāsento satthā anantaraṃ gāthamāha –",
  "atk-s0514a1:2574_0": "76.",
  "atk-s0514a1:2575_0": "“Tañca tattha udikkhiṃsu, rañño maddassantepure;",
  "atk-s0514a1:2576_0": "Vijambhamānaṃ sīhaṃva, phoṭentaṃ diguṇaṃ bhuja”nti.",
  "atk-s0514a1:2577_0": "Tassattho –",
  "atk-s0514a1:2577_1": "tañca tattha vijambhantaṃ apphoṭentaṃ rañño antepure vātapānāni vivaritvā itthiyo udikkhiṃsūti.",
  "atk-s0514a1:2578_0": "Athassa maddarājā kataāneñjakāraṇaṃ alaṅkatavaravāraṇaṃ pesesi.",
  "atk-s0514a1:2578_1": "So samussitasetacchattaṃ hatthikkhandhaṃ āruyha “pabhāvatiṃ ānethā”ti tampi pacchato nisīdāpetvā caturaṅginiyā",
  "atk-s0514a1:2578_2": "senāya parivuto pācīnadvārena nikkhamitvā parasenaṃ oloketvā “ahaṃ kusarājā,",
  "atk-s0514a1:2578_3": "jīvitatthikā urena nipajjantū”ti tikkhattuṃ sīhanādaṃ naditvā sattumaddanaṃ akāsi.",
  "atk-s0514a1:2578_4": "Tamatthaṃ pakāsento satthā āha –",
  "atk-s0514a1:2579_0": "77.",
  "atk-s0514a1:2580_0": "“Hatthikkhandhañca āruyha, āropetvā pabhāvatiṃ;",
  "atk-s0514a1:2581_0": "Saṅgāmaṃ otaritvāna, sīhanādaṃ nadī kuso.",
  "atk-s0514a1:2582_0": "78.",
  "atk-s0514a1:2583_0": "“Tassa taṃ nadato sutvā, sīhassevitare migā;",
  "atk-s0514a1:2584_0": "Khattiyā vipalāyiṃsu, kusasaddabhayaṭṭitā.",
  "atk-s0514a1:2585_0": "79.",
  "atk-s0514a1:2586_0": "“Hatthārohā anīkaṭṭhā, rathikā pattikārakā;",
  "atk-s0514a1:2587_0": "Aññamaññassa chindanti, kusasaddabhayaṭṭitā.",
  "atk-s0514a1:2588_0": "80.",
  "atk-s0514a1:2589_0": "“Tasmiṃ saṅgāmasīsasmiṃ, passitvā haṭṭhamānaso;",
  "atk-s0514a1:2590_0": "Kusassa rañño devindo, adā verocanaṃ maṇiṃ.",
  "atk-s0514a1:2591_0": "81.",
  "atk-s0514a1:2592_0": "“So taṃ vijjhitvā saṅgāmaṃ, laddhā verocanaṃ maṇiṃ;",
  "atk-s0514a1:2593_0": "Hatthikkhandhagato rājā, pāvekkhi nagaraṃ puraṃ.",
  "atk-s0514a1:2594_0": "82.",
  "atk-s0514a1:2595_0": "“Jīvaggāhaṃ gahetvāna, bandhitvā satta khattiye;",
  "atk-s0514a1:2596_0": "Sasurassūpanāmesi, ime te deva sattavo.",
  "atk-s0514a1:2597_0": "83.",
  "atk-s0514a1:2598_0": "“Sabbeva te vasaṃ gatā, amittā vihatā tava;",
  "atk-s0514a1:2599_0": "Kāmaṃ karohi te tayā, muñca vā te hanassu vā”ti.",
  "atk-s0514a1:2600_0": "Tattha vipalāyiṃsūti satiṃ paccupaṭṭhāpetuṃ asakkontā vipallatthacittā bhijjiṃsu.",
  "atk-s0514a1:2600_1": "Kusasaddabhayaṭṭitāti kusarañño saddaṃ nissāya jātena bhayena upaddutā mūḷhacittā.",
  "atk-s0514a1:2600_2": "Aññamaññassa chindantīti aññamaññaṃ chindanti maddanti.",
  "atk-s0514a1:2600_3": "“Bhindiṃsū”tipi pāṭho.",
  "atk-s0514a1:2600_4": "Tasminti evaṃ bodhisattassa saddasavaneneva saṅgāme bhinne tasmiṃ saṅgāmasīse taṃ mahāsattassa parakkamaṃ",
  "atk-s0514a1:2600_5": "passitvā tuṭṭhahadayo sakko verocanaṃ nāma maṇikkhandhaṃ tassa adāsi.",
  "atk-s0514a1:2600_6": "Nagaraṃ puranti nagarasaṅkhātaṃ puraṃ.",
  "atk-s0514a1:2600_7": "Bandhitvāti tesaññeva uttari sāṭakena pacchābāhaṃ bandhitvā.",
  "atk-s0514a1:2600_8": "Kāmaṃ karohi te tayāti tvaṃ attano kāmaṃ icchaṃ ruciṃ karohi,",
  "atk-s0514a1:2600_9": "ete hi tayā dāsā katāyevāti.",
  "atk-s0514a1:2601_0": "Rājā āha –",
  "atk-s0514a1:2602_0": "84.",
  "atk-s0514a1:2603_0": "“Tuyheva sattavo ete, na hi te mayha sattavo;",
  "atk-s0514a1:2604_0": "Tvaññeva no mahārāja, muñca vā te hanassu vā”ti.",
  "atk-s0514a1:2605_0": "Tattha tvaññeva noti, mahārāja, tvaṃyeva amhākaṃ issaroti.",
  "atk-s0514a1:2606_0": "Evaṃ vutte mahāsatto “kiṃ imehi māritehi,",
  "atk-s0514a1:2606_1": "mā tesaṃ āgamanaṃ niratthakaṃ hotu,",
  "atk-s0514a1:2606_2": "pabhāvatiyā kaniṭṭhā satta maddarājadhītaro atthi,",
  "atk-s0514a1:2606_3": "tā nesaṃ dāpessāmī”ti cintetvā gāthamāha –",
  "atk-s0514a1:2607_0": "85.",
  "atk-s0514a1:2608_0": "“Imā te dhītaro satta, devakaññūpamā subhā;",
  "atk-s0514a1:2609_0": "Dadāhi nesaṃ ekekaṃ, hontu jāmātaro tavā”ti.",
  "atk-s0514a1:2610_0": "Atha naṃ rājā āha –",
  "atk-s0514a1:2611_0": "86.",
  "atk-s0514a1:2612_0": "“Amhākañceva tāsañca, tvaṃ no sabbesamissaro;",
  "atk-s0514a1:2613_0": "Tvaññeva no mahārāja, dehi nesaṃ yadicchasī”ti.",
  "atk-s0514a1:2614_0": "Tattha tvaṃ no sabbesanti,",
  "atk-s0514a1:2614_1": "mahārāja kusanarinda,",
  "atk-s0514a1:2614_2": "kiṃ vadesi,",
  "atk-s0514a1:2614_3": "tvaññeva etesañca sattannaṃ rājūnaṃ mamañca imāsañca sabbesaṃ no issaro.",
  "atk-s0514a1:2614_4": "Yadicchasīti yadi icchasi,",
  "atk-s0514a1:2614_5": "yassa vā yaṃ dātuṃ icchasi,",
  "atk-s0514a1:2614_6": "tassa taṃ dehīti.",
  "atk-s0514a1:2615_0": "Evaṃ vutte so tā sabbāpi alaṅkārāpetvā ekekassa rañño ekekaṃ adāsi.",
  "atk-s0514a1:2615_1": "Tamatthaṃ pakāsento satthā pañca gāthāyo abhāsi –",
  "atk-s0514a1:2616_0": "87.",
  "atk-s0514a1:2617_0": "“Ekamekassa ekekaṃ, adā sīhassaro kuso;",
  "atk-s0514a1:2618_0": "Khattiyānaṃ tadā tesaṃ, rañño maddassa dhītaro.",
  "atk-s0514a1:2619_0": "88.",
  "atk-s0514a1:2620_0": "“Pīṇitā tena lābhena, tuṭṭhā sīhassare kuse;",
  "atk-s0514a1:2621_0": "Sakaraṭṭhāni pāyiṃsu, khattiyā satta tāvade.",
  "atk-s0514a1:2622_0": "89.",
  "atk-s0514a1:2623_0": "“Pabhāvatiñca ādāya, maṇiṃ verocanaṃ subhaṃ;",
  "atk-s0514a1:2624_0": "Kusāvatiṃ kuso rājā, agamāsi mahabbalo.",
  "atk-s0514a1:2625_0": "90.",
  "atk-s0514a1:2626_0": "“Tyassu ekarathe yantā, pavisantā kusāvatiṃ;",
  "atk-s0514a1:2627_0": "Samānā vaṇṇarūpena, nāññamaññātirocisuṃ.",
  "atk-s0514a1:2628_0": "91.",
  "atk-s0514a1:2629_0": "“Mātā puttena saṃgacchi, ubhayo ca jayampatī;",
  "atk-s0514a1:2630_0": "Samaggā te tadā āsuṃ, phītaṃ dharaṇimāvasu”nti.",
  "atk-s0514a1:2631_0": "Tattha pīṇitāti santappitā.",
  "atk-s0514a1:2631_1": "Pāyiṃsūti idāni appamattā bhaveyyāthāti kusanarindena ovaditā agamaṃsu.",
  "atk-s0514a1:2631_2": "Agamāsīti katipāhaṃ vasitvā “amhākaṃ raṭṭhaṃ gamissāmā”ti sasuraṃ āpucchitvā gato.",
  "atk-s0514a1:2631_3": "Ekarathe yantāti dvepi ekarathaṃ abhiruyha gacchantā.",
  "atk-s0514a1:2631_4": "Samānā vaṇṇarūpenāti vaṇṇena ca rūpena ca samānā hutvā.",
  "atk-s0514a1:2631_5": "Nāññamaññātirocisunti eko ekaṃ nātikkami.",
  "atk-s0514a1:2631_6": "Maṇiratanānubhāvena kira mahāsatto abhirūpo ahosi suvaṇṇavaṇṇo sobhaggappatto,",
  "atk-s0514a1:2631_7": "so kira pubbe paccekabuddhassa piṇḍapātanissandena buddhapaṭimākaraṇanissandena ca evaṃ tejavanto ahosi.",
  "atk-s0514a1:2631_8": "Saṃgacchīti athassa mātā mahāsattassa āgamanaṃ sutvā nagare bheriṃ carāpetvā mahāsattassa bahuṃ paṇṇākāraṃ ādāya paccuggamanaṃ katvā samāgacchi.",
  "atk-s0514a1:2631_9": "Sopi mātarā saddhiṃyeva nagaraṃ padakkhiṇaṃ katvā sattāhaṃ chaṇakīḷaṃ kīḷitvā alaṅkatapāsādatalaṃ abhiruhi.",
  "atk-s0514a1:2631_10": "Tepi ubho jayampatikā samaggā ahesuṃ,",
  "atk-s0514a1:2631_11": "tato paṭṭhāya yāvajīvaṃ samaggā sammodamānā phītaṃ dharaṇiṃ ajjhāvasiṃsūti.",
  "atk-s0514a1:2632_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0514a1:2632_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0514a1:2632_2": "Tadā mātāpitaro mahārājakulāni ahesuṃ,",
  "atk-s0514a1:2632_3": "kaniṭṭho ānando,",
  "atk-s0514a1:2632_4": "khujjā khujjuttarā,",
  "atk-s0514a1:2632_5": "pabhāvatī rāhulamātā,",
  "atk-s0514a1:2632_6": "parisā buddhaparisā,",
  "atk-s0514a1:2632_7": "kusarājā pana ahameva ahosinti.",
  "atk-s0514a1:2633_0": "Kusajātakavaṇṇanā paṭhamā.",
  "atk-s0514a1:2635_0": "[532] 2. Soṇanandajātakavaṇṇanā",
  "atk-s0514a1:2636_0": "Devatā nusi gandhabboti idaṃ satthā jetavane viharanto mātuposakabhikkhuṃ ārabbha kathesi.",
  "atk-s0514a1:2636_1": "Vatthu sāmajātake vatthusadisaṃ.",
  "atk-s0514a1:2636_2": "Tadā pana satthā “mā,",
  "atk-s0514a1:2636_3": "bhikkhave,",
  "atk-s0514a1:2636_4": "imaṃ bhikkhuṃ ujjhāyittha,",
  "atk-s0514a1:2636_5": "porāṇakapaṇḍitā sakalajambudīpe rajjaṃ labhamānāpi taṃ aggahetvā mātāpitaro posiṃsuyevā”ti vatvā atītaṃ āhari.",
  "atk-s0514a1:2637_0": "Atīte bārāṇasī brahmavaḍḍhanaṃ nāma nagaraṃ ahosi.",
  "atk-s0514a1:2637_1": "Tattha manojo nāma rājā rajjaṃ kāresi.",
  "atk-s0514a1:2637_2": "Tattha aññataro asītikoṭivibhavo brāhmaṇamahāsālo aputtako ahosi.",
  "atk-s0514a1:2637_3": "Tassa brāhmaṇī teneva “bhoti puttaṃ patthehī”ti vuttā patthesi.",
  "atk-s0514a1:2637_4": "Atha bodhisatto brahmalokā cavitvā tassā kucchismiṃ paṭisandhiṃ gaṇhi,",
  "atk-s0514a1:2637_5": "jātassa cassa “soṇakumāro”ti nāmaṃ kariṃsu.",
  "atk-s0514a1:2637_6": "Tassa padasā gamanakāle aññopi satto brahmalokā cavitvā tassāyeva kucchimhi paṭisandhiṃ gaṇhi,",
  "atk-s0514a1:2637_7": "tassa jātassa “nandakumāro”ti nāmaṃ kariṃsu.",
  "atk-s0514a1:2637_8": "Tesaṃ uggahitavedānaṃ sabbasippesu nipphattiṃ pattānaṃ vayappattānaṃ rūpasampadaṃ disvā brāhmaṇo brāhmaṇiṃ",
  "atk-s0514a1:2637_9": "āmantetvā “bhoti puttaṃ soṇakumāraṃ gharabandhanena bandhissāmā”ti āha.",
  "atk-s0514a1:2637_10": "Sā “sādhū”ti sampaṭicchitvā puttassa tamatthaṃ ācikkhi. So “alaṃ, amma,",
  "atk-s0514a1:2637_11": "mayhaṃ gharāvāsena,",
  "atk-s0514a1:2637_12": "ahaṃ yāvajīvaṃ tumhe paṭijaggitvā tumhākaṃ accayena himavantaṃ pavisitvā pabbajissāmī”ti āha.",
  "atk-s0514a1:2637_13": "Sā brāhmaṇassa etamatthaṃ ārocesi.",
  "atk-s0514a1:2638_0": "Te punappunaṃ kathentāpi tassa cittaṃ alabhitvā nandakumāraṃ āmantetvā “tāta,",
  "atk-s0514a1:2638_1": "tena hi tvaṃ kuṭumbaṃ paṭipajjāhī”ti vatvā “nāhaṃ bhātarā chaḍḍitakheḷaṃ sīsena ukkhipāmi,",
  "atk-s0514a1:2638_2": "ahampi tumhākaṃ accayena bhātarāva saddhiṃ pabbajissāmī”ti vutte tesaṃ vacanaṃ sutvā “ime dve evaṃ taruṇāva kāme pajahanti,",
  "atk-s0514a1:2638_3": "kimaṅgaṃ pana mayaṃ,",
  "atk-s0514a1:2638_4": "sabbeyeva pabbajissāmā”ti cintetvā, “tātā,",
  "atk-s0514a1:2638_5": "kiṃ vo amhākaṃ accayena pabbajjāya,",
  "atk-s0514a1:2638_6": "idāneva sabbe mayaṃ pabbajissāmā”ti rañño ārocetvā sabbaṃ dhanaṃ dānamukhe vissajjetvā dāsajanaṃ bhujissaṃ",
  "atk-s0514a1:2638_7": "katvā ñātīnaṃ dātabbayuttakaṃ datvā cattāropi janā brahmavaḍḍhananagarā nikkhamitvā himavantapadese pañcapadumasañchannaṃ",
  "atk-s0514a1:2638_8": "saraṃ nissāya ramaṇīye vanasaṇḍe assamaṃ māpetvā pabbajitvā tattha vasiṃsu.",
  "atk-s0514a1:2638_9": "Ubhopi bhātaro mātāpitaro paṭijaggiṃsu,",
  "atk-s0514a1:2638_10": "tesaṃ pātova dantakaṭṭhañca mukhadhovanañca datvā paṇṇasālañca pariveṇañca sammajjitvā pānīyaṃ paribhojanīyaṃ",
  "atk-s0514a1:2638_11": "upaṭṭhapetvā araññato madhuraphalāphalāni āharitvā mātāpitaro khādāpenti,",
  "atk-s0514a1:2638_12": "uṇhena vā sītena vā vārinā nhāpenti,",
  "atk-s0514a1:2638_13": "jaṭā sodhenti,",
  "atk-s0514a1:2638_14": "pādaparikammādīni tesaṃ karonti.",
  "atk-s0514a1:2639_0": "Evaṃ addhāne gate nandapaṇḍito “mayā ābhataphalāphalāneva paṭhamaṃ mātāpitaro khādāpessāmī”ti purato",
  "atk-s0514a1:2639_1": "gantvā hiyyo ca parahiyyo ca gahitaṭṭhānato yāni vā tāni vā pātova āharitvā mātāpitaro khādāpesi.",
  "atk-s0514a1:2639_2": "Te tāni khāditvā mukhaṃ vikkhāletvā uposathikā bhavanti.",
  "atk-s0514a1:2639_3": "Soṇapaṇḍito pana dūraṃ gantvā madhuramadhurāni supakkasupakkāni āharitvā upanāmesi. Atha naṃ, “tāta,",
  "atk-s0514a1:2639_4": "kaniṭṭhena te ābhatāni mayaṃ pātova khāditvā uposathikā jātā,",
  "atk-s0514a1:2639_5": "na idāni no attho”ti vadanti.",
  "atk-s0514a1:2639_6": "Iti tassa phalāphalāni paribhogaṃ na labhanti vinassanti,",
  "atk-s0514a1:2639_7": "punadivasesupi tathevāti.",
  "atk-s0514a1:2639_8": "Evaṃ so pañcābhiññatāya dūraṃ gantvāpi āharati,",
  "atk-s0514a1:2639_9": "te pana na khādanti.",
  "atk-s0514a1:2640_0": "Atha mahāsatto cintesi –",
  "atk-s0514a1:2640_1": "“mātāpitaro me sukhumālā,",
  "atk-s0514a1:2640_2": "nando ca yāni vā tāni vā apakkaduppakkāni phalāphalāni āharitvā khādāpeti,",
  "atk-s0514a1:2640_3": "evaṃ sante ime na cīraṃ pavattissanti,",
  "atk-s0514a1:2640_4": "vāressāmi na”nti.",
  "atk-s0514a1:2640_5": "Atha naṃ so āmantetvā “nanda,",
  "atk-s0514a1:2640_6": "ito paṭṭhāya phalāphalaṃ āharitvā mamāgamanaṃ paṭimānehi,",
  "atk-s0514a1:2640_7": "ubhopi ekatova khādāpessāmā”ti āha.",
  "atk-s0514a1:2640_8": "So evaṃ vuttepi attano puññaṃ paccāsīsanto na tassa vacanamakāsi.",
  "atk-s0514a1:2640_9": "Mahāsatto “nando mama vacanaṃ akaronto ayuttaṃ karoti,",
  "atk-s0514a1:2640_10": "palāpessāmi naṃ,",
  "atk-s0514a1:2640_11": "tato ekakova mātāpitaro paṭijaggissāmī”ti cintetvā “nanda,",
  "atk-s0514a1:2640_12": "tvaṃ anovādako paṇḍitānaṃ vacanaṃ na karosi,",
  "atk-s0514a1:2640_13": "ahaṃ jeṭṭho,",
  "atk-s0514a1:2640_14": "mātāpitaro mameva bhāro,",
  "atk-s0514a1:2640_15": "ahameva nesaṃ paṭijaggissāmi,",
  "atk-s0514a1:2640_16": "tvaṃ idha vasituṃ na lacchasi,",
  "atk-s0514a1:2640_17": "aññattha yāhī”ti tassa accharaṃ pahari.",
  "atk-s0514a1:2641_0": "So tena palāpito tassa santike ṭhātuṃ asakkonto taṃ vanditvā mātāpitaro upasaṅkamitvā tamatthaṃ ārocetvā",
  "atk-s0514a1:2641_1": "attano paṇṇasālaṃ pavisitvā kasiṇaṃ oloketvā taṃ divasameva pañca abhiññāyo aṭṭha samāpattiyo nibbattetvā cintesi –",
  "atk-s0514a1:2641_2": "“ahaṃ sīnerupādato ratanavālukā āharitvā mama bhātu paṇṇasālāya pariveṇe okiritvā bhātaraṃ khamāpetuṃ pahomi,",
  "atk-s0514a1:2641_3": "evampi na sobhissati,",
  "atk-s0514a1:2641_4": "anotattato udakaṃ āharitvā mama bhātu paṇṇasālāya pariveṇe osiñcitvā bhātaraṃ khamāpetuṃ pahomi,",
  "atk-s0514a1:2641_5": "evampi na sobhissati,",
  "atk-s0514a1:2641_6": "sace me bhātaraṃ devatānaṃ vasena khamāpeyyaṃ,",
  "atk-s0514a1:2641_7": "cattāro ca mahārājāno sakkañca ānetvā bhātaraṃ khamāpetuṃ pahomi,",
  "atk-s0514a1:2641_8": "evampi na sobhissati,",
  "atk-s0514a1:2641_9": "sakalajambudīpe manojaṃ aggarājānaṃ ādiṃ katvā rājāno ānetvā khamāpessāmi,",
  "atk-s0514a1:2641_10": "evaṃ sante mama bhātu guṇo sakalajambudīpe avattharitvā gamissati,",
  "atk-s0514a1:2641_11": "candimasūriyo viya paññāyissatī”ti.",
  "atk-s0514a1:2641_12": "So tāvadeva iddhiyā gantvā brahmavaḍḍhananagare tassa rañño nivesanadvāre otaritvā ṭhito “eko kira vo tāpaso daṭṭhukāmo”ti rañño ārocāpesi.",
  "atk-s0514a1:2641_13": "Rājā “kiṃ pabbajitassa mayā diṭṭhena,",
  "atk-s0514a1:2641_14": "āhāratthāya āgato bhavissatī”ti bhattaṃ pahiṇi,",
  "atk-s0514a1:2641_15": "so bhattaṃ na icchi.",
  "atk-s0514a1:2641_16": "Taṇḍulaṃ pahiṇi,",
  "atk-s0514a1:2641_17": "taṇḍulaṃ na icchi.",
  "atk-s0514a1:2641_18": "Vatthāni pahiṇi,",
  "atk-s0514a1:2641_19": "vatthāni na icchi.",
  "atk-s0514a1:2641_20": "Tambūlaṃ pahiṇi,",
  "atk-s0514a1:2641_21": "tambūlaṃ na icchi.",
  "atk-s0514a1:2641_22": "Athassa santike dūtaṃ pesesi,",
  "atk-s0514a1:2641_23": "“kimatthaṃ āgatosī”ti.",
  "atk-s0514a1:2641_24": "So dūtena puṭṭho “rājānaṃ upaṭṭhahituṃ āgatomhī”ti āha.",
  "atk-s0514a1:2641_25": "Rājā taṃ sutvā “bahū mama upaṭṭhākā,",
  "atk-s0514a1:2641_26": "attanova tāpasadhammaṃ karotū”ti pesesi.",
  "atk-s0514a1:2641_27": "So taṃ sutvā “ahaṃ tumhākaṃ attano balena sakalajambudīpe rajjaṃ gahetvā dassāmī”ti āha.",
  "atk-s0514a1:2642_0": "Taṃ sutvā rājā cintesi –",
  "atk-s0514a1:2642_1": "“pabbajitā nāma paṇḍitā,",
  "atk-s0514a1:2642_2": "kiñci upāyaṃ jānissantī”ti taṃ pakkosāpetvā āsane nisīdāpetvā vanditvā “bhante,",
  "atk-s0514a1:2642_3": "tumhe kira mayhaṃ sakalajambudīparajjaṃ gahetvā dassathā”ti pucchi.",
  "atk-s0514a1:2642_4": "“Āma mahārājā”ti.",
  "atk-s0514a1:2642_5": "“Kathaṃ gaṇhissathā”ti?",
  "atk-s0514a1:2642_6": "“Mahārāja,",
  "atk-s0514a1:2642_7": "antamaso khuddakamakkhikāya pivanamattampi lohitaṃ kassaci anuppādetvā tava dhanacchedaṃ akatvā attano iddhiyāva gahetvā dassāmi,",
  "atk-s0514a1:2642_8": "apica kevalaṃ papañcaṃ akatvā ajjeva nikkhamituṃ vaṭṭatī”ti.",
  "atk-s0514a1:2642_9": "So tassa vacanaṃ saddahitvā senaṅgaparivuto nagarā nikkhami.",
  "atk-s0514a1:2642_10": "Sace senāya uṇhaṃ hoti,",
  "atk-s0514a1:2642_11": "nandapaṇḍito attano iddhiyā chāyaṃ katvā sītaṃ karoti,",
  "atk-s0514a1:2642_12": "deve vassante senāya upari vassituṃ na deti,",
  "atk-s0514a1:2642_13": "sītaṃ vā uṇhaṃ vā vāreti,",
  "atk-s0514a1:2642_14": "magge khāṇukaṇṭakādayo sabbaparissaye antaradhāpeti,",
  "atk-s0514a1:2642_15": "maggaṃ kasiṇamaṇḍalaṃ viya samaṃ katvā sayaṃ ākāse cammakhaṇḍaṃ pattharitvā pallaṅkena nisinno senāya parivuto gacchati.",
  "atk-s0514a1:2643_0": "Evaṃ senaṃ ādāya paṭhamaṃ kosalaraṭṭhaṃ gantvā nagarassāvidūre khandhāvāraṃ nivāsāpetvā “yuddhaṃ vā no",
  "atk-s0514a1:2643_1": "detu setacchattaṃ vā”ti kosalarañño dūtaṃ pāhesi.",
  "atk-s0514a1:2643_2": "So kujjhitvā “kiṃ ahaṃ na rājā”ti “yuddhaṃ dammī”ti senāya purakkhato nikkhami.",
  "atk-s0514a1:2643_3": "Dve senā yujjhituṃ ārabhiṃsu.",
  "atk-s0514a1:2643_4": "Nandapaṇḍito dvinnampi antare attano nisīdanaṃ ajinacammaṃ mahantaṃ katvā pasāretvā dvīhipi senāhi khittasare cammeneva sampaṭicchi.",
  "atk-s0514a1:2643_5": "Ekasenāyapi koci kaṇḍena viddho nāma natthi,",
  "atk-s0514a1:2643_6": "hatthagatānaṃ pana kaṇḍānaṃ khayena dvepi senā nirussāhā aṭṭhaṃsu.",
  "atk-s0514a1:2643_7": "Nandapaṇḍito manojarājassa santikaṃ gantvā “mā bhāyi,",
  "atk-s0514a1:2643_8": "mahārājā”ti assāsetvā kosalassa santikaṃ gantvā “mahārāja, mā bhāyi,",
  "atk-s0514a1:2643_9": "natthi te paripantho,",
  "atk-s0514a1:2643_10": "tava rajjaṃ taveva bhavissati,",
  "atk-s0514a1:2643_11": "kevalaṃ manojarañño vasavattī hohī”ti āha.",
  "atk-s0514a1:2643_12": "So tassa saddahitvā “sādhū”ti sampaṭicchi.",
  "atk-s0514a1:2643_13": "Atha naṃ manojassa santikaṃ netvā “mahārāja,",
  "atk-s0514a1:2643_14": "kosalarājā te vase vattati,",
  "atk-s0514a1:2643_15": "imassa rajjaṃ imasseva hotū”ti āha.",
  "atk-s0514a1:2643_16": "So “sādhū”ti sampaṭicchitvā taṃ attano vase vattetvā dve senā ādāya aṅgaraṭṭhaṃ gantvā aṅgaṃ gahetvā",
  "atk-s0514a1:2643_17": "tato magadharaṭṭhanti etenupāyena sakalajambudīpe rājāno attano vase vattetvā tato tehi parivuto brahmavaḍḍhananagarameva gato.",
  "atk-s0514a1:2643_18": "Rajjaṃ gaṇhanto panesa sattannaṃ saṃvaccharānaṃ upari sattadivasādhikehi sattamāsehi gaṇhi.",
  "atk-s0514a1:2643_19": "So ekekarājadhānito nānappakāraṃ khajjabhojanaṃ āharāpetvā ekasatarājāno gahetvā tehi saddhiṃ sattāhaṃ mahāpānaṃ pivi.",
  "atk-s0514a1:2644_0": "Nandapaṇḍito “yāva rājā sattāhaṃ issariyasukhaṃ anubhoti,",
  "atk-s0514a1:2644_1": "tāvassa attānaṃ na dassessāmī”ti uttarakurumhi piṇḍāya caritvā himavante kañcanaguhādvāre sattāhaṃ vasi.",
  "atk-s0514a1:2644_2": "Manojopi sattame divase attano mahantaṃ sirivibhavaṃ oloketvā “ayaṃ yaso na mayhaṃ mātāpitūhi,",
  "atk-s0514a1:2644_3": "na aññehi dinno,",
  "atk-s0514a1:2644_4": "nandatāpasaṃ nissāya uppanno,",
  "atk-s0514a1:2644_5": "taṃ kho pana me apassantassa ajja sattamo divaso,",
  "atk-s0514a1:2644_6": "kahaṃ nu kho me yasadāyako”ti nandapaṇḍitaṃ sari.",
  "atk-s0514a1:2644_7": "So tassa anussaraṇabhāvaṃ ñatvā āgantvā purato ākāse aṭṭhāsi.",
  "atk-s0514a1:2644_8": "Rājā taṃ disvā cintesi –",
  "atk-s0514a1:2644_9": "“ahaṃ imassa tāpasassa devatābhāvaṃ vā manussabhāvaṃ vā na jānāmi,",
  "atk-s0514a1:2644_10": "sace esa manusso bhaveyya,",
  "atk-s0514a1:2644_11": "sakalajambudīparajjaṃ etasseva dassāmi.",
  "atk-s0514a1:2644_12": "Atha devo,",
  "atk-s0514a1:2644_13": "sakkāramassa karissāmī”ti.",
  "atk-s0514a1:2644_14": "So taṃ vīmaṃsanto paṭhamaṃ gāthamāha –",
  "atk-s0514a1:2645_0": "92.",
  "atk-s0514a1:2646_0": "“Devatā nuti gandhabbo, adu sakko purindado;",
  "atk-s0514a1:2647_0": "Manussabhūto iddhimā, kathaṃ jānemu taṃ maya”nti.",
  "atk-s0514a1:2648_0": "So tassa vacanaṃ sutvā sabhāvameva kathento dutiyaṃ gāthamāha –",
  "atk-s0514a1:2649_0": "93.",
  "atk-s0514a1:2650_0": "“Nāpi devo na gandhabbo, nāpi sakko purindado;",
  "atk-s0514a1:2651_0": "Manussabhūto iddhimā, evaṃ jānāhi bhāradhā”ti.",
  "atk-s0514a1:2652_0": "Tattha bhāradhāti raṭṭhabhāradhāritāya naṃ evaṃ ālapati.",
  "atk-s0514a1:2653_0": "Taṃ sutvā rājā “manussabhūto kirāyaṃ mayhaṃ evaṃ bahupakāro,",
  "atk-s0514a1:2653_1": "mahantena yasena naṃ santappessāmī”ti cintetvā āha –",
  "atk-s0514a1:2654_0": "94.",
  "atk-s0514a1:2655_0": "“Katarūpamidaṃ bhoto, veyyāvaccaṃ anappakaṃ;",
  "atk-s0514a1:2656_0": "Devamhi vassamānamhi, anovassaṃ bhavaṃ akā.",
  "atk-s0514a1:2657_0": "95.",
  "atk-s0514a1:2658_0": "“Tato vātātape ghore, sītacchāyaṃ bhavaṃ akā;",
  "atk-s0514a1:2659_0": "Tato amittamajjhesu, saratāṇaṃ bhavaṃ akā.",
  "atk-s0514a1:2660_0": "96.",
  "atk-s0514a1:2661_0": "“Tato phītāni raṭṭhāni, vasino te bhavaṃ akā;",
  "atk-s0514a1:2662_0": "Tato ekasataṃ khatye, anuyante bhavaṃ akā.",
  "atk-s0514a1:2663_0": "97.",
  "atk-s0514a1:2664_0": "“Patītāssu mayaṃ bhoto, vada taṃ bhañjamicchasi;",
  "atk-s0514a1:2665_0": "Hatthiyānaṃ assarathaṃ, nāriyo ca alaṅkatā;",
  "atk-s0514a1:2666_0": "Nivesanāni rammāni, mayaṃ bhoto dadāmase.",
  "atk-s0514a1:2667_0": "98.",
  "atk-s0514a1:2668_0": "“Atha vaṅge vā magadhe, mayaṃ bhoto dadāmase;",
  "atk-s0514a1:2669_0": "Atha vā assakāvantī, sumanā damma te mayaṃ.",
  "atk-s0514a1:2670_0": "99.",
  "atk-s0514a1:2671_0": "“Upaḍḍhaṃ vāpi rajjassa, mayaṃ bhoto dadāmase;",
  "atk-s0514a1:2672_0": "Sace te attho rajjena, anusāsa yadicchasī”ti.",
  "atk-s0514a1:2673_0": "Tattha katarūpamidanti katasabhāvaṃ.",
  "atk-s0514a1:2673_1": "Veyyāvaccanti kāyaveyyāvatikakammaṃ.",
  "atk-s0514a1:2673_2": "Anovassanti avassaṃ,",
  "atk-s0514a1:2673_3": "yathā devo na vassati,",
  "atk-s0514a1:2673_4": "tathā katanti attho.",
  "atk-s0514a1:2673_5": "Sītacchāyanti sītalaṃ chāyaṃ.",
  "atk-s0514a1:2673_6": "Vasino teti te raṭṭhavāsino amhākaṃ vasavattino.",
  "atk-s0514a1:2673_7": "Khatyeti khattiye,",
  "atk-s0514a1:2673_8": "aṭṭhakathāyaṃ pana ayameva pāṭho.",
  "atk-s0514a1:2673_9": "Patītāssu mayanti tuṭṭhā mayaṃ.",
  "atk-s0514a1:2673_10": "Vada taṃ bhañjamicchasīti bhañjanti ratanassetaṃ nāmaṃ,",
  "atk-s0514a1:2673_11": "varaṃ te dadāmi,",
  "atk-s0514a1:2673_12": "yaṃ ratanaṃ icchasi,",
  "atk-s0514a1:2673_13": "taṃ vadehīti attho.",
  "atk-s0514a1:2673_14": "“Hatthiyāna”ntiādīhi sarūpato taṃ taṃ ratanaṃ dasseti.",
  "atk-s0514a1:2673_15": "Assakāvantīassakaraṭṭhaṃ vā avantiraṭṭhaṃ vā.",
  "atk-s0514a1:2673_16": "Rajjenāti sacepi te sakalajambudīparajjena attho,",
  "atk-s0514a1:2673_17": "tampi te datvā ahaṃ phalakāvudhahattho tumhākaṃ rathassa purato gamissāmīti dīpeti.",
  "atk-s0514a1:2673_18": "Yadicchasīti etesu mayā vuttappakāresu yaṃ icchasi,",
  "atk-s0514a1:2673_19": "taṃ anusāsa āṇāpehīti.",
  "atk-s0514a1:2674_0": "Taṃ sutvā nandapaṇḍito attano adhippāyaṃ āvikaronto āha –",
  "atk-s0514a1:2675_0": "100.",
  "atk-s0514a1:2676_0": "“Na me atthopi rajjena, nagarena dhanena vā;",
  "atk-s0514a1:2677_0": "Athopi janapadena, attho mayhaṃ na vijjatī”ti.",
  "atk-s0514a1:2678_0": "“Sace te mayi sineho atthi, ekaṃ me vacanaṃ karohī”ti vatvā gāthādvayamāha –",
  "atk-s0514a1:2679_0": "101.",
  "atk-s0514a1:2680_0": "“Bhotova raṭṭhe vijite, araññe atthi assamo;",
  "atk-s0514a1:2681_0": "Pitā mayhaṃ janettī ca, ubho sammanti assame.",
  "atk-s0514a1:2682_0": "102.",
  "atk-s0514a1:2683_0": "“Tesāhaṃ pubbācariyesu, puññaṃ na labhāmi kātave;",
  "atk-s0514a1:2684_0": "Bhavantaṃ ajjhāvaraṃ katvā, soṇaṃ yācemu saṃvara”nti.",
  "atk-s0514a1:2685_0": "Tattha raṭṭheti rajje.",
  "atk-s0514a1:2685_1": "Vijiteti āṇāpavattiṭṭhāne.",
  "atk-s0514a1:2685_2": "Assamoti himavantāraññe eko assamo atthi.",
  "atk-s0514a1:2685_3": "Sammantīti tasmiṃ assame vasanti.",
  "atk-s0514a1:2685_4": "Tesāhanti tesu ahaṃ.",
  "atk-s0514a1:2685_5": "Kātaveti vattapaṭivattaphalāphalāharaṇasaṅkhātaṃ puññaṃ kātuṃ na labhāmi,",
  "atk-s0514a1:2685_6": "bhātā me soṇapaṇḍito nāma mamekasmiṃ aparādhe mā idha vasīti maṃ palāpesi.",
  "atk-s0514a1:2685_7": "Ajjhāvaranti adhiāvaraṃ te mayaṃ bhavantaṃ saparivāraṃ katvā soṇapaṇḍitaṃ saṃvaraṃ yācemu,",
  "atk-s0514a1:2685_8": "āyatiṃ saṃvaraṃ yācāmāti attho.",
  "atk-s0514a1:2685_9": "“Yācemimaṃ vara”ntipi pāṭho,",
  "atk-s0514a1:2685_10": "mayaṃ tayā saddhiṃ soṇaṃ yāceyyāma khamāpeyyāma,",
  "atk-s0514a1:2685_11": "imaṃ varaṃ tava santikā gaṇhāmīti attho.",
  "atk-s0514a1:2686_0": "Atha naṃ rājā āha –",
  "atk-s0514a1:2687_0": "103.",
  "atk-s0514a1:2688_0": "“Karomi te taṃ vacanaṃ, yaṃ maṃ bhaṇasi brāhmaṇa;",
  "atk-s0514a1:2689_0": "Etañca kho no akkhāhi, kīvanto hontu yācakā”ti.",
  "atk-s0514a1:2690_0": "Tattha karomīti ahaṃ sakalajambudīparajjaṃ dadamāno ettakaṃ kiṃ na karissāmi,",
  "atk-s0514a1:2690_1": "karomīti vadati.",
  "atk-s0514a1:2690_2": "Kīvantoti kittakā.",
  "atk-s0514a1:2691_0": "Nandapaṇḍito āha –",
  "atk-s0514a1:2692_0": "104.",
  "atk-s0514a1:2693_0": "“Parosataṃ jānapadā, mahāsālā ca brāhmaṇā;",
  "atk-s0514a1:2694_0": "Ime ca khattiyā sabbe, abhijātā yasassino;",
  "atk-s0514a1:2695_0": "Bhavañca rājā manojo, alaṃ hessanti yācakā”ti.",
  "atk-s0514a1:2696_0": "Tattha jānapadāti gahapatī.",
  "atk-s0514a1:2696_1": "Mahāsālā ca brāhmaṇāti sārappattā brāhmaṇā ca parosatāyeva.",
  "atk-s0514a1:2696_2": "Alaṃ hessantīti pariyattā bhavissanti.",
  "atk-s0514a1:2696_3": "Yācakāti mamatthāya soṇapaṇḍitassa khamāpakā.",
  "atk-s0514a1:2697_0": "Atha naṃ rājā āha –",
  "atk-s0514a1:2698_0": "105.",
  "atk-s0514a1:2699_0": "“Hatthī asse ca yojentu, rathaṃ sannayha sārathi;",
  "atk-s0514a1:2700_0": "Ābandhanāni gaṇhātha, pādāsussārayaddhaje;",
  "atk-s0514a1:2701_0": "Assamaṃ taṃ gamissāmi, yattha sammati kosiyo”ti.",
  "atk-s0514a1:2702_0": "Tattha yojentūti hatthārohā hatthī,",
  "atk-s0514a1:2702_1": "assārohā ca asse kappentu.",
  "atk-s0514a1:2702_2": "Rathaṃ sannayha sārathīti sammasārathi tvampi rathaṃ sannayha.",
  "atk-s0514a1:2702_3": "Ābandhanānīti hatthiassarathesu ābandhitabbāni bhaṇḍāni ca gaṇhatha.",
  "atk-s0514a1:2702_4": "Pādāsussārayaddhajeti rathe ṭhapitadhajapādāsu dhaje ussārayantu ussāpentu.",
  "atk-s0514a1:2702_5": "Kosiyoti yasmiṃ assame kosiyagotto vasatīti.",
  "atk-s0514a1:2703_0": "106.",
  "atk-s0514a1:2704_0": "“Tato ca rājā pāyāsi, senāya caturaṅginī;",
  "atk-s0514a1:2705_0": "Agamā assamaṃ rammaṃ, yattha sammati kosiyo”ti. – ayaṃ abhisambuddhagāthā;",
  "atk-s0514a1:2706_0": "Tattha tato cāti,",
  "atk-s0514a1:2706_1": "bhikkhave,",
  "atk-s0514a1:2706_2": "evaṃ vatvā tato so rājā ekasatakhattiye gahetvā mahatiyā senāya parivuto nandapaṇḍitaṃ purato katvā nagarā nikkhami.",
  "atk-s0514a1:2706_3": "Caturaṅgīnīti caturaṅginiyā senāya agamāsi,",
  "atk-s0514a1:2706_4": "antaramagge vattamānopi avassaṃ gāmitāya evaṃ vutto.",
  "atk-s0514a1:2706_5": "Catuvīsatiakkhobhaṇisaṅkhātena balakāyena saddhiṃ maggaṃ paṭipannassa tassa nandapaṇḍito iddhānubhāvena",
  "atk-s0514a1:2706_6": "aṭṭhusabhavitthataṃ maggaṃ samaṃ māpetvā ākāse cammakhaṇḍaṃ pattharitvā tattha pallaṅkena nisīditvā senāya",
  "atk-s0514a1:2706_7": "parivuto alaṅkatahatthikkhandhe nisīditvā gacchantena raññā saddhiṃ dhammayuttakathaṃ kathento sītauṇhādiparissaye",
  "atk-s0514a1:2706_8": "vārento agamāsi.",
  "atk-s0514a1:2707_0": "Athassa assamaṃ pāpuṇanadivase soṇapaṇḍito “mama kaniṭṭhassa atirekasattamāsasattadivasādhikāni satta",
  "atk-s0514a1:2707_1": "vassāni nikkhantassā”ti āvajjetvā “kahaṃ nu kho so etarahī”ti dibbena cakkhunā olokento “catuvīsatiakkhobhaṇiparivārena",
  "atk-s0514a1:2707_2": "saddhiṃ ekasatarājāno gahetvā mamaññeva khamāpetuṃ āgacchatī”ti disvā cintesi –",
  "atk-s0514a1:2707_3": "“imehi rājūhi ceva parisāhi ca mama kaniṭṭhassa bahūni pāṭihāriyāni diṭṭhāni,",
  "atk-s0514a1:2707_4": "mamānubhāvaṃ ajānitvā ‘ayaṃ kūṭajaṭilo attano pamāṇaṃ na jānāti,",
  "atk-s0514a1:2707_5": "amhākaṃ ayyena saddhiṃ payojesī’ti maṃ vambhentā kathentā avīciparāyaṇā bhaveyyuṃ,",
  "atk-s0514a1:2707_6": "iddhipāṭihāriyaṃ nesaṃ dassessāmī”ti.",
  "atk-s0514a1:2707_7": "So caturaṅgulamattena aṃsaṃ aphusantaṃ ākāse kājaṃ ṭhapetvā anotattato udakaṃ āharituṃ rañño avidūre ākāsena pāyāsi.",
  "atk-s0514a1:2707_8": "Nandapaṇḍito taṃ āgacchantaṃ disvā attānaṃ dassetuṃ avisahanto nisinnaṭṭhāneyeva antaradhāyitvā palāyitvā himavantaṃ pāvisi.",
  "atk-s0514a1:2707_9": "Manojarājā pana taṃ ramaṇīyena isivesena tathā āgacchantaṃ disvā gāthamāha –",
  "atk-s0514a1:2708_0": "107.",
  "atk-s0514a1:2709_0": "“Kassa kādambayo kājo, vehāsaṃ caturaṅgulaṃ;",
  "atk-s0514a1:2710_0": "Aṃsaṃ asamphusaṃ eti, udahārāya gacchato”ti.",
  "atk-s0514a1:2711_0": "Tattha kādambayoti kadambarukkhamayo.",
  "atk-s0514a1:2711_1": "Aṃsaṃ asamphusaṃ etīti aṃsaṃ asamphusanto sayameva āgacchati.",
  "atk-s0514a1:2711_2": "Udahārāyāti udakaṃ āharituṃ gacchantassa kassa esa kājo evaṃ eti,",
  "atk-s0514a1:2711_3": "ko nāma tvaṃ,",
  "atk-s0514a1:2711_4": "kuto vā āgacchasīti.",
  "atk-s0514a1:2712_0": "Evaṃ vutte mahāsatto gāthādvayamāha –",
  "atk-s0514a1:2713_0": "108.",
  "atk-s0514a1:2714_0": "“Ahaṃ soṇo mahārāja, tāpaso sahitabbato;",
  "atk-s0514a1:2715_0": "Bharāmi mātāpitaro, rattindivamatandito.",
  "atk-s0514a1:2716_0": "109.",
  "atk-s0514a1:2717_0": "“Vane phalañca mūlañca, āharitvā disampati;",
  "atk-s0514a1:2718_0": "Posemi mātāpitaro, pubbe katamanussara”nti.",
  "atk-s0514a1:2719_0": "Tattha sahitabbatoti sahitavato sīlācārasampanno eko tāpaso ahanti vadati.",
  "atk-s0514a1:2719_1": "Bharāmīti posemi.",
  "atk-s0514a1:2719_2": "Atanditoti analaso hutvā.",
  "atk-s0514a1:2719_3": "Pubbe katamanussaranti tehi pubbe kataṃ mayhaṃ guṇaṃ anussarantoti.",
  "atk-s0514a1:2720_0": "Taṃ sutvā rājā tena saddhiṃ vissāsaṃ kattukāmo anantaraṃ gāthamāha –",
  "atk-s0514a1:2721_0": "110.",
  "atk-s0514a1:2722_0": "“Icchāma assamaṃ gantuṃ, yattha sammati kosiyo;",
  "atk-s0514a1:2723_0": "Maggaṃ no soṇa akkhāhi, yena gacchemu assama”nti.",
  "atk-s0514a1:2724_0": "Tattha assamanti tumhākaṃ assamapadaṃ.",
  "atk-s0514a1:2725_0": "Atha mahāsatto attano ānubhāvena assamapadagāmimaggaṃ māpetvā gāthamāha –",
  "atk-s0514a1:2726_0": "111.",
  "atk-s0514a1:2727_0": "“Ayaṃ ekapadī rāja, yenetaṃ meghasannibhaṃ;",
  "atk-s0514a1:2728_0": "Koviḷārehi sañchannaṃ, ettha sammati kosiyo”ti.",
  "atk-s0514a1:2729_0": "Tassattho – mahārāja,",
  "atk-s0514a1:2729_1": "ayaṃ ekapadiko jaṅghamaggo,",
  "atk-s0514a1:2729_2": "iminā gacchatha,",
  "atk-s0514a1:2729_3": "yena disābhāgena etaṃ meghavaṇṇaṃ supupphitakoviḷārasañchannaṃ vanaṃ dissati,",
  "atk-s0514a1:2729_4": "ettha mama pitā kosiyagotto vasati,",
  "atk-s0514a1:2729_5": "etassa so assamoti.",
  "atk-s0514a1:2730_0": "112.",
  "atk-s0514a1:2731_0": "“Idaṃ vatvāna pakkāmi, taramāno mahāisi;",
  "atk-s0514a1:2732_0": "Vehāse antalikkhasmiṃ, anusāsitvāna khattiye.",
  "atk-s0514a1:2733_0": "113.",
  "atk-s0514a1:2734_0": "“Assamaṃ parimajjitvā, paññāpetvāna āsanaṃ;",
  "atk-s0514a1:2735_0": "Paṇṇasālaṃ pavisitvā, pitaraṃ patibodhayi.",
  "atk-s0514a1:2736_0": "114.",
  "atk-s0514a1:2737_0": "“Ime āyanti rājāno, abhijātā yasassino;",
  "atk-s0514a1:2738_0": "Assamā nikkhamitvāna, nisīda tvaṃ mahāise.",
  "atk-s0514a1:2739_0": "115.",
  "atk-s0514a1:2740_0": "“Tassa taṃ vacanaṃ sutvā, taramāno mahāisi;",
  "atk-s0514a1:2741_0": "Assamā nikkhamitvāna, sadvāramhi upāvisī”ti. – imā abhisambuddhagāthā;",
  "atk-s0514a1:2742_0": "Tattha pakkāmīti anotattaṃ agamāsi.",
  "atk-s0514a1:2742_1": "Assamaṃ parimajjitvāti,",
  "atk-s0514a1:2742_2": "bhikkhave,",
  "atk-s0514a1:2742_3": "so isi vegena anotattaṃ gantvā pānīyaṃ ādāya tesu rājūsu assamaṃ asampattesuyeva āgantvā pānīyaghaṭe",
  "atk-s0514a1:2742_4": "pānīyamāḷake ṭhapetvā “mahājano pivissatī”ti vanakusumehi vāsetvā sammajjaniṃ ādāya assamaṃ sammajjitvā",
  "atk-s0514a1:2742_5": "paṇṇasāladvāre pitu āsanaṃ paññāpetvā pavisitvā pitaraṃ jānāpesīti attho.",
  "atk-s0514a1:2742_6": "Upāvisīti uccāsane nisīdi.",
  "atk-s0514a1:2743_0": "Bodhisattassa mātā pana tassa pacchato nīcaṭṭhāne ekamantaṃ nisīdi.",
  "atk-s0514a1:2743_1": "Mahāsatto nīcāsane nisīdi.",
  "atk-s0514a1:2743_2": "Nandapaṇḍitopi bodhisattassa anotattato pānīyaṃ ādāya assamaṃ āgatakāle rañño santikaṃ āgantvā assamassa avidūre khandhāvāraṃ nivāsesi.",
  "atk-s0514a1:2743_3": "Atha rājā nhatvā sabbālaṅkārapaṭimaṇḍito ekasatarājaparivuto nandapaṇḍitaṃ gahetvā mahantena sirisobhaggena bodhisattaṃ khamāpetuṃ assamaṃ pāvisi.",
  "atk-s0514a1:2743_4": "Atha naṃ tathā āgacchantaṃ bodhisattassa pitā disvā bodhisattaṃ pucchi,",
  "atk-s0514a1:2743_5": "sopissa ācikkhi.",
  "atk-s0514a1:2743_6": "Tamatthaṃ pakāsento satthā āha –",
  "atk-s0514a1:2744_0": "116.",
  "atk-s0514a1:2745_0": "“Tañca disvāna āyantaṃ, jalantaṃriva tejasā;",
  "atk-s0514a1:2746_0": "Khatyasaṅghaparibyūḷhaṃ, kosiyo etadabravi.",
  "atk-s0514a1:2747_0": "117.",
  "atk-s0514a1:2748_0": "“Kassa bherī mudiṅgā ca, saṅkhā paṇavadindimā;",
  "atk-s0514a1:2749_0": "Purato paṭipannāni, hāsayantā rathesabhaṃ.",
  "atk-s0514a1:2750_0": "118.",
  "atk-s0514a1:2751_0": "“Kassa kañcanapaṭṭena, puthunā vijjuvaṇṇinā;",
  "atk-s0514a1:2752_0": "Yuvā kalāpasannaddho, ko eti siriyā jalaṃ.",
  "atk-s0514a1:2753_0": "119.",
  "atk-s0514a1:2754_0": "“Ukkāmukhapahaṭṭhaṃva, khadiraṅgārasannibhaṃ;",
  "atk-s0514a1:2755_0": "Mukhañca rucirā bhāti, ko eti siriyā jalaṃ.",
  "atk-s0514a1:2756_0": "120.",
  "atk-s0514a1:2757_0": "“Kassa paggahitaṃ chattaṃ, sasalākaṃ manoramaṃ;",
  "atk-s0514a1:2758_0": "Ādiccaraṃsāvaraṇaṃ, ko eti siriyā jalaṃ.",
  "atk-s0514a1:2759_0": "121.",
  "atk-s0514a1:2760_0": "“Kassa aṅgaṃ pariggayha, vālabījanimuttamaṃ;",
  "atk-s0514a1:2761_0": "Caranti varapuññassa, hatthikkhandhena āyato.",
  "atk-s0514a1:2762_0": "122.",
  "atk-s0514a1:2763_0": "“Kassa setāni chattāni, ājānīyā ca vammitā;",
  "atk-s0514a1:2764_0": "Samantā parikīrenti, ko eti siriyā jalaṃ.",
  "atk-s0514a1:2765_0": "123.",
  "atk-s0514a1:2766_0": "“Kassa ekasataṃ khatyā, anuyantā yasassino;",
  "atk-s0514a1:2767_0": "Samantānupariyanti, ko eti siriyā jalaṃ.",
  "atk-s0514a1:2768_0": "124.",
  "atk-s0514a1:2769_0": "“Hatthiassarathapatti, senā ca caturaṅginī;",
  "atk-s0514a1:2770_0": "Samantānupariyanti, ko eti siriyā jalaṃ.",
  "atk-s0514a1:2771_0": "125.",
  "atk-s0514a1:2772_0": "“Kassesā mahatī senā, piṭṭhito anuvattati;",
  "atk-s0514a1:2773_0": "Akkhobhaṇī apariyantā, sāgarasseva ūmiyo.",
  "atk-s0514a1:2774_0": "126.",
  "atk-s0514a1:2775_0": "“Rājābhirājā manojo, indova jayataṃ pati;",
  "atk-s0514a1:2776_0": "Nandassajjhāvaraṃ eti, assamaṃ brahmacārinaṃ.",
  "atk-s0514a1:2777_0": "127.",
  "atk-s0514a1:2778_0": "“Tassesā mahatī senā, piṭṭhito anuvattati;",
  "atk-s0514a1:2779_0": "Akkhobhaṇī apariyantā, sāgarasseva ūmiyo”ti.",
  "atk-s0514a1:2780_0": "Tattha jalantaṃrivāti jalantaṃ viya.",
  "atk-s0514a1:2780_1": "Paṭipannānīti etāni tūriyāni kassa purato āgacchantīti attho.",
  "atk-s0514a1:2780_2": "Hāsayantāti tosentā.",
  "atk-s0514a1:2780_3": "Kañcanapaṭṭenāti, tāta,",
  "atk-s0514a1:2780_4": "kassa kañcanamayena vijjuvaṇṇena uṇhīsapaṭṭena nalāṭanto parikkhittoti pucchati.",
  "atk-s0514a1:2780_5": "Yuvāti taruṇo.",
  "atk-s0514a1:2780_6": "Kalāpasannaddhoti sannaddhasaratūṇīro.",
  "atk-s0514a1:2780_7": "Ukkāmukhapahaṭṭhaṃ vāti kammārānaṃ uddhane pahaṭṭhaṃ suvaṇṇaṃ viya.",
  "atk-s0514a1:2780_8": "Khadiraṅgārasannibhanti vītaccitakhadiraṅgāravaṇṇaṃ.",
  "atk-s0514a1:2780_9": "Ādiccaraṃsāvaraṇantiādiccaraṃsīnaṃ āvaraṇaṃ.",
  "atk-s0514a1:2780_10": "Aṅgaṃ pariggayhāti aṅgaṃ pariggahetvā,",
  "atk-s0514a1:2780_11": "sarīraṃ parikkhipitvāti attho.",
  "atk-s0514a1:2780_12": "Vālabījanimuttamanti vālabījaniṃ uttamaṃ.",
  "atk-s0514a1:2780_13": "Carantīti sañcaranti.",
  "atk-s0514a1:2780_14": "Chattānīti ājānīyapiṭṭhe nisinnānaṃ dhāritachattāni.",
  "atk-s0514a1:2780_15": "Parikīrentīti tassa samantā sabbadisābhāgesu parikīrayanti.",
  "atk-s0514a1:2780_16": "Caturaṅginīti etehi hatthiādīhi catūhi aṅgehi samannāgatā.",
  "atk-s0514a1:2780_17": "Akkhobhaṇīti khobhetuṃ na sakkā.",
  "atk-s0514a1:2780_18": "Sāgarassevāti sāgarassa ūmiyo viya apariyantā.",
  "atk-s0514a1:2780_19": "Rājābhirājāti ekasatarājūnaṃ pūjito,",
  "atk-s0514a1:2780_20": "tesaṃ vā adhiko rājāti rājābhirājā.",
  "atk-s0514a1:2780_21": "Jayataṃ patīti jayappattānaṃ tāvatiṃsānaṃ jeṭṭhako.",
  "atk-s0514a1:2780_22": "Ajjhāvaranti mamaṃ khamāpanatthāya nandassa parisabhāvaṃ upagantvā eti.",
  "atk-s0514a1:2781_0": "Satthā āha –",
  "atk-s0514a1:2782_0": "128.",
  "atk-s0514a1:2783_0": "“Anulittā candanena, kāsikuttamadhārino;",
  "atk-s0514a1:2784_0": "Sabbe pañjalikā hutvā, isīnaṃ ajjhupāgamu”nti.",
  "atk-s0514a1:2785_0": "Tattha isīnaṃ ajjhupāgamunti,",
  "atk-s0514a1:2785_1": "bhikkhave,",
  "atk-s0514a1:2785_2": "sabbepi te rājāno surabhicandanena anulittā uttamakāsikavatthadhārino sirasi patiṭṭhāpitaañjalī hutvā isīnaṃ santikaṃ upagatā.",
  "atk-s0514a1:2786_0": "Tato manojo rājā taṃ vanditvā ekamantaṃ nisinno paṭisanthāraṃ karonto gāthādvayamāha –",
  "atk-s0514a1:2787_0": "129.",
  "atk-s0514a1:2788_0": "“Kacci nu bhoto kusalaṃ, kacci bhoto anāmayaṃ;",
  "atk-s0514a1:2789_0": "Kacci uñchena yāpetha, kacci mūlaphalā bahū.",
  "atk-s0514a1:2790_0": "130.",
  "atk-s0514a1:2791_0": "“Kacci ḍaṃsā makasā ca, appameva sarīsapā;",
  "atk-s0514a1:2792_0": "Vane vāḷamigākiṇṇe, kacci hiṃsā na vijjatī”ti.",
  "atk-s0514a1:2793_0": "Tato paraṃ ubhinnaṃ tesaṃ vacanapaṭivacanavasena kathitagāthā honti –",
  "atk-s0514a1:2794_0": "131.",
  "atk-s0514a1:2795_0": "“Kusalañceva no rāja, atho rāja anāmayaṃ;",
  "atk-s0514a1:2796_0": "Atho uñchena yāpema, atho mūlaphalā bahū.",
  "atk-s0514a1:2797_0": "132.",
  "atk-s0514a1:2798_0": "“Atho ḍaṃsā makasā ca, appameva sarīsapā;",
  "atk-s0514a1:2799_0": "Vane vāḷamigākiṇṇe, hiṃsā mayhaṃ na vijjati.",
  "atk-s0514a1:2800_0": "133.",
  "atk-s0514a1:2801_0": "“Bahūni vassapūgāni, assame sammataṃ idha;",
  "atk-s0514a1:2802_0": "Nābhijānāmi uppannaṃ, ābādhaṃ amanoramaṃ.",
  "atk-s0514a1:2803_0": "134.",
  "atk-s0514a1:2804_0": "“Svāgataṃ te mahārāja, atho te adurāgataṃ;",
  "atk-s0514a1:2805_0": "Issarosi anuppatto, yaṃ idhatthi pavedaya.",
  "atk-s0514a1:2806_0": "135.",
  "atk-s0514a1:2807_0": "“Tindukāni piyālāni, madhuke kāsumāriyo;",
  "atk-s0514a1:2808_0": "Phalāni khuddakappāni, bhuñja rāja varaṃ varaṃ.",
  "atk-s0514a1:2809_0": "136.",
  "atk-s0514a1:2810_0": "“Idampi pānīyaṃ sītaṃ, ābhataṃ girigabbharā;",
  "atk-s0514a1:2811_0": "Tato piva mahārāja, sace tvaṃ abhikaṅkhasi.",
  "atk-s0514a1:2812_0": "137.",
  "atk-s0514a1:2813_0": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a1:2814_0": "Nandassāpi nisāmetha, vacanaṃ so pavakkhati.",
  "atk-s0514a1:2815_0": "138.",
  "atk-s0514a1:2816_0": "“Ajjhāvaramhā nandassa, bhoto santikamāgatā;",
  "atk-s0514a1:2817_0": "Suṇātu bhavaṃ vacanaṃ, nandassa parisāya cā”ti.",
  "atk-s0514a1:2818_0": "Imā yebhuyyena pākaṭasambandhāyeva,",
  "atk-s0514a1:2818_1": "yaṃ panettha apākaṭaṃ,",
  "atk-s0514a1:2818_2": "tadeva vakkhāma.",
  "atk-s0514a1:2818_3": "Pavedayāti yaṃ imasmiṃ ṭhāne tava abhirucitaṃ atthi,",
  "atk-s0514a1:2818_4": "taṃ no kathehīti vadati.",
  "atk-s0514a1:2818_5": "Khuddakappānīti etāni nānārukkhaphalāni khuddakamadhupaṭibhāgāni madhurāni.",
  "atk-s0514a1:2818_6": "Varaṃ varanti ito uttamuttamaṃ gahetvā bhuñja.",
  "atk-s0514a1:2818_7": "Girigabbharāti anotattato.",
  "atk-s0514a1:2818_8": "Sabbassa agghiyanti yena mayaṃ āpucchitā,",
  "atk-s0514a1:2818_9": "taṃ amhehi paṭiggahitaṃ nāma tumhehi ca dinnameva nāma,",
  "atk-s0514a1:2818_10": "ettāvatā imassa janassa sabbassa agghiyaṃ tumhehi kataṃ.",
  "atk-s0514a1:2818_11": "Nandassāpīti amhākaṃ tāva sabbaṃ kataṃ,",
  "atk-s0514a1:2818_12": "idāni pana nandapaṇḍito kiñci vattukāmo,",
  "atk-s0514a1:2818_13": "tassapi tāva vacanaṃ suṇātha.",
  "atk-s0514a1:2818_14": "Ajjhāvaramhāti mayañhi na aññena kammena āgatā,",
  "atk-s0514a1:2818_15": "nandassa pana parisā hutvā tumhākaṃ khamāpanatthāya āgatāti vadati.",
  "atk-s0514a1:2818_16": "Bhavanti bhavaṃ soṇapaṇḍito suṇātu.",
  "atk-s0514a1:2819_0": "Evaṃ vutte nandapaṇḍito uṭṭhāyāsanā mātāpitaro ca bhātarañca vanditvā sakaparisāya saddhiṃ sallapanto āha –",
  "atk-s0514a1:2820_0": "139.",
  "atk-s0514a1:2821_0": "“Parosataṃ jānapadā, mahāsālā ca brāhmaṇā;",
  "atk-s0514a1:2822_0": "Ime ca khattiyā sabbe, abhijātā yasassino;",
  "atk-s0514a1:2823_0": "Bhavañca rājā manojo, anumaññantu me vaco.",
  "atk-s0514a1:2824_0": "140.",
  "atk-s0514a1:2825_0": "“Ye ca santi samītāro, yakkhāni idha massame;",
  "atk-s0514a1:2826_0": "Araññe bhūtabhabyāni, suṇantu vacanaṃ mama.",
  "atk-s0514a1:2827_0": "141.",
  "atk-s0514a1:2828_0": "“Namo katvāna bhūtānaṃ, isiṃ vakkhāmi subbataṃ;",
  "atk-s0514a1:2829_0": "So tyāhaṃ dakkhiṇā bāhu, tava kosiya sammato.",
  "atk-s0514a1:2830_0": "142.",
  "atk-s0514a1:2831_0": "“Pitaraṃ me janettiñca, bhattukāmassa me sato;",
  "atk-s0514a1:2832_0": "Vīra puññamidaṃ ṭhānaṃ, mā maṃ kosiya vāraya.",
  "atk-s0514a1:2833_0": "143.",
  "atk-s0514a1:2834_0": "“Sabbhi hetaṃ upaññātaṃ, mametaṃ upanissaja;",
  "atk-s0514a1:2835_0": "Uṭṭhānapāricariyāya, dīgharattaṃ tayā kataṃ;",
  "atk-s0514a1:2836_0": "Dhātāpitūsu puññāni, mama lokadado bhava.",
  "atk-s0514a1:2837_0": "144.",
  "atk-s0514a1:2838_0": "“Tatheva santi manujā, dhamme dhammapadaṃ vidū;",
  "atk-s0514a1:2839_0": "Maggo saggassa lokassa, yathā jānāsi tvaṃ ise.",
  "atk-s0514a1:2840_0": "145.",
  "atk-s0514a1:2841_0": "“Uṭṭhānapāricariyāya, mātāpitusukhāvahaṃ;",
  "atk-s0514a1:2842_0": "Taṃ maṃ puññā nivāreti, ariyamaggāvaro naro”ti.",
  "atk-s0514a1:2843_0": "Tattha anumaññantūti anubujjhantu,",
  "atk-s0514a1:2843_1": "sādhukaṃ sutvā paccakkhaṃ karontūti attho.",
  "atk-s0514a1:2843_2": "Samītāroti samāgatā.",
  "atk-s0514a1:2843_3": "Araññe bhūtabhabyānīti asmiṃ himavantāraññe yāni bhūtāni ceva vuḍḍhimariyādappattāni bhabyāni ca taruṇadevatāni,",
  "atk-s0514a1:2843_4": "tānipi sabbāni mama vacanaṃ suṇantūti attho.",
  "atk-s0514a1:2843_5": "“Namo katvānā”ti idaṃ so parisāya saññaṃ datvā tasmiṃ vanasaṇḍe nibbattadevatānaṃ namakkāraṃ katvā āha.",
  "atk-s0514a1:2843_6": "Tassattho –",
  "atk-s0514a1:2843_7": "ajja bahūhi devatāhi mama bhātikassa dhammakathāsavanatthaṃ āgatāhi bhavitabbaṃ,",
  "atk-s0514a1:2843_8": "ahaṃ vo namakkāro,",
  "atk-s0514a1:2843_9": "tumhepi mayhaṃ sahāyā hothāti.",
  "atk-s0514a1:2843_10": "So devatānaṃ añjaliṃ paggahetvā parisaṃ jānāpetvā “isiṃ vakkhāmī”tiādimāha.",
  "atk-s0514a1:2843_11": "Tattha isinti soṇapaṇḍitaṃ sandhāya vadati.",
  "atk-s0514a1:2843_12": "Sammatoti bhātaro nāma aṅgasamā honti,",
  "atk-s0514a1:2843_13": "tasmā so te ahaṃ dakkhiṇā bāhūti sammato.",
  "atk-s0514a1:2843_14": "Tena me khamituṃ arahathāti dīpeti.",
  "atk-s0514a1:2844_0": "Vīrāti vīriyavanta mahāparakkama.",
  "atk-s0514a1:2844_1": "Puññamidaṃ ṭhānanti idaṃ mātāpituupaṭṭhānaṃ nāma puññaṃ saggasaṃvattanikakāraṇaṃ,",
  "atk-s0514a1:2844_2": "taṃ karontaṃ maṃ mā vārayāti vadati.",
  "atk-s0514a1:2844_3": "Sabbhi hetanti etañhi mātāpituupaṭṭhānaṃ nāma paṇḍitehi upaññātaṃ upagantvā ñātañceva vaṇṇitañca.",
  "atk-s0514a1:2844_4": "Mametaṃ upanissajāti idaṃ tvaṃ mayhaṃ nissaja vissajjehi dehi.",
  "atk-s0514a1:2844_5": "Uṭṭhānapāricariyāyāti uṭṭhānena ca pāricariyāya ca.",
  "atk-s0514a1:2844_6": "Katanti dīgharattaṃ tayā kusalaṃ kataṃ.",
  "atk-s0514a1:2844_7": "Puññānīti idāni ahaṃ mātāpitūsu puññāni kattukāmo.",
  "atk-s0514a1:2844_8": "Mama lokadadoti tassa mama tvaṃ saggalokadado hoti,",
  "atk-s0514a1:2844_9": "ahañhi tesaṃ vattaṃ upaṭṭhānaṃ katvā devaloke aparimāṇaṃ yasaṃ labhissāmi,",
  "atk-s0514a1:2844_10": "tassa me tvaṃ dāyako hohīti vadati.",
  "atk-s0514a1:2845_0": "Tathevāti yathā tvaṃ jānāsi,",
  "atk-s0514a1:2845_1": "tatheva aññepi manujā imissaṃ parisāyaṃ santi,",
  "atk-s0514a1:2845_2": "te nānappakāre dhamme idaṃ jeṭṭhāpacāyikabhāvasaṅkhātaṃ dhammakoṭṭhāsaṃ vadanti. Kinti?",
  "atk-s0514a1:2845_3": "Maggo saggassa lokassāti.",
  "atk-s0514a1:2845_4": "Sukhāvahanti uṭṭhānena ca pāricariyāya ca mātāpitūnaṃ sukhāvahaṃ.",
  "atk-s0514a1:2845_5": "Taṃ manti taṃ maṃ evaṃ sammāpaṭipannampi bhātā soṇapaṇḍito tamhā puññā abhivāreti.",
  "atk-s0514a1:2845_6": "Ariyamaggāvaroti so evaṃ vārento ayaṃ naro mama piyadassanatāya ariyasaṅkhātassa vedalokassa maggāvaraṇo nāma hotīti.",
  "atk-s0514a1:2846_0": "Evaṃ nandapaṇḍitena vutte mahāsatto “imassa tāva tumhehi vacanaṃ sutaṃ,",
  "atk-s0514a1:2846_1": "idāni mamapi suṇāthā”ti sāvento āha –",
  "atk-s0514a1:2847_0": "146.",
  "atk-s0514a1:2848_0": "“Suṇantu bhonto vacanaṃ, bhāturajjhāvarā mama;",
  "atk-s0514a1:2849_0": "Kulavaṃsaṃ mahārāja, porāṇaṃ parihāpayaṃ;",
  "atk-s0514a1:2850_0": "Adhammacārī jeṭṭhesu, nirayaṃ sopapajjati.",
  "atk-s0514a1:2851_0": "147.",
  "atk-s0514a1:2852_0": "“Ye ca dhammassa kusalā, porāṇassa disampati;",
  "atk-s0514a1:2853_0": "Cārittena ca sampannā, na te gacchanti duggatiṃ.",
  "atk-s0514a1:2854_0": "148.",
  "atk-s0514a1:2855_0": "“Mātā pitā ca bhātā ca, bhaginī ñāti bandhavā;",
  "atk-s0514a1:2856_0": "Sabbe jeṭṭhassa te bhārā, evaṃ jānāhi bhāradha.",
  "atk-s0514a1:2857_0": "149.",
  "atk-s0514a1:2858_0": "“Ādiyitvā garuṃ bhāraṃ, nāviko viya ussahe;",
  "atk-s0514a1:2859_0": "Dhammañca nappamajjāmi, jeṭṭho casmi rathesabhā”ti.",
  "atk-s0514a1:2860_0": "Tattha bhāturajjhāvarāti mama bhātu parisā hutvā āgatā bhonto sabbepi rājāno mamapi tāva vacanaṃ suṇantu.",
  "atk-s0514a1:2860_1": "Parihāpayanti parihāpento.",
  "atk-s0514a1:2860_2": "Dhammassāti jeṭṭhāpacāyanadhammassa paveṇīdhammassa.",
  "atk-s0514a1:2860_3": "Kusalāti chekā.",
  "atk-s0514a1:2860_4": "Cārittena cāti ācārasīlena sampannā.",
  "atk-s0514a1:2860_5": "Bhārāti sabbe ete jeṭṭhena vahitabbā paṭijaggitabbāti tassa bhārā nāma.",
  "atk-s0514a1:2860_6": "Nāviko viyāti yathā nāvāya garuṃ bhāraṃ ādiyitvā samuddamajjhe nāvaṃ sotthinā netuṃ nāviko ussaheti vāyamati,",
  "atk-s0514a1:2860_7": "saha nāvāya sabbabhaṇḍañca jano ca tasseva bhāro hoti,",
  "atk-s0514a1:2860_8": "tathā mameva sabbe ñātakā bhāroti,",
  "atk-s0514a1:2860_9": "ahañca te ussahāmi paṭijaggituṃ sakkomi,",
  "atk-s0514a1:2860_10": "tañca jeṭṭhāpacāyanadhammaṃ nappamajjāmi,",
  "atk-s0514a1:2860_11": "na kevalañca etesaññeva,",
  "atk-s0514a1:2860_12": "sakalassapi lokassa jeṭṭho ca asmi,",
  "atk-s0514a1:2860_13": "tasmā ahameva saddhiṃ nandena paṭijaggituṃ yuttoti.",
  "atk-s0514a1:2861_0": "Taṃ sutvā sabbepi te rājāno attamanā hutvā “jeṭṭhabhātikassa kira avasesā bhārāti ajja amhehi ñāta”nti",
  "atk-s0514a1:2861_1": "nandapaṇḍitaṃ pahāya mahāsattaṃ sannissitā hutvā tassa thutiṃ karontā dve gāthā abhāsiṃsu –",
  "atk-s0514a1:2862_0": "150.",
  "atk-s0514a1:2863_0": "“Adhigamā tame ñāṇaṃ, jālaṃva jātavedato;",
  "atk-s0514a1:2864_0": "Evameva no bhavaṃ dhammaṃ, kosiyo pavidaṃsayi.",
  "atk-s0514a1:2865_0": "151.",
  "atk-s0514a1:2866_0": "“Yathā udayamādicco, vāsudevo pabhaṅkaro;",
  "atk-s0514a1:2867_0": "Pāṇīnaṃ pavidaṃseti, rūpaṃ kalyāṇapāpakaṃ;",
  "atk-s0514a1:2868_0": "Evameva no bhavaṃ dhammaṃ, kosiyo pavidaṃsayī”ti.",
  "atk-s0514a1:2869_0": "Tattha adhigamāti mayaṃ ito pubbe jeṭṭhāpacāyanadhammapaṭicchādake tame vattamānā na jānāma,",
  "atk-s0514a1:2869_1": "ajja jātavedato jālaṃva ñāṇaṃ adhigatā.",
  "atk-s0514a1:2869_2": "Evameva noti yathā mahandhakāre pabbatamatthake jalito jātavedo samantā ālokaṃ pharanto rūpāni dasseti,",
  "atk-s0514a1:2869_3": "tathā no bhavaṃ kosiyagotto dhammaṃ pavidaṃsayīti attho.",
  "atk-s0514a1:2869_4": "Vāsudevoti vasudevo vasujotano,",
  "atk-s0514a1:2869_5": "dhanapakāsanoti attho.",
  "atk-s0514a1:2870_0": "Iti mahāsatto ettakaṃ kālaṃ nandapaṇḍitassa pāṭihāriyāni disvā tasmiṃ pasannacitte te rājāno ñāṇabalena",
  "atk-s0514a1:2870_1": "tasmiṃ pasādaṃ bhinditvā attano kathaṃ gāhāpetvā sabbeva attano mukhaṃ ullokite akāsi.",
  "atk-s0514a1:2870_2": "Atha nandapaṇḍito “bhātā me paṇḍito byatto dhammakathiko sabbepime rājāno bhinditvā attano pakkhe kari,",
  "atk-s0514a1:2870_3": "ṭhapetvā imaṃ añño mayhaṃ paṭisaraṇaṃ natthi,",
  "atk-s0514a1:2870_4": "imameva yācissāmī”ti cintetvā gāthamāha –",
  "atk-s0514a1:2871_0": "152.",
  "atk-s0514a1:2872_0": "“Evaṃ me yācamānassa, añjaliṃ nāvabujjhatha;",
  "atk-s0514a1:2873_0": "Tava baddhacaro hessaṃ, vuṭṭhito paricārako”ti.",
  "atk-s0514a1:2874_0": "Tassatthā –",
  "atk-s0514a1:2874_1": "sace tumhe mama evaṃ yācamānassa khamāpanatthāya paggahitaṃ añjaliṃ nāvabujjhatha na paṭiggaṇhatha,",
  "atk-s0514a1:2874_2": "tumheva mātāpitaro upaṭṭhahatha,",
  "atk-s0514a1:2874_3": "ahaṃ pana tumhākaṃ baddhacaro veyyāvaccakaro hessaṃ,",
  "atk-s0514a1:2874_4": "rattindivaṃ analasabhāvena vuṭṭhito paricārako ahaṃ tumhe paṭijaggissāmīti.",
  "atk-s0514a1:2875_0": "Mahāsattassa pakatiyāpi nandapaṇḍite doso vā veraṃ vā natthi,",
  "atk-s0514a1:2875_1": "atithaddhaṃ vacanaṃ kathentassa panassa mānahāpanatthaṃ niggahavasena tathā katvā idānissa vacanaṃ sutvā",
  "atk-s0514a1:2875_2": "tuṭṭhacitto tasmiṃ pasādaṃ uppādetvā “idāni te khamāmi,",
  "atk-s0514a1:2875_3": "mātāpitaro ca paṭijaggituṃ labhissasī”ti tassa guṇaṃ pakāsento āha –",
  "atk-s0514a1:2876_0": "153.",
  "atk-s0514a1:2877_0": "“Addhā nanda vijānāsi, saddhammaṃ sabbhi desitaṃ;",
  "atk-s0514a1:2878_0": "Ariyo ariyasamācāro, bāḷhaṃ tvaṃ mama ruccasi.",
  "atk-s0514a1:2879_0": "154.",
  "atk-s0514a1:2880_0": "“Bhavantaṃ vadāmi bhotiñca, suṇātha vacanaṃ mama;",
  "atk-s0514a1:2881_0": "Nāyaṃ bhāro bhāramato, ahu mayhaṃ kudācanaṃ.",
  "atk-s0514a1:2882_0": "155.",
  "atk-s0514a1:2883_0": "“Taṃ maṃ upaṭṭhitaṃ santaṃ, mātāpitu sukhāvahaṃ;",
  "atk-s0514a1:2884_0": "Nando ajjhāvaraṃ katvā, upaṭṭhānāya yācati.",
  "atk-s0514a1:2885_0": "156.",
  "atk-s0514a1:2886_0": "“Yo ve icchati kāmena, santānaṃ brahmacārinaṃ;",
  "atk-s0514a1:2887_0": "Nandaṃ vo varatha eko, kaṃ nando upatiṭṭhatū”ti.",
  "atk-s0514a1:2888_0": "Tattha ariyoti sundaro.",
  "atk-s0514a1:2888_1": "Ariyasamācāroti sundarasamācāropi jāto.",
  "atk-s0514a1:2888_2": "Bāḷhanti idāni tvaṃ mama ativiya ruccasi.",
  "atk-s0514a1:2888_3": "Suṇāthāti amma tātā tumhe mama vacanaṃ suṇātha.",
  "atk-s0514a1:2888_4": "Nāyaṃ bhāroti ayaṃ tumhākaṃ paṭijagganabhāro na kadāci mama bhāramato ahu.",
  "atk-s0514a1:2888_5": "Taṃ manti taṃ bhāroti amaññitvāva maṃ tumhe upaṭṭhitaṃ samānaṃ.",
  "atk-s0514a1:2888_6": "Upaṭṭhānāya yācatīti tumhe upaṭṭhātuṃ maṃ yācati.",
  "atk-s0514a1:2888_7": "Yo ve icchatīti mayhañhi tvaṃ me mātaraṃ vā pitaraṃ vā upaṭṭhahāti vattuṃ na yuttaṃ,",
  "atk-s0514a1:2888_8": "tumhākaṃ pana santānaṃ brahmacārīnaṃ yo eko icchati,",
  "atk-s0514a1:2888_9": "taṃ vadāmi kāmena nandaṃ vo varatha,",
  "atk-s0514a1:2888_10": "taṃ mama kaniṭṭhaṃ nandaṃ rocetha,",
  "atk-s0514a1:2888_11": "tumhesu kaṃ esa upaṭṭhātu,",
  "atk-s0514a1:2888_12": "ubhopi hi mayaṃ tumhākaṃ puttāyevāti.",
  "atk-s0514a1:2889_0": "Athassa mātā āsanā vuṭṭhāya,",
  "atk-s0514a1:2889_1": "“tāta soṇapaṇḍita,",
  "atk-s0514a1:2889_2": "cirappavuttho te kaniṭṭho,",
  "atk-s0514a1:2889_3": "evaṃ cirāgatampi taṃ yācituṃ na visahāmi,",
  "atk-s0514a1:2889_4": "mayañhi taṃ nissitā,",
  "atk-s0514a1:2889_5": "idāni pana tayā anuññātā ahaṃ etaṃ brahmacārinaṃ bāhāhi upagūhitvā sīse upasiṅghāyituṃ labheyya”nti imamatthaṃ pakāsentī gāthamāha –",
  "atk-s0514a1:2890_0": "157.",
  "atk-s0514a1:2891_0": "“Tayā tāta anuññātā, soṇa taṃ nissitā mayaṃ;",
  "atk-s0514a1:2892_0": "Upaghātuṃ labhe nandaṃ, muddhani brahmacārina”nti.",
  "atk-s0514a1:2893_0": "Atha mahāsatto “tena hi, amma,",
  "atk-s0514a1:2893_1": "anujānāmi,",
  "atk-s0514a1:2893_2": "tvaṃ gaccha,",
  "atk-s0514a1:2893_3": "puttaṃ nandaṃ āliṅgitvā sīse ghāyitvā cumbitvā tava hadaye sokaṃ nibbāpehī”ti āha.",
  "atk-s0514a1:2893_4": "Sā tassa santikaṃ gantvā nandapaṇḍitaṃ parisamajjheyeva āliṅgitvā sīsaṃ ghāyitvā cumbitvā hadaye sokaṃ nibbāpetvā mahāsattena saddhiṃ sallapantī āha –",
  "atk-s0514a1:2894_0": "158.",
  "atk-s0514a1:2895_0": "“Assatthasseva taruṇaṃ, pavāḷaṃ māluteritaṃ;",
  "atk-s0514a1:2896_0": "Cirassaṃ nandaṃ disvāna, hadayaṃ me pavedhati.",
  "atk-s0514a1:2897_0": "159.",
  "atk-s0514a1:2898_0": "“Yadā suttāpi supine, nandaṃ passāmi āgataṃ;",
  "atk-s0514a1:2899_0": "Udaggā sumanā homi, nando no āgato ayaṃ.",
  "atk-s0514a1:2900_0": "160.",
  "atk-s0514a1:2901_0": "“Yadā ca paṭibujjhitvā, nandaṃ passāmi nāgataṃ;",
  "atk-s0514a1:2902_0": "Bhiyyo āvisatī soko, domanassañcanappakaṃ.",
  "atk-s0514a1:2903_0": "161.",
  "atk-s0514a1:2904_0": "“Sāhaṃ ajja cirassampi, nandaṃ passāmi āgataṃ;",
  "atk-s0514a1:2905_0": "Bhattucca mayhañca piyo, nando no pāvisī gharaṃ.",
  "atk-s0514a1:2906_0": "162.",
  "atk-s0514a1:2907_0": "“Pitupi nando suppiyo, yaṃ nando nappavase gharā;",
  "atk-s0514a1:2908_0": "Labhatū tāta nando taṃ, maṃ nando upatiṭṭhatū”ti.",
  "atk-s0514a1:2909_0": "Tattha māluteritanti yathā vātāhataṃ assatthassa pallavaṃ kampati,",
  "atk-s0514a1:2909_1": "evaṃ cirassaṃ nandaṃ disvā ajja mama hadayaṃ kampatīti vadati. Suttāti,",
  "atk-s0514a1:2909_2": "tāta soṇa,",
  "atk-s0514a1:2909_3": "yadāhaṃ suttāpi supine nandaṃ āgataṃ passāmi,",
  "atk-s0514a1:2909_4": "tadāpi udaggā homi.",
  "atk-s0514a1:2909_5": "Bhattuccāti sāmikassa ca me mayhañca piyo.",
  "atk-s0514a1:2909_6": "Nando no pāvisī gharanti, tāta,",
  "atk-s0514a1:2909_7": "putto no nando paṇṇasālaṃ pavisatu.",
  "atk-s0514a1:2909_8": "Yanti yasmā pitupi suṭṭhu piyo,",
  "atk-s0514a1:2909_9": "tasmā puna imamhā gharā na vippavaseyya.",
  "atk-s0514a1:2909_10": "Nando tanti, tāta,",
  "atk-s0514a1:2909_11": "nando yaṃ icchati,",
  "atk-s0514a1:2909_12": "taṃ labhatu.",
  "atk-s0514a1:2909_13": "Maṃ nandoti,",
  "atk-s0514a1:2909_14": "tāta soṇa,",
  "atk-s0514a1:2909_15": "tava pitaraṃ tvaṃ upaṭṭhaha,",
  "atk-s0514a1:2909_16": "maṃ nando upaṭṭhātu.",
  "atk-s0514a1:2910_0": "Mahāsatto “evaṃ hotū”ti mātu vacanaṃ sampaṭicchitvā “nanda,",
  "atk-s0514a1:2910_1": "tayā jeṭṭhakakoṭṭhāso laddho,",
  "atk-s0514a1:2910_2": "mātā nāma atiguṇakārikā,",
  "atk-s0514a1:2910_3": "appamatto hutvā paṭijaggeyyāsī”ti ovaditvā mātu guṇaṃ pakāsento dve gāthā abhāsi –",
  "atk-s0514a1:2911_0": "163.",
  "atk-s0514a1:2912_0": "“Anukampikā patiṭṭhā ca, pubbe rasadadī ca no;",
  "atk-s0514a1:2913_0": "Maggo saggassa lokassa, mātā taṃ varate ise.",
  "atk-s0514a1:2914_0": "164.",
  "atk-s0514a1:2915_0": "“Pubbe rasadadī gottī, mātā puññūpasaṃhitā;",
  "atk-s0514a1:2916_0": "Maggo saggassa lokassa, mātā taṃ varate ise”ti.",
  "atk-s0514a1:2917_0": "Tattha anukampikāti muduhadayā.",
  "atk-s0514a1:2917_1": "Pubbe rasadadīti paṭhamameva attano khīrasaṅkhātassa rasassa dāyikā.",
  "atk-s0514a1:2917_2": "Mātā tanti mama mātā maṃ na icchati,",
  "atk-s0514a1:2917_3": "taṃ varati icchati.",
  "atk-s0514a1:2917_4": "Gottīti gopāyikā.",
  "atk-s0514a1:2917_5": "Puññūpasaṃhitāti puññūpanissitā puññadāyikā.",
  "atk-s0514a1:2918_0": "Evaṃ mahāsatto dvīhi gāthāhi mātu guṇaṃ kathetvā punāgantvā tassā āsane nisinnakāle “nanda,",
  "atk-s0514a1:2918_1": "tvaṃ dukkarakārikaṃ mātaraṃ labhasi,",
  "atk-s0514a1:2918_2": "ubhopi mayaṃ mātarā dukkhena saṃvaḍḍhitā,",
  "atk-s0514a1:2918_3": "taṃ idāni tvaṃ appamatto paṭijaggāhi,",
  "atk-s0514a1:2918_4": "amadhurāni phalāphalāni mā khādāpehī”ti vatvā parisamajjheyeva mātu dukkarakārikataṃ pakāsento āha –",
  "atk-s0514a1:2919_0": "165.",
  "atk-s0514a1:2920_0": "“Ākaṅkhamānā puttaphalaṃ, devatāya namassati;",
  "atk-s0514a1:2921_0": "Nakkhattāni ca pucchati, utusaṃvaccharāni ca.",
  "atk-s0514a1:2922_0": "166.",
  "atk-s0514a1:2923_0": "“Tassā utumhi nhātāya, hoti gabbhassa vokkamo;",
  "atk-s0514a1:2924_0": "Tena dohaḷinī hoti, suhadā tena vuccati.",
  "atk-s0514a1:2925_0": "167.",
  "atk-s0514a1:2926_0": "“Saṃvaccharaṃ vā ūnaṃ vā, pariharitvā vijāyati;",
  "atk-s0514a1:2927_0": "Tena sā janayantīti, janetti tena vuccati.",
  "atk-s0514a1:2928_0": "168.",
  "atk-s0514a1:2929_0": "“Thanakhīrena gītena, aṅgapāvuraṇena ca;",
  "atk-s0514a1:2930_0": "Rodantaṃ puttaṃ toseti, tosentī tena vuccati.",
  "atk-s0514a1:2931_0": "169.",
  "atk-s0514a1:2932_0": "“Tato vātātape ghore, mamaṃ katvā udikkhati;",
  "atk-s0514a1:2933_0": "Dārakaṃ appajānantaṃ, posentī tena vuccati.",
  "atk-s0514a1:2934_0": "170.",
  "atk-s0514a1:2935_0": "“Yañca mātudhanaṃ hoti, yañca hoti pituddhanaṃ;",
  "atk-s0514a1:2936_0": "Ubhayampetassa gopeti, api puttassa no siyā.",
  "atk-s0514a1:2937_0": "171.",
  "atk-s0514a1:2938_0": "“Evaṃ putta aduṃ putta, iti mātā vihaññati;",
  "atk-s0514a1:2939_0": "Pamattaṃ paradāresu, nisīthe pattayobbane;",
  "atk-s0514a1:2940_0": "Sāyaṃ puttaṃ anāyantaṃ, iti mātā vihaññati.",
  "atk-s0514a1:2941_0": "172.",
  "atk-s0514a1:2942_0": "“Evaṃ kicchā bhato poso, mātu aparicārako;",
  "atk-s0514a1:2943_0": "Mātari micchā caritvāna, nirayaṃ sopapajjati.",
  "atk-s0514a1:2944_0": "173.",
  "atk-s0514a1:2945_0": "“Evaṃ kicchā bhato poso, pitu aparicārako;",
  "atk-s0514a1:2946_0": "Pitari micchā caritvāna, nirayaṃ sopapajjati.",
  "atk-s0514a1:2947_0": "174.",
  "atk-s0514a1:2948_0": "“Dhanāpi dhanakāmānaṃ, nassati iti me sutaṃ;",
  "atk-s0514a1:2949_0": "Mātaraṃ aparicaritvāna, kicchaṃ vā so nigacchati.",
  "atk-s0514a1:2950_0": "175.",
  "atk-s0514a1:2951_0": "“Dhanāpi dhanakāmānaṃ, nassati iti me sutaṃ;",
  "atk-s0514a1:2952_0": "Pitaraṃ aparicaritvāna, kicchaṃ vā so nigacchati.",
  "atk-s0514a1:2953_0": "176.",
  "atk-s0514a1:2954_0": "“Ānando ca pamodo ca, sadā hasitakīḷitaṃ;",
  "atk-s0514a1:2955_0": "Mātaraṃ paricaritvāna, labbhametaṃ vijānato.",
  "atk-s0514a1:2956_0": "177.",
  "atk-s0514a1:2957_0": "“Ānando ca pamodo ca, sadā hasitakīḷitaṃ;",
  "atk-s0514a1:2958_0": "Pitaraṃ paricaritvāna, labbhametaṃ vijānato.",
  "atk-s0514a1:2959_0": "178.",
  "atk-s0514a1:2960_0": "“Dānañca piyavācā ca, atthacariyā ca yā idha;",
  "atk-s0514a1:2961_0": "Samānattatā ca dhammesu, tattha tattha yathārahaṃ;",
  "atk-s0514a1:2962_0": "Ete kho saṅgahā loke, rathassāṇīva yāyato.",
  "atk-s0514a1:2963_0": "179.",
  "atk-s0514a1:2964_0": "“Ete ca saṅgahā nāssu, na mātā puttakāraṇā;",
  "atk-s0514a1:2965_0": "Labhetha mānaṃ pūjaṃ vā, pitā vā puttakāraṇā.",
  "atk-s0514a1:2966_0": "180.",
  "atk-s0514a1:2967_0": "“Yasmā ca saṅgahā ete, sammapekkhanti paṇḍitā;",
  "atk-s0514a1:2968_0": "Tasmā mahattaṃ papponti, pāsaṃsā ca bhavanti te.",
  "atk-s0514a1:2969_0": "181.",
  "atk-s0514a1:2970_0": "“Brahmāti mātāpitaro, pubbācariyāti vuccare;",
  "atk-s0514a1:2971_0": "Āhuneyyā ca puttānaṃ, pajāya anukampakā.",
  "atk-s0514a1:2972_0": "182.",
  "atk-s0514a1:2973_0": "“Tasmā hi ne namasseyya, sakkareyya ca paṇḍito;",
  "atk-s0514a1:2974_0": "Annena atho pānena, vatthena sayanena ca;",
  "atk-s0514a1:2975_0": "Ucchādanena nhāpanena, pādānaṃ dhovanena ca.",
  "atk-s0514a1:2976_0": "183.",
  "atk-s0514a1:2977_0": "“Tāya naṃ pāricariyāya, mātāpitūsu paṇḍitā;",
  "atk-s0514a1:2978_0": "Idheva naṃ pasaṃsanti, pecca sagge pamodatī”ti.",
  "atk-s0514a1:2979_0": "Tattha puttaphalanti puttasaṅkhātaṃ phalaṃ.",
  "atk-s0514a1:2979_1": "Devatāya namassatīti “putto me uppajjatū”ti devatāya namakkāraṃ karoti āyācati.",
  "atk-s0514a1:2979_2": "Pucchatīti “katarena nakkhattena jāto putto dīghāyuko hoti,",
  "atk-s0514a1:2979_3": "katarena appāyuko”ti evaṃ nakkhattāni ca pucchati.",
  "atk-s0514a1:2979_4": "Utusaṃvaccharāni cāti “channaṃ utūnaṃ katarasmiṃ utumhi jāto dīghāyuko hoti,",
  "atk-s0514a1:2979_5": "katarasmiṃ utumhi appāyuko,",
  "atk-s0514a1:2979_6": "kativassāya vā mātuyā jāto putto dīghāyuko hoti,",
  "atk-s0514a1:2979_7": "kativassāya appāyuko”ti evaṃ utusaṃvaccharāni ca pucchati.",
  "atk-s0514a1:2979_8": "Utumhi nhātāyāti pupphe uppanne utumhi nhātāya.",
  "atk-s0514a1:2979_9": "Vokkamoti tiṇṇaṃ sannipātā gabbhāvakkanti hoti,",
  "atk-s0514a1:2979_10": "kucchiyaṃ gabbho patiṭṭhāti.",
  "atk-s0514a1:2979_11": "Tenāti tena gabbhena sā dohaḷinī hoti.",
  "atk-s0514a1:2979_12": "Tenāti tadā tassā kucchimhi nibbattapajāya sineho uppajjati,",
  "atk-s0514a1:2979_13": "tena kāraṇena “suhadā”ti vuccati.",
  "atk-s0514a1:2979_14": "Tenāti tena kāraṇena sā “janayantī”ti ca “janettī”ti ca vuccati.",
  "atk-s0514a1:2980_0": "Aṅgapāvuraṇena cāti thanantare nipajjāpetvā sarīrasamphassaṃ pharāpentī aṅgasaṅkhāteneva pāvuraṇena.",
  "atk-s0514a1:2980_1": "Tosentīti saññāpentī hāsentī.",
  "atk-s0514a1:2980_2": "Mamaṃ katvā udikkhatīti “puttassa me upari vāto paharati,",
  "atk-s0514a1:2980_3": "ātapo pharatī”ti evaṃ mamaṃkāraṃ katvā siniddhena hadayena udikkhati.",
  "atk-s0514a1:2980_4": "Ubhayampetassāti ubhayampi etaṃ dhanaṃ etassa puttassa atthāya aññesaṃ adassetvā sāragabbhādīsu mātā gopeti.",
  "atk-s0514a1:2980_5": "Evaṃ putta,",
  "atk-s0514a1:2980_6": "aduṃ puttāti “andhabāla putta,",
  "atk-s0514a1:2980_7": "evaṃ rājakulādīsu appamatto hohi,",
  "atk-s0514a1:2980_8": "aduñca kammaṃ mā karohī”ti sikkhāpentī iti mātā vihaññati kilamati.",
  "atk-s0514a1:2980_9": "Pattayobbaneti putte pattayobbane taṃ puttaṃ nisīthe paradāresu pamattaṃ sāyaṃ anāgacchantaṃ ñatvā assupuṇṇehi",
  "atk-s0514a1:2980_10": "nettehi maggaṃ olokentī vihaññati kilamati.",
  "atk-s0514a1:2981_0": "Kicchā bhatoti kicchena bhato paṭijaggito.",
  "atk-s0514a1:2981_1": "Micchā caritvānāti mātaraṃ apaṭijaggitvā.",
  "atk-s0514a1:2981_2": "Dhanāpīti dhanampi,",
  "atk-s0514a1:2981_3": "ayameva vā pāṭho.",
  "atk-s0514a1:2981_4": "Idaṃ vuttaṃ hoti –",
  "atk-s0514a1:2981_5": "dhanakāmānaṃ uppannaṃ dhanampi mātaraṃ apaṭijaggantānaṃ nassatīti me sutanti.",
  "atk-s0514a1:2981_6": "Kicchaṃ vā soti iti dhanaṃ vā tassa nassati,",
  "atk-s0514a1:2981_7": "dukkhaṃ vāso puriso nigacchati.",
  "atk-s0514a1:2981_8": "Labbhametanti etaṃ idhaloke ca paraloke ca ānandādisukhaṃ mātaraṃ paricaritvā vijānato paṇḍitassa labbhaṃ,",
  "atk-s0514a1:2981_9": "sakkā laddhuṃ tādisenāti attho.",
  "atk-s0514a1:2982_0": "Dānañcāti mātāpitūnaṃ dānaṃ dātabbaṃ,",
  "atk-s0514a1:2982_1": "piyavacanaṃ bhaṇitabbaṃ,",
  "atk-s0514a1:2982_2": "uppannakiccasādhanavasena attho caritabbo.",
  "atk-s0514a1:2982_3": "Dhammesūti jeṭṭhāpacāyanadhammesu tattha tattha parisamajjhe vā rahogatānaṃ vā abhivādanādivasena samānattatā kātabbā,",
  "atk-s0514a1:2982_4": "na raho abhivādanādīni katvā parisati na kātabbāni,",
  "atk-s0514a1:2982_5": "sabbattha samāneneva bhavitabbaṃ.",
  "atk-s0514a1:2982_6": "Ete ca saṅgahā nāssūti sace ete cattāro saṅgahā na bhaveyyuṃ.",
  "atk-s0514a1:2982_7": "Sammapekkhantīti sammā nayena kāraṇena pekkhanti.",
  "atk-s0514a1:2982_8": "Mahattanti seṭṭhattaṃ.",
  "atk-s0514a1:2982_9": "Brahmāti puttānaṃ brahmasamā uttamā seṭṭhā.",
  "atk-s0514a1:2982_10": "Pubbācariyāti paṭhamācariyā.",
  "atk-s0514a1:2982_11": "Āhuneyyāti āhunapaṭiggāhakā yassa kassaci sakkārassa anucchavikā.",
  "atk-s0514a1:2982_12": "Annena athoti annena ceva attho pānena ca.",
  "atk-s0514a1:2982_13": "Peccāti kālakiriyāya pariyosāne ito gantvā sagge pamodatīti.",
  "atk-s0514a1:2983_0": "Evaṃ mahasatto sineruṃ pavaṭṭento viya dhammadesanaṃ niṭṭhāpesi.",
  "atk-s0514a1:2983_1": "Taṃ sutvā sabbepi te rājāno balakāyā ca pasīdiṃsu.",
  "atk-s0514a1:2983_2": "Atha ne pañcasu sīlesu patiṭṭhāpetvā “dānādīsu appamattā hothā”ti ovaditvā uyyojesi.",
  "atk-s0514a1:2983_3": "Sabbepi dhammena rajjaṃ kāretvā āyupariyosāne devanagaraṃ pūrayiṃsu.",
  "atk-s0514a1:2983_4": "Soṇapaṇḍitanandapaṇḍitāpi yāvatāyukaṃ mātāpitaro paricaritvā brahmalokaparāyaṇā ahesuṃ.",
  "atk-s0514a1:2984_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0514a1:2984_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0514a1:2984_2": "Tadā mātāpitaro māhārājakulāni ahesuṃ,",
  "atk-s0514a1:2984_3": "nandapaṇḍito ānando,",
  "atk-s0514a1:2984_4": "manojarājā sāriputto,",
  "atk-s0514a1:2984_5": "ekasatarājāno asītimahātherā ceva aññataratherā ca,",
  "atk-s0514a1:2984_6": "catuvīsati akkhobhaṇiyo buddhaparisā,",
  "atk-s0514a1:2984_7": "soṇapaṇḍito pana ahameva ahosinti.",
  "atk-s0514a1:2985_0": "Soṇanandajātakavaṇṇanā dutiyā.",
  "atk-s0514a1:2986_0": "Jātakuddānaṃ –",
  "atk-s0514a1:2987_0": "Atha sattatimamhi nipātavare, sabhāvantu kusāvatirājavaro;",
  "atk-s0514a1:2988_0": "Atha soṇasunandavaro ca puna, abhivāsitasattatimamhi suteti.",
  "atk-s0514a1:2989_0": "Sattatinipātavaṇṇanā niṭṭhitā.",
  "atk-s0514a1:2990_0": "21. Asītinipāto",
  "atk-s0514a1:2992_0": "[533] 1. Cūḷahaṃsajātakavaṇṇanā",
  "atk-s0514a1:2993_0": "Sumukhāti idaṃ satthā veḷuvane viharanto āyasmato ānandassa jīvitapariccāgaṃ ārabbha kathesi.",
  "atk-s0514a1:2993_1": "Devadattena hi tathāgataṃ jīvitā voropetuṃ payojitesu dhanuggahesu sabbapaṭhamaṃ pesitena āgantvā “nāhaṃ, bhante,",
  "atk-s0514a1:2993_2": "sakkomi taṃ bhagavantaṃ jīvitā voropetuṃ,",
  "atk-s0514a1:2993_3": "mahiddhiko so bhagavā mahānubhāvo”ti vutte devadatto “alaṃ, āvuso,",
  "atk-s0514a1:2993_4": "mā tvaṃ samaṇaṃ gotamaṃ jīvitā voropehi,",
  "atk-s0514a1:2993_5": "ahameva samaṇaṃ gotamaṃ jīvitā voropessāmī”ti vatvā tathāgate gijjhakūṭapabbatassa pacchimachāyāya caṅkamante",
  "atk-s0514a1:2993_6": "sayaṃ gijjhakūṭaṃ pabbataṃ abhiruhitvā yantavegena mahatiṃ silaṃ pavijjhi,",
  "atk-s0514a1:2993_7": "“imāya silāya samaṇaṃ gotamaṃ jīvitā voropessāmī”ti.",
  "atk-s0514a1:2993_8": "Tadā dve pabbatakūṭā samāgantvā taṃ silaṃ sampaṭicchiṃsu.",
  "atk-s0514a1:2993_9": "Tato papaṭikā uppatitvā bhagavato pādaṃ paharitvā ruhiraṃ uppādesi,",
  "atk-s0514a1:2993_10": "balavavedanā pavattiṃsu.",
  "atk-s0514a1:2993_11": "Jīvako tathāgatassa pādaṃ satthakena phāletvā duṭṭhalohitaṃ vametvā pūtimaṃsaṃ apanetvā dhovitvā bhesajjaṃ ālimpitvā nirogamakāsi.",
  "atk-s0514a1:2993_12": "Satthā purimasadisameva bhikkhusaṅghaparivuto mahatiyā buddhalīlāya vicari.",
  "atk-s0514a1:2994_0": "Atha naṃ disvā devadatto cintesi –",
  "atk-s0514a1:2994_1": "“samaṇassa gotamassa rūpasobhaggappattaṃ sarīraṃ disvā koci manussabhūto upasaṅkamituṃ na sakkoti,",
  "atk-s0514a1:2994_2": "rañño kho pana nāḷāgiri nāma hatthī caṇḍo pharuso manussaghātako buddhadhammasaṅghaguṇe na jānāti,",
  "atk-s0514a1:2994_3": "so taṃ jīvitakkhayaṃ pāpessatī”ti.",
  "atk-s0514a1:2994_4": "So gantvā rañño tamatthaṃ ārocesi.",
  "atk-s0514a1:2994_5": "Rājā “sādhū”ti sampaṭicchitvā hatthācariyaṃ pakkosāpetvā “samma,",
  "atk-s0514a1:2994_6": "sve nāḷāgiriṃ mattaṃ katvā pātova samaṇena gotamena paṭipannavīthiyaṃ vissajjehī”ti āha.",
  "atk-s0514a1:2994_7": "Devadattopi naṃ “aññesu divasesu hatthī kittakaṃ suraṃ pivatī”ti pucchitvā “aṭṭha ghaṭe,",
  "atk-s0514a1:2994_8": "bhante”ti vutte “tena hi sve tvaṃ taṃ soḷasa ghaṭe pāyetvā samaṇena gotamena paṭipannavīthiyaṃ abhimukhaṃ kareyyāsī”ti āha.",
  "atk-s0514a1:2994_9": "So “sādhū”ti sampaṭicchi.",
  "atk-s0514a1:2994_10": "Rājā nagare bheriṃ carāpesi –",
  "atk-s0514a1:2994_11": "“sve nāḷāgiriṃ mattaṃ katvā nagare vissajjessati,",
  "atk-s0514a1:2994_12": "nāgarā pātova sabbakiccāni katvā antaravīthiṃ mā paṭipajjiṃsū”ti.",
  "atk-s0514a1:2994_13": "Devadattopi rājanivesanā oruyha hatthisālaṃ gantvā hatthigopake āmantetvā “mayaṃ bhaṇe uccaṭṭhāniyaṃ nīcaṭṭhāne,",
  "atk-s0514a1:2994_14": "nīcaṭṭhāniyaṃ vā uccaṭṭhāne kātuṃ samatthā,",
  "atk-s0514a1:2994_15": "sace vo yasena attho,",
  "atk-s0514a1:2994_16": "sve pātova nāḷāgiriṃ tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi",
  "atk-s0514a1:2994_17": "vijjhitvā kujjhāpetvā hatthisālaṃ bhindāpetvā samaṇena gotamena paṭipannavīthiyaṃ abhimukhaṃ katvā samaṇaṃ",
  "atk-s0514a1:2994_18": "gotamaṃ jīvitakkhayaṃ pāpethā”ti āha.",
  "atk-s0514a1:2994_19": "Te “sādhū”ti sampaṭicchiṃsu.",
  "atk-s0514a1:2995_0": "Sā pavatti sakalanagare vitthārikā ahosi.",
  "atk-s0514a1:2995_1": "Buddhadhammasaṅghamāmakā upāsakā taṃ sutvā satthāraṃ upasaṅkamitvā “bhante,",
  "atk-s0514a1:2995_2": "devadatto raññā saddhiṃ ekato hutvā sve tumhehi paṭipannavīthiyaṃ nāḷāgiriṃ vissajjāpessati,",
  "atk-s0514a1:2995_3": "sve piṇḍāya apavisitvā idheva hotha,",
  "atk-s0514a1:2995_4": "mayaṃ vihāreyeva buddhappamukhassa bhikkhusaṅghassa bhikkhaṃ dassāmā”ti vadiṃsu.",
  "atk-s0514a1:2995_5": "Satthāpi “sve piṇḍāya na pavisissāmī”ti avatvāva “ahaṃ sve nāḷāgiriṃ dametvā pāṭihāriyaṃ katvā titthiye",
  "atk-s0514a1:2995_6": "madditvā rājagahe piṇḍāya acaritvāva bhikkhusaṅghaparivuto nagarā nikkhamitvā veḷuvanameva āgamissāmi,",
  "atk-s0514a1:2995_7": "rājagahavāsinopi bahūni bhattabhājanāni gahetvā veḷuvanameva āgamissanti,",
  "atk-s0514a1:2995_8": "sve vihāreyeva bhattaggaṃ bhavissatī”ti iminā kāraṇena tesaṃ adhivāsesi.",
  "atk-s0514a1:2995_9": "Te tathāgatassa adhivāsanaṃ viditvā bhattabhājanāni āharitvā “vihāreyeva dānaṃ dassāmā”ti pakkamiṃsu.",
  "atk-s0514a1:2996_0": "Satthāpi paṭhamayāme dhammaṃ desetvā majjhimayāme devatānaṃ pañhaṃ vissajjetvā pacchimayāmassa paṭhamakoṭṭhāse",
  "atk-s0514a1:2996_1": "sīhaseyyaṃ kappetvā dutiyakoṭṭhāse phalasamāpattiyā vītināmetvā tatiyakoṭṭhāse mahākaruṇāsamāpattiṃ samāpajjitvā",
  "atk-s0514a1:2996_2": "vuṭṭhāya bodhaneyyabandhave olokento nāḷāgiridamane caturāsītiyā pāṇasahassānaṃ dhammābhisamayaṃ disvā",
  "atk-s0514a1:2996_3": "vibhātāya rattiyā katasarīrapaṭijaggano hutvā āyasmantaṃ ānandaṃ āmantetvā, “ānanda,",
  "atk-s0514a1:2996_4": "ajja rājagahaparivattakesu aṭṭhārasasu mahāvihāresu sabbesampi bhikkhūnaṃ mayāsaddhiṃ rājagahaṃ pavisituṃ ārocehī”ti āha.",
  "atk-s0514a1:2996_5": "Thero tathā akāsi.",
  "atk-s0514a1:2996_6": "Sabbepi bhikkhū veḷuvane sannipatiṃsu.",
  "atk-s0514a1:2996_7": "Satthā mahābhikkhusaṅghaparivuto rājagahaṃ pāvisi.",
  "atk-s0514a1:2996_8": "Atha hatthimeṇḍā yathānusiṭṭhaṃ paṭipajjiṃsu,",
  "atk-s0514a1:2996_9": "mahanto samāgamo ahosi.",
  "atk-s0514a1:2996_10": "Saddhāsampannā manussā “ajja kira buddhanāgassa tiracchānanāgena saṅgāmo bhavissati,",
  "atk-s0514a1:2996_11": "anūpamāya buddhalīlāya nāḷāgiridamanaṃ passissāmā”ti pāsādahammiyagehacchadanādīni abhiruhitvā aṭṭhaṃsu.",
  "atk-s0514a1:2996_12": "Asaddhā pana micchādiṭṭhikā “ayaṃ nāḷāgiri caṇḍo pharuso manussaghātako buddhādīnaṃ guṇaṃ na jānāti,",
  "atk-s0514a1:2996_13": "so ajja samaṇassa gotamassa suvaṇṇavaṇṇaṃ sarīraṃ viddhaṃsetvā jīvitakkhayaṃ pāpessati,",
  "atk-s0514a1:2996_14": "ajja paccāmittassa piṭṭhiṃ passissāmā”ti pāsādādīsu aṭṭhaṃsu.",
  "atk-s0514a1:2997_0": "Hatthīpi bhagavantaṃ āgacchantaṃ disvā manusse tāsento gehāni viddhaṃsento sakaṭāni saṃcuṇṇento soṇḍaṃ",
  "atk-s0514a1:2997_1": "ussāpetvā pahaṭṭhakaṇṇavālo pabbato viya ajjhottharanto yena bhagavā tenābhidhāvi.",
  "atk-s0514a1:2997_2": "Taṃ āgacchantaṃ disvā bhikkhū bhagavantaṃ etadavocuṃ – “ayaṃ, bhante,",
  "atk-s0514a1:2997_3": "nāḷāgiri caṇḍo pharuso manussaghātako imaṃ racchaṃ paṭipanno,",
  "atk-s0514a1:2997_4": "na kho panāyaṃ buddhādiguṇaṃ jānāti,",
  "atk-s0514a1:2997_5": "paṭikkamatu, bhante, bhagavā,",
  "atk-s0514a1:2997_6": "paṭikkamatu sugato”ti. Mā,",
  "atk-s0514a1:2997_7": "bhikkhave,",
  "atk-s0514a1:2997_8": "bhāyittha,",
  "atk-s0514a1:2997_9": "paṭibalo ahaṃ nāḷāgiriṃ dametunti.",
  "atk-s0514a1:2997_10": "Athāyasmā sāriputto satthāraṃ yāci – “bhante,",
  "atk-s0514a1:2997_11": "pitu uppannakiccaṃ nāma jeṭṭhaputtassa bhāro,",
  "atk-s0514a1:2997_12": "ahameva taṃ damemī”ti.",
  "atk-s0514a1:2997_13": "Atha naṃ satthā,",
  "atk-s0514a1:2997_14": "“sāriputta,",
  "atk-s0514a1:2997_15": "buddhabalaṃ nāma aññaṃ,",
  "atk-s0514a1:2997_16": "sāvakabalaṃ aññaṃ,",
  "atk-s0514a1:2997_17": "tiṭṭha tva”nti paṭibāhi.",
  "atk-s0514a1:2997_18": "Evaṃ yebhuyyena asīti mahātherā yāciṃsu.",
  "atk-s0514a1:2997_19": "Satthā sabbepi paṭibāhi.",
  "atk-s0514a1:2997_20": "Atha āyasmā ānando satthari balavasinehena adhivāsetuṃ asakkonto “ayaṃ hatthī paṭhamaṃ maṃ māretū”ti",
  "atk-s0514a1:2997_21": "tathāgatassatthāya jīvitaṃ pariccajitvā gantvā satthu purato aṭṭhāsi.",
  "atk-s0514a1:2997_22": "Atha naṃ satthā “apehi, ānanda,",
  "atk-s0514a1:2997_23": "mā me purato aṭṭhāsī”ti āha. “Bhante,",
  "atk-s0514a1:2997_24": "ayaṃ hatthī caṇḍo pharuso manussaghātako kappuṭṭhānaggisadiso paṭhamaṃ maṃ māretvā pacchā tumhākaṃ santikaṃ āgacchatū”ti thero avaca.",
  "atk-s0514a1:2997_25": "Yāvatatiyaṃ vuccamānopi tatheva aṭṭhāsi na paṭikkami.",
  "atk-s0514a1:2997_26": "Atha naṃ bhagavā iddhibalena paṭikkamāpetvā bhikkhūnaṃ antare ṭhapesi.",
  "atk-s0514a1:2998_0": "Tasmiṃ khaṇe ekā itthī nāḷāgiriṃ disvā maraṇabhayabhītā palāyamānā aṅkena gahitaṃ dārakaṃ hatthino ca tathāgatassa ca antare chaḍḍetvā palāyi.",
  "atk-s0514a1:2998_1": "Hatthī taṃ anubandhitvā nivattitvā dārakassa santikaṃ agamāsi.",
  "atk-s0514a1:2998_2": "Tadā dārako mahāravaṃ ravi.",
  "atk-s0514a1:2998_3": "Satthā nāḷāgiriṃ odissakamettāya pharitvā sumadhuraṃ brahmassaraṃ nicchāretvā “ambho nāḷāgiri taṃ soḷasa",
  "atk-s0514a1:2998_4": "surāghaṭe pāyetvā mattaṃ karontā na ‘aññaṃ gaṇhissatī’ti kariṃsu,",
  "atk-s0514a1:2998_5": "‘maṃ gaṇhissatī’ti pana kariṃsu,",
  "atk-s0514a1:2998_6": "mā akāraṇena jaṅghāyo kilamento vicari,",
  "atk-s0514a1:2998_7": "ito ehī”ti pakkosi.",
  "atk-s0514a1:2998_8": "So satthu vacanaṃ sutvā akkhīni ummīletvā bhagavato rūpasiriṃ oloketvā paṭiladdhasaṃvego buddhatejena",
  "atk-s0514a1:2998_9": "pacchinnasurāmado soṇḍaṃ olambento kaṇṇe cālento āgantvā tathāgatassa pādesu pati.",
  "atk-s0514a1:2998_10": "Atha naṃ satthā,",
  "atk-s0514a1:2998_11": "“nāḷāgiri,",
  "atk-s0514a1:2998_12": "tvaṃ tiracchānahatthī,",
  "atk-s0514a1:2998_13": "ahaṃ buddhavāraṇo,",
  "atk-s0514a1:2998_14": "ito paṭṭhāya mā caṇḍo pharuso manussaghātako bhava,",
  "atk-s0514a1:2998_15": "sabbasattesu mettacittaṃ paṭilabhā”ti vatvā dakkhiṇahatthaṃ pasāretvā kumbhe parāmasitvā –",
  "atk-s0514a1:2999_0": "“Mā kuñjara nāgamāsado, dukkho hi kuñjara nāgamāsado;",
  "atk-s0514a1:3000_0": "Na hi nāgahatassa kuñjara, sugati hoti ito paraṃ yato.",
  "atk-s0514a1:3001_0": "“Mā ca mado mā ca pamādo, na hi pamattā sugatiṃ vajanti te;",
  "atk-s0514a1:3002_0": "Tvaññeva tathā karissasi, yena tvaṃ sugatiṃ gamissasī”ti. –",
  "atk-s0514a1:3003_0": "Dhammaṃ desesi.",
  "atk-s0514a1:3004_0": "Tassa sakalasarīraṃ pītiyā nirantaraṃ phuṭaṃ ahosi.",
  "atk-s0514a1:3004_1": "Sace kira tiracchānagato nābhavissā,",
  "atk-s0514a1:3004_2": "sotāpattiphalaṃ adhigamissā.",
  "atk-s0514a1:3004_3": "Manussā taṃ pāṭihāriyaṃ disvā unnadiṃsu apphoṭiṃsu,",
  "atk-s0514a1:3004_4": "sañjātasomanassā nānābharaṇāni khipiṃsu,",
  "atk-s0514a1:3004_5": "tāni hatthissa sarīraṃ paṭicchādayiṃsu.",
  "atk-s0514a1:3004_6": "Tato paṭṭhāya nāḷāgiri dhanapālako nāma jāto.",
  "atk-s0514a1:3004_7": "Tasmiṃ kho pana dhanapālakasamāgame caturāsīti pāṇasahassāni amataṃ piviṃsu.",
  "atk-s0514a1:3004_8": "Satthā dhanapālakaṃ pañcasu sīlesu patiṭṭhāpesi.",
  "atk-s0514a1:3004_9": "So soṇḍāya bhagavato pāde paṃsūni gahetvā upari muddhani ākiritvā paṭikuṭitova paṭikkamitvā dassanūpacāre",
  "atk-s0514a1:3004_10": "ṭhito dasabalaṃ vanditvā nivattitvā hatthisālaṃ pāvisi.",
  "atk-s0514a1:3004_11": "Tato paṭṭhāya dantasudanto hutvā na kañci viheṭheti.",
  "atk-s0514a1:3004_12": "Satthā nipphannamanoratho “yehi yaṃ dhanaṃ khittaṃ,",
  "atk-s0514a1:3004_13": "tesaññeva taṃ hotū”ti adhiṭṭhāya “ajja mayā mahantaṃ pāṭihāriyaṃ kataṃ,",
  "atk-s0514a1:3004_14": "imasmiṃ nagare piṇḍāya caraṇaṃ appaṭirūpa”nti titthiye madditvā bhikkhusaṅghaparivuto jayappatto viya khattiyo nagarā nikkhamitvā veḷuvanameva gato.",
  "atk-s0514a1:3004_15": "Nagaravāsino bahuṃ annapānakhādanīyaṃ ādāya vihāraṃ gantvā mahādānaṃ pavattayiṃsu.",
  "atk-s0514a1:3005_0": "Taṃ divasaṃ sāyanhasamaye dhammasabhaṃ pūretvā sannisinnā bhikkhū kathaṃ samuṭṭhāpesuṃ – “āvuso,",
  "atk-s0514a1:3005_1": "āyasmatā ānandena tathāgatassatthāya attano jīvitaṃ pariccajantena dukkaraṃ kataṃ,",
  "atk-s0514a1:3005_2": "nāḷāgiriṃ disvā satthārā tikkhattuṃ paṭibāhiyamānopi nāpagato,",
  "atk-s0514a1:3005_3": "aho dukkarakārako, āvuso,",
  "atk-s0514a1:3005_4": "āyasmā ānando”ti.",
  "atk-s0514a1:3005_5": "Satthā “ānandassa guṇakathā pavattati,",
  "atk-s0514a1:3005_6": "gantabbaṃ mayā etthā”ti gandhakuṭito nikkhamitvā āgantvā “kāya nuttha,",
  "atk-s0514a1:3005_7": "bhikkhave,",
  "atk-s0514a1:3005_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a1:3005_9": "bhikkhave, idāneva,",
  "atk-s0514a1:3005_10": "pubbepi ānando tiracchānayoniyaṃ nibbattopi mamatthāya jīvitaṃ pariccajiyevā”ti vatvā tehi yācito atītaṃ āhari.",
  "atk-s0514a1:3006_0": "Atīte mahiṃsakaraṭṭhe sāgalanagare sāgalo nāma rājā dhammena rajjaṃ kāresi.",
  "atk-s0514a1:3006_1": "Tadā nagarato avidūre ekasmiṃ nesādagāmake aññataro nesādo pāsehi sakuṇe bandhitvā nagare vikkiṇanto jīvikaṃ kappesi.",
  "atk-s0514a1:3006_2": "Nagarato ca avidūre āvaṭṭato dvādasayojano mānusiyo nāma padumasaro ahosi pañcavaṇṇapadumasañchanno.",
  "atk-s0514a1:3006_3": "Tattha nānappakāro sakuṇasaṅgho otari.",
  "atk-s0514a1:3006_4": "So nesādo tattha aniyāmena pāse oḍḍesi.",
  "atk-s0514a1:3006_5": "Tasmiṃ kāle dhataraṭṭho haṃsarājā channavutihaṃsasahassaparivāro cittakūṭapabbate suvaṇṇaguhāyaṃ vasati,",
  "atk-s0514a1:3006_6": "sumukho nāmassa senāpati ahosi.",
  "atk-s0514a1:3006_7": "Athekadivasaṃ tato haṃsayūthā katipayā suvaṇṇahaṃsā mānusiyaṃ saraṃ gantvā pahūtagocare tasmiṃ yathāsukhaṃ",
  "atk-s0514a1:3006_8": "vicaritvā suhitā cittakūṭaṃ āgantvā dhataraṭṭhassa ārocesuṃ –",
  "atk-s0514a1:3006_9": "“mahārāja,",
  "atk-s0514a1:3006_10": "manussapathe mānusiyo nāma padumasaro sampannagocaro,",
  "atk-s0514a1:3006_11": "tattha gocaraṃ gaṇhituṃ gacchāmā”ti.",
  "atk-s0514a1:3006_12": "So “manussapatho nāma sāsaṅko sappaṭibhayo,",
  "atk-s0514a1:3006_13": "mā vo ruccitthā”ti paṭikkhipitvāpi tehi punappunaṃ vuccamāno “sace tumhākaṃ ruccati,",
  "atk-s0514a1:3006_14": "gacchāmā”ti saparivāro taṃ saraṃ agamāsi.",
  "atk-s0514a1:3006_15": "So ākāsā otaranto pādaṃ pāse pavesentoyeva otari.",
  "atk-s0514a1:3006_16": "Athassa pāso pādaṃ ayapaṭṭakena kaḍḍhanto viya ābandhitvā gaṇhi.",
  "atk-s0514a1:3006_17": "Athassa “chindissāmi na”nti ākaḍḍhantassa paṭhamavāre cammaṃ chijji,",
  "atk-s0514a1:3006_18": "dutiyavāre maṃsaṃ chijji,",
  "atk-s0514a1:3006_19": "tatiyavāre nhāru chijji,",
  "atk-s0514a1:3006_20": "pāso aṭṭhiṃ āhacca aṭṭhāsi,",
  "atk-s0514a1:3006_21": "lohitaṃ pagghari,",
  "atk-s0514a1:3006_22": "balavavedanā pavattiṃsu.",
  "atk-s0514a1:3007_0": "So cintesi –",
  "atk-s0514a1:3007_1": "“sacāhaṃ baddharavaṃ ravissāmi,",
  "atk-s0514a1:3007_2": "ñātakā me utrastā hutvā gocaraṃ aggaṇhitvā chātajjhattāva palāyantā dubbalatāya mahāsamudde patissantī”ti.",
  "atk-s0514a1:3007_3": "So vedanaṃ adhivāsetvā ñātīnaṃ yāvadatthaṃ caritvā haṃsānaṃ kīḷanakāle mahantena saddena baddharavaṃ ravi.",
  "atk-s0514a1:3007_4": "Taṃ sutvā te haṃsā maraṇabhayatajjitā vaggavaggā hutvā cittakūṭābhimukhā pakkamiṃsu.",
  "atk-s0514a1:3007_5": "Tesu pakkantesu sumukho haṃsasenāpati “kacci nu kho idaṃ bhayaṃ mahārājassa uppannaṃ,",
  "atk-s0514a1:3007_6": "jānissāmi na”nti vegena pakkhanditvā purato gacchantassa haṃsagaṇassa antare mahāsattaṃ adisvā majjhimahaṃsagaṇaṃ vicini,",
  "atk-s0514a1:3007_7": "tatthapi adisvā pacchimahaṃsagaṇaṃ vicini,",
  "atk-s0514a1:3007_8": "tatthapi adisvā “nissaṃsayaṃ tassevedaṃ bhayaṃ uppanna”nti nivattitvā āgacchanto mahāsattaṃ pāse baddhaṃ",
  "atk-s0514a1:3007_9": "lohitamakkhitaṃ dukkhāturaṃ paṅkapiṭṭhe nipannaṃ disvā “mā bhāyi, mahārāja,",
  "atk-s0514a1:3007_10": "ahaṃ mama jīvitaṃ pariccajitvā tumhe pāsato mocessāmī”ti vadanto otaritvā mahāsattaṃ assāsentova paṅkapiṭṭhe nisīdi.",
  "atk-s0514a1:3007_11": "Atha naṃ vīmaṃsanto mahāsatto paṭhamaṃ gāthamāha –",
  "atk-s0514a1:3008_0": "1.",
  "atk-s0514a1:3009_0": "“Sumukha anupacinantā, pakkamanti vihaṅgamā;",
  "atk-s0514a1:3010_0": "Gaccha tuvampi mā kaṅkhi, natthi baddhe sahāyatā”ti.",
  "atk-s0514a1:3011_0": "Tattha anupacinantāti sinehena ālayavasena anolokentā.",
  "atk-s0514a1:3011_1": "Pakkamantīti ete channavuti haṃsasahassā ñātivihaṅgamā maṃ chaḍḍetvā gacchanti,",
  "atk-s0514a1:3011_2": "tvampi gaccha,",
  "atk-s0514a1:3011_3": "mā idha vāsaṃ ākaṅkhi,",
  "atk-s0514a1:3011_4": "evañhi pāsena baddhe mayi sahāyatā nāma natthi,",
  "atk-s0514a1:3011_5": "na hi te ahaṃ idāni kiñci sahāyakiccaṃ kātuṃ sakkhissāmi,",
  "atk-s0514a1:3011_6": "kiṃ te mayā nirūpakārena,",
  "atk-s0514a1:3011_7": "papañcaṃ akatvā gacchevāti vadati.",
  "atk-s0514a1:3012_0": "Ito paraṃ –",
  "atk-s0514a1:3013_0": "2.",
  "atk-s0514a1:3014_0": "“Gacche vāhaṃ na vā gacche, na tena amaro siyaṃ;",
  "atk-s0514a1:3015_0": "Sukhitaṃ taṃ upāsitvā, dukkhitaṃ taṃ kathaṃ jahe.",
  "atk-s0514a1:3016_0": "3.",
  "atk-s0514a1:3017_0": "“Maraṇaṃ vā tayā saddhiṃ, jīvitaṃ vā tayā vinā;",
  "atk-s0514a1:3018_0": "Tadeva maraṇaṃ seyyo, yañce jīve tayā vinā.",
  "atk-s0514a1:3019_0": "4.",
  "atk-s0514a1:3020_0": "“Nesa dhammo mahārāja, yaṃ taṃ evaṃ gataṃ jahe;",
  "atk-s0514a1:3021_0": "Yā gati tuyhaṃ sā mayhaṃ, ruccate vihagādhipa.",
  "atk-s0514a1:3022_0": "5.",
  "atk-s0514a1:3023_0": "“Kā nu pāsena baddhassa, gati aññā mahānasā;",
  "atk-s0514a1:3024_0": "Sā kathaṃ cetayānassa, muttassa tava ruccati.",
  "atk-s0514a1:3025_0": "6.",
  "atk-s0514a1:3026_0": "“Kaṃ vā tvaṃ passase atthaṃ, mama tuyhañca pakkhima;",
  "atk-s0514a1:3027_0": "Ñātīnaṃ vāvasiṭṭhānaṃ, ubhinnaṃ jīvitakkhaye.",
  "atk-s0514a1:3028_0": "7.",
  "atk-s0514a1:3029_0": "“Yaṃ na kañcanadepiñcha, andhena tamasā gataṃ;",
  "atk-s0514a1:3030_0": "Tādise sañcajaṃ pāṇaṃ, kamatthamabhijotaye.",
  "atk-s0514a1:3031_0": "8.",
  "atk-s0514a1:3032_0": "“Kathaṃ nu patataṃ seṭṭha, dhamme atthaṃ na bujjhasi;",
  "atk-s0514a1:3033_0": "Dhammo apacito santo, atthaṃ dasseti pāṇinaṃ.",
  "atk-s0514a1:3034_0": "9.",
  "atk-s0514a1:3035_0": "“Sohaṃ dhammaṃ apekkhāno, dhammā catthaṃ samuṭṭhitaṃ;",
  "atk-s0514a1:3036_0": "Bhattiñca tayi sampassaṃ, nāvakaṅkhāmi jīvitaṃ.",
  "atk-s0514a1:3037_0": "10. “Addhā eso sataṃ dhammo, yo mitto mittamāpade.",
  "atk-s0514a1:3038_0": "Na caje jīvitassāpi, hetudhammamanussaraṃ.",
  "atk-s0514a1:3039_0": "11.",
  "atk-s0514a1:3040_0": "“Svāyaṃ dhammo ca te ciṇṇo, bhatti ca viditā mayi;",
  "atk-s0514a1:3041_0": "Kāmaṃ karassu mayhetaṃ, gacchevānumato mayā.",
  "atk-s0514a1:3042_0": "12.",
  "atk-s0514a1:3043_0": "“Api tvevaṃ gate kāle, yaṃ khaṇḍaṃ ñātinaṃ mayā;",
  "atk-s0514a1:3044_0": "Tayā taṃ buddhisampannaṃ, assa paramasaṃvutaṃ.",
  "atk-s0514a1:3045_0": "13.",
  "atk-s0514a1:3046_0": "“Iccevaṃ mantayantānaṃ, ariyānaṃ ariyavuttinaṃ;",
  "atk-s0514a1:3047_0": "Paccadissatha nesādo, āturānamivantako.",
  "atk-s0514a1:3048_0": "14.",
  "atk-s0514a1:3049_0": "“Te sattumabhisañcikkha, dīgharattaṃ hitā dijā;",
  "atk-s0514a1:3050_0": "Tuṇhīmāsittha ubhayo, na sañcalesumāsanā.",
  "atk-s0514a1:3051_0": "15.",
  "atk-s0514a1:3052_0": "“Dhataraṭṭhe ca disvāna, samuḍḍente tato tato;",
  "atk-s0514a1:3053_0": "Abhikkhamatha vegena, dijasattu dijādhipe.",
  "atk-s0514a1:3054_0": "16.",
  "atk-s0514a1:3055_0": "“So ca vegenabhikkamma, āsajja parame dije;",
  "atk-s0514a1:3056_0": "Paccakamittha nesādo, baddhā iti vicintayaṃ.",
  "atk-s0514a1:3057_0": "17.",
  "atk-s0514a1:3058_0": "“Ekaṃva baddhamāsīnaṃ, abaddhañca punāparaṃ;",
  "atk-s0514a1:3059_0": "Āsajja baddhamāsīnaṃ, pekkhamānamadīnavaṃ.",
  "atk-s0514a1:3060_0": "18.",
  "atk-s0514a1:3061_0": "“Tato so vimatoyeva, paṇḍare ajjhabhāsatha;",
  "atk-s0514a1:3062_0": "Pavaḍḍhakāye āsīne, dijasaṅghagaṇādhipe.",
  "atk-s0514a1:3063_0": "19.",
  "atk-s0514a1:3064_0": "“Yaṃ nu pāsena mahatā, baddho na kurute disaṃ;",
  "atk-s0514a1:3065_0": "Atha kasmā abaddho tvaṃ, balī pakkhi na gacchasi.",
  "atk-s0514a1:3066_0": "20.",
  "atk-s0514a1:3067_0": "“Kiṃ nu tyāyaṃ dijo hoti, mutto baddhaṃ upāsasi;",
  "atk-s0514a1:3068_0": "Ohāya sakuṇā yanti, kiṃ eko avahīyasi.",
  "atk-s0514a1:3069_0": "21.",
  "atk-s0514a1:3070_0": "“Rājā me so dijāmitta, sakhā pāṇasamo ca me;",
  "atk-s0514a1:3071_0": "Neva naṃ vijahissāmi, yāva kālassa pariyāyaṃ.",
  "atk-s0514a1:3072_0": "22.",
  "atk-s0514a1:3073_0": "“Kathaṃ panāyaṃ vihaṅgo, nāddasa pāsamoḍḍitaṃ;",
  "atk-s0514a1:3074_0": "Padañhetaṃ mahantānaṃ, boddhumarahanti āpadaṃ.",
  "atk-s0514a1:3075_0": "23.",
  "atk-s0514a1:3076_0": "“Yadā parābhavo hoti, poso jīvitasaṅkhaye;",
  "atk-s0514a1:3077_0": "Atha jālañca pāsañca, āsajjāpi na bujjhati.",
  "atk-s0514a1:3078_0": "24.",
  "atk-s0514a1:3079_0": "“Api tveva mahāpañña, pāsā bahuvidhā tatā;",
  "atk-s0514a1:3080_0": "Guyhamāsajja bajjhanti, athevaṃ jīvitakkhaye”ti. –",
  "atk-s0514a1:3081_0": "Imāsaṃ gāthānaṃ sambandho pāḷinayeneva veditabbo.",
  "atk-s0514a1:3082_0": "Tattha gacche vāti, mahārāja,",
  "atk-s0514a1:3082_1": "ahaṃ ito gaccheyyaṃ vā na vā,",
  "atk-s0514a1:3082_2": "nāhaṃ tena gamanena vā agamanena vā amaro siyaṃ,",
  "atk-s0514a1:3082_3": "ahañhi ito gatopi agatopi maraṇato amuttova,",
  "atk-s0514a1:3082_4": "ito pubbe pana sukhitaṃ taṃ upāsitvā idāni dukkhitaṃ taṃ kathaṃ jaheyyanti vadati.",
  "atk-s0514a1:3082_5": "Maraṇaṃ vāti mama agacchantassa vā tayā saddhiṃ maraṇaṃ bhaveyya,",
  "atk-s0514a1:3082_6": "gacchantassa vā tayā vinā jīvitaṃ.",
  "atk-s0514a1:3082_7": "Tesu dvīsu yaṃ tayā saddhiṃ maraṇaṃ,",
  "atk-s0514a1:3082_8": "tadeva me varaṃ,",
  "atk-s0514a1:3082_9": "yaṃ tayā vinā jīveyyaṃ,",
  "atk-s0514a1:3082_10": "na me taṃ varanti attho.",
  "atk-s0514a1:3082_11": "Ruccateti yā tava gati nipphatti,",
  "atk-s0514a1:3082_12": "sāva mayhaṃ ruccati.",
  "atk-s0514a1:3082_13": "Sā kathanti samma sumukha mama tāva daḷhena vālapāsena baddhassa parahatthaṃ gatassa sā gati ruccatu,",
  "atk-s0514a1:3082_14": "tava pana cetayānassa sacetanassa paññavato muttassa kathaṃ ruccati.",
  "atk-s0514a1:3083_0": "Pakkhimāti pakkhasampanna.",
  "atk-s0514a1:3083_1": "Ubhinnanti amhākaṃ dvinnaṃ jīvitakkhaye sati tvaṃ mama vā tava vā avasiṭṭhañātīnaṃ vā kaṃ atthaṃ passasi.",
  "atk-s0514a1:3083_2": "Yaṃ nāti ettha na-",
  "atk-s0514a1:3083_3": "kāro upamāne.",
  "atk-s0514a1:3083_4": "Kañcanadepiñchāti kañcanadvepiñcha,",
  "atk-s0514a1:3083_5": "ayameva vā pāṭho,",
  "atk-s0514a1:3083_6": "kañcanasadisaubhayapakkhāti attho.",
  "atk-s0514a1:3083_7": "Tamasāti tamasi.",
  "atk-s0514a1:3083_8": "Gatanti kataṃ,",
  "atk-s0514a1:3083_9": "ayameva vā pāṭho.",
  "atk-s0514a1:3083_10": "Purimassa na-",
  "atk-s0514a1:3083_11": "kārassa iminā sambandho,",
  "atk-s0514a1:3083_12": "“na kata”nti kataṃ viyāti attho.",
  "atk-s0514a1:3083_13": "Idaṃ vuttaṃ hoti –",
  "atk-s0514a1:3083_14": "tayi pāṇaṃ cajantepi acajantepi mama jīvitassa abhāvā yaṃ tava pāṇasañcajanaṃ,",
  "atk-s0514a1:3083_15": "taṃ andhena tamasi kataṃ viya kiñcideva rūpakammaṃ apaccakkhaguṇaṃ,",
  "atk-s0514a1:3083_16": "tādise tava apaccakkhaguṇe pāṇasañcajane tvaṃ pāṇaṃ sañcajanto kamatthaṃ joteyyāsīti.",
  "atk-s0514a1:3084_0": "Dhammo apacito santoti dhammo pūjito mānito samāno.",
  "atk-s0514a1:3084_1": "Atthaṃ dassetīti vuddhiṃ dasseti.",
  "atk-s0514a1:3084_2": "Apekkhānoti apekkhanto.",
  "atk-s0514a1:3084_3": "Dhammā catthanti dhammato ca atthaṃ samuṭṭhitaṃ passanto.",
  "atk-s0514a1:3084_4": "Bhattinti sinehaṃ.",
  "atk-s0514a1:3084_5": "Sataṃ dhammoti paṇḍitānaṃ sabhāvo.",
  "atk-s0514a1:3084_6": "Yo mittoti yo mitto āpadāsu mittaṃ na caje,",
  "atk-s0514a1:3084_7": "tassa acajantassa mittassa esa sabhāvo nāma addhā sataṃ dhammo.",
  "atk-s0514a1:3084_8": "Viditāti pākaṭā jātā.",
  "atk-s0514a1:3084_9": "Kāmaṃ karassūti etaṃ mama kāmaṃ mayā icchitaṃ mama vacanaṃ karassu.",
  "atk-s0514a1:3084_10": "Api tvevaṃ gate kāleti api tu evaṃ gate kāle mayi imasmiṃ ṭhāne pāsena baddhe.",
  "atk-s0514a1:3084_11": "Paramasaṃvutanti paramaparipuṇṇaṃ.",
  "atk-s0514a1:3085_0": "Iccevaṃ mantayantānanti “gaccha,",
  "atk-s0514a1:3085_1": "na gacchāmī”ti evaṃ kathentānaṃ ariyānanti ācāraariyānaṃ.",
  "atk-s0514a1:3085_2": "Paccadissathāti kāsāyāni nivāsetvā rattamālaṃ piḷandhitvā muggaraṃ ādāya āgacchanto adissatha.",
  "atk-s0514a1:3085_3": "Āturānanti gilānānaṃ maccu viya.",
  "atk-s0514a1:3085_4": "Abhisañcikkhāti,",
  "atk-s0514a1:3085_5": "bhikkhave,",
  "atk-s0514a1:3085_6": "te ubhopi sattuṃ āyantaṃ passitvā.",
  "atk-s0514a1:3085_7": "Hitāti dīgharattaṃ aññamaññassa hitā muducittā.",
  "atk-s0514a1:3085_8": "Na sañcalesumāsanāti āsanato na caliṃsu,",
  "atk-s0514a1:3085_9": "yathānisinnāva ahesuṃ.",
  "atk-s0514a1:3085_10": "Sumukho pana “ayaṃ nesādo āgantvā paharanto maṃ paṭhamaṃ paharatū”ti cintetvā mahāsattaṃ pacchato katvā nisīdi.",
  "atk-s0514a1:3086_0": "Dhataraṭṭheti haṃse.",
  "atk-s0514a1:3086_1": "Samuḍḍenteti maraṇabhayena ito cito ca uppatante disvā.",
  "atk-s0514a1:3086_2": "Āsajjāti itare dve jane upagantvā.",
  "atk-s0514a1:3086_3": "Paccakamitthāti “baddhā,",
  "atk-s0514a1:3086_4": "na baddhā”ti cintento upadhārento akamittha,",
  "atk-s0514a1:3086_5": "vegaṃ hāpetvā saṇikaṃ agamāsi.",
  "atk-s0514a1:3086_6": "Āsajja baddhamāsīnanti baddhaṃ mahāsattaṃ upagantvā nisinnaṃ sumukhaṃ.",
  "atk-s0514a1:3086_7": "Adīnavantiādīnavameva hutvā mahāsattaṃ olokentaṃ disvā.",
  "atk-s0514a1:3086_8": "Vimatoti kiṃ nu kho abaddho baddhassa santike nisinno,",
  "atk-s0514a1:3086_9": "kāraṇaṃ pucchissāmīti vimatijāto hutvāti attho.",
  "atk-s0514a1:3086_10": "Paṇḍareti haṃse,",
  "atk-s0514a1:3086_11": "atha vā parisuddhe nimmale,",
  "atk-s0514a1:3086_12": "sampahaṭṭhakañcanavaṇṇeti attho.",
  "atk-s0514a1:3086_13": "Pavaḍḍhakāyeti vaḍḍhitakāye mahāsarīre.",
  "atk-s0514a1:3086_14": "Yaṃ nūti yaṃ tāva eso mahāpāsena baddho.",
  "atk-s0514a1:3086_15": "Na kurute disanti palāyanatthāya ekaṃ disaṃ na bhajati,",
  "atk-s0514a1:3086_16": "taṃ yuttanti adhippāyo.",
  "atk-s0514a1:3086_17": "Balīti balasampanno hutvāpi.",
  "atk-s0514a1:3086_18": "Pakkhīti taṃ ālapati.",
  "atk-s0514a1:3086_19": "Ohāyāti chaḍḍetvā.",
  "atk-s0514a1:3086_20": "Yantīti sesasakuṇā gacchanti.",
  "atk-s0514a1:3086_21": "Avahīyasīti ohīyasi.",
  "atk-s0514a1:3087_0": "Dijāmittāti dijānaṃ amitta.",
  "atk-s0514a1:3087_1": "Yāva kālassa pariyāyanti yāva maraṇassa vāro āgacchati.",
  "atk-s0514a1:3087_2": "Kathaṃ panāyanti tvaṃ rājā me soti vadasi,",
  "atk-s0514a1:3087_3": "rājāno ca nāma paṇḍitā honti,",
  "atk-s0514a1:3087_4": "itipi paṇḍito samāno kena kāraṇena oḍḍitaṃ pāsaṃ na addasa.",
  "atk-s0514a1:3087_5": "Padaṃ hetanti yasamahattaṃ vā ñāṇamahattaṃ vā pattānaṃ attano āpadabujjhanaṃ nāma padaṃ kāraṇaṃ,",
  "atk-s0514a1:3087_6": "tasmā te āpadaṃ boddhumarahanti.",
  "atk-s0514a1:3087_7": "Parābhavoti avaḍḍhi.",
  "atk-s0514a1:3087_8": "Āsajjāpīti upagantvāpi na bujjhati.",
  "atk-s0514a1:3087_9": "Tatāti vitatā oḍḍitā.",
  "atk-s0514a1:3087_10": "Guyhamāsajjāti tesu pāsesu yo guḷho paṭicchanno pāso,",
  "atk-s0514a1:3087_11": "taṃ āsajja bajjhanti.",
  "atk-s0514a1:3087_12": "Athevanti atha evaṃ jīvitakkhaye bajjhantevāti attho.",
  "atk-s0514a1:3088_0": "Iti naṃ so kathāsallāpena muduhadayaṃ katvā mahāsattassa jīvitaṃ yācanto gāthamāha –",
  "atk-s0514a1:3089_0": "25.",
  "atk-s0514a1:3090_0": "“Api nāyaṃ tayā saddhiṃ, saṃvāsassa sukhudrayo;",
  "atk-s0514a1:3091_0": "Api no anumaññāsi, api no jīvitaṃ dade”ti.",
  "atk-s0514a1:3092_0": "Tattha api nāyanti api nu ayaṃ.",
  "atk-s0514a1:3092_1": "Sukhudrayoti sukhaphalo.",
  "atk-s0514a1:3092_2": "Api no anumaññāsīti cittakūṭaṃ gantvā ñātake passituṃ tvaṃ api no anujāneyyāsi.",
  "atk-s0514a1:3092_3": "Api no jīvitaṃ dadeti api no imāya kathāya uppannavissāso na māreyyāsīti.",
  "atk-s0514a1:3093_0": "So tassa madhurakathāya bajjhitvā gāthamāha –",
  "atk-s0514a1:3094_0": "26.",
  "atk-s0514a1:3095_0": "“Na ceva me tvaṃ baddhosi, napi icchāmi te vadhaṃ;",
  "atk-s0514a1:3096_0": "Kāmaṃ khippamito gantvā, jīva tvaṃ anigho cira”nti.",
  "atk-s0514a1:3097_0": "Tato sumukho catasso gāthā abhāsi –",
  "atk-s0514a1:3098_0": "27.",
  "atk-s0514a1:3099_0": "“Nevāhametamicchāmi, aññatretassa jīvitā;",
  "atk-s0514a1:3100_0": "Sace ekena tuṭṭhosi, muñcetaṃ mañca bhakkhaya.",
  "atk-s0514a1:3101_0": "28.",
  "atk-s0514a1:3102_0": "“Ārohapariṇāhena, tulyāsmā vayasā ubho;",
  "atk-s0514a1:3103_0": "Na te lābhena jīvatthi, etena niminā tuvaṃ.",
  "atk-s0514a1:3104_0": "29.",
  "atk-s0514a1:3105_0": "“Tadiṅgha samapekkhassu, hotu giddhi tavamhasu;",
  "atk-s0514a1:3106_0": "Maṃ pubbe bandha pāsena, pacchā muñca dijādhipaṃ.",
  "atk-s0514a1:3107_0": "30.",
  "atk-s0514a1:3108_0": "“Tāvadeva ca te lābho, katāssa yācanāya ca;",
  "atk-s0514a1:3109_0": "Mitti ca dhataraṭṭhehi, yāvajīvāya te siyā”ti.",
  "atk-s0514a1:3110_0": "Tattha etanti yaṃ aññatra etassa jīvitā mama jīvitaṃ,",
  "atk-s0514a1:3110_1": "etaṃ ahaṃ neva icchāmi.",
  "atk-s0514a1:3110_2": "Tulyāsmāti samānā homa.",
  "atk-s0514a1:3110_3": "Niminā tuvanti parivattehi tvaṃ.",
  "atk-s0514a1:3110_4": "Tavamhasūti tava amhesu giddhi hotu,",
  "atk-s0514a1:3110_5": "kiṃ te etena,",
  "atk-s0514a1:3110_6": "mayi lobhaṃ uppādehīti vadati.",
  "atk-s0514a1:3110_7": "Tāvadevāti tattakoyeva.",
  "atk-s0514a1:3110_8": "Yācanāya cāti yā mama yācanā,",
  "atk-s0514a1:3110_9": "sāva katā assāti attho.",
  "atk-s0514a1:3111_0": "Iti so tāya dhammadesanāya tele pakkhittakappāsapicu viya mudugatahadayo mahāsattaṃ tassa dāyaṃ katvā dadanto āha –",
  "atk-s0514a1:3112_0": "31.",
  "atk-s0514a1:3113_0": "“Passantu no mahāsaṅghā, tayā muttaṃ ito gataṃ;",
  "atk-s0514a1:3114_0": "Mittāmaccā ca bhaccā ca, puttadārā ca bandhavā.",
  "atk-s0514a1:3115_0": "32.",
  "atk-s0514a1:3116_0": "“Na ca te tādisā mittā, bahūnaṃ idha vijjati;",
  "atk-s0514a1:3117_0": "Yathā tvaṃ dhataraṭṭhassa, pāṇasādhāraṇo sakhā.",
  "atk-s0514a1:3118_0": "33.",
  "atk-s0514a1:3119_0": "“So te sahāyaṃ muñcāmi, hotu rājā tavānugo;",
  "atk-s0514a1:3120_0": "Kāmaṃ khippamito gantvā, ñātimajjhe virocathā”ti.",
  "atk-s0514a1:3121_0": "Tattha noti nipātamattaṃ.",
  "atk-s0514a1:3121_1": "Tayā muttanti imañhi tvaññeva muñcasi nāma,",
  "atk-s0514a1:3121_2": "tasmā imaṃ tayā muttaṃ ito cittakūṭapabbataṃ gataṃ mahantā ñātisaṅghā ete ca mittādayo passantu.",
  "atk-s0514a1:3121_3": "Ettha ca bandhavāti ekalohitasambandhā.",
  "atk-s0514a1:3121_4": "Vijjatīti vijjanti.",
  "atk-s0514a1:3121_5": "Pāṇasādhāraṇoti sādhāraṇapāṇo avibhattajīviko,",
  "atk-s0514a1:3121_6": "yathā tvaṃ etassa sakhā,",
  "atk-s0514a1:3121_7": "etādisā aññesaṃ bahūnaṃ mittā nāma na vijjanti.",
  "atk-s0514a1:3121_8": "Tavānugoti etaṃ dukkhitaṃ ādāya purato gacchantassa tava ayaṃ anugo hotūti.",
  "atk-s0514a1:3122_0": "Evaṃ vatvā pana nesādaputto mettacittena mahāsattaṃ upasaṅkamitvā bandhanaṃ chinditvā āliṅgitvā sarato",
  "atk-s0514a1:3122_1": "nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṃ muducittena saṇikaṃ mocetvā",
  "atk-s0514a1:3122_2": "dūre khipitvā mahāsatte balavasinehaṃ paccupaṭṭhāpetvā mettacittena udakaṃ ādāya lohitaṃ dhovitvā punappunaṃ",
  "atk-s0514a1:3122_3": "parimajji.",
  "atk-s0514a1:3122_4": "Tassa mettacittānubhāvena bodhisattassa pāde sirā sirāhi,",
  "atk-s0514a1:3122_5": "maṃsaṃ maṃsena,",
  "atk-s0514a1:3122_6": "cammaṃ cammena ghaṭitaṃ,",
  "atk-s0514a1:3122_7": "tāvadeva pādo saṃruḷho sañjātachavisañjātalomo ahosi abaddhapādena nibbiseso.",
  "atk-s0514a1:3122_8": "Bodhisatto sukhito pakatibhāveneva nisīdi.",
  "atk-s0514a1:3122_9": "Atha sumukho attānaṃ nissāya mahāsattassa sukhitabhāvaṃ disvā sañjātasomanasso nesādassa thutimakāsi.",
  "atk-s0514a1:3122_10": "Tamatthaṃ pakāsento satthā āha –",
  "atk-s0514a1:3123_0": "34.",
  "atk-s0514a1:3124_0": "“So patīto pamuttena, bhattunā bhattugāravo;",
  "atk-s0514a1:3125_0": "Ajjhabhāsatha vakkaṅgo, vācaṃ kaṇṇasukhaṃ bhaṇaṃ.",
  "atk-s0514a1:3126_0": "35.",
  "atk-s0514a1:3127_0": "“Evaṃ luddaka nandassu, saha sabbehi ñātibhi;",
  "atk-s0514a1:3128_0": "Yathāhamajja nandāmi, muttaṃ disvā dijādhipa”nti.",
  "atk-s0514a1:3129_0": "Tattha vakkaṅgoti vaṅkagīvo.",
  "atk-s0514a1:3130_0": "Evaṃ luddassa thutiṃ katvā sumukho bodhisattaṃ āha –",
  "atk-s0514a1:3130_1": "“mahārāja,",
  "atk-s0514a1:3130_2": "iminā amhākaṃ mahāupakāro kato,",
  "atk-s0514a1:3130_3": "ayañhi amhākaṃ vacanaṃ akatvā kīḷāhaṃse no katvā issarānaṃ dento bahuṃ dhanaṃ labheyya,",
  "atk-s0514a1:3130_4": "māretvā maṃsaṃ vikkiṇanto mūlampi labhetha,",
  "atk-s0514a1:3130_5": "attano pana jīvitaṃ anoloketvā amhākaṃ vacanaṃ akari,",
  "atk-s0514a1:3130_6": "imaṃ rañño santikaṃ netvā sukhajīvitaṃ karomā”ti.",
  "atk-s0514a1:3130_7": "Mahāsatto sampaṭicchi.",
  "atk-s0514a1:3130_8": "Sumukho attano bhāsāya mahāsattena saddhiṃ kathetvā puna manussabhāsāya luddaputtaṃ āmantetvā “samma,",
  "atk-s0514a1:3130_9": "tvaṃ kimatthaṃ pāse oḍḍesī”ti pucchitvā “dhanattha”nti vutte “evaṃ sante amhe ādāya nagaraṃ pavisitvā rañño dassehi,",
  "atk-s0514a1:3130_10": "bahuṃ te dhanaṃ dāpessāmī”ti vatvā āha –",
  "atk-s0514a1:3131_0": "36.",
  "atk-s0514a1:3132_0": "“Ehi taṃ anusikkhāmi, yathā tvamapi lacchase;",
  "atk-s0514a1:3133_0": "Lābhaṃ tavāyaṃ dhataraṭṭho, pāpaṃ kiñci na dakkhati.",
  "atk-s0514a1:3134_0": "37.",
  "atk-s0514a1:3135_0": "“Khippamantepuraṃ netvā, rañño dassehi no ubho;",
  "atk-s0514a1:3136_0": "Abaddhe pakatibhūte, kāje ubhayato ṭhite.",
  "atk-s0514a1:3137_0": "38.",
  "atk-s0514a1:3138_0": "“Dhataraṭṭhā mahārāja, haṃsādhipatino ime;",
  "atk-s0514a1:3139_0": "Ayañhi rājā haṃsānaṃ, ayaṃ senāpatītaro.",
  "atk-s0514a1:3140_0": "39. “Asaṃsayaṃ imaṃ disvā, haṃsarājaṃ narādhipo.",
  "atk-s0514a1:3141_0": "Patīto sumano vitto, bahuṃ dassati te dhana”nti.",
  "atk-s0514a1:3142_0": "Tattha anusikkhāmīti anusāsāmi.",
  "atk-s0514a1:3142_1": "Pāpanti lāmakaṃ.",
  "atk-s0514a1:3142_2": "Rañño dassehi no ubhoti amhe ubhopi rañño dassehi.",
  "atk-s0514a1:3142_3": "Ayaṃ bodhisattassa paññāpabhāvadassanatthaṃ,",
  "atk-s0514a1:3142_4": "attano mittadhammassa āvibhāvanatthaṃ,",
  "atk-s0514a1:3142_5": "luddassa dhanalābhatthaṃ,",
  "atk-s0514a1:3142_6": "rañño sīlesu patiṭṭhāpanatthañcāti catūhi kāraṇehi evamāha.",
  "atk-s0514a1:3142_7": "Dhataraṭṭhāti netvā ca pana rañño evaṃ ācikkheyyāsi,",
  "atk-s0514a1:3142_8": "“mahārāja,",
  "atk-s0514a1:3142_9": "ime dhataraṭṭhakule jātā dve haṃsādhipatino,",
  "atk-s0514a1:3142_10": "etesu ayaṃ rājā,",
  "atk-s0514a1:3142_11": "itaro senāpatī”ti.",
  "atk-s0514a1:3142_12": "Iti naṃ sikkhāpesi.",
  "atk-s0514a1:3142_13": "“Patīto”tiādīni tīṇipi tuṭṭhākāravevacanāneva.",
  "atk-s0514a1:3143_0": "Evaṃ vutte luddo, “sāmi,",
  "atk-s0514a1:3143_1": "mā vo rājadassanaṃ rucci,",
  "atk-s0514a1:3143_2": "rājāno nāma calacittā,",
  "atk-s0514a1:3143_3": "kīḷāhaṃse vā vo kareyyuṃ mārāpeyyuṃ vā”ti vatvā, “samma, mā bhāyi,",
  "atk-s0514a1:3143_4": "ahaṃ tādisaṃ kakkhaḷaṃ luddaṃ lohitapāṇiṃ dhammakathāya mudukaṃ katvā mama pādesu pātesiṃ,",
  "atk-s0514a1:3143_5": "rājāno nāma puññavanto paññavanto ca subhāsitadubbhāsitaññū ca,",
  "atk-s0514a1:3143_6": "khippaṃ amhe rañño dassehī”ti vutte “tena hi mā mayhaṃ kujjhittha,",
  "atk-s0514a1:3143_7": "ahaṃ avassaṃ tumhākaṃ ruciyā nemī”ti vatvā ubhopi kājaṃ āropetvā rājakulaṃ gantvā rañño dassetvā raññā puṭṭho yathābhūtaṃ ārocesi.",
  "atk-s0514a1:3143_8": "Tamatthaṃ pakāsento satthā āha –",
  "atk-s0514a1:3144_0": "40.",
  "atk-s0514a1:3145_0": "“Tassa taṃ vacanaṃ sutvā, kammunā upapādayi;",
  "atk-s0514a1:3146_0": "Khippamantepuraṃ gantvā, rañño haṃse adassayi;",
  "atk-s0514a1:3147_0": "Abaddhe pakatibhūte, kāje ubhayato ṭhite.",
  "atk-s0514a1:3148_0": "41.",
  "atk-s0514a1:3149_0": "“Dhataraṭṭhā mahārāja, haṃsādhipatino ime;",
  "atk-s0514a1:3150_0": "Ayañhi rājā haṃsānaṃ, ayaṃ senāpatītaro;",
  "atk-s0514a1:3151_0": "42.",
  "atk-s0514a1:3152_0": "“Kathaṃ panime vihaṅgā, tava hatthattamāgatā;",
  "atk-s0514a1:3153_0": "Kathaṃ luddo mahantānaṃ, issare idha ajjhagā.",
  "atk-s0514a1:3154_0": "43.",
  "atk-s0514a1:3155_0": "“Vihitā santime pāsā, pallalesu janādhipa;",
  "atk-s0514a1:3156_0": "Yaṃ yadāyatanaṃ maññe, dijānaṃ pāṇarodhanaṃ.",
  "atk-s0514a1:3157_0": "44.",
  "atk-s0514a1:3158_0": "“Tādisaṃ pāsamāsajja, haṃsarājā abajjhatha;",
  "atk-s0514a1:3159_0": "Taṃ abaddho upāsino, mamāyaṃ ajjhabhāsatha.",
  "atk-s0514a1:3160_0": "45.",
  "atk-s0514a1:3161_0": "“Sudukkaraṃ anariyebhi, dahate bhāvamuttamaṃ;",
  "atk-s0514a1:3162_0": "Bhatturatthe parakkanto, dhammayutto vihaṅgamo.",
  "atk-s0514a1:3163_0": "46.",
  "atk-s0514a1:3164_0": "“Attanāyaṃ cajitvāna, jīvitaṃ jīvitāraho;",
  "atk-s0514a1:3165_0": "Anutthunanto āsīno, bhattu yācittha jīvitaṃ.",
  "atk-s0514a1:3166_0": "47.",
  "atk-s0514a1:3167_0": "“Tassa taṃ vacanaṃ sutvā, pasādamahamajjhagā;",
  "atk-s0514a1:3168_0": "Tato naṃ pāmuciṃ pāsā, anuññāsiṃ sukhena ca.",
  "atk-s0514a1:3169_0": "48.",
  "atk-s0514a1:3170_0": "“So patīto pamuttena, bhattunā bhattugāravo;",
  "atk-s0514a1:3171_0": "Ajjhabhāsatha vakkaṅgo, vācaṃ kaṇṇasukhaṃ bhaṇaṃ.",
  "atk-s0514a1:3172_0": "49.",
  "atk-s0514a1:3173_0": "“Evaṃ luddaka nandassu, saha sabbehi ñātibhi;",
  "atk-s0514a1:3174_0": "Yathāhamajja nandāmi, muttaṃ disvā dijādhipaṃ.",
  "atk-s0514a1:3175_0": "50.",
  "atk-s0514a1:3176_0": "“Ehi taṃ anusikkhāmi, yathā tvamapi lacchase;",
  "atk-s0514a1:3177_0": "Lābhaṃ tavāyaṃ dhataraṭṭho, pāpaṃ kiñci na dakkhati.",
  "atk-s0514a1:3178_0": "51.",
  "atk-s0514a1:3179_0": "“Khippamantepuraṃ netvā, rañño dassehi no ubho;",
  "atk-s0514a1:3180_0": "Abaddhe pakatibhūte, kāje ubhayato ṭhite.",
  "atk-s0514a1:3181_0": "52.",
  "atk-s0514a1:3182_0": "“Dhataraṭṭhā mahārāja, haṃsādhipatino ime;",
  "atk-s0514a1:3183_0": "Ayañhi rājā haṃsānaṃ, ayaṃ senāpatītaro.",
  "atk-s0514a1:3184_0": "53.",
  "atk-s0514a1:3185_0": "“Asaṃsayaṃ imaṃ disvā, haṃsarājaṃ narādhipo;",
  "atk-s0514a1:3186_0": "Patīto sumano vitto, bahuṃ dassati te dhanaṃ.",
  "atk-s0514a1:3187_0": "54.",
  "atk-s0514a1:3188_0": "“Evametassa vacanā, ānītāme ubho mayā;",
  "atk-s0514a1:3189_0": "Ettheva hi ime āsuṃ, ubho anumatā mayā.",
  "atk-s0514a1:3190_0": "55.",
  "atk-s0514a1:3191_0": "“Soyaṃ evaṃ gato pakkhī, dijo paramadhammiko;",
  "atk-s0514a1:3192_0": "Mādisassa hi luddassa, janayeyyātha maddavaṃ.",
  "atk-s0514a1:3193_0": "56.",
  "atk-s0514a1:3194_0": "“Upāyanañca te deva, nāññaṃ passāmi edisaṃ;",
  "atk-s0514a1:3195_0": "Sabbasākuṇikāgāme, taṃ passa manujādhipā”ti.",
  "atk-s0514a1:3196_0": "Tattha kammunā upapādayīti yaṃ so avaca,",
  "atk-s0514a1:3196_1": "taṃ karonto kāyakammena sampādesi.",
  "atk-s0514a1:3196_2": "Gantvāti haṃsarājena nisinnakājakoṭiṃ uccataraṃ,",
  "atk-s0514a1:3196_3": "senāpatinā nisinnakājakoṭiṃ thokaṃ nīcaṃ katvā ubhopi te ukkhipitvā “haṃsarājā ca senāpati ca rājānaṃ passituṃ gacchanti,",
  "atk-s0514a1:3196_4": "ussaratha ussarathā”ti janaṃ ussārento “evarūpā nāma sobhaggappattā suvaṇṇavaṇṇā haṃsarājāno na diṭṭhapubbā”ti",
  "atk-s0514a1:3196_5": "muduhadayesu manussesu pasaṃsantesu khippamantepuraṃ gantvā.",
  "atk-s0514a1:3196_6": "Adassayīti “haṃsarājāno tumhe daṭṭhuṃ āgatā”ti rañño ārocāpetvā tena tuṭṭhacittena “āgacchantū”ti pakkosāpito abhiharitvā dassesi.",
  "atk-s0514a1:3196_7": "Hatthattanti hatthesu āgataṃ,",
  "atk-s0514a1:3196_8": "pattanti vuttaṃ hoti.",
  "atk-s0514a1:3196_9": "Mahantānanti yasamahantappattānaṃ suvaṇṇavaṇṇānaṃ dhataraṭṭhahaṃsānaṃ issare sāmino kathaṃ tvaṃ luddo hutvā adhigatoti pucchati.",
  "atk-s0514a1:3196_10": "“Issaramidhamajjhagā”tipi pāṭho,",
  "atk-s0514a1:3196_11": "etesaṃ issariyaṃ tvaṃ kathaṃ ajjhagāti attho.",
  "atk-s0514a1:3197_0": "Vihitāti yojitā.",
  "atk-s0514a1:3197_1": "Yaṃ yadāyatanaṃ maññeti, mahārāja,",
  "atk-s0514a1:3197_2": "yaṃ yaṃ samosaraṇaṭṭhānaṃ dijānaṃ pāṇarodhanaṃ jīvitakkhayakaraṃ maññāmi,",
  "atk-s0514a1:3197_3": "tattha tattha mayā pallalesu pāsā vihitā.",
  "atk-s0514a1:3197_4": "Tādisanti mānusiyasare tathāvidhaṃ pāṇarodhanaṃ mayā vihitaṃ pāsaṃ.",
  "atk-s0514a1:3197_5": "Tanti taṃ etaṃ tattha baddhaṃ.",
  "atk-s0514a1:3197_6": "Upāsinoti attano jīvitaṃ agaṇetvā upagantvā nisinno.",
  "atk-s0514a1:3197_7": "Mamāyanti maṃ ayaṃ senāpati ajjhabhāsatha,",
  "atk-s0514a1:3197_8": "mayā saddhiṃ kathesi.",
  "atk-s0514a1:3197_9": "Sudukkaranti tasmiṃ khaṇe esa amhādisehi anariyehi sudukkaraṃ akāsi.",
  "atk-s0514a1:3197_10": "Kiṃ tanti?",
  "atk-s0514a1:3197_11": "Dahate bhāvamuttamaṃ,",
  "atk-s0514a1:3197_12": "attano uttamaṃ ajjhāsayaṃ dahati vidahati pakāseti.",
  "atk-s0514a1:3197_13": "Attanāyanti attano ayaṃ.",
  "atk-s0514a1:3197_14": "Anutthunantoti bhattuguṇe vaṇṇento tassa jīvitaṃ muñcāti maṃ yāci.",
  "atk-s0514a1:3198_0": "Tassāti tassa tathā yācantassa.",
  "atk-s0514a1:3198_1": "Sukhena cāti yathāsukhena cittakūṭaṃ gantvā ñātisaṅghaṃ passathāti ca anujāniṃ.",
  "atk-s0514a1:3198_2": "Ettheva hīti mayā pana ime dve ettha mānusiyasareyeva cittakūṭagamanāya anumatā ahesuṃ.",
  "atk-s0514a1:3198_3": "Evaṃ gatoti evaṃ sattu hatthagato.",
  "atk-s0514a1:3198_4": "Janayeyyātha maddavanti attani mettacittaṃ janesi.",
  "atk-s0514a1:3198_5": "Upāyananti paṇṇākāraṃ.",
  "atk-s0514a1:3198_6": "Sabbasākuṇikāgāmeti sabbasmimpi sākuṇikagāme nāhaṃ aññaṃ tava evarūpaṃ kenaci sākuṇikena ābhatapubbaṃ upāyanaṃ passāmi.",
  "atk-s0514a1:3198_7": "Taṃ passāti taṃ mayā ābhataṃ upāyanaṃ passa manujādhipāti.",
  "atk-s0514a1:3199_0": "Evaṃ so ṭhitakova sumukhassa guṇaṃ kathesi.",
  "atk-s0514a1:3199_1": "Tato rājā haṃsarañño mahārahaṃ āsanaṃ,",
  "atk-s0514a1:3199_2": "sumukhassa ca suvaṇṇabhaddapīṭhakaṃ dāpetvā tesaṃ tattha nisinnānaṃ suvaṇṇabhājanehi lājamadhuphāṇitādīni",
  "atk-s0514a1:3199_3": "dāpetvā niṭṭhite pānabhojanakicce añjaliṃ paggayha mahāsattaṃ dhammakathaṃ yācitvā suvaṇṇapīṭhake nisīdi.",
  "atk-s0514a1:3199_4": "So tena yācito paṭisanthāraṃ tāva akāsi.",
  "atk-s0514a1:3199_5": "Tamatthaṃ pakāsento satthā āha –",
  "atk-s0514a1:3200_0": "57.",
  "atk-s0514a1:3201_0": "“Disvā nisinnaṃ rājānaṃ, pīṭhe sovaṇṇaye subhe;",
  "atk-s0514a1:3202_0": "Ajjhabhāsatha vakkaṅgo, vācaṃ kaṇṇasukhaṃ bhaṇaṃ.",
  "atk-s0514a1:3203_0": "58.",
  "atk-s0514a1:3204_0": "“Kacci nu bhoto kusalaṃ, kacci bhoto anāmayaṃ;",
  "atk-s0514a1:3205_0": "Kacci raṭṭhamidaṃ phītaṃ, dhammena manusāsasi.",
  "atk-s0514a1:3206_0": "59.",
  "atk-s0514a1:3207_0": "“Kusalañceva me haṃsa, atho haṃsa anāmayaṃ;",
  "atk-s0514a1:3208_0": "Atho raṭṭhamidaṃ phītaṃ, dhammena manusāsahaṃ.",
  "atk-s0514a1:3209_0": "60.",
  "atk-s0514a1:3210_0": "“Kacci bhoto amaccesu, doso koci na vijjati;",
  "atk-s0514a1:3211_0": "Kacci ca te tavatthesu, nāvakaṅkhanti jīvitaṃ.",
  "atk-s0514a1:3212_0": "61.",
  "atk-s0514a1:3213_0": "“Athopi me amaccesu, doso koci na vijjati;",
  "atk-s0514a1:3214_0": "Athopi te mamatthesu, nāvakaṅkhanti jīvitaṃ.",
  "atk-s0514a1:3215_0": "62.",
  "atk-s0514a1:3216_0": "“Kacci te sādisī bhariyā, assavā piyabhāṇinī;",
  "atk-s0514a1:3217_0": "Puttarūpayasūpetā, tava chandavasānugā.",
  "atk-s0514a1:3218_0": "63.",
  "atk-s0514a1:3219_0": "“Atho me sādisī bhariyā, assavā piyabhāṇinī;",
  "atk-s0514a1:3220_0": "Puttarūpayasūpetā, mama chandavasānugā”ti.",
  "atk-s0514a1:3221_0": "Tattha rājānanti sāgalarājānaṃ.",
  "atk-s0514a1:3221_1": "Vakkaṅgoti haṃsarājā.",
  "atk-s0514a1:3221_2": "Dhammena manusāsasīti dhammena anusāsasi.",
  "atk-s0514a1:3221_3": "Dosoti aparādho.",
  "atk-s0514a1:3221_4": "Tavatthesūti uppannesu tava yuddhādīsu atthesu.",
  "atk-s0514a1:3221_5": "Nāvakaṅkhantīti uraṃ datvā pariccajantā kicci attano jīvitaṃ na patthenti,",
  "atk-s0514a1:3221_6": "jīvitañca cajitvā tavevatthaṃ karonti.",
  "atk-s0514a1:3221_7": "Sādisīti samānajātikā.",
  "atk-s0514a1:3221_8": "Assavāti vacanasampaṭicchikā.",
  "atk-s0514a1:3221_9": "Puttarūpayasūpetāti puttehi ca rūpena ca yasena ca upetā.",
  "atk-s0514a1:3221_10": "Tava chandavasānugāti kacci tava ajjhāsayaṃ tava vasaṃ anuvattati,",
  "atk-s0514a1:3221_11": "na attano cittavasena vattatīti pucchati.",
  "atk-s0514a1:3222_0": "Evaṃ bodhisattena paṭisanthāre kate puna rājā tena saddhiṃ kathento āha –",
  "atk-s0514a1:3223_0": "64.",
  "atk-s0514a1:3224_0": "“Bhavantaṃ kacci nu mahā-sattuhatthattataṃ gato;",
  "atk-s0514a1:3225_0": "Dukkhamāpajji vipulaṃ, tasmiṃ paṭhamamāpade.",
  "atk-s0514a1:3226_0": "65.",
  "atk-s0514a1:3227_0": "“Kacci yantāpatitvāna, daṇḍena samapothayi;",
  "atk-s0514a1:3228_0": "Evametesaṃ jammānaṃ, pātikaṃ bhavati tāvade.",
  "atk-s0514a1:3229_0": "66.",
  "atk-s0514a1:3230_0": "“Khemamāsi mahārāja, evamāpadiyā sati;",
  "atk-s0514a1:3231_0": "Na cāyaṃ kiñci rasmāsu, sattūva samapajjatha.",
  "atk-s0514a1:3232_0": "67.",
  "atk-s0514a1:3233_0": "“Paccagamittha nesādo, pubbeva ajjhabhāsatha;",
  "atk-s0514a1:3234_0": "Tadāyaṃ sumukhoyeva, paṇḍito paccabhāsatha.",
  "atk-s0514a1:3235_0": "68.",
  "atk-s0514a1:3236_0": "“Tassa taṃ vacanaṃ sutvā, pasādamayamajjhagā;",
  "atk-s0514a1:3237_0": "Tato maṃ pāmucī pāsā, anuññāsi sukhena ca.",
  "atk-s0514a1:3238_0": "69.",
  "atk-s0514a1:3239_0": "“Idañca sumukheneva, etadatthāya cintitaṃ;",
  "atk-s0514a1:3240_0": "Bhoto sakāsegamanaṃ, etassa dhanamicchatā.",
  "atk-s0514a1:3241_0": "70.",
  "atk-s0514a1:3242_0": "“Svāgatañcevidaṃ bhavataṃ, patīto casmi dassanā;",
  "atk-s0514a1:3243_0": "Eso cāpi bahuṃ vittaṃ, labhataṃ yāvadicchatī”ti.",
  "atk-s0514a1:3244_0": "Tattha mahāsattuhatthattataṃ gatoti mahantassa sattuno hatthattaṃ gato.",
  "atk-s0514a1:3244_1": "Āpatitvānāti upadhāvitvā.",
  "atk-s0514a1:3244_2": "Pātikanti pākatikaṃ,",
  "atk-s0514a1:3244_3": "ayameva vā pāṭho.",
  "atk-s0514a1:3244_4": "Idaṃ vuttaṃ hoti –",
  "atk-s0514a1:3244_5": "etesañhi jammānaṃ tāvadeva evaṃ pākatikaṃ hoti,",
  "atk-s0514a1:3244_6": "sakuṇe daṇḍena pothetvā jīvitakkhayaṃ pāpento dhanavetanaṃ labhatīti.",
  "atk-s0514a1:3244_7": "Kiñci rasmāsūti kiñci amhesu.",
  "atk-s0514a1:3244_8": "Sattūvāti sattu viya.",
  "atk-s0514a1:3244_9": "Paccagamitthāti, mahārāja,",
  "atk-s0514a1:3244_10": "esa amhe disvā baddhāti saññāya thokaṃ osakkittha.",
  "atk-s0514a1:3244_11": "Pubbevāti ayameva paṭhamaṃ ajjhabhāsi.",
  "atk-s0514a1:3244_12": "Tadāti tasmiṃ kāle.",
  "atk-s0514a1:3244_13": "Etadatthāyāti etassa nesādaputtassa atthāya cintitaṃ.",
  "atk-s0514a1:3244_14": "Dhanamicchatāti etassa dhanaṃ icchantena tava santikaṃ amhākaṃ āgamanaṃ cintitaṃ.",
  "atk-s0514a1:3244_15": "Svāgatañcevidanti mā bhonto cintayantu,",
  "atk-s0514a1:3244_16": "bhavataṃ idaṃ idhāgamanaṃ svāgatameva.",
  "atk-s0514a1:3244_17": "Labhatanti labhatu.",
  "atk-s0514a1:3245_0": "Evañca pana vatvā rājā aññataraṃ amaccaṃ oloketvā “kiṃ karomi devā”ti vutte “imaṃ nesādaṃ kappitakesamassuṃ",
  "atk-s0514a1:3245_1": "nhātānulittaṃ sabbālaṅkārapaṭimaṇḍitaṃ kāretvā ānehī”ti vatvā tena tathā katvā ānītassa tassa saṃvacchare",
  "atk-s0514a1:3245_2": "saṃvacchare satasahassuṭṭhānakaṃ gāmaṃ,",
  "atk-s0514a1:3245_3": "dve vīthiyo gahetvā ṭhitaṃ mahantaṃ gehaṃ,",
  "atk-s0514a1:3245_4": "rathavarañca,",
  "atk-s0514a1:3245_5": "aññañca bahuṃ hiraññasuvaṇṇaṃ adāsi.",
  "atk-s0514a1:3245_6": "Tamatthaṃ āvikaronto satthā āha –",
  "atk-s0514a1:3246_0": "71.",
  "atk-s0514a1:3247_0": "“Santappayitvā nesādaṃ, bhogehi manujādhipo;",
  "atk-s0514a1:3248_0": "Ajjhabhāsatha vakkaṅgaṃ, vācaṃ kaṇṇasukhaṃ bhaṇa”nti.",
  "atk-s0514a1:3249_0": "Atha mahāsatto rañño dhammaṃ desesi.",
  "atk-s0514a1:3249_1": "So tassa dhammakathaṃ sutvā tuṭṭhahadayo “dhammakathikassa sakkāraṃ karissāmī”ti setacchattaṃ datvā rajjaṃ paṭicchāpento āha –",
  "atk-s0514a1:3250_0": "72.",
  "atk-s0514a1:3251_0": "“Yaṃ khalu dhammamādhīnaṃ, vaso vattati kiñcanaṃ;",
  "atk-s0514a1:3252_0": "Sabbatthissariyaṃ bhavataṃ, pasāsatha yadicchatha.",
  "atk-s0514a1:3253_0": "73.",
  "atk-s0514a1:3254_0": "“Dānatthaṃ upabhottuṃ vā, yaṃ caññaṃ upakappati;",
  "atk-s0514a1:3255_0": "Etaṃ dadāmi vo vittaṃ, issariyaṃ vissajāmi vo”ti.",
  "atk-s0514a1:3256_0": "Tattha vaso vattatīti yattha mama vaso vattati.",
  "atk-s0514a1:3256_1": "Kiñcananti taṃ appamattakampi.",
  "atk-s0514a1:3256_2": "Sabbatthissariyanti sabbaṃ bhavataṃyeva issariyaṃ atthu.",
  "atk-s0514a1:3256_3": "Yaṃ caññaṃ upakappatīti puññakāmatāya dānatthaṃ vā chattaṃ ussāpetvā rajjameva upabhottuṃ vā yaṃ vā aññaṃ tumhākaṃ ruccati,",
  "atk-s0514a1:3256_4": "taṃ karotha,",
  "atk-s0514a1:3256_5": "etaṃ dadāmi vo vittaṃ,",
  "atk-s0514a1:3256_6": "saddhiṃyeva setacchattena mama santakaṃ issariyaṃ vissajjāmi voti.",
  "atk-s0514a1:3257_0": "Atha mahāsatto raññā dinnaṃ setacchattaṃ puna tasseva adāsi.",
  "atk-s0514a1:3257_1": "Rājāpi cintesi –",
  "atk-s0514a1:3257_2": "“haṃsarañño tāva me dhammakathā sutā,",
  "atk-s0514a1:3257_3": "luddaputtena pana ‘ayaṃ sumukho mudhurakatho’ti ativiya vaṇṇito,",
  "atk-s0514a1:3257_4": "imassapi dhammakathaṃ sossāmī”ti.",
  "atk-s0514a1:3257_5": "So tena saddhiṃ sallapanto anantaraṃ gāthamāha –",
  "atk-s0514a1:3258_0": "74.",
  "atk-s0514a1:3259_0": "“Yathā ca myāyaṃ sumukho, ajjhabhāseyya paṇḍito;",
  "atk-s0514a1:3260_0": "Kāmasā buddhisampanno, taṃ myāssa paramappiya”nti.",
  "atk-s0514a1:3261_0": "Tattha yathāti yadi.",
  "atk-s0514a1:3261_1": "Idaṃ vuttaṃ hoti –",
  "atk-s0514a1:3261_2": "yadi ca me ayaṃ sumukho paṇḍito buddhisampanno kāmasā attano ruciyā ajjhabhāseyya,",
  "atk-s0514a1:3261_3": "taṃ me paramappiyaṃ assāti.",
  "atk-s0514a1:3262_0": "Tato sumukho āha –",
  "atk-s0514a1:3263_0": "75.",
  "atk-s0514a1:3264_0": "“Ahaṃ khalu mahārāja, nāgarājārivantaraṃ;",
  "atk-s0514a1:3265_0": "Paṭivattuṃ na sakkomi, na me so vinayo siyā.",
  "atk-s0514a1:3266_0": "76.",
  "atk-s0514a1:3267_0": "“Amhākañceva so seṭṭho, tvañca uttamasattavo;",
  "atk-s0514a1:3268_0": "Bhūmipālo manussindo, pūjā bahūhi hetubhi.",
  "atk-s0514a1:3269_0": "77.",
  "atk-s0514a1:3270_0": "“Tesaṃ ubhinnaṃ bhaṇataṃ, vattamāne vinicchaye;",
  "atk-s0514a1:3271_0": "Nantaraṃ pativattabbaṃ, pessena manujādhipā”ti.",
  "atk-s0514a1:3272_0": "Tattha nāgarājārivantaranti peḷāya abbhantaraṃ paviṭṭho nāgarājā viya.",
  "atk-s0514a1:3272_1": "Paṭivattunti tumhākaṃ dvinnaṃ antare vattuṃ na sakkomi.",
  "atk-s0514a1:3272_2": "Na me soti sace vadeyyaṃ,",
  "atk-s0514a1:3272_3": "na me so vinayo bhaveyya.",
  "atk-s0514a1:3272_4": "Amhākañcevāti channavutiyā haṃsasahassānaṃ.",
  "atk-s0514a1:3272_5": "Uttamasattavoti uttamasatto.",
  "atk-s0514a1:3272_6": "Pūjāti ubho tumhe mayhaṃ bahūhi kāraṇehi pūjārahā ceva pasaṃsārahā ca.",
  "atk-s0514a1:3272_7": "Pessenāti veyyāvaccakarena sevakena.",
  "atk-s0514a1:3273_0": "Rājā tassa vacanaṃ sutvā tuṭṭhahadayo “nesādaputto taṃ vaṇṇeti,",
  "atk-s0514a1:3273_1": "na aññena tumhādisena madhuradhammakathikena nāma bhavitabba”nti vatvā āha –",
  "atk-s0514a1:3274_0": "78.",
  "atk-s0514a1:3275_0": "“Dhammena kira nesādo, paṇḍito aṇḍajo iti;",
  "atk-s0514a1:3276_0": "Naheva akatattassa, nayo etādiso siyā.",
  "atk-s0514a1:3277_0": "79.",
  "atk-s0514a1:3278_0": "“Evaṃ aggapakatimā, evaṃ uttamasattavo;",
  "atk-s0514a1:3279_0": "Yāvatatthi mayā diṭṭhā, nāññaṃ passāmi edisaṃ.",
  "atk-s0514a1:3280_0": "80.",
  "atk-s0514a1:3281_0": "“Tuṭṭhosmi vo pakatiyā, vākyena madhurena ca;",
  "atk-s0514a1:3282_0": "Eso cāpi mamacchando, ciraṃ passeyya vo ubho”ti.",
  "atk-s0514a1:3283_0": "Tattha dhammenāti sabhāvena kāraṇena.",
  "atk-s0514a1:3283_1": "Akatattassāti asampāditaattabhāvassa mittadubbhissa.",
  "atk-s0514a1:3283_2": "Nayoti paññā.",
  "atk-s0514a1:3283_3": "Aggapakatimāti aggasabhāvo.",
  "atk-s0514a1:3283_4": "Uttamasattavoti uttamasatto.",
  "atk-s0514a1:3283_5": "Yāvatatthīti yāvatā mayā diṭṭhā nāma atthi.",
  "atk-s0514a1:3283_6": "Nāññanti tasmiṃ mayā diṭṭhaṭṭhāne aññaṃ evarūpaṃ na passāmi.",
  "atk-s0514a1:3283_7": "Tuṭṭhosmi vo pakatiyāti samma haṃsarāja ahaṃ pakatiyā paṭhamameva tumhākaṃ dassanena tuṭṭho.",
  "atk-s0514a1:3283_8": "Vākyenāti idāni pana vo madhuravacanena tuṭṭhosmi.",
  "atk-s0514a1:3283_9": "Ciraṃ passeyya voti idheva vasāpetvā muhuttampi avippavāsanto ciraṃ tumhe passeyyanti esa me chandoti vadati.",
  "atk-s0514a1:3284_0": "Tato mahāsatto rājānaṃ pasaṃsanto āha –",
  "atk-s0514a1:3285_0": "81.",
  "atk-s0514a1:3286_0": "“Yaṃ kiccaṃ parame mitte, katamasmāsu taṃ tayā;",
  "atk-s0514a1:3287_0": "Pattā nissaṃsayaṃ tyāmhā, bhattirasmāsu yā tava.",
  "atk-s0514a1:3288_0": "82.",
  "atk-s0514a1:3289_0": "“Aduñca nūna sumahā, ñātisaṅghassa mantaraṃ;",
  "atk-s0514a1:3290_0": "Adassanena asmākaṃ, dukkhaṃ bahūsu pakkhisu.",
  "atk-s0514a1:3291_0": "83.",
  "atk-s0514a1:3292_0": "“Tesaṃ sokavighātāya, tayā anumatā mayaṃ;",
  "atk-s0514a1:3293_0": "Taṃ padakkhiṇato katvā, ñātiṃ passemurindama.",
  "atk-s0514a1:3294_0": "84.",
  "atk-s0514a1:3295_0": "“Addhāhaṃ vipulaṃ pītiṃ, bhavataṃ vindāmi dassanā;",
  "atk-s0514a1:3296_0": "Eso cāpi mahā attho, ñātivissāsanā siyā”ti.",
  "atk-s0514a1:3297_0": "Tattha katamasmāsūti kataṃ amhesu.",
  "atk-s0514a1:3297_1": "Pattā nissaṃsayaṃ tyāmhāti mayaṃ nissaṃsayena tayā pattāyeva.",
  "atk-s0514a1:3297_2": "Bhattirasmāsu yā tavāti yā tava amhesu bhatti,",
  "atk-s0514a1:3297_3": "tāya bhattiyā mayaṃ tayā asaṃsayena pattāyeva,",
  "atk-s0514a1:3297_4": "na ca vippayuttā,",
  "atk-s0514a1:3297_5": "vippavuṭṭhāpi sahavāsinoyeva nāma mayanti dīpeti.",
  "atk-s0514a1:3297_6": "Aduñca nūna sumahāti etañca ekaṃseneva sumahantaṃ.",
  "atk-s0514a1:3297_7": "Ñātisaṅghassa mantaranti amhehi dvīhi janehi virahitassa mama ñātisaṅghassa antaraṃ chiddaṃ.",
  "atk-s0514a1:3297_8": "Asmākanti amhākaṃ dvinnaṃ adassanena bahūsu pakkhīsu dukkhaṃ uppannaṃ.",
  "atk-s0514a1:3297_9": "Passemurindamāti passeyyāma arindama.",
  "atk-s0514a1:3297_10": "Bhavatanti bhoto dassanena.",
  "atk-s0514a1:3297_11": "Eso cāpi mahā atthoti yā esā ñātisaṅghasaṅkhātā ñātivissāsanā siyā,",
  "atk-s0514a1:3297_12": "eso cāpi mahanto atthopi.",
  "atk-s0514a1:3298_0": "Evaṃ vutte rājā tesaṃ gamanaṃ anujāni.",
  "atk-s0514a1:3298_1": "Mahāsattopi rañño pañcavidhe dussīlye ādīnavaṃ,",
  "atk-s0514a1:3298_2": "sīle ca ānisaṃsaṃ kathetvā “imaṃ sīlaṃ rakkha,",
  "atk-s0514a1:3298_3": "dhammena rajjaṃ kārehi,",
  "atk-s0514a1:3298_4": "catūhi saṅgahavatthūhi janaṃ saṅgaṇhāhī”ti ovaditvā cittakūṭaṃ agamāsi.",
  "atk-s0514a1:3298_5": "Tamatthaṃ pakāsento satthā āha –",
  "atk-s0514a1:3299_0": "85.",
  "atk-s0514a1:3300_0": "“Idaṃ vatvā dhataraṭṭho, haṃsarājā narādhipaṃ;",
  "atk-s0514a1:3301_0": "Uttamaṃ javamanvāya, ñātisaṅghaṃ upāgamuṃ.",
  "atk-s0514a1:3302_0": "86.",
  "atk-s0514a1:3303_0": "“Te aroge anuppatte, disvāna parame dije;",
  "atk-s0514a1:3304_0": "Kekāti makaruṃ haṃsā, puthusaddo ajāyatha.",
  "atk-s0514a1:3305_0": "87.",
  "atk-s0514a1:3306_0": "“Te patītā pamuttena, bhattunā bhattugāravā;",
  "atk-s0514a1:3307_0": "Samantā parikiriṃsu, aṇḍajā laddhapaccayā”ti.",
  "atk-s0514a1:3308_0": "Tattha upāgamunti aruṇuggamanavelāyameva lājamadhuphāṇitādīni paribhuñjitvā raññā ca deviyā ca dvīhi",
  "atk-s0514a1:3308_1": "suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi otaritvā rājānaṃ padakkhiṇaṃ katvā",
  "atk-s0514a1:3308_2": "vehāsaṃ uppatitvā raññā añjaliṃ paggayha “gacchatha sāmino”ti vutte sīhapañjarena nikkhantā uttamena",
  "atk-s0514a1:3308_3": "javena gantvā ñātigaṇaṃ upāgamiṃsu.",
  "atk-s0514a1:3308_4": "Parameti uttame.",
  "atk-s0514a1:3308_5": "Kekāti attano sabhāvena “kekā”ti saddamakaṃsu.",
  "atk-s0514a1:3308_6": "Bhattugāravāti bhattari sagāravā.",
  "atk-s0514a1:3308_7": "Parikiriṃsūti bhattuno muttabhāvena tuṭṭhā taṃ bhattāraṃ samantā parivārayiṃsu.",
  "atk-s0514a1:3308_8": "Laddhapaccayāti laddhapatiṭṭhā.",
  "atk-s0514a1:3309_0": "Evaṃ parivāretvā pana te haṃsā “kathaṃ muttosi,",
  "atk-s0514a1:3309_1": "mahārājā”ti pucchiṃsu.",
  "atk-s0514a1:3309_2": "Mahāsatto sumukhaṃ nissāya muttabhāvaṃ,",
  "atk-s0514a1:3309_3": "sāgalarājaluddaputtehi katakammañca kathesi.",
  "atk-s0514a1:3309_4": "Taṃ sutvā tuṭṭho haṃsagaṇo “sumukhasenāpati ca rājā ca luddaputto ca sukhitā niddukkhā ciraṃ jīvantū”ti thutimakāsi.",
  "atk-s0514a1:3309_5": "Tamatthaṃ pakāsento satthā osānagāthamāha –",
  "atk-s0514a1:3310_0": "88.",
  "atk-s0514a1:3311_0": "“Evaṃ mittavataṃ atthā, sabbe honti padakkhiṇā;",
  "atk-s0514a1:3312_0": "Haṃsā yathā dhataraṭṭhā, ñātisaṅghaṃ upāgamu”nti.",
  "atk-s0514a1:3313_0": "Tattha mittavatanti kalyāṇamittasampannānaṃ.",
  "atk-s0514a1:3313_1": "Padakkhiṇāti sukhanipphattino vuḍḍhiyuttā.",
  "atk-s0514a1:3313_2": "Dhataraṭṭhāti haṃsarājā sumukho raññā ceva luddaputtena cāti dvīhi evaṃ ubhopi te dhataraṭṭhā kalyāṇamittasampannā yathā ñātisaṅghaṃ upāgamuṃ,",
  "atk-s0514a1:3313_3": "ñātisaṅghaupagamanasaṅkhāto nesaṃ attho padakkhiṇo jāto,",
  "atk-s0514a1:3313_4": "evaṃ aññesampi mittavataṃ atthā padakkhiṇā hontīti.",
  "atk-s0514a1:3314_0": "Satthā imaṃ dhammadesanaṃ āharitvā “na bhikkhave idāneva,",
  "atk-s0514a1:3314_1": "pubbepānando mamatthāya jīvitaṃ pariccajī”ti vatvā jātakaṃ samodhānesi “tadā nesādo channo ahosi,",
  "atk-s0514a1:3314_2": "rājā sāriputto,",
  "atk-s0514a1:3314_3": "sumukho ānando,",
  "atk-s0514a1:3314_4": "channavuti haṃsasahassā buddhaparisā,",
  "atk-s0514a1:3314_5": "haṃsarājā pana ahameva ahosi”nti.",
  "atk-s0514a1:3315_0": "Cūḷahaṃsajātakavaṇṇanā paṭhamā.",
  "atk-s0514a1:3317_0": "[534] 2. Mahāhaṃsajātakavaṇṇanā",
  "atk-s0514a1:3318_0": "Ete haṃsā pakkamantīti idaṃ satthā veḷuvane viharanto ānandatherassa jīvitapariccāgameva ārabbha kathesi.",
  "atk-s0514a1:3318_1": "Vatthu heṭṭhā vuttasadisameva,",
  "atk-s0514a1:3318_2": "idha pana satthā atītaṃ āharanto idamāhari.",
  "atk-s0514a1:3319_0": "Atīte bārāṇasiyaṃ saṃyamassa nāma bārāṇasirañño khemā nāma aggamahesī ahosi.",
  "atk-s0514a1:3319_1": "Tadā bodhisatto navutihaṃsasahassaparivuto cittakūṭe vihāsi.",
  "atk-s0514a1:3319_2": "Athekadivasaṃ khemā devī paccūsasamaye supinaṃ addasa.",
  "atk-s0514a1:3319_3": "Suvaṇṇavaṇṇā haṃsā āgantvā rājapallaṅke nisīditvā madhurassarena dhammakathaṃ kathesuṃ.",
  "atk-s0514a1:3319_4": "Deviyā sādhukāraṃ datvā dhammaṃ suṇantiyā dhammassavanena atittāya eva ratti vibhāyi.",
  "atk-s0514a1:3319_5": "Haṃsā dhammaṃ kathetvā sīhapañjarena nikkhamitvā agamaṃsu.",
  "atk-s0514a1:3319_6": "Sā vegenuṭṭhāya “palāyamāne haṃse gaṇhatha gaṇhathā”ti vatvā hatthaṃ pasārentīyeva pabujjhi.",
  "atk-s0514a1:3319_7": "Tassā kathaṃ sutvā paricārikāyo “kuhiṃ haṃsā”ti thokaṃ avahasiṃsu.",
  "atk-s0514a1:3319_8": "Sā tasmiṃ khaṇe supinabhāvaṃ ñatvā cintesi –",
  "atk-s0514a1:3319_9": "“ahaṃ abhūtaṃ na passāmi,",
  "atk-s0514a1:3319_10": "addhā imasmiṃ loke suvaṇṇavaṇṇā haṃsā bhavissanti,",
  "atk-s0514a1:3319_11": "sace kho pana ‘suvaṇṇahaṃsānaṃ dhammaṃ sotukāmāmhī’ti rājānaṃ vakkhāmi,",
  "atk-s0514a1:3319_12": "‘amhehi suvaṇṇahaṃsā nāma na diṭṭhapubbā,",
  "atk-s0514a1:3319_13": "haṃsānañca kathā nāma abhūtāyevā’ti vatvā nirussukko bhavissati,",
  "atk-s0514a1:3319_14": "‘dohaḷo’ti vutte pana yena kenaci upāyena pariyesissati,",
  "atk-s0514a1:3319_15": "evaṃ me manoratho samijjhissatī”ti.",
  "atk-s0514a1:3319_16": "Sā gilānālayaṃ dassetvā paricārikānaṃ saññaṃ datvā nipajji.",
  "atk-s0514a1:3320_0": "Rājā rājāsane nisinno tassā dassanavelāya taṃ adisvā “kahaṃ,",
  "atk-s0514a1:3320_1": "khemā devī”ti pucchitvā “gilānā”ti sutvā tassā santikaṃ gantvā sayanekadese nisīditvā piṭṭhiṃ parimajjanto “kiṃ te aphāsuka”nti pucchi.",
  "atk-s0514a1:3320_2": "“Deva aññaṃ aphāsukaṃ natthi,",
  "atk-s0514a1:3320_3": "dohaḷo pana me uppanno”ti.",
  "atk-s0514a1:3320_4": "Tena hi “bhaṇa, devi,",
  "atk-s0514a1:3320_5": "yaṃ icchasi,",
  "atk-s0514a1:3320_6": "taṃ sīghaṃ te upanāmessāmī”ti.",
  "atk-s0514a1:3320_7": "“Mahārāja,",
  "atk-s0514a1:3320_8": "ahamekassa suvaṇṇahaṃsassa samussitasetacchatte rājapallaṅke nisinnassa gandhamālādīhi pūjaṃ katvā sādhukāraṃ dadamānā dhammakathaṃ sotumicchāmi,",
  "atk-s0514a1:3320_9": "sace labhāmi,",
  "atk-s0514a1:3320_10": "iccetaṃ kusalaṃ, no ce,",
  "atk-s0514a1:3320_11": "jīvitaṃ me natthī”ti.",
  "atk-s0514a1:3320_12": "Atha naṃ rājā “sace manussaloke atthi,",
  "atk-s0514a1:3320_13": "labhissasi,",
  "atk-s0514a1:3320_14": "mā cintayī”ti assāsetvā sirigabbhato nikkhamma amaccehi saddhiṃ mantesi – “ambho,",
  "atk-s0514a1:3320_15": "khemā devī,",
  "atk-s0514a1:3320_16": "‘suvaṇṇahaṃsassa dhammakathaṃ sotuṃ labhantī jīvissāmi,",
  "atk-s0514a1:3320_17": "alabhantiyā me jīvitaṃ natthī’ti vadati,",
  "atk-s0514a1:3320_18": "atthi nu kho suvaṇṇavaṇṇā haṃsā”ti.",
  "atk-s0514a1:3320_19": "“Deva amhehi neva diṭṭhapubbā na sutapubbā”ti.",
  "atk-s0514a1:3320_20": "“Ke pana jāneyyu”nti?",
  "atk-s0514a1:3320_21": "“Brāhmaṇā, devā”ti.",
  "atk-s0514a1:3320_22": "Rājā brāhmaṇe pakkosāpetvā sakkāraṃ katvā pucchi –",
  "atk-s0514a1:3320_23": "“honti nu kho ācariyā suvaṇṇavaṇṇā haṃsā”ti? “Āma,",
  "atk-s0514a1:3320_24": "mahārāja amhākaṃ mantesumacchā,",
  "atk-s0514a1:3320_25": "kakkaṭakā, kacchapā, migā, morā,",
  "atk-s0514a1:3320_26": "haṃsāti cha ete tiracchānagatā suvaṇṇavaṇṇā hontīti āgatā,",
  "atk-s0514a1:3320_27": "tattha dhataraṭṭhakulahaṃsā nāma paṇḍitā ñāṇasampannā,",
  "atk-s0514a1:3320_28": "iti manussehi saddhiṃ satta suvaṇṇavaṇṇā hontī”ti.",
  "atk-s0514a1:3321_0": "Taṃ sutvā rājā attamano hutvā “kahaṃ nu kho ācariyā dhataraṭṭhahaṃsā vasantī”ti pucchitvā “na jānāma,",
  "atk-s0514a1:3321_1": "mahārājā”ti vutte “atha ke pana jānissantī”ti vatvā “luddaputtā”ti vutte sabbe attano vijite luddake sannipātāpetvā pucchi – “tātā,",
  "atk-s0514a1:3321_2": "suvaṇṇavaṇṇā dhataraṭṭhakulahaṃsā nāma kahaṃ vasantī”ti?",
  "atk-s0514a1:3321_3": "Atheko luddo “himavante kira, deva,",
  "atk-s0514a1:3321_4": "cittakūṭapabbateti no kulaparamparāya kathentī”ti āha.",
  "atk-s0514a1:3321_5": "“Jānāsi pana nesaṃ gahaṇūpāya”nti?",
  "atk-s0514a1:3321_6": "“Na jānāmi, devā”ti.",
  "atk-s0514a1:3321_7": "“Ke pana jānissantī”ti?",
  "atk-s0514a1:3321_8": "Brāhmaṇāti.",
  "atk-s0514a1:3321_9": "So brāhmaṇapaṇḍite pakkosāpetvā cittakūṭapabbate suvaṇṇavaṇṇānaṃ haṃsānaṃ atthibhāvaṃ ārocetvā “jānātha nu kho tesaṃ gahaṇūpāya”nti pucchi.",
  "atk-s0514a1:3321_10": "“Mahārāja,",
  "atk-s0514a1:3321_11": "kiṃ tehi gantvā gahitehi,",
  "atk-s0514a1:3321_12": "upāyena te nagarasamīpaṃ ānetvā gahessāmā”ti.",
  "atk-s0514a1:3321_13": "“Ko pana upāyo”ti?",
  "atk-s0514a1:3321_14": "“Mahārāja,",
  "atk-s0514a1:3321_15": "nagarato avidūre uttarena tigāvutamatte tigāvutappamāṇaṃ khemaṃ nāma saraṃ kārāpetvā udakassa pūretvā",
  "atk-s0514a1:3321_16": "nānādhaññāni ropetvā pañcavaṇṇapadumasañchannaṃ kārāpetvā ekaṃ paṇḍitaṃ nesādaṃ paṭicchāpetvā manussānaṃ",
  "atk-s0514a1:3321_17": "upagantuṃ adatvā catūsu kaṇṇesu ṭhitehi abhayaṃ ghosāpetha,",
  "atk-s0514a1:3321_18": "taṃ sutvā nānāsakuṇā dasa disā otarissanti,",
  "atk-s0514a1:3321_19": "tepi haṃsā paramparāya tassa sarassa khemabhāvaṃ sutvā āgacchissanti,",
  "atk-s0514a1:3321_20": "atha ne vālapāsehi bandhāpetvā gaṇhāpeyyāthā”ti.",
  "atk-s0514a1:3322_0": "Taṃ sutvā rājā tehi vuttapadese vuttappakāraṃ saraṃ kārāpetvā chekaṃ nesādaṃ pakkosāpetvā tassa sahassaṃ",
  "atk-s0514a1:3322_1": "dāpetvā “tvaṃ ito paṭṭhāya attano kammaṃ mā kari,",
  "atk-s0514a1:3322_2": "puttadāraṃ te ahaṃ posessāmi,",
  "atk-s0514a1:3322_3": "tvaṃ appamatto khemaṃ saraṃ rakkhanto manusse paṭikkamāpetvā catūsu kaṇṇesu abhayaṃ ghosāpetvā āgatāgate sakuṇe mama ācikkheyyāsi,",
  "atk-s0514a1:3322_4": "suvaṇṇahaṃsesu āgatesu mahantaṃ sakkāraṃ labhissasī”ti tamassāsetvā khemaṃ saraṃ paṭicchāpesi.",
  "atk-s0514a1:3322_5": "So tato paṭṭhāya raññā vuttanayeneva tattha paṭipajji,",
  "atk-s0514a1:3322_6": "“khemaṃ saraṃ rakkhatī”ti cassa “khemanesādo”tveva nāmaṃ udapādi.",
  "atk-s0514a1:3322_7": "Tato paṭṭhāya ca nānappakārā sakuṇā otariṃsu,",
  "atk-s0514a1:3322_8": "“khemaṃ nibbhayaṃ sara”nti paramparāghosena nānāhaṃsā āgamiṃsu.",
  "atk-s0514a1:3322_9": "Paṭhamaṃ tāva tiṇahaṃsā āgamiṃsu,",
  "atk-s0514a1:3322_10": "tesaṃ ghosena paṇḍuhaṃsā,",
  "atk-s0514a1:3322_11": "tesaṃ ghosena manosilāvaṇṇā haṃsā,",
  "atk-s0514a1:3322_12": "tesaṃ ghosena setahaṃsā,",
  "atk-s0514a1:3322_13": "tesaṃ ghosena pākahaṃsā āgamiṃsu.",
  "atk-s0514a1:3322_14": "Tesu āgatesu khemako rañño ārocesi – “deva,",
  "atk-s0514a1:3322_15": "pañcavaṇṇā haṃsā āgantvā sare gocaraṃ gaṇhanti,",
  "atk-s0514a1:3322_16": "pākahaṃsānaṃ āgatattā idāni katipāheneva suvaṇṇahaṃsā āgamissanti,",
  "atk-s0514a1:3322_17": "mā cintayittha, devā”ti.",
  "atk-s0514a1:3323_0": "Taṃ sutvā rājā “aññena tattha na gantabbaṃ,",
  "atk-s0514a1:3323_1": "yo gacchissati,",
  "atk-s0514a1:3323_2": "hatthapādachedanañca gharavilopañca pāpuṇissatī”ti nagara bheriṃ carāpesi.",
  "atk-s0514a1:3323_3": "Tato paṭṭhāya tattha koci na gacchati.",
  "atk-s0514a1:3323_4": "Cittakūṭassa panāvidūre kañcanaguhāyaṃpākahaṃsā vasanti,",
  "atk-s0514a1:3323_5": "tepi mahabbalā.",
  "atk-s0514a1:3323_6": "Dhataraṭṭhakulena saddhiṃ tesaṃ sarīravaṇṇova viseso.",
  "atk-s0514a1:3323_7": "Pākahaṃsarañño pana dhītā suvaṇṇavaṇṇā ahosi.",
  "atk-s0514a1:3323_8": "So taṃ dhataraṭṭhamahissarassa anurūpāti tassa pādaparicārikaṃ katvā pesesi.",
  "atk-s0514a1:3323_9": "Sā tassa piyā ahosi manāpā,",
  "atk-s0514a1:3323_10": "teneva ca kāraṇena tāni dve haṃsakulāni aññamaññaṃ vissāsikāni jātāni.",
  "atk-s0514a1:3324_0": "Athekadivasaṃ bodhisattassa parivārahaṃsā pākahaṃse pucchiṃsu –",
  "atk-s0514a1:3324_1": "“tumhe imesu divasesu kahaṃ gocaraṃ gaṇhathā”ti?",
  "atk-s0514a1:3324_2": "“Mayaṃ bārāṇasito avidūre khemasare gocaraṃ gaṇhāma,",
  "atk-s0514a1:3324_3": "tumhe pana kuhiṃ āhiṇḍathā”ti.",
  "atk-s0514a1:3324_4": "“Asukaṃ nāmā”ti vutte “kasmā khemasaraṃ na gacchatha,",
  "atk-s0514a1:3324_5": "so hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno nānappakārabhamaragaṇanikūjito",
  "atk-s0514a1:3324_6": "catūsu kaṇṇesu niccaṃ pavattaabhayaghosano,",
  "atk-s0514a1:3324_7": "koci naṃ upasaṅkamituṃ samattho nāma natthi,",
  "atk-s0514a1:3324_8": "pageva aññaṃ upaddavaṃ kātuṃ,",
  "atk-s0514a1:3324_9": "evarūpo so saro”ti khemasaraṃ vaṇṇayiṃsu.",
  "atk-s0514a1:3324_10": "Te tesaṃ vacanaṃ sutvā “bārāṇasiyā samīpe kira evarūpo khemo nāma saro atthi,",
  "atk-s0514a1:3324_11": "pākahaṃsā tattha gantvā gocaraṃ gaṇhanti,",
  "atk-s0514a1:3324_12": "tumhepi dhataraṭṭhamahissarassa ārocetha,",
  "atk-s0514a1:3324_13": "sace anujānāti,",
  "atk-s0514a1:3324_14": "mayampi tattha gantvā gocaraṃ gaṇheyyāmā”ti sumukhassa kathesuṃ.",
  "atk-s0514a1:3324_15": "Sumukho rañño ārocesi.",
  "atk-s0514a1:3324_16": "So cintesi –",
  "atk-s0514a1:3324_17": "“manussā nāma bahumāyā kharamantā upāyakusalā,",
  "atk-s0514a1:3324_18": "bhavitabbamettha kāraṇena,",
  "atk-s0514a1:3324_19": "ettakaṃ kālaṃ eso saro natthi,",
  "atk-s0514a1:3324_20": "idāni amhākaṃ gahaṇatthāya kato bhavissatī”ti.",
  "atk-s0514a1:3324_21": "So sumukhaṃ āha –",
  "atk-s0514a1:3324_22": "“mā vo tattha gamanaṃ ruccatha,",
  "atk-s0514a1:3324_23": "na so saro tehi sudhammatāya kato,",
  "atk-s0514a1:3324_24": "amhākaṃ gahaṇatthāyeva kato,",
  "atk-s0514a1:3324_25": "manussā nāma bahumāyā kharamantā upāyakusalā,",
  "atk-s0514a1:3324_26": "tumhe sakeyeva gocare carathā”ti.",
  "atk-s0514a1:3325_0": "Suvaṇṇahaṃsā “khemaṃ saraṃ gantukāmamhā”ti dutiyampi tatiyampi sumukhassa ārocesuṃ.",
  "atk-s0514a1:3325_1": "So tesaṃ tattha gantukāmataṃ mahāsattassa ārocesi.",
  "atk-s0514a1:3325_2": "Atha mahāsatto “mama ñātakā maṃ nissāya mā kilamantu,",
  "atk-s0514a1:3325_3": "tena hi gacchāmā”ti navutihaṃsasahassaparivuto tattha gantvā gocaraṃ gahetvā haṃsakīḷaṃ kīḷitvā cittakūṭameva paccāgami.",
  "atk-s0514a1:3325_4": "Khemako tesaṃ gocaraṃ caritvā gatakāle gantvā tesaṃ āgatabhāvaṃ rañño ārocesi.",
  "atk-s0514a1:3325_5": "Rājā tuṭṭhacitto hutvā,",
  "atk-s0514a1:3325_6": "“samma khemaka,",
  "atk-s0514a1:3325_7": "ekaṃ vā dve vā haṃse gaṇhituṃ vāyama,",
  "atk-s0514a1:3325_8": "mahantaṃ te yasaṃ dassāmī”ti vatvā paribbayaṃ datvā taṃ uyyojesi.",
  "atk-s0514a1:3325_9": "So tattha gantvā cāṭipañjare nisīditvā haṃsānaṃ caraṇaṭṭhānaṃ vīmaṃsi.",
  "atk-s0514a1:3325_10": "Bodhisattā nāma nilloluppacārino honti,",
  "atk-s0514a1:3325_11": "tasmā mahāsatto otiṇṇaṭṭhānato paṭṭhāya sapadānaṃ sāliṃ khādanto agamāsi.",
  "atk-s0514a1:3325_12": "Sesā ito cito ca khādantā vicariṃsu.",
  "atk-s0514a1:3326_0": "Atha luddaputto “ayaṃ haṃso nilloluppacārī,",
  "atk-s0514a1:3326_1": "imaṃ bandhituṃ vaṭṭatī”ti cintetvā punadivase haṃsesu saraṃ anotiṇṇesuyeva cāṭipañjare nisinno taṃ ṭhānaṃ",
  "atk-s0514a1:3326_2": "gantvā avidūre pañjare attānaṃ paṭicchādetvā chiddena olokento acchi.",
  "atk-s0514a1:3326_3": "Tasmiṃ khaṇe mahāsatto navutihaṃsasahassapurakkhato hiyyo otiṇṇaṭṭhāneyeva otaritvā odhiyaṃ nisīditvā sāliṃ khādanto pāyāsi.",
  "atk-s0514a1:3326_4": "Nesādo pañjarachiddena olokento tassa rūpasobhaggappattaṃ attabhāvaṃ disvā “ayaṃ haṃso sakaṭanābhippamāṇasarīro suvaṇṇavaṇṇo,",
  "atk-s0514a1:3326_5": "tīhi rattarājīhi gīvāyaṃ parikkhitto,",
  "atk-s0514a1:3326_6": "tisso rājiyo galena otaritvā urantarena gatā,",
  "atk-s0514a1:3326_7": "tisso pacchābhāgena nibbijjhitvā gatā,",
  "atk-s0514a1:3326_8": "rattakambalasuttasikkāya ṭhapitakañcanakkhandho viya atirocati,",
  "atk-s0514a1:3326_9": "iminā etesaṃ raññā bhavitabbaṃ,",
  "atk-s0514a1:3326_10": "imameva gaṇhissāmī”ti cintesi.",
  "atk-s0514a1:3326_11": "Haṃsarājāpi bahuṃ gocaraṃ caritvā jalakīḷaṃ kīḷitvā haṃsagaṇaparivuto cittakūṭameva agamāsi.",
  "atk-s0514a1:3326_12": "Iminā niyāmeneva pañca divase gocaraṃ gaṇhi.",
  "atk-s0514a1:3326_13": "Chaṭṭhe divase khemako kāḷaassavālamayaṃ daḷhaṃ mahārajjuṃ vaṭṭitvā yaṭṭhiyā pāsaṃ katvā “sve haṃsarājā",
  "atk-s0514a1:3326_14": "imasmiṃ okāse otarissatī”ti tathato ñatvā antoudake yaṭṭhipāsaṃ oḍḍi.",
  "atk-s0514a1:3327_0": "Punadivase haṃsarājā otaranto pādaṃ pāse pavesantoyeva otari.",
  "atk-s0514a1:3327_1": "Athassa pāso pādaṃ ayapaṭṭakena kaḍḍhanto viya ābandhitvā gaṇhi.",
  "atk-s0514a1:3327_2": "So “chindissāmi na”nti vegaṃ janetvā kaḍḍhitvā pātesi.",
  "atk-s0514a1:3327_3": "Paṭhamavāre suvaṇṇavaṇṇaṃ cammaṃ chijji,",
  "atk-s0514a1:3327_4": "dutiyavāre kambalavaṇṇaṃ maṃsaṃ chijji,",
  "atk-s0514a1:3327_5": "tatiyavāre nhāru chijji,",
  "atk-s0514a1:3327_6": "catutthavāre pana “pādā chijjeyyuṃ,",
  "atk-s0514a1:3327_7": "rañño pana hīnaṅgatā nāma ananucchavikā”ti na vāyāmaṃ akāsi,",
  "atk-s0514a1:3327_8": "balavavedanā ca pavattiṃsu.",
  "atk-s0514a1:3327_9": "So cintesi –",
  "atk-s0514a1:3327_10": "“sacāhaṃ baddharavaṃ ravissāmi,",
  "atk-s0514a1:3327_11": "ñātakā me ñatrastā hutvā gocaraṃ aggahetvā chātajjhattāva palāyantā dubbalattā samudde patissantī”ti.",
  "atk-s0514a1:3327_12": "So vedanaṃ adhivāsetvā pāsavase vattetvā sāliṃ khādanto viya hutvā tesaṃ yāvadatthaṃ caritvā haṃsakīḷaṃ kīḷanakāle mahantena saddena baddharavaṃ ravi.",
  "atk-s0514a1:3327_13": "Taṃ sutvā haṃsā maraṇabhayatajjitā vaggavaggā cittakūṭābhimukhā purimanayeneva pakkamiṃsu.",
  "atk-s0514a1:3328_0": "Sumukhopi heṭṭhā vuttanayeneva cintetvā vicinitvā tīsupi koṭṭhāsesu mahāsattaṃ adisvā “addhā tassevedaṃ",
  "atk-s0514a1:3328_1": "bhayaṃ uppanna”nti nivattitvā āgato mahāsattaṃ pāsena baddhaṃ lohitamakkhitaṃ dukkhāturaṃ paṅkapiṭṭhe",
  "atk-s0514a1:3328_2": "nipannaṃ disvā “mā bhāyi, mahārāja,",
  "atk-s0514a1:3328_3": "ahaṃ mama jīvitaṃ pariccajitvā tumhe mocessāmī”ti vadanto otaritvā mahāsattaṃ assāsento paṅkapiṭṭhe nisīdi.",
  "atk-s0514a1:3328_4": "Mahāsatto “navutihaṃsasahassesu maṃ chaḍḍetvā palāyantesu ayaṃ sumukho ekakova āgato,",
  "atk-s0514a1:3328_5": "kiṃ nu kho luddaputtassa āgatakāle maṃ chaḍḍetvā palāyissati,",
  "atk-s0514a1:3328_6": "udāhu no”ti vīmaṃsanavasena lohitamakkhito pāsayaṭṭhiyaṃ olambantoyeva tisso gāthā abhāsi –",
  "atk-s0514a1:3329_0": "89.",
  "atk-s0514a1:3330_0": "“Ete haṃsā pakkamanti, vakkaṅgā bhayameritā;",
  "atk-s0514a1:3331_0": "Harittaca hemavaṇṇa, kāmaṃ sumukha pakkama.",
  "atk-s0514a1:3332_0": "90.",
  "atk-s0514a1:3333_0": "“Ohāya maṃ ñātigaṇā, ekaṃ pāsavasaṃ gataṃ;",
  "atk-s0514a1:3334_0": "Anapekkhamānā gacchanti, kiṃ eko avahīyasi.",
  "atk-s0514a1:3335_0": "91.",
  "atk-s0514a1:3336_0": "“Pateva patataṃ seṭṭha, natthi baddhe sahāyatā;",
  "atk-s0514a1:3337_0": "Mā anīghāya hāpesi, kāmaṃ sumukha pakkamā”ti.",
  "atk-s0514a1:3338_0": "Tattha bhayameritāti bhayena eritā bhayaṭṭitā bhayacalitā.",
  "atk-s0514a1:3338_1": "Tatiyapade “harī”tipi “hema”ntipi suvaṇṇasseva nāmaṃ.",
  "atk-s0514a1:3338_2": "So ca harittacatāya hemavaṇṇo,",
  "atk-s0514a1:3338_3": "tena taṃ evaṃ ālapati.",
  "atk-s0514a1:3338_4": "Sumukhāti sundaramukha.",
  "atk-s0514a1:3338_5": "Anapekkhamānāti tava ñātakā maṃ anolokentā nirālayā hutvā.",
  "atk-s0514a1:3338_6": "Patevāti uppatāhiyeva.",
  "atk-s0514a1:3338_7": "Mā anīghāyāti ito gantvā pattabbāya nidukkhabhāvāya vīriyaṃ mā hāpesi.",
  "atk-s0514a1:3339_0": "Taṃ sutvā sumukho “ayaṃ haṃsarājā mama piyamittabhāvaṃ na jānāti,",
  "atk-s0514a1:3339_1": "anuppiyabhāṇī mittoti maṃ sallakkheti,",
  "atk-s0514a1:3339_2": "sinehabhāvamassa dassessāmī”ti cintetvā catasso gāthā abhāsi –",
  "atk-s0514a1:3340_0": "92.",
  "atk-s0514a1:3341_0": "“Nāhaṃ dukkhaparetopi, dhataraṭṭha tuvaṃ jahe;",
  "atk-s0514a1:3342_0": "Jīvitaṃ maraṇaṃ vā me, tayā saddhiṃ bhavissati.",
  "atk-s0514a1:3343_0": "93.",
  "atk-s0514a1:3344_0": "“Nāhaṃ dukkhaparetopi, dhataraṭṭha tuvaṃ jahe;",
  "atk-s0514a1:3345_0": "Na maṃ anariyasaṃyutte, kamme yojetumarahasi.",
  "atk-s0514a1:3346_0": "94.",
  "atk-s0514a1:3347_0": "“Sakumāro sakhātyasmi, sacitte casmi te ṭhito;",
  "atk-s0514a1:3348_0": "Ñāto senāpatī tyāhaṃ, haṃsānaṃ pavaruttama.",
  "atk-s0514a1:3349_0": "95.",
  "atk-s0514a1:3350_0": "“Kathaṃ ahaṃ vikattissaṃ, ñātimajjhe ito gato;",
  "atk-s0514a1:3351_0": "Taṃ hitvā patataṃ seṭṭha, kiṃ te vakkhāmito gato;",
  "atk-s0514a1:3352_0": "Idha pāṇaṃ cajissāmi, nānariyaṃ kattumussahe”ti.",
  "atk-s0514a1:3353_0": "Tattha nāhanti ahaṃ, mahārāja,",
  "atk-s0514a1:3353_1": "kāyikacetasikena dukkhena phuṭṭhopi taṃ na jahāmi.",
  "atk-s0514a1:3353_2": "Anariyasaṃyutteti mittadubbhīhi ahirikehi kattabbatāya anariyabhāvena saṃyutte.",
  "atk-s0514a1:3353_3": "Kammeti taṃ jahitvā pakkamanakamme.",
  "atk-s0514a1:3353_4": "Sakumāroti samānakumāro,",
  "atk-s0514a1:3353_5": "ekadivaseneva paṭisandhiṃ gahetvā ekadivase aṇḍakosaṃ padāletvā ekato vaḍḍhitakumāroti attho.",
  "atk-s0514a1:3353_6": "Sakhātyasmīti ahaṃ te dakkhiṇakkhisamo piyasahāyo.",
  "atk-s0514a1:3353_7": "Sacitteti tava sake citte ahaṃ ṭhito tava vase vattāmi,",
  "atk-s0514a1:3353_8": "tayi jīvante jīvāmi,",
  "atk-s0514a1:3353_9": "na jīvante na jīvāmīti attho.",
  "atk-s0514a1:3353_10": "“Saṃcitte”tipi pāṭho,",
  "atk-s0514a1:3353_11": "tava citte ahaṃ saṇṭhito suṭṭhu ṭhitoti attho.",
  "atk-s0514a1:3353_12": "Ñātoti sabbahaṃsānaṃ antare paññāto.",
  "atk-s0514a1:3353_13": "Vikattissanti “kuhiṃ haṃsarājā”ti pucchito ahaṃ kinti kathessāmi.",
  "atk-s0514a1:3353_14": "Kiṃ te vakkhāmīti te tava pavattiṃ pucchante haṃsagaṇe kiṃ vakkhāmi.",
  "atk-s0514a1:3354_0": "Evaṃ sumukhena catūhi gāthāhi sīhanāde nadite tassa guṇaṃ pakāsento mahāsatto āha –",
  "atk-s0514a1:3355_0": "96.",
  "atk-s0514a1:3356_0": "“Eso hi dhammo sumukha, yaṃ tvaṃ ariyapathe ṭhito;",
  "atk-s0514a1:3357_0": "Yo bhattāraṃ sakhāraṃ maṃ, na pariccattumussahe.",
  "atk-s0514a1:3358_0": "97.",
  "atk-s0514a1:3359_0": "“Tañhi me pekkhamānassa, bhayaṃ na tveva jāyati;",
  "atk-s0514a1:3360_0": "Adhigacchasi tvaṃ mayhaṃ, evaṃbhūtassa jīvita”nti.",
  "atk-s0514a1:3361_0": "Tattha eso dhammoti esa porāṇakapaṇḍitānaṃ sabhāvo.",
  "atk-s0514a1:3361_1": "Bhattāraṃ sakhāraṃ manti sāmikañca sahāyañca maṃ.",
  "atk-s0514a1:3361_2": "Bhayanti cittutrāso mayhaṃ na jāyati,",
  "atk-s0514a1:3361_3": "cittakūṭapabbate haṃsagaṇamajjhe ṭhito viya homi.",
  "atk-s0514a1:3361_4": "Mayhanti mama jīvitaṃ tvaṃ labhāpessasi.",
  "atk-s0514a1:3362_0": "Evaṃ tesaṃ kathentānaññeva luddaputto sarapariyante ṭhito haṃse tīhi khandhehi palāyante disvā “kiṃ nu",
  "atk-s0514a1:3362_1": "kho”ti pāsaṭṭhānaṃ olokento bodhisattaṃ pāsayaṭṭhiyaṃ olambantaṃ disvā sañjātasomanasso kacchaṃ daḷhaṃ",
  "atk-s0514a1:3362_2": "bandhitvā muggaraṃ gahetvā kappuṭṭhānaggi viya avattharamāno paṇhiyā akkantakalale uparisīsena gantvā",
  "atk-s0514a1:3362_3": "purato patante vegena upasaṅkami.",
  "atk-s0514a1:3362_4": "Tamatthaṃ pakāsento satthā āha –",
  "atk-s0514a1:3363_0": "98.",
  "atk-s0514a1:3364_0": "“Iccevaṃ mantayantānaṃ, ariyānaṃ ariyavuttinaṃ;",
  "atk-s0514a1:3365_0": "Daṇḍamādāya nesādo, āpatī turito bhusaṃ.",
  "atk-s0514a1:3366_0": "99.",
  "atk-s0514a1:3367_0": "“Tamāpatantaṃ disvāna, sumukho atibrūhayi;",
  "atk-s0514a1:3368_0": "Aṭṭhāsi purato rañño, haṃso vissāsayaṃ byathaṃ.",
  "atk-s0514a1:3369_0": "100.",
  "atk-s0514a1:3370_0": "“Mā bhāyi patataṃ seṭṭha, na hi bhāyanti tādisā;",
  "atk-s0514a1:3371_0": "Ahaṃ yogaṃ payuñjissaṃ, yuttaṃ dhammūpasañhitaṃ;",
  "atk-s0514a1:3372_0": "Tena pariyāpadānena, khippaṃ pāsā pamokkhasī”ti.",
  "atk-s0514a1:3373_0": "Tattha ariyavuttinanti ariyācāre vattamānānaṃ.",
  "atk-s0514a1:3373_1": "Bhusanti daḷhaṃ balavaṃ.",
  "atk-s0514a1:3373_2": "Atibrūhayīti anantaragāthāya āgataṃ “mā bhāyī”ti vacanaṃ vadanto atibrūhesi mahāsaddaṃ nicchāresi.",
  "atk-s0514a1:3373_3": "Aṭṭhāsīti sace nesādo rājānaṃ paharissati,",
  "atk-s0514a1:3373_4": "ahaṃ pahāraṃ sampaṭicchissāmīti jīvitaṃ pariccajitvā purato aṭṭhāsi.",
  "atk-s0514a1:3373_5": "Vissāsayanti vissāsento assāsento.",
  "atk-s0514a1:3373_6": "Byathanti byathitaṃ bhītaṃ rājānaṃ “mā bhāyī”ti iminā vacanena vissāsento.",
  "atk-s0514a1:3373_7": "Tādisāti tumhādisā ñāṇavīriyasampannā.",
  "atk-s0514a1:3373_8": "Yoganti ñāṇavīriyayogaṃ.",
  "atk-s0514a1:3373_9": "Yuttanti anucchavikaṃ.",
  "atk-s0514a1:3373_10": "Dhammūpasañhitanti kāraṇanissitaṃ.",
  "atk-s0514a1:3373_11": "Tena pariyāpadānenāti tena mayā payuttena yogena parisuddhena.",
  "atk-s0514a1:3373_12": "Pamokkhasīti muccissasi.",
  "atk-s0514a1:3374_0": "Evaṃ sumukho mahāsattaṃ assāsetvā luddaputtassa santikaṃ gantvā madhuraṃ mānusiṃ vācaṃ nicchārento, “samma,",
  "atk-s0514a1:3374_1": "tvaṃ konāmosī”ti pucchitvā “suvaṇṇavaṇṇahaṃsarāja,",
  "atk-s0514a1:3374_2": "ahaṃ khemako nāmā”ti vutte,",
  "atk-s0514a1:3374_3": "“samma khemaka,",
  "atk-s0514a1:3374_4": "‘tayā oḍḍitavālapāse yo vā so vā haṃso baddho’ti saññaṃ mā kari,",
  "atk-s0514a1:3374_5": "navutiyā haṃsasahassānaṃ pavaro dhataraṭṭhahaṃsarājā te pāse baddho,",
  "atk-s0514a1:3374_6": "ñāṇasīlācārasampanno saṅgāhakapakkhe ṭhito,",
  "atk-s0514a1:3374_7": "na taṃ māretuṃ yutto,",
  "atk-s0514a1:3374_8": "ahaṃ tava iminā kattabbakiccaṃ karissāmi,",
  "atk-s0514a1:3374_9": "ayampi suvaṇṇavaṇṇo,",
  "atk-s0514a1:3374_10": "ahampi tatheva,",
  "atk-s0514a1:3374_11": "ahaṃ etassatthāya attano jīvitaṃ pariccajissāmi,",
  "atk-s0514a1:3374_12": "sace tvaṃ etassa pattāni gaṇhitukāmosi,",
  "atk-s0514a1:3374_13": "mama pattāni gaṇha,",
  "atk-s0514a1:3374_14": "athopi cammamaṃsanhāruaṭṭhīnamaññataraṃ gaṇhitukāmosi,",
  "atk-s0514a1:3374_15": "mameva sarīrato gaṇha,",
  "atk-s0514a1:3374_16": "atha naṃ kīḷāhaṃsaṃ kātukāmosi,",
  "atk-s0514a1:3374_17": "maññeva kara,",
  "atk-s0514a1:3374_18": "jīvantameva vikkiṇitvā sace dhanaṃ uppādetukāmosi,",
  "atk-s0514a1:3374_19": "maṃ jīvantameva vikkiṇitvā dhanaṃ uppādehi,",
  "atk-s0514a1:3374_20": "mā etaṃ ñāṇādiguṇasaṃyuttaṃ haṃsarājānaṃ avadhi,",
  "atk-s0514a1:3374_21": "sace hi naṃ vadhissasi,",
  "atk-s0514a1:3374_22": "nirayādīhi na muccissasī”ti taṃ nirayādibhayena santajjetvā attano madhurakathaṃ gaṇhāpetvā puna bodhisattassa santikaṃ gantvā taṃ assāsento aṭṭhāsi.",
  "atk-s0514a1:3374_23": "Nesādo tassa kathaṃ sutvā “ayaṃ tiracchānagato samāno manussehipi kātuṃ asakkuṇeyyaṃ evarūpaṃ mittadhammaṃ karoti,",
  "atk-s0514a1:3374_24": "manussāpi evaṃ mittadhamme ṭhātuṃ na sakkonti,",
  "atk-s0514a1:3374_25": "aho esa ñāṇasampanno madhurakatho dhammiko”ti sakalasarīraṃ pītisomanassaparipuṇṇaṃ katvā pahaṭṭhalomo",
  "atk-s0514a1:3374_26": "daṇḍaṃ chaḍḍetvā sirasi añjaliṃ patiṭṭhapetvā sūriyaṃ namassanto viya sumukhassa guṇaṃ kittento aṭṭhāsi.",
  "atk-s0514a1:3374_27": "Tamatthaṃ pakāsento satthā āha –",
  "atk-s0514a1:3375_0": "101.",
  "atk-s0514a1:3376_0": "“Tassa taṃ vacanaṃ sutvā, sumukhassa subhāsitaṃ;",
  "atk-s0514a1:3377_0": "Pahaṭṭhalomo nesādo, añjalissa paṇāmayi.",
  "atk-s0514a1:3378_0": "102.",
  "atk-s0514a1:3379_0": "“Na me sutaṃ vā diṭṭhaṃ vā, bhāsanto mānusiṃ dijo;",
  "atk-s0514a1:3380_0": "Ariyaṃ bruvāno vakkaṅgo, cajanto mānusiṃ giraṃ.",
  "atk-s0514a1:3381_0": "103.",
  "atk-s0514a1:3382_0": "“Kiṃ nu tāyaṃ dijo hoti, mutto baddhaṃ upāsasi;",
  "atk-s0514a1:3383_0": "Ohāya sakuṇā yanti, kiṃ eko avahīyasī”ti.",
  "atk-s0514a1:3384_0": "Tattha añjalissa paṇāmayīti añjaliṃ assa upanāmayi,",
  "atk-s0514a1:3384_1": "“na me”ti gāthāyassa thutiṃ karoti.",
  "atk-s0514a1:3384_2": "Tattha mānusinti manussavācaṃ.",
  "atk-s0514a1:3384_3": "Ariyanti sundaraṃ niddosaṃ.",
  "atk-s0514a1:3384_4": "Cajantoti vissajjento.",
  "atk-s0514a1:3384_5": "Idaṃ vuttaṃ hoti – samma,",
  "atk-s0514a1:3384_6": "tvaṃ dijo samāno ajja mayā saddhiṃ mānusiṃ vācaṃ bhāsanto niddosaṃ bruvāno mānusiṃ giraṃ cajanto paccakkhato diṭṭho,",
  "atk-s0514a1:3384_7": "ito pubbe pana idaṃ acchariyaṃ mayā neva sutaṃ na diṭṭhanti.",
  "atk-s0514a1:3384_8": "Kiṃ nu tāyanti yaṃ etaṃ tvaṃ upāsasi,",
  "atk-s0514a1:3384_9": "kiṃ nu te ayaṃ hoti.",
  "atk-s0514a1:3385_0": "Evaṃ tuṭṭhacittena nesādena puṭṭho sumukho “ayaṃ muduko jāto,",
  "atk-s0514a1:3385_1": "idānissa bhiyyosomattāya mudubhāvatthaṃ mama guṇaṃ dassesāmī”ti cintetvā āha –",
  "atk-s0514a1:3386_0": "104.",
  "atk-s0514a1:3387_0": "“Rājā me so dijāmitta, senāpaccassa kārayiṃ;",
  "atk-s0514a1:3388_0": "Tamāpade pariccatuṃ, nussahe vihagādhipaṃ.",
  "atk-s0514a1:3389_0": "105.",
  "atk-s0514a1:3390_0": "“Mahāgaṇāya bhattā me, mā eko byasanaṃ agā;",
  "atk-s0514a1:3391_0": "Tathā taṃ samma nesāda, bhattāyaṃ abhito rame”ti.",
  "atk-s0514a1:3392_0": "Tattha nussaheti na samatthomhi.",
  "atk-s0514a1:3392_1": "Mahāgaṇāyāti mahato haṃsagaṇassa.",
  "atk-s0514a1:3392_2": "Mā ekoti mādise sevake vijjamāne mā ekako byasanaṃ agā.",
  "atk-s0514a1:3392_3": "Tathā tanti yathā ahaṃ vadāmi,",
  "atk-s0514a1:3392_4": "tatheva taṃ.",
  "atk-s0514a1:3392_5": "Sammāti vayassa.",
  "atk-s0514a1:3392_6": "Bhattāyaṃ abhito rameti bhattā ayaṃ mama,",
  "atk-s0514a1:3392_7": "ahamassa abhito rame santike ramāmi na ukkaṇṭhāmīti.",
  "atk-s0514a1:3393_0": "Nesādo taṃ tassa dhammanissitaṃ madhurakathaṃ sutvā somanassappatto pahaṭṭhalomo “sacāhaṃ etaṃ sīlādiguṇasaṃyuttaṃ haṃsarājānaṃ vadhissāmi,",
  "atk-s0514a1:3393_1": "catūhi apāyehi na muccissāmi,",
  "atk-s0514a1:3393_2": "rājā maṃ yadicchati,",
  "atk-s0514a1:3393_3": "taṃ karotu,",
  "atk-s0514a1:3393_4": "ahametaṃ sumukhassa dāyaṃ katvā vissajjessāmī”ti cintetvā gāthamāha –",
  "atk-s0514a1:3394_0": "106.",
  "atk-s0514a1:3395_0": "“Ariyavattasi vakkaṅga, yo piṇḍamapacāyasi;",
  "atk-s0514a1:3396_0": "Cajāmi te taṃ bhattāraṃ, gacchathūbho yathāsukha”nti.",
  "atk-s0514a1:3397_0": "Tattha ariyavattasīti mittadhammarakkhaṇasaṅkhātena ācāraariyānaṃ vattena samannāgatosi.",
  "atk-s0514a1:3397_1": "Piṇḍamapacāyasīti bhattu santikā laddhaṃ piṇḍaṃ senāpatiṭṭhānaṃ pūjesi.",
  "atk-s0514a1:3397_2": "Gacchathūbhoti dvepi janā assumukhe ñātisaṅghe hāsayamānā yathāsukhaṃ gacchathāti.",
  "atk-s0514a1:3398_0": "Evaṃ vatvā nesādo muducittena mahāsattaṃ upasaṅkamitvā yaṭṭhiṃ onāmetvā paṅkapiṭṭhe nisīdāpetvā pāsayaṭṭhiyā",
  "atk-s0514a1:3398_1": "mocetvā taṃ ukkhipitvā sarato nīharitvā taruṇadabbatiṇapiṭṭhe nisīdāpetvā pāde baddhapāsaṃ saṇikaṃ mocetvā",
  "atk-s0514a1:3398_2": "mahāsatte balavasinehaṃ paccupaṭṭhāpetvā mettacittena udakaṃ ādāya lohitaṃ dhovitvā punappunaṃ parimajji,",
  "atk-s0514a1:3398_3": "athassa mettānubhāvena sirāya sirā,",
  "atk-s0514a1:3398_4": "maṃsena maṃsaṃ,",
  "atk-s0514a1:3398_5": "cammena cammaṃ ghaṭitaṃ,",
  "atk-s0514a1:3398_6": "pādo pākatiko ahosi,",
  "atk-s0514a1:3398_7": "itarena nibbiseso.",
  "atk-s0514a1:3398_8": "Bodhisatto sukhappatto hutvā pakatibhāvena nisīdi.",
  "atk-s0514a1:3398_9": "Sumukho attānaṃ nissāya rañño sukhitabhāvaṃ disvā sañjātasomanasso cintesi –",
  "atk-s0514a1:3398_10": "“iminā amhākaṃ mahāupakāro kato,",
  "atk-s0514a1:3398_11": "amhehi etassa kato upakāro nāma natthi,",
  "atk-s0514a1:3398_12": "sace esa rājarājamahāmattānaṃ atthāya amhe gaṇhi,",
  "atk-s0514a1:3398_13": "tesaṃ santikaṃ netvā bahuṃ dhanaṃ labhissati,",
  "atk-s0514a1:3398_14": "sace attano atthāya gaṇhi,",
  "atk-s0514a1:3398_15": "amhe vikkiṇitvā dhanaṃ labhissateva,",
  "atk-s0514a1:3398_16": "pucchissāmi tāva na”nti.",
  "atk-s0514a1:3398_17": "Atha naṃ upakāraṃ kātukāmatāya pucchanto āha –",
  "atk-s0514a1:3399_0": "107.",
  "atk-s0514a1:3400_0": "“Sace attappayogena, ohito haṃsapakkhinaṃ;",
  "atk-s0514a1:3401_0": "Paṭiggaṇhāma te samma, etaṃ abhayadakkhiṇaṃ.",
  "atk-s0514a1:3402_0": "108.",
  "atk-s0514a1:3403_0": "“No ce attappayogena, ohito haṃsapakkhinaṃ;",
  "atk-s0514a1:3404_0": "Anissaro muñcamamhe, theyyaṃ kayirāsi luddakā”ti.",
  "atk-s0514a1:3405_0": "Tattha saceti,",
  "atk-s0514a1:3405_1": "samma nesāda,",
  "atk-s0514a1:3405_2": "sace tayā attano payogena attano atthāya haṃsānañceva sesapakkhīnañca pāso ohito.",
  "atk-s0514a1:3405_3": "Anissaroti anissaro hutvā amhe muñcanto yenāsi āṇatto,",
  "atk-s0514a1:3405_4": "tassasantakaṃ gaṇhanto theyyaṃ kayirāsi.",
  "atk-s0514a1:3406_0": "Taṃ sutvā nesādo “nāhaṃ tumhe attano atthāya gaṇhiṃ,",
  "atk-s0514a1:3406_1": "bārāṇasiraññā pana saṃyamena gaṇhāpitomhī”ti vatvā deviyā diṭṭhasupinakālato paṭṭhāya yāva raññā tesaṃ āgatabhāvaṃ sutvā,",
  "atk-s0514a1:3406_2": "“samma khemaka,",
  "atk-s0514a1:3406_3": "ekaṃ vā dve vā haṃse gaṇhituṃ vāyama,",
  "atk-s0514a1:3406_4": "mahantaṃ te yasaṃ dassāmī”ti vatvā paribbayaṃ datvā uyyojitabhāvo,",
  "atk-s0514a1:3406_5": "tāva sabbaṃ pavattiṃ ārocesi.",
  "atk-s0514a1:3406_6": "Taṃ sutvā sumukho “iminā nesādena attano jīvitaṃ agaṇetvā amhe vissajjentena dukkaraṃ kataṃ,",
  "atk-s0514a1:3406_7": "sace mayaṃ ito cittakūṭaṃ gamissāma,",
  "atk-s0514a1:3406_8": "neva dhataraṭṭharañño paññānubhāvo,",
  "atk-s0514a1:3406_9": "na mayhaṃ mittadhammo pākaṭo bhavissati,",
  "atk-s0514a1:3406_10": "na luddaputto mahantaṃ yasaṃ lacchati,",
  "atk-s0514a1:3406_11": "na rājā pañcasu sīlesu patiṭṭhahissati,",
  "atk-s0514a1:3406_12": "na deviyā manoratho matthakaṃ pāpuṇissatī”ti cintetvā, “samma,",
  "atk-s0514a1:3406_13": "evaṃ sante amhe vissajjetuṃ na labhasi,",
  "atk-s0514a1:3406_14": "rañño no dassehi,",
  "atk-s0514a1:3406_15": "so amhe yathāruciṃ karissatī”ti imamatthaṃ pakāsento gāthamāha –",
  "atk-s0514a1:3407_0": "109.",
  "atk-s0514a1:3408_0": "“Yassa tvaṃ bhatako rañño, kāmaṃ tasseva pāpaya;",
  "atk-s0514a1:3409_0": "Tattha saṃyamano rājā, yathābhiññaṃ karissatī”ti.",
  "atk-s0514a1:3410_0": "Tattha tassevāti tasseva santikaṃ nehi.",
  "atk-s0514a1:3410_1": "Tatthāti tasmiṃ rājanivesane.",
  "atk-s0514a1:3410_2": "Yathābhiññanti yathādhippāyaṃ yathāruciṃ.",
  "atk-s0514a1:3411_0": "Taṃ sutvā nesādo “mā vo bhaddante rājadassanaṃ ruccittha,",
  "atk-s0514a1:3411_1": "rājāno nāma sappaṭibhayā,",
  "atk-s0514a1:3411_2": "kīḷāhaṃse vā vo kareyyuṃ māreyyuṃ vā”ti āha.",
  "atk-s0514a1:3411_3": "Atha naṃ sumukho,",
  "atk-s0514a1:3411_4": "“samma luddaka mā amhākaṃ cintayi,",
  "atk-s0514a1:3411_5": "ahaṃ tādisassa kakkhaḷassa dhammakathāya maddavaṃ janesiṃ,",
  "atk-s0514a1:3411_6": "rañño kiṃ na janessāmi,",
  "atk-s0514a1:3411_7": "rājāno hi paṇḍitā subhāsitadubbhāsitaññu,",
  "atk-s0514a1:3411_8": "khippaṃ no rañño santikaṃ nehi,",
  "atk-s0514a1:3411_9": "nayanto ca mā bandhanena nayi,",
  "atk-s0514a1:3411_10": "pupphapañjare pana nisīdāpetvā nehi,",
  "atk-s0514a1:3411_11": "pupphapañjaraṃ karonto dhataraṭṭhassa mahantaṃ setapadumasañchannaṃ,",
  "atk-s0514a1:3411_12": "mama khuddakaṃ rattapadumasañchannaṃ katvā dhataraṭṭhaṃ purato,",
  "atk-s0514a1:3411_13": "mamaṃ pacchato nīcataraṃ katvā ādāya khippaṃ netvā rañño dassehī”ti āha.",
  "atk-s0514a1:3411_14": "So tassa vacanaṃ sutvā “sumukho rājānaṃ disvā mama mahantaṃ yasaṃ dātukāmo bhavissatī”ti sañjātasomanasso",
  "atk-s0514a1:3411_15": "mudūhi latāhi pañjare katvā padumehi chādetvā vuttanayeneva te gahetvā agamāsi.",
  "atk-s0514a1:3411_16": "Tamatthaṃ pakāsento satthā āha –",
  "atk-s0514a1:3412_0": "110.",
  "atk-s0514a1:3413_0": "“Iccevaṃ vutto nesādo, hemavaṇṇe harittace;",
  "atk-s0514a1:3414_0": "Ubho hatthehi saṅgayha, pañjare ajjhavodahi.",
  "atk-s0514a1:3415_0": "111.",
  "atk-s0514a1:3416_0": "“Te pañjaragate pakkhī, ubho bhassaravaṇṇine;",
  "atk-s0514a1:3417_0": "Sumukhaṃ dhataraṭṭhañca, luddo ādāya pakkamī”ti.",
  "atk-s0514a1:3418_0": "Tattha ajjhavodahīti odahi ṭhapesi. Bhassaravaṇṇineti pabhāsampannavaṇṇe.",
  "atk-s0514a1:3419_0": "Evaṃ luddassa te ādāya pakkamanakāle dhataraṭṭho pākahaṃsarājadhītaraṃ attano bhariyaṃ saritvā sumukhaṃ āmantetvā kilesavasena vilapi.",
  "atk-s0514a1:3419_1": "Tamatthaṃ pakāsento satthā āha –",
  "atk-s0514a1:3420_0": "112.",
  "atk-s0514a1:3421_0": "“Harīyamāno dhataraṭṭho, sumukhaṃ etadabravi;",
  "atk-s0514a1:3422_0": "Bāḷhaṃ bhāyāmi sumukha, sāmāya lakkhaṇūruyā;",
  "atk-s0514a1:3423_0": "Asmākaṃ vadhamaññāya, athattānaṃ vadhissati.",
  "atk-s0514a1:3424_0": "113.",
  "atk-s0514a1:3425_0": "“Pākahaṃsā ca sumukha, suhemā hemasuttacā;",
  "atk-s0514a1:3426_0": "Koñcī samuddatīreva, kapaṇā nūna rucchatī”ti.",
  "atk-s0514a1:3427_0": "Tattha bhāyāmīti maraṇato bhāyāmi.",
  "atk-s0514a1:3427_1": "Sāmāyāti suvaṇṇavaṇṇāya.",
  "atk-s0514a1:3427_2": "Lakkhaṇūruyāti lakkhaṇasampannaūruyā.",
  "atk-s0514a1:3427_3": "Vacamaññāyāti vadhaṃ jānitvā “mama piyasāmiko mārito”ti saññī hutvā.",
  "atk-s0514a1:3427_4": "Vadhissatīti kiṃ me piyasāmike mate jīvitenāti marissati.",
  "atk-s0514a1:3427_5": "Pākahaṃsāti pākahaṃsarājadhītā.",
  "atk-s0514a1:3427_6": "Suhemāti evaṃnāmikā.",
  "atk-s0514a1:3427_7": "Hemasuttacāti hemasadisasundaratacā.",
  "atk-s0514a1:3427_8": "Rucchatīti yathā loṇisaṅkhātaṃ samuddaṃ otaritvā mate patimhi koñcī sakuṇikā kapaṇā rodati,",
  "atk-s0514a1:3427_9": "evaṃ nūna sā rodissatīti.",
  "atk-s0514a1:3428_0": "Taṃ sutvā sumukho “ayaṃ haṃsarājā aññe ovadituṃ yutto mātugāmaṃ nissāya kilesavasena vilapati,",
  "atk-s0514a1:3428_1": "udakassa ādittakālo viya vatiyā uṭṭhāya kedārakhādanakālo viya ca jāto,",
  "atk-s0514a1:3428_2": "yaṃnūnāhaṃ attano balena mātugāmassa dosaṃ pakāsetvā etaṃ saññāpeyya”nti cintetvā gāthamāha –",
  "atk-s0514a1:3429_0": "114.",
  "atk-s0514a1:3430_0": "“Evaṃ mahanto lokassa, appameyyo mahāgaṇī;",
  "atk-s0514a1:3431_0": "Ekitthimanusoceyya, nayidaṃ paññavatāmiva.",
  "atk-s0514a1:3432_0": "115.",
  "atk-s0514a1:3433_0": "“Vātova gandhamādeti, ubhayaṃ chekapāpakaṃ;",
  "atk-s0514a1:3434_0": "Bālo āmakapakkaṃva, lolo andhova āmisaṃ.",
  "atk-s0514a1:3435_0": "116.",
  "atk-s0514a1:3436_0": "“Avinicchayaññu atthesu, mandova paṭibhāsi maṃ;",
  "atk-s0514a1:3437_0": "Kiccākiccaṃ na jānāsi, sampatto kālapariyāyaṃ.",
  "atk-s0514a1:3438_0": "117.",
  "atk-s0514a1:3439_0": "“Aḍḍhummatto udīresi, yo seyyā maññasitthiyo;",
  "atk-s0514a1:3440_0": "Bahusādhāraṇā hetā, soṇḍānaṃva surāgharaṃ.",
  "atk-s0514a1:3441_0": "118.",
  "atk-s0514a1:3442_0": "“Māyā cetā marīcī ca, sokā rogā cupaddavā;",
  "atk-s0514a1:3443_0": "Kharā ca bandhanā cetā, maccupāsā guhāsayā;",
  "atk-s0514a1:3444_0": "Tāsu yo vissase poso, so naresu narādhamo”ti.",
  "atk-s0514a1:3445_0": "Tattha mahantoti mahanto samāno.",
  "atk-s0514a1:3445_1": "Lokassāti haṃsalokassa.",
  "atk-s0514a1:3445_2": "Appameyyoti guṇehi pametuṃ asakkuṇeyyo.",
  "atk-s0514a1:3445_3": "Mahāgaṇīti mahantena gaṇena samannāgato gaṇasatthā.",
  "atk-s0514a1:3445_4": "Ekitthinti yaṃ evarūpo bhavaṃ ekaṃ itthiṃ anusoceyya,",
  "atk-s0514a1:3445_5": "idaṃ anusocanaṃ na paññavataṃ iva,",
  "atk-s0514a1:3445_6": "tenāhaṃ ajja taṃ bāloti maññāmīti adhippāyenevamāha.",
  "atk-s0514a1:3446_0": "Ādetīti gaṇhāti.",
  "atk-s0514a1:3446_1": "Chekapāpakanti sundarāsundaraṃ.",
  "atk-s0514a1:3446_2": "Āmakapakkati āmakañca pakkañca.",
  "atk-s0514a1:3446_3": "Loloti rasalolo.",
  "atk-s0514a1:3446_4": "Idaṃ vuttaṃ hoti – mahārāja,",
  "atk-s0514a1:3446_5": "yathā nāma vāto padumasarādīni paharitvā sugandhampi saṅkāraṭṭhānādīni paharitvā duggandhampīti ubhayaṃ chekapāpakaṃ gandhaṃ ādiyati,",
  "atk-s0514a1:3446_6": "yathā ca bālo kumārako ambajambūnaṃ heṭṭhā nisinno hatthaṃ pasāretvā patitapatitaṃ āmakampi pakkampi phalaṃ gahetvā khādati,",
  "atk-s0514a1:3446_7": "yathā ca rasalolo andho bhatte upanīte yaṃkiñci samakkhikampi nimmakkhikampi āmisaṃ ādiyati,",
  "atk-s0514a1:3446_8": "evaṃ itthiyo nāma kilesavasena aḍḍhampi duggatampi kulīnampi akulīnampi abhirūpampi virūpampi gaṇhanti bhajanti,",
  "atk-s0514a1:3446_9": "tādisānaṃ pāpadhammānaṃ itthīnaṃ kiṃkāraṇā vippalapasi,",
  "atk-s0514a1:3446_10": "mahārājāti.",
  "atk-s0514a1:3447_0": "Atthesūti kāraṇākāraṇesu.",
  "atk-s0514a1:3447_1": "Mandoti andhabālo.",
  "atk-s0514a1:3447_2": "Paṭibhāsi manti mama upaṭṭhāsi.",
  "atk-s0514a1:3447_3": "Kālapariyāyanti evarūpaṃ maraṇakālaṃ patto “imasmiṃ kāle idaṃ kattabbaṃ,",
  "atk-s0514a1:3447_4": "idaṃ nakattabbaṃ,",
  "atk-s0514a1:3447_5": "idaṃ vattabbaṃ,",
  "atk-s0514a1:3447_6": "idaṃ na vattabba”nti na jānāsi devāti.",
  "atk-s0514a1:3447_7": "Aḍḍhummattoti aḍḍhummattako maññe hutvā.",
  "atk-s0514a1:3447_8": "Udīresīti yathā suraṃ pivitvā nātimatto puriso yaṃ vā taṃ vā palapati,",
  "atk-s0514a1:3447_9": "evaṃ palapasīti attho.",
  "atk-s0514a1:3447_10": "Seyyāti varā uttamā.",
  "atk-s0514a1:3448_0": "“Māyā cā”tiādīsu, deva,",
  "atk-s0514a1:3448_1": "itthiyo nāmetā vañcanaṭṭhena māyā,",
  "atk-s0514a1:3448_2": "agayhupagaṭṭhena marīcī,",
  "atk-s0514a1:3448_3": "sokādīnaṃ paccayattā sokā, rogā,",
  "atk-s0514a1:3448_4": "anekappakārā upaddavā,",
  "atk-s0514a1:3448_5": "kodhādīhi thaddhabhāveneva kharā.",
  "atk-s0514a1:3448_6": "Tā hi nissāya andubandhanādīhi bandhanato bandhanā cetā,",
  "atk-s0514a1:3448_7": "itthiyo nāma sarīraguhāsayavaseneva maccu nāma etā, devāti.",
  "atk-s0514a1:3448_8": "“Kāmahetu,",
  "atk-s0514a1:3448_9": "kāmanidānaṃ,",
  "atk-s0514a1:3448_10": "kāmādhikaraṇaṃ,",
  "atk-s0514a1:3448_11": "kāmānameva hetu rājāno coraṃ gahetvā”ti suttenapesa attho dīpetabbo.",
  "atk-s0514a1:3449_0": "Tato dhataraṭṭho mātugāme paṭibaddhacittatāya “tvaṃ mātugāmassa guṇaṃ na jānāsi,",
  "atk-s0514a1:3449_1": "paṇḍitā eva etaṃ jānanti,",
  "atk-s0514a1:3449_2": "na hetā garahitabbā”ti dīpento āha –",
  "atk-s0514a1:3450_0": "119.",
  "atk-s0514a1:3451_0": "“Yaṃ vuddhehi upaññātaṃ, ko taṃ ninditumarahati;",
  "atk-s0514a1:3452_0": "Mahābhūtitthiyo nāma, lokasmiṃ udapajjisuṃ.",
  "atk-s0514a1:3453_0": "120.",
  "atk-s0514a1:3454_0": "“Khiḍḍā paṇihitā tyāsu, rati tyāsu patiṭṭhitā;",
  "atk-s0514a1:3455_0": "Bījāni tyāsu rūhanti, yadidaṃ sattā pajāyare;",
  "atk-s0514a1:3456_0": "Tāsu ko nibbide poso, pāṇamāsajja pāṇibhi.",
  "atk-s0514a1:3457_0": "121.",
  "atk-s0514a1:3458_0": "“Tvameva nañño sumukha, thīnaṃ atthesu yuñjasi;",
  "atk-s0514a1:3459_0": "Tassa tyajja bhaye jāte, bhīte na jāyate mati.",
  "atk-s0514a1:3460_0": "122.",
  "atk-s0514a1:3461_0": "“Sabbo hi saṃsayaṃ patto, bhayaṃ bhīrū titikkhati;",
  "atk-s0514a1:3462_0": "Paṇḍitā ca mahantāno, atthe yuñjanti duyyuje.",
  "atk-s0514a1:3463_0": "123.",
  "atk-s0514a1:3464_0": "“Etadatthāya rājāno, sūramicchanti mantinaṃ;",
  "atk-s0514a1:3465_0": "Paṭibāhati yaṃ sūro, āpadaṃ attapariyāyaṃ.",
  "atk-s0514a1:3466_0": "124.",
  "atk-s0514a1:3467_0": "“Mā no ajja vikantiṃsu, rañño sūdā mahānase;",
  "atk-s0514a1:3468_0": "Tathā hi vaṇṇo pattānaṃ, phalaṃ veḷuṃva taṃ vadhi.",
  "atk-s0514a1:3469_0": "125.",
  "atk-s0514a1:3470_0": "“Muttopi na icchi uḍḍetuṃ, sayaṃ bandhaṃ upāgami;",
  "atk-s0514a1:3471_0": "Sopajja saṃsayaṃ patto, atthaṃ gaṇhāhi mā mukha”nti.",
  "atk-s0514a1:3472_0": "Tattha yanti yaṃ mātugāmasaṅkhātaṃ vatthu paññāvuddhehi ñātaṃ,",
  "atk-s0514a1:3472_1": "tesameva pākaṭaṃ,",
  "atk-s0514a1:3472_2": "na bālānaṃ.",
  "atk-s0514a1:3472_3": "Mahābhūtāti mahāguṇā mahānisaṃsā.",
  "atk-s0514a1:3472_4": "Udapajjisunti paṭhamakappikakāle itthiliṅgasseva paṭhamaṃ pātubhūtattā paṭhamaṃ nibbattāti attho.",
  "atk-s0514a1:3472_5": "Tyāsūti sumukha tāsu itthīsu kāyavacīkhiḍḍā ca paṇihitā ohitā ṭhapitā,",
  "atk-s0514a1:3472_6": "kāmaguṇarati ca patiṭṭhitā.",
  "atk-s0514a1:3472_7": "Bījānīti buddhapaccekabuddhaariyasāvakacakkavattiādibījāni tāsu ruhanti.",
  "atk-s0514a1:3472_8": "Yadidanti ye ete sabbepi sattā.",
  "atk-s0514a1:3472_9": "Pajāyareti sabbe tāsaññeva kucchimhi saṃvaddhāti dīpeti.",
  "atk-s0514a1:3472_10": "Nibbideti nibbindeyya.",
  "atk-s0514a1:3472_11": "Pāṇamāsajja pāṇibhīti attano pāṇehipi tāsaṃ pāṇaṃ āsādetvā attano jīvitaṃ cajantopi tā labhitvā ko nibbindeyyāti attho.",
  "atk-s0514a1:3473_0": "Naññoti na añño, sumukha,",
  "atk-s0514a1:3473_1": "mayā cittakūṭatale haṃsagaṇamajjhe nisinnena taṃ adisvā “kahaṃ nu sumukho”ti vutte “esa mātugāmaṃ gahetvā",
  "atk-s0514a1:3473_2": "kañcanaguhāyaṃ uttamaratiṃ anubhotī”ti vadanti,",
  "atk-s0514a1:3473_3": "evaṃ tvameva thīnaṃ atthesu yuñjasi yuttapayutto hosi,",
  "atk-s0514a1:3473_4": "na aññoti attho.",
  "atk-s0514a1:3473_5": "Tassa tyajjāti tassa te ajja maraṇabhaye jāte iminā bhītena maraṇabhayena bhīto maññe,",
  "atk-s0514a1:3473_6": "ayaṃ mātugāmassa dosadassane nipuṇā mati jāyateti adhippāyenevamāha.",
  "atk-s0514a1:3474_0": "Sabbo hīti yo hi koci.",
  "atk-s0514a1:3474_1": "Saṃsayaṃ pattoti jīvitasaṃsayappatto.",
  "atk-s0514a1:3474_2": "Bhīrūti bhīrū hutvāpi bhayaṃ adhivāseti.",
  "atk-s0514a1:3474_3": "Mahantānoti ye pana paṇḍitā ca honti mahante ca ṭhāne ṭhitā mahantāno,",
  "atk-s0514a1:3474_4": "te duyyuje atthe yuñjanti ghaṭenti vāyamanti,",
  "atk-s0514a1:3474_5": "tasmā “mā bhāyi,",
  "atk-s0514a1:3474_6": "dhīro hohī”ti taṃ ussāhento evamāha.",
  "atk-s0514a1:3474_7": "Āpadanti sāmino āgataṃ āpadaṃ esa sūro paṭibāhati,",
  "atk-s0514a1:3474_8": "etadatthāya sūraṃ mantinaṃ icchanti.",
  "atk-s0514a1:3474_9": "Attapariyāyanti attano parittāṇampi ca kātuṃ sakkotīti adhippāyo.",
  "atk-s0514a1:3475_0": "Vikantiṃsūti chindiṃsu.",
  "atk-s0514a1:3475_1": "Idaṃ vuttaṃ hoti –",
  "atk-s0514a1:3475_2": "samma sumukha,",
  "atk-s0514a1:3475_3": "tvaṃ mayā attano anantare ṭhāne ṭhapito,",
  "atk-s0514a1:3475_4": "tasmā yathā ajja rañño sūdā amhe maṃsatthāya na vikantiṃsu,",
  "atk-s0514a1:3475_5": "tathā karohi,",
  "atk-s0514a1:3475_6": "tādiso hi amhākaṃ pattavaṇṇo.",
  "atk-s0514a1:3475_7": "Taṃ vadhīti svāyaṃ vaṇṇo yathā nāma veḷuṃ nissāya jātaṃ phalaṃ veḷumeva vadhati,",
  "atk-s0514a1:3475_8": "tathā mā taṃ vadhi,",
  "atk-s0514a1:3475_9": "tañca mañca mā vadhīti adhippāyenevamāha.",
  "atk-s0514a1:3476_0": "Muttopīti yathāsukhaṃ cittakūṭapabbataṃ gacchāti evaṃ luddaputtena mayā saddhiṃ mutto vissajjito samānopi uḍḍituṃ na icchi.",
  "atk-s0514a1:3476_1": "Sayanti rājānaṃ daṭṭhukāmo hutvā sayameva bandhaṃ upagatoti evamidaṃ amhākaṃ bhayaṃ taṃ nissāya āgataṃ.",
  "atk-s0514a1:3476_2": "Sopajjāti sopi ajja jīvitasaṃsayaṃ patto.",
  "atk-s0514a1:3476_3": "Atthaṃ gaṇhāhi mā mukhanti idāni amhākaṃ muñcanakāraṇaṃ gaṇha,",
  "atk-s0514a1:3476_4": "yathā muccāma,",
  "atk-s0514a1:3476_5": "tathā vāyama,",
  "atk-s0514a1:3476_6": "“vātova gandhamādetī”tiādīni vadanto itthigarahatthāya mukhaṃ mā pasārayi.",
  "atk-s0514a1:3477_0": "Evaṃ mahāsatto mātugāmaṃ vaṇṇetvā sumukhaṃ appaṭibhāṇaṃ katvā tassa anattamanabhāvaṃ viditvā idāni naṃ paggaṇhanto gāthamāha –",
  "atk-s0514a1:3478_0": "126.",
  "atk-s0514a1:3479_0": "“So taṃ yogaṃ payuñjassu, yuttaṃ dhammūpasaṃhitaṃ;",
  "atk-s0514a1:3480_0": "Tava pariyāpadānena, mama pāṇesanaṃ carā”ti.",
  "atk-s0514a1:3481_0": "Tattha soti,",
  "atk-s0514a1:3481_1": "samma sumukha, so tvaṃ.",
  "atk-s0514a1:3481_2": "Taṃ yoganti yaṃ pubbe “ahaṃ yogaṃ payuñjissaṃ,",
  "atk-s0514a1:3481_3": "yuttaṃ dhammūpasaṃhita”nti avacāsi,",
  "atk-s0514a1:3481_4": "taṃ idāni payuñjassu.",
  "atk-s0514a1:3481_5": "Tava pariyāpadānenāti tava tena yogena parisuddhena.",
  "atk-s0514a1:3481_6": "“Pariyodātenā”tipi pāṭho,",
  "atk-s0514a1:3481_7": "parittāṇenāti attho,",
  "atk-s0514a1:3481_8": "tayā katattā tava santakena parittāṇena mama jīvitapariyesanaṃ carāti adhippāyo.",
  "atk-s0514a1:3482_0": "Atha sumukho “ayaṃ ativiya maraṇabhayabhīto mama ñāṇabalaṃ na jānāti,",
  "atk-s0514a1:3482_1": "rājānaṃ disvā thokaṃ kathaṃ labhitvā jānissāmi,",
  "atk-s0514a1:3482_2": "assāsessāmi tāva na”nti cintetvā gāthamāha –",
  "atk-s0514a1:3483_0": "127.",
  "atk-s0514a1:3484_0": "“Mā bhāyi patataṃ seṭṭha, na hi bhāyanti tādisā;",
  "atk-s0514a1:3485_0": "Ahaṃ yogaṃ payuñjissaṃ, yuttaṃ dhammūpasaṃhitaṃ;",
  "atk-s0514a1:3486_0": "Mama pariyāpadānena, khippaṃ pāsā pamokkhasī”ti.",
  "atk-s0514a1:3487_0": "Tattha pāsāti dukkhapāsato.",
  "atk-s0514a1:3488_0": "Iti tesaṃ sakuṇabhāsāya kathentānaṃ luddaputto na kiñci aññāsi,",
  "atk-s0514a1:3488_1": "kevalaṃ pana te kājenādāya bārāṇasiṃ pāvisi.",
  "atk-s0514a1:3488_2": "Acchariyabbhutajātena añjalinā mahājanena anuggacchamāno so rājadvāraṃ patvā attano āgatabhāvaṃ rañño ārocāpesi.",
  "atk-s0514a1:3488_3": "Tamatthaṃ pakāsento satthā āha –",
  "atk-s0514a1:3489_0": "128.",
  "atk-s0514a1:3490_0": "“So luddo haṃsakājena, rājadvāraṃ upāgami;",
  "atk-s0514a1:3491_0": "Paṭivedetha maṃ rañño, dhataraṭṭhāyamāgato”ti.",
  "atk-s0514a1:3492_0": "Tattha paṭivedetha manti khemako āgatoti evaṃ maṃ rañño nivedetha.",
  "atk-s0514a1:3492_1": "Dhataraṭṭhāyanti ayaṃ dhataraṭṭho āgatoti paṭivedetha.",
  "atk-s0514a1:3493_0": "Dovāriko gantvā paṭivedesi.",
  "atk-s0514a1:3493_1": "Rājā sañjātasomanasso “khippaṃ āgacchatū”ti vatvā amaccagaṇaparivuto samussitasetacchatte rājapallaṅke",
  "atk-s0514a1:3493_2": "nisinno khemakaṃ haṃsakājaṃ ādāya mahātalaṃ abhiruḷhaṃ disvā suvaṇṇavaṇṇe haṃse oloketvā “sampuṇṇo me",
  "atk-s0514a1:3493_3": "manoratho”ti tassa kattabbakiccaṃ amacce āṇāpesi.",
  "atk-s0514a1:3493_4": "Tamatthaṃ pakāsento satthā āha –",
  "atk-s0514a1:3494_0": "129.",
  "atk-s0514a1:3495_0": "“Te disvā puññasaṅkāse, ubho lakkhaṇasammate;",
  "atk-s0514a1:3496_0": "Khalu saṃyamano rājā, amacce ajjhabhāsatha.",
  "atk-s0514a1:3497_0": "130.",
  "atk-s0514a1:3498_0": "“Detha luddassa vatthāni, annaṃ pānañca bhojanaṃ;",
  "atk-s0514a1:3499_0": "Kāmaṃkaro hiraññassa, yāvanto esa icchatī”ti.",
  "atk-s0514a1:3500_0": "Tattha puññasaṅkāseti attano puññasadise.",
  "atk-s0514a1:3500_1": "Lakkhaṇasammateti seṭṭhasammate abhiññāte.",
  "atk-s0514a1:3500_2": "Khalūti nipāto,",
  "atk-s0514a1:3500_3": "tassa “te khalu disvā”ti purimapadena sambandho.",
  "atk-s0514a1:3500_4": "“Dethā”tiādīni rājā pasannākāraṃ karonto āha.",
  "atk-s0514a1:3500_5": "Tattha kāmaṃkaro hiraññassāti hiraññaṃ assa kāmakiriyā atthu.",
  "atk-s0514a1:3500_6": "Yāvantoti yattakaṃ esa icchati,",
  "atk-s0514a1:3500_7": "tattakaṃ hiraññamassa dethāti attho.",
  "atk-s0514a1:3501_0": "Evaṃ pasannākāraṃ kāretvā pītisomanassāsamussahito “gacchatha naṃ alaṅkaritvā ānethā”ti āha.",
  "atk-s0514a1:3501_1": "Atha naṃ amaccā rājanivesanā otāretvā kappitakesamassuṃ nhātānulittaṃ sabbālaṅkārapaṭimaṇḍitaṃ katvā rañño dassesuṃ.",
  "atk-s0514a1:3501_2": "Athassa rājā saṃvacchare satasahassuṭṭhānake dvādasa gāme ājaññayuttaṃ rathaṃ alaṅkatamahāgehañcāti mahantaṃ yasaṃ dāpesi.",
  "atk-s0514a1:3501_3": "So mahantaṃ yasaṃ labhitvā attano kammaṃ pakāsetuṃ “na te, deva,",
  "atk-s0514a1:3501_4": "mayā yo vā so vā haṃso ānīto,",
  "atk-s0514a1:3501_5": "ayaṃ pana navutiyā haṃsasahassānaṃ rājā dhataraṭṭho nāma,",
  "atk-s0514a1:3501_6": "ayaṃ senāpati sumukho nāmā”ti āha.",
  "atk-s0514a1:3501_7": "Atha naṃ rājā “kathaṃ te, samma,",
  "atk-s0514a1:3501_8": "ete gahitā”ti pucchi.",
  "atk-s0514a1:3501_9": "Tamatthaṃ pakāsento satthā āha –",
  "atk-s0514a1:3502_0": "131.",
  "atk-s0514a1:3503_0": "“Disvā luddaṃ pasannattaṃ, kāsirājā tadabravi;",
  "atk-s0514a1:3504_0": "Yadyāyaṃ samma khemaka, puṇṇā haṃsehi tiṭṭhati.",
  "atk-s0514a1:3505_0": "132.",
  "atk-s0514a1:3506_0": "“Kathaṃ rucimajjhagataṃ, pāsahattho upāgami;",
  "atk-s0514a1:3507_0": "Okiṇṇaṃ ñātisaṅghehi, nimmajjhimaṃ kathaṃ gahī”ti.",
  "atk-s0514a1:3508_0": "Tattha pasannattanti pasannabhāvaṃ somanassappattaṃ.",
  "atk-s0514a1:3508_1": "Yadyāyanti,",
  "atk-s0514a1:3508_2": "samma khemaka,",
  "atk-s0514a1:3508_3": "yadi ayaṃ amhākaṃ pokkharaṇī navutihaṃsasahassehi puṇṇā tiṭṭhati.",
  "atk-s0514a1:3508_4": "Kathaṃ rucimajjhagatanti evaṃ sante tvaṃ tesaṃ rucīnaṃ piyadassanānaṃ haṃsānaṃ majjhagataṃ etaṃ ñātisaṅghehi okiṇṇaṃ.",
  "atk-s0514a1:3508_5": "Nimmajjhimanti neva majjhimaṃ neva kaniṭṭhaṃ uttamaṃ haṃsarājānaṃ kathaṃ pāsahattho upāgami kathaṃ gaṇhīti.",
  "atk-s0514a1:3509_0": "So tassa kathento āha –",
  "atk-s0514a1:3510_0": "133.",
  "atk-s0514a1:3511_0": "“Ajja me sattamā ratti, adanāni upāsato;",
  "atk-s0514a1:3512_0": "Padametassa anvesaṃ, appamatto ghaṭassito.",
  "atk-s0514a1:3513_0": "134.",
  "atk-s0514a1:3514_0": "“Athassa padamaddakkhiṃ, carato adanesanaṃ;",
  "atk-s0514a1:3515_0": "Tatthāhaṃ odahiṃ pāsaṃ, evaṃ taṃ dijamaggahi”nti.",
  "atk-s0514a1:3516_0": "Tattha adanānīti ādānāni,",
  "atk-s0514a1:3516_1": "gocaraggahaṇaṭṭhānānīti attho,",
  "atk-s0514a1:3516_2": "ayameva vā pāṭho.",
  "atk-s0514a1:3516_3": "Upāsatoti upagacchantassa.",
  "atk-s0514a1:3516_4": "Padanti gocarabhūmiyaṃ akkantapadaṃ.",
  "atk-s0514a1:3516_5": "Ghaṭassitoti cāṭipañjare nissito hutvā.",
  "atk-s0514a1:3516_6": "Athassāti atha chaṭṭhe divase etassa adanesanaṃ carantassa padaṃ addakkhiṃ.",
  "atk-s0514a1:3516_7": "Evaṃ tanti evaṃ taṃ dijaṃ aggahinti sabbaṃ gahitopāyaṃ ācikkhi.",
  "atk-s0514a1:3517_0": "Taṃ sutvā rājā “ayaṃ dvāre ṭhatvā paṭivedentopi dhataraṭṭhassevāgamanaṃ paṭivedesi,",
  "atk-s0514a1:3517_1": "idānipi etaṃ ekameva gaṇhinti vadati,",
  "atk-s0514a1:3517_2": "kiṃ nu kho ettha kāraṇa”nti cintetvā gāthamāha –",
  "atk-s0514a1:3518_0": "135.",
  "atk-s0514a1:3519_0": "“Ludda dve ime sakuṇā, atha ekoti bhāsasi;",
  "atk-s0514a1:3520_0": "Cittaṃ nu te vipariyattaṃ, adu kiṃ nu jigīsasī”ti.",
  "atk-s0514a1:3521_0": "Tattha vipariyattanti vipallatthaṃ.",
  "atk-s0514a1:3521_1": "Adu kiṃ nu jigīsasīti udāhu kiṃ nu cintesi,",
  "atk-s0514a1:3521_2": "kiṃ itaraṃ gahetvā aññassa dātukāmo hutvā cintesīti pucchati.",
  "atk-s0514a1:3522_0": "Tato luddo “na me, deva,",
  "atk-s0514a1:3522_1": "cittaṃ vipallatthaṃ,",
  "atk-s0514a1:3522_2": "nāpi ahaṃ itaraṃ aññassa dātukāmo,",
  "atk-s0514a1:3522_3": "apica kho pana mayā ohite pāse ekova baddho”ti āvi karonto āha –",
  "atk-s0514a1:3523_0": "136.",
  "atk-s0514a1:3524_0": "“Yassa lohitakā tālā, tapanīyanibhā subhā;",
  "atk-s0514a1:3525_0": "Uraṃ saṃhacca tiṭṭhanti, so me bandhaṃ upāgami.",
  "atk-s0514a1:3526_0": "137.",
  "atk-s0514a1:3527_0": "“Athāyaṃ bhassaro pakkhī, abaddho baddhamāturaṃ;",
  "atk-s0514a1:3528_0": "Ariyaṃ bruvāno aṭṭhāsi, cajanto mānusiṃ gira”nti.",
  "atk-s0514a1:3529_0": "Tattha lohitakāti rattavaṇṇā.",
  "atk-s0514a1:3529_1": "Lātāti rājiyo.",
  "atk-s0514a1:3529_2": "Uraṃ saṃhaccāti uraṃ āhacca.",
  "atk-s0514a1:3529_3": "Idaṃ vuttaṃ hoti – mahārāja,",
  "atk-s0514a1:3529_4": "yassetā rattasuvaṇṇasappaṭibhāgā tisso lohitakā rājiyo gīvaṃ parikkhipitvā uraṃ āhacca tiṭṭhanti,",
  "atk-s0514a1:3529_5": "so ekova mama pāse bandhaṃ upāgatoti.",
  "atk-s0514a1:3529_6": "Bhassaroti parisuddho pabhāsampanno.",
  "atk-s0514a1:3529_7": "Āturanti gilānaṃ dukkhitaṃ aṭṭhāsīti.",
  "atk-s0514a1:3530_0": "Atha dhataraṭṭhassa baddhabhāvaṃ ñatvā nivattitvā etaṃ samassāsetvā mamāgamanakāle ca paccuggamanaṃ katvā",
  "atk-s0514a1:3530_1": "ākāseyeva mayā saddhiṃ madhurapaṭisanthāraṃ katvā manussabhāsāya dhataraṭṭhassa guṇaṃ kathento aṭṭhāsi,",
  "atk-s0514a1:3530_2": "mama hadayaṃ mudukaṃ katvā puna etasseva purato aṭṭhāsi. Athāhaṃ, deva,",
  "atk-s0514a1:3530_3": "sumukhassa subhāsitaṃ sutvā pasannacitto dhataraṭṭhaṃ vissajjesiṃ,",
  "atk-s0514a1:3530_4": "iti dhataraṭṭhassa pāsato mokkho,",
  "atk-s0514a1:3530_5": "ime haṃse ādāya mama idhāgamanañca sumukheneva katanti.",
  "atk-s0514a1:3530_6": "Evaṃ so sumukhassa guṇakathaṃ kathesi.",
  "atk-s0514a1:3530_7": "Taṃ sutvā rājā sumukhassa dhammakathaṃ sotukāmo ahosi.",
  "atk-s0514a1:3530_8": "Luddaputtassa sakkāraṃ karontasseva sūriyo atthaṅgato,",
  "atk-s0514a1:3530_9": "dīpā pajjalitā,",
  "atk-s0514a1:3530_10": "bahū khattiyādayo sannipatitā,",
  "atk-s0514a1:3530_11": "khemā devīpi vividhanāṭakaparivārā rañño dakkhiṇapasse nisīdi.",
  "atk-s0514a1:3530_12": "Tasmiṃ khaṇe rājā sumukhaṃ kathāpetukāmo gāthamāha –",
  "atk-s0514a1:3531_0": "138.",
  "atk-s0514a1:3532_0": "“Atha kiṃ dāni sumukha, hanuṃ saṃhacca tiṭṭhasi;",
  "atk-s0514a1:3533_0": "Adu me parisaṃ patto, bhayā bhīto na bhāsasī”ti.",
  "atk-s0514a1:3534_0": "Tattha hanuṃ saṃhaccāti madhurakatho kira tvaṃ,",
  "atk-s0514a1:3534_1": "atha kasmā idāni mukhaṃ pidhāya tiṭṭhasi.",
  "atk-s0514a1:3534_2": "Adūti kacci.",
  "atk-s0514a1:3534_3": "Bhayā bhītoti parisasārajjabhayena bhīto hutvā.",
  "atk-s0514a1:3535_0": "Taṃ sutvā sumukho abhītabhāvaṃ dassento gāthamāha –",
  "atk-s0514a1:3536_0": "139.",
  "atk-s0514a1:3537_0": "“Nāhaṃ kāsipati bhīto, ogayha parisaṃ tava;",
  "atk-s0514a1:3538_0": "Nāhaṃ bhayā na bhāsissaṃ, vākyaṃ atthasmiṃ tādise”ti.",
  "atk-s0514a1:3539_0": "Tattha tādiseti apica kho pana tathārūpe atthe uppanne vākyaṃ bhāsissāmīti vacanokāsaṃ olokento nisinnomhīti attho.",
  "atk-s0514a1:3540_0": "Taṃ sutvā rājā tassa kathaṃ vaḍḍhetukāmatāya parihāsaṃ karonto āha –",
  "atk-s0514a1:3541_0": "140.",
  "atk-s0514a1:3542_0": "“Na te abhisaraṃ passe, na rathe napi pattike;",
  "atk-s0514a1:3543_0": "Nāssa cammaṃva kīṭaṃ vā, vammite ca dhanuggahe.",
  "atk-s0514a1:3544_0": "141.",
  "atk-s0514a1:3545_0": "“Na hiraññaṃ suvaṇṇaṃ vā, nagaraṃ vā sumāpitaṃ;",
  "atk-s0514a1:3546_0": "Okiṇṇaparikhaṃ duggaṃ, daḷhamaṭṭālakoṭṭhakaṃ;",
  "atk-s0514a1:3547_0": "Yattha paviṭṭho sumukha, bhāyitabbaṃ na bhāyasī”ti.",
  "atk-s0514a1:3548_0": "Tattha abhisaranti rakkhaṇatthāya parivāretvā ṭhitaṃ āvudhahatthaṃ parisaṃ te na passāmi.",
  "atk-s0514a1:3548_1": "Nāssāti ettha assāti nipātamattaṃ.",
  "atk-s0514a1:3548_2": "Cammanti saraparittāṇacammaṃ.",
  "atk-s0514a1:3548_3": "Kīṭanti kīṭaṃ cāṭikapālādi vuccati.",
  "atk-s0514a1:3548_4": "Cāṭikapālahatthāpi te santike natthīti dīpeti.",
  "atk-s0514a1:3548_5": "Vammiteti cammasannaddhe.",
  "atk-s0514a1:3548_6": "Na hiraññanti yaṃ nissāya na bhāyasi,",
  "atk-s0514a1:3548_7": "taṃ hiraññampi te na passāmi.",
  "atk-s0514a1:3549_0": "Evaṃ raññā “kiṃ te abhāyanakāraṇa”nti vutte taṃ kathento āha –",
  "atk-s0514a1:3550_0": "142.",
  "atk-s0514a1:3551_0": "“Na me abhisarenattho, nagarena dhanena vā;",
  "atk-s0514a1:3552_0": "Apathena pathaṃ yāma, antalikkhecarā mayaṃ.",
  "atk-s0514a1:3553_0": "143.",
  "atk-s0514a1:3554_0": "“Sutā ca paṇḍitā tyamhā, nipuṇā catthacintakā;",
  "atk-s0514a1:3555_0": "Bhāsematthavatiṃ vācaṃ, sacce cassa patiṭṭhito.",
  "atk-s0514a1:3556_0": "144.",
  "atk-s0514a1:3557_0": "“Kiñca tuyhaṃ asaccassa, anariyassa karissati;",
  "atk-s0514a1:3558_0": "Musāvādissa luddassa, bhaṇitampi subhāsita”nti.",
  "atk-s0514a1:3559_0": "Tattha abhisarenāti ārakkhaparivārena.",
  "atk-s0514a1:3559_1": "Atthoti etena mama kiccaṃ natthi. Kasmā?",
  "atk-s0514a1:3559_2": "Yasmā apathena tumhādisānaṃ amaggena pathaṃ māpetvā yāma,",
  "atk-s0514a1:3559_3": "ākāsacārino mayanti.",
  "atk-s0514a1:3559_4": "Paṇḍitā tyamhāti paṇḍitāti tayā sutāmhā,",
  "atk-s0514a1:3559_5": "teneva kāraṇena amhākaṃ santikā dhammaṃ sotukāmo kira no gāhāpesi.",
  "atk-s0514a1:3559_6": "Sacce cassāti sace pana tvaṃ sacce patiṭṭhito assa,",
  "atk-s0514a1:3559_7": "atthavatiṃ kāraṇanissitaṃ vācaṃ bhāseyyāma.",
  "atk-s0514a1:3559_8": "Asaccassāti vacīsaccarahitassa tava subhāsitaṃ muṇḍassa dantasūci viya kiṃ karissati.",
  "atk-s0514a1:3560_0": "Taṃ sutvā rājā “kasmā maṃ musāvādī anariyoti vadasi,",
  "atk-s0514a1:3560_1": "kiṃ mayā kata”nti āha.",
  "atk-s0514a1:3560_2": "Atha naṃ sumukho “tena hi, mahārāja,",
  "atk-s0514a1:3560_3": "suṇāhī”ti vatvā āha –",
  "atk-s0514a1:3561_0": "145.",
  "atk-s0514a1:3562_0": "“Taṃ brāhmaṇānaṃ vacanā, imaṃ khemamakārayi;",
  "atk-s0514a1:3563_0": "Abhayañca tayā ghuṭṭhaṃ, imāyo dasadhā disā.",
  "atk-s0514a1:3564_0": "146.",
  "atk-s0514a1:3565_0": "“Ogayha te pokkharaṇiṃ, vippasannodakaṃ suciṃ;",
  "atk-s0514a1:3566_0": "Pahūtaṃ cādanaṃ tattha, ahiṃsā cettha pakkhinaṃ.",
  "atk-s0514a1:3567_0": "147.",
  "atk-s0514a1:3568_0": "“Idaṃ sutvāna nigghosaṃ, āgatamha tavantike;",
  "atk-s0514a1:3569_0": "Te te baddhasma pāsena, etaṃ te bhāsitaṃ musā.",
  "atk-s0514a1:3570_0": "148.",
  "atk-s0514a1:3571_0": "“Musāvādaṃ purakkhatvā, icchālobhañca pāpakaṃ;",
  "atk-s0514a1:3572_0": "Ubhosandhimatikkamma, asātaṃ upapajjatī”ti.",
  "atk-s0514a1:3573_0": "Tattha tanti tvaṃ.",
  "atk-s0514a1:3573_1": "Khemanti evaṃnāmikaṃ pokkharaṇiṃ.",
  "atk-s0514a1:3573_2": "Ghuṭṭhanti catūsu kaṇṇesu ṭhatvā ghosāpitaṃ.",
  "atk-s0514a1:3573_3": "Dasadhāti imāsu dasadhā ṭhitāsu disāsu tayā abhayaṃ ghuṭṭhaṃ.",
  "atk-s0514a1:3573_4": "Ogayhāti ogāhetvā āgatānaṃ santikā.",
  "atk-s0514a1:3573_5": "Pahūtaṃ cādananti pahūtañca padumapupphasāliādikaṃ adanaṃ.",
  "atk-s0514a1:3573_6": "Idaṃ sutvānāti tesaṃ taṃ pokkharaṇiṃ ogāhetvā āgatānaṃ santikā idaṃ abhayaṃ sutvā tavantike tava samīpe tayā kāritapokkharaṇiṃ āgatāmhāti attho.",
  "atk-s0514a1:3573_7": "Te teti te mayaṃ tava pāsena baddhā.",
  "atk-s0514a1:3573_8": "Purakkhatvāti purato katvā.",
  "atk-s0514a1:3573_9": "Icchālobhanti icchāsaṅkhātaṃ pāpakaṃ lobhaṃ.",
  "atk-s0514a1:3573_10": "Ubhosandhinti ubhayaṃ devaloke ca manussaloke ca paṭisandhiṃ ime pāpadhamme purato katvā caranto puggalo",
  "atk-s0514a1:3573_11": "sugatipaṭisandhiṃ atikkamitvā asātaṃ nirayaṃ upapajjatīti.",
  "atk-s0514a1:3574_0": "Evaṃ parisamajjheyeva rājānaṃ lajjāpesi.",
  "atk-s0514a1:3574_1": "Atha naṃ rājā “nāhaṃ, sumukha,",
  "atk-s0514a1:3574_2": "tumhe māretvā maṃsaṃ khāditukāmo gaṇhāpesiṃ,",
  "atk-s0514a1:3574_3": "paṇḍitabhāvaṃ pana vo sutvā subhāsitaṃ sotukāmo gaṇhāpesi”nti pakāsento āha –",
  "atk-s0514a1:3575_0": "149.",
  "atk-s0514a1:3576_0": "“Nāparajjhāma sumukha, napi lobhāva maggahiṃ;",
  "atk-s0514a1:3577_0": "Sutā ca paṇḍitātyattha, nipuṇā atthacintakā.",
  "atk-s0514a1:3578_0": "150.",
  "atk-s0514a1:3579_0": "“Appevatthavatiṃ vācaṃ, byāhareyyuṃ idhāgatā;",
  "atk-s0514a1:3580_0": "Tathā taṃ samma nesādo, vutto sumukha maggahī”ti.",
  "atk-s0514a1:3581_0": "Tattha nāparajjhāmāti mārento aparajjhati nāma,",
  "atk-s0514a1:3581_1": "mayaṃ na mārema.",
  "atk-s0514a1:3581_2": "Lobhāva maggahinti maṃsaṃ khāditukāmo hutvā lobhāva tumhe nāhaṃ aggahiṃ.",
  "atk-s0514a1:3581_3": "Paṇḍitātyatthāti paṇḍitāti sutā attha.",
  "atk-s0514a1:3581_4": "Atthacintakāti paṭicchannānaṃ atthānaṃ cintakā.",
  "atk-s0514a1:3581_5": "Atthavatinti kāraṇanissitaṃ.",
  "atk-s0514a1:3581_6": "Tathāti tena kāraṇena.",
  "atk-s0514a1:3581_7": "Vuttoti mayā vutto hutvā. Sumukha,",
  "atk-s0514a1:3581_8": "maggahīti,",
  "atk-s0514a1:3581_9": "sumukhāti ālapati, ma-",
  "atk-s0514a1:3581_10": "kāro padasandhikaro.",
  "atk-s0514a1:3581_11": "Aggahīti dhammaṃ desetuṃ tumhe gaṇhi.",
  "atk-s0514a1:3582_0": "Taṃ sutvā sumukho “subhāsitaṃ sotukāmena ayuttaṃ te kataṃ, mahārājā”ti vatvā āha –",
  "atk-s0514a1:3583_0": "151.",
  "atk-s0514a1:3584_0": "“Neva bhītā kāsipati, upanītasmiṃ jīvite;",
  "atk-s0514a1:3585_0": "Bhāsematthavatiṃ vācaṃ, sampattā kālapariyāyaṃ.",
  "atk-s0514a1:3586_0": "152.",
  "atk-s0514a1:3587_0": "“Yo migena migaṃ hanti, pakkhiṃ vā pana pakkhinā;",
  "atk-s0514a1:3588_0": "Sutena vā sutaṃ kiṇyā, kiṃ anariyataraṃ tato.",
  "atk-s0514a1:3589_0": "153.",
  "atk-s0514a1:3590_0": "“Yo cāriyarudaṃ bhāse, anariyadhammavassito;",
  "atk-s0514a1:3591_0": "Ubho so dhaṃsate lokā, idha ceva parattha ca.",
  "atk-s0514a1:3592_0": "154.",
  "atk-s0514a1:3593_0": "“Na majjetha yasaṃ patto, na byādhe pattasaṃsayaṃ;",
  "atk-s0514a1:3594_0": "Vāyametheva kiccesu, saṃvare vivarāni ca.",
  "atk-s0514a1:3595_0": "155.",
  "atk-s0514a1:3596_0": "“Ye vuddhā abbhatikkantā, sampattā kālapariyāyaṃ;",
  "atk-s0514a1:3597_0": "Idha dhammaṃ caritvāna, evaṃte tidivaṃ gatā.",
  "atk-s0514a1:3598_0": "156.",
  "atk-s0514a1:3599_0": "“Idaṃ sutvā kāsipati, dhammamattani pālaya;",
  "atk-s0514a1:3600_0": "Dhataraṭṭhañca muñcāhi, haṃsānaṃ pavaruttama”nti.",
  "atk-s0514a1:3601_0": "Tattha upanītasminti maraṇasantikaṃ upanīte.",
  "atk-s0514a1:3601_1": "Kālapariyāyanti maraṇakālavāraṃ sampattā samānā na bhāsissāma.",
  "atk-s0514a1:3601_2": "Na hi dhammakathikaṃ bandhitvā maraṇabhayena tajjetvā dhammaṃ suṇanti,",
  "atk-s0514a1:3601_3": "ayuttaṃ te katanti.",
  "atk-s0514a1:3601_4": "Migenāti suṭṭhu sikkhāpitena dīpakamigena.",
  "atk-s0514a1:3601_5": "Hantīti hanati.",
  "atk-s0514a1:3601_6": "Pakkhināti dīpakapakkhinā.",
  "atk-s0514a1:3601_7": "Sutenāti khemaṃ nibbhayanti vissutena dīpakamigapakkhisadisena padumasarena.",
  "atk-s0514a1:3601_8": "Sutanti “paṇḍito citrakathī”ti evaṃ sutaṃ dhammakathikaṃ.",
  "atk-s0514a1:3601_9": "Kiṇyāti “dhammaṃ sossāmī”ti pāsabandhanena yo kiṇeyya hiṃseyya bādheyya.",
  "atk-s0514a1:3601_10": "Tatoti tesaṃ kiriyato uttari aññaṃ anariyataraṃ nāma kimatthi.",
  "atk-s0514a1:3602_0": "Ariyarudanti mukhena ariyavacanaṃ sundaravacanaṃ bhāsati.",
  "atk-s0514a1:3602_1": "Anariyadhammavassitoti kammena anariyadhammaṃ avassito.",
  "atk-s0514a1:3602_2": "Ubhoti devalokā ca manussalokā cāti ubhayamhā.",
  "atk-s0514a1:3602_3": "Idha cevāti idha uppannopi parattha uppannopi evarūpo dvīhi sugatilokehi dhaṃsitvā nirayameva upapajjati.",
  "atk-s0514a1:3602_4": "Pattasaṃsayanti jīvitasaṃsayamāpannampi dukkhaṃ patvā na kilameyya.",
  "atk-s0514a1:3602_5": "Saṃvare vivarāni cāti attano chiddāni dvārāni saṃvareyya pidaheyya.",
  "atk-s0514a1:3602_6": "Vuddhāti guṇavuddhā paṇḍitā.",
  "atk-s0514a1:3602_7": "Abbhatikkantāti imaṃ manussalokaṃ atikkantā.",
  "atk-s0514a1:3602_8": "Kālapariyāyanti maraṇakālapariyāyaṃ pattā hutvā.",
  "atk-s0514a1:3602_9": "Evaṃteti evaṃ ete.",
  "atk-s0514a1:3602_10": "Idanti idaṃ mayā vuttaṃ atthanissitaṃ vacanaṃ.",
  "atk-s0514a1:3602_11": "Dhammanti paveṇiyadhammampi sucaritadhammampi.",
  "atk-s0514a1:3603_0": "Taṃ sutvā rājā āha –",
  "atk-s0514a1:3604_0": "157.",
  "atk-s0514a1:3605_0": "“Āharantudakaṃ pajjaṃ, āsanañca mahārahaṃ;",
  "atk-s0514a1:3606_0": "Pañjarato pamokkhāmi, dhataraṭṭhaṃ yasassinaṃ.",
  "atk-s0514a1:3607_0": "158.",
  "atk-s0514a1:3608_0": "“Tañca senāpatiṃ dhīraṃ, nipuṇaṃ atthacintakaṃ;",
  "atk-s0514a1:3609_0": "Yo sukhe sukhito rañño, dukkhite hoti dukkhito.",
  "atk-s0514a1:3610_0": "159.",
  "atk-s0514a1:3611_0": "“Ediso kho arahati, piṇḍamasnātu bhattuno;",
  "atk-s0514a1:3612_0": "Yathāyaṃ sumukho rañño, pāṇasādhāraṇo sakhā”ti.",
  "atk-s0514a1:3613_0": "Tattha udakanti pādadhovanaṃ. Pajjanti pādabbhañjanaṃ. Sukheti sukhamhi sati.",
  "atk-s0514a1:3614_0": "Rañño vacanaṃ sutvā tesaṃ āsanāni āharitvā tattha nisinnānaṃ gandhodakena pāde dhovitvā satapākena telena abbhañjiṃsu.",
  "atk-s0514a1:3614_1": "Tamatthaṃ pakāsento satthā āha –",
  "atk-s0514a1:3615_0": "160.",
  "atk-s0514a1:3616_0": "“Pīṭhañca sabbasovaṇṇaṃ, aṭṭhapādaṃ manoramaṃ;",
  "atk-s0514a1:3617_0": "Maṭṭhaṃ kāsikamatthannaṃ, dhataraṭṭho upāvisi.",
  "atk-s0514a1:3618_0": "161.",
  "atk-s0514a1:3619_0": "“Kocchañca sabbasovaṇṇaṃ, veyyagghaparisibbitaṃ;",
  "atk-s0514a1:3620_0": "Sumukho ajjhupāvekkhi, dhataraṭṭhassanantarā.",
  "atk-s0514a1:3621_0": "162.",
  "atk-s0514a1:3622_0": "“Tesaṃ kañcanapattahi, puthū ādāya kāsiyo;",
  "atk-s0514a1:3623_0": "Haṃsānaṃ abhihāresu, aggarañño pavāsita”nti.",
  "atk-s0514a1:3624_0": "Tattha maṭṭhanti karaṇapariniṭṭhitaṃ.",
  "atk-s0514a1:3624_1": "Kāsikamatthannanti kāsikavatthena atthataṃ.",
  "atk-s0514a1:3624_2": "Kocchanti majjhe saṃkhittaṃ.",
  "atk-s0514a1:3624_3": "Veyyagghaparisibbitanti byagghacammaparisibbitaṃ maṅgaladivase aggamahesiyā nisinnapīṭhaṃ.",
  "atk-s0514a1:3624_4": "Kañcanapattehīti suvaṇṇabhājanehi.",
  "atk-s0514a1:3624_5": "Puthūti bahū janā.",
  "atk-s0514a1:3624_6": "Kāsiyoti kāsiraṭṭhavāsino.",
  "atk-s0514a1:3624_7": "Abhihāresunti upanāmesuṃ.",
  "atk-s0514a1:3624_8": "Aggarañño pavāsitanti aṭṭhasatapalasuvaṇṇapātiparikkhittaṃ haṃsarañño paṇṇākāratthāya kāsiraññā pesitaṃ nānaggarasabhojanaṃ.",
  "atk-s0514a1:3625_0": "Evaṃ upanīte pana tasmiṃ kāsirājā tesaṃ sampaggahatthaṃ sayaṃ suvaṇṇapātiṃ gahetvā upanāmesi.",
  "atk-s0514a1:3625_1": "Te tato madhulāje khāditvā madhurodakañca piviṃsu.",
  "atk-s0514a1:3625_2": "Atha mahāsatto rañño abhihārañca pasādañca disvā paṭisanthāramakāsi.",
  "atk-s0514a1:3625_3": "Tamatthaṃ pakāsento satthā āha –",
  "atk-s0514a1:3626_0": "163.",
  "atk-s0514a1:3627_0": "“Disvā abhihaṭaṃ aggaṃ, kāsirājena pesitaṃ;",
  "atk-s0514a1:3628_0": "Kusalo khattadhammānaṃ, tato pucchi anantarā.",
  "atk-s0514a1:3629_0": "164.",
  "atk-s0514a1:3630_0": "“Kaccinnu bhoto kusalaṃ, kacci bhoto anāmayaṃ;",
  "atk-s0514a1:3631_0": "Kacci raṭṭhamidaṃ phītaṃ, dhammena manusāsasi.",
  "atk-s0514a1:3632_0": "165.",
  "atk-s0514a1:3633_0": "“Kusalañceva me haṃsa, atho haṃsa anāmayaṃ;",
  "atk-s0514a1:3634_0": "Atho raṭṭhamidaṃ phītaṃ, dhammena manusāsahaṃ.",
  "atk-s0514a1:3635_0": "166.",
  "atk-s0514a1:3636_0": "“Kacci bhoto amaccesu, doso koci na vijjati;",
  "atk-s0514a1:3637_0": "Kacci ca te tavatthesu, nāvakaṅkhanti jīvitaṃ.",
  "atk-s0514a1:3638_0": "167.",
  "atk-s0514a1:3639_0": "“Athopi me amaccesu, doso koci na vijjati;",
  "atk-s0514a1:3640_0": "Athopi te mamatthesu, nāvakaṅkhanti jīvitaṃ.",
  "atk-s0514a1:3641_0": "168.",
  "atk-s0514a1:3642_0": "“Kacci te sādisī bhariyā, assavā piyabhāṇinī;",
  "atk-s0514a1:3643_0": "Puttarūpayasūpetā, tava chandavasānugā.",
  "atk-s0514a1:3644_0": "169.",
  "atk-s0514a1:3645_0": "“Atho me sādisī bhariyā, assavā piyabhāṇinī;",
  "atk-s0514a1:3646_0": "Puttarūpayasūpetā, mama chandavasānugā.",
  "atk-s0514a1:3647_0": "170.",
  "atk-s0514a1:3648_0": "“Kacci raṭṭhaṃ anuppīḷaṃ, akutociupaddavaṃ;",
  "atk-s0514a1:3649_0": "Asāhasena dhammena, samena manusāsasi.",
  "atk-s0514a1:3650_0": "171.",
  "atk-s0514a1:3651_0": "“Atho raṭṭhaṃ anuppīḷaṃ, akutociupaddavaṃ;",
  "atk-s0514a1:3652_0": "Asāhasena dhammena, samena manusāsahaṃ.",
  "atk-s0514a1:3653_0": "172.",
  "atk-s0514a1:3654_0": "“Kacci santo apacitā, asanto parivajjitā;",
  "atk-s0514a1:3655_0": "No ce dhammaṃ niraṃkatvā, adhammamanuvattasi.",
  "atk-s0514a1:3656_0": "173.",
  "atk-s0514a1:3657_0": "“Santo ca me apacitā, asanto parivajjitā;",
  "atk-s0514a1:3658_0": "Dhammamevānuvattāmi, adhammo me niraṃkato.",
  "atk-s0514a1:3659_0": "174.",
  "atk-s0514a1:3660_0": "“Kacci nānāgataṃ dīghaṃ, samavekkhasi khattiya;",
  "atk-s0514a1:3661_0": "Kaccimatto madanīye, paralokaṃ na santasi.",
  "atk-s0514a1:3662_0": "175.",
  "atk-s0514a1:3663_0": "“Nāhaṃ anāgataṃ dīghaṃ, samavekkhāmi pakkhima;",
  "atk-s0514a1:3664_0": "Ṭhito dasasu dhammesu, paralokaṃ na santase.",
  "atk-s0514a1:3665_0": "176.",
  "atk-s0514a1:3666_0": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0514a1:3667_0": "Akkodhaṃ avihiṃsañca, khantiñca avirodhanaṃ.",
  "atk-s0514a1:3668_0": "177.",
  "atk-s0514a1:3669_0": "“Iccete kusale dhamme, ṭhite passāmi attani;",
  "atk-s0514a1:3670_0": "Tato me jāyate pīti, sāmanassañcanappakaṃ.",
  "atk-s0514a1:3671_0": "178.",
  "atk-s0514a1:3672_0": "“Sumukho ca acintetvā, visajji pharusaṃ giraṃ;",
  "atk-s0514a1:3673_0": "Bhāvadosamanaññāya, asmākāyaṃ vihaṅgamo.",
  "atk-s0514a1:3674_0": "179.",
  "atk-s0514a1:3675_0": "“So kuddho pharusaṃ vācaṃ, nicchāresi ayoniso;",
  "atk-s0514a1:3676_0": "Yānasmesu na vijjanti, nayidaṃ paññavatāmivā”ti.",
  "atk-s0514a1:3677_0": "Tattha disvāti taṃ bahuṃ aggapānabhojanaṃ disvā.",
  "atk-s0514a1:3677_1": "Pesitanti āharāpetvā upanītaṃ.",
  "atk-s0514a1:3677_2": "Khattadhammānanti paṭhamakāraṇesu paṭisanthāradhammānaṃ.",
  "atk-s0514a1:3677_3": "Tato pucchi anantarāti tasmiṃ kāle “kacci nu,",
  "atk-s0514a1:3677_4": "bhoto”ti anupaṭipāṭiyā pucchi.",
  "atk-s0514a1:3677_5": "Tā panetā cha gāthā heṭṭhā vuttatthāyeva.",
  "atk-s0514a1:3677_6": "Anuppīḷanti kacci raṭṭhavāsino yante ucchuṃ viya na pīḷesīti pucchati.",
  "atk-s0514a1:3677_7": "Akutociupaddavanti kutoci anupaddavaṃ.",
  "atk-s0514a1:3677_8": "Dhammena samena manusāsasīti kacci tava raṭṭhaṃ dhammena samena anusāsasi.",
  "atk-s0514a1:3677_9": "Santoti sīlādiguṇasaṃyuttā sappurisā.",
  "atk-s0514a1:3677_10": "Niraṃkatvāti chaḍḍetvā.",
  "atk-s0514a1:3677_11": "Nānāgataṃ dīghanti anāgataṃ attano jīvitapavattiṃ “kacci dīgha”nti na samavekkhasi,",
  "atk-s0514a1:3677_12": "āyusaṅkhārānaṃ parittabhāvaṃ jānāsīti pucchati.",
  "atk-s0514a1:3677_13": "Madanīyeti madārahe rūpādiārammaṇe.",
  "atk-s0514a1:3677_14": "Na santasīti na bhāyasi.",
  "atk-s0514a1:3677_15": "Idaṃ vuttaṃ hoti –",
  "atk-s0514a1:3677_16": "kacci rūpādīsu kāmaguṇesu amatto appamatto hutvā dānādīnaṃ kusalānaṃ katattā paralokaṃ na bhāyasīti.",
  "atk-s0514a1:3678_0": "Dasasūti dasasu rājadhammesu.",
  "atk-s0514a1:3678_1": "Dānādīsu dasavatthukā cetanā dānaṃ,",
  "atk-s0514a1:3678_2": "pañcasīladasasīlāni sīlaṃ,",
  "atk-s0514a1:3678_3": "deyyadhammacāgo pariccāgo,",
  "atk-s0514a1:3678_4": "ujubhāvo ajjavaṃ,",
  "atk-s0514a1:3678_5": "mudubhāvo maddavaṃ,",
  "atk-s0514a1:3678_6": "uposathakammaṃ tapo,",
  "atk-s0514a1:3678_7": "mettāpubbabhāgo akkodho,",
  "atk-s0514a1:3678_8": "karuṇāpubbabhāgo avihiṃsā,",
  "atk-s0514a1:3678_9": "adhivāsanā khanti,",
  "atk-s0514a1:3678_10": "avirodho avirodhanaṃ.",
  "atk-s0514a1:3678_11": "Acintetvāti mama imaṃ guṇasampattiṃ acintetvā.",
  "atk-s0514a1:3678_12": "Bhāvadosanti cittadosaṃ.",
  "atk-s0514a1:3678_13": "Anaññāyāti ajānitvā.",
  "atk-s0514a1:3678_14": "Asmākañhi cittadoso nāma natthi,",
  "atk-s0514a1:3678_15": "yamesa jāneyya,",
  "atk-s0514a1:3678_16": "taṃ ajānitvāva pharusaṃ kakkhaḷaṃ giraṃ vissajjesi.",
  "atk-s0514a1:3678_17": "Ayonisoti anupāyena.",
  "atk-s0514a1:3678_18": "Yānasmesūti yāni vajjāni amhesu na vijjanti,",
  "atk-s0514a1:3678_19": "tāni vadati.",
  "atk-s0514a1:3678_20": "Nayidanti tasmāssa idaṃ vacanaṃ paññavataṃ iva na hoti,",
  "atk-s0514a1:3678_21": "tenesa mama na paṇḍito viya upaṭṭhāti.",
  "atk-s0514a1:3679_0": "Taṃ sutvā sumukho “mayā guṇasampannova rājā apasādito,",
  "atk-s0514a1:3679_1": "so me kuddho,",
  "atk-s0514a1:3679_2": "khamāpessāmi na”nti cintetvā āha –",
  "atk-s0514a1:3680_0": "180.",
  "atk-s0514a1:3681_0": "“Atthi me taṃ atisāraṃ, vegena manujādhipa;",
  "atk-s0514a1:3682_0": "Dhataraṭṭhe ca baddhasmiṃ, dukkhaṃ me vipulaṃ ahu.",
  "atk-s0514a1:3683_0": "181.",
  "atk-s0514a1:3684_0": "“Tvaṃ no pitāva puttānaṃ, bhūtānaṃ dharaṇīriva;",
  "atk-s0514a1:3685_0": "Asmākaṃ adhipannānaṃ, khamassu rājakuñjarā”ti.",
  "atk-s0514a1:3686_0": "Tattha atisāranti pakkhalitaṃ.",
  "atk-s0514a1:3686_1": "Vegenāti ahaṃ etaṃ kathaṃ kathento vegena sahasā kathesiṃ.",
  "atk-s0514a1:3686_2": "Dukkhanti cetasikaṃ dukkhaṃ mama vipulaṃ ahosi,",
  "atk-s0514a1:3686_3": "tasmā kodhavasena yaṃ mayā vuttaṃ,",
  "atk-s0514a1:3686_4": "taṃ me khamatha,",
  "atk-s0514a1:3686_5": "mahārājāti.",
  "atk-s0514a1:3686_6": "Puttānanti tvaṃ amhākaṃ puttānaṃ pitā viya.",
  "atk-s0514a1:3686_7": "Dharaṇīrivāti pāṇabhūtānaṃ patiṭṭhā pathavī viya tvaṃ amhākaṃ avassayo.",
  "atk-s0514a1:3686_8": "Adhipannānanti dosena aparādhena ajjhotthaṭānaṃ khamassūti idaṃ so āsanā oruyha pakkhehi añjaliṃ katvā āha.",
  "atk-s0514a1:3687_0": "Atha naṃ rājā āliṅgitvā ādāya suvaṇṇapīṭhe nisīdāpetvā accayadesanaṃ paṭiggaṇhanto āha –",
  "atk-s0514a1:3688_0": "182.",
  "atk-s0514a1:3689_0": "“Etaṃ te anumodāma, yaṃ bhāvaṃ na nigūhasi;",
  "atk-s0514a1:3690_0": "Khilaṃ pabhindasi pakkhi, ujukosi vihaṅgamā”ti.",
  "atk-s0514a1:3691_0": "Tattha anumodāmāti etaṃ te dosaṃ khamāma.",
  "atk-s0514a1:3691_1": "Yanti yasmā tvaṃ attano cittapaṭicchannabhāvaṃ na nigūhasi.",
  "atk-s0514a1:3691_2": "Khilanti cittakhilaṃ cittakhāṇukaṃ.",
  "atk-s0514a1:3692_0": "Idañca pana vatvā rājā mahāsattassa dhammakathāya sumukhassa ca ujubhāve pasīditvā “pasannena nāma pasannākāro",
  "atk-s0514a1:3692_1": "kātabbo”ti ubhinnampi tesaṃ attano rajjasiriṃ niyyādento āha –",
  "atk-s0514a1:3693_0": "183.",
  "atk-s0514a1:3694_0": "“Yaṃ kiñci ratanaṃ atthi, kāsirājanivesane;",
  "atk-s0514a1:3695_0": "Rajataṃ jātarūpañca, muttā veḷuriyā bahū.",
  "atk-s0514a1:3696_0": "184.",
  "atk-s0514a1:3697_0": "“Maṇayo saṅkhamuttā ca, vatthakaṃ haricandanaṃ;",
  "atk-s0514a1:3698_0": "Ajinaṃ dantabhaṇḍañca, lohaṃ kāḷāyasaṃ bahuṃ;",
  "atk-s0514a1:3699_0": "Etaṃ dadāmi vo vittaṃ, issaraṃ vissajāmi vo”ti.",
  "atk-s0514a1:3700_0": "Tattha muttāti viddhāviddhamuttā.",
  "atk-s0514a1:3700_1": "Maṇayoti maṇibhaṇḍakāni.",
  "atk-s0514a1:3700_2": "Saṅkhamuttā cāti dakkhiṇāvaṭṭasaṅkharatanañca āmalakavaṭṭamuttaratanañca.",
  "atk-s0514a1:3700_3": "Vatthakanti sukhumakāsikavatthāni.",
  "atk-s0514a1:3700_4": "Ajinanti ajinamigacammaṃ.",
  "atk-s0514a1:3700_5": "Lohaṃ kāḷāyasanti tambalohañca kāḷalohañca.",
  "atk-s0514a1:3700_6": "Issaranti kañcanamālena setacchattena saddhiṃ dvādasayojanike bārāṇasinagare rajjaṃ.",
  "atk-s0514a1:3701_0": "Evañca pana vatvā ubhopi te setacchattena pūjetvā rajjaṃ paṭicchāpesi.",
  "atk-s0514a1:3701_1": "Atha mahāsatto raññā saddhiṃ sallapanto āha –",
  "atk-s0514a1:3702_0": "185.",
  "atk-s0514a1:3703_0": "“Addhā apacitā tyamhā, sakkatā ca rathesabha;",
  "atk-s0514a1:3704_0": "Dhammesu vattamānānaṃ, tvaṃ no ācariyo bhava.",
  "atk-s0514a1:3705_0": "186.",
  "atk-s0514a1:3706_0": "“Ācariya manuññātā, tayā anumatā mayaṃ;",
  "atk-s0514a1:3707_0": "Taṃ padakkhiṇato katvā, ñātiṃ passemurindamā”ti.",
  "atk-s0514a1:3708_0": "Tattha dhammesūti kusalakammapathadhammesu.",
  "atk-s0514a1:3708_1": "Ācariyoti tvaṃ amhehi byattataro,",
  "atk-s0514a1:3708_2": "tasmā no ācariyo hoti,",
  "atk-s0514a1:3708_3": "apica dasannaṃ rājadhammānaṃ kathitattā sumukhassa dosaṃ dassetvā accayapaṭiggahaṇassa katattāpi tvaṃ amhākaṃ ācariyova,",
  "atk-s0514a1:3708_4": "tasmā idānipi no ācārasikkhāpanena ācariyo bhavāti āha.",
  "atk-s0514a1:3708_5": "Passemurindamāti passemu arindama.",
  "atk-s0514a1:3709_0": "So tesaṃ gamanaṃ anujāni,",
  "atk-s0514a1:3709_1": "bodhisattassapi dhammaṃ kathentasseva aruṇaṃ uṭṭhahi.",
  "atk-s0514a1:3709_2": "Tamatthaṃ pakāsento satthā āha –",
  "atk-s0514a1:3710_0": "187.",
  "atk-s0514a1:3711_0": "“Sabbarattiṃ cintayitvā, mantayitvā yathākathaṃ;",
  "atk-s0514a1:3712_0": "Kāsirājā anuññāsi, haṃsānaṃ pavaruttama”nti.",
  "atk-s0514a1:3713_0": "Tattha yathākathanti yaṃkiñci atthaṃ tehi saddhiṃ cintetabbaṃ mantetabbañca,",
  "atk-s0514a1:3713_1": "sabbaṃ taṃ cintetvā ca mantetvā cāti attho.",
  "atk-s0514a1:3713_2": "Anuññāsīti gacchathāti anuññāsi.",
  "atk-s0514a1:3714_0": "Evaṃ tena anuññāto bodhisatto rājānaṃ “appamatto dhammena rajjaṃ kārehī”ti ovaditvā pañcasu sīlesu patiṭṭhāpesi.",
  "atk-s0514a1:3714_1": "Rājā tesaṃ kañcanabhājanehi madhulājañca madhurodakañca upanāmetvā niṭṭhitāhārakicce gandhamālādīhi pūjetvā",
  "atk-s0514a1:3714_2": "bodhisattaṃ suvaṇṇacaṅkoṭakena sayaṃ ukkhipi,",
  "atk-s0514a1:3714_3": "khemā devī sumukhaṃ ukkhipi.",
  "atk-s0514a1:3714_4": "Atha ne sīhapañjaraṃ ugghāṭetvā sūriyuggamanavelāya “gacchatha sāmino”ti vissajjesuṃ.",
  "atk-s0514a1:3714_5": "Tamatthaṃ pakāsento satthā āha –",
  "atk-s0514a1:3715_0": "188.",
  "atk-s0514a1:3716_0": "“Tato ratyā vivasāne, sūriyuggamanaṃ pati;",
  "atk-s0514a1:3717_0": "Pekkhato kāsirājassa, bhavanā te vigāhisu”nti.",
  "atk-s0514a1:3718_0": "Tattha vigāhisunti ākāsaṃ pakkhandiṃsu.",
  "atk-s0514a1:3719_0": "Tesu mahāsatto suvaṇṇacaṅkoṭakato uppatitvā ākāse ṭhatvā “mā cindayi, mahārāja,",
  "atk-s0514a1:3719_1": "appamatto amhākaṃ ovāde vatteyyāsī”ti rājānaṃ samassāsetvā sumukhaṃ ādāya cittakūṭameva gato.",
  "atk-s0514a1:3719_2": "Tānipi kho navuti haṃsasahassāni kañcanaguhato nikkhamitvā pabbatatale nisinnāni te āgacchante disvā paccuggantvā parivāresuṃ.",
  "atk-s0514a1:3719_3": "Te ñātigaṇaparivutā cittakūṭatalaṃ pavisiṃsu.",
  "atk-s0514a1:3719_4": "Tamatthaṃ pakāsento satthā āha –",
  "atk-s0514a1:3720_0": "189.",
  "atk-s0514a1:3721_0": "“Te aroge anuppatte, disvāna parame dije;",
  "atk-s0514a1:3722_0": "Kekāti makaruṃ haṃsā, puthusaddo ajāyatha.",
  "atk-s0514a1:3723_0": "190.",
  "atk-s0514a1:3724_0": "“Te patītā pamuttena, bhattunā bhattugāravā;",
  "atk-s0514a1:3725_0": "Samantā parikiriṃsu, aṇḍajā laddhapaccayā”ti.",
  "atk-s0514a1:3726_0": "Evaṃ parivāretvā ca pana te haṃsā “kathaṃ muttosi,",
  "atk-s0514a1:3726_1": "mahārājā”ti pucchiṃsu.",
  "atk-s0514a1:3726_2": "Mahāsatto sumukhaṃ nissāya muttabhāvaṃ saṃyamarājaluddaputtehi katakammañca kathesi.",
  "atk-s0514a1:3726_3": "Taṃ sutvā tuṭṭhā haṃsagaṇā “sumukho senāpati ca rājā ca luddaputto ca sukhitā niddukkhā ciraṃ jīvantū”ti āhaṃsu.",
  "atk-s0514a1:3726_4": "Tamatthaṃ pakāsento satthā āha –",
  "atk-s0514a1:3727_0": "191.",
  "atk-s0514a1:3728_0": "“Evaṃ mittavataṃ atthā, sabbe honti padakkhiṇā;",
  "atk-s0514a1:3729_0": "Haṃsā yathā dhataraṭṭhā, ñātisaṅghamupāgamu”nti.",
  "atk-s0514a1:3730_0": "Taṃ cūḷahaṃsajātake vuttatthameva.",
  "atk-s0514a1:3731_0": "Satthā imaṃ dhammadesanaṃ āharitvā “na,",
  "atk-s0514a1:3731_1": "bhikkhave, idāneva,",
  "atk-s0514a1:3731_2": "pubbepi ānando mamatthāya attano jīvitaṃ pariccajī”ti vatvā jātakaṃ samodhānesi “tadā luddaputto channo ahosi,",
  "atk-s0514a1:3731_3": "khemā devī,",
  "atk-s0514a1:3731_4": "khemā bhikkhunī,",
  "atk-s0514a1:3731_5": "rājā sāriputto,",
  "atk-s0514a1:3731_6": "sumukho ānando,",
  "atk-s0514a1:3731_7": "sesaparisā buddhaparisā,",
  "atk-s0514a1:3731_8": "dhataraṭṭhahaṃsarājā pana ahameva ahosi”nti.",
  "atk-s0514a1:3732_0": "Mahāhaṃsajātakavaṇṇanā dutiyā.",
  "atk-s0514a1:3734_0": "[535] 3. Sudhābhojanajātakavaṇṇanā",
  "atk-s0514a1:3735_0": "Neva kiṇāmi napi vikkiṇāmīti idaṃ satthā jetavane viharanto ekaṃ dānajjhāsayaṃ bhikkhuṃ ārabbha kathesi.",
  "atk-s0514a1:3735_1": "So kira sāvatthiyaṃ eko kulaputto hutvā satthu dhammakathaṃ sutvā pasannacitto pabbajitvā sīlesu paripūrakārī",
  "atk-s0514a1:3735_2": "dhutaṅgaguṇasamannāgato sabrahmacārīsu pavattamettacitto divasassa tikkhattuṃ buddhadhammasaṅghupaṭṭhāne",
  "atk-s0514a1:3735_3": "appamatto ācārasampanno dānajjhāsayo ahosi.",
  "atk-s0514a1:3735_4": "Sāraṇīyadhammapūrako attanā laddhaṃ paṭiggāhakesu vijjamānesu chinnabhatto hutvāpi detiyeva,",
  "atk-s0514a1:3735_5": "tasmā tassa dānajjhāsayadānābhiratabhāvo bhikkhusaṅghe pākaṭo ahosi.",
  "atk-s0514a1:3735_6": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0514a1:3735_7": "asuko nāma bhikkhu dānajjhāsayo dānābhirato attanā laddhaṃ pasatamattapānīyampi lobhaṃ chinditvā sabrahmacārīnaṃ deti,",
  "atk-s0514a1:3735_8": "bodhisattassevassa ajjhāsayo”ti.",
  "atk-s0514a1:3735_9": "Satthā taṃ kathaṃ dibbāya sotadhātuyā sutvā gandhakuṭito nikkhamitvā āgantvā “kāya nuttha,",
  "atk-s0514a1:3735_10": "bhikkhave,",
  "atk-s0514a1:3735_11": "etarahi kathāya sannisinnā”ti pucchitvā “imāya nāmā”ti vutte “ayaṃ,",
  "atk-s0514a1:3735_12": "bhikkhave,",
  "atk-s0514a1:3735_13": "bhikkhu pubbe adānasīlo maccharī tiṇaggena telabindumpi adātā ahosi,",
  "atk-s0514a1:3735_14": "atha naṃ ahaṃ dametvā nibbisevanaṃ katvā dānaphalaṃ vaṇṇetvā dāne patiṭṭhāpesiṃ,",
  "atk-s0514a1:3735_15": "so ‘pasatamattaṃ udakampi labhitvā adatvā na pivissāmī’ti mama santike varaṃ aggahesi,",
  "atk-s0514a1:3735_16": "tassa phalena dānajjhāsayo dānābhirato jāto”ti vatvā tehi yācito atītaṃ āhari.",
  "atk-s0514a1:3736_0": "Atīte bārāṇasiyaṃ brahmadatte rajjaṃ kārente eko gahapati aḍḍho ahosi asītikoṭivibhavo.",
  "atk-s0514a1:3736_1": "Athassa rājā seṭṭhiṭṭhānaṃ adāsi.",
  "atk-s0514a1:3736_2": "So rājapūjito nāgarajānapadapūjito hutvā ekadivasaṃ attano sampattiṃ oloketvā cintesi –",
  "atk-s0514a1:3736_3": "“ayaṃ yaso mayā atītabhave neva niddāyantena,",
  "atk-s0514a1:3736_4": "na kāyaduccaritādīni karontena laddho,",
  "atk-s0514a1:3736_5": "sucaritāni pana pūretvā laddho,",
  "atk-s0514a1:3736_6": "anāgatepi mayā mama patiṭṭhaṃ kātuṃ vaṭṭatī”ti.",
  "atk-s0514a1:3736_7": "So rañño santikaṃ gantvā “deva,",
  "atk-s0514a1:3736_8": "mama ghare asītikoṭidhanaṃ atthi,",
  "atk-s0514a1:3736_9": "taṃ gaṇhāhī”ti vatvā “na mayhaṃ tava dhanenattho,",
  "atk-s0514a1:3736_10": "bahuṃ me dhanaṃ,",
  "atk-s0514a1:3736_11": "itopi yadicchasi,",
  "atk-s0514a1:3736_12": "taṃ gaṇhāhī”ti vutte “kiṃ nu, deva,",
  "atk-s0514a1:3736_13": "mama dhanaṃ dātuṃ labhāmī”ti āha.",
  "atk-s0514a1:3736_14": "Atha raññā “yathāruci karohī”ti vutte catūsu nagaradvāresu nagaramajjhe nivesanadvāre cāti cha dānasālāyo",
  "atk-s0514a1:3736_15": "kāretvā devasikaṃ chasatasahassapariccāgaṃ karonto mahādānaṃ pavattesi.",
  "atk-s0514a1:3736_16": "So yāvajīvaṃ dānaṃ datvā “imaṃ mama dānavaṃsaṃ mā upacchindathā”ti putte anusāsitvā jīvitapariyosāne sakko hutvā nibbatti.",
  "atk-s0514a1:3736_17": "Puttopissa tatheva dānaṃ datvā cando hutvā nibbatti,",
  "atk-s0514a1:3736_18": "tassa putto sūriyo hutvā nibbatti,",
  "atk-s0514a1:3736_19": "tassa putto mātali hutvā nibbatti,",
  "atk-s0514a1:3736_20": "tassa putto pañcasikho hutvā nibbatti,",
  "atk-s0514a1:3736_21": "tassa pana putto chaṭṭho seṭṭhiṭṭhānaṃ laddhā macchariyakosiyo nāma ahosi asītikoṭivibhavoyeva.",
  "atk-s0514a1:3736_22": "So “mama pitupitāmahā bālā ahesuṃ,",
  "atk-s0514a1:3736_23": "dukkhena sambhataṃ dhanaṃ chaḍḍesuṃ,",
  "atk-s0514a1:3736_24": "ahaṃ pana dhanaṃ rakkhissāmi,",
  "atk-s0514a1:3736_25": "kassaci kiñci na dassāmī”ti cintetvā dānasālā viddhaṃsetvā agginā jhāpetvā thaddhamaccharī ahosi.",
  "atk-s0514a1:3737_0": "Athassa gehadvāre yācakā sannipatitvā bāhā paggayha,",
  "atk-s0514a1:3737_1": "“mahāseṭṭhi,",
  "atk-s0514a1:3737_2": "mā attano pitupitāmahānaṃ dānavaṃsaṃ nāsayi,",
  "atk-s0514a1:3737_3": "dānaṃ dehī”ti mahāsaddena parideviṃsu.",
  "atk-s0514a1:3737_4": "Taṃ sutvā mahājano “macchariyakosiyena attano dānavaṃso upacchinno”ti taṃ garahi.",
  "atk-s0514a1:3737_5": "So lajjito nivesanadvāre yācakānaṃ āgatāgataṭṭhānaṃ nivāretuṃ ārakkhaṃ ṭhapesi.",
  "atk-s0514a1:3737_6": "Te nippaccayā hutvā puna tassa gehadvāraṃ na olokesuṃ.",
  "atk-s0514a1:3737_7": "So tato paṭṭhāya dhanameva saṃharati,",
  "atk-s0514a1:3737_8": "neva attanā paribhuñjati,",
  "atk-s0514a1:3737_9": "na puttadārādīnaṃ deti,",
  "atk-s0514a1:3737_10": "kañjikabilaṅgadutiyaṃ sakuṇḍakabhattaṃ bhuñjati,",
  "atk-s0514a1:3737_11": "mūlaphalamattatantāni thūlavatthāni nivāseti,",
  "atk-s0514a1:3737_12": "paṇṇachattaṃ matthake dhāretvā jaraggoṇayuttena jajjararathakena yāti.",
  "atk-s0514a1:3737_13": "Iti tassa asappurisassa tattakaṃ dhanaṃ sunakhena laddhaṃ nāḷikeraṃ viya ahosi.",
  "atk-s0514a1:3738_0": "So ekadivasaṃ rājūpaṭṭhānaṃ gacchanto “anuseṭṭhiṃ ādāya gamissāmī”ti tassa gehaṃ agamāsi.",
  "atk-s0514a1:3738_1": "Tasmiṃ khaṇe anuseṭṭhi puttadhītādīhi parivuto navasappipakkamadhusakkharacuṇṇehi saṅkhataṃ pāyāsaṃ bhuñjamāno nisinno hoti.",
  "atk-s0514a1:3738_2": "So macchariyakosiyaṃ disvā āsanā vuṭṭhāya “ehi,",
  "atk-s0514a1:3738_3": "mahāseṭṭhi,",
  "atk-s0514a1:3738_4": "imasmiṃ pallaṅke nisīda,",
  "atk-s0514a1:3738_5": "pāyāsaṃ bhuñjissāmā”ti āha.",
  "atk-s0514a1:3738_6": "Tassa pāyāsaṃ disvāva mukhe kheḷā uppajji,",
  "atk-s0514a1:3738_7": "bhuñjitukāmo ahosi,",
  "atk-s0514a1:3738_8": "evaṃ pana cintesi –",
  "atk-s0514a1:3738_9": "“sacāhaṃ bhuñjissāmi,",
  "atk-s0514a1:3738_10": "anuseṭṭhino mama gehaṃ āgatakāle paṭisakkāro kātabbo bhavissati,",
  "atk-s0514a1:3738_11": "evaṃ me dhanaṃ nassissati,",
  "atk-s0514a1:3738_12": "na bhuñjissāmī”ti.",
  "atk-s0514a1:3738_13": "Atha punappunaṃ yāciyamānopi “idāni me bhuttaṃ,",
  "atk-s0514a1:3738_14": "suhitosmī”ti na icchi.",
  "atk-s0514a1:3738_15": "Anuseṭṭhimhi bhuñjante pana olokento mukhe sañjāyamānena kheḷena nisīditvā tassa bhattakiccāvasāne tena",
  "atk-s0514a1:3738_16": "saddhiṃ rājanivesanaṃ gantvā rājānaṃ passitvā rājanivesanato otaritvā attano gehaṃ anuppatto pāyāsataṇhāya",
  "atk-s0514a1:3738_17": "pīḷiyamāno cintesi –",
  "atk-s0514a1:3738_18": "“sacāhaṃ ‘pāyāsaṃ bhuñjitukāmomhī’ti vakkhāmi,",
  "atk-s0514a1:3738_19": "mahājano bhuñjitukāmo bhavissati,",
  "atk-s0514a1:3738_20": "bahū taṇḍulādayo nassissanti,",
  "atk-s0514a1:3738_21": "na kassaci kathessāmī”ti.",
  "atk-s0514a1:3738_22": "So rattindivaṃ pāyāsameva cintento vītināmetvāpi dhananāsanabhayena kassaci akathetvāva pipāsaṃ adhivāsesi,",
  "atk-s0514a1:3738_23": "anukkamena adhivāsetuṃ asakkonto uppaṇḍuppaṇḍukajāto ahosi.",
  "atk-s0514a1:3738_24": "Evaṃ santepi dhananāsanabhayena akathento aparabhāge dubbalo hutvā sayanaṃ upagūhitvā nipajji.",
  "atk-s0514a1:3739_0": "Atha naṃ bhariyā upagantvā hatthena piṭṭhiṃ parimajjamānā “kiṃ te, sāmi,",
  "atk-s0514a1:3739_1": "aphāsuka”nti pucchi.",
  "atk-s0514a1:3739_2": "“Taveva sarīre aphāsukaṃ karohi,",
  "atk-s0514a1:3739_3": "mama aphāsukaṃ natthī”ti. “Sāmi,",
  "atk-s0514a1:3739_4": "uppaṇḍuppaṇḍukajātosi,",
  "atk-s0514a1:3739_5": "kiṃ nu te kāci cintā atthi,",
  "atk-s0514a1:3739_6": "udāhu rājā te kupito,",
  "atk-s0514a1:3739_7": "adu puttehi avamāno kato,",
  "atk-s0514a1:3739_8": "atha vā pana kāci taṇhā uppannā”ti? “Āma,",
  "atk-s0514a1:3739_9": "taṇhā me uppannā”ti. “Kathehi, sāmī”ti?",
  "atk-s0514a1:3739_10": "“Kathessāmi,",
  "atk-s0514a1:3739_11": "sakkhissasi naṃ rakkhitu”nti.",
  "atk-s0514a1:3739_12": "“Rakkhitabbayuttakā ce,",
  "atk-s0514a1:3739_13": "rakkhissāmī”ti.",
  "atk-s0514a1:3739_14": "Evampi dhananāsanabhayena kathetuṃ na ussahi.",
  "atk-s0514a1:3739_15": "Tāya punappunaṃ pīḷiyamāno kathesi – “bhadde,",
  "atk-s0514a1:3739_16": "ahaṃ ekadivasaṃ anuseṭṭhiṃ navasappimadhusakkharacuṇṇehi saṅkhataṃ pāyāsaṃ bhuñjantaṃ disvā tato paṭṭhāya tādisaṃ pāyāsaṃ bhuñjitukāmo jāto”ti.",
  "atk-s0514a1:3739_17": "“Asappurisa,",
  "atk-s0514a1:3739_18": "kiṃ tvaṃ duggato,",
  "atk-s0514a1:3739_19": "sakalamārāṇasivāsīnaṃ pahonakaṃ pāyāsaṃ pacissāmī”ti.",
  "atk-s0514a1:3739_20": "Athassa sīse daṇḍena paharaṇakālo viya ahosi.",
  "atk-s0514a1:3739_21": "So tassā kujjhitvā “jānāmahaṃ tava mahaddhanabhāvaṃ,",
  "atk-s0514a1:3739_22": "sace te kulagharā ābhataṃ atthi,",
  "atk-s0514a1:3739_23": "pāyāsaṃ pacitvā nāgarānaṃ dehī”ti āha.",
  "atk-s0514a1:3739_24": "“Tena hi ekavīthivāsīnaṃ pahonakaṃ katvā pacāmī”ti.",
  "atk-s0514a1:3739_25": "“Kiṃ te etehi,",
  "atk-s0514a1:3739_26": "attano pana santakaṃ khādantū”ti?",
  "atk-s0514a1:3739_27": "“Tena hi ito cito ca sattasattagharavāsīnaṃ pahonakaṃ katvā pacāmī”ti.",
  "atk-s0514a1:3739_28": "“Kiṃ te etehī”ti.",
  "atk-s0514a1:3739_29": "“Tena hi imasmiṃ gehe parijanassā”ti.",
  "atk-s0514a1:3739_30": "“Kiṃ te etenā”ti?",
  "atk-s0514a1:3739_31": "“Tena hi bandhujanasseva pahonakaṃ katvā pacāmī”ti.",
  "atk-s0514a1:3739_32": "“Kiṃ te etenā”ti?",
  "atk-s0514a1:3739_33": "“Tena hi tuyhañca mayhañca pacāmi sāmī”ti.",
  "atk-s0514a1:3739_34": "“Kāsi tvaṃ,",
  "atk-s0514a1:3739_35": "na tuyhaṃ vaṭṭatī”ti?",
  "atk-s0514a1:3739_36": "“Tena hi ekasseva te pahonakaṃ katvā pacāmī”ti.",
  "atk-s0514a1:3739_37": "“Mayhañca tvaṃ mā paci,",
  "atk-s0514a1:3739_38": "gehe pana pacante bahū paccāsīsanti,",
  "atk-s0514a1:3739_39": "mayhaṃ pana patthaṃ taṇḍulānaṃ catubhāgaṃ khīrassa accharaṃ sakkharāya karaṇḍakaṃ sappissa karaṇḍakaṃ madhussa ekañca pacanabhājanaṃ dehi,",
  "atk-s0514a1:3739_40": "ahaṃ araññaṃ pavisitvā tattha pacitvā bhuñjāmī”ti.",
  "atk-s0514a1:3739_41": "Sā tathā akāsi.",
  "atk-s0514a1:3739_42": "So taṃ sabbaṃ ceṭakena gāhāpetvā “gaccha asukaṭṭhāne tiṭṭhāhī”ti taṃ purato pesetvā ekakova oguṇṭhikaṃ",
  "atk-s0514a1:3739_43": "katvā aññātakavesena tattha gantvā nadītīre ekasmiṃ gacchamūle uddhanaṃ kāretvā dārudakaṃ āharāpetvā",
  "atk-s0514a1:3739_44": "“tvaṃ gantvā ekasmiṃ magge ṭhatvā kañcideva disvā mama saññaṃ dadeyyāsi,",
  "atk-s0514a1:3739_45": "mayā pakkositakāleva āgaccheyyāsī”ti taṃ pesetvā aggiṃ katvā pāyāsaṃ paci.",
  "atk-s0514a1:3740_0": "Tasmiṃ khaṇe sakko devarājā dasasahassayojanaṃ alaṅkatadevanagaraṃ,",
  "atk-s0514a1:3740_1": "saṭṭhiyojanaṃ suvaṇṇavīthiṃ,",
  "atk-s0514a1:3740_2": "yojanasahassubbedhaṃ vejayantaṃ,",
  "atk-s0514a1:3740_3": "pañcayojanasatikaṃ sudhammasabhaṃ,",
  "atk-s0514a1:3740_4": "saṭṭhiyojanaṃ paṇḍukambalasilāsanaṃ,",
  "atk-s0514a1:3740_5": "pañcayojanāvaṭṭaṃ kañcanamālasetacchattaṃ,",
  "atk-s0514a1:3740_6": "aḍḍhateyyakoṭisaṅkhā devaccharā,",
  "atk-s0514a1:3740_7": "alaṅkatapaṭiyattaṃ attabhāvanti imaṃ attano siriṃ oloketvā “kiṃ nu kho katvā mayā ayaṃ yaso laddho”ti",
  "atk-s0514a1:3740_8": "cintetvā bārāṇasiyaṃ seṭṭhibhūtena pavattitaṃ dānaṃ addasa.",
  "atk-s0514a1:3740_9": "Tato “mama puttādayo kuhiṃ nibbattā”ti olokento “putto me cando devaputto hutvā nibbatti,",
  "atk-s0514a1:3740_10": "tassa putto sūriyo,",
  "atk-s0514a1:3740_11": "tassa putto, mātali,",
  "atk-s0514a1:3740_12": "tassa putto,",
  "atk-s0514a1:3740_13": "pañcasikho”ti sabbesaṃ nibbattiṃ disvā “pañcasikhassa putto kīdiso”ti olokento attano vaṃsassa upacchinnabhāvaṃ passi.",
  "atk-s0514a1:3740_14": "Athassa etadahosi –",
  "atk-s0514a1:3740_15": "“ayaṃ asappuriso maccharī hutvā neva attanā paribhuñjati,",
  "atk-s0514a1:3740_16": "na paresaṃ deti,",
  "atk-s0514a1:3740_17": "mama vaṃso tena upacchinno,",
  "atk-s0514a1:3740_18": "kālaṃ katvā niraye nibbattissati,",
  "atk-s0514a1:3740_19": "ovādamassa datvā mama vaṃsaṃ patiṭṭhāpetvā etassa imasmiṃ devanagare nibbattanākāraṃ karissāmī”ti.",
  "atk-s0514a1:3740_20": "So candādayo pakkosāpetvā “etha manussapathaṃ gamissāma,",
  "atk-s0514a1:3740_21": "macchariyakosiyena amhākaṃ vaṃso upacchinno,",
  "atk-s0514a1:3740_22": "dānasālā jhāpitā,",
  "atk-s0514a1:3740_23": "neva attanā paribhuñjati,",
  "atk-s0514a1:3740_24": "na paresaṃ deti,",
  "atk-s0514a1:3740_25": "idāni pana pāyāsaṃ bhuñjitukāmo hutvā ‘ghare paccante aññassapi pāyāso dātabbo bhavissatī’ti araññaṃ pavisitvā ekakova pacati,",
  "atk-s0514a1:3740_26": "etaṃ dametvā dānaphalaṃ jānāpetvā āgamissāma,",
  "atk-s0514a1:3740_27": "apica kho pana amhehi sabbehi ekato yāciyamāno tattheva mareyya.",
  "atk-s0514a1:3740_28": "Mama paṭhamaṃ gantvā pāyāsaṃ yācitvā nisinnakāle tumhe brāhmaṇavaṇṇena paṭipāṭiyā āgantvā yāceyyāthā”ti",
  "atk-s0514a1:3740_29": "vatvā sayaṃ tāva brāhmaṇavaṇṇena taṃ upasaṅkamitvā “bho,",
  "atk-s0514a1:3740_30": "kataro bārāṇasigamanamaggo”ti pucchi.",
  "atk-s0514a1:3740_31": "Atha naṃ macchariyakosiyo “kiṃ ummattakosi,",
  "atk-s0514a1:3740_32": "bārāṇasimaggampi na jānāsi,",
  "atk-s0514a1:3740_33": "kiṃ ito esi,",
  "atk-s0514a1:3740_34": "etto yāhī”ti āha.",
  "atk-s0514a1:3741_0": "Sakko tassa vacanaṃ sutvā asuṇanto viya “kiṃ kathesī”ti taṃ upagacchateva. Sopi, “are,",
  "atk-s0514a1:3741_1": "badhira brāhmaṇa,",
  "atk-s0514a1:3741_2": "kiṃ ito esi,",
  "atk-s0514a1:3741_3": "purato yāhī”ti viravi.",
  "atk-s0514a1:3741_4": "Atha naṃ sakko, “bho,",
  "atk-s0514a1:3741_5": "kasmā viravasi,",
  "atk-s0514a1:3741_6": "dhūmo paññāyati,",
  "atk-s0514a1:3741_7": "aggi paññāyati,",
  "atk-s0514a1:3741_8": "pāyāso paccati,",
  "atk-s0514a1:3741_9": "brāhmaṇānaṃ nimantanaṭṭhānena bhavitabbaṃ,",
  "atk-s0514a1:3741_10": "ahampi brāhmaṇānaṃ bhojanakāle thokaṃ labhissāmi,",
  "atk-s0514a1:3741_11": "kiṃ maṃ nicchubhasī”ti vatvā “natthettha brāhmaṇānaṃ nimantanaṃ,",
  "atk-s0514a1:3741_12": "purato yāhī”ti vutte “tena hi kasmā kujjhasi,",
  "atk-s0514a1:3741_13": "tava bhojanakāle thokaṃ labhissāmī”ti āha.",
  "atk-s0514a1:3741_14": "Atha naṃ so “ahaṃ te ekasitthampi na dassāmi,",
  "atk-s0514a1:3741_15": "thokaṃ idaṃ mama yāpanamattameva,",
  "atk-s0514a1:3741_16": "mayāpi cetaṃ yācitvāva laddhaṃ,",
  "atk-s0514a1:3741_17": "tvaṃ aññato āhāraṃ pariyesāhī”ti vatvā bhariyaṃ yācitvā laddhabhāvaṃ sandhāyeva vatvā gāthamāha –",
  "atk-s0514a1:3742_0": "192.",
  "atk-s0514a1:3743_0": "“Neva kiṇāmi napi vikkiṇāmi, na cāpi me sannicayo ca atthi;",
  "atk-s0514a1:3744_0": "Sukiccharūpaṃ vatidaṃ parittaṃ, patthodano nālamayaṃ duvinna”nti.",
  "atk-s0514a1:3745_0": "Taṃ sutvā sakko “ahampi te madhurasaddena ekaṃ silokaṃ kathessāmi,",
  "atk-s0514a1:3745_1": "taṃ suṇāhī”ti vatvā “na me tava silokena attho”ti tassa vārentasseva gāthādvayamāha –",
  "atk-s0514a1:3746_0": "193.",
  "atk-s0514a1:3747_0": "“Appamhā appakaṃ dajjā, anumajjhato majjhakaṃ;",
  "atk-s0514a1:3748_0": "Bahumhā bahukaṃ dajjā, adānaṃ nūpapajjati.",
  "atk-s0514a1:3749_0": "194.",
  "atk-s0514a1:3750_0": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3751_0": "Ariyamaggaṃ samāruha, nekāsī labhate sukha”nti.",
  "atk-s0514a1:3752_0": "Tattha anumajjhato majjhakanti appamattakampi majjhe chetvā dve koṭṭhāse karitvā ekaṃ koṭṭhāsaṃ datvā",
  "atk-s0514a1:3752_1": "tato avasesato anumajjhatopi puna majjhe chetvā eko koṭṭhāso dātabboyeva.",
  "atk-s0514a1:3752_2": "Adānaṃ nūpapajjatīti appaṃ vā bahuṃ vā dinnaṃ hotu,",
  "atk-s0514a1:3752_3": "adānaṃ nāma na hoti,",
  "atk-s0514a1:3752_4": "tampi dānameva mahapphalameva.",
  "atk-s0514a1:3753_0": "So tassa vacanaṃ sutvā “manāpaṃ te, brāhmaṇa, kathitaṃ,",
  "atk-s0514a1:3753_1": "pāyāse pakke thokaṃ labhissasi,",
  "atk-s0514a1:3753_2": "nisīdāhī”ti āha.",
  "atk-s0514a1:3753_3": "Sakko ekamante nisīdi.",
  "atk-s0514a1:3753_4": "Tasmiṃ nisinne cando teneva niyāmena upasaṅkamitvā tatheva kathaṃ pavattetvā tassa vārentasseva gāthādvayamāha –",
  "atk-s0514a1:3754_0": "195.",
  "atk-s0514a1:3755_0": "“Moghañcassa hutaṃ hoti, moghañcāpi samīhitaṃ;",
  "atk-s0514a1:3756_0": "Atithismiṃ yo nisinnasmiṃ, eko bhuñjati bhojanaṃ.",
  "atk-s0514a1:3757_0": "196.",
  "atk-s0514a1:3758_0": "Taṃ taṃ vadāmi kosiya, dehi dānāni bhuñja ca;",
  "atk-s0514a1:3759_0": "Ariyamaggaṃ samāruha, nekāsī labhate sukha”nti.",
  "atk-s0514a1:3760_0": "Tattha samīhitanti dhanuppādanavīriyaṃ.",
  "atk-s0514a1:3761_0": "So tassa vacanaṃ sutvā kicchena kasirena “tena hi nisīda,",
  "atk-s0514a1:3761_1": "thokaṃ labhissasī”ti āha.",
  "atk-s0514a1:3761_2": "So gantvā sakkassa santike nisīdi.",
  "atk-s0514a1:3761_3": "Tato sūriyo teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –",
  "atk-s0514a1:3762_0": "197.",
  "atk-s0514a1:3763_0": "“Saccañcassa hutaṃ hoti, saccañcāpi samīhitaṃ;",
  "atk-s0514a1:3764_0": "Atithismiṃ yo nisinnasmiṃ, neko bhuñjati bhojanaṃ.",
  "atk-s0514a1:3765_0": "198.",
  "atk-s0514a1:3766_0": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3767_0": "Ariyamaggaṃ samāruha, nekāsī labhate sukha”nti.",
  "atk-s0514a1:3768_0": "Tassapi vacanaṃ sutvā kicchena kasirena “tena hi nisīda,",
  "atk-s0514a1:3768_1": "thokaṃ labhissasī”ti āha.",
  "atk-s0514a1:3768_2": "So gantvā candassa santike nisīdi.",
  "atk-s0514a1:3768_3": "Atha naṃ mātali teneva nayena upasaṅkamitvā tatheva kathaṃ pavattetvā tassa vārentasseva imā gāthā abhāsi –",
  "atk-s0514a1:3769_0": "199.",
  "atk-s0514a1:3770_0": "“Sarañca juhati poso, bahukāya gayāya ca;",
  "atk-s0514a1:3771_0": "Doṇe timbarutitthasmiṃ, sīghasote mahāvahe.",
  "atk-s0514a1:3772_0": "200.",
  "atk-s0514a1:3773_0": "“Atra cassa hutaṃ hoti, atra cassa samīhitaṃ;",
  "atk-s0514a1:3774_0": "Atithismiṃ yo nisinnasmiṃ, neko bhuñjati bhojanaṃ.",
  "atk-s0514a1:3775_0": "201.",
  "atk-s0514a1:3776_0": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3777_0": "Ariyamaggaṃ samāruha, nekāsī labhate sukha”nti.",
  "atk-s0514a1:3778_0": "Tāsaṃ attho –",
  "atk-s0514a1:3778_1": "yo puriso “nāgayakkhādīnaṃ balikammaṃ karomī”ti samuddasoṇḍipokkharaṇīādīsu yaṃ kiñci sarañca upagantvā juhati,",
  "atk-s0514a1:3778_2": "tattha balikammaṃ karoti,",
  "atk-s0514a1:3778_3": "tathā bahukāya nadiyā gayāya pokkharaṇiyā doṇanāmake ca timbarunāmake ca titthe sīghasote mahante vārivahe.",
  "atk-s0514a1:3778_4": "Atra cassāti yadi atrāpi etesu sarādīsu assa purisassa hutañceva samīhitañca hoti,",
  "atk-s0514a1:3778_5": "saphalaṃ sukhudrayaṃ sampajjati.",
  "atk-s0514a1:3778_6": "Atithismiṃ yo nisinnasmiṃ neko bhuñjati bhojanaṃ,",
  "atk-s0514a1:3778_7": "ettha vattabbameva natthi,",
  "atk-s0514a1:3778_8": "tena taṃ vadāmi – kosiya,",
  "atk-s0514a1:3778_9": "dānāni ca dehi,",
  "atk-s0514a1:3778_10": "sayañca bhuñja,",
  "atk-s0514a1:3778_11": "ariyānaṃ dānābhiratānaṃ buddhādīnaṃ maggaṃ abhiruha.",
  "atk-s0514a1:3778_12": "Na hi ekāsī ekova bhuñjamāno sukhaṃ nāma labhatīti.",
  "atk-s0514a1:3779_0": "So tassapi vacanaṃ sutvā pabbatakūṭena otthaṭo viya kicchena kasirena “tena hi nisīda,",
  "atk-s0514a1:3779_1": "thokaṃ labhissasī”ti āha.",
  "atk-s0514a1:3779_2": "Mātali gantvā sūriyassa santike nisīdi.",
  "atk-s0514a1:3779_3": "Tato pañcasikho teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –",
  "atk-s0514a1:3780_0": "202.",
  "atk-s0514a1:3781_0": "“Baḷisañhi so nigilati, dīghasuttaṃ sabandhanaṃ;",
  "atk-s0514a1:3782_0": "Atithismiṃ yo nisinnasmiṃ, eko bhuñjati bhojanaṃ.",
  "atk-s0514a1:3783_0": "203.",
  "atk-s0514a1:3784_0": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3785_0": "Ariyamaggaṃ samāruha, nekāsī labhate sukha”nti.",
  "atk-s0514a1:3786_0": "Macchariyakosiyo taṃ sutvā dukkhavedano nitthunanto “tena hi nisīda,",
  "atk-s0514a1:3786_1": "thokaṃ labhissasī”ti āha.",
  "atk-s0514a1:3786_2": "Pañcasikho gantvā mātalissa santike nisīdi.",
  "atk-s0514a1:3786_3": "Iti tesu pañcasu brāhmaṇesu nisinnamattesveva pāyāso pacci.",
  "atk-s0514a1:3786_4": "Atha naṃ kosiyo uddhanā otāretvā “tumhākaṃ pattāni āharathā”ti āha.",
  "atk-s0514a1:3786_5": "Te anuṭṭhāya yathānisinnāva hatthe pasāretvā himavantato māluvapattāni āhariṃsu.",
  "atk-s0514a1:3786_6": "Kosiyo tāni disvā “tumhākaṃ etesu pattesu dātabbapāyāso natthi,",
  "atk-s0514a1:3786_7": "khadirādīnaṃ pattāni āharathā”ti āha.",
  "atk-s0514a1:3786_8": "Te tānipi āhariṃsu.",
  "atk-s0514a1:3786_9": "Ekekaṃ pattaṃ yodhaphalakappamāṇaṃ ahosi.",
  "atk-s0514a1:3786_10": "So sabbesaṃ dabbiyā pāyāsaṃ adāsi,",
  "atk-s0514a1:3786_11": "sabbantimassa dānakālepi ukkhaliyā ūnaṃ na paññāyi,",
  "atk-s0514a1:3786_12": "pañcannampi datvā sayaṃ ukkhaliṃ gahetvā nisīdi.",
  "atk-s0514a1:3786_13": "Tasmiṃ khaṇe pañcasikho uṭṭhāya attabhāvaṃ vijahitvā sunakho hutvā tesaṃ purato passāvaṃ karonto agamāsi.",
  "atk-s0514a1:3786_14": "Brāhmaṇā attano pāyāsaṃ pattena pidahiṃsu.",
  "atk-s0514a1:3786_15": "Kosiyassa hatthapiṭṭhe passāvabindu pati.",
  "atk-s0514a1:3786_16": "Brāhmaṇā kuṇḍikāhi udakaṃ gahetvā pāyāsaṃ abbhukiritvā bhuñjamānā viya ahesuṃ.",
  "atk-s0514a1:3786_17": "Kosiyo “mayhampi udakaṃ detha,",
  "atk-s0514a1:3786_18": "hatthaṃ dhovitvā bhuñjissāmī”ti āha.",
  "atk-s0514a1:3786_19": "“Tava udakaṃ āharitvā hatthaṃ dhovā”ti.",
  "atk-s0514a1:3786_20": "“Mayā tumhākaṃ pāyāso dinno,",
  "atk-s0514a1:3786_21": "mayhaṃ thokaṃ udakaṃ dethā”ti.",
  "atk-s0514a1:3786_22": "“Mayaṃ piṇḍapaṭipiṇḍakammaṃ nāma na karomā”ti.",
  "atk-s0514a1:3786_23": "“Tena hi imaṃ ukkhaliṃ oloketha,",
  "atk-s0514a1:3786_24": "hatthaṃ dhovitvā āgamissāmī”ti nadiṃ otari.",
  "atk-s0514a1:3786_25": "Tasmiṃ khaṇe sunakho ukkhaliṃ passāvassa pūresi.",
  "atk-s0514a1:3786_26": "So taṃ passāvaṃ karontaṃ disvā mahantaṃ daṇḍamādāya taṃ tajjento āgacchi.",
  "atk-s0514a1:3786_27": "So assājānīyamatto hutvā taṃ anubandhanto nānāvaṇṇo ahosi,",
  "atk-s0514a1:3786_28": "kāḷopi hoti setopi suvaṇṇavaṇṇopi kabaropi uccopi nīcopi,",
  "atk-s0514a1:3786_29": "evaṃ nānāvaṇṇo hutvā macchariyakosiyaṃ anubandhi.",
  "atk-s0514a1:3786_30": "So maraṇabhayabhīto brāhmaṇe upasaṅkami.",
  "atk-s0514a1:3786_31": "Tepi uppatitvā ākāse ṭhitā.",
  "atk-s0514a1:3786_32": "So tesaṃ taṃ iddhiṃ disvā gāthamāha –",
  "atk-s0514a1:3787_0": "204.",
  "atk-s0514a1:3788_0": "“Uḷāravaṇṇā vata brāhmaṇā ime, ayañca vo sunakho kissa hetu;",
  "atk-s0514a1:3789_0": "Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe”ti.",
  "atk-s0514a1:3790_0": "Taṃ sutvā sakko devarājā –",
  "atk-s0514a1:3791_0": "205.",
  "atk-s0514a1:3792_0": "“Cando ca sūriyo ca ubho idhāgatā, ayaṃ pana mātali devasārathi;",
  "atk-s0514a1:3793_0": "Sakkohamasmi tidasānamindo; Eso ca kho pañcasikhoti vuccatī”ti.",
  "atk-s0514a1:3794_0": "Gāthaṃ vatvā tassa yasaṃ vaṇṇento gāthamāha –",
  "atk-s0514a1:3795_0": "206.",
  "atk-s0514a1:3796_0": "“Pāṇissarā mudiṅgā ca, murajālambarāni ca;",
  "atk-s0514a1:3797_0": "Suttamenaṃ pabodhenti, paṭibuddho ca nandatī”ti.",
  "atk-s0514a1:3798_0": "So tassa vacanaṃ sutvā “sakka,",
  "atk-s0514a1:3798_1": "evarūpaṃ dibbasampattiṃ kinti katvā labhasī”ti pucchi.",
  "atk-s0514a1:3798_2": "Sakko “adānasīlā tāva pāpadhammā maccharino devalokaṃ na gacchanti,",
  "atk-s0514a1:3798_3": "niraye nibbattantī”ti dassento –",
  "atk-s0514a1:3799_0": "207.",
  "atk-s0514a1:3800_0": "“Ye kecime maccharino kadariyā, paribhāsakā samaṇabrāhmaṇānaṃ;",
  "atk-s0514a1:3801_0": "Idheva nikkhippa sarīradehaṃ, kāyassa bhedā nirayaṃ vajantī”ti. –",
  "atk-s0514a1:3802_0": "Imaṃ gāthaṃ vatvā dhamme ṭhitānaṃ devalokapaṭilābhaṃ dassetuṃ gāthamāha –",
  "atk-s0514a1:3803_0": "208.",
  "atk-s0514a1:3804_0": "“Ye kecime suggatimāsamānā, dhamme ṭhitā saṃyame saṃvibhāge;",
  "atk-s0514a1:3805_0": "Idheva nikkhippa sarīradehaṃ, kāyassa bhedā sugatiṃ vajantī”ti.",
  "atk-s0514a1:3806_0": "Tattha āsamānāti āsīsantā.",
  "atk-s0514a1:3806_1": "Ye keci sugatiṃ āsīsanti,",
  "atk-s0514a1:3806_2": "sabbe te saṃyamasaṅkhāte dasasīladhamme saṃvibhāgasaṅkhāte dānadhamme ca ṭhitā hutvā idha sarīrasaṅkhātaṃ",
  "atk-s0514a1:3806_3": "dehaṃ nikkhipitvā tassa kāyassa bhedā sugatiṃ vajantīti attho.",
  "atk-s0514a1:3807_0": "Evaṃ vatvā ca pana, “kosiya,",
  "atk-s0514a1:3807_1": "na mayaṃ tava santike pāyāsatthāya āgatā,",
  "atk-s0514a1:3807_2": "kāruññena pana taṃ anukampamānā āgatāmhā”ti tassa pakāsetuṃ āha –",
  "atk-s0514a1:3808_0": "209.",
  "atk-s0514a1:3809_0": "“Tvaṃ nosi ñāti purimāsu jātisu, so maccharī rosako pāpadhammo;",
  "atk-s0514a1:3810_0": "Taveva atthāya idhāgatamhā, mā pāpadhammo nirayaṃ gamitthā”ti.",
  "atk-s0514a1:3811_0": "Tattha soti so tvaṃ.",
  "atk-s0514a1:3811_1": "Mā pāpadhammoti ayaṃ amhākaṃ ñāti pāpadhammo mā nirayaṃ agamāti etadatthaṃ āgatamhāti attho.",
  "atk-s0514a1:3812_0": "Taṃ sutvā kosiyo “atthakāmā kira me,",
  "atk-s0514a1:3812_1": "ete maṃ nirayā uddharitvā sagge patiṭṭhāpetukāmā”ti tuṭṭhacitto āha –",
  "atk-s0514a1:3813_0": "210.",
  "atk-s0514a1:3814_0": "“Addhā maṃ vo hitakāmā, yaṃ maṃ samanusāsatha;",
  "atk-s0514a1:3815_0": "Sohaṃ tathā karissāmi, sabbaṃ vuttaṃ hitesibhi.",
  "atk-s0514a1:3816_0": "211.",
  "atk-s0514a1:3817_0": "“Esāhamajjeva uparamāmi, na cāhaṃ kiñci kareyya pāpaṃ;",
  "atk-s0514a1:3818_0": "Na cāpi me kiñci adeyyamatthi, na cāpidatvā udakaṃ pivāmi.",
  "atk-s0514a1:3819_0": "212.",
  "atk-s0514a1:3820_0": "“Evañca me dadato sabbakālaṃ, bhogā ime vāsava khīyissanti;",
  "atk-s0514a1:3821_0": "Tato ahaṃ pabbajissāmi sakka, hitvāna kāmāni yathodhikānī”ti.",
  "atk-s0514a1:3822_0": "Tattha manti mama.",
  "atk-s0514a1:3822_1": "Voti tumhe.",
  "atk-s0514a1:3822_2": "Yaṃ manti yena maṃ samanusāsatha,",
  "atk-s0514a1:3822_3": "tena me tumhe hitakāmā.",
  "atk-s0514a1:3822_4": "Tathāti yathā vadatha,",
  "atk-s0514a1:3822_5": "tatheva karissāmi.",
  "atk-s0514a1:3822_6": "Uparamāmīti maccharibhāvato uparamāmi.",
  "atk-s0514a1:3822_7": "Adeyyamatthīti ito paṭṭhāya ca mama ālopato upaḍḍhampi adeyyaṃ nāma natthi,",
  "atk-s0514a1:3822_8": "na cāpidatvāti udakapasatampi cāhaṃ labhitvā adatvā na pivissāmi.",
  "atk-s0514a1:3822_9": "Khīyissantīti vikkhīyissanti.",
  "atk-s0514a1:3822_10": "Yathodhikānīti vatthukāmakilesakāmavasena yathāṭhitakoṭṭhāsāniyeva.",
  "atk-s0514a1:3823_0": "Sakko macchariyakosiyaṃ dametvā nibbisevanaṃ katvā dānaphalaṃ jānāpetvā dhammadesanāya pañcasu sīlesu patiṭṭhāpetvā saddhiṃ tehi devanagarameva gato.",
  "atk-s0514a1:3823_1": "Macchariyakosiyopi nagaraṃ pavisitvā rājānaṃ anujānāpetvā “gahitagahitabhājanāni pūretvā gaṇhantū”ti",
  "atk-s0514a1:3823_2": "yācakānaṃ dhanaṃ datvā tasmiṃ khīṇe nikkhamma himavantato dakkhiṇapasse gaṅgāya ceva ekassa ca jātassarassa",
  "atk-s0514a1:3823_3": "antare paṇṇasālaṃ katvā pabbajitvā vanamūlaphalāhāro tattha ciraṃ vihāsi,",
  "atk-s0514a1:3823_4": "jaraṃ pāpuṇi.",
  "atk-s0514a1:3823_5": "Tadā sakkassa āsā saddhā sirī hirīti catasso dhītaro honti.",
  "atk-s0514a1:3823_6": "Tā bahuṃ dibbagandhamālaṃ ādāya udakakīḷanatthāya anotattadahaṃ gantvā tattha kīḷitvā manosilātale nisīdiṃsu.",
  "atk-s0514a1:3823_7": "Tasmiṃ khaṇe nārado nāma brāhmaṇatāpaso tāvatiṃsabhavanaṃ divāvihāratthāya gantvā nandanavanacittalatāvanesu",
  "atk-s0514a1:3823_8": "divāvihāraṃ katvā pāricchattakapupphaṃ chattaṃ viya chāyatthāya dhārayamāno manosilātalamatthakena attano",
  "atk-s0514a1:3823_9": "vasanaṭṭhānaṃ kañcanaguhaṃ gacchati.",
  "atk-s0514a1:3823_10": "Atha tā tassa hatthe taṃ pupphaṃ disvā yāciṃsu.",
  "atk-s0514a1:3823_11": "Tamatthaṃ pakāsento satthā āha –",
  "atk-s0514a1:3824_0": "213.",
  "atk-s0514a1:3825_0": "“Naguttame girivare gandhamādane, modanti tā devavarābhipālitā;",
  "atk-s0514a1:3826_0": "Athāgamā isivaro sabbalokagū, supupphitaṃ dumavarasākhamādiya.",
  "atk-s0514a1:3827_0": "214.",
  "atk-s0514a1:3828_0": "“Suciṃ sugandhaṃ tidasehi sakkataṃ, pupphuttamaṃ amaravarehi sevitaṃ;",
  "atk-s0514a1:3829_0": "Aladdha maccehiva dānavehi vā, aññatra devehi tadārahaṃ hidaṃ.",
  "atk-s0514a1:3830_0": "215.",
  "atk-s0514a1:3831_0": "“Tato catasso kanakattacūpamā, uṭṭhāya nāriyo pamadādhipā muniṃ;",
  "atk-s0514a1:3832_0": "Āsā ca saddhā ca sirī tato hirī, iccabravuṃ nāradadeva brāhmaṇaṃ.",
  "atk-s0514a1:3833_0": "216.",
  "atk-s0514a1:3834_0": "“Sace anuddiṭṭhaṃ tayā mahāmuni, pupphaṃ imaṃ pārichattassa bramhe;",
  "atk-s0514a1:3835_0": "Dadāhi no sabbā gati te ijjhatu, tuvampi no hohi yatheva vāsavo.",
  "atk-s0514a1:3836_0": "217.",
  "atk-s0514a1:3837_0": "“Taṃ yācamānābhisamekkha nārado, iccabravī saṃkalahaṃ udīrayi;",
  "atk-s0514a1:3838_0": "Na mayhamatthatthi imehi koci naṃ, yāyeva vo seyyasi sā piḷandhathā”ti.",
  "atk-s0514a1:3839_0": "Tattha girivareti purimassa vevacanaṃ.",
  "atk-s0514a1:3839_1": "Devavarābhipālitāti sakkena rakkhitā.",
  "atk-s0514a1:3839_2": "Sabbalokagūti devaloke ca manussaloke ca sabbattha gamanasamattho.",
  "atk-s0514a1:3839_3": "Dumavarasākhamādiyāti sākhāya jātattā dumavarasākhanti laddhanāmaṃ pupphaṃ gahetvā.",
  "atk-s0514a1:3839_4": "Sakkatanti katasakkāraṃ.",
  "atk-s0514a1:3839_5": "Amaravarehīti sakkaṃ sandhāya vuttaṃ.",
  "atk-s0514a1:3839_6": "Aññatra devehīti ṭhapetvā deve ca iddhimante ca aññehi manussehi vā yakkhādīhi vā aladdhaṃ.",
  "atk-s0514a1:3839_7": "Tadārahaṃ hidanti tesaṃyeva hi taṃ arahaṃ anucchavikaṃ.",
  "atk-s0514a1:3839_8": "Kanakattacūpamāti kanakūpamā tacā.",
  "atk-s0514a1:3839_9": "Uṭṭhāyāti ayyo mālāgandhavilepanādipaṭivirato pupphaṃ na piḷandhissati,",
  "atk-s0514a1:3839_10": "ekasmiṃ padese chaḍḍessati,",
  "atk-s0514a1:3839_11": "etha taṃ yācitvā pupphaṃ piḷandhissāmāti hatthe pasāretvā yācamānā ekappahāreneva uṭṭhahitvā.",
  "atk-s0514a1:3839_12": "Pamadādhipāti pamadānaṃ uttamā.",
  "atk-s0514a1:3839_13": "Muninti isiṃ.",
  "atk-s0514a1:3840_0": "Anuddiṭṭhanti “asukassa nāma dassāmī”ti na uddiṭṭhaṃ.",
  "atk-s0514a1:3840_1": "Sabbā gati te ijjhatūti sabbā te cittagati ijjhatu,",
  "atk-s0514a1:3840_2": "patthitapatthitassa lābhī hohīti tassa thulimaṅgalaṃ vadanti.",
  "atk-s0514a1:3840_3": "Yatheva vāsavoti yathā amhākaṃ pitā vāsavo icchiticchitaṃ deti,",
  "atk-s0514a1:3840_4": "tatheva no tvampi hohīti.",
  "atk-s0514a1:3840_5": "Tanti taṃ pupphaṃ.",
  "atk-s0514a1:3840_6": "Abhisamekkhāti disvā.",
  "atk-s0514a1:3840_7": "Saṃkalahanti nānāgāhaṃ kalahavaḍḍhanaṃ kathaṃ udīrayi.",
  "atk-s0514a1:3840_8": "Imehīti imehi pupphehi nāma mayhaṃ attho natthi,",
  "atk-s0514a1:3840_9": "paṭivirato ahaṃ mālādhāraṇatoti dīpeti.",
  "atk-s0514a1:3840_10": "Yāyeva vo seyyasīti yā tumhākaṃ antare jeṭṭhikā.",
  "atk-s0514a1:3840_11": "Sā piḷandhathāti sā etaṃ piḷandhatūti attho.",
  "atk-s0514a1:3841_0": "Tā catassopi tassa vacanaṃ sutvā gāthamāhaṃsu –",
  "atk-s0514a1:3842_0": "218.",
  "atk-s0514a1:3843_0": "“Tvaṃ nottamevābhisamekkha nārada, yassicchasi tassā anuppavecchasu;",
  "atk-s0514a1:3844_0": "Yassā hi no nārada tvaṃ padassasi, sāyeva no hehiti seṭṭhasammatā”ti.",
  "atk-s0514a1:3845_0": "Tattha tvaṃ nottamevāti uttamamahāmuni tvameva no upadhārehi.",
  "atk-s0514a1:3845_1": "Tāsaṃ vacanaṃ sutvā nārado tā ālapanto gāthamāha –",
  "atk-s0514a1:3846_0": "219.",
  "atk-s0514a1:3847_0": "“Akallametaṃ vacanaṃ sugatte, ko brāhmaṇo saṃkalahaṃ udīraye;",
  "atk-s0514a1:3848_0": "Gantvāna bhūtādhipameva pucchatha, sace na jānātha idhuttamādhame”nti.",
  "atk-s0514a1:3849_0": "Tassattho –",
  "atk-s0514a1:3849_1": "bhadde sugatte,",
  "atk-s0514a1:3849_2": "idaṃ tumhehi vuttaṃ vacanaṃ mama ayuttaṃ,",
  "atk-s0514a1:3849_3": "evañhi sati mayā tumhesu ekaṃ seṭṭhaṃ,",
  "atk-s0514a1:3849_4": "sesā hīnā karontena kalaho vaḍḍhito bhavissati,",
  "atk-s0514a1:3849_5": "ko bāhitapāpo brāhmaṇo kalahaṃ udīraye vaḍḍheyya.",
  "atk-s0514a1:3849_6": "Evarūpassa hi kalahavaḍḍhanaṃ nāma ayuttaṃ,",
  "atk-s0514a1:3849_7": "tasmā ito gatvā attano pitaraṃ bhūtādhipaṃ sakkameva pucchatha,",
  "atk-s0514a1:3849_8": "sace attano uttamaṃ adhamañca na jānāthāti.",
  "atk-s0514a1:3850_0": "Tato satthā gāthamāha –",
  "atk-s0514a1:3851_0": "220.",
  "atk-s0514a1:3852_0": "“Tā nāradena paramappakopitā, udīritā vaṇṇamadena mattā;",
  "atk-s0514a1:3853_0": "Sakāse gantvāna sahassacakkhuno, pucchiṃsu bhūtādhipaṃ kā nu seyyasī”ti.",
  "atk-s0514a1:3854_0": "Tattha paramappakopitāti pupphaṃ adadantena ativiya kopitā tassa kupitā hutvā.",
  "atk-s0514a1:3854_1": "Udīritāti “bhūtādhipameva pucchathā”ti vuttā.",
  "atk-s0514a1:3854_2": "Sahassacakkhunoti sakkassa santikaṃ gantvā.",
  "atk-s0514a1:3854_3": "Kā nūti amhākaṃ antare katamā uttamāti pucchiṃsu.",
  "atk-s0514a1:3855_0": "Evaṃ pucchitvā ṭhitā –",
  "atk-s0514a1:3856_0": "221.",
  "atk-s0514a1:3857_0": "“Tā disvā āyattamanā purindado, iccabravī devavaro katañjalī;",
  "atk-s0514a1:3858_0": "Sabbāva vo hotha sugatte sādisī, koneva bhadde kalahaṃ udīrayī”ti.",
  "atk-s0514a1:3859_0": "Tattha tā disvāti,",
  "atk-s0514a1:3859_1": "bhikkhave,",
  "atk-s0514a1:3859_2": "catassopi attano santikaṃ āgatā disvā.",
  "atk-s0514a1:3859_3": "Āyattamanāti ussukkamanā byāvaṭacittā.",
  "atk-s0514a1:3859_4": "Katañjalīti namassamānāhi devatāhi paggahitañjalī.",
  "atk-s0514a1:3859_5": "Sādisīti sabbāva tumhe sādisiyo.",
  "atk-s0514a1:3859_6": "Ko nevāti ko nu evaṃ.",
  "atk-s0514a1:3859_7": "Kalahaṃ udīrayīti idaṃ nānāgāhaṃ viggahaṃ kathesi vaḍḍhesi.",
  "atk-s0514a1:3860_0": "Athassa tā kathayamānā gāthamāhaṃsu –",
  "atk-s0514a1:3861_0": "222.",
  "atk-s0514a1:3862_0": "“Yo sabbalokaccarito mahāmuni, dhamme ṭhito nārado saccanikkamo;",
  "atk-s0514a1:3863_0": "So nobravi girivare gandhamādane, gantvāna bhūtādhipameva pucchatha;",
  "atk-s0514a1:3864_0": "Sace na jānātha idhuttamādhama”nti.",
  "atk-s0514a1:3865_0": "Tattha saccanikkamoti tathaparakkamo.",
  "atk-s0514a1:3866_0": "Taṃ sutvā sakko “imā catassopi mayhaṃ dhītarova,",
  "atk-s0514a1:3866_1": "sacāhaṃ ‘etāsu ekā guṇasampannā uttamā’ti vakkhāmi,",
  "atk-s0514a1:3866_2": "sesā kujjhissanti,",
  "atk-s0514a1:3866_3": "na sakkā ayaṃ aḍḍo vinicchinituṃ,",
  "atk-s0514a1:3866_4": "imā himavante kosiyatāpasassa santikaṃ pesesāmi,",
  "atk-s0514a1:3866_5": "so etāsaṃ aḍḍaṃ vinicchinissatī”ti cintetvā “ahaṃ tumhākaṃ aḍḍaṃ na vinicchinissāmi,",
  "atk-s0514a1:3866_6": "himavante kosiyo nāma tāpaso atthi,",
  "atk-s0514a1:3866_7": "tassāhaṃ attano sudhābhojanaṃ pesessāmi,",
  "atk-s0514a1:3866_8": "so parassa adatvā na bhuñjati,",
  "atk-s0514a1:3866_9": "dadanto ca vicinitvā guṇavantānaṃ deti,",
  "atk-s0514a1:3866_10": "yā tumhesu tassa hatthato bhattaṃ labhissati,",
  "atk-s0514a1:3866_11": "sā uttamā bhavissatī”ti ācikkhanto gāthamāha –",
  "atk-s0514a1:3867_0": "223.",
  "atk-s0514a1:3868_0": "“Asu brahāraññacaro mahāmuni, nādatvā bhattaṃ varagatte bhuñjati;",
  "atk-s0514a1:3869_0": "Viceyya dānāni dadāti kosiyo,",
  "atk-s0514a1:3870_0": "Yassā hi so dassati sāva seyyasī”ti.",
  "atk-s0514a1:3871_0": "Tattha brahāraññadharoti mahāaraññavāsī.",
  "atk-s0514a1:3872_0": "Iti so tāpasassa santikaṃ pesetvā mātaliṃ pakkosāpetvā tassa santikaṃ pesento anantaraṃ gāthamāha –",
  "atk-s0514a1:3873_0": "224.",
  "atk-s0514a1:3874_0": "“Asū hi yo sammati dakkhiṇaṃ disaṃ, gaṅgāya tīre himavantapassani;",
  "atk-s0514a1:3875_0": "Sa kosiyo dullabhapānabhojano, tassa sudhaṃ pāpaya devasārathī”ti.",
  "atk-s0514a1:3876_0": "Tattha sammatīti vasati. Dakkhiṇanti himavantassa dakkhiṇāya disāya. Passanīti passe.",
  "atk-s0514a1:3877_0": "Tato satthā āha –",
  "atk-s0514a1:3878_0": "225.",
  "atk-s0514a1:3879_0": "“Sa mātalī devavarena pesito, sahassayuttaṃ abhiruyha sandanaṃ;",
  "atk-s0514a1:3880_0": "Sukhippameva upagamma assamaṃ, adissamāno munino sudhaṃ adā”ti.",
  "atk-s0514a1:3881_0": "Tattha adissamānoti,",
  "atk-s0514a1:3881_1": "bhikkhave,",
  "atk-s0514a1:3881_2": "so mātali devarājassa vacanaṃ sampaṭicchitvā taṃ assamaṃ gantvā adissamānakāyo hutvā tassa sudhaṃ adāsi,",
  "atk-s0514a1:3881_3": "dadamāno ca rattiṃ padhānamanuyuñjitvā paccūsasamaye aggiṃ paricaritvā vibhātāya rattiyā udentaṃ sūriyaṃ",
  "atk-s0514a1:3881_4": "namassamānassa ṭhitassa tassa hatthe sudhābhojanapātiṃ ṭhapesi.",
  "atk-s0514a1:3882_0": "Kosiyo taṃ gahetvā ṭhitakova gāthādvayamāha –",
  "atk-s0514a1:3883_0": "226.",
  "atk-s0514a1:3884_0": "“Udaggihuttaṃ upatiṭṭhato hi me, pabhaṅkaraṃ lokatamonuduttamaṃ;",
  "atk-s0514a1:3885_0": "Sabbāni bhūtāni adhicca vāsavo;",
  "atk-s0514a1:3886_0": "Ko neva me pāṇisu kiṃ sudhodahi.",
  "atk-s0514a1:3887_0": "227.",
  "atk-s0514a1:3888_0": "“Saṅkhūpamaṃ setamatulyadassanaṃ, suciṃ sugandhaṃ piyarūpamabbhutaṃ;",
  "atk-s0514a1:3889_0": "Adiṭṭhapubbaṃ mama jātu cakkhubhi, kā devatā pāṇisu kiṃ sudhodahī”ti.",
  "atk-s0514a1:3890_0": "Tattha udaggihuttanti udakaaggihuttaṃ paricaritvā aggisālato nikkhamma paṇṇasāladvāre ṭhatvā pabhaṅkaraṃ",
  "atk-s0514a1:3890_1": "lokatamonudaṃ uttamaṃ ādiccaṃ upatiṭṭhato mama sabbāni bhūtāni adhicca atikkamitvā vattamāno vāsavo nu",
  "atk-s0514a1:3890_2": "kho evaṃ mama pāṇīsu kiṃ sudhaṃ kiṃ nāmetaṃ odahi.",
  "atk-s0514a1:3890_3": "“Saṅkhūpama”ntiādīhi ṭhitakova sudhaṃ vaṇṇeti.",
  "atk-s0514a1:3891_0": "Tato mātali āha –",
  "atk-s0514a1:3892_0": "228.",
  "atk-s0514a1:3893_0": "“Ahaṃ mahindena mahesi pesito, sudhābhihāsiṃ turito mahāmuni;",
  "atk-s0514a1:3894_0": "Jānāsi maṃ mātali devasārathi, bhuñjassu bhattuttama mābhivārayi.",
  "atk-s0514a1:3895_0": "229.",
  "atk-s0514a1:3896_0": "“Bhuttā ca sā dvādasa hanti pāpake, khudaṃ pipāsaṃ aratiṃ daraklamaṃ;",
  "atk-s0514a1:3897_0": "Kodhūpanāhañca vivādapesuṇaṃ, sītuṇha tandiñca rasuttamaṃ ida”nti.",
  "atk-s0514a1:3898_0": "Tattha sudhābhihāsinti imaṃ sudhābhojanaṃ tuyhaṃ abhihariṃ.",
  "atk-s0514a1:3898_1": "Jānāsīti jānāhi maṃ tvaṃ,",
  "atk-s0514a1:3898_2": "ahaṃ mātali nāma devasārathīti attho.",
  "atk-s0514a1:3898_3": "Mābhivārayīti na bhuñjāmīti appaṭikkhipitvā bhuñja mā papañca kari.",
  "atk-s0514a1:3898_4": "Pāpaketi ayañhi sudhā bhuttā dvādasa pāpadhamme hanati.",
  "atk-s0514a1:3898_5": "Khudanti paṭhamaṃ tāva chātabhāvaṃ hanati,",
  "atk-s0514a1:3898_6": "dutiyaṃ pānīyapipāsaṃ,",
  "atk-s0514a1:3898_7": "tatiyaṃ ukkaṇṭhitaṃ,",
  "atk-s0514a1:3898_8": "catutthaṃ kāyadarathaṃ,",
  "atk-s0514a1:3898_9": "pañcamaṃ kilantabhāvaṃ,",
  "atk-s0514a1:3898_10": "chaṭṭhaṃ kodhaṃ,",
  "atk-s0514a1:3898_11": "sattamaṃ upanāhaṃ,",
  "atk-s0514a1:3898_12": "aṭṭhamaṃ vivādaṃ,",
  "atk-s0514a1:3898_13": "navamaṃ pesuṇaṃ,",
  "atk-s0514a1:3898_14": "dasamaṃ sītaṃ,",
  "atk-s0514a1:3898_15": "ekādasamaṃ uṇhaṃ,",
  "atk-s0514a1:3898_16": "dvādasamaṃ tandiṃ ālasiyabhāvaṃ,",
  "atk-s0514a1:3898_17": "idaṃ rasuttamaṃ uttamarasaṃ sudhābhojanaṃ ime dvādasa pāpadhamme hanati.",
  "atk-s0514a1:3899_0": "Taṃ sutvā kosiyo attano vatasamādānaṃ āvikaronto –",
  "atk-s0514a1:3900_0": "230.",
  "atk-s0514a1:3901_0": "“Na kappatī mātali mayha bhuñjituṃ, pubbe adatvā iti me vatuttamaṃ;",
  "atk-s0514a1:3902_0": "Na cāpi ekāsnamariyapūjitaṃ, asaṃvibhāgī ca sukhaṃ na vindatī”ti. –",
  "atk-s0514a1:3903_0": "Gāthaṃ vatvā, “bhante,",
  "atk-s0514a1:3903_1": "tumhehi parassa adatvā bhojane kaṃ dosaṃ disvā idaṃ vataṃ samādinna”nti mātalinā puṭṭho āha –",
  "atk-s0514a1:3904_0": "231.",
  "atk-s0514a1:3905_0": "“Thīghātakā ye cime pāradārikā, mittadduno ye ca sapanti subbate;",
  "atk-s0514a1:3906_0": "Sabbe ca te maccharipañcamādhamā, tasmā adatvā udakampi nāsniye.",
  "atk-s0514a1:3907_0": "232.",
  "atk-s0514a1:3908_0": "“Sohitthiyā vā purisassa vā pana, dassāmi dānaṃ vidusampavaṇṇitaṃ;",
  "atk-s0514a1:3909_0": "Saddhā vadaññū idha vītamaccharā, bhavanti hete sucisaccasammatā”ti.",
  "atk-s0514a1:3910_0": "Tattha pubbeti paṭhamaṃ adatvā,",
  "atk-s0514a1:3910_1": "atha vā iti me pubbe vatuttamaṃ idaṃ pubbeva mayā vataṃ samādinnanti dasseti.",
  "atk-s0514a1:3910_2": "Na cāpi ekāsnamariyapūjitanti ekakassa asanaṃ na ariyehi buddhādīhi pūjitaṃ.",
  "atk-s0514a1:3910_3": "Sukhanti dibbamānusikaṃ sukhaṃ na labhati.",
  "atk-s0514a1:3910_4": "Thīghātakāti itthighātakā.",
  "atk-s0514a1:3910_5": "Ye cimeti ye ca ime.",
  "atk-s0514a1:3910_6": "Sapantīti akkosanti.",
  "atk-s0514a1:3910_7": "Subbateti dhammikasamaṇabrāhmaṇe.",
  "atk-s0514a1:3910_8": "Maccharipañcamāti maccharī pañcamo etesanti maccharipañcamā.",
  "atk-s0514a1:3910_9": "Adhamāti ime pañca adhamā nāma.",
  "atk-s0514a1:3910_10": "Tasmāti yasmā ahaṃ pañcamaadhamabhāvabhayena adatvā udakampi nāsniye na paribhuñjissāmīti imaṃ vataṃ samādiyiṃ.",
  "atk-s0514a1:3910_11": "Sohitthiyā vāti so ahaṃ itthiyā vā.",
  "atk-s0514a1:3910_12": "Vidusampavaṇṇitanti vidūhi paṇḍitehi buddhādīhi vaṇṇitaṃ.",
  "atk-s0514a1:3910_13": "Sucisaccasammatāti ete okappaniyasaddhāya samannāgatā vadaññū vītamaccharā purisā sucī ceva uttamasammatā ca hontīti attho.",
  "atk-s0514a1:3911_0": "Taṃ sutvā mātali dissamānakāyena aṭṭhāsi.",
  "atk-s0514a1:3911_1": "Tasmiṃ khaṇe tā catasso devakaññāyo catuddisaṃ aṭṭhaṃsu,",
  "atk-s0514a1:3911_2": "sirī pācīnadisāya aṭṭhāsi,",
  "atk-s0514a1:3911_3": "āsā dakkhiṇadisāya,",
  "atk-s0514a1:3911_4": "saddhā pacchimadisāya,",
  "atk-s0514a1:3911_5": "hirī uttaradisāya.",
  "atk-s0514a1:3911_6": "Tamatthaṃ pakāsento satthā āha –",
  "atk-s0514a1:3912_0": "233.",
  "atk-s0514a1:3913_0": "“Ato matā devavarena pesitā, kaññā catasso kanakattacūpamā;",
  "atk-s0514a1:3914_0": "Āsā ca saddhā ca sirī tato hirī, taṃ assamaṃ āgamu yattha kosiyo.",
  "atk-s0514a1:3915_0": "234.",
  "atk-s0514a1:3916_0": "“Tā disvā sabbo paramappamodito, subhena vaṇṇena sikhārivaggino;",
  "atk-s0514a1:3917_0": "Kaññā catasso caturo catuddisā, iccabravī mātalino ca sammukhā.",
  "atk-s0514a1:3918_0": "235.",
  "atk-s0514a1:3919_0": "“Purimaṃ disaṃ kā tvaṃ pabhāsi devate, alaṅkatā tāravarāva osadhī;",
  "atk-s0514a1:3920_0": "Pucchāmi taṃ kañcanavelliviggahe, ācikkha me tvaṃ katamāsi devatā.",
  "atk-s0514a1:3921_0": "236.",
  "atk-s0514a1:3922_0": "“Sirāha devī manujehi pūjitā, apāpasattūpanisevinī sadā;",
  "atk-s0514a1:3923_0": "Sudhāvivādena tavantimāgatā, taṃ maṃ sudhāya varapañña bhājaya.",
  "atk-s0514a1:3924_0": "237.",
  "atk-s0514a1:3925_0": "“Yassāhamicchāmi sudhaṃ mahāmuni, so sabbakāmehi naro pamodati;",
  "atk-s0514a1:3926_0": "Sirīti maṃ jānahi jūhatuttama, taṃ maṃ sudhāya varapañña bhājayā”ti.",
  "atk-s0514a1:3927_0": "Tattha atoti tato.",
  "atk-s0514a1:3927_1": "Matāti anumatā,",
  "atk-s0514a1:3927_2": "atha devavarena anumatā ceva pesitā cāti attho.",
  "atk-s0514a1:3927_3": "Sabbo paramappamoditoti anavaseso hutvā atipamodito.",
  "atk-s0514a1:3927_4": "“Sāma”ntipi pāṭho,",
  "atk-s0514a1:3927_5": "tā devatā sāmaṃ disvāti attho.",
  "atk-s0514a1:3927_6": "Caturoti caturā.",
  "atk-s0514a1:3927_7": "Ayameva vā pāṭho,",
  "atk-s0514a1:3927_8": "cāturiyena samannāgatāti attho.",
  "atk-s0514a1:3927_9": "Tāravarāti tārakānaṃ varā.",
  "atk-s0514a1:3927_10": "Kañcanavelliviggaheti kañcanarūpasadisasarīre.",
  "atk-s0514a1:3927_11": "Sirāhāti sirī ahaṃ.",
  "atk-s0514a1:3927_12": "Tavantimāgatāti tava santikaṃ āgatā.",
  "atk-s0514a1:3927_13": "Bhājayāti yathā maṃ sudhā bhajati,",
  "atk-s0514a1:3927_14": "tathā karohi,",
  "atk-s0514a1:3927_15": "sudhaṃ me dehīti attho.",
  "atk-s0514a1:3927_16": "Jānahīti jāna.",
  "atk-s0514a1:3927_17": "Jūhatuttamāti aggiṃ juhantānaṃ uttama.",
  "atk-s0514a1:3928_0": "Taṃ sutvā kosiyo āha –",
  "atk-s0514a1:3929_0": "238.",
  "atk-s0514a1:3930_0": "“Sippena vijjācaraṇena buddhiyā, narā upetā paguṇā sakammunā;",
  "atk-s0514a1:3931_0": "Tayā vihīnā na labhanti kiñcanaṃ, tayidaṃ na sādhu yadidaṃ tayā kataṃ.",
  "atk-s0514a1:3932_0": "239.",
  "atk-s0514a1:3933_0": "“Passāmi posaṃ alasaṃ mahagghasaṃ, sudukkulīnampi arūpimaṃ naraṃ;",
  "atk-s0514a1:3934_0": "Tayānugutto siri jātimāmapi, peseti dāsaṃ viya bhogavā sukhī.",
  "atk-s0514a1:3935_0": "240.",
  "atk-s0514a1:3936_0": "“Taṃ taṃ asaccaṃ avibhajjaseviniṃ, jānāmi mūḷhaṃ vidurānupātiniṃ;",
  "atk-s0514a1:3937_0": "Na tādisī arahati āsanūdakaṃ, kuto sudhā gaccha na mayha ruccasī”ti.",
  "atk-s0514a1:3938_0": "Tattha sippenāti hatthiassarathadhanusippādinā.",
  "atk-s0514a1:3938_1": "Vijjācaraṇenāti vedattayasaṅkhātāya vijjāya ceva sīlena ca.",
  "atk-s0514a1:3938_2": "Paguṇā sakammunāti attano purisakārena padhānaguṇasamannāgatā.",
  "atk-s0514a1:3938_3": "Kiñcananti kiñci appamattakampi yasaṃ vā sukhaṃ vā na labhanti.",
  "atk-s0514a1:3938_4": "Yadidanti yaṃ etaṃ issariyatthāya sippāni uggaṇhitvā carantānaṃ tayā vekallaṃ kataṃ,",
  "atk-s0514a1:3938_5": "taṃ te na sādhu.",
  "atk-s0514a1:3938_6": "Arūpimanti virūpaṃ.",
  "atk-s0514a1:3938_7": "Tayānuguttoti tayā anurakkhito.",
  "atk-s0514a1:3938_8": "Jātimāmapīti jātisampannampi sippavijjācaraṇabuddhikammehi sampannampi.",
  "atk-s0514a1:3938_9": "Pesetīti pesanakārakaṃ karoti.",
  "atk-s0514a1:3938_10": "Taṃ tanti tasmā taṃ.",
  "atk-s0514a1:3938_11": "Asaccanti sabhāvasaṅkhāte sacce avattanatāya asaccaṃ uttamabhāvarahitaṃ.",
  "atk-s0514a1:3938_12": "Avibhajjasevininti avibhajitvā yuttāyuttaṃ ajānitvā sippādisampannepi itarepi sevamānaṃ.",
  "atk-s0514a1:3938_13": "Vidurānupātininti paṇḍitānupātiniṃ paṇḍite pātetvā pothetvā viheṭhetvā caramānaṃ.",
  "atk-s0514a1:3938_14": "Kuto sudhāti tādisāya nigguṇāya kuto sudhābhojanaṃ,",
  "atk-s0514a1:3938_15": "na me ruccasi,",
  "atk-s0514a1:3938_16": "gaccha mā idha tiṭṭhāti.",
  "atk-s0514a1:3939_0": "Sā tena paṭikkhittā tatthevantaradhāyi. Tato so āsāya saddhiṃ sallapanto āha –",
  "atk-s0514a1:3940_0": "241.",
  "atk-s0514a1:3941_0": "“Kā sukkadāṭhā paṭimukkakuṇḍalā, cittaṅgadā kambuvimaṭṭhadhārinī;",
  "atk-s0514a1:3942_0": "Osittavaṇṇaṃ paridayha sobhasi, kusaggirattaṃ apiḷayha mañjariṃ.",
  "atk-s0514a1:3943_0": "242.",
  "atk-s0514a1:3944_0": "“Migīva bhantā saracāpadhārinā, virādhitā mandamiva udikkhasi;",
  "atk-s0514a1:3945_0": "Ko te dutīyo ida mandalocane, na bhāyasi ekikā kānane vane”ti.",
  "atk-s0514a1:3946_0": "Tattha cittaṅgadāti citrehi aṅgadehi samannāgatā.",
  "atk-s0514a1:3946_1": "Kambuvimaṭṭhadhārinīti karaṇapariniṭṭhitena vimaṭṭhasuvaṇṇālaṅkāradhārinī.",
  "atk-s0514a1:3946_2": "Osittavaṇṇanti avasittaudakadhāravaṇṇaṃ dibbadukūlaṃ.",
  "atk-s0514a1:3946_3": "Paridayhāti nivāsetvā ceva pārupitvā ca.",
  "atk-s0514a1:3946_4": "Kusaggirattanti kusatiṇaggisikhāvaṇṇaṃ.",
  "atk-s0514a1:3946_5": "Apiḷayha mañjarinti sapallavaṃ asokakaṇṇikaṃ kaṇṇe piḷandhitvāti vuttaṃ hoti.",
  "atk-s0514a1:3946_6": "Saracāpadhārināti luddena.",
  "atk-s0514a1:3946_7": "Virādhitāti viraddhapahārā.",
  "atk-s0514a1:3946_8": "Mandamivāti yathā sā migī bhītā vanantare ṭhatvā taṃ mandaṃ mandaṃ oloketi,",
  "atk-s0514a1:3946_9": "evaṃ olokesi.",
  "atk-s0514a1:3947_0": "Tato āsā āha –",
  "atk-s0514a1:3948_0": "243.",
  "atk-s0514a1:3949_0": "“Na me dutīyo idha matthi kosiya, masakkasārappabhavamhi devatā;",
  "atk-s0514a1:3950_0": "Āsā sudhāsāya tavantimāgatā, taṃ maṃ sudhāya varapañña bhājayā”ti.",
  "atk-s0514a1:3951_0": "Tattha masakkasārappabhavāti tāvatiṃsabhavane sambhavā.",
  "atk-s0514a1:3952_0": "Taṃ sutvā kosiyo “tvaṃ kira yo te ruccati,",
  "atk-s0514a1:3952_1": "tassa āsāphalanipphādanena āsaṃ desi,",
  "atk-s0514a1:3952_2": "yo te na ruccati,",
  "atk-s0514a1:3952_3": "tassa na desi,",
  "atk-s0514a1:3952_4": "natthi tayā samā patthitatthavināsikā”ti dīpento āha –",
  "atk-s0514a1:3953_0": "244.",
  "atk-s0514a1:3954_0": "“Āsāya yanti vāṇijā dhanesino, nāvaṃ samāruyha parenti aṇṇave;",
  "atk-s0514a1:3955_0": "Te tattha sīdanti athopi ekadā, jīnādhanā enti vinaṭṭhapābhatā.",
  "atk-s0514a1:3956_0": "245.",
  "atk-s0514a1:3957_0": "“Āsāya khettāni kasanti kassakā, vapanti bījāni karontupāyaso;",
  "atk-s0514a1:3958_0": "Ītīnipātena avuṭṭhitāya vā, na kiñci vindanti tato phalāgamaṃ.",
  "atk-s0514a1:3959_0": "246.",
  "atk-s0514a1:3960_0": "“Athattakārāni karonti bhattusu, āsaṃ purakkhatvā narā sukhesino;",
  "atk-s0514a1:3961_0": "Te bhatturatthā atigāḷhitā puna, disā panassanti aladdha kiñcanaṃ.",
  "atk-s0514a1:3962_0": "247.",
  "atk-s0514a1:3963_0": "“Hitvāna dhaññañca dhanañca ñātake, āsāya saggādhimanā sukhesino;",
  "atk-s0514a1:3964_0": "Tapanti lūkhampi tapaṃ cirantaraṃ, kumaggamāruyha parenti duggatiṃ.",
  "atk-s0514a1:3965_0": "248.",
  "atk-s0514a1:3966_0": "“Āsā visaṃvādikasammatā ime, āse sudhāsaṃ vinayassu attani;",
  "atk-s0514a1:3967_0": "Na tādisī arahati āsanūdakaṃ, kuto sudhā gaccha na mayha ruccasī”ti.",
  "atk-s0514a1:3968_0": "Tattha parentīti pakkhandanti.",
  "atk-s0514a1:3968_1": "Jīnādhanāti jīnadhanā.",
  "atk-s0514a1:3968_2": "Iti tava vasena eke sampajjanti eke vipajjanti,",
  "atk-s0514a1:3968_3": "natthi tayā sadisā pāpadhammāti vadati.",
  "atk-s0514a1:3968_4": "Karontupāyasoti taṃ taṃ kiccaṃ upāyena karonti.",
  "atk-s0514a1:3968_5": "Ītīnipātenāti visamavātamūsikasalabhasukapāṇakasetaṭṭhikarogādīnaṃ sassupaddavānaṃ aññataranipātena vā.",
  "atk-s0514a1:3968_6": "Tatoti tato sassato te kiñci phalaṃ na vindanti,",
  "atk-s0514a1:3968_7": "tesampi āsacchedanakammaṃ tvameva karosīti vadati.",
  "atk-s0514a1:3968_8": "Athattakārānīti yuddhabhūmīsu purisakāre.",
  "atk-s0514a1:3968_9": "Āsaṃ purakkhatvāti issariyāsaṃ purato katvā.",
  "atk-s0514a1:3968_10": "Bhatturatthāti sāmino atthāya.",
  "atk-s0514a1:3968_11": "Atigāḷitāti paccatthikehi atipīḷitā viluttasāpateyyā ddhastasenavāhanā hutvā.",
  "atk-s0514a1:3968_12": "Panassantīti palāyanti.",
  "atk-s0514a1:3968_13": "Aladdha kiñcananti kiñci issariyaṃ alabhitvā.",
  "atk-s0514a1:3968_14": "Iti etesampi issariyālābhaṃ tvameva karosīti vadati.",
  "atk-s0514a1:3968_15": "Saggādhimanāti saggaṃ adhigantumanā.",
  "atk-s0514a1:3968_16": "Lūkhanti nirojaṃ pañcatapādikaṃ kāyakilamathaṃ.",
  "atk-s0514a1:3968_17": "Cirantaranti cirakālaṃ.",
  "atk-s0514a1:3968_18": "Āsā visaṃvādikasammatā imeti evaṃ ime sattā saggāsāya duggatiṃ gacchanti,",
  "atk-s0514a1:3968_19": "tasmā tvaṃ āsā nāma visaṃvādikasammatā visaṃvādikāti saṅkhaṃ gatā.",
  "atk-s0514a1:3968_20": "Āseti taṃ ālapati.",
  "atk-s0514a1:3969_0": "Sāpi tena paṭikkhittā antaradhāyi. Tato saddhāya saddhiṃ sallapanto gāthamāha –",
  "atk-s0514a1:3970_0": "249.",
  "atk-s0514a1:3971_0": "“Daddallamānā yasasā yasassinī, jighaññanāmavhayanaṃ disaṃ pati;",
  "atk-s0514a1:3972_0": "Pucchāmi taṃ kañcanavelliviggahe, ācikkha me tvaṃ katamāsi devate”ti.",
  "atk-s0514a1:3973_0": "Tattha daddallamānāti jalamānā.",
  "atk-s0514a1:3973_1": "Jighaññanāmavhayananti aparāti ca pacchimāti ca evaṃ jighaññena lāmakena nāmena vuccamānaṃ disaṃ pati daddallamānā tiṭṭhasi.",
  "atk-s0514a1:3974_0": "Tato sā gāthamāha –",
  "atk-s0514a1:3975_0": "250.",
  "atk-s0514a1:3976_0": "“Saddhāha devī manujehi pūjitā, apāpasattūpanisevinī sadā;",
  "atk-s0514a1:3977_0": "Sudhāvivādena tavanti māgatā, taṃ maṃ sudhāya varapañña bhājayā”ti.",
  "atk-s0514a1:3978_0": "Tattha saddhāti yassa kassaci vacanapattiyāyanā sāvajjāpi hoti anavajjāpi.",
  "atk-s0514a1:3978_1": "Pūjitāti anavajjakoṭṭhāsavasena pūjitā.",
  "atk-s0514a1:3978_2": "Apāpasattūpanisevinīti anavajjasaddhāya ca ekantapattiyāyanusabhāvāra paresupi pattiyāyanavidahanasamatthāya devatāyetaṃ nāmaṃ.",
  "atk-s0514a1:3979_0": "Athaṃ naṃ kosiyo “ime sattā yassa kassaci vacanaṃ saddahitvā taṃ taṃ karontā kattabbato akattabbameva bahutaraṃ karonti,",
  "atk-s0514a1:3979_1": "taṃ sabbaṃ tayā kāritaṃ nāma hotī”ti vatvā evamāha –",
  "atk-s0514a1:3980_0": "251.",
  "atk-s0514a1:3981_0": "“Dānaṃ damaṃ cāgamathopi saṃyamaṃ, ādāya saddhāya karonti hekadā;",
  "atk-s0514a1:3982_0": "Theyyaṃ musā kūṭamathopi pesuṇaṃ, karonti heke puna viccutā tayā.",
  "atk-s0514a1:3983_0": "252.",
  "atk-s0514a1:3984_0": "“Bhariyāsu poso sadisīsu pekkhavā, sīlūpapannāsu patibbatāsupi;",
  "atk-s0514a1:3985_0": "Vinetvāna chandaṃ kulitthirāsupi, karoti saddhaṃ puna kumbhadāsiyā.",
  "atk-s0514a1:3986_0": "253.",
  "atk-s0514a1:3987_0": "“Tvameva saddhe paradārasevinī, pāpaṃ karosi kusalampi riñcasi;",
  "atk-s0514a1:3988_0": "Na tādisī arahati āsanūdakaṃ, kuto sudhā gaccha na mayha ruccasī”ti.",
  "atk-s0514a1:3989_0": "Tattha dānanti dasavatthukaṃ puññacetanaṃ.",
  "atk-s0514a1:3989_1": "Damanti indriyadamanaṃ.",
  "atk-s0514a1:3989_2": "Cāganti deyyadhammapariccāgaṃ.",
  "atk-s0514a1:3989_3": "Saṃyamanti sīlaṃ.",
  "atk-s0514a1:3989_4": "Ādāya saddhāyāti “etāni dānādīni mahānisaṃsāni kattabbānī”ti vadataṃ vacanaṃ saddhāya ādiyitvāpi karonti ekadā.",
  "atk-s0514a1:3989_5": "Kūṭanti tulākūṭādikaṃ vā gāmakūṭādikaṃ kammaṃ vā.",
  "atk-s0514a1:3989_6": "Karonti heketi eke manussā evarūpesu nāma kālesu imesañca atthāya theyyādīni kattabbānīti kesañci vacanaṃ saddahitvā etānipi karonti.",
  "atk-s0514a1:3989_7": "Puna viccutā tayāti puna tayā visuttā sāvajjadukkhavipākānetāni na kattabbānīti vadataṃ vacanaṃ apattiyāyitvāpi karonti.",
  "atk-s0514a1:3989_8": "Iti tava vasena sāvajjampi anavajjampi kareyyāsi vadati.",
  "atk-s0514a1:3990_0": "Sadisīsūti jātigottasīlādīhi sadisīsu.",
  "atk-s0514a1:3990_1": "Pekkhavāti pekkhā vuccati taṇhā,",
  "atk-s0514a1:3990_2": "sataṇhoti attho.",
  "atk-s0514a1:3990_3": "Chandanti chandarāgaṃ.",
  "atk-s0514a1:3990_4": "Karoti saddhanti kumbhadāsiyāpi vacane saddhaṃ karoti,",
  "atk-s0514a1:3990_5": "tassā “ahaṃ tumhākaṃ idaṃ nāma upakāraṃ karissāmī”ti vadantiyā pattiyāyitvā kulitthiyopi chaḍḍetvā tameva paṭisevati,",
  "atk-s0514a1:3990_6": "asukā nāma tumhesu paṭibaddhacittāti kumbhadāsiyāpi vacane saddhaṃ katvāva paradāraṃ sevati.",
  "atk-s0514a1:3990_7": "Tvameva saddhe paradārasevinīti yasmā taṃ taṃ pattiyāyitvā tava vasena paradāraṃ sevanti pāpaṃ karonti kusalaṃ jahanti,",
  "atk-s0514a1:3990_8": "tasmā tvameva paradārasevinī tvaṃ pāpāni karosi,",
  "atk-s0514a1:3990_9": "kusalampi riñcasi,",
  "atk-s0514a1:3990_10": "natthi tayā samā lokavināsikā pāpadhammā,",
  "atk-s0514a1:3990_11": "gaccha na me ruccasīti.",
  "atk-s0514a1:3991_0": "Sā tattheva antaradhāyi. Kosiyopi uttarato ṭhitāya hiriyā saddhiṃ sallapanto gāthādvayamāha –",
  "atk-s0514a1:3992_0": "254.",
  "atk-s0514a1:3993_0": "“Jighaññarattiṃ aruṇasmimūhate, yā dissati uttamarūpavaṇṇinī;",
  "atk-s0514a1:3994_0": "Tathūpamā maṃ paṭibhāsi devate, ācikkha me tvaṃ katamāsi accharā.",
  "atk-s0514a1:3995_0": "255.",
  "atk-s0514a1:3996_0": "“Kāḷā nidāgheriva aggijāriva, anileritā lohitapattamālinī;",
  "atk-s0514a1:3997_0": "Kā tiṭṭhasi mandamigāvalokayaṃ, bhāsesamānāva giraṃ na muñcasī”ti.",
  "atk-s0514a1:3998_0": "Tattha jighaññarattinti pacchimarattiṃ,",
  "atk-s0514a1:3998_1": "rattipariyosāneti attho.",
  "atk-s0514a1:3998_2": "Ūhateti aruṇe uggate.",
  "atk-s0514a1:3998_3": "Yāti yā puratthimā disā rattasuvaṇṇatāya uppamarūpadharā hutvā dissati.",
  "atk-s0514a1:3998_4": "Kāḷā nidāgherivāti nidāghasamaye kāḷavalli viya.",
  "atk-s0514a1:3998_5": "Aggijārivāti aggijālā iva,",
  "atk-s0514a1:3998_6": "sāpi nijjhāmakhettesu taruṇauṭṭhitakāḷavalli viyāti attho.",
  "atk-s0514a1:3998_7": "Lohitapattamālinīti lohitavaṇṇehi pattehi parivutā.",
  "atk-s0514a1:3998_8": "Kā tiṭṭhasīti yathā sā taruṇakāḷavalli vāteritā vilāsamānā sobhamānā tiṭṭhati,",
  "atk-s0514a1:3998_9": "evaṃ kā nāma tvaṃ tiṭṭhasi.",
  "atk-s0514a1:3998_10": "Bhāsesamānāvāti mayā saddhiṃ bhāsitukāmā viya hosi,",
  "atk-s0514a1:3998_11": "na ca giraṃ muñcasi.",
  "atk-s0514a1:3999_0": "Tato sā gāthamāha –",
  "atk-s0514a1:4000_0": "256.",
  "atk-s0514a1:4001_0": "“Hirāha devī manujehi pūjitā, apāpasattūpanisevinī sadā;",
  "atk-s0514a1:4002_0": "Sudhāvivādena tavantimāgatā, sāhaṃ na sakkomi sudhampi yācituṃ;",
  "atk-s0514a1:4003_0": "Kopīnarūpā viya yācanitthiyā”ti.",
  "atk-s0514a1:4004_0": "Tattha hirāhanti hirī ahaṃ.",
  "atk-s0514a1:4004_1": "Sudhampīti sā ahaṃ sudhābhojanaṃ taṃ yācitumpi na sakkomi.",
  "atk-s0514a1:4004_2": "Kiṃkāraṇā?",
  "atk-s0514a1:4004_3": "Kopīnarūpā viya yācanitthiyā,",
  "atk-s0514a1:4004_4": "yasmā itthiyā yācanā nāma kopīnarūpā viya rahassaṅgavivaraṇasadisā hoti,",
  "atk-s0514a1:4004_5": "nillajjā viya hotīti attho.",
  "atk-s0514a1:4005_0": "Taṃ sutvā tāpaso dve gāthā abhāsi –",
  "atk-s0514a1:4006_0": "257.",
  "atk-s0514a1:4007_0": "“Dhammena ñāyena sugatte lacchasi, eso hi dhammo na hi yācanā sudhā.",
  "atk-s0514a1:4008_0": "Taṃ taṃ ayācantimahaṃ nimantaye, sudhāya yañcicchasi tampi dammi te.",
  "atk-s0514a1:4009_0": "258.",
  "atk-s0514a1:4010_0": "“Sā tvaṃ mayā ajja sakamhi assame, nimantitā kañcanavelliviggahe;",
  "atk-s0514a1:4011_0": "Tuvañhi me sabbarasehi pūjiyā, taṃ pūjayitvāna sudhampi asniye”ti.",
  "atk-s0514a1:4012_0": "Tattha dhammenāti sabhāvena.",
  "atk-s0514a1:4012_1": "Ñāyenāti kāraṇena.",
  "atk-s0514a1:4012_2": "Na hi yācanā sudhāti na hi yācanāya sudhā labbhati,",
  "atk-s0514a1:4012_3": "teneva kāraṇena itarā tisso nalabhiṃsu.",
  "atk-s0514a1:4012_4": "Taṃ tanti tasmā taṃ.",
  "atk-s0514a1:4012_5": "Yañcicchasīti na kevalaṃ nimantemiyeva,",
  "atk-s0514a1:4012_6": "yañca sudhaṃ icchasi,",
  "atk-s0514a1:4012_7": "tampi dammi te.",
  "atk-s0514a1:4012_8": "Kañcanavelliviggaheti kañcanarāsisassirikasarīre.",
  "atk-s0514a1:4012_9": "Pūjiyāti na kevalaṃ sudhāya,",
  "atk-s0514a1:4012_10": "aññehipi sabbarasehi tvaṃ mayā pūjetabbayuttakāva.",
  "atk-s0514a1:4012_11": "Asniyeti taṃ pūjetvā sace sudhāya avasesaṃ bhavissati,",
  "atk-s0514a1:4012_12": "ahampi bhuñjissāmi.",
  "atk-s0514a1:4013_0": "Tato aparā abhisambuddhagāthā –",
  "atk-s0514a1:4014_0": "259.",
  "atk-s0514a1:4015_0": "“Sā kosiyenānumatā jutīmatā, addhā hiri rammaṃ pāvisi yassamaṃ;",
  "atk-s0514a1:4016_0": "Udakavantaṃ phalamariyapūjitaṃ, apāpasattūpanisevitaṃ sadā.",
  "atk-s0514a1:4017_0": "260.",
  "atk-s0514a1:4018_0": "“Rukkhaggahānā bahukettha pupphitā, ambā piyālā panasā ca kiṃsukā;",
  "atk-s0514a1:4019_0": "Sobhañjanā loddamathopi paddhakā, kekā ca bhaṅgā tilakā supupphitā.",
  "atk-s0514a1:4020_0": "261.",
  "atk-s0514a1:4021_0": "“Sālā karerī bahukettha jambuyo, assatthanigrodhamadhukavetasā;",
  "atk-s0514a1:4022_0": "Uddālakā pāṭali sinduvārakā, manuññagandhā mucalindaketakā.",
  "atk-s0514a1:4023_0": "262.",
  "atk-s0514a1:4024_0": "“Hareṇukā veḷukā keṇu tindukā, sāmākanīvāramathopi cīnakā;",
  "atk-s0514a1:4025_0": "Mocā kadalī bahukettha sāliyo, pavīhayo ābhūjino ca taṇḍulā.",
  "atk-s0514a1:4026_0": "263.",
  "atk-s0514a1:4027_0": "“Tassevuttarapassena, jātā pokkharaṇī sivā;",
  "atk-s0514a1:4028_0": "Akakkasā apabbhārā, sādhu appaṭigandhikā.",
  "atk-s0514a1:4029_0": "264.",
  "atk-s0514a1:4030_0": "“Tattha macchā sanniratā, khemino bahubhojanā;",
  "atk-s0514a1:4031_0": "Siṅgū savaṅkā saṃkulā, satavaṅkā ca rohitā;",
  "atk-s0514a1:4032_0": "Āḷigaggarakākiṇṇā, pāṭhīnā kākamacchakā.",
  "atk-s0514a1:4033_0": "265.",
  "atk-s0514a1:4034_0": "“Tattha pakkhī sanniratā, khemino bahubhojanā;",
  "atk-s0514a1:4035_0": "Haṃsā koñcā mayūrā ca, cakkavākā ca kukkuhā;",
  "atk-s0514a1:4036_0": "Kuṇālakā bahū citrā, sikhaṇḍī jīvajīvakā.",
  "atk-s0514a1:4037_0": "266.",
  "atk-s0514a1:4038_0": "“Tattha pānāya māyanti, nānā migagaṇā bahū;",
  "atk-s0514a1:4039_0": "Sīhā byagghā varāhā ca, acchakokataracchayo.",
  "atk-s0514a1:4040_0": "267.",
  "atk-s0514a1:4041_0": "“Palāsādā gavajā ca, mahiṃsā rohitā rurū;",
  "atk-s0514a1:4042_0": "Eṇeyyā ca varāhā ca, gaṇino nīkasūkarā;",
  "atk-s0514a1:4043_0": "Kadalimigā bahukettha, biḷārā sasakaṇṇikā.",
  "atk-s0514a1:4044_0": "268.",
  "atk-s0514a1:4045_0": "“Chamāgirī pupphavicitrasanthatā, dijābhighuṭṭhā dijasaṅghasevitā”ti.",
  "atk-s0514a1:4046_0": "Tattha jutīmatāti ānubhāvasampannena.",
  "atk-s0514a1:4046_1": "Pāvisi yassamanti pāvisi assamaṃ, ya-",
  "atk-s0514a1:4046_2": "kāro byañjanasandhikaro.",
  "atk-s0514a1:4046_3": "Udakavantanti tesu tesu ṭhānesu udakasampannaṃ.",
  "atk-s0514a1:4046_4": "Phalanti anekaphalasampannaṃ.",
  "atk-s0514a1:4046_5": "Ariyapūjitanti nīvaraṇadosarahitehi jhānalābhīhi ariyehi pūjitaṃ pasatthaṃ.",
  "atk-s0514a1:4046_6": "Rukkhaggahānāti pupphūpagaphalūpagarukkhagahanā.",
  "atk-s0514a1:4046_7": "Sobhañjanāti siggurukkhā.",
  "atk-s0514a1:4046_8": "Loddamathopi paddhakāti loddarukkhā ca padumarukkhā ca.",
  "atk-s0514a1:4046_9": "Kekā ca bhaṅgāti evaṃnāmakā rukkhā eva.",
  "atk-s0514a1:4046_10": "Karerīti karerirukkhā.",
  "atk-s0514a1:4046_11": "Uddālakāti vātaghātakā.",
  "atk-s0514a1:4046_12": "Mucalindaketakāti mucalindā ca pañcavidhaketakā ca.",
  "atk-s0514a1:4046_13": "Hareṇukāti aparaṇṇajāti.",
  "atk-s0514a1:4046_14": "Veḷukāti vaṃsabhedakā.",
  "atk-s0514a1:4046_15": "Keṇūti araññamāsā.",
  "atk-s0514a1:4046_16": "Tindukāti timbarurukkhā.",
  "atk-s0514a1:4046_17": "Cīnakāti khuddakarājamāsā.",
  "atk-s0514a1:4046_18": "Mocāti aṭṭhikakadaliyo.",
  "atk-s0514a1:4046_19": "Sāliyoti nānappakārā jātassaraṃ upanissāya jātā sāliyo.",
  "atk-s0514a1:4046_20": "Pavīhayoti nānappakārā vīhayo.",
  "atk-s0514a1:4046_21": "Ābhūjinoti bhujapattā.",
  "atk-s0514a1:4046_22": "Taṇḍulāti nikkuṇḍakathusāni sayaṃjātataṇḍulasīsāni.",
  "atk-s0514a1:4047_0": "Tassevāti,",
  "atk-s0514a1:4047_1": "bhikkhave,",
  "atk-s0514a1:4047_2": "tasseva assamassa uttaradisābhāge.",
  "atk-s0514a1:4047_3": "Pokkharaṇīti pañcavidhapadumasañchannā jātassarapokkharaṇī.",
  "atk-s0514a1:4047_4": "Akakkasāti macchasippikasevālādikakkasarahitā.",
  "atk-s0514a1:4047_5": "Apabbhārāti acchinnataṭā samatitthā.",
  "atk-s0514a1:4047_6": "Appaṭigandhikāti apaṭikkūlagandhena udakena samannāgatā.",
  "atk-s0514a1:4047_7": "Tatthāti tassā pokkharaṇiyā.",
  "atk-s0514a1:4047_8": "Kheminoti abhayā.",
  "atk-s0514a1:4047_9": "“Siṅgū”tiādīni tesaṃ macchānaṃ nāmāni.",
  "atk-s0514a1:4047_10": "Kuṇālakāti kokilā.",
  "atk-s0514a1:4047_11": "Citrāti citrapattā.",
  "atk-s0514a1:4047_12": "Sikhaṇḍīti uṭṭhitasikhā morā,",
  "atk-s0514a1:4047_13": "aññepi vā matthake jātasikhā pakkhino.",
  "atk-s0514a1:4047_14": "Pānāya māyantīti pānāya āyanti.",
  "atk-s0514a1:4047_15": "Palāsādāti khaggā.",
  "atk-s0514a1:4047_16": "Gavajāti gavayā.",
  "atk-s0514a1:4047_17": "Gaṇinoti gokaṇṇā.",
  "atk-s0514a1:4047_18": "Kaṇṇikāti kaṇṇikamigā.",
  "atk-s0514a1:4047_19": "Chamāgirīti bhūmisamapatthaṭā piṭṭhipāsāṇā.",
  "atk-s0514a1:4047_20": "Pupphavicitrasanthatāti vicitrapupphasanthatā.",
  "atk-s0514a1:4047_21": "Dijābhighuṭṭhāti madhurassarehi dijehi abhighuṭṭhā.",
  "atk-s0514a1:4047_22": "Evarūpā tattha bhūmipabbatāti evaṃ bhagavā kosiyassa assamaṃ vaṇṇeti.",
  "atk-s0514a1:4048_0": "Idāni hirideviyā tattha pavisanādīni dassetuṃ āha –",
  "atk-s0514a1:4049_0": "269.",
  "atk-s0514a1:4050_0": "“Sā suttacā nīladumābhilambitā, vijjū mahāmegharivānupajjatha;",
  "atk-s0514a1:4051_0": "Tassā susambandhasiraṃ kusāmayaṃ, suciṃ sugandhaṃ ajinūpasevitaṃ;",
  "atk-s0514a1:4052_0": "Atricca kocchaṃ hirimetadabravi, nisīda kalyāṇi sukhayidamāsanaṃ.",
  "atk-s0514a1:4053_0": "270.",
  "atk-s0514a1:4054_0": "“Tassā tadā kocchagatāya kosiyo, yadicchamānāya jaṭājinandharo;",
  "atk-s0514a1:4055_0": "Navehi pattehi sayaṃ sahūdakaṃ, sudhābhihāsī turito mahāmuni.",
  "atk-s0514a1:4056_0": "271.",
  "atk-s0514a1:4057_0": "“Sā taṃ paṭiggayha ubhohi pāṇibhi, iccabravi attamanā jaṭādharaṃ;",
  "atk-s0514a1:4058_0": "Handāhaṃ etarahi pūjitā tayā, gaccheyyaṃ brahme tidivaṃ jitāvinī.",
  "atk-s0514a1:4059_0": "272.",
  "atk-s0514a1:4060_0": "“Sā kosiyenānumatā jutīmatā, udīritā vaṇṇamadena mattā;",
  "atk-s0514a1:4061_0": "Sakāse gantvāna sahassacakkhuno, ayaṃ sudhā vāsava dehi me jayaṃ.",
  "atk-s0514a1:4062_0": "273.",
  "atk-s0514a1:4063_0": "“Tamena sakkopi tadā apūjayi, sahindadevā surakaññamuttamaṃ;",
  "atk-s0514a1:4064_0": "Sā pañjalī devamanussapūjitā, navamhi kocchamhi yadā upāvisī”ti.",
  "atk-s0514a1:4065_0": "Tattha suttacāti succhavī.",
  "atk-s0514a1:4065_1": "Nīladumābhilambitāti nīlesu dumesu abhilambitā hutvā,",
  "atk-s0514a1:4065_2": "taṃ taṃ nīladumasākhaṃ parāmasantīti attho.",
  "atk-s0514a1:4065_3": "Mahāmegharivāti tena nimantitā mahāmeghavijju viya tassa taṃ assamaṃ pāvisi.",
  "atk-s0514a1:4065_4": "Tassāti tassā hiriyā.",
  "atk-s0514a1:4065_5": "Susambandhasiranti suṭṭhu sambandhasīsaṃ.",
  "atk-s0514a1:4065_6": "Kusāmayanti usīrādimissakakusatiṇamayaṃ.",
  "atk-s0514a1:4065_7": "Sugandhanti usīrena ceva aññena sugandhatiṇena ca missakattā sugandhaṃ.",
  "atk-s0514a1:4065_8": "Ajinūpasevitanti upariatthatena ajinacammena upasevitaṃ.",
  "atk-s0514a1:4065_9": "Atricca kocchanti evarūpaṃ kocchāsanaṃ paṇṇasāladvāre attharitvā.",
  "atk-s0514a1:4065_10": "Sukhayidamāsananti sukhaṃ nisīda idamāsanaṃ.",
  "atk-s0514a1:4066_0": "Yanti yāvadatthaṃ.",
  "atk-s0514a1:4066_1": "Icchamānāyāti sudhaṃ icchantiyā.",
  "atk-s0514a1:4066_2": "Navehi pattehīti taṅkhaṇaññeva pokkharaṇito ābhatehi allapaduminipattehi.",
  "atk-s0514a1:4066_3": "Sayanti sahatthena.",
  "atk-s0514a1:4066_4": "Sahūdakanti dakkhiṇodakasahitaṃ.",
  "atk-s0514a1:4066_5": "Sudhābhihāsīti sudhaṃ abhihari.",
  "atk-s0514a1:4066_6": "Turitoti somanassavegena turito.",
  "atk-s0514a1:4066_7": "Handāti vavassaggatthe nipāto.",
  "atk-s0514a1:4066_8": "Jitāvinīti vijayappattā hutvā.",
  "atk-s0514a1:4067_0": "Anumatāti idāni yathāruciṃ gacchāti anuññātā.",
  "atk-s0514a1:4067_1": "Udīritāti tidasapuraṃ gantvā sakkassa santike ayaṃ sudhāti udīrayi.",
  "atk-s0514a1:4067_2": "Surakaññanti devadhītaraṃ.",
  "atk-s0514a1:4067_3": "Uttamanti pavaraṃ.",
  "atk-s0514a1:4067_4": "Sā pañjalī devamanussapūjitāti pañjalī devehi ca manussehi ca pūjitā.",
  "atk-s0514a1:4067_5": "Yadāti yadā nisīdanatthāya sakkena dāpite nave kañcanapīṭhasaṅkhāte kocche sā upāvisi,",
  "atk-s0514a1:4067_6": "tadā naṃ tattha nisinnaṃ sakko ca sesadevatā ca pāricchattakapupphādīhi pūjayiṃsu.",
  "atk-s0514a1:4068_0": "Evaṃ sakko taṃ pūjetvā cintesi –",
  "atk-s0514a1:4068_1": "“kena nu kho kāraṇena kosiyo sesānaṃ adatvā imissāva sudhaṃ adāsī”ti.",
  "atk-s0514a1:4068_2": "So tassa kāraṇassa jānanatthāya puna mātaliṃ pesesi.",
  "atk-s0514a1:4068_3": "Tamatthaṃ āvi karonto satthā āha –",
  "atk-s0514a1:4069_0": "274.",
  "atk-s0514a1:4070_0": "“Tameva saṃsī punadeva mātaliṃ, sahassanetto tidasānamindo;",
  "atk-s0514a1:4071_0": "Gantvāna vākyaṃ mama brūhi kosiyaṃ, āsāya saddhā siriyā ca kosiya;",
  "atk-s0514a1:4072_0": "Hirī sudhaṃ kena malattha hetunā”ti.",
  "atk-s0514a1:4073_0": "Tattha saṃsīti abhāsi.",
  "atk-s0514a1:4073_1": "Vākyaṃ mamāti mama vākyaṃ kosiyaṃ brūhi.",
  "atk-s0514a1:4073_2": "Āsāya saddhā siriyā cāti āsāto ca saddhāto ca sirito ca hirīyeva kena hetunā sudhamalatthāti.",
  "atk-s0514a1:4074_0": "So tassa vacanaṃ sampaṭicchitvā vejayantarathamāruyha agamāsi. Tamatthaṃ pakāsento satthā āha –",
  "atk-s0514a1:4075_0": "275.",
  "atk-s0514a1:4076_0": "“Taṃ suplavatthaṃ udatārayī rathaṃ, daddallamānaṃ upakāriyasādisaṃ;",
  "atk-s0514a1:4077_0": "Jambonadīsaṃ tapaneyyasannibhaṃ, alaṅkataṃ kañcanacittasannibhaṃ.",
  "atk-s0514a1:4078_0": "276.",
  "atk-s0514a1:4079_0": "“Suvaṇṇacandettha bahū nipātitā, hatthī gavāssā kikibyagghadīpiyo;",
  "atk-s0514a1:4080_0": "Eṇeyyakā laṅghamayettha pakkhino, migettha veḷuriyamayā yudhā yutā.",
  "atk-s0514a1:4081_0": "277.",
  "atk-s0514a1:4082_0": "“Tatthassarājaharayo ayojayuṃ, dasasatāni susunāgasādise;",
  "atk-s0514a1:4083_0": "Alaṅkate kañcanajāluracchade, āveḷine saddagame asaṅgite.",
  "atk-s0514a1:4084_0": "278.",
  "atk-s0514a1:4085_0": "“Taṃ yānaseṭṭhaṃ abhiruyha mātali, disā imāyo abhinādayittha;",
  "atk-s0514a1:4086_0": "Nabhañca selañca vanappatiniñca, sasāgaraṃ pabyathayittha mediniṃ.",
  "atk-s0514a1:4087_0": "279.",
  "atk-s0514a1:4088_0": "“Sa khippameva upagamma assamaṃ, pāvāramekaṃsakato katañjalī;",
  "atk-s0514a1:4089_0": "Bahussutaṃ vuddhaṃ vinītavantaṃ, iccabravi mātali devabrāhmaṇaṃ.",
  "atk-s0514a1:4090_0": "280.",
  "atk-s0514a1:4091_0": "“Indassa vākyaṃ nisāmehi kosiya, dūto ahaṃ pucchati taṃ purindado;",
  "atk-s0514a1:4092_0": "Āsāya saddhā siriyā ca kosiya, hirī sudhaṃ kena malattha hetunā”ti.",
  "atk-s0514a1:4093_0": "Tattha taṃ suplavatthanti taṃ vejayantarathaṃ sukhena plavanatthaṃ.",
  "atk-s0514a1:4093_1": "Udatārayīti uttāresi ukkhipitvā gamanasajjamakāsi.",
  "atk-s0514a1:4093_2": "Upakāriyasādisanti upakaraṇabhaṇḍehi sadisaṃ,",
  "atk-s0514a1:4093_3": "yathā tassa aggisikhāya samānavaṇṇāni upakaraṇāni jalanti,",
  "atk-s0514a1:4093_4": "tatheva jalitanti attho.",
  "atk-s0514a1:4093_5": "Jambonadīsanti jambunadasaṅkhātaṃ rattasuvaṇṇamayaṃ īsaṃ.",
  "atk-s0514a1:4093_6": "Kañcanacittasannibhanti,",
  "atk-s0514a1:4093_7": "kañcanamayena sattaratanavicittena aṭṭhamaṅgalena samannāgataṃ.",
  "atk-s0514a1:4093_8": "Suvaṇṇacandetthāti suvaṇṇamayā candakā ettha rathe.",
  "atk-s0514a1:4093_9": "Hatthīti suvaṇṇarajatamaṇimayā hatthī.",
  "atk-s0514a1:4093_10": "Gavādīsupi eseva nayo.",
  "atk-s0514a1:4093_11": "Laṅghamayettha pakkhinoti ettha rathe laṅghamayā nānāratanamayā pakkhigaṇāpi paṭipāṭiyā ṭhitā.",
  "atk-s0514a1:4093_12": "Yudhā yutāti attano attano yudhena saddhiṃ yuttā hutvā dassitā.",
  "atk-s0514a1:4094_0": "Assarājaharayoti harivaṇṇamanomayaassarājāno.",
  "atk-s0514a1:4094_1": "Susunāgasādiseti balasampattiyā taruṇanāgasadise.",
  "atk-s0514a1:4094_2": "Kañcanajāluracchadeti kañcanajālamayena uracchadālaṅkārena samannāgate.",
  "atk-s0514a1:4094_3": "Āveḷineti āveḷasaṅkhātehi kaṇṇālaṅkārehi yutte.",
  "atk-s0514a1:4094_4": "Saddagameti patodappahāraṃ vinā saddamatteneva gamanasīle.",
  "atk-s0514a1:4094_5": "Asaṅgīteti nissaṅge sīghajave evarūpe assarāje tattha yojesunti attho.",
  "atk-s0514a1:4095_0": "Abhinādayitthāti yānasaddena ekaninnādaṃ akāsi.",
  "atk-s0514a1:4095_1": "Vanappatiniñcāti vanappatinī ca vanasaṇḍe cāti attho.",
  "atk-s0514a1:4095_2": "Pabyathayitthāti kampayittha.",
  "atk-s0514a1:4095_3": "Tattha ākāsaṭṭhakavimānakampanena nabhakampanaṃ veditabbaṃ.",
  "atk-s0514a1:4095_4": "Pāvāramekaṃsakatoti ekaṃsakatapāvāradibbavattho.",
  "atk-s0514a1:4095_5": "Vuddhanti guṇavuddhaṃ.",
  "atk-s0514a1:4095_6": "Vinītavantanti vinītena ācāravattena samannāgataṃ.",
  "atk-s0514a1:4095_7": "Iccabravīti rathaṃ ākāse ṭhapetvā otaritvā evaṃ abravi.",
  "atk-s0514a1:4095_8": "Devabrāhmaṇanti devasamaṃ brāhmaṇaṃ.",
  "atk-s0514a1:4096_0": "So tassa vacanaṃ sutvā gāthamāha –",
  "atk-s0514a1:4097_0": "281.",
  "atk-s0514a1:4098_0": "“Andhā sirī maṃ paṭibhāti mātali, saddhā aniccā pana devasārathi.",
  "atk-s0514a1:4099_0": "Āsā visaṃvādikasammatā hi me, hirī ca ariyamhi guṇe patiṭṭhitā”ti.",
  "atk-s0514a1:4100_0": "Tattha andhāti sippādisampannepi asampannepi bhajanato “andhā”ti maṃ paṭibhāti.",
  "atk-s0514a1:4100_1": "Aniccāti saddhā pana taṃ taṃ vatthuṃ pahāya aññasmiṃ aññasmiṃ uppajjanato hutvā abhāvākārena “aniccā”ti maṃ paṭibhāti.",
  "atk-s0514a1:4100_2": "Visaṃvādikasammatāti āsā pana yasmā dhanatthikā nāvāya samuddaṃ pakkhanditvā vinaṭṭhapābhatā enti,",
  "atk-s0514a1:4100_3": "tasmā “visaṃvādikā”ti maṃ paṭibhāti.",
  "atk-s0514a1:4100_4": "Ariyamhi guṇeti hirī pana hirottappasabhāvasaṅkhāte parisuddhe ariyaguṇe patiṭṭhitāti.",
  "atk-s0514a1:4101_0": "Idāni tassā guṇaṃ vaṇṇento āha –",
  "atk-s0514a1:4102_0": "282.",
  "atk-s0514a1:4103_0": "“Kumāriyo yācimā gottarakkhitā, jiṇṇā ca yā yā ca sabhattuitthiyo;",
  "atk-s0514a1:4104_0": "Tā chandarāgaṃ purisesu uggataṃ, hiriyā nivārenti sacittamattano.",
  "atk-s0514a1:4105_0": "283.",
  "atk-s0514a1:4106_0": "“Saṅgāmasīse sarasattisaṃyute, parājitānaṃ patataṃ palāyinaṃ;",
  "atk-s0514a1:4107_0": "Hiriyā nivattanti jahitva jīvitaṃ, te sampaṭicchanti punā hirīmanā.",
  "atk-s0514a1:4108_0": "284.",
  "atk-s0514a1:4109_0": "“Velā yathā sāgaravegavārinī, hirāya hi pāpajanaṃ nivārinī;",
  "atk-s0514a1:4110_0": "Taṃ sabbaloke hirimariyapūjitaṃ, indassa taṃ vedaya devasārathī”ti.",
  "atk-s0514a1:4111_0": "Tattha jiṇṇāti vidhavā.",
  "atk-s0514a1:4111_1": "Sabhattūti sasāmikā taruṇitthiyo.",
  "atk-s0514a1:4111_2": "Attanoti tā sabbāpi parapurisesu attano chandarāgaṃ uggataṃ viditvā “ayuttametaṃ amhāka”nti hiriyā sacittaṃ nivārenti,",
  "atk-s0514a1:4111_3": "pāpakammaṃ na karonti.",
  "atk-s0514a1:4111_4": "Patataṃ palāyinanti patantānañca palāyantānañca antare.",
  "atk-s0514a1:4111_5": "Jahitva jīvitanti ye hirimanto honti,",
  "atk-s0514a1:4111_6": "te attano jīvitaṃ cajitvā hiriyā nivattanti,",
  "atk-s0514a1:4111_7": "evaṃ nivattā ca pana te hirīmanā puna attano sāmikaṃ sampaṭicchanti,",
  "atk-s0514a1:4111_8": "amittahatthato mocetvā gaṇhanti.",
  "atk-s0514a1:4111_9": "Pāpajanaṃ nivārinīti pāpato janaṃ nivārinī,",
  "atk-s0514a1:4111_10": "ayameva vā pāṭho.",
  "atk-s0514a1:4111_11": "Tanti taṃ hiriṃ.",
  "atk-s0514a1:4111_12": "Ariyapūjitanti ariyehi buddhādīhi pūjitaṃ.",
  "atk-s0514a1:4111_13": "Indassa taṃ vedayāti yasmā evaṃ mahāguṇā ariyapūjitāvesā,",
  "atk-s0514a1:4111_14": "tasmā taṃ evaṃ uttamā nāmesāti indassa kathehīti.",
  "atk-s0514a1:4112_0": "Taṃ sutvā mātali gāthamāha –",
  "atk-s0514a1:4113_0": "285.",
  "atk-s0514a1:4114_0": "“Ko te imaṃ kosiya diṭṭhimodahi, brahmā mahindo atha vā pajāpati;",
  "atk-s0514a1:4115_0": "Hirāya devesu hi seṭṭhasammatā, dhītā mahindassa mahesi jāyathā”ti.",
  "atk-s0514a1:4116_0": "Tattha diṭṭhinti “hirī nāma mahāguṇā ariyapūjitā”ti laddhiṃ.",
  "atk-s0514a1:4116_1": "Odahīti hadaye pavesesi.",
  "atk-s0514a1:4116_2": "Seṭṭhasammatāti tava santike sudhāya laddhakālato paṭṭhāya indassa santike kañcanāsanaṃ labhitvā sabbadevatāhi pūjiyamānā uttamasammatā jāyatha.",
  "atk-s0514a1:4117_0": "Evaṃ tasmiṃ kathenteyeva kosiyassa taṅkhaṇaññeva cavanadhammo jāto. Atha naṃ, mātali,",
  "atk-s0514a1:4117_1": "“kosiya āyusaṅkhāro te ossaṭṭho,",
  "atk-s0514a1:4117_2": "cavanadhammopi te sampatto,",
  "atk-s0514a1:4117_3": "kiṃ te manussalokena,",
  "atk-s0514a1:4117_4": "devalokaṃ gacchāmā”ti tattha netukāmo hutvā gāthamāha –",
  "atk-s0514a1:4118_0": "286.",
  "atk-s0514a1:4119_0": "“Handehi dāni tidivaṃ apakkama, rathaṃ samāruyha mamāyitaṃ imaṃ;",
  "atk-s0514a1:4120_0": "Indo ca taṃ indasagotta kaṅkhati, ajjeva tvaṃ indasahabyataṃ vajā”ti.",
  "atk-s0514a1:4121_0": "Tattha mamāyitanti piyaṃ manāpaṃ.",
  "atk-s0514a1:4121_1": "Indasagottāti purimabhave indena samānagotta.",
  "atk-s0514a1:4121_2": "Kaṅkhatīti tavāgamanaṃ icchanto kaṅkhati.",
  "atk-s0514a1:4122_0": "Iti tasmiṃ kosiyena saddhiṃ kathenteyeva kosiyo cavitvā opapātiko devaputto hutvā āruyha dibbarathe aṭṭhāsi. Atha naṃ, mātali,",
  "atk-s0514a1:4122_1": "sakkassa santikaṃ nesi.",
  "atk-s0514a1:4122_2": "Sakko taṃ disvāva tuṭṭhamānaso attano dhītaraṃ hirideviṃ tassa aggamahesiṃ katvā adāsi,",
  "atk-s0514a1:4122_3": "aparimāṇamassa issariyaṃ ahosi.",
  "atk-s0514a1:4122_4": "Tamatthaṃ viditvā “anomasattānaṃ kammaṃ nāma evaṃ visujjhatī”ti satthā osānagāthamāha –",
  "atk-s0514a1:4123_0": "287.",
  "atk-s0514a1:4124_0": "“Evaṃ visujjhanti apāpakammino, atho suciṇṇassa phalaṃ na nassati;",
  "atk-s0514a1:4125_0": "Ye keci maddakkhu sudhāya bhojanaṃ, sabbeva te indasahabyataṃ gatā”ti.",
  "atk-s0514a1:4126_0": "Tattha apāpakamminoti apāpakammā sattā evaṃ visujjhanti ye keci maddakkhūti ye keci sattā tasmiṃ himavantapadese",
  "atk-s0514a1:4126_1": "tadā kosiyena hiriyā dīyamānaṃ sudhābhojanaṃ addasaṃsu.",
  "atk-s0514a1:4126_2": "Sabbeva teti te sabbepi taṃ dānaṃ anumoditvā cittaṃ pasādetvā indasahabyataṃ gatāti.",
  "atk-s0514a1:4127_0": "Satthā imaṃ dhammadesanaṃ āharitvā “na,",
  "atk-s0514a1:4127_1": "bhikkhave, idāneva,",
  "atk-s0514a1:4127_2": "pubbepetaṃ adānābhirataṃ thaddhamacchariyaṃ samānaṃ ahaṃ damesiṃyevā”ti vatvā jātakaṃ samodhānesi “tadā hirī devatā uppalavaṇṇā ahosi,",
  "atk-s0514a1:4127_3": "kosiyo dānapati bhikkhu,",
  "atk-s0514a1:4127_4": "pañcasikho anuruddho,",
  "atk-s0514a1:4127_5": "mātali ānando,",
  "atk-s0514a1:4127_6": "sūriyo kassapo,",
  "atk-s0514a1:4127_7": "cando moggallāno,",
  "atk-s0514a1:4127_8": "nārado sāriputto,",
  "atk-s0514a1:4127_9": "sakko ahameva ahosi”nti.",
  "atk-s0514a1:4128_0": "Sudhābhojanajātakavaṇṇanā tatiyā.",
  "atk-s0514a1:4130_0": "[536] 4. Kuṇālajātakavaṇṇanā",
  "atk-s0514a1:4131_0": "Evamakkhāyatīti idaṃ satthā kuṇāladahe viharanto anabhiratipīḷite pañcasate bhikkhū ārabbha kathesi.",
  "atk-s0514a1:4131_1": "Tatrāyaṃ anupubbikathā –",
  "atk-s0514a1:4131_2": "sākiyakoliyā kira kapilavatthunagarassa ca koliyanagarassa ca antare rohiṇiṃ nāma nadiṃ ekenevāvaraṇena bandhāpetvā sassāni kārenti.",
  "atk-s0514a1:4131_3": "Atha jeṭṭhamūlamāse sassesu milāyantesu ubhayanagaravāsīnampi kammakārā sannipatiṃsu.",
  "atk-s0514a1:4131_4": "Tattha koliyanagaravāsino vadiṃsu –",
  "atk-s0514a1:4131_5": "“idaṃ udakaṃ ubhayato nīhariyamānaṃ neva tumhākaṃ,",
  "atk-s0514a1:4131_6": "na amhākaṃ pahossati,",
  "atk-s0514a1:4131_7": "amhākaṃ pana sassaṃ ekaudakeneva nipphajjissati,",
  "atk-s0514a1:4131_8": "idaṃ udakaṃ amhākaṃ dethā”ti.",
  "atk-s0514a1:4131_9": "Kapilavatthuvāsino vadiṃsu –",
  "atk-s0514a1:4131_10": "“tumhesu koṭṭhe pūretvā ṭhitesu mayaṃ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā tumhākaṃ gharadvāre vicarituṃ,",
  "atk-s0514a1:4131_11": "amhākampi sassaṃ ekeneva udakena nipphajjissati,",
  "atk-s0514a1:4131_12": "idaṃ udakaṃ amhākaṃ dethā”ti.",
  "atk-s0514a1:4131_13": "“Na mayaṃ dassāmā”ti?",
  "atk-s0514a1:4131_14": "“Mayampi na dassāmā”ti.",
  "atk-s0514a1:4131_15": "Evaṃ kalahaṃ vaḍḍhetvā eko uṭṭhāya ekassa pahāraṃ adāsi,",
  "atk-s0514a1:4131_16": "sopi aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ pavattesuṃ.",
  "atk-s0514a1:4132_0": "Koliyakammakārā vadanti –",
  "atk-s0514a1:4132_1": "“tumhe kapilavatthuvāsike sākiyadārake gahetvā gajjatha,",
  "atk-s0514a1:4132_2": "ye soṇasiṅgālādayo viya attano bhaginīhi saddhiṃ vasiṃsu,",
  "atk-s0514a1:4132_3": "etesaṃ hatthiassādayo vā phalakāvudhāni vā amhākaṃ kiṃ karissantī”ti?",
  "atk-s0514a1:4132_4": "Sākiyakammakārā vadanti –",
  "atk-s0514a1:4132_5": "“tumhe dāni kuṭṭhino dārake gahetvā gajjatha,",
  "atk-s0514a1:4132_6": "ye anāthā niggatikā tiracchānā viya kolarukkhe vasiṃsu,",
  "atk-s0514a1:4132_7": "etesaṃ hatthiassādayo vā phalakāvudhāni vā amhākaṃ kiṃ karissantī”ti?",
  "atk-s0514a1:4132_8": "Te gantvā tasmiṃ kamme niyuttaamaccānaṃ kathesuṃ,",
  "atk-s0514a1:4132_9": "amaccā rājakulānaṃ kathesuṃ.",
  "atk-s0514a1:4132_10": "Tato sākiyā “bhaginīhi saddhiṃ saṃvāsikānaṃ thāmañca balañca dassessāmā”ti yuddhasajjā nikkhamiṃsu.",
  "atk-s0514a1:4132_11": "Koliyāpi “kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0514a1:4132_12": "Apare panācariyā “sākiyakoliyānaṃ dāsīsu udakatthāya nadiṃ gantvā cumbaṭāni bhūmiyaṃ nikkhipitvā sukhakathāya",
  "atk-s0514a1:4132_13": "sannisinnāsu ekissā cumbaṭaṃ ekā sakasaññāya gaṇhi,",
  "atk-s0514a1:4132_14": "taṃ nissāya ‘mama cumbaṭaṃ,",
  "atk-s0514a1:4132_15": "tava cumbaṭa’nti kalahe pavatte kamena ubhayanagaravāsino dāsakammakārā ceva sevakagāmabhojakāmaccauparājāno",
  "atk-s0514a1:4132_16": "cāti sabbe yuddhasajjā nikkhamiṃsū”ti vadanti.",
  "atk-s0514a1:4132_17": "Imamhā pana nayā purimanayova bahūsu aṭṭhakathāsu āgato,",
  "atk-s0514a1:4132_18": "yuttarūpo cāti sveva gahetabbo.",
  "atk-s0514a1:4133_0": "Te pana sāyanhasamaye yuddhasajjā nikkhamissantīti tasmiṃ samaye bhagavā sāvatthiyaṃ viharanto paccūsasamaye",
  "atk-s0514a1:4133_1": "lokaṃ volokento ime evaṃ yuddhasajje nikkhante addasa,",
  "atk-s0514a1:4133_2": "disvā ca “mayi gate esa kalaho vūpasamissati nu kho,",
  "atk-s0514a1:4133_3": "no”ti upadhārento “ahamettha gantvā kalahavūpasamatthaṃ tīṇi jātakāni kathessāmi,",
  "atk-s0514a1:4133_4": "tato kalaho vūpasamissati,",
  "atk-s0514a1:4133_5": "atha sāmaggidīpanatthāya dve jātakāni kathetvā attadaṇḍasuttaṃ desessāmi,",
  "atk-s0514a1:4133_6": "desanaṃ sutvā ubhayanagaravāsino aḍḍhateyyāni aḍḍhateyyāni kumārasatāni dassanti,",
  "atk-s0514a1:4133_7": "ahaṃ te pabbājessāmi,",
  "atk-s0514a1:4133_8": "mahanto samāgamo bhavissatī”ti sanniṭṭhānaṃ katvā pātova sarīrapaṭijagganaṃ katvā sāvatthiyaṃ piṇḍāya",
  "atk-s0514a1:4133_9": "caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā sayameva pattacīvaramādāya",
  "atk-s0514a1:4133_10": "dvinnaṃ senānaṃ antare ākāse pallaṅkaṃ ābhujitvā tesaṃ saṃvegajananatthaṃ divā andhakāraṃ kātuṃ kesaraṃsiyo",
  "atk-s0514a1:4133_11": "vissajjento nisīdi.",
  "atk-s0514a1:4133_12": "Atha nesaṃ saṃviggamānasānaṃ attānaṃ dassento chabbaṇṇā buddharaṃsiyo vissajjesi.",
  "atk-s0514a1:4133_13": "Kapilavatthuvāsinopi bhagavantaṃ disvā “amhākaṃ ñātiseṭṭho satthā āgato,",
  "atk-s0514a1:4133_14": "diṭṭho nu kho tena amhākaṃ kalahakaraṇabhāvo”ti cintetvā “na kho pana sakkā satthari āgate amhehi parassa sarīre satthaṃ pātetuṃ,",
  "atk-s0514a1:4133_15": "koliyanagaravāsino amhe hanantu vā bajjhantu vā”ti āvudhāni chaḍḍesuṃ.",
  "atk-s0514a1:4133_16": "Koliyanagaravāsinopi tatheva akaṃsu.",
  "atk-s0514a1:4134_0": "Atha bhagavā otaritvā ramaṇīye padese vālukapuline paññattavarabuddhāsane nisīdi anopamāya buddhasiriyā virocamāno.",
  "atk-s0514a1:4134_1": "Tepi rājāno bhagavantaṃ vanditvā nisīdiṃsu.",
  "atk-s0514a1:4134_2": "Atha ne satthā jānantova “kasmā āgatattha,",
  "atk-s0514a1:4134_3": "mahārājā”ti pucchi. “Neva, bhante,",
  "atk-s0514a1:4134_4": "nadidassanatthāya,",
  "atk-s0514a1:4134_5": "na kīḷanatthāya,",
  "atk-s0514a1:4134_6": "apica kho pana imasmiṃ ṭhāne saṅgāmaṃ paccupaṭṭhāpetvā āgatamhā”ti.",
  "atk-s0514a1:4134_7": "“Kiṃ nissāya vo kalaho,",
  "atk-s0514a1:4134_8": "mahārājā”ti?",
  "atk-s0514a1:4134_9": "“Udakaṃ nissāya bhante”ti.",
  "atk-s0514a1:4134_10": "“Udakaṃ kiṃ agghati mahārājā”ti?",
  "atk-s0514a1:4134_11": "“Appagghaṃ,",
  "atk-s0514a1:4134_12": "bhante”ti.",
  "atk-s0514a1:4134_13": "“Pathavī nāma kiṃ agghati,",
  "atk-s0514a1:4134_14": "mahārājā”ti? “Anagghā,",
  "atk-s0514a1:4134_15": "bhante”ti.",
  "atk-s0514a1:4134_16": "“Khattiyā kiṃ agghanti,",
  "atk-s0514a1:4134_17": "mahārājā”ti?",
  "atk-s0514a1:4134_18": "“Khattiyā nāma anagghā,",
  "atk-s0514a1:4134_19": "bhante”ti.",
  "atk-s0514a1:4134_20": "“Appagghaṃ udakaṃ nissāya kasmā anagghe khattiye nāsetha, mahārāja,",
  "atk-s0514a1:4134_21": "kalahasmiñhi assādo nāma natthi,",
  "atk-s0514a1:4134_22": "kalahavasena hi mahārājā ekāya rukkhadevatāya kāḷasīhena saddhiṃ baddhāghāto sakalampi imaṃ kappaṃ anuppattoyevā”ti vatvā phandanajātakaṃ kathesi.",
  "atk-s0514a1:4134_23": "Tato “parapattiyena nāma mahārājā na bhavitabbaṃ,",
  "atk-s0514a1:4134_24": "parapattiyā hi hutvā ekassa sasassa kathāya tiyojanasahassavitthate himavante catuppadagaṇā mahāsamuddaṃ pakkhandino ahesuṃ,",
  "atk-s0514a1:4134_25": "tasmā parapattiyena na bhavitabba”nti vatvā daddarajātakaṃ kathesi.",
  "atk-s0514a1:4134_26": "Tato “kadāci mahārājā dubbalopi mahabbalassa randhaṃ passati,",
  "atk-s0514a1:4134_27": "kadāci mahabbalopi dubbalassa randhaṃ passati,",
  "atk-s0514a1:4134_28": "laṭukikāpi hi sakuṇikā hatthināgaṃ ghātesī”ti vatvā laṭukikajātakaṃ kathesi.",
  "atk-s0514a1:4134_29": "Evaṃ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni kathesi.",
  "atk-s0514a1:4134_30": "“Samaggānañhi mahārājā koci otāraṃ nāma passituṃ na sakkotī”ti vatvā rukkhadhammajātakaṃ kathesi.",
  "atk-s0514a1:4134_31": "Tato “samaggānaṃ mahārājā koci vivaraṃ passituṃ nāsakkhi,",
  "atk-s0514a1:4134_32": "yadā pana aññamaññaṃ vivādamakaṃsu,",
  "atk-s0514a1:4134_33": "atha ne eko nesādaputto jīvitakkhayaṃ pāpetvā ādāya gato,",
  "atk-s0514a1:4134_34": "vivāde assādo nāma natthī”ti vatvā vaṭṭakajātakaṃ kathesi.",
  "atk-s0514a1:4134_35": "Evaṃ imāni pañca jātakāni kathetvā avasāne attadaṇḍasuttaṃ kathesi.",
  "atk-s0514a1:4135_0": "Atha rājāno pasannā “sace satthā nāgamissa,",
  "atk-s0514a1:4135_1": "mayaṃ aññamaññaṃ vadhitvā lohitanadiṃ pavattayissāma,",
  "atk-s0514a1:4135_2": "satthāraṃ nissāya no jīvitaṃ laddhaṃ.",
  "atk-s0514a1:4135_3": "Sace pana satthā agāraṃ ajjhāvasissa,",
  "atk-s0514a1:4135_4": "dvisahassadīpaparivāraṃ catumahādīparajjaṃ hatthagataṃ abhavissa,",
  "atk-s0514a1:4135_5": "atirekasahassaṃ kho panassa puttā abhavissaṃsu,",
  "atk-s0514a1:4135_6": "tato khattiyaparivārova avicarissa,",
  "atk-s0514a1:4135_7": "taṃ kho panesa sampattiṃ pahāya nikkhamitvā sambodhiṃ patto,",
  "atk-s0514a1:4135_8": "idānipi khattiyaparivārova vicaratū”ti ubhayanagaravāsino aḍḍhateyyāni aḍḍhateyyāni kumārasatāni adaṃsu.",
  "atk-s0514a1:4135_9": "Bhagavā te pabbājetvā mahāvanaṃ agamāsi.",
  "atk-s0514a1:4135_10": "Punadivasato paṭṭhāya tehi parivuto ekadā kapilavatthunagare ekadā koliyanagareti dvīsu nagaresu piṇḍāya carati.",
  "atk-s0514a1:4135_11": "Ubhayanagaravāsino mahāsakkāraṃ kariṃsu.",
  "atk-s0514a1:4135_12": "Tesaṃ garugāravena na attano ruciyā pabbajitānaṃ anabhirati uppajji.",
  "atk-s0514a1:4135_13": "Purāṇadutiyikāyopi nesaṃ anabhiratijananatthāya taṃ taṃ vatvā sāsanaṃ pesesuṃ.",
  "atk-s0514a1:4135_14": "Te atirekataraṃ ukkaṇṭhiṃsu.",
  "atk-s0514a1:4135_15": "Bhagavā āvajjento tesaṃ anabhiratabhāvaṃ ñatvā “ime bhikkhū mādisena buddhena saddhiṃ ekato vasantā ukkaṇṭhanti,",
  "atk-s0514a1:4135_16": "kathaṃ rūpā nu kho tesaṃ dhammakathā sappāyā”ti upadhārento kuṇāladhammadesanaṃ passi.",
  "atk-s0514a1:4135_17": "Athassa etadahosi –",
  "atk-s0514a1:4135_18": "“ahaṃ ime bhikkhū himavantaṃ netvā kuṇālakathāya nesaṃ mātugāmadosaṃ pakāsetvā anabhiratiṃ haritvā sotāpattimaggaṃ dassāmī”ti.",
  "atk-s0514a1:4136_0": "So pubbaṇhasamayaṃ nivāsetvā pattacīvaramādāya kapilavatthuṃ piṇḍāya caritvā pacchābhattaṃ piṇḍapātapaṭikkanto",
  "atk-s0514a1:4136_1": "bhattakiccavelāyameva te pañcasate bhikkhū āmantetvā “diṭṭhapubbo vo,",
  "atk-s0514a1:4136_2": "bhikkhave,",
  "atk-s0514a1:4136_3": "ramaṇīyo himavantapadeso”ti pucchi. “Nohetaṃ,",
  "atk-s0514a1:4136_4": "bhante”ti.",
  "atk-s0514a1:4136_5": "“Gacchissatha pana himavantacārika”nti? “Bhante,",
  "atk-s0514a1:4136_6": "aniddhimanto mayaṃ kathaṃ gamissāmā”ti.",
  "atk-s0514a1:4136_7": "“Sace pana vo koci gahetvā gaccheyya,",
  "atk-s0514a1:4136_8": "gaccheyyāthā”ti? “Āma,",
  "atk-s0514a1:4136_9": "bhante”ti.",
  "atk-s0514a1:4136_10": "Satthā sabbepi te attano iddhiyā gahetvā ākāse uppatitvā himavantaṃ gantvā gaganatale ṭhitova ramaṇīye",
  "atk-s0514a1:4136_11": "himavantapadese kañcanapabbataṃ rajatapabbataṃ maṇipabbataṃ hiṅgulikapabbataṃ añjanapabbataṃ sānupabbataṃ",
  "atk-s0514a1:4136_12": "phalikapabbatanti nānāvidhe pabbate,",
  "atk-s0514a1:4136_13": "pañca mahānadiyo,",
  "atk-s0514a1:4136_14": "kaṇṇamuṇḍakaṃ rathakāraṃ sīhapapātaṃ chaddantaṃ tiyaggaḷaṃ anotattaṃ kuṇāladahanti satta dahe dassesi.",
  "atk-s0514a1:4136_15": "Himavanto ca nāma mahā pañcayojanasatubbedho tiyojanasahassavitthato,",
  "atk-s0514a1:4136_16": "tassa imaṃ ramaṇīyaṃ ekadesaṃ attano ānubhāvena dassesi.",
  "atk-s0514a1:4136_17": "Tattha katanivāsāni sīhabyagghahatthikulādīni catuppadānipi ekadesato dassesi.",
  "atk-s0514a1:4136_18": "Tattha ārāmarāmaṇeyyakādīni pupphūpagaphalūpage rukkhe nānāvidhe sakuṇasaṅghe jalajathalajapupphāni himavantassa puratthimapasse suvaṇṇatalaṃ,",
  "atk-s0514a1:4136_19": "pucchimapasse hiṅgulatalaṃ dassesi.",
  "atk-s0514a1:4136_20": "Imesaṃ rāmaṇeyyakānaṃ diṭṭhakālato paṭṭhāya tesaṃ bhikkhūnaṃ purāṇadutiyikāsu chandarāgo pahīno.",
  "atk-s0514a1:4137_0": "Atha satthā te bhikkhū gahetvā ākāsato otaritvā himavantapacchimapasse saṭṭhiyojanike manosilātale sattayojanikassa",
  "atk-s0514a1:4137_1": "kappaṭṭhikasālarukkhassa heṭṭhā tiyojanikāya manosilātalāya tehi bhikkhūhi parivuto chabbaṇṇarasmiyo",
  "atk-s0514a1:4137_2": "vissajjento aṇṇavakucchiṃ khobhetvā jalamāno sūriyo viya nisīditvā madhurassaraṃ nicchārento te bhikkhū",
  "atk-s0514a1:4137_3": "āmantesi –",
  "atk-s0514a1:4137_4": "“bhikkhave,",
  "atk-s0514a1:4137_5": "imasmiṃ himavante tumhehi adiṭṭhapubbaṃ pucchathā”ti.",
  "atk-s0514a1:4137_6": "Tasmiṃ khaṇe dve citrakokilā ubhosu koṭīsu daṇḍakaṃ mukhena ḍaṃsitvā majjhe attano sāmikaṃ nisīdāpetvā aṭṭha citrakokilā purato,",
  "atk-s0514a1:4137_7": "aṭṭha pacchato,",
  "atk-s0514a1:4137_8": "aṭṭha vāmato,",
  "atk-s0514a1:4137_9": "aṭṭha dakkhiṇato,",
  "atk-s0514a1:4137_10": "aṭṭha heṭṭhā,",
  "atk-s0514a1:4137_11": "aṭṭha upari chāyaṃ katvā evaṃ citrakokilaṃ parivāretvā ākāsenāgacchanti.",
  "atk-s0514a1:4137_12": "Atha te bhikkhū taṃ sakuṇasaṅghaṃ disvā satthāraṃ pucchiṃsu –",
  "atk-s0514a1:4137_13": "“ke nāmete,",
  "atk-s0514a1:4137_14": "bhante sakuṇā”ti?",
  "atk-s0514a1:4137_15": "“Bhikkhave,",
  "atk-s0514a1:4137_16": "esa mama porāṇako vaṃso,",
  "atk-s0514a1:4137_17": "mayā ṭhapitā paveṇī,",
  "atk-s0514a1:4137_18": "maṃ tāva pubbe evaṃ paricariṃsu,",
  "atk-s0514a1:4137_19": "tadā panesa sakuṇagaṇo mahā ahosi,",
  "atk-s0514a1:4137_20": "aḍḍhuḍḍhāni dijakaññāsahassāni maṃ paricariṃsu.",
  "atk-s0514a1:4137_21": "Anupubbena parihāyitvā idāni ettako jāto”ti.",
  "atk-s0514a1:4137_22": "“Kathaṃ evarūpe pana, bhante,",
  "atk-s0514a1:4137_23": "vanasaṇḍe etā dijakaññāyo tumhe paricariṃsū”ti?",
  "atk-s0514a1:4137_24": "Atha nesaṃ satthā “tena hi,",
  "atk-s0514a1:4137_25": "bhikkhave,",
  "atk-s0514a1:4137_26": "suṇāthā”ti satiṃ upaṭṭhāpetvā atītaṃ āharitvā dassento āha –",
  "atk-s0514a1:4138_0": "“Evamakkhāyati evamanusūyati,",
  "atk-s0514a1:4138_1": "sabbosadhadharaṇidhare nekapupphamālyavitate gajagavajamahiṃsarurucamarapasadakhaggagokaṇṇasīhabyagghadīpiacchakokataracchauddārakadali-",
  "atk-s0514a1:4138_2": "migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe issamigasākhamigasarabhamigaeṇīmigavātamigapasadamigapurisālukimpurisayakkharakkha-",
  "atk-s0514a1:4138_3": "sanisevite amajjavamañjarīdharapahaṭṭhapupphaphusitaggānekapādapagaṇavitake kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe",
  "atk-s0514a1:4138_4": "añjanamanosilāharitālahiṅgulakahemarajatakanakānekadhātu-",
  "atk-s0514a1:4138_5": "satavinaddhapaṭimaṇḍitapadese evarūpe khalu, bho,",
  "atk-s0514a1:4138_6": "ramme vanasaṇḍe kuṇālo nāma sakuṇo paṭivasati ativiya citto ativiya cittapattacchadano”.",
  "atk-s0514a1:4139_0": "“Tasseva khalu, bho,",
  "atk-s0514a1:4139_1": "kuṇālassa sakuṇassa aḍḍhuḍḍhāni itthisahassāni paricārikā dijakaññāyo,",
  "atk-s0514a1:4139_2": "atha khalu, bho,",
  "atk-s0514a1:4139_3": "dve dijakaññāyo kaṭṭhaṃ mukhena ḍaṃsitvā taṃ kuṇālaṃ sakuṇaṃ majjhe nisīdāpetvā uḍḍentimā naṃ kuṇālaṃ",
  "atk-s0514a1:4139_4": "sakuṇaṃ addhānapariyāyapathe kilamatho ubbāhetthā”ti.",
  "atk-s0514a1:4140_0": "“Pañcasatā dijakaññāyo heṭṭhato heṭṭhato uḍḍenti ‘sacāyaṃ kuṇālo sakuṇo āsanā paripatissati,",
  "atk-s0514a1:4140_1": "mayaṃ taṃ pakkhehi paṭiggahessāmā’ti.",
  "atk-s0514a1:4141_0": "“Pañcasatā dijakaññāyo uparūpari uḍḍenti ‘mā naṃ kuṇālaṃ sakuṇaṃ ātapo paritāpesī’ti.",
  "atk-s0514a1:4142_0": "“Pañcasatā dijakaññāyo ubhatopassena uḍḍenti ‘mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.",
  "atk-s0514a1:4143_0": "“Pañcasatā dijakaññāyo purato purato uḍḍenti ‘mā naṃ kuṇālaṃ sakuṇaṃ gopālakā vā pasupālakā vā tiṇahārakā",
  "atk-s0514a1:4143_1": "vā kaṭṭhahārakā vā vanakammikā vā kaṭṭhena vā kaṭhalena vā pāṇinā vā leḍḍunā vā daṇḍena vā satthena vā",
  "atk-s0514a1:4143_2": "sakkharāhi vā pahāraṃ adaṃsu,",
  "atk-s0514a1:4143_3": "māyaṃ kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.",
  "atk-s0514a1:4144_0": "“Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo",
  "atk-s0514a1:4144_1": "‘māyaṃ kuṇālo sakuṇo āsane pariyukkaṇṭhī’ti.",
  "atk-s0514a1:4145_0": "“Pañcasatā dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ kuṇālo sakuṇo khudāya parikilamitthā’ti.",
  "atk-s0514a1:4146_0": "“Atha khalu, bho,",
  "atk-s0514a1:4146_1": "tā dijakaññāyo taṃ kuṇālaṃ sakuṇaṃ ārāmeneva ārāmaṃ,",
  "atk-s0514a1:4146_2": "uyyāneneva uyyānaṃ,",
  "atk-s0514a1:4146_3": "nadītittheneva nadītitthaṃ,",
  "atk-s0514a1:4146_4": "pabbatasikhareneva pabbatasikharaṃ,",
  "atk-s0514a1:4146_5": "ambavaneneva ambavanaṃ,",
  "atk-s0514a1:4146_6": "jambuvaneneva jambuvanaṃ,",
  "atk-s0514a1:4146_7": "labujavaneneva labujavanaṃ,",
  "atk-s0514a1:4146_8": "nāḷikerasañcāriyeneva nāḷikerasañcāriyaṃ khippameva abhisambhonti ratitthāya.",
  "atk-s0514a1:4147_0": "“Atha khalu, bho,",
  "atk-s0514a1:4147_1": "kuṇālo sakuṇo tāhi dijakaññāhi divasaṃ paribyūḷho evaṃ apasādeti ‘nassatha tumhe vasaliyo,",
  "atk-s0514a1:4147_2": "vinassatha tumhe vasiliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṃgamāyo”’ ti.",
  "atk-s0514a1:4148_0": "Tatrāyaṃ atthavaṇṇanā –",
  "atk-s0514a1:4148_1": "bhikkhave,",
  "atk-s0514a1:4148_2": "so vanasaṇḍo evaṃ akkhāyati evañca anusūyati. Kinti?",
  "atk-s0514a1:4148_3": "Sabbosadhadharaṇidhareti vitthāro.",
  "atk-s0514a1:4148_4": "Tattha sabbosadhadharaṇidhareti mūlatacapattapupphādisabbosadhadharāya dharaṇiyā samannāgateti attho,",
  "atk-s0514a1:4148_5": "sabbosadhayutto vā dharaṇidharo.",
  "atk-s0514a1:4148_6": "So hi padeso sabbosadhadharaṇidharoti evamakkhāyati evañca anusūyati,",
  "atk-s0514a1:4148_7": "tasmiṃ vanasaṇḍeti vuttaṃ hoti.",
  "atk-s0514a1:4148_8": "Sesapadayojanāyapi eseva nayo.",
  "atk-s0514a1:4148_9": "Nekapupphamālyavitateti anekehi phalatthāya uppannapupphehi ceva piḷandhanamālyehi ca vitate.",
  "atk-s0514a1:4148_10": "Rurūti suvaṇṇavaṇṇā migā.",
  "atk-s0514a1:4148_11": "Uddārāti uddā.",
  "atk-s0514a1:4148_12": "Biḷārāti mahābiḷārā.",
  "atk-s0514a1:4148_13": "Nelamaṇḍalaṃ vuccati taruṇabhiṅkacchāpamaṇḍalaṃ.",
  "atk-s0514a1:4148_14": "Mahāvarāhāti mahāhatthino,",
  "atk-s0514a1:4148_15": "ākiṇṇanelamaṇḍalamahāvarāhena gocariyādibhedena dasavidhena nāgakulena ceva kareṇusaṅghena ca adhivuṭṭheti attho.",
  "atk-s0514a1:4148_16": "Issamigāti kāḷasīhā.",
  "atk-s0514a1:4148_17": "Vātamigāti mahāvātamigā.",
  "atk-s0514a1:4148_18": "Pasadamigāti citramigā.",
  "atk-s0514a1:4148_19": "Purisālūti vaḷavāmukhayakkhiniyo.",
  "atk-s0514a1:4148_20": "Kimpurisāti devakinnaracandakinnaradumakinnaradaṇḍamāṇavakakonti-",
  "atk-s0514a1:4148_21": "sakuṇakaṇṇapāvuraṇādibhedā kinnarā.",
  "atk-s0514a1:4148_22": "Amajjavamañjarīdharapahaṭṭhapupphaphusitaggānekapādapagaṇavitateti makuladharehi ceva mañjarīdharehi",
  "atk-s0514a1:4148_23": "ca supupphitehi ca aggamattapupphitehi ca anekehi pādapagaṇehi vitate.",
  "atk-s0514a1:4148_24": "Vāraṇā nāma hatthiliṅgasakuṇā.",
  "atk-s0514a1:4148_25": "Celāvakātipi ete sakuṇāyeva.",
  "atk-s0514a1:4148_26": "Hemañca kanakañcāti dve suvaṇṇajātiyo.",
  "atk-s0514a1:4148_27": "Etehi añjanādīhi anekadhātusatehi anekehi vaṇṇadhāturāsīhi vinaddhapaṭimaṇḍitapadese.",
  "atk-s0514a1:4148_28": "Bhoti dhammālapanamattametaṃ.",
  "atk-s0514a1:4148_29": "Cittoti mukhatuṇḍakepi heṭṭhāudarabhāgepi citrova.",
  "atk-s0514a1:4149_0": "Aḍḍhuḍḍhānīti aḍḍhacatutthāni,",
  "atk-s0514a1:4149_1": "tīṇi sahassāni pañceva satānīti attho.",
  "atk-s0514a1:4149_2": "Addhānapariyāyapatheti addhānasaṅkhāte gamanamagge.",
  "atk-s0514a1:4149_3": "Ubbāhetthāti bādhayittha.",
  "atk-s0514a1:4149_4": "Upapphusīti upagantvā phusi.",
  "atk-s0514a1:4149_5": "Pahāraṃ adaṃsūti ettha “mā na”nti padassa sāmivasena attho veditabbo.",
  "atk-s0514a1:4149_6": "Saṅgamesīti samāgacchi.",
  "atk-s0514a1:4149_7": "Saṇhāhīti maṭṭhāhi.",
  "atk-s0514a1:4149_8": "Sakhilāhīti piyāhi.",
  "atk-s0514a1:4149_9": "Mañjūhīti sakhilāhi.",
  "atk-s0514a1:4149_10": "Madhurāhīti madhurassarāhi.",
  "atk-s0514a1:4149_11": "Samudācarantiyoti gandhabbakaraṇavasena paricarantiyo.",
  "atk-s0514a1:4149_12": "Anekarukkhavividhavikatiphalanti anekehi rukkhehi vividhavikatiphalaṃ.",
  "atk-s0514a1:4149_13": "Ārāmeneva ārāmanti pupphārāmādīsu aññatarena ārāmeneva aññataraṃ ārāmaṃ nentīti attho.",
  "atk-s0514a1:4149_14": "Uyyānādīsupi eseva nayo.",
  "atk-s0514a1:4149_15": "Nāḷikerasañcāriyenevāti nāḷikeravaneneva aññaṃ nāḷikeravanaṃ.",
  "atk-s0514a1:4149_16": "Atisambhontīti evaṃ netvā tattha naṃ khippaññeva ratitthāya pāpuṇanti.",
  "atk-s0514a1:4150_0": "Divasaṃ paribyūḷhoti sakaladivasaṃ paribyūḷho.",
  "atk-s0514a1:4150_1": "Apasādetīti tā kira taṃ evaṃ divasaṃ paricaritvā nivāsarukkhe otāretvā parivāretvā rukkhasākhāsu nisīditvā",
  "atk-s0514a1:4150_2": "“appeva nāma madhuravacanaṃ labheyyāmā”ti patthayantiyo iminā uyyojitakāle attano vasanaṭṭhānaṃ gamissāmāti vasanti.",
  "atk-s0514a1:4150_3": "Kuṇālarājā pana tā uyyojento “nassathā”tiādivacanehi apasādeti.",
  "atk-s0514a1:4150_4": "Tattha nassathāti gacchatha.",
  "atk-s0514a1:4150_5": "Vinassathāti sabbatobhāgena nassatha.",
  "atk-s0514a1:4150_6": "Gehe dhanadhaññādīnaṃ nāsanena coriyo,",
  "atk-s0514a1:4150_7": "bahumāyatāya dhuttiyo,",
  "atk-s0514a1:4150_8": "naṭṭhassatitāya asatiyo,",
  "atk-s0514a1:4150_9": "anavaṭṭhitacittatāya lahucittāyo,",
  "atk-s0514a1:4150_10": "katavināsanena mittadubbhitāya katassa appaṭikārikāyoti.",
  "atk-s0514a1:4151_0": "Evañca pana vatvā “iti kho,",
  "atk-s0514a1:4151_1": "bhikkhave,",
  "atk-s0514a1:4151_2": "ahaṃ tiracchānagatopi itthīnaṃ akataññutaṃ bahumāyataṃ anācārataṃ dussīlatañca jānāmi,",
  "atk-s0514a1:4151_3": "tadāpāhaṃ tāsaṃ vase avattitvā tā eva attano vase vattemī”ti imāya kathāya tesaṃ bhikkhūnaṃ anabhiratiṃ haritvā satthā tuṇhī ahosi.",
  "atk-s0514a1:4151_4": "Tasmiṃ khaṇe dve kāḷakokilā sāmikaṃ daṇḍakena ukkhipitvā heṭṭhābhāgādīsu catasso catasso hutvā taṃ padesaṃ āgamiṃsu.",
  "atk-s0514a1:4151_5": "Te bhikkhū tāpi disvā satthāraṃ pucchiṃsu.",
  "atk-s0514a1:4151_6": "Satthā “pubbe,",
  "atk-s0514a1:4151_7": "bhikkhave,",
  "atk-s0514a1:4151_8": "mama sahāyo puṇṇamukho nāma phussakokilo ahosi,",
  "atk-s0514a1:4151_9": "tassāyaṃ vaṃso”ti vatvā purimanayeneva tehi bhikkhūhi pucchito āha –",
  "atk-s0514a1:4152_0": "“Tasseva khalu, bho,",
  "atk-s0514a1:4152_1": "himavato pabbatarājassa puratthimadisābhāge susukhumasunipuṇagirippabhavaharitupayantiyo”ti.",
  "atk-s0514a1:4153_0": "Tattha suṭṭhu sukhumasaṇhasalilatāya susukhumasunipuṇā,",
  "atk-s0514a1:4153_1": "giri etāsaṃ pabhavoti girippabhavā,",
  "atk-s0514a1:4153_2": "himavantato sandamānaharitatiṇamissaoghatāya haritā,",
  "atk-s0514a1:4153_3": "kuṇāladahaṃ upagamanena upayantiyoti susukhumasunipuṇagirippabhavaharitupayantiyo,",
  "atk-s0514a1:4153_4": "evarūpā nadiyo yasmiṃ sandantīti attho.",
  "atk-s0514a1:4154_0": "Idāni yaṃ kuṇāladahaṃ tā upayanti, tattha pupphāni vaṇṇento āha –",
  "atk-s0514a1:4155_0": "“Uppalapadumakumudanalinasatapattasogandhikamandālakasampativiruḷhasucigandhamanuññamāvakappadese”ti.",
  "atk-s0514a1:4156_0": "Tattha uppalanti nīluppalaṃ.",
  "atk-s0514a1:4156_1": "Nalinanti setapadumaṃ.",
  "atk-s0514a1:4156_2": "Satapattanti paripuṇṇasatapattapadumaṃ.",
  "atk-s0514a1:4156_3": "Sampatīti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya māvakena ca padesena samannāgateti attho.",
  "atk-s0514a1:4157_0": "Idāni tasmiṃ dahe rukkhādayo vaṇṇento āha –",
  "atk-s0514a1:4158_0": "“Kuravakamucalindaketakavedisavañjulapunnāgabakulatilakapiyakahasanasālasaḷala-",
  "atk-s0514a1:4158_1": "campakaasokanāgarukkhatirīṭibhujapattaloddacandanoghavane kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra-",
  "atk-s0514a1:4158_2": "kanaverakoraṇḍakakoviḷārakiṃsukayodhikavanamallikamanaṅgaṇamanavajjabhaṇḍisurucira-",
  "atk-s0514a1:4158_3": "bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate atimuttakasaṃkusumitalatāvitatapaṭimaṇḍitappadese",
  "atk-s0514a1:4158_4": "haṃsapilavakādambakāraṇḍavābhinadite vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese –",
  "atk-s0514a1:4158_5": "evarūpe khalu, bho,",
  "atk-s0514a1:4158_6": "ramme vanasaṇḍe puṇṇamukho nāma phussakokilo pativasati ativiya madhuragiro vilāsitanayano mattakkho.",
  "atk-s0514a1:4159_0": "“Tasseva khalu, bho,",
  "atk-s0514a1:4159_1": "puṇṇamukhassa phussakokilassa aḍḍhuḍḍhāni itthisatāni paricārikā dijakaññāyo.",
  "atk-s0514a1:4159_2": "Atha khalu, bho,",
  "atk-s0514a1:4159_3": "dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ phussakokilaṃ majjhe nisīdāpetvā uḍḍenti ‘mā",
  "atk-s0514a1:4159_4": "naṃ puṇṇamukhaṃ phussakokilaṃ addhānapariyāyapathe kilamatho ubbāhetthā’ti.",
  "atk-s0514a1:4160_0": "“Paññāsa dijakaññāyo heṭṭhato heṭṭhato uḍḍenti ‘sacāyaṃ puṇṇamukho phussakokilo sakuṇo āsanā paripatissati,",
  "atk-s0514a1:4160_1": "mayaṃ taṃ pakkhehi paṭiggahessāmā’ti.",
  "atk-s0514a1:4161_0": "“Paññāsa dijakaññāyo uparūpari uḍḍenti ‘mā naṃ puṇṇamukhaṃ phussakokilaṃ ātapo paritāpesī’ti.",
  "atk-s0514a1:4162_0": "“Paññāsa paññāsa dijakaññāyo ubhatopassena uḍḍenti ‘mānaṃ puṇṇamukhaṃ phussakokilaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.",
  "atk-s0514a1:4163_0": "“Paññāsa dijakaññāyo purato purato uḍḍenti ‘mā naṃ puṇṇamukhaṃ phussakokilaṃ gopālakā vā pasupālakā vā",
  "atk-s0514a1:4163_1": "tiṇahārakā vā kaṭṭhahārakā vā vanakammikā vā kaṭṭhena vā kaṭhalāya vā pāṇinā vā leḍḍunā vā daṇḍena vā",
  "atk-s0514a1:4163_2": "satthena vā sakkharāhi vā pahāramadaṃsu,",
  "atk-s0514a1:4163_3": "māyaṃ puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.",
  "atk-s0514a1:4164_0": "“Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo",
  "atk-s0514a1:4164_1": "‘māyaṃ puṇṇamukho phussakokilo āsane pariyukkaṇṭhī’ti.",
  "atk-s0514a1:4165_0": "“Paññāsa dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ puṇṇamukho phussakokilo khudāya parikilamitthā’ti.",
  "atk-s0514a1:4166_0": "“Atha khalu, bho,",
  "atk-s0514a1:4166_1": "tā dijakaññāyo taṃ puṇṇamukhaṃ phussakokilaṃ ārāmeneva ārāmaṃ,",
  "atk-s0514a1:4166_2": "uyyāneneva uyyānaṃ,",
  "atk-s0514a1:4166_3": "nadītittheneva nadītitthaṃ,",
  "atk-s0514a1:4166_4": "pabbatasikhareneva pabbatasikharaṃ,",
  "atk-s0514a1:4166_5": "ambavaneneva ambavanaṃ,",
  "atk-s0514a1:4166_6": "jambuvaneneva jambuvanaṃ,",
  "atk-s0514a1:4166_7": "labujavaneneva labujavanaṃ,",
  "atk-s0514a1:4166_8": "nāḷikerasañcāriyeneva nāḷikerasañcāriyaṃ khippameva abhisambhonti ratitthāya.",
  "atk-s0514a1:4167_0": "“Atha khalu, bho,",
  "atk-s0514a1:4167_1": "puṇṇamukho phussakokilo tāhi dijakaññāhi divasaṃ paribyūḷho evaṃ pasaṃsati ‘sādhu sādhu,",
  "atk-s0514a1:4167_2": "bhaginiyo,",
  "atk-s0514a1:4167_3": "etaṃ kho bhaginiyo tumhākaṃ patirūpaṃ kuladhītānaṃ,",
  "atk-s0514a1:4167_4": "yaṃ tumhe bhattāraṃ paricareyyāthā’ti.",
  "atk-s0514a1:4168_0": "“Atha khalu, bho,",
  "atk-s0514a1:4168_1": "puṇṇamukho phussakokilo yena kuṇālo sakuṇo tenupasaṅkami.",
  "atk-s0514a1:4168_2": "Addasaṃsu kho kuṇālassa sakuṇassa paricārikā dijakaññāyo taṃ puṇṇamukhaṃ phussakokilaṃ dūratova āgacchantaṃ,",
  "atk-s0514a1:4168_3": "disvāna yena puṇṇamukho phussakokilo tenupasaṅkamiṃsu,",
  "atk-s0514a1:4168_4": "upasaṅkamitvā taṃ puṇṇamukhaṃ phussakokilaṃ etadavocuṃ – ‘ayaṃ,",
  "atk-s0514a1:4168_5": "samma puṇṇamukha,",
  "atk-s0514a1:4168_6": "kuṇālo sakuṇo ativiya pharuso ativiya pharusavāco,",
  "atk-s0514a1:4168_7": "appeva nāma tavampi āgamma piyavācaṃ labheyyāmā’ti.",
  "atk-s0514a1:4168_8": "‘Appeva nāma bhaginiyo’ti vatvā yena kuṇālo sakuṇo tenupasaṅkami,",
  "atk-s0514a1:4168_9": "upasaṅkamitvā kuṇālena sakuṇena saddhiṃ paṭisammoditvā ekamantaṃ nisīdi,",
  "atk-s0514a1:4168_10": "ekamantaṃ nisinno kho puṇṇamukho phussakokilo taṃ kuṇālaṃ sakuṇaṃ etadavoca –",
  "atk-s0514a1:4168_11": "‘kissa tvaṃ,",
  "atk-s0514a1:4168_12": "samma kuṇāla,",
  "atk-s0514a1:4168_13": "itthīnaṃ sujātānaṃ kuladhītānaṃ sammāpaṭipannānaṃ micchāpaṭipannosi,",
  "atk-s0514a1:4168_14": "amanāpabhāṇīnampi kira,",
  "atk-s0514a1:4168_15": "samma kuṇāla,",
  "atk-s0514a1:4168_16": "itthīnaṃ manāpabhāṇinā bhavitabbaṃ,",
  "atk-s0514a1:4168_17": "kimaṅgaṃ pana manāpabhāṇīna’nti.",
  "atk-s0514a1:4169_0": "“Evaṃ vutte kuṇālo sakuṇo taṃ puṇṇamukhaṃ phussakokilaṃ evaṃ apasādesi –",
  "atk-s0514a1:4169_1": "‘nassa tvaṃ,",
  "atk-s0514a1:4169_2": "samma jamma vasala,",
  "atk-s0514a1:4169_3": "vinassa tvaṃ,",
  "atk-s0514a1:4169_4": "samma jamma vasala,",
  "atk-s0514a1:4169_5": "ko nu tayā viyatto jāyājinenā’ti.",
  "atk-s0514a1:4169_6": "Evaṃ apasādito ca pana puṇṇamukho phussakokilo tatoyeva paṭinivatti.",
  "atk-s0514a1:4170_0": "“Atha khalu, bho,",
  "atk-s0514a1:4170_1": "puṇṇamukhassa phussakokilassa aparena samayena nacirasseva kharo ābādho uppajji,",
  "atk-s0514a1:4170_2": "lohitapakkhandikā bāḷhā vedanā vattanti māraṇantikā.",
  "atk-s0514a1:4170_3": "Atha khalu, bho,",
  "atk-s0514a1:4170_4": "puṇṇamukhassa phussakokilassa paricārikānaṃ dijakaññānaṃ etadahosi –",
  "atk-s0514a1:4170_5": "‘ābādhiko kho ayaṃ puṇṇamukho phussakokilo,",
  "atk-s0514a1:4170_6": "appeva nāma imamhā ābādhā vuṭṭhaheyyā’ti ekaṃ adutiyaṃ ohāya yena kuṇālo sakuṇo tenupasaṅkamiṃsu.",
  "atk-s0514a1:4170_7": "Addasā kho kuṇālo sakuṇo tā dijakaññāyo dūratova āgacchantiyo,",
  "atk-s0514a1:4170_8": "disvāna tā dijakaññāyo etadavoca –",
  "atk-s0514a1:4170_9": "‘kahaṃ pana tumhaṃ vasaliyo bhattā’ti.",
  "atk-s0514a1:4170_10": "‘Ābādhiko kho,",
  "atk-s0514a1:4170_11": "samma kuṇāla,",
  "atk-s0514a1:4170_12": "puṇṇamukho phussakokilo appeva nāma tamhā ābādhā vuṭṭhaheyyā’ti.",
  "atk-s0514a1:4170_13": "Evaṃ vutte kuṇālo sakuṇo tā dijakaññāyo evaṃ apasādesi –",
  "atk-s0514a1:4170_14": "‘nassatha tumhe vasaliyo,",
  "atk-s0514a1:4170_15": "vinassatha tumhe vasaliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṃgamāyo’ti",
  "atk-s0514a1:4170_16": "vatvā yena puṇṇamukho phussakokilo tenupasaṅkami,",
  "atk-s0514a1:4170_17": "upasaṅkamitvā taṃ puṇṇamukhaṃ phussakokilaṃ etadavoca – ‘haṃ, samma,",
  "atk-s0514a1:4170_18": "puṇṇamukhā’ti. ‘Haṃ, samma,",
  "atk-s0514a1:4170_19": "kuṇālā’ti.",
  "atk-s0514a1:4171_0": "“Atha khalu, bho,",
  "atk-s0514a1:4171_1": "kuṇālo sakuṇo taṃ puṇṇamukhaṃ phussakokilaṃ pakkhehi ca mukhatuṇḍakena ca pariggahetvā vuṭṭhāpetvā nānābhesajjāni pāyāpesi.",
  "atk-s0514a1:4171_2": "Atha khalu, bho,",
  "atk-s0514a1:4171_3": "puṇṇamukhassa phussakokilassa so ābādho paṭippassambhī”ti.",
  "atk-s0514a1:4172_0": "Tattha piyakāti setapupphā.",
  "atk-s0514a1:4172_1": "Hasanāti ha-",
  "atk-s0514a1:4172_2": "kāro sandhikaro,",
  "atk-s0514a1:4172_3": "asanāyeva.",
  "atk-s0514a1:4172_4": "Tirīṭīti ekā rukkhajāti.",
  "atk-s0514a1:4172_5": "Candanāti rattasurabhicandanā.",
  "atk-s0514a1:4172_6": "Oghavaneti etesaṃ oghena ghaṭāya samannāgatavane.",
  "atk-s0514a1:4172_7": "Devadārukacocagahaneti devadārurukkhehi ceva kadalīhi ca gahane.",
  "atk-s0514a1:4172_8": "Kaccikārāti ekā rukkhajāti.",
  "atk-s0514a1:4172_9": "Kaṇikārāti mahāpupphā.",
  "atk-s0514a1:4172_10": "Kaṇṇikārāti khuddakapupphā.",
  "atk-s0514a1:4172_11": "Kiṃsukāti vātaghātakā.",
  "atk-s0514a1:4172_12": "Yodhikāti yūthikā.",
  "atk-s0514a1:4172_13": "Vanamallikamanaṅgaṇamanavajjabhaṇḍisurucirabhaginimālāmalyadhareti mallikānañca anaṅgaṇānaṃ anavajjānañca",
  "atk-s0514a1:4172_14": "bhaṇḍīnaṃ surucirānañca bhaginīnaṃ pupphehi mālyadhārayamāne.",
  "atk-s0514a1:4172_15": "Dhanutakkārīti dhanupāṭali.",
  "atk-s0514a1:4172_16": "Tālīsāti tālīsapattarukkhā.",
  "atk-s0514a1:4172_17": "Kacchavitateti etehi jātisumanādīhi vitate nadikacchapabbatakacche.",
  "atk-s0514a1:4172_18": "Saṃkusumitalatāti tesu tesu ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese.",
  "atk-s0514a1:4172_19": "Gaṇādhivuṭṭheti etesaṃ vijjādharādīnaṃ gaṇehi adhivuṭṭhe.",
  "atk-s0514a1:4172_20": "Puṇṇamukhoti mukhaparipuṇṇatāya puṇṇamukho.",
  "atk-s0514a1:4172_21": "Parehi phuṭṭhatāya phussakokilo.",
  "atk-s0514a1:4172_22": "Vilāsitanayanoti vilāsitanetto.",
  "atk-s0514a1:4172_23": "Mattakkhoti yathā mattānaṃ akkhīni rattāni honti,",
  "atk-s0514a1:4172_24": "evaṃ rattakkho,",
  "atk-s0514a1:4172_25": "pamāṇayuttanetto vā.",
  "atk-s0514a1:4173_0": "Bhaginiyoti ariyavohārena ālapanaṃ.",
  "atk-s0514a1:4173_1": "Paricareyyāthāti sakaladivasaṃ gahetvā vicareyyātha.",
  "atk-s0514a1:4173_2": "Iti so piyakathaṃ kathetvā uyyojeti.",
  "atk-s0514a1:4173_3": "Kadāci pana kuṇālo saparivāro puṇṇamukhaṃ dassanāya gacchati,",
  "atk-s0514a1:4173_4": "kadāci puṇṇamukho kuṇālassa santikaṃ āgacchati.",
  "atk-s0514a1:4173_5": "Tenāha “atha khalu, bho”ti.",
  "atk-s0514a1:4173_6": "Sammāti vayassa.",
  "atk-s0514a1:4173_7": "Āgammāti paṭicca upanissāya.",
  "atk-s0514a1:4173_8": "Labheyyāmāti kuṇālassa santikā piyavacanaṃ labheyyāma.",
  "atk-s0514a1:4173_9": "Appeva nāmāti api nāma labheyyātha,",
  "atk-s0514a1:4173_10": "vakkhāmi nanti.",
  "atk-s0514a1:4173_11": "Sujātānanti samajātikānaṃ.",
  "atk-s0514a1:4174_0": "Nassāti palāya.",
  "atk-s0514a1:4174_1": "Jammāti lāmaka.",
  "atk-s0514a1:4174_2": "Viyattoti ko nu tayā sadiso añño byatto nāma atthi.",
  "atk-s0514a1:4174_3": "Jāyājinenāti jāyājitena,",
  "atk-s0514a1:4174_4": "ayameva vā pāṭho.",
  "atk-s0514a1:4174_5": "Evaṃ itthiparājitena tayā sadiso ko nāma byatto atthīti taṃ puna evarūpassa vacanassa abhaṇanatthāya apasādeti.",
  "atk-s0514a1:4174_6": "Tatoyevāti “kuddho me kuṇālo”ti cintetvā tatoyeva paṭinivatti,",
  "atk-s0514a1:4174_7": "so nivattitvā saparivāro attano nivāsaṭṭhānameva agamāsi.",
  "atk-s0514a1:4175_0": "Appeva nāmāti saṃsayaparivitakko,",
  "atk-s0514a1:4175_1": "imamhā ābādhā vuṭṭhaheyya vā no vāti evaṃ cintetvā taṃ ohāya pakkamiṃsu.",
  "atk-s0514a1:4175_2": "Tumhanti tumhākaṃ.",
  "atk-s0514a1:4175_3": "Appeva nāmāti tamhā ābādhā vuṭṭhaheyya vā no vā,",
  "atk-s0514a1:4175_4": "amhākaṃ āgatakāle mato bhavissati.",
  "atk-s0514a1:4175_5": "Mayañhi idāneva so marissatīti ñatvā tumhākaṃ pādaparicārikā bhavituṃ āgatā.",
  "atk-s0514a1:4175_6": "Tenupasaṅkamīti imā itthiyo sāmikassa matakāle āgatā paṭikkūlā bhavissāmāti taṃ pahāya āgatā,",
  "atk-s0514a1:4175_7": "ahaṃ gantvā mama sahāyakaṃ pupphaphalādīni nānābhesajjāni saṃharitvā arogaṃ karissāmīti cintetvā nāgabalo",
  "atk-s0514a1:4175_8": "mahāsatto ākāse uppatitvā yena so tenupasaṅkami.",
  "atk-s0514a1:4175_9": "Hanti nipāto, “jīvasi,",
  "atk-s0514a1:4175_10": "sammā”ti pucchanto evamāha.",
  "atk-s0514a1:4175_11": "Itaropissa “jīvāmī”ti vadanto “haṃ sammā”ti āha.",
  "atk-s0514a1:4175_12": "Pāyāpesīti pāyesi.",
  "atk-s0514a1:4175_13": "Paṭippassambhīti vūpasamīti.",
  "atk-s0514a1:4176_0": "Tāpi dijakaññāyo asmiṃ aroge jāte āgatā.",
  "atk-s0514a1:4176_1": "Kuṇālopi puṇṇamukhaṃ katipāhaṃ phalāphalāni khādāpetvā tassa balappattakāle, “samma,",
  "atk-s0514a1:4176_2": "idāni tvaṃ arogo,",
  "atk-s0514a1:4176_3": "attano paricārikāhi saddhiṃ vasa,",
  "atk-s0514a1:4176_4": "ahampi attano vasanaṭṭhānaṃ gamissāmī”ti āha.",
  "atk-s0514a1:4176_5": "Atha naṃ so “imā, samma,",
  "atk-s0514a1:4176_6": "maṃ bāḷhagilānaṃ pahāya palāyanti,",
  "atk-s0514a1:4176_7": "na me etāhi dhuttīhi attho”ti āha.",
  "atk-s0514a1:4176_8": "Taṃ sutvā mahāsatto “tena hi te, samma,",
  "atk-s0514a1:4176_9": "itthīnaṃ pāpabhāvaṃ ācikkhissāmī”ti puṇṇamukhaṃ gahetvā himavantapasse manosilātalaṃ netvā sattayojanikasālarukkhamūle manosilāsane nisīdi.",
  "atk-s0514a1:4176_10": "Ekasmiṃ passe puṇṇamukho saparivāro nisīdi.",
  "atk-s0514a1:4176_11": "Sakalahimavante devaghosanā cari –",
  "atk-s0514a1:4176_12": "“ajja kuṇālo sakuṇarājā himavante manosilāsane nisīditvā buddhalīlāya dhammaṃ desessati,",
  "atk-s0514a1:4176_13": "taṃ suṇāthā”ti.",
  "atk-s0514a1:4176_14": "Paramparaghosena cha kāmāvacaradevā sutvā yebhuyyena tattha sannipatiṃsu.",
  "atk-s0514a1:4176_15": "Bahunāgasupaṇṇakinnaravijjādharādīnampi devatā tamatthaṃ ugghosesuṃ.",
  "atk-s0514a1:4176_16": "Tadā ānando nāma gijjharājā dasasahassagijjhaparivāro gijjhapabbate paṭivasati.",
  "atk-s0514a1:4176_17": "Sopi taṃ kolāhalaṃ sutvā “dhammaṃ suṇissāmī”ti saparivāro āgantvā ekamantaṃ nisīdi.",
  "atk-s0514a1:4176_18": "Nāradopi pañcābhiñño tāpaso dasasahassatāpasaparivuto himavantapadese viharanto taṃ devaghosanaṃ sutvā",
  "atk-s0514a1:4176_19": "“sahāyo kira me kuṇālo itthīnaṃ aguṇaṃ kathessati,",
  "atk-s0514a1:4176_20": "mahāsamāgamo bhavissati,",
  "atk-s0514a1:4176_21": "mayāpi taṃ desanaṃ sotuṃ vaṭṭatī”ti tāpasadasasahassena saddhiṃ iddhiyā tattha gantvā ekamantaṃ nisīdi.",
  "atk-s0514a1:4176_22": "Buddhānaṃ desanāsannipātasadiso mahāsamāgamo ahosi.",
  "atk-s0514a1:4176_23": "Atha mahāsatto jātissarañāṇena itthidosapaṭisaṃyuttaṃ atītabhave diṭṭhakāraṇaṃ puṇṇamukhaṃ kāyasakkhiṃ katvā kathesi.",
  "atk-s0514a1:4176_24": "Tamatthaṃ pakāsento satthā āha –",
  "atk-s0514a1:4177_0": "“Atha khalu, bho,",
  "atk-s0514a1:4177_1": "kuṇālo sakuṇo taṃ puṇṇamukhaṃ phussakokilaṃ gilānavuṭṭhitaṃ aciravuṭṭhitaṃ gelaññā etadavoca –",
  "atk-s0514a1:4178_0": "“‘Diṭṭhā mayā,",
  "atk-s0514a1:4178_1": "samma puṇṇamukha,",
  "atk-s0514a1:4178_2": "kaṇhā dvepitikā pañcapatikāya chaṭṭhe purise cittaṃ paṭibandhantiyā,",
  "atk-s0514a1:4178_3": "yadidaṃ kabandhe pīṭhasappimhī”’ti.",
  "atk-s0514a1:4178_4": "Bhavati ca panuttarettha vākyaṃ –",
  "atk-s0514a1:4179_0": "290.",
  "atk-s0514a1:4180_0": "“Athajjuno nakulo bhīmaseno, yudhiṭṭhilo sahadevo ca rājā;",
  "atk-s0514a1:4181_0": "Ete patī pañca maticca nārī, akāsi khujjavāmanakena pāpa’nti.",
  "atk-s0514a1:4182_0": "“Diṭṭhā mayā,",
  "atk-s0514a1:4182_1": "samma puṇṇamukha,",
  "atk-s0514a1:4182_2": "saccatapāpī nāma samaṇī susānamajjhe vasantī catutthabhattaṃ pariṇāmayamānā surādhuttakena pāpamakāsi.",
  "atk-s0514a1:4183_0": "“Diṭṭhā mayā,",
  "atk-s0514a1:4183_1": "samma puṇṇamukha,",
  "atk-s0514a1:4183_2": "kākavatī nāma devī samuddamajjhe vasantī bhariyā venateyyassa naṭakuverena pāpamakāsi.",
  "atk-s0514a1:4184_0": "“Diṭṭhā mayā,",
  "atk-s0514a1:4184_1": "samma puṇṇamukha,",
  "atk-s0514a1:4184_2": "kuruṅgadevī nāma lomasuddarī eḷikakumāraṃ kāmayamānā chaḷaṅgakumāradhanantevāsinā pāpamakāsi.",
  "atk-s0514a1:4185_0": "“Evañhetaṃ mayā ñātaṃ, brahmadattassa mātaraṃ;",
  "atk-s0514a1:4186_0": "Ohāya kosalarājaṃ, pañcālacaṇḍena pāpamakāsi.",
  "atk-s0514a1:4187_0": "291.",
  "atk-s0514a1:4188_0": "“Etā ca aññā ca akaṃsu pāpaṃ, tasmāhamitthīnaṃ na vissase nappasaṃse;",
  "atk-s0514a1:4189_0": "Mahī yathā jagati samānarattā, vasundharā itarītarāpatiṭṭhā;",
  "atk-s0514a1:4190_0": "Sabbasahā aphandanā akuppā, tathitthiyo tāyo na vissase naro.",
  "atk-s0514a1:4191_0": "292.",
  "atk-s0514a1:4192_0": "“Sīho yathā lohitamaṃsabhojano, vāḷamigo pañcāvudho suruddho;",
  "atk-s0514a1:4193_0": "Pasayhakhādī parahiṃsane rato, tathitthiyo tāyo na vissase naro.",
  "atk-s0514a1:4194_0": "“Na khalu,",
  "atk-s0514a1:4194_1": "samma puṇṇamukha,",
  "atk-s0514a1:4194_2": "vesiyo nāriyo gamaniyo,",
  "atk-s0514a1:4194_3": "na hetā bandhakiyo nāma,",
  "atk-s0514a1:4194_4": "vadhikāyo nāma etāyo,",
  "atk-s0514a1:4194_5": "yadidaṃ vesiyo nāriyo gamaniyo”ti.",
  "atk-s0514a1:4195_0": "“Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo uragamiva dujivhāyo.",
  "atk-s0514a1:4195_1": "Sobbhamiva paṭicchannā pātālamiva duppūrā rakkhasī viya duttosā yamovekantahāriyo.",
  "atk-s0514a1:4195_2": "Sikhīriva sabbabhakkhā nadīriva sabbavāhī anilo viya yenakāmaṃcarā neru viya avisesakarā visarukkho viya niccaphalitāyoti.",
  "atk-s0514a1:4195_3": "Bhavati ca panuttarettha vākyaṃ –",
  "atk-s0514a1:4196_0": "293.",
  "atk-s0514a1:4197_0": "“‘Yathā coro yathā diddho, vāṇijova vikatthanī;",
  "atk-s0514a1:4198_0": "Issasiṅgamiva parivattā, dujivhā urago viya.",
  "atk-s0514a1:4199_0": "294.",
  "atk-s0514a1:4200_0": "“‘Sobbhamiva paṭicchannā, pātālamiva duppurā;",
  "atk-s0514a1:4201_0": "Rakkhasī viya duttosā, yamovekantahāriyo.",
  "atk-s0514a1:4202_0": "295.",
  "atk-s0514a1:4203_0": "“Yathā sikhī nadī vāto, nerunāva samāgatā;",
  "atk-s0514a1:4204_0": "Visarukkho viya niccaphalā, nāsayanti ghare bhogaṃ;",
  "atk-s0514a1:4205_0": "Ratanantakaritthiyo”’ti.",
  "atk-s0514a1:4206_0": "Tattha gilānavuṭṭhitanti paṭhamaṃ gilānaṃ pacchā vuṭṭhitaṃ.",
  "atk-s0514a1:4206_1": "Diṭṭhā mayāti atīte kira brahmadatto kāsirājā sampannabalavāhanatāya kosalarajjaṃ gahetvā kosalarājānaṃ",
  "atk-s0514a1:4206_2": "māretvā tassa aggamahesiṃ sagabbhaṃ gahetvā bārāṇasiṃ gantvā taṃ attano aggamahesiṃ akāsi.",
  "atk-s0514a1:4206_3": "Sā aparabhāge dhītaraṃ vijāyi.",
  "atk-s0514a1:4206_4": "Rañño pana pakatiyā dhītā vā putto vā natthi,",
  "atk-s0514a1:4206_5": "so tussitvā, “bhadde,",
  "atk-s0514a1:4206_6": "varaṃ gaṇhāhī”ti āha.",
  "atk-s0514a1:4206_7": "Sā gahitakaṃ katvā ṭhapesi.",
  "atk-s0514a1:4206_8": "Tassā pana kumārikāya “kaṇhā”ti nāmaṃ kariṃsu.",
  "atk-s0514a1:4206_9": "Athassā vayappattāya mātā taṃ āha – “amma,",
  "atk-s0514a1:4206_10": "pitarā tava varo dinno,",
  "atk-s0514a1:4206_11": "tamahaṃ gahetvā ṭhapesiṃ,",
  "atk-s0514a1:4206_12": "tava ruccanakaṃ varaṃ gaṇhā”ti. Sā “amma,",
  "atk-s0514a1:4206_13": "mayhaṃ aññaṃ avijjamānaṃ natthi,",
  "atk-s0514a1:4206_14": "patiggahaṇatthāya me sayaṃ varaṃ kārehī”ti kilesabahulatāya hirottappaṃ bhinditvā mātaraṃ āha.",
  "atk-s0514a1:4206_15": "Sā rañño ārocesi.",
  "atk-s0514a1:4206_16": "Rājā “yathārucitaṃ patiṃ gaṇhatū”ti vatvā sayaṃ varaṃ ghosāpesi.",
  "atk-s0514a1:4206_17": "Rājaṅgaṇe sabbālaṅkārapaṭimaṇḍitā bahū purisā sannipatiṃsu.",
  "atk-s0514a1:4206_18": "Kaṇhā pupphasamuggaṃ ādāya uttarasīhapañjare ṭhitā olokentī ekampi na rocesi.",
  "atk-s0514a1:4207_0": "Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā takkasilāyaṃ",
  "atk-s0514a1:4207_1": "disāpāmokkhassa ācariyassa santike sippaṃ uggahetvā “desacārittaṃ jānissāmā”ti vicarantā bārāṇasiṃ patvā",
  "atk-s0514a1:4207_2": "antonagare kolāhalaṃ sutvā pucchitvā tamatthaṃ ñatvā “mayampi gamissāmā”ti kañcanarūpasamānarūpā tattha",
  "atk-s0514a1:4207_3": "gantvā paṭipāṭiyā aṭṭhaṃsu.",
  "atk-s0514a1:4207_4": "Kaṇhā te disvā pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā, “amma,",
  "atk-s0514a1:4207_5": "ime pañca jane varemī”ti āha.",
  "atk-s0514a1:4207_6": "Sāpi rañño ārocesi.",
  "atk-s0514a1:4207_7": "Rājā varassa dinnattā “na labhissatī”ti avatvā anattamanova “kiṃjātikā kassa puttā”ti pucchitvā paṇḍurājaputtabhāvaṃ",
  "atk-s0514a1:4207_8": "ñatvā tesaṃ sakkāraṃ katvā taṃ pādaparicārikaṃ adāsi.",
  "atk-s0514a1:4208_0": "Sā sattabhūmikapāsāde te kilesavasena saṅgaṇhi.",
  "atk-s0514a1:4208_1": "Eko panassā paricārako khujjo pīṭhasappī atthi.",
  "atk-s0514a1:4208_2": "Sā pañca rājaputte kilesavasena saṅgaṇhitvā tesaṃ bahi nikkhantakāle okāsaṃ labhitvā kilesena anuḍayhamānā khujjena saddhiṃ pāpaṃ karoti,",
  "atk-s0514a1:4208_3": "tena ca saddhiṃ kathentī –",
  "atk-s0514a1:4208_4": "“mayhaṃ tayā sadiso piyo natthi,",
  "atk-s0514a1:4208_5": "rājaputte mārāpetvā tesaṃ galalohitena tava pāde makkhāpessāmī”ti vadati.",
  "atk-s0514a1:4208_6": "Itaresupi jeṭṭhabhātikena missībhūtakāle –",
  "atk-s0514a1:4208_7": "“imehi catūhi tvameva mayhaṃ piyataro,",
  "atk-s0514a1:4208_8": "mayā jīvitampi tavatthāya pariccattaṃ,",
  "atk-s0514a1:4208_9": "mama pitu accayena tuyhaññeva rajjaṃ dāpessāmī”ti vadati.",
  "atk-s0514a1:4208_10": "Itarehi saddhiṃ missībhūtakālepi eseva nayo.",
  "atk-s0514a1:4208_11": "Te “ayaṃ amhe piyāyati,",
  "atk-s0514a1:4208_12": "issariyañca no etaṃ nissāya jāta”nti tassā ativiya tussanti.",
  "atk-s0514a1:4209_0": "Sā ekadivasaṃ ābādhikā ahosi.",
  "atk-s0514a1:4209_1": "Atha naṃ te parivāretvā eko sīsaṃ sambāhanto nisīdi,",
  "atk-s0514a1:4209_2": "sesā ekekaṃ hatthañca pādañca.",
  "atk-s0514a1:4209_3": "Khujjo pana pādamūle nisīdi.",
  "atk-s0514a1:4209_4": "Sā sīsaṃ sambāhamānassa jeṭṭhabhātikassa ajjunakumārassa –",
  "atk-s0514a1:4209_5": "“mayhaṃ tayā piyataro natthi,",
  "atk-s0514a1:4209_6": "jīvamānā tuyhaṃ jīvissāmi,",
  "atk-s0514a1:4209_7": "pitu accayena tuyhaṃ rajjaṃ dāpessāmī”ti sīsena saññaṃ dadamānā taṃ saṅgaṇhi,",
  "atk-s0514a1:4209_8": "itaresampi hatthapādehi tatheva saññaṃ adāsi.",
  "atk-s0514a1:4209_9": "Khujjassa pana –",
  "atk-s0514a1:4209_10": "“tvaññeva mama piyo,",
  "atk-s0514a1:4209_11": "tavatthāya ahaṃ jīvissāmī”ti jivhāya saññaṃ adāsi.",
  "atk-s0514a1:4209_12": "Te sabbepi pubbe kathitabhāvena tāya saññāya tamatthaṃ jāniṃsu.",
  "atk-s0514a1:4209_13": "Tesu sesā attano dinnasaññāyeva jāniṃsu.",
  "atk-s0514a1:4209_14": "Ajjunakumāro pana tassā hatthapādajivhāvikāre disvā –",
  "atk-s0514a1:4209_15": "“yathā mayhaṃ,",
  "atk-s0514a1:4209_16": "evaṃ sesānampi imāya saññā dinnā bhavissati,",
  "atk-s0514a1:4209_17": "khujjena cāpi saddhiṃ etissāya santhavena bhavitabba”nti cintetvā bhātaro gahetvā bahi nikkhamitvā pucchi –",
  "atk-s0514a1:4209_18": "“diṭṭhā vo pañcapatikā mama sīsavikāraṃ dassentī”ti? “Āma,",
  "atk-s0514a1:4209_19": "diṭṭhā”ti.",
  "atk-s0514a1:4209_20": "“Kiṃkāraṇaṃ jānāthā”ti?",
  "atk-s0514a1:4209_21": "“Na jānāmā”ti.",
  "atk-s0514a1:4209_22": "“Idaṃ nāmettha kāraṇaṃ,",
  "atk-s0514a1:4209_23": "tumhākaṃ pana hatthapādehi dinnasaññāya kāraṇaṃ jānāthā”ti? “Āma,",
  "atk-s0514a1:4209_24": "jānāmā”ti.",
  "atk-s0514a1:4209_25": "“Amhākampi teneva kāraṇena adāsi,",
  "atk-s0514a1:4209_26": "khujjassa jivhāvikārena saññādānassa kāraṇaṃ jānāthā”ti?",
  "atk-s0514a1:4209_27": "“Na jānāmā”ti.",
  "atk-s0514a1:4209_28": "Atha nesaṃ ācikkhitvā “imināpi saddhiṃ etāya pāpakammaṃ kata”nti vatvā tesu asaddahantesu khujjaṃ pakkositvā pucchi.",
  "atk-s0514a1:4209_29": "So sabbaṃ pavattiṃ kathesi.",
  "atk-s0514a1:4210_0": "Te tassa vacanaṃ sutvā tassā vigatacchandarāgā hutvā –",
  "atk-s0514a1:4210_1": "“aho mātugāmo nāma pāpo dussīlo,",
  "atk-s0514a1:4210_2": "mādise nāma jātisampanne sobhaggappatte pahāya evarūpena jegucchapaṭikūlena khujjena saddhiṃ pāpakammaṃ karoti,",
  "atk-s0514a1:4210_3": "ko nāma paṇḍitajātiko evaṃ nillajjāhi pāpadhammāhi itthīhi saddhiṃ ramissatī”ti anekapariyāyena mātugāmaṃ",
  "atk-s0514a1:4210_4": "garahitvā “alaṃ no gharāvāsenā”ti pañca janā himavantaṃ pavisitvā pabbajitvā kasiṇaparikammaṃ katvā āyupariyosāne",
  "atk-s0514a1:4210_5": "yathākammaṃ gatā.",
  "atk-s0514a1:4210_6": "Kuṇālo pana sakuṇarājā tadā ajjunakumāro ahosi.",
  "atk-s0514a1:4210_7": "Tasmā attanā diṭṭhakāraṇaṃ dassento “diṭṭhā mayā”tiādimāha.",
  "atk-s0514a1:4211_0": "Tattha dvepitikāti kosalarañño ca kāsirañño ca vasenetaṃ vuttaṃ.",
  "atk-s0514a1:4211_1": "Pañcapatikāyāti pañcapatikā, ya-",
  "atk-s0514a1:4211_2": "kāro nipātamatto.",
  "atk-s0514a1:4211_3": "Paṭibandhantiyāti paṭibandhamānā.",
  "atk-s0514a1:4211_4": "Kabandheti tassa kira gīvā onamitvā uraṃ allīnā,",
  "atk-s0514a1:4211_5": "tasmā chinnasīso viya khāyati.",
  "atk-s0514a1:4211_6": "Pañca maticcāti ete pañca atikkamitvā.",
  "atk-s0514a1:4211_7": "Khujjavāmanakenāti khujjena vāmanakena.",
  "atk-s0514a1:4212_0": "Idaṃ vatvā aparānipi diṭṭhapubbāni dassento puna “diṭṭhā”tiādimāha.",
  "atk-s0514a1:4212_1": "Tattha dutiyavatthusmiṃ tāva ayaṃ vibhāvanā –",
  "atk-s0514a1:4212_2": "atīte kira bārāṇasiṃ nissāya saccatapāpī nāma setasamaṇī susāne paṇṇasālaṃ kāretvā tattha vasamānā cattāri bhattāni atikkamitvā bhuñjati,",
  "atk-s0514a1:4212_3": "sakalanagare cando viya sūriyo viya ca pākaṭā ahosi.",
  "atk-s0514a1:4212_4": "Bārāṇasivāsino khipitvāpi khalitvāpi “namo saccatapāpiyā”ti vadanti.",
  "atk-s0514a1:4212_5": "Athekasmiṃ chaṇakāle paṭhamadivase tāva suvaṇṇakārā gaṇabandhena ekasmiṃ padese maṇḍapaṃ katvā macchamaṃsasurāgandhamālādīni",
  "atk-s0514a1:4212_6": "āharitvā surāpānaṃ ārabhiṃsu.",
  "atk-s0514a1:4212_7": "Atheko suvaṇṇakāro surāpiṭṭhakaṃ chaḍḍento –",
  "atk-s0514a1:4212_8": "“namo saccatapāpiyā”ti vatvā ekena paṇḍitena –",
  "atk-s0514a1:4212_9": "“ambho andhabāla,",
  "atk-s0514a1:4212_10": "calacittāya itthiyā namo karosi,",
  "atk-s0514a1:4212_11": "aho bālo”ti vutte – “samma,",
  "atk-s0514a1:4212_12": "mā evaṃ avaca,",
  "atk-s0514a1:4212_13": "mā nirayasaṃvattanikaṃ kammaṃ karī”ti āha.",
  "atk-s0514a1:4212_14": "Atha naṃ so “dubbuddhi tuṇhī hohi,",
  "atk-s0514a1:4212_15": "sahassena abbhutaṃ karohi,",
  "atk-s0514a1:4212_16": "ahaṃ te saccatapāpiṃ ito sattame divase alaṅkatapaṭiyattaṃ imasmiṃyeva ṭhāne nisinno surāpiṭṭhakaṃ gāhāpetvā suraṃ pivissāmi,",
  "atk-s0514a1:4212_17": "mātugāmo dhuvasīlo nāma natthī”ti āha.",
  "atk-s0514a1:4212_18": "So “na sakkhissasī”ti vatvā tena saddhiṃ sahassena abbhutamakāsi.",
  "atk-s0514a1:4212_19": "So taṃ aññesaṃ suvaṇṇakārānaṃ ārocetvā punadivase pātova tāpasavesena susānaṃ pavisitvā tassā vasanaṭṭhānassa avidūre sūriyaṃ namassanto aṭṭhāsi.",
  "atk-s0514a1:4213_0": "Sā bhikkhāya gacchamānā naṃ disvā –",
  "atk-s0514a1:4213_1": "“mahiddhiko tāpaso bhavissati,",
  "atk-s0514a1:4213_2": "ahaṃ tāva susānapasse vasāmi,",
  "atk-s0514a1:4213_3": "ayaṃ majjhe susānassa vasati,",
  "atk-s0514a1:4213_4": "bhavitabbamassabbhantare santadhammena,",
  "atk-s0514a1:4213_5": "vandissāmi na”nti upasaṅkamitvā vandi.",
  "atk-s0514a1:4213_6": "So neva olokesi na ālapi.",
  "atk-s0514a1:4213_7": "Dutiyadivasepi tatheva akāsi.",
  "atk-s0514a1:4213_8": "Tatiyadivase pana vanditakāle adhomukhova “gacchāhī”ti āha.",
  "atk-s0514a1:4213_9": "Catutthadivase “kacci bhikkhāya na kilamasī”ti paṭisanthāramakāsi.",
  "atk-s0514a1:4213_10": "Sā “paṭisanthāro me laddho”ti tuṭṭhā pakkāmi.",
  "atk-s0514a1:4213_11": "Pañcamadivase bahutaraṃ paṭisanthāraṃ labhitvā thokaṃ nisīditvā gatā.",
  "atk-s0514a1:4213_12": "Chaṭṭhe divase pana taṃ āgantvā vanditvā nisinnaṃ – “bhagini,",
  "atk-s0514a1:4213_13": "kiṃ nu kho ajja bārāṇasiyaṃ mahāgītavāditasaddo”ti vatvā – “ayya,",
  "atk-s0514a1:4213_14": "tumhe na jānātha,",
  "atk-s0514a1:4213_15": "nagare chaṇo ghuṭṭho,",
  "atk-s0514a1:4213_16": "tattha kīḷantānaṃ esa saddo”ti vutte –",
  "atk-s0514a1:4213_17": "“ettha nāmeso saddo”ti ajānanto viya hutvā – “bhagini,",
  "atk-s0514a1:4213_18": "kati bhattāni atikkamesī”ti pucchi. “Cattāri, ayya,",
  "atk-s0514a1:4213_19": "tumhe pana kati atikkamethā”ti?",
  "atk-s0514a1:4213_20": "“Satta bhaginī”ti.",
  "atk-s0514a1:4213_21": "Idaṃ so musā abhāsi.",
  "atk-s0514a1:4213_22": "Devasikaṃ hesa rattiṃ bhuñjati.",
  "atk-s0514a1:4213_23": "So taṃ “kati te bhagini vassāni pabbajitāyā”ti pucchitvā tāya “dvādasa vassānī”ti vatvā “tumhākaṃ kati",
  "atk-s0514a1:4213_24": "vassānī”ti vutto “idaṃ me chaṭṭhaṃ vassa”nti āha.",
  "atk-s0514a1:4213_25": "Atha naṃ “atthi pana te bhagini santadhammādhigamo”ti pucchitvā “natthi, ayya,",
  "atk-s0514a1:4213_26": "tumhākaṃ pana atthī”ti vutte “mayhampi natthī”ti vatvā – “bhagini,",
  "atk-s0514a1:4213_27": "mayaṃ neva kāmasukhaṃ labhāma,",
  "atk-s0514a1:4213_28": "na nekkhammasukhaṃ,",
  "atk-s0514a1:4213_29": "kiṃ amhākaṃyeva uṇho nirayo,",
  "atk-s0514a1:4213_30": "mahājanassa kiriyaṃ karoma,",
  "atk-s0514a1:4213_31": "ahaṃ gihī bhavissāmi,",
  "atk-s0514a1:4213_32": "atthi me mātu santakaṃ dhanaṃ,",
  "atk-s0514a1:4213_33": "na sakkomi dukkhaṃ anubhavitu”nti āha.",
  "atk-s0514a1:4213_34": "Sā tassa vacanaṃ sutvā attano calacittatāya tasmiṃ paṭibaddhacittā hutvā – “ayya,",
  "atk-s0514a1:4213_35": "ahampi ukkaṇṭhitā,",
  "atk-s0514a1:4213_36": "sace pana maṃ na chaḍḍessatha,",
  "atk-s0514a1:4213_37": "ahampi gihinī bhavissāmī”ti āha.",
  "atk-s0514a1:4213_38": "Atha naṃ so “ehi taṃ na chaḍḍessāmi,",
  "atk-s0514a1:4213_39": "bhariyā me bhavissasī”ti taṃ nagaraṃ pavesetvā saṃvasitvā surāpānamaṇḍapaṃ gantvā tāya surāpiṭṭhakaṃ gāhāpetvā suraṃ pivi.",
  "atk-s0514a1:4213_40": "Itaro sahassaṃ jito.",
  "atk-s0514a1:4213_41": "Sā taṃ paṭicca puttadhītāhi vaḍḍhi.",
  "atk-s0514a1:4213_42": "Tadā kuṇālo surādhuttako ahosi.",
  "atk-s0514a1:4213_43": "Tasmā attanā diṭṭhaṃ pakāsento “diṭṭhā mayā”tiādimāha.",
  "atk-s0514a1:4214_0": "Tatiyavatthusmiṃ atītakathā catukkanipāte kākavatījātakavaṇṇanāyaṃ vitthāritā.",
  "atk-s0514a1:4214_1": "Tadā pana kuṇālo garuḷo ahosi.",
  "atk-s0514a1:4214_2": "Tasmā attanā diṭṭhaṃ pakāsento “diṭṭhā mayā”tiādimāha.",
  "atk-s0514a1:4215_0": "Catutthavatthusmiṃ atīte brahmadatto kosalarājānaṃ vadhitvā rajjaṃ gahetvā tassa aggamahesiṃ gabbhiniṃ",
  "atk-s0514a1:4215_1": "ādāya bārāṇasiṃ paccāgantvā tassā gabbhinibhāvaṃ jānantopi taṃ aggamahesiṃ akāsi.",
  "atk-s0514a1:4215_2": "Sā paripakkagabbhā suvaṇṇarūpakasadisaṃ puttaṃ vijāyitvā –",
  "atk-s0514a1:4215_3": "“vuddhippattampi naṃ bārāṇasirājā ‘esa me paccāmittassa putto,",
  "atk-s0514a1:4215_4": "kiṃ iminā’ti mārāpessati,",
  "atk-s0514a1:4215_5": "mā me putto parahatthe maratū”ti cintetvā dhātiṃ āha – “amma,",
  "atk-s0514a1:4215_6": "imaṃ dārakaṃ pilotikaṃ attharitvā āmakasusāne nipajjāpetvā ehī”ti.",
  "atk-s0514a1:4215_7": "Dhātī tathā katvā nhatvā paccāgami.",
  "atk-s0514a1:4215_8": "Kosalarājāpi maritvā puttassa ārakkhadevatā hutvā nibbatti.",
  "atk-s0514a1:4215_9": "Tassānubhāvena ekassa eḷakapālakassa tasmiṃ padese eḷake cārentassa ekā eḷikā taṃ kumāraṃ disvā sinehaṃ",
  "atk-s0514a1:4215_10": "uppādetvā khīraṃ pāyetvā thokaṃ caritvā puna gantvā dve tayo cattāro vāre pāyesi.",
  "atk-s0514a1:4215_11": "Eḷakapālako tassā kiriyaṃ disvā taṃ ṭhānaṃ gantvā taṃ dārakaṃ disvā puttasinehaṃ paccupaṭṭhapetvā netvā attano bhariyāya adāsi.",
  "atk-s0514a1:4215_12": "Sā pana aputtikā,",
  "atk-s0514a1:4215_13": "tenassā thaññaṃ natthi,",
  "atk-s0514a1:4215_14": "atha naṃ eḷikakhīrameva pāyesi.",
  "atk-s0514a1:4215_15": "Tato paṭṭhāya pana devasikaṃ dve tisso eḷikā maranti.",
  "atk-s0514a1:4215_16": "Eḷakapālo –",
  "atk-s0514a1:4215_17": "“imasmiṃ paṭijaggiyamāne sabbā eḷikā marissanti,",
  "atk-s0514a1:4215_18": "kiṃ no iminā”ti taṃ ekasmiṃ mattikābhājane nipajjāpetvā aparena pidahitvā māsacuṇṇena mukhaṃ nibbivaraṃ vilimpitvā nadiyaṃ vissajjesi.",
  "atk-s0514a1:4215_19": "Tamenaṃ vuyhamānaṃ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko makaciṃ dhovanto",
  "atk-s0514a1:4215_20": "disvāva vegena gantvā āharitvā tīre ṭhapetvā “kimetthā”ti vivaritvā olokento dārakaṃ passi.",
  "atk-s0514a1:4215_21": "Bhariyāpissa aputtikā,",
  "atk-s0514a1:4215_22": "tassā tasmiṃ puttasineho nibbatti,",
  "atk-s0514a1:4215_23": "atha naṃ gehaṃ netvā paṭijaggi.",
  "atk-s0514a1:4215_24": "Taṃ sattaṭṭhavassakālato paṭṭhāya mātāpitaro rājakulaṃ gacchantā ādāya gacchanti.",
  "atk-s0514a1:4215_25": "Soḷasavassakālato pana paṭṭhāya sveva bahulaṃ gantvā jiṇṇapaṭisaṅkharaṇaṃ karoti.",
  "atk-s0514a1:4216_0": "Rañño ca aggamahesiyā kuruṅgadevī nāma dhītā ahosi uttamarūpadharā.",
  "atk-s0514a1:4216_1": "Sā tassa diṭṭhakālato paṭṭhāya tasmiṃ paṭibaddhacittā hutvā aññattha anabhiratā tassa kammakaraṇaṭṭhānameva āgacchati.",
  "atk-s0514a1:4216_2": "Tesaṃ abhiṇhadassanena aññamaññaṃ paṭibaddhacittānaṃ antorājakuleyeva paṭicchannokāse ajjhācāro pavatti.",
  "atk-s0514a1:4216_3": "Gacchante kāle paricārikāyo ñatvā rañño ārocesuṃ.",
  "atk-s0514a1:4216_4": "Rājā kujjhitvā amacce sannipātetvā –",
  "atk-s0514a1:4216_5": "“iminā caṇḍālaputtena idaṃ nāma kataṃ,",
  "atk-s0514a1:4216_6": "imassa kattabbaṃ jānāthā”ti āha.",
  "atk-s0514a1:4216_7": "Amaccā “mahāparādho esa,",
  "atk-s0514a1:4216_8": "nānāvidhakammakāraṇā kāretvā pacchā māretuṃ vaṭṭatī”ti vadiṃsu.",
  "atk-s0514a1:4216_9": "Tasmiṃ khaṇe kumārassa pitā ārakkhadevatā tasseva kumārassa mātu sarīre adhimucci.",
  "atk-s0514a1:4216_10": "Sā devatānubhāvena rājānaṃ upasaṅkamitvā āha –",
  "atk-s0514a1:4216_11": "“mahārāja,",
  "atk-s0514a1:4216_12": "nāyaṃ kumāro caṇḍālo,",
  "atk-s0514a1:4216_13": "esa kumāro mama kucchimhi nibbatto kosalarañño putto,",
  "atk-s0514a1:4216_14": "ahaṃ ‘putto me mato’ti tumhākaṃ musā avacaṃ,",
  "atk-s0514a1:4216_15": "ahametaṃ ‘tumhākaṃ paccāmittassa putto’ti dhātiyā datvā āmakasusāne chaḍḍāpesiṃ,",
  "atk-s0514a1:4216_16": "atha naṃ eko eḷakapālako paṭijaggi,",
  "atk-s0514a1:4216_17": "so attano eḷikāsu marantīsu nadiyā pavāhesi,",
  "atk-s0514a1:4216_18": "atha naṃ vuyhamānaṃ tumhākaṃ gehe jiṇṇapaṭisaṅkhārako caṇḍālo disvā posesi,",
  "atk-s0514a1:4216_19": "sace na saddahatha,",
  "atk-s0514a1:4216_20": "te sabbe pakkosāpetvā pucchathā”ti.",
  "atk-s0514a1:4217_0": "Rājā dhātiṃ ādiṃ katvā sabbe pakkosāpetvā pucchitvā tatheva taṃ pavattiṃ sutvā “jātisampannoyaṃ kumāro”ti",
  "atk-s0514a1:4217_1": "tuṭṭho taṃ nhāpetvā alaṅkārāpetvā tasseva dhītaraṃ adāsi.",
  "atk-s0514a1:4217_2": "Tassa pana eḷikānaṃ māritattā “eḷikakumāro”ti nāmaṃ akaṃsu.",
  "atk-s0514a1:4217_3": "Athassa rājā sasenavāhanaṃ datvā –",
  "atk-s0514a1:4217_4": "“gaccha attano pitu santakaṃ rajjaṃ gaṇhā”ti taṃ uyyojesi.",
  "atk-s0514a1:4217_5": "Sopi kuruṅgadeviṃ ādāya gantvā rajje patiṭṭhāsi.",
  "atk-s0514a1:4217_6": "Athassa bārāṇasirājā “anuggahitasippo aya”nti sippasikkhāpanatthaṃ chaḷaṅgakumāraṃ nāma ācariyaṃ pesesi.",
  "atk-s0514a1:4217_7": "So tassa “ācariyo me”ti senāpatiṭṭhānaṃ adāsi.",
  "atk-s0514a1:4217_8": "Aparabhāge kuruṅgadevī tena saddhiṃ anācāramakāsi.",
  "atk-s0514a1:4217_9": "Senāpatinopi paricārako dhanantevāsī nāma atthi.",
  "atk-s0514a1:4217_10": "So tassa hatthe kuruṅgadeviyā vatthālaṅkārādīni pesesi.",
  "atk-s0514a1:4217_11": "Sā tenapi saddhiṃ pāpamakāsi.",
  "atk-s0514a1:4217_12": "Kuṇālo taṃ kāraṇaṃ āharitvā dassento “diṭṭhā mayā”tiādimāha.",
  "atk-s0514a1:4218_0": "Tattha lomasuddarīti lomarājiyā maṇḍitaudarā.",
  "atk-s0514a1:4218_1": "Chaḷaṅgakumāradhanantevāsināti eḷikakumārakaṃ patthayamānāpi chaḷaṅgakumārasenāpatinā ca tasseva paricārakena dhanantevāsinā ca saddhiṃ pāpamakāsi.",
  "atk-s0514a1:4218_2": "Evaṃ anācārā itthiyo dussīlā pāpadhammā,",
  "atk-s0514a1:4218_3": "tenāhaṃ tā nappasaṃsāmīti idaṃ mahāsatto atītaṃ āharitvā dassesi.",
  "atk-s0514a1:4218_4": "So hi tadā chaḷaṅgakumāro ahosi,",
  "atk-s0514a1:4218_5": "tasmā attanā diṭṭhakāraṇaṃ āhari.",
  "atk-s0514a1:4219_0": "Pañcamavatthusmimpi atīte kosalarājā bārāṇasirajjaṃ gahetvā bārāṇasirañño aggamahesiṃ gabbhinimpi aggamahesiṃ katvā sakanagarameva gato.",
  "atk-s0514a1:4219_1": "Sā aparabhāge puttaṃ vijāyi.",
  "atk-s0514a1:4219_2": "Rājā aputtakattā taṃ puttasinehena posetvā sabbasippāni sikkhāpetvā vayappattaṃ “attano pitu santakaṃ rajjaṃ gaṇhā”ti pesesi.",
  "atk-s0514a1:4219_3": "So tattha gantvā rajjaṃ kāresi.",
  "atk-s0514a1:4219_4": "Athassa mātā “puttaṃ passitukāmāmhī”ti kosalarājānaṃ āpucchitvā mahāparivārā bārāṇasiṃ gacchantī dvinnaṃ",
  "atk-s0514a1:4219_5": "raṭṭhānaṃ antare ekasmiṃ nigame nivāsaṃ gaṇhi.",
  "atk-s0514a1:4219_6": "Tattheveko pañcālacaṇḍo nāma brāhmaṇakumāro atthi abhirūpo.",
  "atk-s0514a1:4219_7": "So tassā paṇṇākāraṃ upanāmesi.",
  "atk-s0514a1:4219_8": "Sā taṃ disvā paṭibaddhacittā tena saddhiṃ pāpakammaṃ katvā katipāhaṃ tattheva vītināmetvā bārāṇasiṃ gantvā",
  "atk-s0514a1:4219_9": "puttaṃ disvā khippaṃ nivattitvā puna tasmiṃyeva nigame nivāsaṃ gahetvā katipāhaṃ tena saddhiṃ anācāraṃ",
  "atk-s0514a1:4219_10": "caritvā kosalanagaraṃ gatā.",
  "atk-s0514a1:4219_11": "Sā tato paṭṭhāya nacirasseva taṃ taṃ kāraṇaṃ vatvā “puttassa santikaṃ gacchāmī”ti rājānaṃ āpucchitvā",
  "atk-s0514a1:4219_12": "gacchantī ca āgacchantī ca tasmiṃ nigame aḍḍhamāsamattaṃ tena saddhiṃ anācāraṃ cari.",
  "atk-s0514a1:4219_13": "Samma puṇṇamukha,",
  "atk-s0514a1:4219_14": "itthiyo nāmetā dussīlā musāvādiniyoti idampi atītaṃ dassento mahāsatto “evañheta”ntiādimāha.",
  "atk-s0514a1:4220_0": "Tattha brahmadattassa mātaranti bārāṇasirajjaṃ kārentassa brahmadattakumārassa mātaraṃ.",
  "atk-s0514a1:4220_1": "Tadā kira kuṇālo pañcālacaṇḍo ahosi,",
  "atk-s0514a1:4220_2": "tasmā taṃ attanā ñātakāraṇaṃ dassento evamāha.",
  "atk-s0514a1:4221_0": "Etā cāti,",
  "atk-s0514a1:4221_1": "samma puṇṇamukha,",
  "atk-s0514a1:4221_2": "etāva pañca itthiyo pāpamakaṃsu,",
  "atk-s0514a1:4221_3": "na aññāti saññaṃ mā kari,",
  "atk-s0514a1:4221_4": "atha kho etā ca aññā ca bahū pāpakammakārikāti.",
  "atk-s0514a1:4221_5": "Imasmiṃ ṭhāne ṭhatvā loke aticārinīnaṃ vatthūni kathetabbāni.",
  "atk-s0514a1:4221_6": "Jagatīti yathā jagatisaṅkhātā mahī samānarattā paṭighābhāvena sabbesu samānarattā hutvā sā vasundharā",
  "atk-s0514a1:4221_7": "itarītarāpatiṭṭhā uttamānañca adhamānañca patiṭṭhā hoti,",
  "atk-s0514a1:4221_8": "tathā itthiyopi kilesavasena sabbesampi uttamādhamānaṃ patiṭṭhā honti.",
  "atk-s0514a1:4221_9": "Itthiyo hi okāsaṃ labhamānā kenaci saddhiṃ pāpakaṃ karonti nāma.",
  "atk-s0514a1:4221_10": "Sabbasahāti yathā ca sā sabbameva sahati na phandati na kuppati na calati,",
  "atk-s0514a1:4221_11": "tathā itthiyo sabbepi purise lokassādavasena sahanti.",
  "atk-s0514a1:4221_12": "Sace tāsaṃ koci puriso citte patiṭṭhito hoti,",
  "atk-s0514a1:4221_13": "tassa rakkhaṇatthaṃ na phandanti na calanti na kolāhalaṃ karonti.",
  "atk-s0514a1:4221_14": "Yathā ca sā na kuppati na calati,",
  "atk-s0514a1:4221_15": "evaṃ itthiyopi methunadhammena na kuppanti na calanti,",
  "atk-s0514a1:4221_16": "na sakkā tena pūretuṃ.",
  "atk-s0514a1:4222_0": "Vāḷamigoti duṭṭhamigo.",
  "atk-s0514a1:4222_1": "Pañcāvudhoti mukhassa ceva catunnañca caraṇānaṃ vasenetaṃ vuttaṃ.",
  "atk-s0514a1:4222_2": "Suruddhoti suluddho supharuso.",
  "atk-s0514a1:4222_3": "Tathitthiyoti yathā hi sīhassa mukhañceva cattāro ca hatthapādāti pañcāvudhāni,",
  "atk-s0514a1:4222_4": "tathā itthīnampi rūpasaddagandharasaphoṭṭhabbāni pañcāvudhāni.",
  "atk-s0514a1:4222_5": "Yathā so attano bhakkhaṃ gaṇhanto tehipi pañcahi gaṇhāti,",
  "atk-s0514a1:4222_6": "tathā tāpi kilesabhakkhaṃ gaṇhamānā rūpādīhi āvudhehi paharitvā gaṇhanti.",
  "atk-s0514a1:4222_7": "Yathā so kakkhaḷo pasayha khādati,",
  "atk-s0514a1:4222_8": "evaṃ etāpi kakkhaḷā pasayha khādikā.",
  "atk-s0514a1:4222_9": "Tathā hetā thirasīlepi purise attano balena pasayhakāraṃ katvā sīlavināsaṃ pāpenti.",
  "atk-s0514a1:4222_10": "Yathā so parahiṃsane rato,",
  "atk-s0514a1:4222_11": "evametāpi kilesavasena parahiṃsane ratā.",
  "atk-s0514a1:4222_12": "Tāyoti tā evaṃ aguṇasammannāgatā na vissase naro.",
  "atk-s0514a1:4223_0": "Gamaniyoti gaṇikāyo.",
  "atk-s0514a1:4223_1": "Idaṃ vuttaṃ hoti –",
  "atk-s0514a1:4223_2": "samma puṇṇamukha,",
  "atk-s0514a1:4223_3": "yānetāni itthīnaṃ “vesiyo”tiādīni nāmāni,",
  "atk-s0514a1:4223_4": "na etāni tāsaṃ sabhāvanāmāni.",
  "atk-s0514a1:4223_5": "Na hetā vesiyo nāma gamaniyo nāma bandhakiyo nāma,",
  "atk-s0514a1:4223_6": "sabhāvanāmato pana vadhikāyo nāma etāyo,",
  "atk-s0514a1:4223_7": "yā etā vesiyo nāriyo gamaniyoti vuccanti.",
  "atk-s0514a1:4223_8": "Vadhikāyoti sāmikaghātikāyo.",
  "atk-s0514a1:4223_9": "Svāyamattho mahāhaṃsajātakena dīpetabbo.",
  "atk-s0514a1:4223_10": "Vuttañhetaṃ –",
  "atk-s0514a1:4224_0": "“Māyā cetā marīcī ca, sokā rogā cupaddavā;",
  "atk-s0514a1:4225_0": "Kharā ca bandhanā cetā, maccupāsā guhāsayā;",
  "atk-s0514a1:4226_0": "Tāsu yo vissase poso, so naresu narādhamo”ti. ;",
  "atk-s0514a1:4227_0": "Veṇikatāti kataveṇiyo.",
  "atk-s0514a1:4227_1": "Yathā hi moḷiṃ bandhitvā aṭaviyaṃ ṭhitacoro dhanaṃ vilumpati,",
  "atk-s0514a1:4227_2": "evametāpi kilesavasaṃ netvā dhanaṃ vilumpanti.",
  "atk-s0514a1:4227_3": "Madirāva diddhāti visamissakā surā viya.",
  "atk-s0514a1:4227_4": "Yathā sā vikāraṃ dasseti,",
  "atk-s0514a1:4227_5": "evametāpi aññesu purisesu sārattā kiccākiccaṃ ajānantiyo aññasmiṃ kattabbe aññameva karontiyo vikāraṃ dassenti.",
  "atk-s0514a1:4227_6": "Vācāsanthutiyoti yathā vāṇijo attano bhaṇḍassa vaṇṇameva bhaṇati,",
  "atk-s0514a1:4227_7": "evametāpi attano aguṇaṃ paṭicchādetvā guṇameva pakāsenti.",
  "atk-s0514a1:4227_8": "Viparivattāyoti yathā issamigassa siṅgaṃ parivattitvā ṭhitaṃ,",
  "atk-s0514a1:4227_9": "evaṃ lahucittatāya viparivattāyova honti.",
  "atk-s0514a1:4227_10": "Uragamivāti urago viya musāvāditāya dujivhā nāma.",
  "atk-s0514a1:4227_11": "Sobbhamivāti yathā padarapaṭicchanno gūthakūpo,",
  "atk-s0514a1:4227_12": "evaṃ vatthālaṅkārapaṭicchannā hutvā vicaranti.",
  "atk-s0514a1:4227_13": "Yathā ca kacavarehi paṭicchanno āvāṭo akkanto pādadukkhaṃ janeti,",
  "atk-s0514a1:4227_14": "evametāpi vissāsena upaseviyamānā.",
  "atk-s0514a1:4227_15": "Pātālamivāti yathā mahāsamudde pātālaṃ duppūraṃ,",
  "atk-s0514a1:4227_16": "evametāpi methunena vijāyanena alaṅkārenāti tīhi duppūrā.",
  "atk-s0514a1:4227_17": "Tenevāha – “tiṇṇaṃ,",
  "atk-s0514a1:4227_18": "bhikkhave,",
  "atk-s0514a1:4227_19": "dhammānaṃ atitto mātugāmo”tiādi.",
  "atk-s0514a1:4228_0": "Rakkhasī viyāti yathā rakkhasī nāma maṃsagiddhatāya dhanena na sakkā tosetuṃ,",
  "atk-s0514a1:4228_1": "bahumpi dhanaṃ paṭikkhipitvā maṃsameva pattheti,",
  "atk-s0514a1:4228_2": "evametāpi methunagiddhatāya bahunāpi dhanena na tussanti,",
  "atk-s0514a1:4228_3": "dhanaṃ agaṇetvā methunameva patthenti.",
  "atk-s0514a1:4228_4": "Yamovāti yathā yamo ekantaharo na kiñci pariharati,",
  "atk-s0514a1:4228_5": "evametāpi jātisampannādīsu na kañci pariharanti,",
  "atk-s0514a1:4228_6": "sabbaṃ kilesavasena sīlādivināsaṃ pāpetvā dutiyacittavāre nirayaṃ upanenti.",
  "atk-s0514a1:4228_7": "Sikhīrivāti yathā sikhī sucimpi asucimpi sabbaṃ bhakkhayati,",
  "atk-s0514a1:4228_8": "tathetāpi hīnuttame sabbe sevanti.",
  "atk-s0514a1:4228_9": "Nadīupamāyampi eseva nayo.",
  "atk-s0514a1:4228_10": "Yenakā maṃcarāti bhummatthe karaṇavacanaṃ,",
  "atk-s0514a1:4228_11": "yattha etāsaṃ kāmo hoti,",
  "atk-s0514a1:4228_12": "tattheva dhāvanti.",
  "atk-s0514a1:4228_13": "Nerūti himavati eko suvaṇṇapabbato,",
  "atk-s0514a1:4228_14": "taṃ upagatā kākāpi suvaṇṇavaṇṇāva honti. Yathā so,",
  "atk-s0514a1:4228_15": "evaṃ etāpi nibbisesakarā attānaṃ upagataṃ ekasadisaṃ katvā passanti.",
  "atk-s0514a1:4229_0": "Visarukkhoti ambasadiso kiṃpakkarukkho.",
  "atk-s0514a1:4229_1": "So niccameva phalati,",
  "atk-s0514a1:4229_2": "vaṇṇādisampanno ca hoti,",
  "atk-s0514a1:4229_3": "tena naṃ nirāsaṅkā paribhuñjitvā maranti,",
  "atk-s0514a1:4229_4": "evameva tāpi rūpādivasena niccaphalitā ramaṇīyā viya khāyanti.",
  "atk-s0514a1:4229_5": "Seviyamānā pana pamādaṃ uppādetvā apāyesu pātenti.",
  "atk-s0514a1:4229_6": "Tena vuttaṃ –",
  "atk-s0514a1:4230_0": "“Āyatiṃ dosaṃ naññāya, yo kāme paṭisevati;",
  "atk-s0514a1:4231_0": "Vipākante hananti naṃ, kiṃpakkamiva bhakkhita”nti. ;",
  "atk-s0514a1:4232_0": "Yathā vā visarukkho niccaphalito sadā anatthāvaho hoti,",
  "atk-s0514a1:4232_1": "evametāpi sīlādivināsanavasena.",
  "atk-s0514a1:4232_2": "Yathā visarukkhassa mūlampi tacopi pattampi pupphampi phalampi visamevāti niccaphalo,",
  "atk-s0514a1:4232_3": "tatheva tāsaṃ rūpampi…pe…",
  "atk-s0514a1:4232_4": "phoṭṭhabbampi visamevāti visarukkho viya niccaphalitāyoti.",
  "atk-s0514a1:4233_0": "“Panuttaretthā”ti gāthābandhena tamatthaṃ pākaṭaṃ kātuṃ evamāha.",
  "atk-s0514a1:4233_1": "Tattha ratanantakaritthiyoti sāmikehi dukkhasambhatānaṃ ratanānaṃ antarāyakarā itthiyo etāni paresaṃ datvā anācāraṃ caranti.",
  "atk-s0514a1:4234_0": "Ito paraṃ nānappakārena attano dhammakathāvilāsaṃ dassento āha –",
  "atk-s0514a1:4235_0": "“Cattārimāni,",
  "atk-s0514a1:4235_1": "samma puṇṇamukha,",
  "atk-s0514a1:4235_2": "yāni vatthūni kicce jāte anatthacarāni bhavanti,",
  "atk-s0514a1:4235_3": "tāni parakule na vāsetabbāni,",
  "atk-s0514a1:4235_4": "goṇaṃ dhenuṃ yānaṃ bhariyā.",
  "atk-s0514a1:4235_5": "Cattāri etāni paṇḍito dhanāni gharā na vippavāsaye.",
  "atk-s0514a1:4235_6": "Bhavati ca panuttarettha vākyaṃ –",
  "atk-s0514a1:4236_0": "296.",
  "atk-s0514a1:4237_0": "‘Goṇaṃ dhenuñca yānañca, bhariyaṃ ñātikule na vāsaye;",
  "atk-s0514a1:4238_0": "Bhañjanti rathaṃ ayānakā, ativāhena hananti puṅgavaṃ;",
  "atk-s0514a1:4239_0": "Dohena hananti vacchakaṃ, bhariyā ñātikule padussatī”’ti.",
  "atk-s0514a1:4240_0": "“Cha imāni, samma puṇṇamukha, yāni vatthūni kicce jāte anatthacarāni bhavanti –",
  "atk-s0514a1:4241_0": "297.",
  "atk-s0514a1:4242_0": "‘Aguṇaṃ dhanu ñātikule ca bhariyā, pāraṃ nāvā akkhabhaggañca yānaṃ;",
  "atk-s0514a1:4243_0": "Dūre mitto pāpasahāyako ca, kicce jāte anatthacarāni bhavantī”’ti.",
  "atk-s0514a1:4244_0": "“Aṭṭhahi khalu,",
  "atk-s0514a1:4244_1": "samma puṇṇamukha ṭhānehi itthī sāmikaṃ avajānāti –",
  "atk-s0514a1:4244_2": "daliddatā, āturatā, jiṇṇatā,",
  "atk-s0514a1:4244_3": "surāsoṇḍatā, muddhatā,",
  "atk-s0514a1:4244_4": "pamattatā,",
  "atk-s0514a1:4244_5": "sabbakiccesu anuvattanatā,",
  "atk-s0514a1:4244_6": "sabbadhanaanuppadānena.",
  "atk-s0514a1:4244_7": "Imehi khalu,",
  "atk-s0514a1:4244_8": "samma puṇṇamukha,",
  "atk-s0514a1:4244_9": "aṭṭhahi ṭhānehi itthī sāmikaṃ avajānāti.",
  "atk-s0514a1:4244_10": "Bhavati ca panuttarettha vākyaṃ –",
  "atk-s0514a1:4245_0": "298.",
  "atk-s0514a1:4246_0": "“‘Daliddaṃ āturañcāpi, jiṇṇakaṃ surasoṇḍakaṃ;",
  "atk-s0514a1:4247_0": "Pamattaṃ muddhapattañca, sabbakiccesu hāpanaṃ;",
  "atk-s0514a1:4248_0": "Sabbakāmappadānena, avajānāti sāmika”’nti.",
  "atk-s0514a1:4249_0": "“Navahi khalu,",
  "atk-s0514a1:4249_1": "samma puṇṇamukha ṭhānehi itthī padosamāharati –",
  "atk-s0514a1:4249_2": "ārāmagamanasīlā ca hoti,",
  "atk-s0514a1:4249_3": "uyyānagamanasīlā ca hoti,",
  "atk-s0514a1:4249_4": "nadītitthagamanasīlā ca hoti,",
  "atk-s0514a1:4249_5": "ñātikulagamanasīlā ca hoti,",
  "atk-s0514a1:4249_6": "parakulagamanasīlā ca hoti,",
  "atk-s0514a1:4249_7": "ādāsadussamaṇḍanānuyogamanuyuttasīlā ca hoti,",
  "atk-s0514a1:4249_8": "majjapāyinī ca hoti,",
  "atk-s0514a1:4249_9": "nillokanasīlā ca hoti,",
  "atk-s0514a1:4249_10": "sadvāraṭṭhāyinī ca hoti.",
  "atk-s0514a1:4249_11": "Imehi khalu,",
  "atk-s0514a1:4249_12": "samma puṇṇamukha,",
  "atk-s0514a1:4249_13": "navahi ṭhānehi itthī padosamāharati.",
  "atk-s0514a1:4249_14": "Bhavati ca panuttarettha vākyaṃ –",
  "atk-s0514a1:4250_0": "299.",
  "atk-s0514a1:4251_0": "‘Ārāmasīlā ca uyyānaṃ, nadī ñāti parakulaṃ;",
  "atk-s0514a1:4252_0": "Ādāsadussamaṇḍanamanuyuttā, yā citthī majjapāyinī.",
  "atk-s0514a1:4253_0": "300.",
  "atk-s0514a1:4254_0": "“‘Yā ca nillokanasīlā, yā ca sadvāraṭhāyinī;",
  "atk-s0514a1:4255_0": "Navahetehi ṭhānehi, padosamāharanti itthiyo”’ti.",
  "atk-s0514a1:4256_0": "“Cattālīsāya khalu,",
  "atk-s0514a1:4256_1": "samma puṇṇamukha,",
  "atk-s0514a1:4256_2": "ṭhānehi itthī purisaṃ accācarati –",
  "atk-s0514a1:4256_3": "vijambhati, vinamati, vilasati,",
  "atk-s0514a1:4256_4": "vilajjati,",
  "atk-s0514a1:4256_5": "nakhena nakhaṃ ghaṭṭeti,",
  "atk-s0514a1:4256_6": "pādena pādaṃ akkamati,",
  "atk-s0514a1:4256_7": "kaṭṭhena pathaviṃ vilikhati,",
  "atk-s0514a1:4256_8": "dārakaṃ ullaṅghati ullaṅghāpeti,",
  "atk-s0514a1:4256_9": "kīḷati kīḷāpeti,",
  "atk-s0514a1:4256_10": "cumbati cumbāpeti,",
  "atk-s0514a1:4256_11": "bhuñjati bhuñjāpeti, dadāti, yācati,",
  "atk-s0514a1:4256_12": "katamanukaroti,",
  "atk-s0514a1:4256_13": "uccaṃ bhāsati,",
  "atk-s0514a1:4256_14": "nīcaṃ bhāsati,",
  "atk-s0514a1:4256_15": "aviccaṃ bhāsati,",
  "atk-s0514a1:4256_16": "viviccaṃ bhāsati,",
  "atk-s0514a1:4256_17": "naccena gītena vāditena rodanena vilasitena vibhūsitena jagghati, pekkhati,",
  "atk-s0514a1:4256_18": "kaṭiṃ cāleti,",
  "atk-s0514a1:4256_19": "guyhabhaṇḍakaṃ sañcāleti,",
  "atk-s0514a1:4256_20": "ūruṃ vivarati,",
  "atk-s0514a1:4256_21": "ūruṃ pidahati,",
  "atk-s0514a1:4256_22": "thanaṃ dasseti,",
  "atk-s0514a1:4256_23": "kacchaṃ dasseti,",
  "atk-s0514a1:4256_24": "nābhiṃ dasseti,",
  "atk-s0514a1:4256_25": "akkhiṃ nikhanati,",
  "atk-s0514a1:4256_26": "bhamukaṃ ukkhipati,",
  "atk-s0514a1:4256_27": "oṭṭhaṃ upalikhati,",
  "atk-s0514a1:4256_28": "jivhaṃ nillāleti,",
  "atk-s0514a1:4256_29": "dussaṃ muñcati,",
  "atk-s0514a1:4256_30": "dussaṃ paṭibandhati,",
  "atk-s0514a1:4256_31": "sirasaṃ muñcati,",
  "atk-s0514a1:4256_32": "sirasaṃ bandhati.",
  "atk-s0514a1:4256_33": "Imehi khalu,",
  "atk-s0514a1:4256_34": "samma puṇṇamukha,",
  "atk-s0514a1:4256_35": "cattālīsāya ṭhānehi itthī purisaṃ accācarati.",
  "atk-s0514a1:4257_0": "“Pañcavīsāya khalu,",
  "atk-s0514a1:4257_1": "samma puṇṇamukha,",
  "atk-s0514a1:4257_2": "ṭhānehi itthī paduṭṭhā veditabbā bhavati –",
  "atk-s0514a1:4257_3": "sāmikassa pavāsaṃ vaṇṇeti,",
  "atk-s0514a1:4257_4": "pavuṭṭhaṃ na sarati,",
  "atk-s0514a1:4257_5": "āgataṃ nābhinandati,",
  "atk-s0514a1:4257_6": "avaṇṇaṃ tassa bhaṇati,",
  "atk-s0514a1:4257_7": "vaṇṇaṃ tassa na bhaṇati,",
  "atk-s0514a1:4257_8": "anatthaṃ tassa carati,",
  "atk-s0514a1:4257_9": "atthaṃ tassa na carati,",
  "atk-s0514a1:4257_10": "akiccaṃ tassa karoti,",
  "atk-s0514a1:4257_11": "kiccaṃ tassa na karoti,",
  "atk-s0514a1:4257_12": "paridahitvā sayati,",
  "atk-s0514a1:4257_13": "parammukhī nipajjati,",
  "atk-s0514a1:4257_14": "parivattakajātā kho pana hoti kuṅkumiyajātā,",
  "atk-s0514a1:4257_15": "dīghaṃ assasati,",
  "atk-s0514a1:4257_16": "dukkhaṃ vedayati,",
  "atk-s0514a1:4257_17": "uccārapassāvaṃ abhiṇhaṃ gacchati,",
  "atk-s0514a1:4257_18": "vilomamācarati,",
  "atk-s0514a1:4257_19": "parapurisasaddaṃ sutvā kaṇṇasotaṃ vivaramodahati,",
  "atk-s0514a1:4257_20": "nihatabhogā kho pana hoti,",
  "atk-s0514a1:4257_21": "paṭivissakehi santhavaṃ karoti,",
  "atk-s0514a1:4257_22": "nikkhantapādā kho pana hoti visikhānucārinī,",
  "atk-s0514a1:4257_23": "aticārinī kho pana hoti niccaṃ sāmike agāravā paduṭṭhamanasaṅkappā,",
  "atk-s0514a1:4257_24": "abhiṇhaṃ dvāre tiṭṭhati,",
  "atk-s0514a1:4257_25": "kacchāni aṅgāni thanāni dasseti,",
  "atk-s0514a1:4257_26": "disodisaṃ gantvā pekkhati.",
  "atk-s0514a1:4257_27": "Imehi khalu samma puṇṇamukha,",
  "atk-s0514a1:4257_28": "pañcavīsāya ṭhānehi itthī paduṭṭhā veditabbā bhavati.",
  "atk-s0514a1:4257_29": "Bhavati ca panuttarettha vākyaṃ –",
  "atk-s0514a1:4258_0": "301.",
  "atk-s0514a1:4259_0": "‘Pavāsaṃ tassa vaṇṇeti, gataṃ tassa na socati;",
  "atk-s0514a1:4260_0": "Disvāna patimāgataṃ nābhinandati, bhattāravaṇṇaṃ na kadāci bhāsati;",
  "atk-s0514a1:4261_0": "Ete paduṭṭhāya bhavanti lakkhaṇā.",
  "atk-s0514a1:4262_0": "302.",
  "atk-s0514a1:4263_0": "‘Anatthaṃ tassa carati asaññatā, atthañca hāpeti akiccakārinī;",
  "atk-s0514a1:4264_0": "Paridahitvā sayati parammukhī, ete paduṭṭhāya bhavanti lakkhaṇā.",
  "atk-s0514a1:4265_0": "303.",
  "atk-s0514a1:4266_0": "‘Parivattajātā ca bhavati kuṅkumī, dīghañca assasati dukkhavedinī;",
  "atk-s0514a1:4267_0": "Uccārapassāvamabhiṇhaṃ gacchati, ete paduṭṭhāya bhavanti lakkhaṇā.",
  "atk-s0514a1:4268_0": "304.",
  "atk-s0514a1:4269_0": "‘Vilomamācarati akiccakārinī, saddaṃ nisāmeti parassa bhāsato;",
  "atk-s0514a1:4270_0": "Nihatabhogā ca karoti santhavaṃ, ete paduṭṭhāya bhavanti lakkhaṇā.",
  "atk-s0514a1:4271_0": "305.",
  "atk-s0514a1:4272_0": "‘Kicchena laddhaṃ kasirābhataṃ dhanaṃ, vittaṃ vināseti dukkhena sambhataṃ;",
  "atk-s0514a1:4273_0": "Paṭivissakehi ca karoti santhavaṃ, ete paduṭṭhāya bhavanti lakkhaṇā.",
  "atk-s0514a1:4274_0": "306.",
  "atk-s0514a1:4275_0": "‘Nikkhantapādā visikhānucārinī, niccañca sāmimhi paduṭṭhamānasā;",
  "atk-s0514a1:4276_0": "Aticārinī hoti apetagāravā, ete paduṭṭhāya bhavanti lakkhaṇā.",
  "atk-s0514a1:4277_0": "307.",
  "atk-s0514a1:4278_0": "‘Abhikkhaṇaṃ tiṭṭhati dvāramūle, thanāni kacchāni ca dassayantī;",
  "atk-s0514a1:4279_0": "Disodisaṃ pekkhati bhantacittā, ete paduṭṭhāya bhavanti lakkhaṇā.",
  "atk-s0514a1:4280_0": "308.",
  "atk-s0514a1:4281_0": "‘Sabbā nadī vaṅkagatī, sabbe kaṭṭhamayā vanā;",
  "atk-s0514a1:4282_0": "Sabbitthiyo kare pāpaṃ, labhamāne nivātake.",
  "atk-s0514a1:4283_0": "309.",
  "atk-s0514a1:4284_0": "‘Sace labhetha khaṇaṃ vā raho vā, nivātakaṃ vāpi labhetha tādisaṃ;",
  "atk-s0514a1:4285_0": "Sabbāva itthī kayiruṃ nu pāpaṃ, aññaṃ alattha pīṭhasappināpi saddhiṃ.",
  "atk-s0514a1:4286_0": "310.",
  "atk-s0514a1:4287_0": "‘Narānamārāmakarāsu nārisu, anekacittāsu aniggahāsu ca;",
  "atk-s0514a1:4288_0": "Sabbattha nāpītikarāpi ce siyā, na vissase titthasamā hi nāriyo”’ti.",
  "atk-s0514a1:4289_0": "Tattha goṇaṃ dhenunti liṅgavipallāsena vuttaṃ.",
  "atk-s0514a1:4289_1": "Ñātikule padussatīti tattha sā nibbhayā hutvā taruṇakālato paṭṭhāya vissāsakehi dāsādīhipi saddhiṃ anācāraṃ carati,",
  "atk-s0514a1:4289_2": "ñātakā ñatvāpi niggahaṃ na karonti,",
  "atk-s0514a1:4289_3": "attano akittiṃ pariharamānā ajānantā viya honti.",
  "atk-s0514a1:4289_4": "Anatthacarānīti acaritabbāni atthāni,",
  "atk-s0514a1:4289_5": "akiccakārānīti attho.",
  "atk-s0514a1:4289_6": "Aguṇanti jiyārahitaṃ.",
  "atk-s0514a1:4289_7": "Pāpasahāyakoti dummitto.",
  "atk-s0514a1:4290_0": "Daliddatāti daliddatāya.",
  "atk-s0514a1:4290_1": "Sesapadesupi eseva nayo.",
  "atk-s0514a1:4290_2": "Tattha daliddo alaṅkārādīnaṃ abhāvato kilesena saṅgaṇhituṃ na sakkotīti taṃ avajānāti.",
  "atk-s0514a1:4290_3": "Gilāno vatthukāmakilesakāmehi saṅgaṇhituṃ na sakkoti.",
  "atk-s0514a1:4290_4": "Jarājiṇṇo kāyikavācasikakhiḍḍāratisamattho na hoti.",
  "atk-s0514a1:4290_5": "Surāsoṇḍo tassā hatthapiḷandhanādīnipi surāgharaññeva paveseti.",
  "atk-s0514a1:4290_6": "Muddho andhabālo ratikusalo na hoti.",
  "atk-s0514a1:4290_7": "Pamatto dāsisoṇḍo hutvā gharadāsīhi saddhiṃ saṃvasati,",
  "atk-s0514a1:4290_8": "bhariyaṃ pana akkosati paribhāsati,",
  "atk-s0514a1:4290_9": "tena naṃ avajānāti.",
  "atk-s0514a1:4290_10": "Sabbakiccesu anuvattantaṃ “ayaṃ nittejo,",
  "atk-s0514a1:4290_11": "mameva anuvattatī”ti taṃ akkosati paribhāsati.",
  "atk-s0514a1:4290_12": "Yo pana sabbaṃ dhanaṃ anuppadeti kuṭumbaṃ paṭicchāpeti,",
  "atk-s0514a1:4290_13": "tassa bhariyā sabbaṃ dhanasāraṃ hatthe katvā taṃ dāsaṃ viya avajānāti,",
  "atk-s0514a1:4290_14": "icchamānā “ko tayā attho”ti gharatopi naṃ nikkaḍḍhati.",
  "atk-s0514a1:4290_15": "Muddhapattanti muddhabhāvappattaṃ.",
  "atk-s0514a1:4291_0": "Padosamāharatīti sāmike padosaṃ āharati dussati,",
  "atk-s0514a1:4291_1": "pāpakammaṃ karotīti attho.",
  "atk-s0514a1:4291_2": "Ārāmagamanasīlāti sāmikaṃ āpucchā vā anāpucchā vā abhiṇhaṃ pupphārāmādīsu aññataraṃ gantvā tattha anācāraṃ",
  "atk-s0514a1:4291_3": "caritvā “ajja mayā ārāme rukkhadevatāya balikammaṃ kata”ntiādīni vatvā bālasāmikaṃ saññāpeti.",
  "atk-s0514a1:4291_4": "Paṇḍito pana “addhā esā tattha anācāraṃ caratī”ti puna tassā gantuṃ na deti.",
  "atk-s0514a1:4291_5": "Evaṃ sabbapadesupi attho veditabbo.",
  "atk-s0514a1:4291_6": "Parakulanti sandiṭṭhasambhattādīnaṃ gehaṃ.",
  "atk-s0514a1:4291_7": "Taṃ sā “asukakule me vaḍḍhi payojitā atthi,",
  "atk-s0514a1:4291_8": "tāvakālikaṃ dinnakaṃ atthi,",
  "atk-s0514a1:4291_9": "taṃ sādhemī”tiādīni vatvā gacchati.",
  "atk-s0514a1:4291_10": "Nillokanasīlāti vātapānantarādīhi olokanasīlā.",
  "atk-s0514a1:4291_11": "Sadvāraṭṭhāyinīti attano aṅgapaccaṅgāni dassentī sadvāre tiṭṭhati.",
  "atk-s0514a1:4292_0": "Accācaratīti atikkamma carati,",
  "atk-s0514a1:4292_1": "sāmikassa santike ṭhitāva aññassa nimittaṃ dassetīti attho.",
  "atk-s0514a1:4292_2": "Vijambhatīti “ahaṃ taṃ disvā vijambhissāmi,",
  "atk-s0514a1:4292_3": "tāya saññāya okāsassa atthibhāvaṃ vā natthibhāvaṃ vā jāneyyāsī”ti paṭhamameva katasaṅketā vā hutvā akatasaṅketā",
  "atk-s0514a1:4292_4": "vāpi “evaṃ esa mayi bajjhissatī”ti sāmikassa passe ṭhitāva vijambhati vijambhanaṃ dasseti.",
  "atk-s0514a1:4292_5": "Vinamatīti kiñcideva bhūmiyaṃ pātetvā taṃ ukkhipantī viya onamitvā piṭṭhiṃ dasseti.",
  "atk-s0514a1:4292_6": "Vilasatīti gamanādīhi vā iriyāpathehi alaṅkārena vā vilāsaṃ dasseti.",
  "atk-s0514a1:4292_7": "Vilajjatīti lajjantī viya vatthena sarīraṃ chādeti,",
  "atk-s0514a1:4292_8": "kavāṭaṃ vā bhittiṃ vā allīyati.",
  "atk-s0514a1:4292_9": "Nakhenāti pādanakhena pādanakhaṃ,",
  "atk-s0514a1:4292_10": "hatthanakhena hatthanakhaṃ ghaṭṭeti.",
  "atk-s0514a1:4292_11": "Kaṭṭhenāti daṇḍakena.",
  "atk-s0514a1:4292_12": "Dārakanti attano vā puttaṃ aññassa vā puttaṃ gahetvā ukkhipati vā ukkhipāpeti vā.",
  "atk-s0514a1:4292_13": "Kīḷatīti sayaṃ vā kīḷati,",
  "atk-s0514a1:4292_14": "dārakaṃ vā kīḷāpeti.",
  "atk-s0514a1:4292_15": "Cumbanādīsupi eseva nayo.",
  "atk-s0514a1:4292_16": "Dadātīti tassa kiñcideva phalaṃ vā pupphaṃ vā deti.",
  "atk-s0514a1:4292_17": "Yācatīti tameva paṭiyācati.",
  "atk-s0514a1:4292_18": "Anukarotīti dārakena kataṃ kataṃ anukaroti.",
  "atk-s0514a1:4292_19": "Uccanti mahāsaddavasena vā thomanavasena vā uccaṃ.",
  "atk-s0514a1:4292_20": "Nīcanti mandasaddavasena vā amanāpavacanena vā paribhavavacanena vā nīcaṃ.",
  "atk-s0514a1:4292_21": "Aviccanti bahujanamajjhe appaṭicchannaṃ.",
  "atk-s0514a1:4292_22": "Viviccanti raho paṭicchannaṃ.",
  "atk-s0514a1:4292_23": "Naccenāti etehi naccādīhi nimittaṃ karoti.",
  "atk-s0514a1:4292_24": "Tattha roditena nimittakaraṇena rattiṃ deve vassante vātapānena hatthiṃ āropetvā seṭṭhiputtena nītāya purohitabrāhmaṇiyā vatthu kathetabbaṃ.",
  "atk-s0514a1:4292_25": "Jagghatīti mahāhasitaṃ hasati,",
  "atk-s0514a1:4292_26": "evampi nimittaṃ karoti.",
  "atk-s0514a1:4292_27": "Kacchanti upakacchakaṃ.",
  "atk-s0514a1:4292_28": "Upalikhatīti dantehi upalikhati.",
  "atk-s0514a1:4292_29": "Sirasanti kesavaṭṭiṃ.",
  "atk-s0514a1:4292_30": "Evaṃ kesānaṃ mocanabandhanehipi parapurisānaṃ nimittaṃ karoti,",
  "atk-s0514a1:4292_31": "niyāmetvā vā aniyāmetvā vā kocideva sārajjissatītipi karotiyeva.",
  "atk-s0514a1:4293_0": "Paduṭṭhā veditabbā bhavatīti ayaṃ mayi paduṭṭhā kuddhā,",
  "atk-s0514a1:4293_1": "kujjhitvā ca pana micchācāraṃ caratīti paṇḍitena veditabbā bhavati.",
  "atk-s0514a1:4293_2": "Pavāsanti “asukagāme payuttaṃ dhanaṃ nassati,",
  "atk-s0514a1:4293_3": "gaccha taṃ sādhehi,",
  "atk-s0514a1:4293_4": "vohāraṃ karohī”tiādīni vatvā tasmiṃ gate anācāraṃ caritukāmā pavāsaṃ vaṇṇeti.",
  "atk-s0514a1:4293_5": "Anatthanti avaḍḍhiṃ.",
  "atk-s0514a1:4293_6": "Akiccanti akattabbayuttakaṃ.",
  "atk-s0514a1:4293_7": "Paridahitvāti gāḷhaṃ nivāsetvā.",
  "atk-s0514a1:4293_8": "Parivattakajātāti ito cito ca parivattamānā.",
  "atk-s0514a1:4293_9": "Kuṅkumiyajātāti kolāhalajātā pādamūle nipannā paricārikā uṭṭhāpeti,",
  "atk-s0514a1:4293_10": "dīpaṃ jālāpeti,",
  "atk-s0514a1:4293_11": "nānappakāraṃ kolāhalaṃ karoti,",
  "atk-s0514a1:4293_12": "tassa kilesaratiṃ nāseti.",
  "atk-s0514a1:4293_13": "Dukkhaṃ vedayatīti sīsaṃ me rujjatītiādīni vadati.",
  "atk-s0514a1:4293_14": "Vilomamācaratīti āhāraṃ sītalaṃ icchantassa uṇhaṃ detītiādīnaṃ vasena paccanīkavutti hoti.",
  "atk-s0514a1:4293_15": "Nihatabhogāti sāmikena dukkhasambhatānaṃ bhogānaṃ surālolatādīhi vināsikā.",
  "atk-s0514a1:4293_16": "Santhavanti kilesavasena santhavaṃ karoti.",
  "atk-s0514a1:4293_17": "Nikkhantapādāti jārassa upadhāraṇatthāya nikkhantapādā.",
  "atk-s0514a1:4293_18": "Sāmiketi patimhi agāravena ca paduṭṭhamānasāya ca aticārinī hoti.",
  "atk-s0514a1:4294_0": "Sabbitthiyoti ṭhapetvā vipassanāya tanukatakilesā sesā sabbā itthiyo pāpaṃ kareyyuṃ.",
  "atk-s0514a1:4294_1": "Labhamāneti labbhamāne,",
  "atk-s0514a1:4294_2": "saṃvijjamāneti attho.",
  "atk-s0514a1:4294_3": "Nivātaketi rahomantanake paribhedake.",
  "atk-s0514a1:4294_4": "Khaṇaṃ vā raho vāti pāpakaraṇatthāya okāsaṃ vā paṭicchannaṭṭhānaṃ vā.",
  "atk-s0514a1:4294_5": "Kayiruṃ nūti ettha nū-",
  "atk-s0514a1:4294_6": "ti nipātamattaṃ.",
  "atk-s0514a1:4294_7": "Alatthāti aladdhā.",
  "atk-s0514a1:4294_8": "Ayameva vā pāṭho,",
  "atk-s0514a1:4294_9": "aññaṃ sampannapurisaṃ alabhitvā pīṭhasappināpi tato paṭikkūlatarenāpi pāpaṃ kareyyuṃ.",
  "atk-s0514a1:4294_10": "Ārāmakarāsūti abhiratikārikāsu.",
  "atk-s0514a1:4294_11": "Aniggahāsūti niggahena vinetuṃ asakkuṇeyyāsu.",
  "atk-s0514a1:4294_12": "Titthasamāti yathā titthaṃ uttamādhamesu na kañci nhāyantaṃ vāreti,",
  "atk-s0514a1:4294_13": "tathā etāpi raho vā khaṇe vā nivātake vā sati na kañci paṭikkhipanti.",
  "atk-s0514a1:4295_0": "Tathā hi atīte bārāṇasiyaṃ kaṇḍarī nāma rājā ahosi uttamarūpadharo.",
  "atk-s0514a1:4295_1": "Tassa devasikaṃ amaccā gandhakaraṇḍakasahassaṃ āharanti.",
  "atk-s0514a1:4295_2": "Tenassa nivesane paribhaṇḍaṃ katvā gandhakaraṇḍake phāletvā gandhadārūni katvā āhāraṃ pacanti.",
  "atk-s0514a1:4295_3": "Bhariyāpissa abhirūpā ahosi nāmena kinnarā nāma.",
  "atk-s0514a1:4295_4": "Purohitopissa samavayo pañcālacaṇḍo nāma buddhisampanno ahosi.",
  "atk-s0514a1:4295_5": "Rañño pana pāsādaṃ nissāya antopākāre jamburukkho nibbatti,",
  "atk-s0514a1:4295_6": "tassa sākhā pākāramatthake olambati.",
  "atk-s0514a1:4295_7": "Tassa chāyāya jeguccho dussaṇṭhāno pīṭhasappī vasati.",
  "atk-s0514a1:4295_8": "Athekadivasaṃ kinnarā devī vātapānena olokentī taṃ ditvā paṭibaddhacittā hutvā rattiṃ rājānaṃ ratiyā",
  "atk-s0514a1:4295_9": "saṅgaṇhitvā tasmiṃ niddaṃ okkante saṇikaṃ uṭṭhāyāsanā nānaggarasabhojanaṃ suvaṇṇasarake pakkhipitvā ucchaṅge",
  "atk-s0514a1:4295_10": "katvā sāṭakarajjuyā vātapānena otaritvā jambuṃ āruyha sākhāya oruyha pīṭhasappiṃ bhojetvā pāpaṃ katvā",
  "atk-s0514a1:4295_11": "āgatamaggeneva pāsādaṃ āruyha gandhehi sarīraṃ ubbaṭṭetvā raññā saddhiṃ nipajji.",
  "atk-s0514a1:4295_12": "Etenupāyena nibaddhaṃ tena saddhiṃ pāpaṃ karoti.",
  "atk-s0514a1:4295_13": "Rājā pana na jānāti.",
  "atk-s0514a1:4296_0": "So ekadivasaṃ nagaraṃ padakkhiṇaṃ katvā nivesanaṃ pavesanto jambuchāyāya sayitaṃ paramakāruññappattaṃ pīṭhasappiṃ disvā purohitaṃ āha –",
  "atk-s0514a1:4296_1": "“passetaṃ manussapeta”nti. “Āma,",
  "atk-s0514a1:4296_2": "passāmi devā”ti.",
  "atk-s0514a1:4296_3": "“Api nu kho, samma,",
  "atk-s0514a1:4296_4": "evarūpaṃ paṭikkūlaṃ kāci itthī chandarāgavasena upagaccheyyā”ti.",
  "atk-s0514a1:4296_5": "Taṃ kathaṃ sutvā pīṭhasappī mānaṃ janetvā “ayaṃ rājā kiṃ katheti,",
  "atk-s0514a1:4296_6": "attano deviyā mama santikaṃ āgamanaṃ na jānāti maññe”ti jamburukkhassa añjaliṃ paggahetvā “suṇa sāmi,",
  "atk-s0514a1:4296_7": "jamburukkhe nibbattadevate,",
  "atk-s0514a1:4296_8": "ṭhapetvā taṃ añño etaṃ kāraṇaṃ na jānātī”ti āha.",
  "atk-s0514a1:4296_9": "Purohito tassa kiriyaṃ disvā cintesi –",
  "atk-s0514a1:4296_10": "“addhā rañño aggamahesī jamburukkhena gantvā iminā saddhiṃ pāpaṃ karotī”ti.",
  "atk-s0514a1:4296_11": "So rājānaṃ pucchi –",
  "atk-s0514a1:4296_12": "“mahārāja,",
  "atk-s0514a1:4296_13": "deviyā te rattibhāge sarīrasamphasso kīdiso hotī”ti? “Samma,",
  "atk-s0514a1:4296_14": "aññaṃ na passāmi,",
  "atk-s0514a1:4296_15": "majjhimayāme panassā sarīraṃ sītalaṃ hotī”ti. “Tena hi, deva,",
  "atk-s0514a1:4296_16": "tiṭṭhatu aññā itthī,",
  "atk-s0514a1:4296_17": "aggamahesī te kinnarādevī iminā saddhiṃ pāpaṃ karotī”ti. “Samma,",
  "atk-s0514a1:4296_18": "kiṃ vadesi,",
  "atk-s0514a1:4296_19": "evarūpā paramavilāsasampannā kiṃ iminā paramajegucchena saddhiṃ abhiramissatī”ti?",
  "atk-s0514a1:4296_20": "“Tena hi naṃ, deva,",
  "atk-s0514a1:4296_21": "pariggaṇhāhī”ti.",
  "atk-s0514a1:4297_0": "So “sādhū”ti rattiṃ bhuttasāyamāso tāya saddhiṃ nippajjitvā “pariggaṇhissāmi na”nti pakatiyā niddupagamanavelāya niddupagato viya ahosi.",
  "atk-s0514a1:4297_1": "Sāpi uṭṭhāya tatheva akāsi.",
  "atk-s0514a1:4297_2": "Rājā tassā anupadaññeva gantvā jambuchāyaṃ nissāya aṭṭhāsi.",
  "atk-s0514a1:4297_3": "Pīṭhasappī deviyā kujjhitvā “tvaṃ ajja aticirāyitvā āgatā”ti hatthena kaṇṇasaṅkhalikaṃ pahari.",
  "atk-s0514a1:4297_4": "Atha naṃ “mā maṃ kujjhi, sāmi,",
  "atk-s0514a1:4297_5": "rañño niddupagamanaṃ olokesi”nti vatvā tassa gehe pādaparicārikā viya ahosi.",
  "atk-s0514a1:4297_6": "Tena panassā pahārena sīhamukhakuṇḍalaṃ kaṇṇato gaḷitvā rañño pādamūle pati.",
  "atk-s0514a1:4297_7": "Rājā “vaṭṭissati ettaka”nti taṃ gahetvā gato.",
  "atk-s0514a1:4297_8": "Sāpi tena saddhiṃ aticaritvā purimaniyāmeneva gantvā raññā saddhiṃ nipajjituṃ ārabhi.",
  "atk-s0514a1:4297_9": "Rājā paṭikkhipitvā punadivase “kinnarādevī mayā dinnaṃ sabbālaṅkāraṃ alaṅkaritvā etū”ti āṇāpesi.",
  "atk-s0514a1:4297_10": "Sā “sīhamukhakuṇḍalaṃ me suvaṇṇakārassa santike”ti vatvā nāgami,",
  "atk-s0514a1:4297_11": "puna pesite ca pana ekakuṇḍalāva āgamāsi.",
  "atk-s0514a1:4297_12": "Rājā pucchi –",
  "atk-s0514a1:4297_13": "“kahaṃ te kuṇḍala”nti?",
  "atk-s0514a1:4297_14": "“Suvaṇṇakārassa santike”ti.",
  "atk-s0514a1:4297_15": "Suvaṇṇakāraṃ pakkosāpetvā “kiṃkāraṇā imissā kuṇḍalaṃ na desī”ti āha.",
  "atk-s0514a1:4297_16": "“Nāhaṃ gaṇhāmi devā”ti.",
  "atk-s0514a1:4297_17": "Rājā tassā kujjhitvā “pāpe caṇḍāli mādisena te suvaṇṇakārena bhavitabba”nti vatvā taṃ kuṇḍalaṃ tassā puratho khipitvā purohitaṃ āha – “samma,",
  "atk-s0514a1:4297_18": "saccaṃ tayā vuttaṃ,",
  "atk-s0514a1:4297_19": "gaccha sīsamassā chedāpehī”ti.",
  "atk-s0514a1:4297_20": "So taṃ rājageheyeva ekasmiṃ padese ṭhapetvā rājānaṃ upasaṅkamitvā – “deva,",
  "atk-s0514a1:4297_21": "mā kinnarādeviyā kujjhittha,",
  "atk-s0514a1:4297_22": "sabbā itthiyo evarūpāyeva.",
  "atk-s0514a1:4297_23": "Sacepi itthīnaṃ dussīlabhāvaṃ ñātukāmosi,",
  "atk-s0514a1:4297_24": "dassessāmi te etāsaṃ pāpakañceva bahumāyābhāvañca,",
  "atk-s0514a1:4297_25": "ehi aññātakavesena janapadaṃ carāmā”ti āha.",
  "atk-s0514a1:4298_0": "Rājā “sādhū”ti mātaraṃ rajjaṃ paṭicchāpetvā tena saddhiṃ cārikaṃ pakkāmi.",
  "atk-s0514a1:4298_1": "Tesaṃ yojanaṃ maggaṃ gantvā mahāmagge nisinnānaṃyeva eko kuṭumbiko puttassatthāya maṅgalaṃ katvā ekaṃ",
  "atk-s0514a1:4298_2": "kumārikaṃ paṭicchannayāne nisīdāpetvā mahantena parivārena gacchati.",
  "atk-s0514a1:4298_3": "Taṃ disvā purohito rājānaṃ āha –",
  "atk-s0514a1:4298_4": "“sace icchasi,",
  "atk-s0514a1:4298_5": "imaṃ kumārikaṃ tayā saddhiṃ pāpaṃ kāretuṃ sakkā devā”ti.",
  "atk-s0514a1:4298_6": "“Kiṃ kathesi,",
  "atk-s0514a1:4298_7": "mahāparivārā esā,",
  "atk-s0514a1:4298_8": "na sakkā sammā”ti?",
  "atk-s0514a1:4298_9": "Purohito “tena hi passa,",
  "atk-s0514a1:4298_10": "devā”ti purato gantvā maggato avidūre sāṇiyā parikkhipitvā rājānaṃ antosāṇiyaṃ katvā sayaṃ maggapasse rodanto nisīdi.",
  "atk-s0514a1:4298_11": "Atha naṃ so kuṭumbiko disvā “tāta,",
  "atk-s0514a1:4298_12": "kasmā rodasī”ti pucchi.",
  "atk-s0514a1:4298_13": "“Bhariyā me garubhārā,",
  "atk-s0514a1:4298_14": "taṃ kulagharaṃ netuṃ maggapaṭipannosmi,",
  "atk-s0514a1:4298_15": "tassā antarāmaggeyeva gabbho cali,",
  "atk-s0514a1:4298_16": "esā antosāṇiyaṃ kilamati,",
  "atk-s0514a1:4298_17": "kācissā itthī santike natthi,",
  "atk-s0514a1:4298_18": "mayāpi tattha gantuṃ na sakkā,",
  "atk-s0514a1:4298_19": "na jānāmi ‘kiṃ bhavissatī’ti,",
  "atk-s0514a1:4298_20": "ekaṃ itthiṃ laddhuṃ vaṭṭatī”ti? “Mā rodi,",
  "atk-s0514a1:4298_21": "bahū me itthiyo,",
  "atk-s0514a1:4298_22": "ekā gamissatī”ti.",
  "atk-s0514a1:4298_23": "“Tena hi ayameva kumārikā gacchatu,",
  "atk-s0514a1:4298_24": "etissāpi maṅgalaṃ bhavissatī”ti.",
  "atk-s0514a1:4298_25": "So cintesi –",
  "atk-s0514a1:4298_26": "“saccaṃ vadati,",
  "atk-s0514a1:4298_27": "suṇisāyapi me maṅgalameva,",
  "atk-s0514a1:4298_28": "iminā hi nimittena sā puttadhītāhi vaḍḍhissatī”ti tameva pesesi.",
  "atk-s0514a1:4298_29": "Sā tattha pavisitvā rājānaṃ disvāva paṭibaddhacittā hutvā pāpamakāsi.",
  "atk-s0514a1:4298_30": "Rājāpissā aṅgulimuddikaṃ adāsi.",
  "atk-s0514a1:4298_31": "Atha naṃ katakiccaṃ nikkhamitvā āgataṃ pucchiṃsu –",
  "atk-s0514a1:4298_32": "“kiṃ vijātā”ti?",
  "atk-s0514a1:4298_33": "“Suvaṇṇavaṇṇaṃ putta”nti.",
  "atk-s0514a1:4298_34": "Kuṭumbiko taṃ ādāya pāyāsi.",
  "atk-s0514a1:4298_35": "Purohitopi rañño santikaṃ gantvā “diṭṭhā te, deva,",
  "atk-s0514a1:4298_36": "kumārikāpi evaṃ pāpā,",
  "atk-s0514a1:4298_37": "kimaṅgaṃ pana aññā,",
  "atk-s0514a1:4298_38": "api pana te kiñci dinna”nti pucchi. “Āma,",
  "atk-s0514a1:4298_39": "aṅgulimuddikā dinnā”ti.",
  "atk-s0514a1:4298_40": "“Nāssā taṃ dassāmī”ti vegena gantvā yānakaṃ gaṇhitvā “kimeta”nti vutte “ayaṃ me brāhmaṇiyā ussīsake ṭhapitaṃ muddikaṃ gahetvā āgatā, dehi, amma,",
  "atk-s0514a1:4298_41": "muddika”nti āha.",
  "atk-s0514a1:4298_42": "Sā taṃ dadamānā brāhmaṇaṃ hatthe nakhena vijjhitvā “gaṇha corā”ti adāsi.",
  "atk-s0514a1:4299_0": "Evaṃ brāhmaṇo nānāvidhehi upāyehi aññāpi bahū aticāriniyo rañño dassetvā “idha tāva ettakaṃ hotu,",
  "atk-s0514a1:4299_1": "aññattha gamissāma,",
  "atk-s0514a1:4299_2": "devā”ti āha.",
  "atk-s0514a1:4299_3": "Rājā “sakalajambudīpe caritepi sabbā itthiyo evarūpāva bhavissanti,",
  "atk-s0514a1:4299_4": "kiṃ no etāhi,",
  "atk-s0514a1:4299_5": "nivattāmā”ti bārāṇasimeva paccāgantvā –",
  "atk-s0514a1:4299_6": "“mahārāja,",
  "atk-s0514a1:4299_7": "itthiyo nāma evaṃ pāpadhammā,",
  "atk-s0514a1:4299_8": "pakati esā etāsaṃ, khamatha, deva,",
  "atk-s0514a1:4299_9": "kinnarādeviyā”ti purohitena yācito khamitvā rājanivesanato naṃ nikkaḍḍhāpesi,",
  "atk-s0514a1:4299_10": "ṭhānato pana taṃ apanetvā aññaṃ aggamahesiṃ akāsi.",
  "atk-s0514a1:4299_11": "Tañca pīṭhasappiṃ nikkaḍḍhāpetvā jambusākhaṃ chedāpesi.",
  "atk-s0514a1:4299_12": "Tadā kuṇālo pañcālacaṇḍo ahosi.",
  "atk-s0514a1:4299_13": "Iti attanā diṭṭhakāraṇameva āharitvā dassento gāthamāha –",
  "atk-s0514a1:4300_0": "311.",
  "atk-s0514a1:4301_0": "“Yaṃ ve disvā kaṇḍarīkinnarānaṃ, sabbitthiyo na ramanti agāre;",
  "atk-s0514a1:4302_0": "Taṃ tādisaṃ maccaṃ cajitvā bhariyā, aññaṃ disvā purisaṃ pīṭhasappi”nti.",
  "atk-s0514a1:4303_0": "Tassattho –",
  "atk-s0514a1:4303_1": "yaṃ ve kaṇḍarissa rañño kinnarāya deviyā cāti imesaṃ kaṇḍarikinnarānaṃ virāgakāraṇaṃ ahosi,",
  "atk-s0514a1:4303_2": "taṃ disvā jānitabbaṃ –",
  "atk-s0514a1:4303_3": "sabbitthiyo attano sāmikānaṃ na ramanti agāre.",
  "atk-s0514a1:4303_4": "Tathā hi aññaṃ pīṭhasappiṃ purisaṃ disvā taṃ rājānaṃ tādisaṃ ratikusalaṃ maccaṃ cajitvā bhariyā tena manussapetena saddhiṃ pāpamakāsīti.",
  "atk-s0514a1:4304_0": "Aparopi atīte bārāṇasiyaṃ bako nāma rājā dhammena rajjaṃ kāresi.",
  "atk-s0514a1:4304_1": "Tadā bārāṇasiyā pācīnadvāravāsino ekassa daliddassa pañcapāpī nāma dhītā ahosi.",
  "atk-s0514a1:4304_2": "Sā kira pubbepi ekā daliddadhītā mattikaṃ madditvā gehe bhittiṃ vilimpati.",
  "atk-s0514a1:4304_3": "Atheko paccekabuddho attano pabbhāraparibhaṇḍakaraṇatthaṃ “kahaṃ mattikaṃ labhissāmī”ti cintetvā “bārāṇasiyaṃ",
  "atk-s0514a1:4304_4": "laddhuṃ sakkā”ti cīvaraṃ pārupitvā pattahattho nagaraṃ pavisitvā tassā avidūre aṭṭhāsi.",
  "atk-s0514a1:4304_5": "Sā kujjhitvā ullokentī paduṭṭhena manasā “mattikampi bhikkhatī”ti avoca.",
  "atk-s0514a1:4304_6": "Paccekabuddho niccalova ahosi.",
  "atk-s0514a1:4304_7": "Atha sā paccekabuddhaṃ niccalitaṃ disvā puna cittaṃ pasādetvā, “samaṇa,",
  "atk-s0514a1:4304_8": "mattikampi na labhasī”ti vatvā mahantaṃ mattikāpiṇḍaṃ āharitvā patte ṭhapesi.",
  "atk-s0514a1:4304_9": "So tāya mattikāya pabbhāre paribhaṇḍamakāsi.",
  "atk-s0514a1:4304_10": "Sā nacirasseva tato cavitvā tasmiṃyeva nagare bahidvāragāme duggatitthiyā kucchimhi paṭisandhiṃ gaṇhi.",
  "atk-s0514a1:4304_11": "Sā dasamāsaccayena mātu kucchito nikkhami.",
  "atk-s0514a1:4304_12": "Tassā mattikāpiṇḍaphalena sarīraṃ phassasampannaṃ ahosi,",
  "atk-s0514a1:4304_13": "kujjhitvā ullokitattā pana hatthapādamukhaakkhināsāni pāpāni virūpāni ahesuṃ.",
  "atk-s0514a1:4304_14": "Tena taṃ “pañcapāpī”tveva sañjāniṃsu.",
  "atk-s0514a1:4305_0": "Athekadivasaṃ bārāṇasirājā rattiṃ aññātakavesena nagaraṃ pariggaṇhanto taṃ padesaṃ gato.",
  "atk-s0514a1:4305_1": "Sāpi gāmadārikāhi saddhiṃ kīḷantī ajānitvāva rājānaṃ hatthe gaṇhi.",
  "atk-s0514a1:4305_2": "So tassā hatthasamphassena sakabhāvena saṇṭhātuṃ nāsakkhi,",
  "atk-s0514a1:4305_3": "dibbasamphassena phuṭṭho viya ahosi.",
  "atk-s0514a1:4305_4": "So phassarāgaratto tathāvirūpampi taṃ hatthe gahetvā “kassa dhītāsī”ti pucchitvā “dvāravāsino”ti vutte",
  "atk-s0514a1:4305_5": "assāmikabhāvaṃ pucchitvā “ahaṃ te sāmiko bhavissāmi,",
  "atk-s0514a1:4305_6": "gaccha mātāpitaro anujānāpehī”ti āha.",
  "atk-s0514a1:4305_7": "Sā mātāpitaro upagantvā “eko, amma,",
  "atk-s0514a1:4305_8": "puriso maṃ icchatī”ti vatvā “sopi duggato bhavissati,",
  "atk-s0514a1:4305_9": "sace tādisampi icchati,",
  "atk-s0514a1:4305_10": "sādhū”ti vutte gantvā mātāpitūhi anuññātabhāvaṃ ārocesi.",
  "atk-s0514a1:4305_11": "So tasmiṃyeva gehe tāya saddhiṃ vasitvā pātova rājanivesanaṃ pāvisi.",
  "atk-s0514a1:4305_12": "Tato paṭṭhāyeva aññātakavesena nibaddhaṃ tattha gacchati,",
  "atk-s0514a1:4305_13": "aññaṃ itthiṃ oloketumpi na icchati.",
  "atk-s0514a1:4306_0": "Athekadivasaṃ tassā pitu lohitapakkhandikā uppajji.",
  "atk-s0514a1:4306_1": "Asambhinnakhīrasappimadhusakkharayuttapāyāsova etassa bhesajjaṃ,",
  "atk-s0514a1:4306_2": "taṃ te daliddatāya uppādetuṃ na sakkonti.",
  "atk-s0514a1:4306_3": "Tato pañcapāpimātā dhītaraṃ āha – “kiṃ, amma,",
  "atk-s0514a1:4306_4": "tava sāmiko pāyāsaṃ uppādetuṃ sakkhissatī”ti? “Amma,",
  "atk-s0514a1:4306_5": "mama sāmikena amhehipi duggatatarena bhavitabbaṃ,",
  "atk-s0514a1:4306_6": "evaṃ santepi pucchissāmi naṃ,",
  "atk-s0514a1:4306_7": "mā cintayī”ti vatvā tassāgamanavelāyaṃ dummanā hutvā nisīdi.",
  "atk-s0514a1:4306_8": "Atha naṃ rājā āgantvā “kiṃ dummanāsī”ti pucchi.",
  "atk-s0514a1:4306_9": "Sā tamatthaṃ ārocesi.",
  "atk-s0514a1:4306_10": "Taṃ sutvā rājā “bhadde idaṃ atirasabhesajjaṃ,",
  "atk-s0514a1:4306_11": "kuto labhissāmī”ti vatvā cintesi –",
  "atk-s0514a1:4306_12": "“na sakkā mayā niccakālaṃ evaṃ carituṃ,",
  "atk-s0514a1:4306_13": "antarāmagge parissayopi daṭṭhabbo,",
  "atk-s0514a1:4306_14": "sace kho pana etaṃ antepuraṃ nessāmi,",
  "atk-s0514a1:4306_15": "etissā phassasampadaṃ ajānantā ‘amhākaṃ rājā yakkhiniṃ gahetvā āgato’ti keḷiṃ karissanti,",
  "atk-s0514a1:4306_16": "sakalanagaravāsino etissā samphassaṃ jānāpetvā garahaṃ mocessāmī”ti.",
  "atk-s0514a1:4306_17": "Atha naṃ rājā – “bhadde,",
  "atk-s0514a1:4306_18": "mā cintayi,",
  "atk-s0514a1:4306_19": "āharissāmi te pitu pāyāsa”nti vatvā tāya saddhiṃ abhiramitvā rājanivesanaṃ gantvā punadivase tādisaṃ",
  "atk-s0514a1:4306_20": "pāyāsaṃ pacāpetvā paṇṇāni āharāpetvā dve puṭe katvā ekasmiṃ pāyāsaṃ pakkhipitvā ekasmiṃ cūḷāmaṇiṃ ṭhapetvā",
  "atk-s0514a1:4306_21": "bandhitvā rattibhāge gantvā, “bhadde,",
  "atk-s0514a1:4306_22": "mayaṃ daliddā,",
  "atk-s0514a1:4306_23": "kicchena sampāditaṃ,",
  "atk-s0514a1:4306_24": "tava pitaraṃ ‘ajja imamhā puṭā pāyāsaṃ bhuñja,",
  "atk-s0514a1:4306_25": "sve imamhā’ti vadeyyāsī”ti āha.",
  "atk-s0514a1:4306_26": "Sā tathā akāsi.",
  "atk-s0514a1:4306_27": "Athassā pitā ojasampannattā pāyāsassa thokameva bhuñjitvā suhito jāto.",
  "atk-s0514a1:4306_28": "Sesaṃ mātu datvā sayampi bhuñji.",
  "atk-s0514a1:4306_29": "Tayopi suhitā ahesuṃ.",
  "atk-s0514a1:4306_30": "Cūḷāmaṇipuṭaṃ pana punadivasatthāya ṭhapesuṃ.",
  "atk-s0514a1:4307_0": "Rājā nivesanaṃ gantvā mukhaṃ dhovitvāva “cūḷāmaṇiṃ me āharathā”ti vatvā “na passāma,",
  "atk-s0514a1:4307_1": "devā”ti vutte “sakalanagaraṃ vicinathā”ti āha.",
  "atk-s0514a1:4307_2": "Te vicinitvāpi na passiṃsu.",
  "atk-s0514a1:4307_3": "Tena hi bahinagare daliddagehesu bhattapaṇṇapuṭe upādāya vicinathāti.",
  "atk-s0514a1:4307_4": "Vicinantā tasmiṃ ghaṭe cūḷāmaṇiṃ disvā tassā mātāpitaro “corā”ti bandhitvā nayiṃsu.",
  "atk-s0514a1:4307_5": "Athassā pitā, “sāmi,",
  "atk-s0514a1:4307_6": "na mayaṃ corā,",
  "atk-s0514a1:4307_7": "aññenāyaṃ maṇi ābhato”ti vatvā “kenā”ti vutte “jāmātarā me”ti ācikkhitvā “kahaṃ so”ti pucchito “dhītā me jānātī”ti āha.",
  "atk-s0514a1:4307_8": "Tato dhītāya saddhiṃ kathesi – “amma,",
  "atk-s0514a1:4307_9": "sāmikaṃ te jānāsī”ti?",
  "atk-s0514a1:4307_10": "“Na jānāmī”ti.",
  "atk-s0514a1:4307_11": "“Evaṃ sante amhākaṃ jīvitaṃ natthī”ti. “Tāta,",
  "atk-s0514a1:4307_12": "so andhakāre āgantvā andhakāre eva yāti,",
  "atk-s0514a1:4307_13": "tenassa rūpaṃ na jānāmi,",
  "atk-s0514a1:4307_14": "hatthasamphassena pana naṃ jānituṃ sakkomī”ti.",
  "atk-s0514a1:4307_15": "So rājapurisānaṃ ārocesi.",
  "atk-s0514a1:4307_16": "Tepi rañño ārocesuṃ.",
  "atk-s0514a1:4307_17": "Rājā ajānanto viya hutvā “tena hi taṃ itthiṃ rājaṅgaṇe antosāṇiyaṃ ṭhapetvā sāṇiyā hatthappamāṇaṃ chiddaṃ",
  "atk-s0514a1:4307_18": "katvā nagaravāsino sannipātetvā hatthasamphassena coraṃ gaṇhathā”ti āha.",
  "atk-s0514a1:4307_19": "Rājapurisā tathā kātuṃ tassā santikaṃ gantvā rūpaṃ disvāva vippaṭisārino hutvā – “dhī,",
  "atk-s0514a1:4307_20": "dhī pisācī”ti jigucchitvā phusituṃ na ussahiṃsu,",
  "atk-s0514a1:4307_21": "ānetvā pana naṃ rājaṅgaṇe antosāṇiyaṃ ṭhapetvā sakalanagaravāsino sannipātesuṃ.",
  "atk-s0514a1:4307_22": "Sā āgatāgatassa chiddena pasāritahatthaṃ gahetvāva “no eso”ti vadati.",
  "atk-s0514a1:4307_23": "Purisā tassā dibbaphassasadise phasse bajjhitvā apagantuṃ na sakkhiṃsu,",
  "atk-s0514a1:4307_24": "“sacāyaṃ daṇḍārahā,",
  "atk-s0514a1:4307_25": "daṇḍaṃ datvāpi dāsakammakārabhāvaṃ upagantvāpi etaṃ ghare karissāmā”ti cintayiṃsu.",
  "atk-s0514a1:4307_26": "Atha ne rājapurisā daṇḍehi koṭṭetvā palāpesuṃ.",
  "atk-s0514a1:4307_27": "Uparājānaṃ ādiṃ katvā sabbe ummattakā viya ahesuṃ.",
  "atk-s0514a1:4308_0": "Atha rājā –",
  "atk-s0514a1:4308_1": "“kacci ahaṃ bhaveyya”nti hatthaṃ pasāresi.",
  "atk-s0514a1:4308_2": "Taṃ hatthe gahetvāva “coro me gahito”ti mahāsaddaṃ kari.",
  "atk-s0514a1:4308_3": "Rājā tepi pucchi –",
  "atk-s0514a1:4308_4": "“tumhe etāya hatthe gahitā kiṃ cintayitthā”ti.",
  "atk-s0514a1:4308_5": "Te yathābhūtaṃ ārocesuṃ.",
  "atk-s0514a1:4308_6": "Atha ne rājā āha –",
  "atk-s0514a1:4308_7": "“ahaṃ etaṃ attano gehaṃ ānetuṃ evaṃ kāresiṃ ‘etissā phassaṃ ajānantā maṃ paribhaveyyu’nti cintetvā,",
  "atk-s0514a1:4308_8": "tasmā mayā sabbe tumhe jānāpitā, vadatha, bho dāni,",
  "atk-s0514a1:4308_9": "sā kassa gehe bhavituṃ yuttā”ti?",
  "atk-s0514a1:4308_10": "“Tumhākaṃ, devā”ti.",
  "atk-s0514a1:4308_11": "Atha naṃ abhisiñcitvā aggamahesiṃ akāsi.",
  "atk-s0514a1:4308_12": "Mātāpitūnampissā issariyaṃ dāpesi.",
  "atk-s0514a1:4308_13": "Tato paṭṭhāya ca pana tāya sammatto neva vinicchayaṃ paṭṭhapesi,",
  "atk-s0514a1:4308_14": "na aññaṃ itthiṃ olokesi.",
  "atk-s0514a1:4308_15": "Tā tassā antaraṃ pariyesiṃsu.",
  "atk-s0514a1:4308_16": "Sā ekadivasaṃ dvinnaṃ rājūnaṃ aggamahesibhāvassa supine nimittaṃ disvā rañño ārocesi.",
  "atk-s0514a1:4308_17": "Rājā supinapāṭhake pakkosāpetvā “evarūpe supine diṭṭhe kiṃ hotī”ti pucchi.",
  "atk-s0514a1:4308_18": "Te itarāsaṃ itthīnaṃ santikā lañjaṃ gahetvā –",
  "atk-s0514a1:4308_19": "“mahārāja,",
  "atk-s0514a1:4308_20": "deviyā sabbasetassa hatthino khandhe nisinnabhāvo tumhākaṃ maraṇassa pubbanimittaṃ,",
  "atk-s0514a1:4308_21": "hatthikhandhagatāya pana candaparāmasanaṃ tumhākaṃ paccāmittarājānayanassa pubbanimitta”nti vatvā “idāni",
  "atk-s0514a1:4308_22": "kiṃ kātabba”nti vutte “deva imaṃ māretuṃ na sakkā,",
  "atk-s0514a1:4308_23": "nāvāya pana naṃ ṭhapetvā nadiyaṃ vissajjetuṃ vaṭṭatī”ti vadiṃsu.",
  "atk-s0514a1:4308_24": "Rājā āhāravatthālaṅkārehi saddhiṃ rattibhāge naṃ nāvāya ṭhapetvā nadiyaṃ vissajjesi.",
  "atk-s0514a1:4309_0": "Sā nadiyā vuyhamānā heṭṭhānadiyā nāvāya udakaṃ kīḷantassa bāvarikarañño abhimukhaṭṭhānaṃ pattā.",
  "atk-s0514a1:4309_1": "Tassa senāpati nāvaṃ disvā “ayaṃ nāvā mayha”nti āha.",
  "atk-s0514a1:4309_2": "Rājā “nāvāya bhaṇḍaṃ mayha”nti vatvā āgatāya nāvāya taṃ disvā “kā nāma tvaṃ pisācīsadisā”ti pucchi.",
  "atk-s0514a1:4309_3": "Sā sitaṃ katvā bakassa rañño aggamahesibhāvaṃ kathetvā sabbaṃ taṃ pavattiṃ tassa kathesi.",
  "atk-s0514a1:4309_4": "Sā pana pañcapāpīti sakalajambudīpe pākaṭā.",
  "atk-s0514a1:4309_5": "Atha naṃ rājā hatthe gahetvā ukkhipi,",
  "atk-s0514a1:4309_6": "saha gahaṇeneva phassarāgaratto aññāsu itthīsu itthisaññaṃ akatvā taṃ aggamahesiṭṭhāne ṭhapesi.",
  "atk-s0514a1:4309_7": "Sā tassa pāṇasamā ahosi.",
  "atk-s0514a1:4309_8": "Bako taṃ pavattiṃ sutvā “nāhaṃ tassa aggamahesiṃ kātuṃ dassāmī”ti senaṃ saṅkaḍḍhitvā tassa paṭititthe nivesanaṃ katvā paṇṇaṃ pesesi –",
  "atk-s0514a1:4309_9": "“bhariyaṃ vā me detu yuddhaṃ vā”ti.",
  "atk-s0514a1:4309_10": "So “yuddhaṃ dassāmi,",
  "atk-s0514a1:4309_11": "na bhariya”nti vatvā yuddhasajjo ahosi.",
  "atk-s0514a1:4309_12": "Ubhinnaṃ amaccā “mātugāmaṃ nissāya maraṇakiccaṃ natthi,",
  "atk-s0514a1:4309_13": "purimasāmikattā esā bakassa pāpuṇāti,",
  "atk-s0514a1:4309_14": "nāvāya laddhattā bāvarikassa,",
  "atk-s0514a1:4309_15": "tasmā ekekassa gehe satta satta divasāni hotū”ti mantetvā dvepi rājāno saññāpesuṃ.",
  "atk-s0514a1:4309_16": "Te ubhopi attamanā hutvā titthapaṭititthe nagarāni māpetvā vasiṃsu.",
  "atk-s0514a1:4309_17": "Sā dvinnampi tesaṃ aggamahesittaṃ kāresi.",
  "atk-s0514a1:4309_18": "Dvepi tassā sammattā ahesuṃ.",
  "atk-s0514a1:4309_19": "Sā pana ekassa ghare sattāhaṃ vasitvā nāvāya itarassa gharaṃ gacchantī nāvaṃ pājetvā nentena ekena mahallakakhujjakevaṭṭena",
  "atk-s0514a1:4309_20": "saddhiṃ nadīmajjhe pāpaṃ karoti.",
  "atk-s0514a1:4309_21": "Tadā kuṇālo sakuṇarājā bako ahosi,",
  "atk-s0514a1:4309_22": "tasmā idaṃ attanā diṭṭhakāraṇaṃ āharitvā dassento gāthamāha –",
  "atk-s0514a1:4310_0": "312.",
  "atk-s0514a1:4311_0": "“Bakassa ca bāvarikassa ca rañño, accantakāmānugatassa bhariyā;",
  "atk-s0514a1:4312_0": "Avācarī paṭṭhavasānugassa, kaṃ vāpi itthī nāticare tadañña”nti.",
  "atk-s0514a1:4313_0": "Tattha accantakāmānugatassāti accantaṃ kāmaṃ anugatassa.",
  "atk-s0514a1:4313_1": "Avācarīti anācāraṃ cari.",
  "atk-s0514a1:4313_2": "Paṭṭhavasānugassāti paṭṭhassa attano vasānugatassa,",
  "atk-s0514a1:4313_3": "attano pesanakārassa santiketi attho.",
  "atk-s0514a1:4313_4": "Karaṇatthe vā sāmivacanaṃ,",
  "atk-s0514a1:4313_5": "tena saddhiṃ pāpamakāsīti vuttaṃ hoti.",
  "atk-s0514a1:4313_6": "Tadaññanti kataraṃ taṃ aññaṃ purisaṃ nāticareyyāti attho.",
  "atk-s0514a1:4314_0": "Aparāpi atīte brahmadattassa bhariyā piṅgiyānī nāma aggamahesī sīhapañjaraṃ vivaritvā olokentī maṅgalaassagopakaṃ",
  "atk-s0514a1:4314_1": "disvā rañño niddupagamanakāle vātapānena oruyha tena saddhiṃ aticaritvā puna pāsādaṃ āruyha gandhehi",
  "atk-s0514a1:4314_2": "sarīraṃ ubbaṭṭetvā raññā saddhiṃ nipajji.",
  "atk-s0514a1:4314_3": "Athekadivasaṃ rājā “kiṃ nu kho deviyā aḍḍharattasamaye niccaṃ sarīraṃ sītaṃ hoti,",
  "atk-s0514a1:4314_4": "pariggaṇhissāmi na”nti ekadivasaṃ niddupagato viya hutvā taṃ uṭṭhāya gacchantiṃ anugantvā assabandhena",
  "atk-s0514a1:4314_5": "saddhiṃ aticarantiṃ disvā nivattitvā sayanaṃ abhiruhi.",
  "atk-s0514a1:4314_6": "Sāpi aticaritvā āgantvā cūḷasayanake nipajji.",
  "atk-s0514a1:4314_7": "Punadivase rājā amaccagaṇamajjheyeva taṃ pakkosāpetvā taṃ kiccaṃ āvikatvā “sabbāva itthiyo pāpadhammā”ti",
  "atk-s0514a1:4314_8": "tassā vadhabandhachejjabhejjārahaṃ dosaṃ khamitvā ṭhānā cāvetvā aññaṃ aggamahesiṃ akāsi.",
  "atk-s0514a1:4314_9": "Tadā kuṇālo rājā brahmadatto ahosi,",
  "atk-s0514a1:4314_10": "tena taṃ attanā diṭṭhaṃ āharitvā dassento gāthamāha –",
  "atk-s0514a1:4315_0": "313.",
  "atk-s0514a1:4316_0": "“Piṅgiyānī sabbalokissarassa, rañño piyā brahmadattassa bhariyā;",
  "atk-s0514a1:4317_0": "Avācarī paṭṭhavasānugassa, taṃ vāpi sā nājjhagā kāmakāminī”ti.",
  "atk-s0514a1:4318_0": "Tattha taṃ vāti sā evaṃ aticarantī taṃ vā assabandhaṃ taṃ vā aggamahesiṭṭhānanti ubhayampi nājjhagā,",
  "atk-s0514a1:4318_1": "ubhato bhaṭṭhā ahosi.",
  "atk-s0514a1:4318_2": "Kāmakāminīti kāme patthayamānā.",
  "atk-s0514a1:4319_0": "Evaṃ pāpadhammā itthiyoti atītavatthūhi itthīnaṃ dosaṃ kathetvā aparenapi pariyāyena tāsaṃ dosameva kathento āha –",
  "atk-s0514a1:4320_0": "314.",
  "atk-s0514a1:4321_0": "“Luddhānaṃ lahucittānaṃ, akataññūna dubbhinaṃ;",
  "atk-s0514a1:4322_0": "Nādevasatto puriso, thīnaṃ saddhātumarahati.",
  "atk-s0514a1:4323_0": "315.",
  "atk-s0514a1:4324_0": "“Na tā pajānanti kataṃ na kiccaṃ, na mātaraṃ pitaraṃ bhātaraṃ vā;",
  "atk-s0514a1:4325_0": "Anariyā samatikkantadhammā, sasseva cittassa vasaṃ vajanti.",
  "atk-s0514a1:4326_0": "316.",
  "atk-s0514a1:4327_0": "“Cirānuvuṭṭhampi piyaṃ manāpaṃ, anukampakaṃ pāṇasamampi bhattuṃ;",
  "atk-s0514a1:4328_0": "Āvāsu kiccesu ca naṃ jahanti, tasmāhamitthīnaṃ na vissasāmi.",
  "atk-s0514a1:4329_0": "317.",
  "atk-s0514a1:4330_0": "“Thīnañhi cittaṃ yathā vānarassa, kannappakannaṃ yathā rukkhachāyā;",
  "atk-s0514a1:4331_0": "Calācalaṃ hadayamitthiyānaṃ, cakkassa nemi viya parivattati.",
  "atk-s0514a1:4332_0": "318.",
  "atk-s0514a1:4333_0": "“Yadā tā passanti samekkhamānā, ādeyyarūpaṃ purisassa vittaṃ;",
  "atk-s0514a1:4334_0": "Saṇhāhi vācāhi nayanti menaṃ, kambojakā jalajeneva assaṃ.",
  "atk-s0514a1:4335_0": "319.",
  "atk-s0514a1:4336_0": "“Yadā na passanti samekkhamānā, ādeyyarūpaṃ purisassa vittaṃ;",
  "atk-s0514a1:4337_0": "Samantato naṃ parivajjayanti, tiṇṇo nadīpāragatova kullaṃ.",
  "atk-s0514a1:4338_0": "320.",
  "atk-s0514a1:4339_0": "“Silesūpamā sikhiriva sabbabhakkhā, tikkhamāyā nadīriva sīghasotā;",
  "atk-s0514a1:4340_0": "Sevanti hetā piyamappiyañca, nāvā yathā orakulaṃ parañca.",
  "atk-s0514a1:4341_0": "321.",
  "atk-s0514a1:4342_0": "“Na tā ekassa na dvinnaṃ, āpaṇova pasārito;",
  "atk-s0514a1:4343_0": "Yo tā mayhanti maññeyya, vātaṃ jālena bādhaye.",
  "atk-s0514a1:4344_0": "322.",
  "atk-s0514a1:4345_0": "“Yathā nadī ca pantho ca, pānāgāraṃ sabhā papā;",
  "atk-s0514a1:4346_0": "Evaṃ lokitthiyo nāma, velā tāsaṃ na vijjati.",
  "atk-s0514a1:4347_0": "323.",
  "atk-s0514a1:4348_0": "“Ghatāsanasamā etā, kaṇhasappasirūpamā;",
  "atk-s0514a1:4349_0": "Gāvo bahi tiṇasseva, omasanti varaṃ varaṃ.",
  "atk-s0514a1:4350_0": "324.",
  "atk-s0514a1:4351_0": "“Ghatāsanaṃ kuñjaraṃ kaṇhasappaṃ, muddhābhisittaṃ pamadā ca sabbā;",
  "atk-s0514a1:4352_0": "Ete naro niccayato bhajetha, tesaṃ have dubbidu sabbabhāvo.",
  "atk-s0514a1:4353_0": "325.",
  "atk-s0514a1:4354_0": "“Naccantavaṇṇā na bahūna kantā, na dakkhiṇā pamadā sevitabbā;",
  "atk-s0514a1:4355_0": "Na parassa bhariyā na dhanassa hetu, etitthiyo pañca na sevitabbā”ti.",
  "atk-s0514a1:4356_0": "Tattha luddhānanti lubbhānaṃ.",
  "atk-s0514a1:4356_1": "Kaṇaverajātake viya baddhacorepi sārajjanaṃ sandhāyetaṃ vuttaṃ.",
  "atk-s0514a1:4356_2": "Lahucittānanti muhuttameva parivattanacittānaṃ.",
  "atk-s0514a1:4356_3": "Cūḷadhanuggahajātakena etaṃ dīpetabbaṃ.",
  "atk-s0514a1:4356_4": "Akataññutā pana etāsaṃ ekakanipāte takkāriyajātakena dīpetabbā.",
  "atk-s0514a1:4356_5": "Nādevasattoti na adevasatto devena anāsatto ayakkhagahitako abhūtaviṭṭho puriso thīnaṃ sīlavantataṃ saddhātuṃ nārahati,",
  "atk-s0514a1:4356_6": "bhūtaviṭṭho pana saddaheyya.",
  "atk-s0514a1:4356_7": "Katanti attano kataṃ upakāraṃ.",
  "atk-s0514a1:4356_8": "Kiccanti attanā kattabbaṃ kiccaṃ.",
  "atk-s0514a1:4356_9": "Na mātaranti sabbepi ñātake chaḍḍetvā yasmiṃ paṭibaddhacittā honti,",
  "atk-s0514a1:4356_10": "taññeva anubandhanato ete mātādayo na jānanti nāma mahāpanthakamātā viya.",
  "atk-s0514a1:4356_11": "Anariyāti nillajjā.",
  "atk-s0514a1:4356_12": "Sassevāti sakassa.",
  "atk-s0514a1:4356_13": "Āvāsūti āpadāsu.",
  "atk-s0514a1:4356_14": "Kiccesūti tesu tesu karaṇīyesu.",
  "atk-s0514a1:4357_0": "Kannappakannanti otiṇṇotiṇṇaṃ.",
  "atk-s0514a1:4357_1": "Yathā hi visame padese rukkhachāyā ninnampiorohati,",
  "atk-s0514a1:4357_2": "thalampi abhiruhati,",
  "atk-s0514a1:4357_3": "tathā etāsampi cittaṃ na kañci uttamādhamaṃ vajjeti.",
  "atk-s0514a1:4357_4": "Calācalanti ekasmiṃyeva apatiṭṭhitaṃ.",
  "atk-s0514a1:4357_5": "Nemi viyāti sakaṭassa gacchato cakkanemi viya.",
  "atk-s0514a1:4357_6": "Ādeyyarūpanti gahetabbajātikaṃ.",
  "atk-s0514a1:4357_7": "Vittanti dhanaṃ.",
  "atk-s0514a1:4357_8": "Nayantīti attano vasaṃ nenti.",
  "atk-s0514a1:4357_9": "Jalajenāti jalajātasevālena.",
  "atk-s0514a1:4357_10": "Kambojaraṭṭhavāsino kira yadā aṭavito asse gaṇhitukāmā honti,",
  "atk-s0514a1:4357_11": "tadā ekasmiṃ ṭhāne vatiṃ parikkhipitvā dvāraṃ yojetvā assānaṃ udakapānatitthe sevālaṃ madhunā makkhetvā",
  "atk-s0514a1:4357_12": "sevālasambandhāni tīre tiṇāni ādiṃ katvā yāva parikkhepadvārā makkhenti,",
  "atk-s0514a1:4357_13": "assā pānīyaṃ pivitvā rasagiddhena madhunā makkhitāni tāni tiṇāni khādantā anukkamena taṃ ṭhānaṃ pavisanti.",
  "atk-s0514a1:4357_14": "Iti yathā te jalajena palobhetvā asse vasaṃ nenti,",
  "atk-s0514a1:4357_15": "tathā etāpi dhanaṃ disvā tassa gahaṇatthāya saṇhāhi vācāhipi purisaṃ vasaṃ nentīti attho.",
  "atk-s0514a1:4357_16": "Kullanti taraṇatthāya gahitaṃ yaṃ kiñci.",
  "atk-s0514a1:4358_0": "Silesūpamāti purisānaṃ cittabandhanena silesasadisā.",
  "atk-s0514a1:4358_1": "Tikkhamāyāti tikhiṇamāyā sīghamāyā.",
  "atk-s0514a1:4358_2": "Nadīrivāti yathā pabbateyyā nadī sīghasotā,",
  "atk-s0514a1:4358_3": "evaṃ sīghamāyāti attho.",
  "atk-s0514a1:4358_4": "Āpaṇovāti yathā ca pasāritāpaṇo yesaṃ mūlaṃ atthi,",
  "atk-s0514a1:4358_5": "tesaññeva upakāro,",
  "atk-s0514a1:4358_6": "tatheva tāpi.",
  "atk-s0514a1:4358_7": "Yo tāti yo puriso tā itthiyo.",
  "atk-s0514a1:4358_8": "Bādhayeti so vātaṃ jālena bādheyya.",
  "atk-s0514a1:4358_9": "Velā tāsaṃ na vijjatīti yathā etesaṃ nadīādīnaṃ “asukavelāyameva ettha gantabba”nti velā natthi,",
  "atk-s0514a1:4358_10": "rattimpi divāpi icchiticchitakkhaṇe upagantabbāneva,",
  "atk-s0514a1:4358_11": "asukenevātipi mariyādā natthi,",
  "atk-s0514a1:4358_12": "atthikena upagantabbāneva,",
  "atk-s0514a1:4358_13": "tathā tāsampīti attho.",
  "atk-s0514a1:4359_0": "Ghatāsanasamā etāti yathā aggi indhanena na tappati,",
  "atk-s0514a1:4359_1": "evametāpi kilesaratiyā.",
  "atk-s0514a1:4359_2": "Kaṇhasappasirūpamāti kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi kaṇhasappasirasadisā.",
  "atk-s0514a1:4359_3": "Tattha bahularāgatāya ghoravisatā,",
  "atk-s0514a1:4359_4": "pisuṇatāya dujivhatā,",
  "atk-s0514a1:4359_5": "aticāritāya mittadubbhitā veditabbā.",
  "atk-s0514a1:4359_6": "Gāvo bahi tiṇassevāti yathā gāvo khāditaṭṭhānaṃ chaḍḍetvā bahi manāpamanāpassa tiṇassa varaṃ varaṃ omasanti khādanti,",
  "atk-s0514a1:4359_7": "evametāpi niddhanaṃ chaḍḍetvā aññaṃ sadhanameva bhajantīti attho.",
  "atk-s0514a1:4359_8": "Muddhābhisittanti rājānaṃ.",
  "atk-s0514a1:4359_9": "Pamadā ca sabbāti sabbā ca itthiyo.",
  "atk-s0514a1:4359_10": "Eteti ete pañca jane.",
  "atk-s0514a1:4359_11": "Niccayatoti niccasaññato,",
  "atk-s0514a1:4359_12": "upaṭṭhitassati appamattova hutvāti attho.",
  "atk-s0514a1:4359_13": "Dubbidūti dujjāno.",
  "atk-s0514a1:4359_14": "Sabbabhāvoti ajjhāsayo.",
  "atk-s0514a1:4359_15": "Cirapariciṇṇopi hi aggi dahati,",
  "atk-s0514a1:4359_16": "ciravissāsikopi kuñjaro ghāteti,",
  "atk-s0514a1:4359_17": "ciraparicitopi sappo ḍaṃsati,",
  "atk-s0514a1:4359_18": "ciravissāsikopi rājā anatthakaro hoti,",
  "atk-s0514a1:4359_19": "evaṃ cirāciṇṇāpi itthiyo vikāraṃ dassentīti.",
  "atk-s0514a1:4360_0": "Naccantavaṇṇāti abhirūpavatī.",
  "atk-s0514a1:4360_1": "Na bahūna kantāti aḍḍhakāsigaṇikā viya bahūnaṃ piyā manāpā.",
  "atk-s0514a1:4360_2": "Na dakkhiṇāti naccagītakusalā.",
  "atk-s0514a1:4360_3": "Tathārūpā hi bahupatthitā bahumittā honti,",
  "atk-s0514a1:4360_4": "tasmā na sevitabbā.",
  "atk-s0514a1:4360_5": "Na dhanassa hetūti yā dhanahetuyeva bhajati,",
  "atk-s0514a1:4360_6": "sā apariggahāpi na sevitabbā.",
  "atk-s0514a1:4360_7": "Sā hi dhanaṃ alabhamānā kujjhatīti.",
  "atk-s0514a1:4361_0": "Evaṃ vutte mahājano mahāsattassa “aho sukathita”nti sādhukāramadāsi.",
  "atk-s0514a1:4361_1": "Sopi ettakehi kāraṇehi itthīnaṃ aguṇaṃ kathetvā tuṇhī ahosi.",
  "atk-s0514a1:4361_2": "Taṃ sutvā ānando gijjharājā,",
  "atk-s0514a1:4361_3": "“samma kuṇāla,",
  "atk-s0514a1:4361_4": "ahampi attano ñāṇabalena itthīnaṃ aguṇaṃ kathessāmī”ti vatvā aguṇakathaṃ ārabhi.",
  "atk-s0514a1:4361_5": "Taṃ dassento satthā āha –",
  "atk-s0514a1:4362_0": "“Atha khalu, bho,",
  "atk-s0514a1:4362_1": "ānando gijjharājā kuṇālassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –",
  "atk-s0514a1:4363_0": "326.",
  "atk-s0514a1:4364_0": "“Puṇṇampi cemaṃ pathaviṃ dhanena, dajjitthiyā puriso sammatāya;",
  "atk-s0514a1:4365_0": "Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.",
  "atk-s0514a1:4366_0": "327.",
  "atk-s0514a1:4367_0": "“Uṭṭhāhakaṃ cepi alīnavuttiṃ, komārabhattāraṃ piyaṃ manāpaṃ;",
  "atk-s0514a1:4368_0": "Āvāsu kiccesu ca naṃ jahanti, tasmāhamitthīnaṃ na vissasāmi.",
  "atk-s0514a1:4369_0": "328.",
  "atk-s0514a1:4370_0": "“Na vissase ‘icchati ma’nti poso, na vissase ‘rodati me sakāse’;",
  "atk-s0514a1:4371_0": "Sevanti hetā piyamappiyañca, nāvā yathā orakūlaṃ parañca.",
  "atk-s0514a1:4372_0": "329.",
  "atk-s0514a1:4373_0": "“Na vissase sākhapurāṇasanthataṃ, na vissase mittapurāṇacoraṃ;",
  "atk-s0514a1:4374_0": "Na vissase rājānaṃ ‘sakhā mama’nti, na vissase itthi dasanna mātaraṃ.",
  "atk-s0514a1:4375_0": "330.",
  "atk-s0514a1:4376_0": "“Na vissase rāmakarāsu nārisu, accantasīlāsu asaññatāsu;",
  "atk-s0514a1:4377_0": "Accantapemānugatassa bhariyā, na vissase titthasamā hi nāriyo.",
  "atk-s0514a1:4378_0": "331.",
  "atk-s0514a1:4379_0": "“Haneyyuṃ chindeyyuṃ chedāpeyyumpi, kaṇṭhepi chetvā rudhiraṃ piveyyuṃ;",
  "atk-s0514a1:4380_0": "Mā dīnakāmāsu asaññatāsu, bhāvaṃ kare gaṅgatitthūpamāsu.",
  "atk-s0514a1:4381_0": "332.",
  "atk-s0514a1:4382_0": "“Musā tāsaṃ yathā saccaṃ, saccaṃ tāsaṃ yathā musā;",
  "atk-s0514a1:4383_0": "Gāvo bahi tiṇasseva, omasanti varaṃ varaṃ.",
  "atk-s0514a1:4384_0": "333.",
  "atk-s0514a1:4385_0": "“Gatenetā palobhenti, pekkhitena mhitena ca;",
  "atk-s0514a1:4386_0": "Athopi dunnivatthena, mañjunā bhaṇitena ca.",
  "atk-s0514a1:4387_0": "334.",
  "atk-s0514a1:4388_0": "“Coriyo kathinā hetā, vāḷā ca lapasakkharā;",
  "atk-s0514a1:4389_0": "Na tā kiñci na jānanti, yaṃ manussesu vañcanaṃ.",
  "atk-s0514a1:4390_0": "335.",
  "atk-s0514a1:4391_0": "“Asā lokitthiyo nāma, velā tāsaṃ na vijjati;",
  "atk-s0514a1:4392_0": "Sārattā ca pagabbhā ca, sikhī sabbaghaso yathā.",
  "atk-s0514a1:4393_0": "336.",
  "atk-s0514a1:4394_0": "“Natthitthīnaṃ piyo nāma, appiyopi na vijjati;",
  "atk-s0514a1:4395_0": "Sevanti hetā piyamappiyañca, nāvā yathā orakūlaṃ parañca.",
  "atk-s0514a1:4396_0": "337.",
  "atk-s0514a1:4397_0": "“Natthitthīnaṃ piyo nāma, appiyopi na vijjati;",
  "atk-s0514a1:4398_0": "Dhanattā paṭivallanti, latāva dumanissitā.",
  "atk-s0514a1:4399_0": "338.",
  "atk-s0514a1:4400_0": "“Hatthibandhaṃ assabandhaṃ, gopurisañca maṇḍalaṃ;",
  "atk-s0514a1:4401_0": "Chavaḍāhakaṃ pupphachaḍḍakaṃ, sadhanamanupatanti nāriyo.",
  "atk-s0514a1:4402_0": "339.",
  "atk-s0514a1:4403_0": "“Kulaputtampi jahanti akiñcanaṃ, chavakasamasadisampi;",
  "atk-s0514a1:4404_0": "Anugacchanti anupatanti, dhanahetu hi nāriyo”ti.",
  "atk-s0514a1:4405_0": "Tattha ādimajjhakathāpariyosānanti kathāya ādimajjhapariyosānaṃ.",
  "atk-s0514a1:4405_1": "Laddhā khaṇanti okāsaṃ labhitvā.",
  "atk-s0514a1:4405_2": "Icchati manti maṃ esā icchatīti puriso itthiṃ na vissaseyya.",
  "atk-s0514a1:4405_3": "Sākhapurāṇasanthatanti hiyyo vā pare vā santhataṃ purāṇasākhāsanthataṃ na vissase,",
  "atk-s0514a1:4405_4": "apapphoṭetvā apaccavekkhitvā na paribhuñjeyya.",
  "atk-s0514a1:4405_5": "Tatra hi dīghajātiko vā pavisitvā tiṭṭheyye,",
  "atk-s0514a1:4405_6": "paccāmitto vā satthaṃ nikkhipeyya.",
  "atk-s0514a1:4405_7": "Mittapurāṇacoranti panthadūhanaṭṭhāne ṭhitaṃ coraṃ “purāṇamitto me”ti na vissaseyya.",
  "atk-s0514a1:4405_8": "Corā hi ye sañjānanti teyeva mārenti.",
  "atk-s0514a1:4405_9": "Sakhā mamanti so hi khippameva kujjhati,",
  "atk-s0514a1:4405_10": "tasmā rājānaṃ “sakhā me”ti na vissase.",
  "atk-s0514a1:4405_11": "Dasannamātaranti “ayaṃ mahallikā idāni maṃ na aticarissati,",
  "atk-s0514a1:4405_12": "attānaṃ rakkhissatī”ti na vissasetabbā.",
  "atk-s0514a1:4405_13": "Rāmakarāsūti bālānaṃ ratikarāsu.",
  "atk-s0514a1:4405_14": "Accantasīlāsūti atikkantasīlāsu.",
  "atk-s0514a1:4405_15": "Accantapemānugatassāti sacepi accantaṃ anugatapemā assa,",
  "atk-s0514a1:4405_16": "tathāpi taṃ na vissase.",
  "atk-s0514a1:4405_17": "Kiṃkāraṇā?",
  "atk-s0514a1:4405_18": "Titthasamā hi nāriyoti sambandho,",
  "atk-s0514a1:4405_19": "titthaṃ viya sabbasādhāraṇāti attho.",
  "atk-s0514a1:4406_0": "Haneyyunti kuddhā vā aññapurisasārattā vā hutvā sabbametaṃ hananādiṃ kareyyuṃ.",
  "atk-s0514a1:4406_1": "Mā dīnakāmāsūti hīnajjhāsayāsu saṃkiliṭṭhaāsayāsu.",
  "atk-s0514a1:4406_2": "Bhāvanti evarūpāsu sinehaṃ mā kare.",
  "atk-s0514a1:4406_3": "Gaṅgatitthūpamāsūti sabbasādhāraṇaṭṭhena gaṅgātitthasadisāsu.",
  "atk-s0514a1:4406_4": "Musāti musāvādo tāsaṃ saccasadisova.",
  "atk-s0514a1:4406_5": "Gatenātiādīsu pekkhitena palobhane ummādantījātakaṃ,",
  "atk-s0514a1:4406_6": "dunnivatthena niḷinikājātakaṃ,",
  "atk-s0514a1:4406_7": "mañjunā bhaṇitena “tuvaṭaṃ kho,",
  "atk-s0514a1:4406_8": "ayyaputta,",
  "atk-s0514a1:4406_9": "āgaccheyyāsī”ti nandattherassa vatthu kathetabbaṃ.",
  "atk-s0514a1:4406_10": "Coriyoti sambhatassa dhanassa vināsanena coriyo.",
  "atk-s0514a1:4406_11": "Kathināti thaddhahadayā.",
  "atk-s0514a1:4406_12": "Vāḷāti duṭṭhā appakeneva kujjhanasīlā.",
  "atk-s0514a1:4406_13": "Lapasakkharāti niratthakalapanena sakkharā viya madhurā.",
  "atk-s0514a1:4406_14": "Asāti asatiyo lāmakā.",
  "atk-s0514a1:4406_15": "Sārattāti sabbadā sārattā.",
  "atk-s0514a1:4406_16": "Pagabbhāti kāyapāgabbhiyādīhi pagabbhā.",
  "atk-s0514a1:4406_17": "Yathāti yathā sikhī sabbaghaso,",
  "atk-s0514a1:4406_18": "evametāpi sabbaghasā.",
  "atk-s0514a1:4406_19": "Paṭivallantīti parissajanti upagūhanti veṭhenti.",
  "atk-s0514a1:4406_20": "Latāvāti yathā latā rukkhanissitā rukkhaṃ veṭhenti,",
  "atk-s0514a1:4406_21": "evametā purisaṃ parissajanti nāma.",
  "atk-s0514a1:4407_0": "Hatthibandhantiādīsu gopuriso vuccati gopālako.",
  "atk-s0514a1:4407_1": "Chavaḍāhakanti chavānaṃ ḍāhakaṃ,",
  "atk-s0514a1:4407_2": "susānapālanti vuttaṃ hoti.",
  "atk-s0514a1:4407_3": "Pupphachaḍḍakanti vaccaṭṭhānasodhakaṃ.",
  "atk-s0514a1:4407_4": "Sadhananti etesupi sadhanaṃ anugacchantiyeva.",
  "atk-s0514a1:4407_5": "Akiñcananti adhanaṃ.",
  "atk-s0514a1:4407_6": "Chavakasamasadisanti sunakhamaṃsakhādacaṇḍālena samaṃ sadisaṃ,",
  "atk-s0514a1:4407_7": "tena nibbisesampi purisaṃ gacchanti bhajanti. Kasmā?",
  "atk-s0514a1:4407_8": "Yasmā anupatanti dhanahetu nāriyoti.",
  "atk-s0514a1:4408_0": "Evaṃ attano ñāṇe ṭhatvā ānando gijjharājā itthīnaṃ aguṇaṃ kathetvā tuṇhī ahosi.",
  "atk-s0514a1:4408_1": "Tassa vacanaṃ sutvā nāradopi attano ñāṇe ṭhatvā tāsaṃ aguṇaṃ kathesi.",
  "atk-s0514a1:4408_2": "Taṃ dassento satthā āha –",
  "atk-s0514a1:4409_0": "“Atha khalu, bho,",
  "atk-s0514a1:4409_1": "nārado devabrāhmaṇo ānandassa gijjharājassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –",
  "atk-s0514a1:4410_0": "340.",
  "atk-s0514a1:4411_0": "“‘Cattārome na pūrenti, te me suṇātha bhāsato;",
  "atk-s0514a1:4412_0": "Samuddo brāhmaṇo rājā, itthī cāpi dijampati.",
  "atk-s0514a1:4413_0": "341.",
  "atk-s0514a1:4414_0": "“Saritā sāgaraṃ yanti, yā kāci pathavissitā;",
  "atk-s0514a1:4415_0": "Tā samuddaṃ na pūrenti, ūnattā hi na pūrati.",
  "atk-s0514a1:4416_0": "342.",
  "atk-s0514a1:4417_0": "“Brāhmaṇo ca adhīyāna, vedamakkhānapañcamaṃ;",
  "atk-s0514a1:4418_0": "Bhiyyopi sutamiccheyya, ūnattā hi na pūrati.",
  "atk-s0514a1:4419_0": "343.",
  "atk-s0514a1:4420_0": "“Rājā ca pathaviṃ sabbaṃ, sasamuddaṃ sapabbataṃ;",
  "atk-s0514a1:4421_0": "Ajjhāvasaṃ vijinitvā, anantaratanocitaṃ;",
  "atk-s0514a1:4422_0": "Pāraṃ samuddaṃ pattheti ūnattā hi na pūrati.",
  "atk-s0514a1:4423_0": "344.",
  "atk-s0514a1:4424_0": "“Ekamekāya itthiyā, aṭṭhaṭṭha patino siyā;",
  "atk-s0514a1:4425_0": "Sūrā ca balavanto ca, sabbakāmarasāharā;",
  "atk-s0514a1:4426_0": "Kareyya navame chandaṃ, ūnattā hi na pūrati.",
  "atk-s0514a1:4427_0": "345.",
  "atk-s0514a1:4428_0": "“Sabbitthiyo sikhīriva sabbabhakkhā, sabbitthiyo nadīriva sabbavāhī;",
  "atk-s0514a1:4429_0": "Sabbitthiyo kaṇṭakānaṃva sākhā, sabbitthiyo dhanahetu vajanti.",
  "atk-s0514a1:4430_0": "346.",
  "atk-s0514a1:4431_0": "“Vātañca jālena naro parāmase, osiñcaye sāgaramekapāṇinā;",
  "atk-s0514a1:4432_0": "Sakena hatthena kareyya ghosaṃ, yo sabbabhāvaṃ pamadāsu ossaje.",
  "atk-s0514a1:4433_0": "347.",
  "atk-s0514a1:4434_0": "“Corīnaṃ bahubuddhīnaṃ, yāsu saccaṃ sudullabhaṃ;",
  "atk-s0514a1:4435_0": "Thīnaṃ bhāvo durājāno, macchassevodake gataṃ.",
  "atk-s0514a1:4436_0": "348.",
  "atk-s0514a1:4437_0": "“Analā mudusambhāsā, duppūrā tā nadīsamā;",
  "atk-s0514a1:4438_0": "Sīdanti naṃ viditvāna, ārakā parivajjaye.",
  "atk-s0514a1:4439_0": "349.",
  "atk-s0514a1:4440_0": "“Āvaṭṭanī mahāmāyā, brahmacariyavikopanā;",
  "atk-s0514a1:4441_0": "Sīdanti naṃ viditvāna, ārakā parivajjaye.",
  "atk-s0514a1:4442_0": "350.",
  "atk-s0514a1:4443_0": "“Yaṃ etā upasevanti, chandasā vā dhanena vā;",
  "atk-s0514a1:4444_0": "Jātavedova saṃṭhānaṃ, khippaṃ anudahanti na”’nti.",
  "atk-s0514a1:4445_0": "Tattha dijampatīti dijajeṭṭhakaṃ kuṇālaṃ ālapati.",
  "atk-s0514a1:4445_1": "“Saritā”tiādi ṭhapitamātikāya bhājanatthaṃ vuttaṃ.",
  "atk-s0514a1:4445_2": "Ūnattāti udakapatiṭṭhānassa mahantatāya ūnā eva.",
  "atk-s0514a1:4445_3": "Adhīyānāti sajjhāyitvā.",
  "atk-s0514a1:4445_4": "Vedamakkhānapañcamanti itihāsapañcamaṃ vedacatukkaṃ.",
  "atk-s0514a1:4445_5": "Ūnattāti so hi ajjhāsayamahantatāya sikkhitabbassa na pūrati.",
  "atk-s0514a1:4445_6": "Anantaratanocitanti nānāratanehi ocitaṃ paripuṇṇaṃ.",
  "atk-s0514a1:4445_7": "Ūnattāti so hi taṇhāmahantatāya na pūrati.",
  "atk-s0514a1:4445_8": "Siyāti siyuṃ,",
  "atk-s0514a1:4445_9": "ayameva vā pāṭho.",
  "atk-s0514a1:4445_10": "Sabbakāmarasāharāti sabbesaṃ kāmarasānaṃ āharakā.",
  "atk-s0514a1:4445_11": "“Navame”ti aṭṭhahi atittabhāvadassanatthaṃ vuttaṃ.",
  "atk-s0514a1:4445_12": "Sā pana dasamepi vīsatimepi tato uttaritarepi chandaṃ karoteva.",
  "atk-s0514a1:4445_13": "Ūnattāti sā hi kāmataṇhāya mahantatāya na pūrati.",
  "atk-s0514a1:4445_14": "Kaṇḍakānaṃva sākhāti sambādhamagge kaṇṭakasākhasadisā.",
  "atk-s0514a1:4445_15": "Yathā hi sākhā laggitvā ākaḍḍhati,",
  "atk-s0514a1:4445_16": "evaṃ etāpi rūpādīhi kaḍḍhanti.",
  "atk-s0514a1:4445_17": "Yathā sākhā hatthādīsu vijjhitvā dukkhaṃ uppādeti,",
  "atk-s0514a1:4445_18": "evaṃ etāpi phuṭṭhamattā sarīrasamphassena vijjhitvā mahāvināsaṃ pāpenti.",
  "atk-s0514a1:4445_19": "Vajantīti parapurisaṃ vajanti.",
  "atk-s0514a1:4446_0": "Parāmaseti gaṇheyya.",
  "atk-s0514a1:4446_1": "Osiñcayeti nhāyituṃ otiṇṇo ekena pāṇinā sakalasamuddaudakaṃ osiñceyya gahetvā chaḍḍeyya.",
  "atk-s0514a1:4446_2": "Sakenāti ekena attano hatthena tameva hatthaṃ haritvā ghosaṃ uppādeyya.",
  "atk-s0514a1:4446_3": "Sabbabhāvanti “tvameva iṭṭho kanto piyo manāpo”ti vuccamāno yo puriso “evameta”nti saddahanto sabbaṃ attano ajjhāsayaṃ pamadāsu ossajeyya,",
  "atk-s0514a1:4446_4": "so jālādīhi vātaggahaṇādīni kareyyāti attho.",
  "atk-s0514a1:4446_5": "Gatanti gamanaṃ.",
  "atk-s0514a1:4446_6": "Analāti tīhi dhammehi alanti vacanavirahitā.",
  "atk-s0514a1:4446_7": "Duppurā tāti yathā mahānadī udakena,",
  "atk-s0514a1:4446_8": "evaṃ kilesaratiyā tā duppūrā.",
  "atk-s0514a1:4446_9": "Sīdanti naṃ viditvānāti ettha nanti nipātamattaṃ,",
  "atk-s0514a1:4446_10": "itthiyo allīnā catūsu apāyesu sīdantīti viditvā.",
  "atk-s0514a1:4446_11": "Āvaṭṭanīti yathā āvaṭṭanī mahājanassa hadayaṃ mohetvā attano vase vatteti,",
  "atk-s0514a1:4446_12": "evametāpīti attho.",
  "atk-s0514a1:4446_13": "Vikopanāti nāsanatthena ca garahatthena ca brahmacariyassa kopikā.",
  "atk-s0514a1:4446_14": "Chandasā vāti piyasaṃvāsena vā.",
  "atk-s0514a1:4446_15": "Dhanena vāti dhanahetu vā.",
  "atk-s0514a1:4446_16": "Saṃṭhānanti yathā jātavedo attano ṭhānaṃ yaṃ yaṃ padesaṃ allīyati,",
  "atk-s0514a1:4446_17": "taṃ taṃ dahati,",
  "atk-s0514a1:4446_18": "tathā etāpi yaṃ yaṃ purisaṃ kilesavasena allīyanti,",
  "atk-s0514a1:4446_19": "taṃ taṃ anudahanti mahāvināsaṃ pāpenti.",
  "atk-s0514a1:4447_0": "Evaṃ nāradena itthīnaṃ aguṇe pakāsite puna mahāsatto visesetvā tāsaṃ aguṇaṃ pakāseti.",
  "atk-s0514a1:4447_1": "Taṃ dassetuṃ satthā āha –",
  "atk-s0514a1:4448_0": "“Atha khalu, bho,",
  "atk-s0514a1:4448_1": "kuṇālo sakuṇo nāradassa devabrāhmaṇassa ādimajjhakathāpariyosānaṃ viditvā tāyaṃ velāyaṃ imā gāthāyo ajjhabhāsi –",
  "atk-s0514a1:4449_0": "351.",
  "atk-s0514a1:4450_0": "“‘Sallape nisitakhaggapāṇinā, paṇḍito api pisācadosinā;",
  "atk-s0514a1:4451_0": "Uggatejamuragampi āside, eko ekāya pamadāya nālape.",
  "atk-s0514a1:4452_0": "352.",
  "atk-s0514a1:4453_0": "“Lokacittamathanā hi nāriyo, naccagītabhaṇitamhitāvudhā;",
  "atk-s0514a1:4454_0": "Bādhayanti anupaṭṭhitassatiṃ, dīpe rakkhasigaṇova vāṇije.",
  "atk-s0514a1:4455_0": "353.",
  "atk-s0514a1:4456_0": "“Natthi tāsaṃ vinayo na saṃvaro, majjamaṃsaniratā asaññatā;",
  "atk-s0514a1:4457_0": "Tā gilanti purisassa pābhataṃ, sāgareva makaraṃ timiṅgalo.",
  "atk-s0514a1:4458_0": "354.",
  "atk-s0514a1:4459_0": "“Pañcakāmaguṇasātagocarā, uddhatā aniyatā asaññatā;",
  "atk-s0514a1:4460_0": "Osaranti pamadā pamādinaṃ, loṇatoyavatiyaṃva āpakā.",
  "atk-s0514a1:4461_0": "355.",
  "atk-s0514a1:4462_0": "“Yaṃ naraṃ upalapenti nāriyo, chandasā vā ratiyā dhanena vā;",
  "atk-s0514a1:4463_0": "Jātavedasadisampi tādisaṃ, rāgadosavadhiyo dahanti naṃ.",
  "atk-s0514a1:4464_0": "356.",
  "atk-s0514a1:4465_0": "“Aḍḍhaṃ ñatvā purisaṃ mahaddhanaṃ, osaranti sadhanaṃ sahattanā;",
  "atk-s0514a1:4466_0": "Rattacittamativeṭhayanti naṃ, sāla māluvalatāva kānane.",
  "atk-s0514a1:4467_0": "357.",
  "atk-s0514a1:4468_0": "“Tā upenti vividhena chandasā, citrabimbamukhiyo alaṅkatā;",
  "atk-s0514a1:4469_0": "Uhasanti pahasanti nāriyo, sambarova satamāyakovidā.",
  "atk-s0514a1:4470_0": "358.",
  "atk-s0514a1:4471_0": "“Jātarūpamaṇimuttabhūsitā, sakkatā patikulesu nāriyo;",
  "atk-s0514a1:4472_0": "Rakkhitā aticaranti sāmikaṃ, dānavaṃva hadayantarassitā.",
  "atk-s0514a1:4473_0": "359.",
  "atk-s0514a1:4474_0": "“Tejavāpi hi naro vicakkhaṇo, sakkato bahujanassa pūjito;",
  "atk-s0514a1:4475_0": "Nārinaṃ vasagato na bhāsati, rāhunā upahatova candimā.",
  "atk-s0514a1:4476_0": "360.",
  "atk-s0514a1:4477_0": "“Yaṃ kareyya kupito diso disaṃ, duṭṭhacitto vasamāgataṃ ariṃ;",
  "atk-s0514a1:4478_0": "Tena bhiyyo byasanaṃ nigacchati, nārinaṃ vasagato apekkhavā.",
  "atk-s0514a1:4479_0": "361.",
  "atk-s0514a1:4480_0": "“Kesalūnanakhachinnatajjitā, pādapāṇikasadaṇḍatāḷitā;",
  "atk-s0514a1:4481_0": "Hīnamevupagatā hi nāriyo, tā ramanti kuṇapeva makkhikā.",
  "atk-s0514a1:4482_0": "362.",
  "atk-s0514a1:4483_0": "“Tā kulesu visikhantaresu vā, rājadhāninigamesu vā puna;",
  "atk-s0514a1:4484_0": "Oḍḍitaṃ namucipāsavākaraṃ, cakkhumā parivajje sukhatthiko.",
  "atk-s0514a1:4485_0": "363.",
  "atk-s0514a1:4486_0": "“Ossajitva kusalaṃ tapoguṇaṃ, yo anariyacaritāni mācari;",
  "atk-s0514a1:4487_0": "Devatāhi nirayaṃ nimissati, chedagāmimaṇiyaṃva vāṇijo.",
  "atk-s0514a1:4488_0": "364.",
  "atk-s0514a1:4489_0": "“So idha garahito parattha ca, dummatī upahato sakammunā;",
  "atk-s0514a1:4490_0": "Gacchatī aniyato gaḷāgaḷaṃ, duṭṭhagadrabharathova uppathe.",
  "atk-s0514a1:4491_0": "365.",
  "atk-s0514a1:4492_0": "“So upeti nirayaṃ patāpanaṃ, sattisimbalivanañca āyasaṃ;",
  "atk-s0514a1:4493_0": "Āvasitvā tiracchānayoniyaṃ, petarājavisayaṃ na muñcati.",
  "atk-s0514a1:4494_0": "366.",
  "atk-s0514a1:4495_0": "“Dibyakhiḍḍaratiyo ca nandane, cakkavatticaritañca mānuse;",
  "atk-s0514a1:4496_0": "Nāsayanti pamadā pamādinaṃ, duggatiñca paṭipādayanti naṃ.",
  "atk-s0514a1:4497_0": "367.",
  "atk-s0514a1:4498_0": "“Dibyakhiḍḍaratiyo na dullabhā, cakkavatticaritañca mānuse;",
  "atk-s0514a1:4499_0": "Soṇṇabyamhanilayā ca accharā, ye caranti pamadāhanatthikā.",
  "atk-s0514a1:4500_0": "368.",
  "atk-s0514a1:4501_0": "“Kāmadhātusamatikkamā gati, rūpadhātuyā bhāvo na dullabho;",
  "atk-s0514a1:4502_0": "Vītarāgavisayūpapatti yā, ye caranti pamadāhanatthikā.",
  "atk-s0514a1:4503_0": "369.",
  "atk-s0514a1:4504_0": "“Sabbadukkhasamattikkamaṃ sivaṃ, accantamacalitaṃ asaṅkhataṃ;",
  "atk-s0514a1:4505_0": "Nibbutehi sucihī na dullabhaṃ, ye caranti pamadāhanatthikā”’ti.",
  "atk-s0514a1:4506_0": "Tattha sallapeti “sace mayā saddhiṃ sallapessasi,",
  "atk-s0514a1:4506_1": "sīsaṃ te pātessāmī”ti vatvā khaggaṃ ādāya ṭhitenāpi,",
  "atk-s0514a1:4506_2": "“sallapitamatteyeva taṃ khāditvā jīvitavināsaṃ pāpessāmī”ti dosinā hutvā ṭhitenāpi pisācena saddhiṃ sallape.",
  "atk-s0514a1:4506_3": "“Upagataṃ ḍaṃsitvā nāsessāmī”ti ṭhitaṃ uggatejaṃ uragampi āside.",
  "atk-s0514a1:4506_4": "Eko pana hutvā raho ekāya pamadāya na hi ālape.",
  "atk-s0514a1:4506_5": "Lokacittamathanāti lokassa cittaghātikā.",
  "atk-s0514a1:4506_6": "Dīpe rakkhasigaṇoti yathā dīpe rakkhasigaṇo manussavesena vāṇije upalāpetvā attano vase gate katvā khādati,",
  "atk-s0514a1:4506_7": "evaṃ imāpi pañcahi kāmaguṇehi attano vase katvā satte mahāvināsaṃ pāpentīti attho.",
  "atk-s0514a1:4506_8": "Vinayoti ācāro.",
  "atk-s0514a1:4506_9": "Saṃvaroti mariyādo.",
  "atk-s0514a1:4506_10": "Purisassa pābhatanti dukkhasambhataṃ dhanaṃ gilanti nāsenti.",
  "atk-s0514a1:4507_0": "Aniyatāti aniyatacittā.",
  "atk-s0514a1:4507_1": "Loṇatoyavatiyanti loṇatoyavantaṃ samuddanti attho.",
  "atk-s0514a1:4507_2": "Āpakāti āpagā,",
  "atk-s0514a1:4507_3": "ayameva vā pāṭho.",
  "atk-s0514a1:4507_4": "Yathā samuddaṃ nadiyo osaranti,",
  "atk-s0514a1:4507_5": "evaṃ pamādinaṃ pamadāti attho.",
  "atk-s0514a1:4507_6": "Chandasāti pemena.",
  "atk-s0514a1:4507_7": "Ratiyāti pañcakāmaguṇaratiyā.",
  "atk-s0514a1:4507_8": "Dhanena vāti dhanahetu vā.",
  "atk-s0514a1:4507_9": "Jātavedasadisanti guṇasampattiyā aggimiva jalitampi.",
  "atk-s0514a1:4507_10": "Rāgadosavadhiyoti kāmarāgadosehi vadhikā.",
  "atk-s0514a1:4507_11": "Rāgadosagatiyotipi pāṭho.",
  "atk-s0514a1:4507_12": "Osarantīti dhanagahaṇatthāya madhuravacanena taṃ bandhantiyo upagacchanti.",
  "atk-s0514a1:4507_13": "Sadhananti sadhanā.",
  "atk-s0514a1:4507_14": "Ayameva vā pāṭho,",
  "atk-s0514a1:4507_15": "vatthālaṅkāratthāya kiñci attano dhanaṃ datvāpi osarantīti attho.",
  "atk-s0514a1:4507_16": "Sahattanāti attabhāvena saddhiṃ attabhāvampi tasseva pariccajantiyo viya honti.",
  "atk-s0514a1:4507_17": "Ativeṭhayantīti dhanagahaṇatthāya ativiya veṭhenti pīḷenti.",
  "atk-s0514a1:4508_0": "Vividhena chandasāti nānāvidhena ākārena.",
  "atk-s0514a1:4508_1": "Citrabimbamukhiyoti alaṅkāravasena citrasarīrā citramukhiyo hutvā.",
  "atk-s0514a1:4508_2": "Uhasantīti mahāhasitaṃ hasanti.",
  "atk-s0514a1:4508_3": "Pahasantīti mandahasitaṃ hasanti.",
  "atk-s0514a1:4508_4": "Sambarovāti māyākārapuriso viya asurindo viya ca.",
  "atk-s0514a1:4508_5": "Dānavaṃva hadayantarassitāti yathā “kuto nu āgacchatha, bho,",
  "atk-s0514a1:4508_6": "tayo janā”ti karaṇḍakajātake hadayantaranissitā antoudaragatāpi dānavaṃ aticari,",
  "atk-s0514a1:4508_7": "evaṃ aticaranti.",
  "atk-s0514a1:4508_8": "Arakkhitā hetāti dīpeti.",
  "atk-s0514a1:4508_9": "Na bhāsatīti na virocati haritacalomasakassapakusarājāno viya.",
  "atk-s0514a1:4508_10": "Tenāti tamhā amittena katā byasanā atirekataraṃ byasananti attho.",
  "atk-s0514a1:4508_11": "Apekkhavāti sataṇho.",
  "atk-s0514a1:4509_0": "Kesalūnanakhachinnatajjitāti ākaḍḍhitvā lūnakesā nakhehi chinnagattā tajjitā pādādīhi ca tāḷitāva hutvā.",
  "atk-s0514a1:4509_1": "Yo kilesavasena etepi vippakāre karoti,",
  "atk-s0514a1:4509_2": "tādisaṃ hīnameva upagatā nāriyo ramanti,",
  "atk-s0514a1:4509_3": "na ete vippakāre pariharanti,",
  "atk-s0514a1:4509_4": "madhurasamācāre kiṃkāraṇā tā na ramanti.",
  "atk-s0514a1:4509_5": "Kuṇapeva makkhikāti yasmā jegucchahatthikuṇapādimhi makkhikā viya tā hīneyeva ramantīti attho.",
  "atk-s0514a1:4509_6": "Oḍḍitanti na etā itthiyo nāma,",
  "atk-s0514a1:4509_7": "atha kho imesu ṭhānesu namucino kilesamārassa migapakkhigahaṇatthaṃ luddakehi oḍḍitaṃ pāsañca vākarañcāti",
  "atk-s0514a1:4509_8": "maññamāno paññācakkhumā puriso dibbamānusikena sukhena atthiko parivajjeyya.",
  "atk-s0514a1:4510_0": "Ossajitvāti devamanussesu mahāsampattidāyakaṃ tapoguṇaṃ chaḍḍetvā.",
  "atk-s0514a1:4510_1": "Yoti yo puriso anariyesu aparisuddhesu kāmaguṇesu kāmaraticaritāni ācarati.",
  "atk-s0514a1:4510_2": "Devatāhi nirayaṃ nimissatīti so devalokena parivattitvā nirayaṃ gaṇhissati.",
  "atk-s0514a1:4510_3": "Chedagāmimaṇiyaṃva vāṇijoti yathā bālavāṇijo satasahassagghabhaṇḍaṃ datvā chedagāmimaṇikaṃ gaṇhāti,",
  "atk-s0514a1:4510_4": "tathārūpo ayaṃ hotīti attho.",
  "atk-s0514a1:4510_5": "Soti so itthīnaṃ vasaṃ gato.",
  "atk-s0514a1:4510_6": "Aniyatoti ettakaṃ nāma kālaṃ apāyesu paccissatīti aniyato.",
  "atk-s0514a1:4510_7": "Gaḷāgaḷanti devalokā vā manussalokā vā gaḷitvā apāyameva gacchatīti attho.",
  "atk-s0514a1:4510_8": "Yathā kiṃ?",
  "atk-s0514a1:4510_9": "Duṭṭhagadrabharathova uppatheti,",
  "atk-s0514a1:4510_10": "yathā kūṭagadrabhayuttaratho maggā okkamitvā uppatheyeva gacchati, tathā.",
  "atk-s0514a1:4510_11": "Sattisimbalivananti sattisadisehi kaṇṭakehi yuttaṃ āyasaṃ simbalivanaṃ.",
  "atk-s0514a1:4510_12": "Petarājavisayanti petavisayañca kālakañcikaasuravisayañca.",
  "atk-s0514a1:4511_0": "Pamādinanti pamattānaṃ.",
  "atk-s0514a1:4511_1": "Te hi pamadāsu pamattā tāsaṃ sampattīnaṃ mūlabhūtaṃ kusalaṃ na karonti,",
  "atk-s0514a1:4511_2": "iti tesaṃ pamadā sabbā tā nāsenti nāma.",
  "atk-s0514a1:4511_3": "Paṭipādayantīti tathāvidhaṃ purisaṃ tā pamādavaseneva akusalaṃ kāretvā duggatiṃ paṭipādenti nāma.",
  "atk-s0514a1:4511_4": "Soṇṇabyamhanilayāti suvaṇṇamayavimānavāsiniyo.",
  "atk-s0514a1:4511_5": "Pamadāhanatthikāti ye purisā pamadāhi anatthikā hutvā brahmacariyaṃ caranti.",
  "atk-s0514a1:4511_6": "Kāmadhātusamatikkamāti kāmadhātusamatikkamā yā gati.",
  "atk-s0514a1:4511_7": "Rūpadhātuyā bhāvoti yo kāmadhātusamatikkamagatisaṅkhāto rūpadhātuyā bhāvo,",
  "atk-s0514a1:4511_8": "so tesaṃ na dullabho.",
  "atk-s0514a1:4511_9": "Vītarāgavisayūpapatti yāti yā vītarāgavisaye suddhāvāsaloke upapatti,",
  "atk-s0514a1:4511_10": "sāpi tesaṃ na dullabhāti attho.",
  "atk-s0514a1:4511_11": "Accantanti antātītaṃ avināsadhammaṃ.",
  "atk-s0514a1:4511_12": "Acalitanti kilesehi akampitaṃ.",
  "atk-s0514a1:4511_13": "Nibbutehīti nibbutakilesehi.",
  "atk-s0514a1:4511_14": "Sucihīti sucīhi parisuddhehi evarūpaṃ nibbānaṃ na dullabhanti.",
  "atk-s0514a1:4512_0": "Evaṃ mahāsatto amatamahānibbānaṃ pāpetvā desanaṃ niṭṭhāpesi.",
  "atk-s0514a1:4512_1": "Himavante kinnaramahoragādayo ākāse ṭhitā devatā ca “aho buddhalīlāya kathitā”ti sādhukāraṃ adaṃsu.",
  "atk-s0514a1:4512_2": "Ānando gijjharājā nārado devabrāhmaṇo puṇṇamukho ca phussakokilo attano attano parisaṃ ādāya yathāṭhānameva gamiṃsu.",
  "atk-s0514a1:4512_3": "Mahāsattopi sakaṭṭhānameva gato.",
  "atk-s0514a1:4512_4": "Itare pana antarantarā gantvā mahāsattassa santike ovādaṃ gahetvā tasmiṃ ovāde ṭhatvā saggaparāyaṇā ahesuṃ.",
  "atk-s0514a1:4513_0": "Satthā imaṃ dhammadesanaṃ āharitvā jātakaṃ samodhānento osānagāthā abhāsi –",
  "atk-s0514a1:4514_0": "370.",
  "atk-s0514a1:4515_0": "“Kuṇālohaṃ tadā āsiṃ, udāyī phussakokilo;",
  "atk-s0514a1:4516_0": "Ānando gijjharājāsi, sāriputto ca nārado;",
  "atk-s0514a1:4517_0": "Parisā buddhaparisā, evaṃ dhāretha jātaka”nti.",
  "atk-s0514a1:4518_0": "Te pana bhikkhū gamanakāle satthānubhāvena gantvā āgamanakāle attano attanova ānubhāvena āgatā.",
  "atk-s0514a1:4518_1": "Tesaṃ satthā mahāvaneyeva kammaṭṭhānaṃ kathesi.",
  "atk-s0514a1:4518_2": "Sabbepi te taṃ divasameva arahattaṃ pāpuṇiṃsu.",
  "atk-s0514a1:4518_3": "Mahādevatāsamāgamo ahosi.",
  "atk-s0514a1:4518_4": "Athassa bhagavā mahāsamayasuttaṃ kathesi.",
  "atk-s0514a1:4519_0": "Kuṇālajātakavaṇṇanā catutthā.",
  "atk-s0514a1:4521_0": "[537] 5. Mahāsutasomajātakavaṇṇanā",
  "atk-s0514a1:4522_0": "Kasmā tuvaṃ rasaka edisānīti idaṃ satthā jetavane viharanto aṅgulimālattheradamanaṃ ārabbha kathesi.",
  "atk-s0514a1:4522_1": "Tassa uppatti ca pabbajjā ca upasampadā ca aṅgulimālasuttavaṇṇanāyaṃ vuttanayena vitthārato veditabbā.",
  "atk-s0514a1:4522_2": "So pana saccakiriyāya mūḷhagabbhāya itthiyā sotthibhāvaṃ katvā tato paṭṭhāya sulabhapiṇḍo hutvā vivekamanubrūhanto",
  "atk-s0514a1:4522_3": "aparabhāge arahattaṃ patvā abhiññātova asītiyā mahātherānaṃ abbhantaro ahosi.",
  "atk-s0514a1:4522_4": "Tasmiṃ kāle dhammasabhāyaṃ kathaṃ samuṭṭhāpesuṃ – “āvuso,",
  "atk-s0514a1:4522_5": "aho vata bhagavatā tathārūpaṃ luddaṃ lohitapāṇiṃ mahācoraṃ aṅgulimālaṃ adaṇḍena asatthena dametvā nibbisevanaṃ karontena dukkaraṃ kataṃ,",
  "atk-s0514a1:4522_6": "aho buddhā nāma dukkarakārino”ti.",
  "atk-s0514a1:4522_7": "Satthā gandhakuṭiyaṃ ṭhitova dibbasotena taṃ kathaṃ sutvā “ajja mama gamanaṃ bahupakāraṃ bhavissati,",
  "atk-s0514a1:4522_8": "mahādhammadesanā pavattissatī”ti ñatvā anopamāya buddhalīlāya dhammasabhaṃ gantvā varapaññattāsane nisīditvā “kāya nuttha,",
  "atk-s0514a1:4522_9": "bhikkhave,",
  "atk-s0514a1:4522_10": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0514a1:4522_11": "bhikkhave,",
  "atk-s0514a1:4522_12": "idāneva paramābhisambodhiṃ pattena mayā etassa damanaṃ,",
  "atk-s0514a1:4522_13": "svāhaṃ pubbacariyaṃ caranto padesañāṇe ṭhitopi etaṃ damesi”nti vatvā tehi yācito atītaṃ āhari.",
  "atk-s0514a1:4523_0": "Atīte kururaṭṭhe indapatthanagare korabyo nāma rājā dhammena rajjaṃ kāresi.",
  "atk-s0514a1:4523_1": "Tadā bodhisatto tassa aggamahesiyā kucchimhi nibbatti.",
  "atk-s0514a1:4523_2": "Dasamāse atikkante suvaṇṇavaṇṇaṃ puttaṃ vijāyi,",
  "atk-s0514a1:4523_3": "sutavittatāya pana naṃ “sutasomo”ti sañjāniṃsu.",
  "atk-s0514a1:4523_4": "Tamenaṃ rājā vayappattaṃ nikkhasahassaṃ datvā disāpāmokkhassa ācariyassa santike sippuggahaṇatthāya takkasilaṃ pesesi.",
  "atk-s0514a1:4523_5": "So ācariyabhāgaṃ ādāya nagarā nikkhamitvā maggaṃ paṭipajji.",
  "atk-s0514a1:4523_6": "Tadā bārāṇasiyaṃ kāsirañño putto brahmadattakumāropi tatheva vatvā pitarā pesito nagarā nikkhamitvā tameva maggaṃ paṭipajji.",
  "atk-s0514a1:4523_7": "Atha sutasomo maggaṃ gantvā nagaradvāre sālāya phalake vissamatthāya nisīdi.",
  "atk-s0514a1:4523_8": "Brahmadattakumāropi gantvā tena saddhiṃ ekaphalake nisīdi.",
  "atk-s0514a1:4523_9": "Atha naṃ sutasomo paṭisanthāraṃ karonto “samma,",
  "atk-s0514a1:4523_10": "maggakilantosi,",
  "atk-s0514a1:4523_11": "kuto āgacchasī”ti pucchitvā “bārāṇasito”ti vutte “kassa puttosī”ti vatvā “kāsirañño puttomhī”ti vutte",
  "atk-s0514a1:4523_12": "“ko nāmosī”ti vatvā “ahaṃ brahmadattakumāro nāmā”ti vutte “kena kāraṇena idhāgatosī”ti pucchi.",
  "atk-s0514a1:4523_13": "So “sippuggahaṇatthāyā”ti vatvā “tvampi maggakilantosi,",
  "atk-s0514a1:4523_14": "kuto āgacchasī”ti teneva nayena itaraṃ pucchi.",
  "atk-s0514a1:4523_15": "Sopi tassa sabbaṃ ācikkhi.",
  "atk-s0514a1:4523_16": "Te ubhopi “mayaṃ khattiyā,",
  "atk-s0514a1:4523_17": "ekācariyasseva santike sippuggahaṇatthāya gacchāmā”ti aññamaññaṃ mittabhāvaṃ katvā nagaraṃ pavisitvā",
  "atk-s0514a1:4523_18": "ācariyakulaṃ gantvā ācariyaṃ vanditvā attano jātiādiṃ kathetvā sippuggahaṇatthāya āgatabhāvaṃ kathesuṃ.",
  "atk-s0514a1:4523_19": "So “sādhū”ti sampaṭicchi.",
  "atk-s0514a1:4523_20": "Te ācariyabhāgaṃ datvā sippaṃ paṭṭhapesuṃ.",
  "atk-s0514a1:4524_0": "Na kevalañca te dveva,",
  "atk-s0514a1:4524_1": "aññepi tadā jambudīpe ekasatamattā rājaputtā tassa santike sippaṃ uggaṇhanti.",
  "atk-s0514a1:4524_2": "Sutasomo tesaṃ jeṭṭhantevāsiko hutvā sippaṃ upadisanto nacirasseva nipphattiṃ pāpuṇi.",
  "atk-s0514a1:4524_3": "So aññassa santikaṃ agantvā “sahāyo me”ti brahmadattassa kumārasseva santikaṃ gantvā tassa piṭṭhiācariyo hutvā sippaṃ sikkhāpesi.",
  "atk-s0514a1:4524_4": "Itaresampi anukkamena sippaṃ niṭṭhitaṃ.",
  "atk-s0514a1:4524_5": "Te anuyogaṃ datvā ācariyaṃ vanditvā sutasomaṃ parivāretvā nikkhamiṃsu.",
  "atk-s0514a1:4524_6": "Atha ne sutasomo maggantare ṭhatvā uyyojento “tumhe attano attano pitūnaṃ sippaṃ dassetvā rajjesu patiṭṭhahissatha,",
  "atk-s0514a1:4524_7": "patiṭṭhitā ca pana mamovādaṃ kareyyāthā”ti āha. “Kiṃ,",
  "atk-s0514a1:4524_8": "ācariyā”ti?",
  "atk-s0514a1:4524_9": "“Pakkhadivasesu uposathikā hutvā mā ghātaṃ kareyyāthā”ti.",
  "atk-s0514a1:4524_10": "Te “sādhū”ti sampaṭicchiṃsu.",
  "atk-s0514a1:4524_11": "Bodhisattopi aṅgavijjāpāṭhakattā “anāgate bārāṇasiyaṃ brahmadattakumāraṃ nissāya mahābhayaṃ uppajjissatī”ti ñatvā te evaṃ ovaditvā uyyojesi.",
  "atk-s0514a1:4524_12": "Te sabbepi attano attano janapadaṃ gantvā pitūnaṃ sippaṃ dassetvā rajjesu patiṭṭhāya patiṭṭhitabhāvañceva",
  "atk-s0514a1:4524_13": "ovāde vattanabhāvañca jānāpetuṃ paṇṇākārena saddhiṃ paṇṇāni pahiṇiṃsu.",
  "atk-s0514a1:4524_14": "Mahāsatto taṃ pavattiṃ sutvā “appamattāva hothā”ti paṇṇāni paṭipesesi.",
  "atk-s0514a1:4525_0": "Tesu bārāṇasirājā vinā maṃsena bhattaṃ na bhuñjati.",
  "atk-s0514a1:4525_1": "Uposathadivasatthāyapissa maṃsaṃ gahetvā ṭhapesi.",
  "atk-s0514a1:4525_2": "Athekadivasaṃ evaṃ ṭhapitamaṃsaṃ bhattakārakassa pamādena rājagehe koleyyakasunakhā khādiṃsu.",
  "atk-s0514a1:4525_3": "Bhattakārako taṃ maṃsaṃ aditvā kahāpaṇamuṭṭhiṃ ādāya carantopi maṃsaṃ uppādetuṃ asakkonto “sace amaṃsakabhattaṃ upanāmessāmi,",
  "atk-s0514a1:4525_4": "jīvitaṃ me natthi,",
  "atk-s0514a1:4525_5": "kiṃ nu kho karissāmī”ti cintetvā “attheso upāyo”ti vikāle āmakasusānaṃ gantvā muhuttamatassa purisassa",
  "atk-s0514a1:4525_6": "ūrumaṃsaṃ āharitvā supakkaṃ pacitvā bhattaṃ upanāmesi.",
  "atk-s0514a1:4525_7": "Rañño maṃsakhaṇḍaṃ jivhagge ṭhapitamattameva satta rasaharaṇisahassāni phari,",
  "atk-s0514a1:4525_8": "sakalasarīraṃ khobhetvā aṭṭhāsi.",
  "atk-s0514a1:4525_9": "Kiṃkāraṇā?",
  "atk-s0514a1:4525_10": "Pubbe cassa sevanatāya.",
  "atk-s0514a1:4525_11": "So kira atītānantare attabhāve yakkho hutvā bahuṃ manussamaṃsaṃ khāditapubbo,",
  "atk-s0514a1:4525_12": "tenassa taṃ piyaṃ ahosi.",
  "atk-s0514a1:4525_13": "So “sacāhaṃ tuṇhīyeva bhuñjissāmi,",
  "atk-s0514a1:4525_14": "na me ayaṃ imaṃ maṃsaṃ kathessatī”ti cintetvā saha kheḷena bhūmiyaṃ pātesi.",
  "atk-s0514a1:4525_15": "“Niddosaṃ, deva,",
  "atk-s0514a1:4525_16": "khādāhī”ti vutte manusse paṭikkamāpetvā “ahametassa niddosabhāvaṃ jānāmi,",
  "atk-s0514a1:4525_17": "kiṃ nāmetaṃ maṃsa”nti pucchi.",
  "atk-s0514a1:4525_18": "“Purimadivasesu paribhogamaṃsameva, devā”ti.",
  "atk-s0514a1:4525_19": "“Nanu aññasmiṃ kāle ayaṃ raso natthī”ti?",
  "atk-s0514a1:4525_20": "“Ajja supakkaṃ, devā”ti.",
  "atk-s0514a1:4525_21": "“Nanu pubbepi evameva pacasī”ti.",
  "atk-s0514a1:4525_22": "Atha naṃ tuṇhībhūtaṃ ñatvā “sabhāvaṃ kathehi,",
  "atk-s0514a1:4525_23": "no ce kathesi,",
  "atk-s0514a1:4525_24": "jīvitaṃ te natthī”ti āha.",
  "atk-s0514a1:4525_25": "So abhayaṃ yācitvā yathābhūtaṃ kathesi.",
  "atk-s0514a1:4525_26": "Rājā “mā saddamakāsi,",
  "atk-s0514a1:4525_27": "pakatiyā pacanakamaṃsaṃ tvaṃ khāditvā mayhaṃ manussamaṃsameva pacāhī”ti āha.",
  "atk-s0514a1:4525_28": "“Nanu dukkaraṃ, devā”ti?",
  "atk-s0514a1:4525_29": "“Mā bhāyi,",
  "atk-s0514a1:4525_30": "na dukkara”nti.",
  "atk-s0514a1:4525_31": "“Nibaddhaṃ kuto labhissāmi, devā”ti?",
  "atk-s0514a1:4525_32": "“Nanu bandhanāgāre bahū manussā”ti.",
  "atk-s0514a1:4525_33": "So tato paṭṭhāya tathā akāsi.",
  "atk-s0514a1:4526_0": "Aparabhāge bandhanāgāre manussesu khīṇesu “idāni kiṃ karissāmi,",
  "atk-s0514a1:4526_1": "devā”ti āha.",
  "atk-s0514a1:4526_2": "“Antarāmagge sahassabhaṇḍikaṃ khipitvā yo taṃ gaṇhāti,",
  "atk-s0514a1:4526_3": "taṃ ‘coro’ti gahetvā mārehī”ti āha.",
  "atk-s0514a1:4526_4": "So tathā akāsi.",
  "atk-s0514a1:4526_5": "Aparabhāge rājabhayena sahassabhaṇḍikaṃ olokentampi adisvā “idāni kiṃ karissāmī”ti āha.",
  "atk-s0514a1:4526_6": "“Yadā bherivelāya nagaraṃ ākulaṃ hoti,",
  "atk-s0514a1:4526_7": "tadā tvaṃ pana ekasmiṃ gharasandhimhi vā vīthiyaṃ vā catukke vā ṭhatvā manusse māretvā maṃsaṃ gaṇhāhī”ti.",
  "atk-s0514a1:4526_8": "So tato paṭṭhāya tathā katvā thūlamaṃsaṃ ādāya gacchati.",
  "atk-s0514a1:4526_9": "Tesu tesu ṭhānesu kaḷevarāni dissanti.",
  "atk-s0514a1:4526_10": "Mama mātā na paññāyati,",
  "atk-s0514a1:4526_11": "mama pitā na paññāyati,",
  "atk-s0514a1:4526_12": "mama bhātā bhaginī ca na paññāyati,",
  "atk-s0514a1:4526_13": "manussānaṃ paridevanasaddo sūyati.",
  "atk-s0514a1:4526_14": "Nāgarā bhītatasitā “ime manusse sīho nu kho khādati,",
  "atk-s0514a1:4526_15": "byaggho nu kho khādati,",
  "atk-s0514a1:4526_16": "yakkho nu kho khādatī”ti olokentā pahāramukhaṃ disvā “eko manussakhādako coro ime khādatī”ti maññanti.",
  "atk-s0514a1:4526_17": "Mahājanā rājaṅgaṇe sannipatitvā upakkosiṃsu.",
  "atk-s0514a1:4526_18": "Rājā “kiṃ,",
  "atk-s0514a1:4526_19": "tātā”ti pucchi.",
  "atk-s0514a1:4526_20": "“Deva imasmiṃ nagare manussakhādako coro atthi,",
  "atk-s0514a1:4526_21": "taṃ gaṇhāpethā”ti āhaṃsu.",
  "atk-s0514a1:4526_22": "“Ahaṃ kathaṃ taṃ jānissāmi,",
  "atk-s0514a1:4526_23": "kiṃ ahaṃ nagaraṃ rakkhantopi carāmī”ti.",
  "atk-s0514a1:4527_0": "Mahājanā “rājā nagarena anatthiko,",
  "atk-s0514a1:4527_1": "kāḷahatthisenāpatissa ācikkhissāmā”ti gantvā tassa taṃ kathetvā “coraṃ pariyesituṃ vaṭṭatī”ti vadiṃsu.",
  "atk-s0514a1:4527_2": "So “sādhu sattāhaṃ āgametha,",
  "atk-s0514a1:4527_3": "pariyesitvā coraṃ dassāmī”ti mahājane uyyojetvā purise āṇāpesi, “tātā,",
  "atk-s0514a1:4527_4": "nagare kira manussakhādako coro atthi,",
  "atk-s0514a1:4527_5": "tumhe tesu tesu ṭhānesu nilīyitvā taṃ gaṇhathā”ti.",
  "atk-s0514a1:4527_6": "Te “sādhū”ti sampaṭicchitvā tato paṭṭhāya nagaraṃ pariggaṇhanti.",
  "atk-s0514a1:4527_7": "Bhattakārakopi ekasmiṃ gharasandhimhi sampaṭicchanno hutvā ekaṃ itthiṃ māretvā ghanaghanamaṃsaṃ ādāya pacchiyaṃ pūretuṃ ārabhi.",
  "atk-s0514a1:4527_8": "Atha naṃ te purisā gahetvā pothetvā pacchābāhaṃ bandhitvā “gahito manussakhādako coro”ti mahāsaddaṃ kariṃsu.",
  "atk-s0514a1:4527_9": "Mahājano taṃ parivāresi.",
  "atk-s0514a1:4527_10": "Atha naṃ suṭṭhu bandhitvā maṃsapacchiṃ gīvāya bandhitvā ādāya senāpatissa dassesuṃ.",
  "atk-s0514a1:4527_11": "Senāpati taṃ disvā “kiṃ nu kho esa imaṃ maṃsaṃ khādati,",
  "atk-s0514a1:4527_12": "udāhu aññena maṃsena missetvā vikkiṇāti,",
  "atk-s0514a1:4527_13": "udāhu aññassa vacanena māretī”ti cintetvā tamatthaṃ pucchanto paṭhamaṃ gāthamāha –",
  "atk-s0514a1:4528_0": "371.",
  "atk-s0514a1:4529_0": "“Kasmā tuvaṃ rasaka edisāni, karosi kammāni sudāruṇāni;",
  "atk-s0514a1:4530_0": "Hanāsi itthī purise ca mūḷho, maṃsassa hetu adu dhanassa kāraṇā”ti.",
  "atk-s0514a1:4531_0": "Tattha rasakāti bhattakāraṇaṃ ālapati.",
  "atk-s0514a1:4532_0": "Ito paraṃ uttānasambandhāni vacanapaṭivacanāni pāḷivaseneva veditabbāni –",
  "atk-s0514a1:4533_0": "372.",
  "atk-s0514a1:4534_0": "“Na attahetū na dhanassa kāraṇā, na puttadārassa sahāyañātinaṃ;",
  "atk-s0514a1:4535_0": "Bhattā ca me bhagavā bhūmipālo, so khādati maṃsaṃ bhadantedisaṃ.",
  "atk-s0514a1:4536_0": "373.",
  "atk-s0514a1:4537_0": "“Sace tuvaṃ bhatturatthe payutto, karosi kammāni sudāruṇāni;",
  "atk-s0514a1:4538_0": "Pātova antepuraṃ pāpuṇitvā, lapeyyāsi me rājino sammukhe taṃ.",
  "atk-s0514a1:4539_0": "374.",
  "atk-s0514a1:4540_0": "“Tathā karissāmi ahaṃ bhadante, yathā tuvaṃ bhāsasi kāḷahatthi;",
  "atk-s0514a1:4541_0": "Pātova antepuraṃ pāpuṇitvā, vakkhāmi te rājino sammukhe ta”nti.",
  "atk-s0514a1:4542_0": "Tattha bhagavāti gāravādhivacanaṃ.",
  "atk-s0514a1:4542_1": "Sace tuvanti “saccaṃ nu kho bhaṇati,",
  "atk-s0514a1:4542_2": "udāhu maraṇabhayena musā bhaṇatī”ti vīmaṃsanto evamāha.",
  "atk-s0514a1:4542_3": "Tattha sudāruṇānīti manussaghātakammāni.",
  "atk-s0514a1:4542_4": "Sammukhe tanti sammukhe ṭhatvā evaṃ vadeyyāsīti.",
  "atk-s0514a1:4542_5": "So sampaṭicchanto gāthamāha.",
  "atk-s0514a1:4543_0": "Atha naṃ senāpati gāḷhabandhanameva sayāpetvā vibhātāya rattiyā amaccehi ca nāgarehi ca saddhiṃ mantetvā",
  "atk-s0514a1:4543_1": "sabbesu ekacchandesu jātesu sabbaṭṭhānesu ārakkhaṃ ṭhapetvā nagaraṃ hatthagataṃ katvā rasakassa gīvāyaṃ",
  "atk-s0514a1:4543_2": "maṃsapacchiṃ bandhitvā ādāya rājanivesanaṃ pāyāsi.",
  "atk-s0514a1:4543_3": "Sakalanagaraṃ viravi.",
  "atk-s0514a1:4543_4": "Rājā hiyyo bhuttapātarāso sāyamāsampi alabhitvā “rasako idāni āgacchissati,",
  "atk-s0514a1:4543_5": "idāni āgacchassatī”ti nisinnova taṃ rattiṃ vītināmetvā “ajjapi rasako nāgacchati,",
  "atk-s0514a1:4543_6": "nāgarānañca mahāsaddo sūyati,",
  "atk-s0514a1:4543_7": "kiṃ nū kho eta”nti vātapānena olokento taṃ tathā ānīyamānaṃ disvā “pākaṭaṃ idaṃ kāraṇaṃ jāta”nti cintetvā satiṃ upaṭṭhapetvā pallaṅkeyeva nisīdi.",
  "atk-s0514a1:4543_8": "Kāḷahatthipi naṃ upasaṅkamitvā anuyuñji,",
  "atk-s0514a1:4543_9": "sopissa kathesi.",
  "atk-s0514a1:4543_10": "Tamatthaṃ pakāsento satthā āha –",
  "atk-s0514a1:4544_0": "375.",
  "atk-s0514a1:4545_0": "“Tato ratyā vivasāne, sūriyuggamanaṃ pati;",
  "atk-s0514a1:4546_0": "Kāḷo rasakamādāya, rājānaṃ upasaṅkami;",
  "atk-s0514a1:4547_0": "Upasaṅkamma rājānaṃ, idaṃ vacanamabravi.",
  "atk-s0514a1:4548_0": "376.",
  "atk-s0514a1:4549_0": "“Saccaṃ kira mahārāja, rasako pesito tayā.",
  "atk-s0514a1:4550_0": "Hanati itthipurise, tuvaṃ maṃsāni khādasi.",
  "atk-s0514a1:4551_0": "377.",
  "atk-s0514a1:4552_0": "“Evameva tathā kāḷa, rasako pesito mayā;",
  "atk-s0514a1:4553_0": "Mama atthaṃ karontassa, kimetaṃ paribhāsasī”ti.",
  "atk-s0514a1:4554_0": "Tattha kāḷāti kāḷahatthi.",
  "atk-s0514a1:4554_1": "Evamevāti tena senāpatinā tejavantena anuyutto rājā musā vattuṃ asakkonto evamāha.",
  "atk-s0514a1:4554_2": "Tattha tathāti idaṃ purimassa vevacanaṃ.",
  "atk-s0514a1:4554_3": "Mama atthanti mama vuḍḍhiṃ.",
  "atk-s0514a1:4554_4": "Karontassāti karontaṃ.",
  "atk-s0514a1:4554_5": "Kimetanti kasmā etaṃ.",
  "atk-s0514a1:4554_6": "Paribhāsasīti aho dukkaraṃ karosi,",
  "atk-s0514a1:4554_7": "kāḷahatthi tvaṃ nāma aññaṃ coraṃ aggahetvā mama pesanakārakaṃ gaṇhāsīti tassa bhayaṃ janento kathesi.",
  "atk-s0514a1:4555_0": "Taṃ sutvā senāpati “ayaṃ sakeneva mukhena paṭijānāti,",
  "atk-s0514a1:4555_1": "aho sāhasiko,",
  "atk-s0514a1:4555_2": "ettakaṃ nāma kālaṃ ime manussā etena khāditā,",
  "atk-s0514a1:4555_3": "vāressāmi na”nti cintetvā āha –",
  "atk-s0514a1:4555_4": "“mahārāja,",
  "atk-s0514a1:4555_5": "mā evaṃ kari,",
  "atk-s0514a1:4555_6": "mā manussamaṃsaṃ khādasī”ti.",
  "atk-s0514a1:4555_7": "“Kāḷahatthi kiṃ kathesi,",
  "atk-s0514a1:4555_8": "nāhaṃ viramituṃ sakkomī”ti.",
  "atk-s0514a1:4555_9": "“Mahārāja,",
  "atk-s0514a1:4555_10": "sace na viramissasi,",
  "atk-s0514a1:4555_11": "attānañca raṭṭhañca nāsessasī”ti.",
  "atk-s0514a1:4555_12": "“Evaṃ nassantepi ahaṃ neva tato viramituṃ sakkomī”ti.",
  "atk-s0514a1:4555_13": "Tato senāpati tassa saññāpanatthāya vatthuṃ āharitvā dasseti –",
  "atk-s0514a1:4555_14": "atītasmiñhi kāle mahāsamudde cha mahāmacchā ahesuṃ.",
  "atk-s0514a1:4555_15": "Tesu ānando timinando ajjhārohoti ime tayo macchā pañcayojanasatikā,",
  "atk-s0514a1:4555_16": "timiṅgalo timirapiṅgalo mahātimirapiṅgaloti ime tayo macchā sahassayojanikā honti.",
  "atk-s0514a1:4555_17": "Te sabbepi pāsāṇasevālabhakkhā ahesuṃ.",
  "atk-s0514a1:4555_18": "Tesu ānando mahāsamuddassa ekapasse vasati.",
  "atk-s0514a1:4555_19": "Taṃ bahū macchā dassanāya upasaṅkamanti,",
  "atk-s0514a1:4555_20": "ekadivasaṃ “sabbesaṃ dvipadacatuppadānaṃ sattānaṃ rājā paññāyati,",
  "atk-s0514a1:4555_21": "amhākaṃ rājā natthi,",
  "atk-s0514a1:4555_22": "mayampetaṃ rājānaṃ karissāmā”ti cintetvā sabbe ekacchandā hutvā ānandaṃ rājānaṃ kariṃsu.",
  "atk-s0514a1:4555_23": "Te macchā tato paṭṭhāya tassa sāyaṃ pātova upaṭṭhānaṃ gacchanti.",
  "atk-s0514a1:4556_0": "Athekadivasaṃ ānando ekasmiṃ pabbate pāsāṇasevālaṃ khādanto ajānitvā “sevālo”ti saññāya ekaṃ macchaṃ khādi.",
  "atk-s0514a1:4556_1": "Tassa taṃ maṃsaṃ khādantassa sakalasarīraṃ saṅkhobhesi.",
  "atk-s0514a1:4556_2": "So “kiṃ nu kho idaṃ ativiya madhura”nti nīharitvā olokento macchamaṃsakhaṇḍaṃ disvā “ettakaṃ kālaṃ ajānitvā",
  "atk-s0514a1:4556_3": "na khādāmī”ti cintetvā “sāyaṃ pātopi macchānaṃ āgantvā gamanakāle ekaṃ dve macche khādissāmi,",
  "atk-s0514a1:4556_4": "pākaṭaṃ katvā khādiyamāne ekopi maṃ na upasaṅkamissati,",
  "atk-s0514a1:4556_5": "sabbe palāyissanti,",
  "atk-s0514a1:4556_6": "paṭicchanno hutvā pacchā osakkitosakkitaṃ paharitvā khādissāmī”ti tathā katvā khādi.",
  "atk-s0514a1:4556_7": "Macchā parikkhayaṃ gacchantā cintayiṃsu.",
  "atk-s0514a1:4556_8": "“Kuto nu kho ñātīnaṃ bhayaṃ uppajjissatī”ti.",
  "atk-s0514a1:4556_9": "Atheko paṇḍito maccho “mayhaṃ ānandassa kiriyā na ruccati,",
  "atk-s0514a1:4556_10": "pariggaṇhissāmi na”nti macchesu upaṭṭhānaṃ gatesu ānandassa kaṇṇapatte paṭicchanno aṭṭhāsi.",
  "atk-s0514a1:4556_11": "Ānando macche uyyojetvā sabbapacchato gacchantaṃ macchaṃ khādi.",
  "atk-s0514a1:4556_12": "So paṇḍitamaccho tassa kiriyaṃ disvā itaresaṃ ārocesi.",
  "atk-s0514a1:4556_13": "Te sabbepi bhītatasitā palāyiṃsu.",
  "atk-s0514a1:4557_0": "Ānando tato paṭṭhāya macchamaṃsagiddhena aññaṃ gocaraṃ na gaṇhi.",
  "atk-s0514a1:4557_1": "So jighacchāya pīḷito kilanto “kahaṃ nu kho ime gatā”ti te macche pariyesanto ekaṃ pabbataṃ disvā “mama bhayena imaṃ pabbataṃ nissāya vasanti maññe,",
  "atk-s0514a1:4557_2": "pabbataṃ parikkhipitvā upadhāressāmī”ti naṅguṭṭhena ca sīsena ca ubho passe parikkhipitvā gaṇhi.",
  "atk-s0514a1:4557_3": "Tato “sace idha vasanti,",
  "atk-s0514a1:4557_4": "palāyissantī”ti pabbataṃ parikkhipantaṃ attano naṅguṭṭhaṃ disvā “ayaṃ maccho maṃ vañcetvā pabbataṃ nissāya",
  "atk-s0514a1:4557_5": "vasatī”ti kuddho paṇṇāsayojanamattaṃ sakanaṅguṭṭhakhaṇḍaṃ aññamacchasaññāya daḷhaṃ gahetvā murumurāyanto khādi,",
  "atk-s0514a1:4557_6": "dukkhavedanā uppajji.",
  "atk-s0514a1:4557_7": "Lohitagandhena macchā sannipatitvā luñjitvā khādantā yāva sīsā āgamaṃsu.",
  "atk-s0514a1:4557_8": "Mahāsarīratāya parivattetuṃ asakkonto tattheva jīvitakkhayaṃ pāpuṇi,",
  "atk-s0514a1:4557_9": "pabbatarāsi viya aṭṭhirāsi ahosi.",
  "atk-s0514a1:4557_10": "Ākāsacārino tāpasaparibbājakā manussānaṃ kathayiṃsu.",
  "atk-s0514a1:4557_11": "Sakalajambudīpe manussā jāniṃsu.",
  "atk-s0514a1:4557_12": "Taṃ vatthuṃ āharitvā dassento kāḷahatthi āha –",
  "atk-s0514a1:4558_0": "378.",
  "atk-s0514a1:4559_0": "“Ānando sabbamacchānaṃ, khāditvā rasagiddhimā;",
  "atk-s0514a1:4560_0": "Parikkhīṇāya parisāya, attānaṃ khādiyā mato.",
  "atk-s0514a1:4561_0": "379.",
  "atk-s0514a1:4562_0": "“Evaṃ pamatto rasagārave ratto, bālo yadī āyati nāvabujjhati;",
  "atk-s0514a1:4563_0": "Vidhamma putte caji ñātake ca, parivattiya attānaññeva khādati.",
  "atk-s0514a1:4564_0": "380.",
  "atk-s0514a1:4565_0": "“Idaṃ te sutvāna vigetu chando, mā bhakkhayī rāja manussamaṃsaṃ;",
  "atk-s0514a1:4566_0": "Mā tvaṃ imaṃ kevalaṃ vārijova, dvipadādhipa suññamakāsi raṭṭha”nti.",
  "atk-s0514a1:4567_0": "Tattha ānandoti, mahārāja,",
  "atk-s0514a1:4567_1": "atītasmiṃ kāle mahāsamudde pañcasatayojaniko ānando nāma mahāmaccho sabbesaṃ macchānaṃ rājā mahāsamuddassa ekapasse ṭhito.",
  "atk-s0514a1:4567_2": "Khāditvāti sakajātikānaṃ macchānaṃ rasagiddhimā macche khāditvā.",
  "atk-s0514a1:4567_3": "Parikkhīṇāyāti macchaparisāya khayappattāya.",
  "atk-s0514a1:4567_4": "Attānanti aññaṃ gocaraṃ aggahetvā pabbataṃ parikkhipanto paṇṇāsayojanamattaṃ attano naṅguṭṭhakhaṇḍaṃ",
  "atk-s0514a1:4567_5": "aññamacchasaññāya khāditvā mato maraṇappatto hutvā idāni mahāsamudde pabbatamatto aṭṭhirāsi ahosi.",
  "atk-s0514a1:4567_6": "Evaṃ pamattoti yathā mahāmaccho ānando,",
  "atk-s0514a1:4567_7": "evampi tathā tvaṃ taṇhārasagiddhiko hutvā pamatto pamādabhāvappatto.",
  "atk-s0514a1:4568_0": "Rasagārave rattoti manussamaṃsassa rasagārave ratto atirattacitto hoti.",
  "atk-s0514a1:4568_1": "Bāloti yadi bālo duppañño āyatiṃ anāgate kāle uppajjanakadukkhaṃ nāvabujjhati na jānāti.",
  "atk-s0514a1:4568_2": "Vidhammāti vidhametvā vināsetvā.",
  "atk-s0514a1:4568_3": "Putteti puttadhītaro ca.",
  "atk-s0514a1:4568_4": "Ñātake cāti sesañātake ca sahāye ca,",
  "atk-s0514a1:4568_5": "vidhamma putte ca cajitvā ñātake cāti attho.",
  "atk-s0514a1:4568_6": "Parivattiyāti aññaṃ āhāraṃ alabhitvā jighacchāya pīḷito sakalanagaraṃ parivattiya vicaritvā manussamaṃsaṃ",
  "atk-s0514a1:4568_7": "alabhitvā attānaṃ khādanto ānando maccho viya attānaññeva khādati.",
  "atk-s0514a1:4569_0": "Idaṃ te sutvānāti, mahārāja,",
  "atk-s0514a1:4569_1": "te tuyhaṃ mayā ānītaṃ idaṃ udāharaṇaṃ sutvā chando manussamaṃsakhādanacchando vigetu vigacchatu viramatu.",
  "atk-s0514a1:4569_2": "Mā bhakkhayīti rāja manussamaṃsaṃ mā bhakkhayi mā khādi.",
  "atk-s0514a1:4569_3": "Mā tvaṃ imaṃ kevalanti mahāsamuddaṃ suññaṃ karonto vārijo ānando maccho iva,",
  "atk-s0514a1:4569_4": "bho dvipadādhipa,",
  "atk-s0514a1:4569_5": "dvipadānaṃ manussānaṃ,",
  "atk-s0514a1:4569_6": "issara mahārāja,",
  "atk-s0514a1:4569_7": "tvaṃ kevalaṃ saccato imaṃ tava kāsiraṭṭhaṃ nagaraṃ suññaṃ mā akāsīti attho.",
  "atk-s0514a1:4570_0": "Taṃ sutvā rājā,",
  "atk-s0514a1:4570_1": "“bho kāḷahatthi,",
  "atk-s0514a1:4570_2": "na tvameva upamaṃ jānāsi,",
  "atk-s0514a1:4570_3": "ahampi jānāmī”ti manussamaṃsagiddhatāya porāṇakavatthuṃ āharitvā dassento āha –",
  "atk-s0514a1:4571_0": "381.",
  "atk-s0514a1:4572_0": "“Sujāto nāma nāmena, oraso tassa atrajo;",
  "atk-s0514a1:4573_0": "Jambupesimaladdhāna, mato so tassa saṅkhaye.",
  "atk-s0514a1:4574_0": "382.",
  "atk-s0514a1:4575_0": "“Evameva ahaṃ kāḷa, bhutvā bhakkhaṃ rasuttamaṃ;",
  "atk-s0514a1:4576_0": "Aladdhā mānusaṃ maṃsaṃ, maññe hissāmi jīvita”nti.",
  "atk-s0514a1:4577_0": "Tattha sujāto nāmāti kāḷahatthi kuṭumbiko nāmena sujāto nāma,",
  "atk-s0514a1:4577_1": "tassa atrajo putto oraso jambupesiṃ aladdhāna alabhitvāna.",
  "atk-s0514a1:4577_2": "Matoti yathā tassā jambupesiyā saṅkhaye so kuṭumbikaputto mato,",
  "atk-s0514a1:4577_3": "evameva ahaṃ rasuttamaṃ aññarasānaṃ uttamaṃ manussānaṃ maṃsaṃ bhutvā bhuñjitvā aladdhā manussamaṃsaṃ jīvitaṃ hissāmīti maññe maññāmi.",
  "atk-s0514a1:4578_0": "Atīte kira bārāṇasiyaṃ sujāto nāma kuṭumbiko loṇambilasevanatthāya himavantato āgatāni pañca isisatāni attano uyyāne vasāpetvā upaṭṭhāsi.",
  "atk-s0514a1:4578_1": "Ghare cassa nibaddhaṃ pañcasatamattā bhikkhā ahosi.",
  "atk-s0514a1:4578_2": "Te pana tāpasā kadāci janapadepi bhikkhāya caranti,",
  "atk-s0514a1:4578_3": "kadāci mahājambupesiṃ āharitvā khādanti.",
  "atk-s0514a1:4578_4": "Tesaṃ jambupesiṃ āharitvā khādanakāle sujāto cintesi –",
  "atk-s0514a1:4578_5": "“ajja bhaddantānaṃ tayo cattāro divasā anāgacchantānaṃ,",
  "atk-s0514a1:4578_6": "kahaṃ nu kho gatā”ti.",
  "atk-s0514a1:4578_7": "So attano puttakaṃ aṅguliyaṃ gāhāpetvā tesaṃ bhattakiccakāle tattha agamāsi.",
  "atk-s0514a1:4578_8": "Tasmiṃ samaye mahallakānaṃ mukhavikkhālanakāle udakaṃ datvā sabbanavako jambupesiṃ khādati.",
  "atk-s0514a1:4578_9": "Sujāto tāpase vanditvā nisinno – “kiṃ, bhante,",
  "atk-s0514a1:4578_10": "khādathā”ti pucchi.",
  "atk-s0514a1:4578_11": "“Mahājambupesiṃ, āvuso”ti.",
  "atk-s0514a1:4578_12": "Taṃ sutvā kumāro pipāsaṃ uppādesi.",
  "atk-s0514a1:4578_13": "Athassa gaṇajeṭṭhako tāpaso thokaṃ dāpesi.",
  "atk-s0514a1:4578_14": "So taṃ khāditvā madhurarase bajjhitvā –",
  "atk-s0514a1:4578_15": "“jambupesiṃ me dethā”ti punappunaṃ yāci.",
  "atk-s0514a1:4578_16": "Kuṭumbiko dhammaṃ suṇanto, “puttaka,",
  "atk-s0514a1:4578_17": "mā viravi,",
  "atk-s0514a1:4578_18": "gehaṃ gantvā khādissasī”ti taṃ vañcetvā “imaṃ nissāya bhadantā ukkaṇṭheyyu”nti taṃ samassāsento isigaṇaṃ anāpucchitvā gehaṃ gato.",
  "atk-s0514a1:4578_19": "Gatakālato paṭṭhāya cassa putto “jambupesiṃ me dethā”ti paridevi.",
  "atk-s0514a1:4578_20": "Sujāto “isayopi ācikkhissāmī”ti uyyānaṃ gato.",
  "atk-s0514a1:4578_21": "Te isayopi “idha ciraṃ vasimhā”ti himavantameva gatā.",
  "atk-s0514a1:4578_22": "Ārāme isayo apassanto tassa jambuambapanasamocādīnaṃ pesiyo madhusakkharacuṇṇasaṃyuttā adāsi.",
  "atk-s0514a1:4578_23": "Tā tassa jivhagge ṭhapitamattā halāhalavisasadisā honti.",
  "atk-s0514a1:4578_24": "So sattāhaṃ nirāhāro hutvā jīvitakkhayaṃ pāpuṇi.",
  "atk-s0514a1:4578_25": "Rājā idaṃ kāraṇaṃ āharitvā dassento evamāha.",
  "atk-s0514a1:4579_0": "Tato kāḷahatthi “ayaṃ rājā ativiya rasagiddho,",
  "atk-s0514a1:4579_1": "aparānipissa udāharaṇāni āharissāmī”ti cintetvā,",
  "atk-s0514a1:4579_2": "“mahārāja,",
  "atk-s0514a1:4579_3": "viramāhī”ti āha.",
  "atk-s0514a1:4579_4": "“Ahaṃ viramituṃ na sakkomī”ti. Deva,",
  "atk-s0514a1:4579_5": "sace na viramissasi,",
  "atk-s0514a1:4579_6": "tuvaṃ ñātimaṇḍalato ceva rajjasirito ca parihāyissasi.",
  "atk-s0514a1:4579_7": "Atītasmiñhi, mahārāja,",
  "atk-s0514a1:4579_8": "idheva bārāṇasiyaṃ pañcasīlarakkhakaṃ sotthiyakulaṃ ahosi.",
  "atk-s0514a1:4579_9": "Tassa kulassa ekaputtako ahosi.",
  "atk-s0514a1:4579_10": "So mātāpitūnaṃ piyo manāpo ahosi paṇḍito byatto tiṇṇaṃ vedānaṃ pāragū.",
  "atk-s0514a1:4579_11": "So samavayehi taruṇehi saddhiṃ gaṇabandhanena vicari.",
  "atk-s0514a1:4579_12": "Sesā gaṇabandhā macchamaṃsādīni khādantā suraṃ pivanti.",
  "atk-s0514a1:4579_13": "Māṇavo maṃsādīni na khādati,",
  "atk-s0514a1:4579_14": "suraṃ na pivati.",
  "atk-s0514a1:4579_15": "Te mantayiṃsu –",
  "atk-s0514a1:4579_16": "“ayaṃ surāya apivanato amhākaṃ mūlaṃ na deti,",
  "atk-s0514a1:4579_17": "upāyena naṃ suraṃ pāyessāmā”ti.",
  "atk-s0514a1:4579_18": "Te sannipatitvā, “samma,",
  "atk-s0514a1:4579_19": "chaṇakīḷaṃ kīḷissāmā”ti āhaṃsu. “Samma,",
  "atk-s0514a1:4579_20": "tumhe suraṃ pivatha,",
  "atk-s0514a1:4579_21": "ahaṃ suraṃ na pivāmi,",
  "atk-s0514a1:4579_22": "tumheva gacchathā”ti. “Samma,",
  "atk-s0514a1:4579_23": "tava pivanatthāya khīraṃ gaṇhāpessāmā”ti.",
  "atk-s0514a1:4579_24": "So “sādhū”ti sampaṭicchi.",
  "atk-s0514a1:4579_25": "Dhuttā uyyānaṃ gantvā paduminipattesu tikhiṇasuraṃ bandhāpetvā ṭhapayiṃsu.",
  "atk-s0514a1:4579_26": "Atha nesaṃ pānakāle māṇavassa khīraṃ upanayiṃsu.",
  "atk-s0514a1:4579_27": "Atha eko dhutto “pokkharamadhuṃ, bho,",
  "atk-s0514a1:4579_28": "āharā”ti āharāpetvā paduminipattapuṭaṃ heṭṭhā chiddaṃ katvā aṅgulīhi mukhe ṭhapetvā ākaḍḍhi.",
  "atk-s0514a1:4579_29": "Evaṃ itarepi āharāpetvā piviṃsu.",
  "atk-s0514a1:4579_30": "Māṇavo “kiṃ nāmeta”nti pucchi.",
  "atk-s0514a1:4579_31": "“Pokkharamadhunāmā”ti.",
  "atk-s0514a1:4579_32": "“Ahampi thokaṃ labhissāmi,",
  "atk-s0514a1:4579_33": "detha bhonto”ti.",
  "atk-s0514a1:4579_34": "Tassapi dāpayiṃsu.",
  "atk-s0514a1:4579_35": "So pokkharamadhusaññāya suraṃ pivi.",
  "atk-s0514a1:4579_36": "Athassa aṅgārapakkamaṃsaṃ adaṃsu,",
  "atk-s0514a1:4579_37": "tampi khādi.",
  "atk-s0514a1:4580_0": "Evamassa punappunaṃ pivantassa mattakāle “na etaṃ pokkharamadhu,",
  "atk-s0514a1:4580_1": "surā esā”ti vadiṃsu.",
  "atk-s0514a1:4580_2": "So “ettakaṃ kālaṃ evaṃ madhurarasaṃ na jāniṃ, āharatha, bho,",
  "atk-s0514a1:4580_3": "sura”nti āha.",
  "atk-s0514a1:4580_4": "Te āharitvā punapi adaṃsu.",
  "atk-s0514a1:4580_5": "Pipāsā mahatī ahosi.",
  "atk-s0514a1:4580_6": "Athassa punapi yācantassa “khīṇā”ti vadiṃsu.",
  "atk-s0514a1:4580_7": "So “handa taṃ, bho,",
  "atk-s0514a1:4580_8": "āharāpethā”ti aṅgulimuddikaṃ adāsi,",
  "atk-s0514a1:4580_9": "so sakaladivasaṃ tehi saddhiṃ pivitvā matto rattakkho kampanto vilapanto gehaṃ gantvā nipajji.",
  "atk-s0514a1:4580_10": "Athassa pitā surāya pivitabhāvaṃ ñatvā vigate matte, “tāta,",
  "atk-s0514a1:4580_11": "ayuttaṃ te kataṃ sottiyakule jātena suraṃ pivantena,",
  "atk-s0514a1:4580_12": "mā puna evaṃ akāsī”ti āha. “Tāta,",
  "atk-s0514a1:4580_13": "ko mayhaṃ doso”ti.",
  "atk-s0514a1:4580_14": "“Surāya pivitabhāvo”ti. “Tāta,",
  "atk-s0514a1:4580_15": "kiṃ kathesi,",
  "atk-s0514a1:4580_16": "mayā evarūpaṃ madhurarasaṃ ettakaṃ kālaṃ aladdhapubba”nti.",
  "atk-s0514a1:4580_17": "Brāhmaṇo punappunaṃ yāci.",
  "atk-s0514a1:4580_18": "Sopi “na sakkomi viramitu”nti āha.",
  "atk-s0514a1:4580_19": "Atha brāhmaṇo “evaṃ sante amhākaṃ kulavaṃso ca ucchijjissati,",
  "atk-s0514a1:4580_20": "dhanañca vinassissatī”ti cintetvā gāthamāha –",
  "atk-s0514a1:4581_0": "383.",
  "atk-s0514a1:4582_0": "“Māṇava abhirūposi, kule jātosi sotthiye;",
  "atk-s0514a1:4583_0": "Na tvaṃ arahasi tāta, abhakkhaṃ bhakkhayetave”ti.",
  "atk-s0514a1:4584_0": "Tattha, māṇavāti, māṇava,",
  "atk-s0514a1:4584_1": "tvaṃ abhirūpo asi,",
  "atk-s0514a1:4584_2": "sotthiye kule jātopi asi.",
  "atk-s0514a1:4584_3": "Abhakkhaṃ bhakkhayetaveti, tāta,",
  "atk-s0514a1:4584_4": "tvaṃ abhakkhitabbayuttakaṃ bhakkhayituṃ na arahasi.",
  "atk-s0514a1:4585_0": "Evañca pana vatvā, “tāta, virama,",
  "atk-s0514a1:4585_1": "sace na viramasi,",
  "atk-s0514a1:4585_2": "ahaṃ taṃ ito gehā nikkhāmessāmi,",
  "atk-s0514a1:4585_3": "tava raṭṭhā pabbājanīyakammaṃ karissāmī”ti āha.",
  "atk-s0514a1:4585_4": "Māṇavo “evaṃ santepi ahaṃ suraṃ jahituṃ na sakkomī”ti vatvā gāthādvayamāha –",
  "atk-s0514a1:4586_0": "384.",
  "atk-s0514a1:4587_0": "“Rasānaṃ aññataraṃ etaṃ, kasmā maṃ tvaṃ nivāraye;",
  "atk-s0514a1:4588_0": "Sohaṃ tattha gamissāmi, yattha lacchāmi edisaṃ.",
  "atk-s0514a1:4589_0": "385.",
  "atk-s0514a1:4590_0": "“Sovāhaṃ nippatissāmi, nate vacchāmi santike;",
  "atk-s0514a1:4591_0": "Yassa me dassanena tvaṃ, nābhinandasi brāhmaṇā”ti.",
  "atk-s0514a1:4592_0": "Tattha rasānanti loṇambilatittakakaṭukakhārikamadhurakasāvasaṅkhātānaṃ sattannaṃ rasānaṃ aññataraṃ uttamarasametaṃ majjaṃ nāma.",
  "atk-s0514a1:4592_1": "Sovāhanti so ahaṃ eva.",
  "atk-s0514a1:4592_2": "Nippatissāmīti nikkhamissāmi.",
  "atk-s0514a1:4593_0": "Evañca pana vatvā “nāhaṃ surāpānā viramissāmi,",
  "atk-s0514a1:4593_1": "yaṃ te ruccati,",
  "atk-s0514a1:4593_2": "taṃ karohī”ti āha.",
  "atk-s0514a1:4593_3": "Atha brāhmaṇo “tayi amhe pariccajante mayampi taṃ pariccajissāmā”ti vatvā gāthamāha –",
  "atk-s0514a1:4594_0": "386.",
  "atk-s0514a1:4595_0": "“Addhā aññepi dāyāde, putte lacchāma māṇava;",
  "atk-s0514a1:4596_0": "Tvañca jamma vinassasu, yattha pattaṃ na taṃ suṇe”ti.",
  "atk-s0514a1:4597_0": "Tattha yattha pattanti yattha gataṃ taṃ “asukaṭṭhāne nāma vasatī”ti na suṇoma,",
  "atk-s0514a1:4597_1": "tattha gacchāhīti attho.",
  "atk-s0514a1:4598_0": "Atha naṃ vinicchayaṃ netvā aputtabhāvaṃ katvā nīharāpesi.",
  "atk-s0514a1:4598_1": "So aparabhāge nippaccayo kapaṇo jiṇṇapilotikaṃ nivāsetvā kapālahattho piṇḍāya caranto aññataraṃ kuṭṭaṃ nissāya kālamakāsi.",
  "atk-s0514a1:4598_2": "Idaṃ kāraṇaṃ āharitvā kāḷahatthi rañño dassetvā,",
  "atk-s0514a1:4598_3": "“mahārāja,",
  "atk-s0514a1:4598_4": "sace tvaṃ amhākaṃ vacanaṃ na karissasi,",
  "atk-s0514a1:4598_5": "pabbājanīyakammaṃ te karissantī”ti vatvā gāthamāha –",
  "atk-s0514a1:4599_0": "387.",
  "atk-s0514a1:4600_0": "“Evameva tuvaṃ rāja, dvipadinda suṇohi me;",
  "atk-s0514a1:4601_0": "Pabbājessanti taṃ raṭṭhā, soṇḍaṃ māṇavakaṃ yathā”ti.",
  "atk-s0514a1:4602_0": "Tattha dvipadindāti dvipadānaṃ inda,",
  "atk-s0514a1:4602_1": "bho mahārāja,",
  "atk-s0514a1:4602_2": "me mama vacanaṃ suṇohi tuvaṃ,",
  "atk-s0514a1:4602_3": "evameva soṇḍaṃ māṇavakaṃ yathā taṃ bhavantaṃ raṭṭhato pabbājessanti.",
  "atk-s0514a1:4603_0": "Evaṃ kāḷahatthinā upamāya āhaṭāyapi rājā tato viramituṃ asakkonto aparampi udāharaṇaṃ dassetuṃ āha –",
  "atk-s0514a1:4604_0": "388.",
  "atk-s0514a1:4605_0": "“Sujāto nāma nāmena, bhāvitattāna sāvako;",
  "atk-s0514a1:4606_0": "Accharaṃ kāmayantova, na so bhuñji na so pivi.",
  "atk-s0514a1:4607_0": "389.",
  "atk-s0514a1:4608_0": "“Kusaggenudakamādāya, samudde udakaṃ mine;",
  "atk-s0514a1:4609_0": "Evaṃ mānusakā kāmā, dibbakāmāna santike.",
  "atk-s0514a1:4610_0": "390.",
  "atk-s0514a1:4611_0": "“Evameva ahaṃ kāḷa, bhutvā bhakkhaṃ rasuttamaṃ;",
  "atk-s0514a1:4612_0": "Aladdhā mānusaṃ maṃsaṃ, maññe hissāmi jīvita”nti.",
  "atk-s0514a1:4613_0": "Vatthu heṭṭhā vuttasadisameva.",
  "atk-s0514a1:4614_0": "Tattha bhāvitattānāti bhāvitacittānaṃ tesaṃ pañcannaṃ isisatānaṃ.",
  "atk-s0514a1:4614_1": "Accharaṃ kāmayantovāti so kira tesaṃ isīnaṃ mahājambupesiyā khādanakāle anāgamanaṃ viditvā “kiṃ nu kho kāraṇā na āgacchanti,",
  "atk-s0514a1:4614_2": "sace katthaci gatā,",
  "atk-s0514a1:4614_3": "jānissāmi, no ce,",
  "atk-s0514a1:4614_4": "atha nesaṃ santike dhammaṃ suṇissāmī”ti uyyānaṃ gantvā isigaṇe vanditvā gaṇajeṭṭhakassa santike dhammaṃ",
  "atk-s0514a1:4614_5": "suṇanto nisinnova sūriye atthaṅgate uyyojiyamānopi “ajja idheva vasissāmī”ti vatvā isigaṇaṃ vanditvā",
  "atk-s0514a1:4614_6": "paṇṇasālaṃ pavisitvā nipajji.",
  "atk-s0514a1:4614_7": "Rattibhāge sakko devarājā devaccharāsaṅghaparivuto saddhiṃ attano paricārikāhi isigaṇaṃ vandituṃ āgato,",
  "atk-s0514a1:4614_8": "sakalārāmo ekobhāso ahosi.",
  "atk-s0514a1:4614_9": "Sujāto “kiṃ nu kho eta”nti uṭṭhāya paṇṇasālachiddena olokento sakkaṃ isigaṇaṃ vandituṃ āgataṃ devaccharāparivutaṃ",
  "atk-s0514a1:4614_10": "disvā accharānaṃ saha dassanena rāgaratto ahosi.",
  "atk-s0514a1:4614_11": "Sakko nisīditvā dhammakathaṃ sutvā sakaṭṭhānameva gato.",
  "atk-s0514a1:4614_12": "Kuṭumbikopi punadivase isigaṇaṃ vanditvā pucchi – “bhante,",
  "atk-s0514a1:4614_13": "ko nāmesa rattibhāge tumhākaṃ vandanatthāya āgato”ti? “Sakko, āvuso”ti.",
  "atk-s0514a1:4614_14": "“Taṃ parivāretvā nisinnā kā nāmetā”ti?",
  "atk-s0514a1:4614_15": "“Devaccharā nāmetā”ti.",
  "atk-s0514a1:4614_16": "So isigaṇaṃ vanditvā gehaṃ gantvā gatakālato paṭṭhāya “accharaṃ me detha,",
  "atk-s0514a1:4614_17": "accharaṃ me dethā”ti vilapi.",
  "atk-s0514a1:4614_18": "Ñātakā parivāretvā “bhūtāviṭṭho nu kho”ti accharaṃ pahariṃsu.",
  "atk-s0514a1:4614_19": "So “nāhaṃ etaṃ accharaṃ kathemi,",
  "atk-s0514a1:4614_20": "devaccharaṃ kathemī”ti vatvā “ayaṃ accharā”ti alaṅkaritvā ānītaṃ bhariyampi gaṇikampi olokento “nāyaṃ accharā,",
  "atk-s0514a1:4614_21": "yakkhinī esā,",
  "atk-s0514a1:4614_22": "devaccharaṃ me dethā”ti vilapanto nirāhāro hutvā tattheva jīvitakkhayaṃ pāpuṇi.",
  "atk-s0514a1:4614_23": "Tena vuttaṃ –",
  "atk-s0514a1:4615_0": "“Accharaṃ kāmayantova, na so bhuñji na so pivī”ti.",
  "atk-s0514a1:4616_0": "Kusaggenudakamādāya,",
  "atk-s0514a1:4616_1": "samudde udakaṃ mineti,",
  "atk-s0514a1:4616_2": "samma kāḷahatthi,",
  "atk-s0514a1:4616_3": "yo kusaggeneva udakaṃ gahetvā “ettakaṃ siyā mahāsamudde udaka”nti tena saddhiṃ upamāya mineyya,",
  "atk-s0514a1:4616_4": "so kevalaṃ mineyyeva,",
  "atk-s0514a1:4616_5": "kusagge pana udakaṃ atiparittakameva.",
  "atk-s0514a1:4616_6": "Yathā taṃ,",
  "atk-s0514a1:4616_7": "evaṃ mānusakā kāmā dibbakāmānaṃ santike,",
  "atk-s0514a1:4616_8": "tasmā so sujāto aññaṃ itthiṃ na olokesi,",
  "atk-s0514a1:4616_9": "accharameva patthento mato.",
  "atk-s0514a1:4616_10": "Evamevāti yathā so dibbakāmaṃ alabhanto jīvitaṃ jahi,",
  "atk-s0514a1:4616_11": "evaṃ ahampi uttamarasaṃ manussamaṃsaṃ alabhanto jīvitaṃ jahissāmīti vadati.",
  "atk-s0514a1:4617_0": "Taṃ sutvā kāḷahatthi “ayaṃ rājā ativiya rasagiddho,",
  "atk-s0514a1:4617_1": "saññāpessāmi na”nti sakajātikānaṃ maṃsaṃ khāditvā ākāsacarā suvaṇṇahaṃsāpi tāva vinaṭṭhāti dassetuṃ gāthādvayamāha –",
  "atk-s0514a1:4618_0": "391.",
  "atk-s0514a1:4619_0": "“Yathāpi te dhataraṭṭhā, haṃsā vehāyasaṅgamā;",
  "atk-s0514a1:4620_0": "Abhuttaparibhogena, sabbe abbhatthataṃ gatā.",
  "atk-s0514a1:4621_0": "392.",
  "atk-s0514a1:4622_0": "“Evameva tuvaṃ rāja, dvipadinda suṇohi me;",
  "atk-s0514a1:4623_0": "Abhakkhaṃ rāja bhakkhesi, tasmā pabbājayanti ta”nti.",
  "atk-s0514a1:4624_0": "Tattha abhuttaparibhogenāti attano samānajātikānaṃ paribhogena.",
  "atk-s0514a1:4624_1": "Abbhatthataṃ gatāti sabbe maraṇameva pattā.",
  "atk-s0514a1:4624_2": "Atīte kira cittakūṭe suvaṇṇaguhāyaṃ navuti haṃsasahassāni vasanti.",
  "atk-s0514a1:4624_3": "Te vassike cattāro māse na nikkhamanti,",
  "atk-s0514a1:4624_4": "sace nikkhameyyuṃ,",
  "atk-s0514a1:4624_5": "udakapuṇṇehi pattehi uppatituṃ asakkontā mahāsamuddeyeva pateyyuṃ,",
  "atk-s0514a1:4624_6": "tasmā na ca nikkhamanti.",
  "atk-s0514a1:4624_7": "Upakaṭṭhe pana vassakāle jātassarato sayaṃjātasāliyo āharitvā guhaṃ pūretvā sāliṃ khādantā vasanti.",
  "atk-s0514a1:4624_8": "Tesaṃ pana guhaṃ paviṭṭhakāle guhadvāre eko rathacakkappamāṇo uṇṇanābhi nāma makkaṭako ekekasmiṃ māse ekekaṃ jālaṃ vinandhati.",
  "atk-s0514a1:4624_9": "Tassa ekekaṃ suttaṃ gorajjuppamāṇaṃ hoti.",
  "atk-s0514a1:4624_10": "Haṃsā “taṃ jālaṃ bhindissatī”ti ekassa taruṇahaṃsassa dve koṭṭhāse denti.",
  "atk-s0514a1:4624_11": "So vigate deve purato gantvā taṃ jālaṃ bhindati.",
  "atk-s0514a1:4624_12": "Tena maggena sesā gacchanti.",
  "atk-s0514a1:4624_13": "Athekasmiṃ kāle pañca māse vasso vuṭṭho ahosi.",
  "atk-s0514a1:4624_14": "Haṃsā khīṇagocarā “kiṃ nu kho kattabba”nti mantetvā “mayaṃ jīvantā aṇḍāni labhissāmā”ti paṭhamaṃ aṇḍāni khādiṃsu,",
  "atk-s0514a1:4624_15": "tato potake,",
  "atk-s0514a1:4624_16": "tato jiṇṇahaṃse.",
  "atk-s0514a1:4624_17": "Pañcamāsaccayena vassaṃ apagataṃ.",
  "atk-s0514a1:4624_18": "Makkaṭako pañca jālāni vinandhi.",
  "atk-s0514a1:4624_19": "Haṃsā sakajātikānaṃ maṃsaṃ khāditvā appathāmā jātā.",
  "atk-s0514a1:4624_20": "Dviguṇakoṭṭhāsalābhī haṃsataruṇo jāle paharitvā cattāri bhindi,",
  "atk-s0514a1:4624_21": "pañcamaṃ chindituṃ nāsakkhi,",
  "atk-s0514a1:4624_22": "tattheva laggi.",
  "atk-s0514a1:4624_23": "Athassa sīsaṃ vijjhitvā makkaṭako lohitaṃ pivi.",
  "atk-s0514a1:4624_24": "Aññopi āgantvā jālaṃ pahari,",
  "atk-s0514a1:4624_25": "sopi tattheva laggīti evaṃ sabbesaṃ makkaṭako lohitaṃ pivi.",
  "atk-s0514a1:4624_26": "Tadā dhataraṭṭhakulaṃ ucchinnanti vadanti.",
  "atk-s0514a1:4624_27": "Tena vuttaṃ “sabbe abbhatthataṃgatā”ti.",
  "atk-s0514a1:4625_0": "Evameva tuvanti yathā ete haṃsā abhakkhaṃ sakajātikamaṃsaṃ khādiṃsu,",
  "atk-s0514a1:4625_1": "tathā tvampi khādasi,",
  "atk-s0514a1:4625_2": "sakalanagaraṃ bhayappattaṃ, virama,",
  "atk-s0514a1:4625_3": "mahārājāti.",
  "atk-s0514a1:4625_4": "Tasmā pabbājayanti tanti yasmā abhakkhaṃ sakajātikamaṃsaṃ bhakkhesi,",
  "atk-s0514a1:4625_5": "tasmā ime nagaravāsino taṃ raṭṭhā pabbājayanti.",
  "atk-s0514a1:4626_0": "Rājā aññampi upamaṃ vattukāmo ahosi.",
  "atk-s0514a1:4626_1": "Nāgarā pana uṭṭhāya,",
  "atk-s0514a1:4626_2": "“sāmi senāpati,",
  "atk-s0514a1:4626_3": "kiṃ karosi,",
  "atk-s0514a1:4626_4": "kiṃ manussamaṃsakhādakaṃ coraṃ gahetvā vicarasi,",
  "atk-s0514a1:4626_5": "sace na viramissati,",
  "atk-s0514a1:4626_6": "raṭṭhato naṃ pabbājehī”ti vatvā nāssa kathetuṃ adaṃsu.",
  "atk-s0514a1:4626_7": "Rājā bahūnaṃ kathaṃ sutvā bhīto puna vattuṃ nāsakkhi.",
  "atk-s0514a1:4626_8": "Punapi naṃ senāpati “kiṃ mahārāja viramituṃ sakkhissasi,",
  "atk-s0514a1:4626_9": "udāhu na sakkhissasī”ti vatvā “na sakkomī”ti vutte sabbaṃ orodhagaṇañca puttadhītaro ca sabbālaṅkārapaṭimaṇḍite passe ṭhapetvā,",
  "atk-s0514a1:4626_10": "“mahārāja,",
  "atk-s0514a1:4626_11": "ime ñātimaṇḍale ceva amaccagaṇañca rajjasiriñca olokehi,",
  "atk-s0514a1:4626_12": "mā vinassi,",
  "atk-s0514a1:4626_13": "virama manussamaṃsato”ti āha.",
  "atk-s0514a1:4626_14": "Rājā “na mayhaṃ ete manussamaṃsato piyatarā”ti vatvā “tena hi, mahārāja,",
  "atk-s0514a1:4626_15": "imamhā nagarā ca raṭṭhā ca nikkhamathā”ti vutte,",
  "atk-s0514a1:4626_16": "“kāḷahatthi,",
  "atk-s0514a1:4626_17": "na me rajjenattho,",
  "atk-s0514a1:4626_18": "nagarā nikkhamāmi,",
  "atk-s0514a1:4626_19": "ekaṃ pana me khaggañca rasakañca bhājanañca dehī”ti āha.",
  "atk-s0514a1:4626_20": "Athassa khaggañca maṃsapacanabhājanañca pacchiñca ukkhipāpetvā rasakañca datvā raṭṭhā pabbājanīyakammaṃ kariṃsu.",
  "atk-s0514a1:4627_0": "So khaggañca rasakañca ādāya nagarā nikkhamitvā araññaṃ pavisitvā ekasmiṃ nigrodhamūle vasanaṭṭhānaṃ",
  "atk-s0514a1:4627_1": "katvā tattha vasanto aṭavimagge ṭhatvā manusse māretvā āharitvā rasakassa deti.",
  "atk-s0514a1:4627_2": "Sopissa maṃsaṃ pacitvā upanāmeti.",
  "atk-s0514a1:4627_3": "Evaṃ ubhopi jīvanti.",
  "atk-s0514a1:4627_4": "Manussagahaṇakāle “ahaṃ are manussacoro porisādo”ti vatvā tasmiṃ pakkhante koci sakabhāvena saṇṭhātuṃ na sakkoti,",
  "atk-s0514a1:4627_5": "sabbe bhūmiyaṃ patanti.",
  "atk-s0514a1:4627_6": "Tesu yaṃ icchati,",
  "atk-s0514a1:4627_7": "taṃ uddhaṃpādaṃ adhosīsaṃ katvā āharitvā rasakassa deti.",
  "atk-s0514a1:4627_8": "So ekadivasaṃ araññe kañci manussaṃ alabhitvā āgato rasakena “kiṃ devā”ti vutte “uddhane ukkhaliṃ āropehī”ti āha.",
  "atk-s0514a1:4627_9": "“Maṃsaṃ kahaṃ, devā”ti?",
  "atk-s0514a1:4627_10": "“Labhissāmahaṃ maṃsa”nti.",
  "atk-s0514a1:4627_11": "So “natthi me dāni jīvita”nti kampamāno uddhane aggiṃ katvā ukkhaliṃ āropesi.",
  "atk-s0514a1:4627_12": "Atha naṃ porisādo asinā māretvā maṃsaṃ pacitvā khādi.",
  "atk-s0514a1:4627_13": "Tato paṭṭhāya ekakova jāto sayameva pacitvā khādati.",
  "atk-s0514a1:4627_14": "“Porisādo magge maggapaṭipanne hanatī”ti sakalajambudīpe pākaṭo ahosi.",
  "atk-s0514a1:4628_0": "Tadā eko sampannavibhavo brāhmaṇo pañcahi sakaṭasatehi vohāraṃ karonto pubbantato aparantaṃ sañcarati.",
  "atk-s0514a1:4628_1": "So cintesi –",
  "atk-s0514a1:4628_2": "“porisādo nāma kira coro antarāmagge manusse māresi,",
  "atk-s0514a1:4628_3": "dhanaṃ datvā taṃ aṭaviṃ atikkamissāmī”ti.",
  "atk-s0514a1:4628_4": "So aṭavimukhavāsīnaṃ manussānaṃ “tumhe maṃ aṭavito atikkāmethā”ti sahassaṃ datvā tehi saddhiṃ maggaṃ paṭipajji.",
  "atk-s0514a1:4628_5": "Gacchanto ca brāhmaṇo sabbasatthaṃ purato katvā sayaṃ nhātānulitto sabbālaṅkārapaṭimaṇḍito setagoṇayutte",
  "atk-s0514a1:4628_6": "sukhayānake nisinno tehi aṭavivāsikapurisehi parivuto sabbapacchato agamāsi.",
  "atk-s0514a1:4628_7": "Tasmiṃ khaṇe porisādo rukkhaṃ āruyha purise upadhārento sesamanussesu “kiṃ imesu mayā khāditabbaṃ atthī”ti",
  "atk-s0514a1:4628_8": "vigatacchando hutvā brāhmaṇaṃ diṭṭhakālato paṭṭhāya taṃ khāditukāmatāya paggharitakheḷo ahosi.",
  "atk-s0514a1:4628_9": "So tasmiṃ attano santikaṃ āgate rukkhato oruyha “ahaṃ are porisādo”ti nāmaṃ tikkhattuṃ sāvetvā khaggaṃ",
  "atk-s0514a1:4628_10": "parivattento vālukāya tesaṃ akkhīni pūrento viya pakkhandi.",
  "atk-s0514a1:4628_11": "Ekopi ṭhātuṃ samattho nāma natthi,",
  "atk-s0514a1:4628_12": "sabbe bhūmiyaṃ urena nipajjiṃsu.",
  "atk-s0514a1:4628_13": "So sukhayānake nisinnaṃ brāhmaṇaṃ pāde gahetvā piṭṭhiyaṃ adhosīsakaṃ olambetvā sīsaṃ gopphakehi paharanto ukkhipitvā pāyāsi.",
  "atk-s0514a1:4629_0": "Tadā te purisā uṭṭhāya, “bho,",
  "atk-s0514a1:4629_1": "purisā mayaṃ brāhmaṇassa hatthato kahāpaṇasahassaṃ gaṇhimhā,",
  "atk-s0514a1:4629_2": "ko nāma amhākaṃ purisakāro,",
  "atk-s0514a1:4629_3": "sakkontā vā asakkontā vā thokaṃ anubandhāmā”ti vatvā anubandhiṃsu.",
  "atk-s0514a1:4629_4": "Porisādopi nivattitvā olokento kañci aditvā saṇikaṃ pāyāsi.",
  "atk-s0514a1:4629_5": "Tasmiṃ khaṇe thāmasampanno eko sūrapuriso vegena taṃ pāpuṇi.",
  "atk-s0514a1:4629_6": "So taṃ disvā ekaṃ vatiṃ laṅghanto khadirakhāṇukaṃ akkami,",
  "atk-s0514a1:4629_7": "khāṇuko piṭṭhipādena nikkhami.",
  "atk-s0514a1:4629_8": "Lohitena paggharantena laṅghamāno yāti.",
  "atk-s0514a1:4629_9": "Atha naṃ so disvā, “bho,",
  "atk-s0514a1:4629_10": "mayā esa viddho,",
  "atk-s0514a1:4629_11": "kevalaṃ tumhe pacchato etha,",
  "atk-s0514a1:4629_12": "gaṇhissāmi na”nti āha.",
  "atk-s0514a1:4629_13": "Te dubbalabhāvaṃ ñatvā taṃ anubandhiṃsu.",
  "atk-s0514a1:4629_14": "So tehi anubaddhabhāvaṃ ñatvā brāhmaṇaṃ vissajjetvā attānaṃ sotthimakāsi.",
  "atk-s0514a1:4629_15": "Atha aṭavivāsikapurisā brāhmaṇassa laddhakālato paṭṭhāya “kiṃ amhākaṃ corenā”ti tato nivattiṃsu.",
  "atk-s0514a1:4630_0": "Porisādopi attano nigrodhamūlaṃ gantvā pārohantaraṃ pavisitvā nipanno,",
  "atk-s0514a1:4630_1": "“ayye rukkhadevate,",
  "atk-s0514a1:4630_2": "sace me sattāhabbhantareyeva vaṇaṃ phāsukaṃ kātuṃ sakkhissasi,",
  "atk-s0514a1:4630_3": "sakalajambudīpe ekasatakhattiyānaṃ galalohitena tava khandhaṃ dhovitvā antehi parikkhipitvā pañcamadhuramaṃsena balikammaṃ karissāmī”ti āyācanaṃ kari.",
  "atk-s0514a1:4630_4": "Tassa annapānamaṃsaṃ alabhantassa sarīraṃ sussitvā antosattāheyeva vaṇo phāsuko ahosi.",
  "atk-s0514a1:4630_5": "So devatānubhāvena tassa phāsukabhāvaṃ sallakkhesi.",
  "atk-s0514a1:4630_6": "So katipāhaṃ manussamaṃsaṃ khāditvā balaṃ gahetvā cintesi –",
  "atk-s0514a1:4630_7": "“bahupakārā me devatā,",
  "atk-s0514a1:4630_8": "āyācanā assā muccissāmī”ti.",
  "atk-s0514a1:4630_9": "So khaggaṃ ādāya rukkhamūlato nikkhamitvā “rājāno ānessāmī”ti pāyāsi.",
  "atk-s0514a1:4630_10": "Atha naṃ purimabhave yakkhakāle ekato manussamaṃsakhādako sahāyakayakkho anuvicarantaṃ disvā “ayaṃ mama atītabhave sahāyo”ti ñatvā, “samma,",
  "atk-s0514a1:4630_11": "maṃ sañjānāsī”ti pucchi.",
  "atk-s0514a1:4630_12": "“Na sañjānāmī”ti.",
  "atk-s0514a1:4630_13": "Athassa purimabhave katakāraṇaṃ kathesi.",
  "atk-s0514a1:4630_14": "So taṃ sañjānitvā paṭisanthāramakāsi.",
  "atk-s0514a1:4630_15": "“Kahaṃ nibbattosī”ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca khāṇunā",
  "atk-s0514a1:4630_16": "viddhakāraṇañca devatāya āyācanāmocanatthaṃ gamanakāraṇañca sabbaṃ ārocetvā “tayāpi mametaṃ kiccaṃ nittharitabbaṃ,",
  "atk-s0514a1:4630_17": "ubhopi gacchāma,",
  "atk-s0514a1:4630_18": "sammā”ti āha.",
  "atk-s0514a1:4630_19": "“Samma na gaccheyyāhaṃ,",
  "atk-s0514a1:4630_20": "ekaṃ pana me kammaṃ atthi,",
  "atk-s0514a1:4630_21": "ahaṃ kho pana anagghaṃ padalakkhaṇaṃ nāma ekaṃ mantaṃ jānāmi,",
  "atk-s0514a1:4630_22": "so balañca javañca saddañca karoti,",
  "atk-s0514a1:4630_23": "taṃ mantaṃ gaṇhāhī”ti.",
  "atk-s0514a1:4630_24": "So “sādhū”ti sampaṭicchi.",
  "atk-s0514a1:4630_25": "Yakkhopissa taṃ datvā pakkāmi.",
  "atk-s0514a1:4631_0": "Porisādo mantaṃ uggahetvā tato paṭṭhāya vātajavo atisūro ahosi.",
  "atk-s0514a1:4631_1": "So sattāhabbhantareyeva ekasatarājāno uyyānādīni gacchante disvā vātavegena pakkhanditvā “ahaṃ are manussacoro",
  "atk-s0514a1:4631_2": "porisādo”ti nāmaṃ sāvetvā vagganto nadanto bhayappatte katvā pāde gahetvā adhosīsake katvā paṇhiyā sīsaṃ",
  "atk-s0514a1:4631_3": "paharanto vātavegena netvā hatthatalesu chiddāni katvā rajjuyā āvunitvā nigrodharukkhe olambesi aggapādaṅgulīhi",
  "atk-s0514a1:4631_4": "bhūmiyaṃ phusamānāhi.",
  "atk-s0514a1:4631_5": "Te sabbe rājāno vāte paharante milātakuraṇḍakadāmāni viya parivattantā olambiṃsu.",
  "atk-s0514a1:4631_6": "“Sutasomo pana me piṭṭhiācariyo hoti,",
  "atk-s0514a1:4631_7": "sace gaṇhissāmi,",
  "atk-s0514a1:4631_8": "sakalajambudīpo tuccho bhavissatī”ti taṃ na nesi.",
  "atk-s0514a1:4631_9": "So “balikammaṃ karissāmī”ti aggiṃ katvā sūle tacchanto nisīdi.",
  "atk-s0514a1:4631_10": "Rukkhadevatā taṃ kiriyaṃ disvā “mayhaṃ kiresa balikammaṃ karoti,",
  "atk-s0514a1:4631_11": "vaṇampissa mayā kiñci phāsukaṃ kataṃ natthi,",
  "atk-s0514a1:4631_12": "idāni imesaṃ mahāvināsaṃ karissati,",
  "atk-s0514a1:4631_13": "kiṃ nu kho kattabba”nti cintetvā “ahaṃ etaṃ vāretuṃ na sakkhissāmī”ti cātumahārājikānaṃ santikaṃ gantvā tamatthaṃ kathetvā “nivāretha na”nti āha.",
  "atk-s0514a1:4631_14": "Tehipi “na mayaṃ porisādassa kammaṃ nivāretuṃ sakkhissāmā”ti vutte “ko sakkhissatī”ti pucchitvā “sakko,",
  "atk-s0514a1:4631_15": "devarājā”ti sutvā sakkaṃ upasaṅkamitvā tamatthaṃ kathetvā “nivāretha na”nti āha.",
  "atk-s0514a1:4631_16": "Sopi “nāhaṃ sakkomi nivāretuṃ,",
  "atk-s0514a1:4631_17": "samatthaṃ pana ācikkhissāmī”ti vatvā “konāmo”ti vutte “sadevake loke añño natthi,",
  "atk-s0514a1:4631_18": "kururaṭṭhe pana indapatthanagare korabyarājaputto sutasomo nāma taṃ nibbisevanaṃ katvā damessati,",
  "atk-s0514a1:4631_19": "rājūnañca jīvitaṃ dassati,",
  "atk-s0514a1:4631_20": "tañca manussamaṃsā oramāpessati,",
  "atk-s0514a1:4631_21": "sakalajambudīpe amataṃ viya dhammaṃ abhisiñcissati,",
  "atk-s0514a1:4631_22": "sacepi rājūnaṃ jīvitaṃ dātukāmo,",
  "atk-s0514a1:4631_23": "‘sutasomaṃ ānetvā balikammaṃ kātuṃ vaṭṭatī’ti vadehī”ti āha.",
  "atk-s0514a1:4632_0": "Sā “sādhū”ti sampaṭicchitvā khippaṃ āgantvā pabbajitavesena tassa avidūre pāyāsi.",
  "atk-s0514a1:4632_1": "So padasaddena “rājā nu kho koci palāto bhavissatī”ti olokento taṃ disvā “pabbajitā nāma khattiyāva,",
  "atk-s0514a1:4632_2": "imaṃ gahetvā ekasataṃ pūretvā balikammaṃ karissāmī”ti uṭṭhāya asihattho anubandhi,",
  "atk-s0514a1:4632_3": "tiyojanaṃ anubandhitvāpi taṃ pāpuṇituṃ nāsakkhi,",
  "atk-s0514a1:4632_4": "gattehi sedā mucciṃsu.",
  "atk-s0514a1:4632_5": "So cintesi –",
  "atk-s0514a1:4632_6": "“ahaṃ pubbe hatthimpi assampi rathampi dhāvantaṃ anubandhitvā gaṇhāmi,",
  "atk-s0514a1:4632_7": "ajja imaṃ pabbajitaṃ sakāya gatiyā gacchantaṃ sabbathāmena dhāvantopi gaṇhituṃ na sakkomi,",
  "atk-s0514a1:4632_8": "kiṃ nu kho kāraṇa”nti.",
  "atk-s0514a1:4632_9": "Tato so “pabbajitā nāma vacanakarā honti,",
  "atk-s0514a1:4632_10": "‘tiṭṭhā’ti naṃ vatvā ṭhitaṃ gahessāmī”ti cintetvā “tiṭṭha,",
  "atk-s0514a1:4632_11": "samaṇā”ti āha.",
  "atk-s0514a1:4632_12": "“Ahaṃ tāva ṭhito,",
  "atk-s0514a1:4632_13": "tvaṃ pana dhāvituṃ vāyāmamakāsī”ti. Atha naṃ, “bho,",
  "atk-s0514a1:4632_14": "pabbajitā nāma jīvitahetupi alikaṃ na bhaṇanti,",
  "atk-s0514a1:4632_15": "tvaṃ pana musāvādaṃ kathesī”ti vatvā gāthamāha –",
  "atk-s0514a1:4633_0": "393.",
  "atk-s0514a1:4634_0": "“Tiṭṭhāhīti mayā vutto, so tvaṃ gacchasi pammukho;",
  "atk-s0514a1:4635_0": "Aṭṭhito tvaṃ ṭhitomhīti, lapasi brahmacārini;",
  "atk-s0514a1:4636_0": "Idaṃ te samaṇāyuttaṃ, asiñca me maññasi kaṅkapatta”nti.",
  "atk-s0514a1:4637_0": "Tassattho – samaṇa,",
  "atk-s0514a1:4637_1": "tiṭṭhāhi iti vacanaṃ mayā vutto so tvaṃ pammukho parammukho hutvā gacchasi,",
  "atk-s0514a1:4637_2": "brahmacārini aṭṭhito samāno tvaṃ ṭhito amhi iti lapasi,",
  "atk-s0514a1:4637_3": "asiñca me kaṅkapattaṃ maññasīti.",
  "atk-s0514a1:4638_0": "Tato devatā gāthādvayamāha –",
  "atk-s0514a1:4639_0": "394.",
  "atk-s0514a1:4640_0": "“Ṭhitohamasmī sadhammesu rāja, na nāmagottaṃ parivattayāmi;",
  "atk-s0514a1:4641_0": "Corañca loke aṭhitaṃ vadanti;",
  "atk-s0514a1:4642_0": "Āpāyikaṃ nerayikaṃ ito cutaṃ.",
  "atk-s0514a1:4643_0": "395.",
  "atk-s0514a1:4644_0": "“Sace tvaṃ saddahasi rāja, sutaṃ gaṇhāhi khattiya;",
  "atk-s0514a1:4645_0": "Tena yaññaṃ yajitvāna, evaṃ saggaṃ gamissasī”ti.",
  "atk-s0514a1:4646_0": "Tattha sadhammesūti, mahārāja,",
  "atk-s0514a1:4646_1": "ahaṃ sakesu dasasu kusalakammapathadhammesu ṭhito asmi bhavāmi.",
  "atk-s0514a1:4646_2": "Na nāmagottanti tvaṃ pubbe daharakāle brahmadatto hutvā pitari kālakate bārāṇasiṃ rajjaṃ labhitvā bārāṇasirājā jāto,",
  "atk-s0514a1:4646_3": "taṃ nāmaṃ jahitvā porisādo hutvā idāni kammāsapādo jāto,",
  "atk-s0514a1:4646_4": "khattiyakule jātopi abhakkhaṃ manussamaṃsaṃ yasmā bhakkhesi,",
  "atk-s0514a1:4646_5": "tasmā attano nāmagottaṃ yathā parivattesi,",
  "atk-s0514a1:4646_6": "tathā ahaṃ attano nāmagottaṃ na parivattayāmi.",
  "atk-s0514a1:4646_7": "Corañcāti loke corañca dasakusalakammapathesu aṭhitaṃ nāma vadanti.",
  "atk-s0514a1:4646_8": "Ito cutanti ito cutaṃ hutvā apāye niraye patiṭṭhitaṃ. Khattiya,",
  "atk-s0514a1:4646_9": "bhūmipāla mahārāja,",
  "atk-s0514a1:4646_10": "tvaṃ mama vacanaṃ sace saddahasi,",
  "atk-s0514a1:4646_11": "sutasomaṃ gaṇhāhi,",
  "atk-s0514a1:4646_12": "tena sutasomena yaññaṃ yajitvāna evaṃ saggaṃ gamissasi. Bho,",
  "atk-s0514a1:4646_13": "porisāda musāvādi tayā mayhaṃ “sakalajambudīpe rājāno ānetvā bahikammaṃ karissāmī”ti paṭissutaṃ,",
  "atk-s0514a1:4646_14": "idāni ye vā te vā dubbalarājāno ānesi,",
  "atk-s0514a1:4646_15": "jambudīpatale jeṭṭhakaṃ sutasomarājānaṃ sace tvaṃ na ānessasi,",
  "atk-s0514a1:4646_16": "vacanaṃ te musā nāma hoti,",
  "atk-s0514a1:4646_17": "tasmā sutasomaṃ gaṇhāhīti.",
  "atk-s0514a1:4647_0": "Evañca pana vatvā devatā pabbajitavesaṃ antaradhāpetvā sakena vaṇṇena ākāse taruṇasūriyo viya jalamānā aṭṭhāsi.",
  "atk-s0514a1:4647_1": "So tassā kathaṃ sutvā rūpañca oloketvā “kāsi tva”nti āha.",
  "atk-s0514a1:4647_2": "Imasmiṃ “rukkhe nibbattadevatā”ti.",
  "atk-s0514a1:4647_3": "So “diṭṭhā me attano,",
  "atk-s0514a1:4647_4": "devatā”ti tussitvā,",
  "atk-s0514a1:4647_5": "“sāmi devarāja,",
  "atk-s0514a1:4647_6": "mā sutasomassa kāraṇā cintayi,",
  "atk-s0514a1:4647_7": "attano rukkhaṃ pavisā”ti āha.",
  "atk-s0514a1:4647_8": "Devatā tassa passantasseva rukkhaṃ pāvisi.",
  "atk-s0514a1:4647_9": "Tasmiṃ khaṇe sūriyo atthaṅgato,",
  "atk-s0514a1:4647_10": "cando uggato.",
  "atk-s0514a1:4647_11": "Porisādo vedaṅgakusalo nakkhattacāraṃ jānāti.",
  "atk-s0514a1:4647_12": "So nabhaṃ oloketvā “sve phussanakkhattaṃ bhavissati,",
  "atk-s0514a1:4647_13": "sutasomo nhāyituṃ uyyānaṃ gamissati,",
  "atk-s0514a1:4647_14": "tattha gaṇhissāmi,",
  "atk-s0514a1:4647_15": "ārakkho panassa mahā bhavissati,",
  "atk-s0514a1:4647_16": "samantā tiyojanaṃ sakalanagaravāsino rakkhantā carissanti,",
  "atk-s0514a1:4647_17": "asaṃvihite ārakkhe paṭhamayāmeyeva migājinaṃ uyyānaṃ gantvā maṅgalapokkharaṇiṃ otaritvā ṭhassāmī”ti cintetvā",
  "atk-s0514a1:4647_18": "tattha gantvā pokkharaṇiṃ oruyha padumapattena sīsaṃ paṭicchādetvā aṭṭhāsi.",
  "atk-s0514a1:4647_19": "Tassa tejena macchakacchapādayo osakkitvā udakapariyante vaggavaggā hutvā vicariṃsu.",
  "atk-s0514a1:4648_0": "Kuto pana laddhoyaṃ tejoti?",
  "atk-s0514a1:4648_1": "Pubbayogavasena.",
  "atk-s0514a1:4648_2": "So hi kasapadasabalassa kāle khīrasalākabhattaṃ paṭṭhapesi,",
  "atk-s0514a1:4648_3": "tena mahāthāmo ahosi.",
  "atk-s0514a1:4648_4": "Aggisālañca kāretvā bhikkhusaṅghassa sītavinodanatthaṃ aggiñca dārūni ca dārucchedanavāsiñca pharasuñca adāsi,",
  "atk-s0514a1:4648_5": "tena tejavā ahosi.",
  "atk-s0514a1:4649_0": "Evaṃ tasmiṃ antouyyānaṃ gateyeva balavapaccūsasamaye samantā tiyojanaṃ ārakkhaṃ gaṇhiṃsu.",
  "atk-s0514a1:4649_1": "Rājāpi pātova bhuttapātarāso alaṅkatahatthikkhandhavaragato caturaṅginiyā senāya parivuto nagarato nikkhami.",
  "atk-s0514a1:4649_2": "Tadā takkasilato nando nāma brāhmaṇo catasso satārahā gāthāyo ādāya vīsatiyonajasataṃ maggaṃ atikkamitvā",
  "atk-s0514a1:4649_3": "taṃ nagaraṃ patvā dvāragāme vasitvā sūriye uggate nagaraṃ pavisanto rājānaṃ pācīnadvārena nikkhantaṃ",
  "atk-s0514a1:4649_4": "disvā hatthaṃ pasāretvā jayāpesi.",
  "atk-s0514a1:4649_5": "Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṃ disvā hatthinā taṃ upasaṅkamitvā pucchi –",
  "atk-s0514a1:4650_0": "396.",
  "atk-s0514a1:4651_0": "“Kismiṃ nu raṭṭhe tava jātibhūmi, atha kena atthena idhānupatto;",
  "atk-s0514a1:4652_0": "Akkhāhi me brāhmaṇa etamatthaṃ, kimicchasī demi tayajja patthita”nti.",
  "atk-s0514a1:4653_0": "Tassattho –",
  "atk-s0514a1:4653_1": "bho brāhmaṇa,",
  "atk-s0514a1:4653_2": "tava jātibhūmi kismiṃ raṭṭhe atthi nu,",
  "atk-s0514a1:4653_3": "kena atthena payojanena hetubhūtena ida imasmiṃ nagare anuppatto,",
  "atk-s0514a1:4653_4": "bho brāhmaṇa,",
  "atk-s0514a1:4653_5": "mayā pucchito so tvaṃ etamatthaṃ etaṃ payojanaṃ me mayhaṃ akkhāhi kathehi,",
  "atk-s0514a1:4653_6": "tayā patthitavatthuṃ te tuyhaṃ ajja idāni dadāmi,",
  "atk-s0514a1:4653_7": "kiṃ vatthuṃ icchasīti.",
  "atk-s0514a1:4654_0": "Atha naṃ so gāthamāha –",
  "atk-s0514a1:4655_0": "397.",
  "atk-s0514a1:4656_0": "“Gāthā catasso dharaṇīmahissara, sugambhīratthā varasāgarūpamā;",
  "atk-s0514a1:4657_0": "Taveva atthāya idhāgatosmi, suṇohi gāthā paramatthasaṃhitā”ti.",
  "atk-s0514a1:4658_0": "Tattha dharaṇīmahissarāti bhūmipāla catasso gāthā kiṃ bhūtā?.",
  "atk-s0514a1:4658_1": "Sugambhīratthā varasāgarūpamā,",
  "atk-s0514a1:4658_2": "taveva tava eva atthāya idha ṭhānaṃ anuppatto asmi bhavāmi.",
  "atk-s0514a1:4658_3": "Suṇohīti kassapadasabalena desitā paramatthasaṃhitā imā satārahā gāthāyo suṇohīti attho.",
  "atk-s0514a1:4659_0": "Iti vatvā,",
  "atk-s0514a1:4659_1": "“mahārāja,",
  "atk-s0514a1:4659_2": "imā kassapadasabalena desitā catasso satārahā gāthāyo “tumhe sutavittakā’ti sutvā tumhākaṃ desetuṃ āgatomhī”ti āha.",
  "atk-s0514a1:4659_3": "Rājā tuṭṭhamānaso hutvā, “ācariya,",
  "atk-s0514a1:4659_4": "suṭṭhu te āgataṃ,",
  "atk-s0514a1:4659_5": "mayā pana nivattituṃ na sakkā,",
  "atk-s0514a1:4659_6": "ajja phussanakkhattayogena sīsaṃ nhāyituṃ āgatomhi,",
  "atk-s0514a1:4659_7": "ahaṃ punadivase āgantvā sossāmi,",
  "atk-s0514a1:4659_8": "tvaṃ mā ukkaṇṭhī”ti vatvā “gacchatha brāhmaṇassa asukagehe sayanaṃ paññāpetvā ghāsacchādanaṃ saṃvidahathā”ti amacce āṇāpetvā uyyānaṃ pāvisi.",
  "atk-s0514a1:4659_9": "Taṃ aṭṭhārasahatthena pākārena parikkhittaṃ ahosi.",
  "atk-s0514a1:4659_10": "Taṃ aññamaññaṃ saṅghaṭṭentā samantā hatthino parikkhipiṃsu,",
  "atk-s0514a1:4659_11": "tato assā,",
  "atk-s0514a1:4659_12": "tato rathā,",
  "atk-s0514a1:4659_13": "tato dhanuggahā,",
  "atk-s0514a1:4659_14": "tato pattīti,",
  "atk-s0514a1:4659_15": "saṅkhubhitamahāsamuddo viya unnādento balakāyo ahosi.",
  "atk-s0514a1:4659_16": "Atha rājā oḷārikāni ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā anto rājavibhavena",
  "atk-s0514a1:4659_17": "nhatvā paccuttaritvā udakaggahaṇasāṭakena nivāsetvā aṭṭhāsi.",
  "atk-s0514a1:4659_18": "Athassa dussagandhamālālaṅkāre upanayiṃsu.",
  "atk-s0514a1:4659_19": "Porisādo cintesi –",
  "atk-s0514a1:4659_20": "“rājā alaṅkatakāle bhāriko bhavissati,",
  "atk-s0514a1:4659_21": "sallahukakāleyeva naṃ gaṇhissāmī”ti.",
  "atk-s0514a1:4659_22": "So nadanto vagganto udake macchaṃ āluḷento vijjulatā viya matthake khaggaṃ paribbhamento “ahaṃ are manussacoro",
  "atk-s0514a1:4659_23": "porisādo”ti nāmaṃ sāvetvā aṅguliṃ nalāṭe ṭhapetvā udakā uttari.",
  "atk-s0514a1:4659_24": "Tassa saddaṃ sutvāva hatthārohā hatthīhi,",
  "atk-s0514a1:4659_25": "assārohā assehi,",
  "atk-s0514a1:4659_26": "rathārohā rathehi bhassiṃsu.",
  "atk-s0514a1:4659_27": "Balakāyo gahitagahitāni āvudhāni chaḍḍetvā urena bhūmiyaṃ nipajji.",
  "atk-s0514a1:4660_0": "Porisādo sutasomaṃ ukkhipitvā gaṇhi,",
  "atk-s0514a1:4660_1": "sesarājāno pāde gahetvā adhosīsake katvā paṇhiyā sīsaṃ paharanto gacchati.",
  "atk-s0514a1:4660_2": "Bodhisattaṃ pana upagantvā onato ukkhipitvā khandhe nisīdāpesi.",
  "atk-s0514a1:4660_3": "So “dvārena gamanaṃ papañco bhavissatī”ti sammukhaṭṭhāneyeva aṭṭhārasahatthaṃ pākāraṃ laṅghitvā purato",
  "atk-s0514a1:4660_4": "galitamadamattavāraṇakumbhe akkamitvā pabbatakūṭāni pātento viya vātajavānaṃ assatarānaṃ piṭṭhe akkamanto",
  "atk-s0514a1:4660_5": "pātetvā rathadhurarathasīsesu akkamitvā bhamikaṃ bhamanto viya nīlaphalakāni nigrodhapattāni maddanto",
  "atk-s0514a1:4660_6": "viya ekavegeneva tiyojanamattaṃ maggaṃ gantvā “atthi nu kho koci sutasomassatthāya pacchato āgacchanto”ti",
  "atk-s0514a1:4660_7": "oloketvā kañci aditvā saṇikaṃ gacchanto sutasomassa kesehi udakabindūni attano ure patitāni disvā “maraṇassa",
  "atk-s0514a1:4660_8": "abhāyanto nāma natthi,",
  "atk-s0514a1:4660_9": "sutasomopi maraṇabhayena rodati maññe”ti cintetvā āha –",
  "atk-s0514a1:4661_0": "398.",
  "atk-s0514a1:4662_0": "“Na ve rudanti matimanto sapaññā, bahussutā ye bahuṭhānacintino;",
  "atk-s0514a1:4663_0": "Dīpañhi etaṃ paramaṃ narānaṃ, yaṃ paṇḍitā sokanudā bhavanti.",
  "atk-s0514a1:4664_0": "399.",
  "atk-s0514a1:4665_0": "“Attānaṃ ñātī udāhu puttadāraṃ, dhaññaṃ dhanaṃ rajataṃ jātarūpaṃ;",
  "atk-s0514a1:4666_0": "Kimeva tvaṃ sutasomānutappe, korabyaseṭṭha vacanaṃ suṇoma teta”nti.",
  "atk-s0514a1:4667_0": "Tattha,",
  "atk-s0514a1:4667_1": "bho sutasoma mahārāja,",
  "atk-s0514a1:4667_2": "ye paṇḍitā kiṃ bhūtā?",
  "atk-s0514a1:4667_3": "Matimanto atthānatthaṃ kāraṇākāraṇaṃ jānanapaññāya samannāgatā,",
  "atk-s0514a1:4667_4": "sappaññā vicaraṇapaññāya samannāgatā,",
  "atk-s0514a1:4667_5": "bahussutā bahussutadharā bahuṭṭhānacintino bahukāraṇacintanasīlā,",
  "atk-s0514a1:4667_6": "te paṇḍitā maraṇabhaye uppanne sati bhītā hutvā ve ekantena na rudanti na paridevanti.",
  "atk-s0514a1:4667_7": "Dīpaṃ hīti,",
  "atk-s0514a1:4667_8": "bho sutasoma mahārāja hi kasmā pana vadāmi,",
  "atk-s0514a1:4667_9": "mahāsamudde bhinnanāvānaṃ vāṇijakānaṃ janānaṃ patiṭṭhābhūtaṃ mahādīpaṃ iva,",
  "atk-s0514a1:4667_10": "evampi tathā etaṃ paṇḍitaṃ appaṭisaraṇānaṃ narānaṃ paramaṃ.",
  "atk-s0514a1:4667_11": "Yaṃ yena kāraṇena ye paṇḍitā sokīnaṃ janānaṃ sokanudā bhavanti,",
  "atk-s0514a1:4667_12": "bho sutasoma mahārāja,",
  "atk-s0514a1:4667_13": "tvaṃ maraṇabhayena paridevīti maññe maññāmi.",
  "atk-s0514a1:4667_14": "Attānanti,",
  "atk-s0514a1:4667_15": "bho sutasoma mahārāja,",
  "atk-s0514a1:4667_16": "attahetu udāhu ñātihetu puttadārahetu udāhu dhaññadhanarajatajātarūpahetu kimeva tvaṃ kimeva dhammajātaṃ tvaṃ anutappe anutappeyyāsi.",
  "atk-s0514a1:4667_17": "Korabyaseṭṭha kururaṭṭhavāsīnaṃ seṭṭha uttama,",
  "atk-s0514a1:4667_18": "bho mahārāja,",
  "atk-s0514a1:4667_19": "etaṃ tava vacanaṃ suṇomāti.",
  "atk-s0514a1:4668_0": "Sutasomo āha –",
  "atk-s0514a1:4669_0": "400.",
  "atk-s0514a1:4670_0": "“Nevāhamattānamanutthunāmi, na puttadāraṃ na dhanaṃ na raṭṭhaṃ;",
  "atk-s0514a1:4671_0": "Satañca dhammo carito purāṇo, taṃ saṅgaraṃ brāhmaṇassānutappe.",
  "atk-s0514a1:4672_0": "401.",
  "atk-s0514a1:4673_0": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a1:4674_0": "Taṃ saṅgaraṃ brāhmaṇasappadāya, saccānurakkhī punarāvajissa”nti.",
  "atk-s0514a1:4675_0": "Tattha nevāhamattānamanutthunāmīti ahaṃ tāva attatthāya neva rodāmi na socāmi,",
  "atk-s0514a1:4675_1": "imesampi puttādīnaṃ atthāya na rodāmi na socāmi,",
  "atk-s0514a1:4675_2": "apica kho pana sataṃ paṇḍitānaṃ carito purāṇadhammo atthi,",
  "atk-s0514a1:4675_3": "yaṃ saṅgaraṃ katvā pacchā anutappanaṃ nāma,",
  "atk-s0514a1:4675_4": "taṃ saṅgaraṃ brāhmaṇassa ahaṃ anusocāmīti attho.",
  "atk-s0514a1:4675_5": "Saccānurakkhīti saccaṃ anurakkhanto.",
  "atk-s0514a1:4675_6": "So hi brāhmaṇo takkasilato kassapadasabalena desitā catasso satārahā gāthāyo ādāya āgato,",
  "atk-s0514a1:4675_7": "tassāhaṃ āgantukavattaṃ kāretvā “nhatvā āgato suṇissāmi,",
  "atk-s0514a1:4675_8": "yāva mamāgamanā āgamehī”ti saṅgaraṃ katvā āgato,",
  "atk-s0514a1:4675_9": "tvaṃ tā gāthāyo sotuṃ adatvāva maṃ gaṇhi.",
  "atk-s0514a1:4675_10": "Sace maṃ vissajjesi,",
  "atk-s0514a1:4675_11": "taṃ dhammaṃ sutvā saccānurakkhī punarāvajissāmīti vadati.",
  "atk-s0514a1:4676_0": "Atha naṃ porisādo āha –",
  "atk-s0514a1:4677_0": "401.",
  "atk-s0514a1:4678_0": "“Nevāhametaṃ abhisaddahāmi, sukhī naro maccumukhā pamutto;",
  "atk-s0514a1:4679_0": "Amittahatthaṃ punarāvajeyya, korabyaseṭṭha na hi maṃ upesi.",
  "atk-s0514a1:4680_0": "403.",
  "atk-s0514a1:4681_0": "“Mutto tuvaṃ porisādassa hatthā, gantvā sakaṃ mandiraṃ kāmakāmī;",
  "atk-s0514a1:4682_0": "Madhuraṃ piyaṃ jīvitaṃ laddha rāja, kuto tuvaṃ ehisi me sakāsa”nti.",
  "atk-s0514a1:4683_0": "Tattha sukhīti sukhappatto hutvā.",
  "atk-s0514a1:4683_1": "Maccumukhā pamuttoti mādisassa corassa hatthato muttatāya maraṇamukhā mutto nāma hutvā amittahatthaṃ punarāvajeyya āgaccheyya,",
  "atk-s0514a1:4683_2": "ahaṃ etaṃ vacanaṃ neva abhisaddahāmi,",
  "atk-s0514a1:4683_3": "korabyaseṭṭha tvaṃ mama santikaṃ na hi upesi.",
  "atk-s0514a1:4683_4": "Muttoti sutasoma tuvaṃ porisādassa hatthato mutto.",
  "atk-s0514a1:4683_5": "Sakaṃ mandiranti rājadhānigehaṃ gantvā.",
  "atk-s0514a1:4683_6": "Kāmakāmīti kāmaṃ kāmayamāno.",
  "atk-s0514a1:4683_7": "Laddhāti ativiya piyaṃ jīvitaṃ labhitvā tuvaṃ me mama santike kuto kena nāma kāraṇena ehisi.",
  "atk-s0514a1:4684_0": "Taṃ sutvā mahāsatto sīho viya asambhito āha –",
  "atk-s0514a1:4685_0": "404.",
  "atk-s0514a1:4686_0": "“Mataṃ vareyya parisuddhasīlo, na jīvitaṃ garahito pāpadhammo;",
  "atk-s0514a1:4687_0": "Na hi taṃ naraṃ tāyati duggatīhi, yassāpi hetu alikaṃ bhaṇeyya.",
  "atk-s0514a1:4688_0": "405.",
  "atk-s0514a1:4689_0": "“Sacepi vāto girimāvaheyya, cando ca sūriyo ca chamā pateyyuṃ;",
  "atk-s0514a1:4690_0": "Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.",
  "atk-s0514a1:4691_0": "406.",
  "atk-s0514a1:4692_0": "“Nabhaṃ phaleyya udadhīpi susse, saṃvattaye bhūtadharā vasundharā;",
  "atk-s0514a1:4693_0": "Siluccayo meru samūlamuppate, na tvevahaṃ rāja musā bhaṇeyya”nti.",
  "atk-s0514a1:4694_0": "Tattha mataṃ vareyyāti porisāda yo naro parisuddhasīlo jīvitahetu aṇumattampi pāpaṃ na karoti,",
  "atk-s0514a1:4694_1": "sīlasampanno hutvā vareyya taṃ maraṇaṃ iccheyya,",
  "atk-s0514a1:4694_2": "garahito pāpadhammo taṃ jīvitaṃ na seyyo,",
  "atk-s0514a1:4694_3": "dussīlo puggalo yassāpi hetu attādinopi hetu alikaṃ vacanaṃ bhaṇeyya,",
  "atk-s0514a1:4694_4": "taṃ naraṃ evarūpaṃ duggatīhi taṃ alikaṃ na tāyate.",
  "atk-s0514a1:4694_5": "Sacepi vāto girimāvaheyyāti,",
  "atk-s0514a1:4694_6": "samma porisāda,",
  "atk-s0514a1:4694_7": "tayā saddhiṃ ekācariyakule sikkhito evarūpo sahāyako hutvā ahaṃ jīvitahetu musā na kathemi,",
  "atk-s0514a1:4694_8": "kiṃ na saddahasi.",
  "atk-s0514a1:4694_9": "Sace puratthimādibhedo vāto uṭṭhāya mahantaṃ giriṃ tūlapicuṃ viya ākāse āvaheyya,",
  "atk-s0514a1:4694_10": "cando ca sūriyo ca attano attano vimānena saddhiṃ chamā pathaviyaṃ pateyyuṃ,",
  "atk-s0514a1:4694_11": "sabbāpi najjo patisotaṃ vajeyyuṃ,",
  "atk-s0514a1:4694_12": "bho porisāda,",
  "atk-s0514a1:4694_13": "evarūpaṃ vacanaṃ sace bhaṇeyya,",
  "atk-s0514a1:4694_14": "taṃ saddahitabbaṃ,",
  "atk-s0514a1:4694_15": "ahaṃ musā bhaṇeyyaṃ iti vacanaṃ tuyhaṃ janehi vuttaṃ,",
  "atk-s0514a1:4694_16": "na tveva taṃ saddahitabbaṃ.",
  "atk-s0514a1:4695_0": "Evaṃ vuttepi so na saddahiyeva.",
  "atk-s0514a1:4695_1": "Atha bodhisatto “ayaṃ mayhaṃ na saddahati,",
  "atk-s0514a1:4695_2": "sapathenapi naṃ saddahāpessāmī”ti cintetvā,",
  "atk-s0514a1:4695_3": "“samma porisāda,",
  "atk-s0514a1:4695_4": "khandhato tāva maṃ otārehi,",
  "atk-s0514a1:4695_5": "sapathaṃ katvā taṃ saddahāpessāmī”ti vutte tena otāretvā bhūmiyaṃ ṭhapito sapathaṃ karonto āha –",
  "atk-s0514a1:4696_0": "407.",
  "atk-s0514a1:4697_0": "“Asiñca sattiñca parāmasāmi, sapathampi te samma ahaṃ karomi;",
  "atk-s0514a1:4698_0": "Tayā pamutto anaṇo bhavitvā, saccānurakkhī punarāvajissa”nti.",
  "atk-s0514a1:4699_0": "Tassattho –",
  "atk-s0514a1:4699_1": "samma porisāda,",
  "atk-s0514a1:4699_2": "sace icchasi,",
  "atk-s0514a1:4699_3": "evarūpehi āvudhehi saṃvihitārakkhe khattiyakule me nibbatti nāma mā hotūti asiñca sattiñca parāmasāmi.",
  "atk-s0514a1:4699_4": "Sace aññehi rājūhi akattabbaṃ aññaṃ vā yaṃ icchasi,",
  "atk-s0514a1:4699_5": "taṃ sapathampi te, samma,",
  "atk-s0514a1:4699_6": "ahaṃ karomi.",
  "atk-s0514a1:4699_7": "Yathāhaṃ tayā pamutto gantvā brāhmaṇassa anaṇo hutvā saccamanurakkhanto punarāgamissāmīti.",
  "atk-s0514a1:4700_0": "Tato porisādo “ayaṃ sutasomo khattiyehi akattabbaṃ sapathaṃ karoti,",
  "atk-s0514a1:4700_1": "kiṃ me iminā,",
  "atk-s0514a1:4700_2": "esa etu vā mā vā,",
  "atk-s0514a1:4700_3": "ahampi khattiyarājā,",
  "atk-s0514a1:4700_4": "mameva bāhulohitaṃ gahetvā devatāya balikammaṃ karissāmi,",
  "atk-s0514a1:4700_5": "ayaṃ ativiya kilamatī”ti cintetvā –",
  "atk-s0514a1:4701_0": "408.",
  "atk-s0514a1:4702_0": "“Yo te kato saṅgaro brāhmaṇena, raṭṭhe sake issariye ṭhitena;",
  "atk-s0514a1:4703_0": "Taṃ saṅgaraṃ brāhmaṇasappadāya, saccānurakkhī punarāvajassū”ti.",
  "atk-s0514a1:4704_0": "Tattha punarāvajassūti puna āgaccheyyāsi.",
  "atk-s0514a1:4705_0": "Atha naṃ mahāsatto, “samma,",
  "atk-s0514a1:4705_1": "mā cintayi,",
  "atk-s0514a1:4705_2": "catasso satārahā gāthā sutvā dhammakathikassa pūjaṃ katvā pātovāgamissāmī”ti vatvā gāthamāha –",
  "atk-s0514a1:4706_0": "409.",
  "atk-s0514a1:4707_0": "“Yo me kato saṅgaro brāhmaṇena, raṭṭhe sake issariye ṭhitena;",
  "atk-s0514a1:4708_0": "Taṃ saṅgaraṃ brāhmaṇasappadāya, saccānurakkhī punarāvajissa”nti.",
  "atk-s0514a1:4709_0": "Atha naṃ porisādo,",
  "atk-s0514a1:4709_1": "“mahārāja,",
  "atk-s0514a1:4709_2": "tumhe khattiyehi akattabbaṃ sapathaṃ karittha,",
  "atk-s0514a1:4709_3": "taṃ anussareyyāthā”ti vatvā,",
  "atk-s0514a1:4709_4": "“samma porisāda,",
  "atk-s0514a1:4709_5": "tvaṃ maṃ daharakālato paṭṭhāya jānāsi,",
  "atk-s0514a1:4709_6": "hāsenapi me musā na kathitapubbā,",
  "atk-s0514a1:4709_7": "sohaṃ idāni rajje patiṭṭhito dhammādhammaṃ jānanto kiṃ musā kathessāmi,",
  "atk-s0514a1:4709_8": "saddahasi mayhaṃ,",
  "atk-s0514a1:4709_9": "ahaṃ te sve balikammaṃ pāpuṇissāmī”ti saddahāpito “tena hi gaccha, mahārāja,",
  "atk-s0514a1:4709_10": "tumhesu anāgatesu balikammaṃ na bhavissati,",
  "atk-s0514a1:4709_11": "devatāpi tumhehi vinā na sampaṭicchati,",
  "atk-s0514a1:4709_12": "mā me balikammassa antarāyaṃ karitthā”ti mahāsattaṃ uyyojesi.",
  "atk-s0514a1:4709_13": "So rāhumukhā muttacando viya nāgabalo thāmasampanno khippameva nagaraṃ sampāpuṇi.",
  "atk-s0514a1:4709_14": "Senāpissa “sutasomo rājā paṇḍito madhuradhammakathiko ekaṃ dve kathā kathetuṃ labhanto porisādaṃ dametvā sīhamukhā muttamattavāraṇo viya āgamissati,",
  "atk-s0514a1:4709_15": "‘ime rājānaṃ porisādassa datvā āgatā’ti mahājano garahissatī”ti cintetvā bahinagareyeva khandhāvāraṃ",
  "atk-s0514a1:4709_16": "katvā ṭhitā taṃ dūratova āgacchantaṃ disvā paccuggantvā vanditvā “kacci, mahārāja,",
  "atk-s0514a1:4709_17": "porisādena kilamito”ti paṭisanthāraṃ katvā “porisādena mayhaṃ mātāpitūhipi dukkaraṃ kataṃ,",
  "atk-s0514a1:4709_18": "tathārūpo nāma caṇḍo sāhasiko porisādo mama dhammakathaṃ sutvā maṃ vissajjesī”ti vutte rājānaṃ alaṅkaritvā",
  "atk-s0514a1:4709_19": "hatthikkhandhaṃ āropetvā parivāretvā nagaraṃ pāvisi.",
  "atk-s0514a1:4709_20": "Taṃ disvā sabbe nāgarā tussiṃsu.",
  "atk-s0514a1:4710_0": "Sopi dhammagarutāya dhammasoṇḍatāya mātāpitaro adisvāva “pacchāpi ne passissāmī”ti rājanivesanaṃ pavisitvā",
  "atk-s0514a1:4710_1": "rājāsane nisīditvā brāhmaṇaṃ pakkosāpetvā massukammādīnissa āṇāpetvā taṃ kappitakesamassuṃ nhātānulittaṃ",
  "atk-s0514a1:4710_2": "vatthālaṅkārapaṭimaṇḍitaṃ katvā ānetvā dassitakāle sayaṃ pacchā nhatvā tassa attano bhojanaṃ dāpetvā",
  "atk-s0514a1:4710_3": "tasmiṃ bhutte sayaṃ bhuñjitvā taṃ mahārahe pallaṅke nisīdāpetvā dhammagarukatāya assa gandhamālādīhi",
  "atk-s0514a1:4710_4": "pūjaṃ katvā sayaṃ nīce āsane nisīditvā “tumhehi mayhaṃ ābhatā satārahā gāthā suṇoma ācariyā”ti yāci.",
  "atk-s0514a1:4710_5": "Tamatthaṃ dīpento satthā gāthamāha –",
  "atk-s0514a1:4711_0": "410.",
  "atk-s0514a1:4712_0": "“Mutto ca so porisādassa hatthā, gantvāna taṃ brāhmaṇaṃ etadavoca;",
  "atk-s0514a1:4713_0": "Suṇomi gāthāyo satārahāyo, yā me sutā assu hitāya brahme”ti.",
  "atk-s0514a1:4714_0": "Tattha etadavocāti etaṃ avoca.",
  "atk-s0514a1:4715_0": "Atha brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṃ potthakaṃ nīharitvā ubhohi hatthehi gahetvā “tena hi, mahārāja,",
  "atk-s0514a1:4715_1": "kassapadasabalena desitā rāgamadādinimmadanā amatamahānibbānasampāpikā catasso satārahā gāthāyo suṇohī”ti vatvā potthakaṃ olokento āha –",
  "atk-s0514a1:4716_0": "411.",
  "atk-s0514a1:4717_0": "“Sakideva sutasoma, sabbhi hoti samāgamo;",
  "atk-s0514a1:4718_0": "Sā naṃ saṅgati pāleti, nāsabbhi bahu saṅgamo.",
  "atk-s0514a1:4719_0": "412.",
  "atk-s0514a1:4720_0": "“Sabbhireva samāsetha, sabbhi kubbetha santhavaṃ;",
  "atk-s0514a1:4721_0": "Sataṃ saddhammamaññāya, seyyo hoti na pāpiyo.",
  "atk-s0514a1:4722_0": "413.",
  "atk-s0514a1:4723_0": "“Jīranti ve rājarathā sucittā, atho sarīrampi jaraṃ upeti;",
  "atk-s0514a1:4724_0": "Satañca dhammo na jaraṃ upeti, santo have sabbhi pavedayanti.",
  "atk-s0514a1:4725_0": "414.",
  "atk-s0514a1:4726_0": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0514a1:4727_0": "Tato have dūrataraṃ vadanti, satañca dhammo asatañca rājā”ti.",
  "atk-s0514a1:4728_0": "Tattha sakidevāti ekavārameva.",
  "atk-s0514a1:4728_1": "Sabbhīti sappurisehi.",
  "atk-s0514a1:4728_2": "Sā nanti sā sabbhi sappurisehi saṅgati samāgamo ekavāraṃ pavattopi taṃ puggalaṃ pāleti rakkhati.",
  "atk-s0514a1:4728_3": "Nāsabbhīti asappurisehi pana bahu sucirampi kato saṅgamo ekaṭṭhāne nivāso na pāleti,",
  "atk-s0514a1:4728_4": "na thāvaro hotīti attho.",
  "atk-s0514a1:4728_5": "Samāsethāti saddhiṃ nisīdeyya,",
  "atk-s0514a1:4728_6": "sabbepi iriyāpathe paṇḍiteheva saddhiṃ pavatteyyāti attho.",
  "atk-s0514a1:4728_7": "Santhavanti mittasanthavaṃ.",
  "atk-s0514a1:4728_8": "Sataṃ saddhammanti paṇḍitānaṃ buddhādīnaṃ sattatiṃsabodhipakkhiyadhammasaṅkhātaṃ saddhammaṃ.",
  "atk-s0514a1:4728_9": "Seyyoti etaṃ dhammaṃ ñatvā vaḍḍhiyeva hoti,",
  "atk-s0514a1:4728_10": "hāni nāma natthīti attho.",
  "atk-s0514a1:4728_11": "Rājarathāti rājūnaṃ ārohanīyarathā.",
  "atk-s0514a1:4728_12": "Sucittāti suparikammakatā.",
  "atk-s0514a1:4728_13": "Sabbhi pavedayantīti buddhādayo santo “sabbhī”ti saṅkhaṃ gataṃ sobhanaṃ uttamaṃ nibbānaṃ pavedenti thomenti,",
  "atk-s0514a1:4728_14": "so nibbānasaṅkhāto sataṃ dhammo jaraṃ na upeti na jīrati.",
  "atk-s0514a1:4728_15": "Nabhanti ākāso.",
  "atk-s0514a1:4728_16": "Dūreti pathavī hi sappatiṭṭhā sagahaṇā,",
  "atk-s0514a1:4728_17": "ākāso nirālambo appatiṭṭho,",
  "atk-s0514a1:4728_18": "iti ubho ete ekābaddhāpi visaṃyogaṭṭhena anupalittaṭṭhena ca dūre nāma honti.",
  "atk-s0514a1:4728_19": "Pāranti orimatīrato paratīraṃ.",
  "atk-s0514a1:4728_20": "Tadāhūti taṃ āhu.",
  "atk-s0514a1:4729_0": "Iti brāhmaṇo catasso satārahā gāthā kassapadasabalena desitaniyāmena desetvā tuṇhī ahosi.",
  "atk-s0514a1:4729_1": "Taṃ sutvā mahāsatto “sapphalaṃ vata me āgamana”nti tuṭṭhacitto hutvā “imā gāthā neva sāvakabhāsitā,",
  "atk-s0514a1:4729_2": "na isibhāsitā,",
  "atk-s0514a1:4729_3": "na kenaci bhāsitā,",
  "atk-s0514a1:4729_4": "sabbaññunāva bhāsitā,",
  "atk-s0514a1:4729_5": "kiṃ nu kho agghantī”ti cintetvā “imāsaṃ sakalampi cakkavāḷaṃ yāva brahmalokā sattaratanapuṇṇaṃ katvā dadamānopi neva anucchavikaṃ kātuṃ sakkoti,",
  "atk-s0514a1:4729_6": "ahaṃ kho panassa tiyojanasate kururaṭṭhe sattayojanike indapatthanagare rajjaṃ dātuṃ pahomi,",
  "atk-s0514a1:4729_7": "atthi nu khvassa rajjaṃ kāretuṃ bhāgya”nti aṅgavijjānubhāvena olokento nāddasa.",
  "atk-s0514a1:4729_8": "Tato senāpatiṭṭhānādīni olokento ekagāmabhojakamattassapi bhāgyaṃ adisvā dhanalābhassa olokento koṭidhanato",
  "atk-s0514a1:4729_9": "paṭṭhāya oloketvā catunnaṃyeva kahāpaṇasahassānaṃ bhāgyaṃ disvā “ettakena naṃ pūjessāmī”ti catasso sahassatthavikā dāpetvā, “ācariya,",
  "atk-s0514a1:4729_10": "tumhe aññesaṃ khattiyānaṃ imā gāthā desetvā kittakaṃ dhanaṃ labhathā”ti pucchati.",
  "atk-s0514a1:4729_11": "“Ekekāya gāthāya sataṃ sataṃ, mahārāja,",
  "atk-s0514a1:4729_12": "teneva tā satārahā nāma jātā”ti.",
  "atk-s0514a1:4729_13": "Atha naṃ mahāsatto, “ācariya,",
  "atk-s0514a1:4729_14": "tvaṃ attanā gahetvā vikkeyyabhaṇḍassa agghampi na jānāsi,",
  "atk-s0514a1:4729_15": "ito paṭṭhāya ekekā gāthā sahassārahā nāma hontū”ti vatvā gāthamāha –",
  "atk-s0514a1:4730_0": "415.",
  "atk-s0514a1:4731_0": "“Sahassiyā imā gāthā, nahimā gāthā satārahā;",
  "atk-s0514a1:4732_0": "Cattāri tvaṃ sahassāni, khippaṃ gaṇhāhi brāhmaṇā”ti.",
  "atk-s0514a1:4733_0": "Tassattho – brāhmaṇa,",
  "atk-s0514a1:4733_1": "imā gāthā sahassiyā sahassārahā,",
  "atk-s0514a1:4733_2": "imā gāthā satārahā na hi hontu, brāhmaṇa,",
  "atk-s0514a1:4733_3": "tvaṃ cattāri sahassāni khippaṃ gaṇhāti.",
  "atk-s0514a1:4734_0": "Athassa ekaṃ sukhayānakaṃ datvā “brāhmaṇaṃ sotthinā gehaṃ sampāpethā”ti purise āṇāpetvā taṃ uyyojesi.",
  "atk-s0514a1:4734_1": "Tasmiṃ khaṇe “sutasomaraññā satārahā gāthā sahassārahā katvā pūjitā sādhu sādhū”ti mahāsādhukārasaddo ahosi.",
  "atk-s0514a1:4734_2": "Tassa mātāpitaro taṃ saddaṃ sutvā “kiṃ saddo nāmesā”ti pucchitvā yathābhūtaṃ sutvā attano dhanalobhatāya mahāsattassa kujjhiṃsu.",
  "atk-s0514a1:4734_3": "Sopi brāhmaṇaṃ uyyojetvā tesaṃ santikaṃ gantvā vanditvā aṭṭhāsi.",
  "atk-s0514a1:4734_4": "Athassa pitā “kathaṃ, tāta,",
  "atk-s0514a1:4734_5": "evarūpassa sāhasikassa corassa hatthato muttosī”ti paṭisanthāramattampi akatvā attano dhanalobhatāya “saccaṃ kira, tāta,",
  "atk-s0514a1:4734_6": "tayā catasso gāthā sutvā cattāri sahassāni dinnānī”ti pucchitvā “sacca”nti vutte gāthamāha –",
  "atk-s0514a1:4735_0": "416.",
  "atk-s0514a1:4736_0": "“Āsītiyā nāvutiyā ca gāthā, satārahā cāpi bhaveyya gāthā;",
  "atk-s0514a1:4737_0": "Paccattameva sutasoma jānahi, sahassiyā nāma kā atthi gāthā”ti.",
  "atk-s0514a1:4738_0": "Tassattho –",
  "atk-s0514a1:4738_1": "gāthā nāma, tāta,",
  "atk-s0514a1:4738_2": "āsītiyā ca nāvutiyā ca satārahā cāpi bhaveyya,",
  "atk-s0514a1:4738_3": "paccattameva attanāva jānāhi,",
  "atk-s0514a1:4738_4": "sahassārahā nāma gāthā kā kassa santike atthīti.",
  "atk-s0514a1:4739_0": "Atha naṃ mahāsatto “nāhaṃ, tāta, dhanena vuddhiṃ icchāmi, sutena pana icchāmī”ti saññāpento āha –",
  "atk-s0514a1:4740_0": "417.",
  "atk-s0514a1:4741_0": "“Icchāmi vohaṃ sutavuddhimattano, santoti maṃ sappurisā bhajeyyuṃ;",
  "atk-s0514a1:4742_0": "Ahaṃ savantīhi mahodadhīva, na hi tāta tappāmi subhāsitena.",
  "atk-s0514a1:4743_0": "418.",
  "atk-s0514a1:4744_0": "“Aggi yathā tiṇakaṭṭhaṃ dahanto, na kappatī sāgarova nadībhi;",
  "atk-s0514a1:4745_0": "Evampi te paṇḍitā rājaseṭṭha, sutvā na tappanti subhāsitena.",
  "atk-s0514a1:4746_0": "419.",
  "atk-s0514a1:4747_0": "“Sakassa dāsassa yadā suṇomi, gāthaṃ ahaṃ atthavatiṃ janinda;",
  "atk-s0514a1:4748_0": "Tameva sakkacca nisāmayāmi, na hi tāta dhammesu mamatthi tittī”ti.",
  "atk-s0514a1:4749_0": "Tattha voti nipātamattaṃ.",
  "atk-s0514a1:4749_1": "“Santo”ti ete ca maṃ bhajeyyuṃ iti icchāmi.",
  "atk-s0514a1:4749_2": "Savantīhīti nadīhi.",
  "atk-s0514a1:4749_3": "Sakassāti tiṭṭhatu, nanda, brāhmaṇo,",
  "atk-s0514a1:4749_4": "yadā ahaṃ attano dāsassapi santike suṇomi, tāta,",
  "atk-s0514a1:4749_5": "dhammesu mama titti na hi atthīti.",
  "atk-s0514a1:4750_0": "Evañca pana vatvā “mā maṃ, tāta,",
  "atk-s0514a1:4750_1": "dhanahetu paribhāsasi,",
  "atk-s0514a1:4750_2": "ahaṃ dhammaṃ sutvā āgamissāmī”ti sapathaṃ katvā āgato,",
  "atk-s0514a1:4750_3": "idānāhaṃ porisādassa santikaṃ gamissāmi,",
  "atk-s0514a1:4750_4": "idaṃ te rajjaṃ gaṇhathā”ti rajjaṃ niyyādento gāthamāha –",
  "atk-s0514a1:4751_0": "420.",
  "atk-s0514a1:4752_0": "“Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;",
  "atk-s0514a1:4753_0": "Kiṃ kāmahetu paribhāsasi maṃ, gacchāmahaṃ porisādassa ñatte”ti.",
  "atk-s0514a1:4754_0": "Tattha ñatteti santike.",
  "atk-s0514a1:4755_0": "Tasmiṃ samaye piturañño hadayaṃ uṇhaṃ ahosi. So,",
  "atk-s0514a1:4755_1": "“tāta sutasoma,",
  "atk-s0514a1:4755_2": "kiṃ nāmetaṃ kathesi,",
  "atk-s0514a1:4755_3": "mayaṃ caturaṅginiyā senāya coraṃ gahessāmā”ti vatvā gāthamāha –",
  "atk-s0514a1:4756_0": "421.",
  "atk-s0514a1:4757_0": "“Attānurakkhāya bhavanti hete, hatthārohā rathikā pattikā ca;",
  "atk-s0514a1:4758_0": "Assārohā ye ca dhanuggahāse, senaṃ payuñjāma hanāma sattu”nti.",
  "atk-s0514a1:4759_0": "Tattha hanāmāti sace evaṃ payojitā senā taṃ gahetuṃ na sakkonti,",
  "atk-s0514a1:4759_1": "atha naṃ sakalaraṭṭhavāsino gahetvā gantvā hanāma sattuṃ,",
  "atk-s0514a1:4759_2": "mārema taṃ amhākaṃ paccāmittanti attho.",
  "atk-s0514a1:4760_0": "Atha naṃ mātāpitaro assupuṇṇamukhā rodamānā vilapantā, “tāta,",
  "atk-s0514a1:4760_1": "mā gaccha,",
  "atk-s0514a1:4760_2": "gantuṃ na labbhā”ti yāciṃsu.",
  "atk-s0514a1:4760_3": "Soḷasasahassā nāṭakitthiyopi sesaparijanopi “amhe anāthe katvā kuhiṃ gacchasi,",
  "atk-s0514a1:4760_4": "devā”ti parideviṃsu.",
  "atk-s0514a1:4760_5": "Sakalanagare koci sakabhāvena saṇṭhātuṃ asakkonto “sutasomo porisādassa kira paṭiññaṃ datvā āgato,",
  "atk-s0514a1:4760_6": "idāni catasso satārahā gāthā sutvā dhammakathikassa sakkāraṃ katvā mātāpitaro vanditvā punapi kira corassa",
  "atk-s0514a1:4760_7": "santikaṃ gamissatī”ti sakalanagaraṃ ekakolāhalaṃ ahosi.",
  "atk-s0514a1:4760_8": "Sopi mātāpitūnaṃ vacanaṃ sutvā gāthamāha –",
  "atk-s0514a1:4761_0": "422.",
  "atk-s0514a1:4762_0": "“Sudukkaraṃ porisādo akāsi, jīvaṃ gahetvāna avassajī maṃ;",
  "atk-s0514a1:4763_0": "Taṃ tādisaṃ pubbakiccaṃ saranto, dubbhe ahaṃ tassa kathaṃ janindā”ti.",
  "atk-s0514a1:4764_0": "Tattha jīvaṃ gahetvānāti jīvaggāhaṃ gahetvā.",
  "atk-s0514a1:4764_1": "Taṃ tādisanti taṃ tena kataṃ tathārūpaṃ.",
  "atk-s0514a1:4764_2": "Pubbakiccanti purimaṃ upakāraṃ.",
  "atk-s0514a1:4764_3": "Janindāti pitaraṃ ālapati.",
  "atk-s0514a1:4765_0": "So mātāpitaro assāsetvā,",
  "atk-s0514a1:4765_1": "“amma tātā,",
  "atk-s0514a1:4765_2": "tumhe mayhaṃ mā cintayittha,",
  "atk-s0514a1:4765_3": "katakalyāṇo ahaṃ,",
  "atk-s0514a1:4765_4": "mama chakāmassaggissariyaṃ na dullabha”nti mātāpitaro vanditvā āpucchitvā sesajanaṃ anusāsitvā pakkāmi.",
  "atk-s0514a1:4765_5": "Tamatthaṃ pakāsento satthā āha –",
  "atk-s0514a1:4766_0": "423.",
  "atk-s0514a1:4767_0": "“Vanditvā so pitaraṃ mātarañca, anusāsitvā negamañca balañca;",
  "atk-s0514a1:4768_0": "Saccavādī saccānurakkhamāno, agamāsi so yattha porisādo”ti.",
  "atk-s0514a1:4769_0": "Tattha saccānurakkhamānoti saccaṃ anurakkhamāno.",
  "atk-s0514a1:4769_1": "Agamāsīti taṃ rattiṃ nivesaneyeva vasitvā punadivase aruṇuggamanavelāya mātāpitaro vanditvā āpucchitvā",
  "atk-s0514a1:4769_2": "sesajanaṃ anusāsitvā assumukhena nānappakāraṃ paridevantena itthāgārādinā mahājanena anugato nagarā nikkhamma",
  "atk-s0514a1:4769_3": "taṃ janaṃ nivattetuṃ asakkonto mahāmagge daṇḍakena tiriyaṃ lekhaṃ kaḍḍhitvā “sace mayi sineho atthi,",
  "atk-s0514a1:4769_4": "imaṃ mā atikkamiṃsū”ti āha.",
  "atk-s0514a1:4769_5": "Mahājano sīlavato tejavantassa āṇaṃ atikkamituṃ asakkonto mahāsaddena paridevamāno taṃ sīhavijambhitena",
  "atk-s0514a1:4769_6": "gacchantaṃ oloketvā tasmiṃ dassanūpacāraṃ atikkante ekaravaṃ ravanto nagaraṃ pāvisi.",
  "atk-s0514a1:4769_7": "Sopi āgatamaggeneva tassa santikaṃ gato.",
  "atk-s0514a1:4769_8": "Tena vuttaṃ “agamāsi so yattha porisādo”ti.",
  "atk-s0514a1:4770_0": "Tato porisādo cintesi –",
  "atk-s0514a1:4770_1": "“sace mama sahāyo sutasomo āgantukāmo,",
  "atk-s0514a1:4770_2": "āgacchatu,",
  "atk-s0514a1:4770_3": "anāgantukāmo,",
  "atk-s0514a1:4770_4": "anāgacchatu,",
  "atk-s0514a1:4770_5": "rukkhadevatā yaṃ mayhaṃ icchati,",
  "atk-s0514a1:4770_6": "taṃ karotu,",
  "atk-s0514a1:4770_7": "ime rājāno māretvā pañcamadhuramaṃsena balikammaṃ karissāmī”ti citakaṃ katvā aggiṃ jāletvā “aṅgārarāsi",
  "atk-s0514a1:4770_8": "tāva hotū”ti tassa sūle tacchantassa nisinnakāle sutasomo āgato.",
  "atk-s0514a1:4770_9": "Atha naṃ porisādo disvā tuṭṭhacitto, “samma,",
  "atk-s0514a1:4770_10": "gantvā kattabbakiccaṃ te kata”nti pucchi.",
  "atk-s0514a1:4770_11": "Mahāsatto,",
  "atk-s0514a1:4770_12": "“āma mahārāja,",
  "atk-s0514a1:4770_13": "kassapadasabalena desitā gāthā me sutā,",
  "atk-s0514a1:4770_14": "dhammakathikassa ca sakkāro kato,",
  "atk-s0514a1:4770_15": "tasmā gantvā kattabbakiccaṃ kataṃ nāma hotī”ti dassetuṃ gāthamāha –",
  "atk-s0514a1:4771_0": "424.",
  "atk-s0514a1:4772_0": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a1:4773_0": "Taṃ saṅgaraṃ brāhmaṇasappadāya, saccānurakkhī punarāgatosmi;",
  "atk-s0514a1:4774_0": "Yajassu yaññaṃ khāda maṃ porisādā”ti.",
  "atk-s0514a1:4775_0": "Tattha yajassūti maṃ māretvā devatāya vā yaññaṃ yajassu, maṃsaṃ vā me khādāhīti attho.",
  "atk-s0514a1:4776_0": "Taṃ sutvā porisādo “ayaṃ rājā na bhāyati,",
  "atk-s0514a1:4776_1": "vigatamaraṇabhayo hutvā katheti,",
  "atk-s0514a1:4776_2": "kissa nu kho esa ānubhāvo”ti cintetvā “aññaṃ natthi,",
  "atk-s0514a1:4776_3": "ayaṃ ‘kassapadasabalena desitā gāthā me sutā’ti vadati,",
  "atk-s0514a1:4776_4": "tāsaṃ etena āsubhāvena bhavitabbaṃ,",
  "atk-s0514a1:4776_5": "ahampi taṃ kathāpetvā tā gāthāyo sossāmi,",
  "atk-s0514a1:4776_6": "evaṃ ahampi nibbhayo bhavissāmī”ti sanniṭṭhānaṃ katvā gāthamāha –",
  "atk-s0514a1:4777_0": "425.",
  "atk-s0514a1:4778_0": "“Na hāyate khāditaṃ mayhaṃ pacchā, citakā ayaṃ tāva sadhūmikāva;",
  "atk-s0514a1:4779_0": "Niddhūmake pacitaṃ sādhupakkaṃ, suṇomi gāthāyo satārahāyo”ti.",
  "atk-s0514a1:4780_0": "Tattha khāditanti khādanaṃ.",
  "atk-s0514a1:4780_1": "Taṃ khādanaṃ mayhaṃ pacchā vā pure vā na parihāyati,",
  "atk-s0514a1:4780_2": "pacchāpi hi tvaṃ mayā khāditabbova.",
  "atk-s0514a1:4780_3": "Niddhūmake pacitanti niddhūme nijjhāle aggimhi pakkamaṃsaṃ sādhupakkaṃ nāma hoti.",
  "atk-s0514a1:4781_0": "Taṃ sutvā mahāsatto “ayaṃ porisādo pāpadhammo,",
  "atk-s0514a1:4781_1": "imaṃ thokaṃ niggahetvā lajjāpetvā kathessāmī”ti cintetvā āha –",
  "atk-s0514a1:4782_0": "426.",
  "atk-s0514a1:4783_0": "“Adhammiko tvaṃ porisādakāsi, raṭṭhā ca bhaṭṭho udarassa hetu;",
  "atk-s0514a1:4784_0": "Dhammañcimā abhivadanti gāthā, dhammo ca adhammo ca kuhiṃ sameti.",
  "atk-s0514a1:4785_0": "427.",
  "atk-s0514a1:4786_0": "“Adhammikassa luddassa, niccaṃ lohitapāṇino;",
  "atk-s0514a1:4787_0": "Natthi saccaṃ kuto dhammo, kiṃ sutena karissasī”ti.",
  "atk-s0514a1:4788_0": "Tattha dhammañcimāti imā ca gāthā navalokuttaradhammaṃ abhivadanti.",
  "atk-s0514a1:4788_1": "Kuhiṃ sametīti kattha samāgacchati.",
  "atk-s0514a1:4788_2": "Dhammo hi sugatiṃ pāpeti nibbānaṃ vā,",
  "atk-s0514a1:4788_3": "adhammo duggatiṃ.",
  "atk-s0514a1:4788_4": "Kuto dhammoti vacīsaccamattampi natthi,",
  "atk-s0514a1:4788_5": "kuto dhammo.",
  "atk-s0514a1:4788_6": "Kiṃ sutenāti tvaṃ etena sutena kiṃ karissasi,",
  "atk-s0514a1:4788_7": "mattikābhājanaṃ viya hi sīhavasāya abhājanaṃ tvaṃ dhammassa.",
  "atk-s0514a1:4789_0": "So evaṃ kathitepi neva kujjhi. Kasmā?",
  "atk-s0514a1:4789_1": "Mahāsattassa mettābhāvanāya mahattena.",
  "atk-s0514a1:4789_2": "Atha naṃ “kiṃ pana samma sutasoma ahameva adhammiko”ti vatvā gāthamāha –",
  "atk-s0514a1:4790_0": "428.",
  "atk-s0514a1:4791_0": "“Yo maṃsahetu migavaṃ careyya, yo vā hane purisamattahetu;",
  "atk-s0514a1:4792_0": "Ubhopi te pecca samā bhavanti, kasmā no adhammikaṃ brūsi maṃ tva”nti.",
  "atk-s0514a1:4793_0": "Tattha kasmā noti ye jambudīpatale rājāno alaṅkatapaṭiyattā mahābalaparivārā rathavaragatā migavaṃ carantā tikhiṇehi sarehi mige vijjhitvā mārenti,",
  "atk-s0514a1:4793_1": "te avatvā kasmā tvaṃ maññeva adhammikanti vadati.",
  "atk-s0514a1:4793_2": "Yadi te niddosā,",
  "atk-s0514a1:4793_3": "ahampi niddoso evāti dīpeti.",
  "atk-s0514a1:4794_0": "Taṃ sutvā mahāsatto tassa laddhiṃ bhindanto gāthamāha –",
  "atk-s0514a1:4795_0": "429.",
  "atk-s0514a1:4796_0": "“Pañca pañca na khā bhakkhā, khattiyena pajānatā;",
  "atk-s0514a1:4797_0": "Abhakkhaṃ rāja bhakkhesi, tasmā adhammiko tuva”nti.",
  "atk-s0514a1:4798_0": "Tassattho –",
  "atk-s0514a1:4798_1": "samma porisāda,",
  "atk-s0514a1:4798_2": "khattiyena nāma khattiyadhammaṃ jānantena pañca pañca hatthiādayo daseva sattā maṃsavasena na khā bhakkhā na kho khāditabbayuttakā.",
  "atk-s0514a1:4798_3": "“Na kho”tveva vā pāṭho.",
  "atk-s0514a1:4798_4": "Aparo nayo khattiyena khattiyadhammaṃ jānantena pañcanakhesu sattesu sasako, sallako, godhā,",
  "atk-s0514a1:4798_5": "kapi kummoti ime pañceva sattā bhakkhitabbayuttakā, na aññe,",
  "atk-s0514a1:4798_6": "tvaṃ pana abhakkhaṃ manussamaṃsaṃ bhakkhesi,",
  "atk-s0514a1:4798_7": "tena adhammikoti.",
  "atk-s0514a1:4799_0": "Iti so niggahaṃ patvā aññaṃ nissaraṇaṃ adisvā attano pāpaṃ paṭicchādento gāthamāha –",
  "atk-s0514a1:4800_0": "430.",
  "atk-s0514a1:4801_0": "“Mutto tuvaṃ porisādassa hatthā, gantvā sakaṃ mandiraṃ kāmakāmī;",
  "atk-s0514a1:4802_0": "Amittahatthaṃ punarāgatosi, na khattadhamme kusalosi rājā”ti.",
  "atk-s0514a1:4803_0": "Tattha na khattadhammeti tvaṃ khattiyadhammasaṅkhāte nītisatthe na kusalosi,",
  "atk-s0514a1:4803_1": "attano atthānatthaṃ na jānāsi,",
  "atk-s0514a1:4803_2": "akāraṇeneva te loke paṇḍitoti kitti patthaṭā,",
  "atk-s0514a1:4803_3": "ahaṃ pana te paṇḍitabhāvaṃ na passāmi na jānāmi,",
  "atk-s0514a1:4803_4": "atibālosīhi vadati.",
  "atk-s0514a1:4804_0": "Atha naṃ mahāsatto, “samma,",
  "atk-s0514a1:4804_1": "khattiyadhamme kusalena nāma mādiseneva bhavitabbaṃ.",
  "atk-s0514a1:4804_2": "Ahañhi taṃ jānāmi,",
  "atk-s0514a1:4804_3": "na pana tadatthāya paṭipajjāmī”ti vatvā gāthamāha –",
  "atk-s0514a1:4805_0": "431.",
  "atk-s0514a1:4806_0": "“Ye khattadhamme kusalā bhavanti, pāyena te nerayikā bhavanti;",
  "atk-s0514a1:4807_0": "Tasmā ahaṃ khattadhammaṃ pahāya, saccānurakkhī punarāgatosmi;",
  "atk-s0514a1:4808_0": "Yajassu yaññaṃ khāda maṃ porisādā”ti.",
  "atk-s0514a1:4809_0": "Tattha kusalāti tadatthāya paṭipajjanakusalā.",
  "atk-s0514a1:4809_1": "Pāyenāti yebhuyyena nerayikā.",
  "atk-s0514a1:4809_2": "Ye pana tattha na nibbattanti,",
  "atk-s0514a1:4809_3": "te sesāpāyesu nibbattanti.",
  "atk-s0514a1:4810_0": "Porisādo āha –",
  "atk-s0514a1:4811_0": "432.",
  "atk-s0514a1:4812_0": "“Pāsādavāsā pathavīgavāssā, kāmitthiyo kāsikacandanañca;",
  "atk-s0514a1:4813_0": "Sabbaṃ tahiṃ labhasi sāmitāya, saccena kiṃ passasi ānisaṃsa”nti.",
  "atk-s0514a1:4814_0": "Tattha pāsādavāsāti,",
  "atk-s0514a1:4814_1": "samma sutasoma,",
  "atk-s0514a1:4814_2": "tava tiṇṇaṃ utūnaṃ anucchavikā dibbavimānakappā tayo nivāsapāsādā.",
  "atk-s0514a1:4814_3": "Pathavīgavāssāti pathavī ca gāvo ca assā ca bahū.",
  "atk-s0514a1:4814_4": "Kāmitthiyoti kāmavatthubhūtā itthiyo.",
  "atk-s0514a1:4814_5": "Kāsikacandanañcāti kāsikavatthañca lohitacandanañca.",
  "atk-s0514a1:4814_6": "Sabbaṃ tahinti etañca aññañca upabhogaparibhogaṃ sabbaṃ tvaṃ tahiṃ attano nagare sāmitāya labhasi,",
  "atk-s0514a1:4814_7": "sāmī hutvā yathā icchasi,",
  "atk-s0514a1:4814_8": "tathā paribhuñjituṃ labhati,",
  "atk-s0514a1:4814_9": "so tvaṃ sabbametaṃ pahāya saccānurakkhī idhāgacchanto saccena kiṃ ānisaṃsaṃ passasīti.",
  "atk-s0514a1:4815_0": "Bodhisatto āha –",
  "atk-s0514a1:4816_0": "433.",
  "atk-s0514a1:4817_0": "“Ye kecime atthi rasā pathabyā, saccaṃ tesaṃ sādutaraṃ rasānaṃ;",
  "atk-s0514a1:4818_0": "Sacce ṭhitā samaṇabrāhmaṇā ca, taranti jātimaraṇassa pāra”nti.",
  "atk-s0514a1:4819_0": "Tattha sādutaranti yasmā sabbepi rasā sattānaṃ saccakāleyeva paṇītā madhurā honti,",
  "atk-s0514a1:4819_1": "tasmā saccaṃ tesaṃ sādutaraṃ rasānaṃ,",
  "atk-s0514a1:4819_2": "yasmā vā viratisaccavacīsacce ṭhitā jātimaraṇasaṅkhātassa tebhūmakavaṭṭassa pāraṃ amatamahānibbānaṃ taranti pāpuṇanti,",
  "atk-s0514a1:4819_3": "tasmāpi taṃ sādutaranti.",
  "atk-s0514a1:4820_0": "Evamassa mahāsatto sacce ānisaṃsaṃ kathesi.",
  "atk-s0514a1:4820_1": "Tato porisādo vikasitapadumapuṇṇacandasassirikamevassa mukhaṃ oloketvā “ayaṃ sutasomo aṅgāracitakaṃ mañca sūlaṃ tacchantaṃ passati,",
  "atk-s0514a1:4820_2": "cittutrāsamattampissa natthi,",
  "atk-s0514a1:4820_3": "kiṃ nu kho esa satārahagāthānaṃ ānubhāvo,",
  "atk-s0514a1:4820_4": "udāhu saccassa,",
  "atk-s0514a1:4820_5": "aññasseva vā kassacī”ti cintetvā “pucchissāmi tāva na”nti pucchanto gāthamāha –",
  "atk-s0514a1:4821_0": "434.",
  "atk-s0514a1:4822_0": "“Mutto tuvaṃ porisādassa hatthā, gantvā sakaṃ mandiraṃ kāmakāmī;",
  "atk-s0514a1:4823_0": "Amittahatthaṃ punarāgatosi, na hi nūna te maraṇabhayaṃ janinda;",
  "atk-s0514a1:4824_0": "Alīnacitto asi saccavādī”ti.",
  "atk-s0514a1:4825_0": "Mahāsattopissa ācikkhanto āha –",
  "atk-s0514a1:4826_0": "435.",
  "atk-s0514a1:4827_0": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a1:4828_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4829_0": "436.",
  "atk-s0514a1:4830_0": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a1:4831_0": "Anānutappaṃ paralokaṃ gamissaṃ, yajassu yaññaṃ ada maṃ porisāda.",
  "atk-s0514a1:4832_0": "437.",
  "atk-s0514a1:4833_0": "“Pitā ca mātā ca upaṭṭhitā me, dhammena me issariyaṃ pasatthaṃ;",
  "atk-s0514a1:4834_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4835_0": "438.",
  "atk-s0514a1:4836_0": "“Pitā ca mātā ca upaṭṭhitā me, dhammena me issariyaṃ pasatthaṃ;",
  "atk-s0514a1:4837_0": "Anānutappaṃ paralokaṃ gamissaṃ, yajassu yaññaṃ ada maṃ porisāda.",
  "atk-s0514a1:4838_0": "439.",
  "atk-s0514a1:4839_0": "“Ñātīsu mittesu katā me kārā, dhammena me issariyaṃ pasatthaṃ;",
  "atk-s0514a1:4840_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4841_0": "440.",
  "atk-s0514a1:4842_0": "“Ñātīsu mittesu katā me kārā, dhammena me issariyaṃ pasatthaṃ;",
  "atk-s0514a1:4843_0": "Anānutappaṃ paralokaṃ gamissaṃ, yajassu yaññaṃ ada maṃ porisāda.",
  "atk-s0514a1:4844_0": "441.",
  "atk-s0514a1:4845_0": "“Dinnaṃ me dānaṃ bahudhā bahūnaṃ, santappitā samaṇabrāhmaṇā ca;",
  "atk-s0514a1:4846_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4847_0": "442.",
  "atk-s0514a1:4848_0": "“Dinnaṃ me dānaṃ bahudhā bahūnaṃ, santappitā samaṇabrāhmaṇā ca;",
  "atk-s0514a1:4849_0": "Anānutappaṃ paralokaṃ gamissaṃ, yajassu yaññaṃ ada maṃ porisādā”ti.",
  "atk-s0514a1:4850_0": "Tattha kalyāṇāti kalyāṇakammā.",
  "atk-s0514a1:4850_1": "Anekarūpāti dānādivasena anekavidhā.",
  "atk-s0514a1:4850_2": "Yaññāti dasavidhadānavatthupariccāgavasena ativipulā paṇḍitehi pasatthā yaññāpi yiṭṭhā pavattitā.",
  "atk-s0514a1:4850_3": "Dhamme ṭhitoti evaṃ dhamme patiṭṭhito mādiso ko nāma maraṇassa bhāyeyya.",
  "atk-s0514a1:4850_4": "Anānutappanti anānutappamāno.",
  "atk-s0514a1:4850_5": "Dhammena me issariyaṃ pasatthanti dasavidhaṃ rājadhammaṃ akopetvā dhammeneva mayā rajjaṃ pasāsitaṃ.",
  "atk-s0514a1:4850_6": "Kārāti ñātīsu ñātikiccāni,",
  "atk-s0514a1:4850_7": "mittesu ca mittakiccāni.",
  "atk-s0514a1:4850_8": "Dānanti savatthukacetanā.",
  "atk-s0514a1:4850_9": "Bahudhāti bahūhi ākārehi.",
  "atk-s0514a1:4850_10": "Bahūnanti na pañcannaṃ,",
  "atk-s0514a1:4850_11": "na dasannaṃ,",
  "atk-s0514a1:4850_12": "satassapi sahassassapi satasahassassapi dinnameva.",
  "atk-s0514a1:4850_13": "Santappitāti gahitagahitabhājanāni pūretvā suṭṭhu tappitā.",
  "atk-s0514a1:4851_0": "Taṃ sutvā porisādo “ayaṃ sutasomamahārājā sappuriso ñāṇasampanno madhuradhammakathiko,",
  "atk-s0514a1:4851_1": "sacāhaṃ etaṃ khādeyyaṃ,",
  "atk-s0514a1:4851_2": "muddhā me sattadhā phaleyya,",
  "atk-s0514a1:4851_3": "pathavī vā pana me vivaraṃ dadeyyā”ti bhītatasito hutvā, “samma,",
  "atk-s0514a1:4851_4": "na tvaṃ mayā khāditabbarūpo”ti vatvā gāthamāha –",
  "atk-s0514a1:4852_0": "443.",
  "atk-s0514a1:4853_0": "“Visaṃ pajānaṃ puriso adeyya, āsīvisaṃ jalitamuggatejaṃ;",
  "atk-s0514a1:4854_0": "Muddhāpi tassa viphaleyya sattadhā, yo tādisaṃ saccavādiṃ adeyyā”ti.",
  "atk-s0514a1:4855_0": "Tattha visanti tattheva māraṇasamatthaṃ halāhalavisaṃ.",
  "atk-s0514a1:4855_1": "Jalitanti attano visatejena jalitaṃ teneva uggatejaṃ aggikkhandhaṃ viya carantaṃ āsīvisaṃ vā pana so gīvāya gaṇheyya.",
  "atk-s0514a1:4856_0": "Iti so mahāsattaṃ “halāhalavisasadiso tvaṃ,",
  "atk-s0514a1:4856_1": "ko taṃ khādissatī”ti vatvā gāthā sotukāmo taṃ yācitvā tena dhammagāravajananatthaṃ “evarūpānaṃ anavajjagāthānaṃ",
  "atk-s0514a1:4856_2": "tvaṃ abhājana”nti paṭikkhittopi “sakalajambudīpe iminā sadiso paṇḍito natthi,",
  "atk-s0514a1:4856_3": "ayaṃ mama hatthā muccitvā gantvā tā gāthā sutvā dhammakathikassa sakkāraṃ katvā nalāṭena maccuṃ ādāya punāgato,",
  "atk-s0514a1:4856_4": "ativiya sādhurūpā gāthā bhavissantī”ti suṭṭhutaraṃ sañjātadhammassavanādaro hutvā taṃ yācanto gāthamāha –",
  "atk-s0514a1:4857_0": "444.",
  "atk-s0514a1:4858_0": "“Sutvā dhammaṃ vijānanti, narā kalyāṇapāpakaṃ;",
  "atk-s0514a1:4859_0": "Api gāthā suṇitvāna, dhamme me ramate mano”ti.",
  "atk-s0514a1:4860_0": "Tassattho –",
  "atk-s0514a1:4860_1": "“samma sutasoma,",
  "atk-s0514a1:4860_2": "narā nāma dhammaṃ sutvā kalyāṇampi pāpakampi jānanti,",
  "atk-s0514a1:4860_3": "appeva nāma tā gāthā sutvā mamapi kusalakammapathadhamme mano rameyyā”ti.",
  "atk-s0514a1:4861_0": "Atha mahāsatto “sotukāmo dāni porisādo,",
  "atk-s0514a1:4861_1": "kathessāmī”ti cintetvā “tena hi, samma,",
  "atk-s0514a1:4861_2": "sādhukaṃ suṇāhī”ti taṃ ohitasotaṃ katvā nandabrāhmaṇena kathitaniyāmeneva gāthānaṃ thutiṃ katvā chasu",
  "atk-s0514a1:4861_3": "kāmāvacaradevesu ekakolāhalaṃ katvā devatāsu sādhukāraṃ dadamānāsu porisādassa dhammaṃ kathesi –",
  "atk-s0514a1:4862_0": "445.",
  "atk-s0514a1:4863_0": "“Sakideva mahārāja, sabbhi hoti samāgamo;",
  "atk-s0514a1:4864_0": "Sā naṃ saṅgati pāleti, nāsabbhi bahu saṅgamo.",
  "atk-s0514a1:4865_0": "446.",
  "atk-s0514a1:4866_0": "“Sabbhireva samāsetha, sabbhi kubbetha santhavaṃ;",
  "atk-s0514a1:4867_0": "Sataṃ sandhammamaññāya, seyyo hoti na pāpiyo.",
  "atk-s0514a1:4868_0": "447.",
  "atk-s0514a1:4869_0": "“Jīranti ve rājarathā sucittā, atho sarīrampi jaraṃ upeti;",
  "atk-s0514a1:4870_0": "Satañca dhammo na jaraṃ upeti, santo have sabbhi pavedayanti.",
  "atk-s0514a1:4871_0": "448.",
  "atk-s0514a1:4872_0": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0514a1:4873_0": "Tato have dūrataraṃ vadanti, satañca dhammo asatañca rājā”ti.",
  "atk-s0514a1:4874_0": "Tassa tena sukathitattā ceva attano paṇḍitabhāvena ca tā gāthā sabbaññubuddhakathitā viyāti cintentassa sakalasarīraṃ pañcavaṇṇāya pītiyā paripūri,",
  "atk-s0514a1:4874_1": "bodhisatte muducittaṃ ahosi,",
  "atk-s0514a1:4874_2": "setacchattadāyakaṃ pitaraṃ viya naṃ amaññi.",
  "atk-s0514a1:4874_3": "So “ahaṃ sutasomassa dātabbaṃ kiñci hiraññasuvaṇṇaṃ na passāmi,",
  "atk-s0514a1:4874_4": "ekekāya panassa gāthāya ekekaṃ varaṃ dassāmī”ti cintetvā gāthamāha –",
  "atk-s0514a1:4875_0": "449.",
  "atk-s0514a1:4876_0": "“Gāthā imā atthavatī subyañjanā, subhāsitā tuyha janinda sutvā;",
  "atk-s0514a1:4877_0": "Ānandi vitto sumano patīto, cattāri te samma vare dadāmī”ti.",
  "atk-s0514a1:4878_0": "Tattha ānandīti ānandajāto. Sesāni tasseva vevacanāni. Cattāropi hete tuṭṭhākārā eva.",
  "atk-s0514a1:4879_0": "Atha naṃ mahāsatto “kiṃ nāma tvaṃ varaṃ dassasī”ti apasādento gāthamāha –",
  "atk-s0514a1:4880_0": "450.",
  "atk-s0514a1:4881_0": "“Yo nattano maraṇaṃ bujjhasi tuvaṃ, hitāhitaṃ vinipātañca saggaṃ;",
  "atk-s0514a1:4882_0": "Giddho rase duccarite niviṭṭho, kiṃ tvaṃ varaṃ dassasi pāpadhamma.",
  "atk-s0514a1:4883_0": "451.",
  "atk-s0514a1:4884_0": "“Ahañca taṃ ‘dehi vara’nti vajjaṃ, tvaṃ cāpi datvā na avākareyya;",
  "atk-s0514a1:4885_0": "Sandiṭṭhikaṃ kalahamimaṃ vivādaṃ, ko paṇḍito jānamupabbajeyyā”ti.",
  "atk-s0514a1:4886_0": "Tattha yoti yo tvaṃ “maraṇadhammohamasmī”ti attanopi maraṇaṃ na bujjhasi na jānāsi,",
  "atk-s0514a1:4886_1": "pāpakammameva karosi.",
  "atk-s0514a1:4886_2": "Hitāhitanti “idaṃ me kammaṃ hitaṃ,",
  "atk-s0514a1:4886_3": "idaṃ ahitaṃ,",
  "atk-s0514a1:4886_4": "idaṃ vinipātaṃ nessati,",
  "atk-s0514a1:4886_5": "idaṃ sagga”nti na jānāsi.",
  "atk-s0514a1:4886_6": "Raseti manussamaṃsarase.",
  "atk-s0514a1:4886_7": "Vajjanti vadeyyaṃ.",
  "atk-s0514a1:4886_8": "Na avākareyyāti vācāya datvā “dehi me vara”nti vuccamāno na avākareyyāsi na dadeyyāsi.",
  "atk-s0514a1:4886_9": "Upabbajeyyāti ko imaṃ kalahaṃ paṇḍito upagaccheyya.",
  "atk-s0514a1:4887_0": "Tato porisādo “nāyaṃ mayhaṃ saddahati, saddahāpessāmi na”nti gāthamāha –",
  "atk-s0514a1:4888_0": "452.",
  "atk-s0514a1:4889_0": "“Na taṃ varaṃ arahati jantu dātuṃ, yaṃ vāpi datvā na avākareyya;",
  "atk-s0514a1:4890_0": "Varassu samma avikampamāno, pāṇaṃ cajitvānapi dassamevā”ti.",
  "atk-s0514a1:4891_0": "Tattha avikampamānoti anolīyamāno.",
  "atk-s0514a1:4892_0": "Atha mahāsatto “ayaṃ ativiya sūro hutvā katheti,",
  "atk-s0514a1:4892_1": "karissati me vacanaṃ,",
  "atk-s0514a1:4892_2": "varaṃ gaṇhissāmi,",
  "atk-s0514a1:4892_3": "sace pana “manussamaṃsaṃ na khāditabba’nti paṭhamameva varaṃ vārayissaṃ,",
  "atk-s0514a1:4892_4": "ativiya kilamissati,",
  "atk-s0514a1:4892_5": "paṭhamaṃ aññe tayo vare gahetvā pacchā etaṃ gaṇhissāmī”ti cintetvā āha –",
  "atk-s0514a1:4893_0": "453.",
  "atk-s0514a1:4894_0": "“Ariyassa ariyena sameti sakhyaṃ, paññassa paññāṇavatā sameti;",
  "atk-s0514a1:4895_0": "Passeyya taṃ vassasataṃ arogaṃ, etaṃ varānaṃ paṭhamaṃ varāmī”ti.",
  "atk-s0514a1:4896_0": "Tattha ariyassāti ācāraariyassa.",
  "atk-s0514a1:4896_1": "Sakhyanti sakhidhammo mittadhammo.",
  "atk-s0514a1:4896_2": "Paññāṇavatāti ñāṇasampannena.",
  "atk-s0514a1:4896_3": "Sametīti gaṅgodakaṃ viya yamunodakena saṃsandati.",
  "atk-s0514a1:4896_4": "Dhātuso hi sattā saṃsandanti.",
  "atk-s0514a1:4896_5": "Passeyya tanti sutasomo porisādassa ciraṃ jīvitaṃ icchanto viya paṭhamaṃ attano jīvitavaraṃ yācati.",
  "atk-s0514a1:4896_6": "Paṇḍitassa hi “mama jīvitaṃ dehī”ti vattuṃ ayuttaṃ,",
  "atk-s0514a1:4896_7": "apica so ‘mayhameva esa ārogyaṃ icchatī’ti cintetvā tussissatīti evamāha.",
  "atk-s0514a1:4897_0": "Sopi taṃ sutvāva “ayaṃ issariyā dhaṃsetvā idāni maṃsaṃ khāditukāmassa evaṃ mahāanatthakarassa mahācorassa mayhameva jīvitaṃ icchati,",
  "atk-s0514a1:4897_1": "aho mama hitakāmo”ti tuṭṭhamānaso vañcetvā varassa gahitabhāvaṃ ajānitvā taṃ varaṃ dadamāno gāthamāha –",
  "atk-s0514a1:4898_0": "454.",
  "atk-s0514a1:4899_0": "“Ariyassa ariyena sameti sakhyaṃ, paññassa paññāṇavatā sameti;",
  "atk-s0514a1:4900_0": "Passāsi maṃ vassasataṃ arogaṃ, etaṃ varānaṃ paṭhamaṃ dadāmī”ti.",
  "atk-s0514a1:4901_0": "Tattha varānanti catunnaṃ varānaṃ paṭhamaṃ.",
  "atk-s0514a1:4902_0": "Tato bodhisatto āha –",
  "atk-s0514a1:4903_0": "455.",
  "atk-s0514a1:4904_0": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a1:4905_0": "Na tādise bhūmipatī adesi, etaṃ varānaṃ dutiyaṃ varāmī”ti.",
  "atk-s0514a1:4906_0": "Tattha katanāmadheyyāti muddhani abhisittattāva “muddhābhisittā”ti katanāmadheyyā.",
  "atk-s0514a1:4906_1": "Na tādiseti tādise khattiye na adesi mā khādi.",
  "atk-s0514a1:4907_0": "Iti so dutiyaṃ varaṃ gaṇhanto parosatānaṃ khattiyānaṃ jīvitavaraṃ gaṇhi.",
  "atk-s0514a1:4907_1": "Porisādopissa dadamāno āha –",
  "atk-s0514a1:4908_0": "456.",
  "atk-s0514a1:4909_0": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a1:4910_0": "Na tādise bhūmipatī ademi, etaṃ varānaṃ dutiyaṃ dadāmī”ti.",
  "atk-s0514a1:4911_0": "Kiṃ pana te tesaṃ saddaṃ suṇanti,",
  "atk-s0514a1:4911_1": "na suṇantīti?",
  "atk-s0514a1:4911_2": "Na sabbaṃ suṇanti.",
  "atk-s0514a1:4911_3": "Porisādena hi rukkhassa dhūmajālaupaddavabhayena paṭikkamitvā aggi kato,",
  "atk-s0514a1:4911_4": "aggino ca rukkhassa ca antare nisīditvā mahāsatto tena saddhiṃ kathesi,",
  "atk-s0514a1:4911_5": "tasmā sabbaṃ asutvā upaḍḍhupaḍḍhaṃ suṇiṃsu.",
  "atk-s0514a1:4911_6": "Te “idāni sutasomo porisādaṃ damessati,",
  "atk-s0514a1:4911_7": "mā bhāyathā”ti aññamaññaṃ samassāsesuṃ.",
  "atk-s0514a1:4911_8": "Tasmiṃ khaṇe mahāsatto imaṃ gāthamāha –",
  "atk-s0514a1:4912_0": "457.",
  "atk-s0514a1:4913_0": "“Parosataṃ khattiyā te gahītā, talāvutā assumukhā rudantā;",
  "atk-s0514a1:4914_0": "Sake te raṭṭhe paṭipādayāhi, etaṃ varānaṃ tatiyaṃ varāmī”ti.",
  "atk-s0514a1:4915_0": "Tattha parosatanti atirekasataṃ. Te gahītāti tayā gahitā. Talāvutāti hatthatalesu āvutā.",
  "atk-s0514a1:4916_0": "Iti mahāsatto tatiyaṃ varaṃ gaṇhanto tesaṃ khattiyānaṃ sakaraṭṭhaniyyātanavaraṃ gaṇhi.",
  "atk-s0514a1:4916_1": "Kiṃkāraṇā?",
  "atk-s0514a1:4916_2": "So akhādantopi verabhayena sabbe te dāse katvā araññeyeva vāseyya,",
  "atk-s0514a1:4916_3": "māretvā vā chaḍḍeyya,",
  "atk-s0514a1:4916_4": "paccantaṃ netvā vā vikkiṇeyya,",
  "atk-s0514a1:4916_5": "tasmā tesaṃ sakaraṭṭhaniyyātanavaraṃ gaṇhi.",
  "atk-s0514a1:4916_6": "Itaropissa dadamāno imaṃ gāthamāha –",
  "atk-s0514a1:4917_0": "458.",
  "atk-s0514a1:4918_0": "“Parosataṃ khattiyā me gahītā, talāvutā assumukhā rudantā;",
  "atk-s0514a1:4919_0": "Sake te raṭṭhe paṭipādayāmi, etaṃ varānaṃ tatiyaṃ dadāmī”ti.",
  "atk-s0514a1:4920_0": "Catutthaṃ pana varaṃ gaṇhanto bodhisatto imaṃ gāthamāha –",
  "atk-s0514a1:4921_0": "459.",
  "atk-s0514a1:4922_0": "“Chiddaṃ te raṭṭhaṃ byathitā bhayā hi, puthū narā leṇamanuppaviṭṭhā;",
  "atk-s0514a1:4923_0": "Manussamaṃsaṃ viramehi rāja, etaṃ varānaṃ catutthaṃ varāmī”ti.",
  "atk-s0514a1:4924_0": "Tattha chiddanti na ghanavāsaṃ tattha tattha gāmādīnaṃ uṭṭhitattā savivaraṃ.",
  "atk-s0514a1:4924_1": "Byathitā bhayāhīti “porisādo idāni āgamissatī”ti tava bhayena kampitā.",
  "atk-s0514a1:4924_2": "Leṇamanuppaviṭṭhāti dārake hatthesu gahetvā tiṇagahanādinilīyanaṭṭhānaṃ paviṭṭhā.",
  "atk-s0514a1:4924_3": "Manussamaṃsanti duggandhaṃ jegucchaṃ paṭikkūlaṃ manussamaṃsaṃ pajaha.",
  "atk-s0514a1:4924_4": "Nissakkatthe vā upayogaṃ,",
  "atk-s0514a1:4924_5": "manussamaṃsato viramāhīti attho.",
  "atk-s0514a1:4925_0": "Evaṃ vutte porisādo pāṇiṃ paharitvā hasanto “samma sutasoma kiṃ nāmetaṃ kathesi,",
  "atk-s0514a1:4925_1": "kathāhaṃ tumhākaṃ etaṃ varaṃ dassāmi,",
  "atk-s0514a1:4925_2": "sace gaṇhitukāmo,",
  "atk-s0514a1:4925_3": "aññaṃ gaṇhāhī”ti vatvā gāthamāha –",
  "atk-s0514a1:4926_0": "460.",
  "atk-s0514a1:4927_0": "“Addhā hi so bhakkho mama manāpo, etassa hetumhi vanaṃ paviṭṭho;",
  "atk-s0514a1:4928_0": "Sohaṃ kathaṃ etto upārameyyaṃ, aññaṃ varānaṃ catutthaṃ varassū”ti.",
  "atk-s0514a1:4929_0": "Tattha vananti rajjaṃ pahāya imaṃ vanaṃ paviṭṭho.",
  "atk-s0514a1:4930_0": "Atha naṃ mahāsatto “tvaṃ ‘manussamaṃsassa piyatarattā tato viramituṃ na sakkomī”ti vadasi.",
  "atk-s0514a1:4930_1": "Yo hi piyaṃ nissāya pāpaṃ karoti,",
  "atk-s0514a1:4930_2": "ayaṃ bālo”ti vatvā gāthamāha –",
  "atk-s0514a1:4931_0": "461.",
  "atk-s0514a1:4932_0": "“Na ve ‘piyaṃ me’ti janinda tādiso, attaṃ niraṃkacca piyāni sevati;",
  "atk-s0514a1:4933_0": "Attāva seyyo paramā ca seyyo, labbhā piyā ocitatthena pacchā”ti.",
  "atk-s0514a1:4934_0": "Tattha tādisoti janinda tādiso yuvā abhirūpo mahāyaso “idaṃ nāma me piya”nti piyavatthulobhena tattha",
  "atk-s0514a1:4934_1": "attānaṃ niraṃkatvā sabbasugatīhi ceva sukhavisesehi ca cavitvā niraye pātetvā na ve piyāni sevati.",
  "atk-s0514a1:4934_2": "Paramā ca seyyoti purisassa hi paramā piyavatthumhā attāva varataro.",
  "atk-s0514a1:4934_3": "Kiṃkāraṇā?",
  "atk-s0514a1:4934_4": "Labbhā piyāti,",
  "atk-s0514a1:4934_5": "piyā nāma visayavasena ceva puññena ca ocitatthena vaḍḍhitatthena diṭṭhadhamme ceva parattha ca devamanussasampattiṃ patvā sakkā laddhuṃ.",
  "atk-s0514a1:4935_0": "Evaṃ vutte porisādo bhayappatto hutvā “ahaṃ sutasomena gahitaṃ varaṃ vissajjāpetumpi manussamaṃsato viramitumpi na sakkomi,",
  "atk-s0514a1:4935_1": "kiṃ nu kho karissāmī”ti assupuṇṇehi nettehi gāthamāha –",
  "atk-s0514a1:4936_0": "462.",
  "atk-s0514a1:4937_0": "“Piyaṃ me mānusaṃ maṃsaṃ, sutasoma vijānahi;",
  "atk-s0514a1:4938_0": "Namhi sakkā nivāretuṃ, aññaṃ varaṃ samma varassū”ti.",
  "atk-s0514a1:4939_0": "Tattha vijānahīti tvampi jānāhi.",
  "atk-s0514a1:4940_0": "Tato bodhisatto āha –",
  "atk-s0514a1:4941_0": "463.",
  "atk-s0514a1:4942_0": "“Yo ve ‘piyaṃ me’ti piyānurakkhī, attaṃ niraṃkacca piyāni sevati;",
  "atk-s0514a1:4943_0": "Soṇḍova pitvā visamissapānaṃ, teneva so hoti dukkhī parattha.",
  "atk-s0514a1:4944_0": "464.",
  "atk-s0514a1:4945_0": "“Yo cīdha saṅkhāya piyāni hitvā, kicchenapi sevati ariyadhamme;",
  "atk-s0514a1:4946_0": "Dukkhitova pitvāna yathosadhāni, teneva so hoti sukhī paratthā”ti.",
  "atk-s0514a1:4947_0": "Tattha yo veti,",
  "atk-s0514a1:4947_1": "samma porisāda,",
  "atk-s0514a1:4947_2": "yo puriso “idaṃ me piya”nti pāpakiriyāya attānaṃ niraṃkatvā piyāni vatthūni sevati,",
  "atk-s0514a1:4947_3": "so surāpemena visamissaṃ suraṃ pitvā soṇḍo viya tena pāpakammena parattha nirayādīsu dukkhī hoti.",
  "atk-s0514a1:4947_4": "Saṅkhāyāti jānitvā tuletvā.",
  "atk-s0514a1:4947_5": "Piyāni hitvāti adhammapaṭisaṃyuttāni piyāni chaḍḍetvā.",
  "atk-s0514a1:4948_0": "Evaṃ vutte porisādo kalūnaṃ paridevanto gāthamāha –",
  "atk-s0514a1:4949_0": "465.",
  "atk-s0514a1:4950_0": "“Ohāyahaṃ pitaraṃ mātarañca, manāpiye kāmaguṇe ca pañca;",
  "atk-s0514a1:4951_0": "Etassa hetumhi vanaṃ paviṭṭho, taṃ te varaṃ kinti mahaṃ dadāmī”ti.",
  "atk-s0514a1:4952_0": "Tattha etassāti manussamaṃsassa. Kinti mahanti kinti katvā ahaṃ taṃ varaṃ demi.",
  "atk-s0514a1:4953_0": "Tato mahāsatto imaṃ gāthamāha –",
  "atk-s0514a1:4954_0": "466.",
  "atk-s0514a1:4955_0": "“Na paṇḍitā diguṇamāhu vākyaṃ, saccappaṭiññāva bhavanti santo;",
  "atk-s0514a1:4956_0": "‘Varassu samma’ iti maṃ avoca, iccabravī tvaṃ na hi te sametī”ti.",
  "atk-s0514a1:4957_0": "Tattha diguṇanti,",
  "atk-s0514a1:4957_1": "samma porisāda,",
  "atk-s0514a1:4957_2": "paṇḍitā nāma ekaṃ vatvā puna taṃ visaṃvādentā dutiyaṃ vacanaṃ na kathenti.",
  "atk-s0514a1:4957_3": "Iti maṃ avocāti,",
  "atk-s0514a1:4957_4": "“samma sutasoma varassu vara”nti evaṃ maṃ abhāsasi.",
  "atk-s0514a1:4957_5": "Iccabravīti tasmā yaṃ tvaṃ iti abravi,",
  "atk-s0514a1:4957_6": "taṃ te idāni na sameti.",
  "atk-s0514a1:4958_0": "So puna rodanto eva gāthamāha –",
  "atk-s0514a1:4959_0": "467.",
  "atk-s0514a1:4960_0": "“Apuññalābhaṃ ayasaṃ akittiṃ, pāpaṃ bahuṃ duccaritaṃ kilesaṃ;",
  "atk-s0514a1:4961_0": "Manussamaṃsassa kate upāgā, taṃ te varaṃ kinti mahaṃ dadeyya”nti.",
  "atk-s0514a1:4962_0": "Tattha pāpanti kammapathaṃ appattaṃ.",
  "atk-s0514a1:4962_1": "Duccaritanti kammapathappattaṃ.",
  "atk-s0514a1:4962_2": "Kilesanti dukkhaṃ.",
  "atk-s0514a1:4962_3": "Manussamaṃsassa kateti manussamaṃsassa hetu.",
  "atk-s0514a1:4962_4": "Upāgāti upagatomhi.",
  "atk-s0514a1:4962_5": "Taṃ teti taṃ tuyhaṃ kathāhaṃ varaṃ demi,",
  "atk-s0514a1:4962_6": "mā maṃ vārayi,",
  "atk-s0514a1:4962_7": "anukampaṃ kāruññaṃ mayi karohi,",
  "atk-s0514a1:4962_8": "aññaṃ varaṃ gaṇhāhīti āha.",
  "atk-s0514a1:4963_0": "Atha mahāsatto āha –",
  "atk-s0514a1:4964_0": "468.",
  "atk-s0514a1:4965_0": "“Na taṃ varaṃ arahati jantu dātuṃ, yaṃ vāpi datvā na avākareyya;",
  "atk-s0514a1:4966_0": "Varassu samma avikampamāno, pāṇaṃ cajitvānapi dassamevā”ti.",
  "atk-s0514a1:4967_0": "Evaṃ tena paṭhamaṃ vuttagāthaṃ āharitvā dassetvā varadāne ussāhento gāthā āha –",
  "atk-s0514a1:4968_0": "469.",
  "atk-s0514a1:4969_0": "“Pāṇaṃ cajanti santo nāpi dhammaṃ, saccappaṭiññāva bhavanti santo;",
  "atk-s0514a1:4970_0": "Datvā varaṃ khippamavākarohi, etena sampajja surājaseṭṭha.",
  "atk-s0514a1:4971_0": "470.",
  "atk-s0514a1:4972_0": "“Caje dhanaṃ aṅgavarassa hetu, aṅgaṃ caje jīvitaṃ rakkhamāno;",
  "atk-s0514a1:4973_0": "Aṅgaṃ dhanaṃ jīvitañcāpi sabbaṃ, caje naro dhammamanussaranto”ti.",
  "atk-s0514a1:4974_0": "Tattha pāṇanti jīvitaṃ.",
  "atk-s0514a1:4974_1": "Santo nāma api jīvitaṃ cajanti,",
  "atk-s0514a1:4974_2": "na dhammaṃ.",
  "atk-s0514a1:4974_3": "Khippamavākarohīti idha khippaṃ mayhaṃ dehīti attho.",
  "atk-s0514a1:4974_4": "Etenāti etena dhammena ceva saccena ca sampajja sampanno upapanno hohi.",
  "atk-s0514a1:4974_5": "Surājaseṭṭhāti taṃ paggaṇhanto ālapati.",
  "atk-s0514a1:4974_6": "Caje dhananti,",
  "atk-s0514a1:4974_7": "samma porisāda,",
  "atk-s0514a1:4974_8": "paṇḍito puriso hatthapādādimhi aṅge chijjamāne tassa rakkhaṇatthāya bahumpi dhanaṃ cajeyya.",
  "atk-s0514a1:4974_9": "Dhammamanussarantoti aṅgadhanajīvitāni pariccajantopi “sataṃ dhammaṃ na vītikkamissāmī”ti evaṃ dhammaṃ anussaranto.",
  "atk-s0514a1:4975_0": "Evaṃ mahāsatto imehi kāraṇehi taṃ sacce patiṭṭhāpetvā idāni attano gurubhāvaṃ dassetuṃ gāthamāha –",
  "atk-s0514a1:4976_0": "471.",
  "atk-s0514a1:4977_0": "“Yasmā hi dhammaṃ puriso vijaññā, ye cassa kaṅkhaṃ vinayanti santo;",
  "atk-s0514a1:4978_0": "Taṃ hissa dīpañca parāyaṇañca, na tena mittiṃ jirayetha pañño”ti.",
  "atk-s0514a1:4979_0": "Tattha yasmāti yamhā purisā.",
  "atk-s0514a1:4979_1": "Dhammanti kusalākusalajotakaṃ kāraṇaṃ.",
  "atk-s0514a1:4979_2": "Vijaññāti vijāneyya.",
  "atk-s0514a1:4979_3": "Taṃ hissāti taṃ ācariyakulaṃ etassa puggalassa patiṭṭhānaṭṭhena dīpaṃ,",
  "atk-s0514a1:4979_4": "uppanne bhaye gantabbaṭṭhānaṭṭhena parāyaṇañca.",
  "atk-s0514a1:4979_5": "Na tena mittinti tena ācariyapuggalena saha so paṇḍito kenacipi kāraṇena mittiṃ na jīrayetha na vināseyya.",
  "atk-s0514a1:4980_0": "Evañca pana vatvā,",
  "atk-s0514a1:4980_1": "“samma porisāda,",
  "atk-s0514a1:4980_2": "guṇavantassa ācariyassa vacanaṃ nāma bhindituṃ na vaṭṭati,",
  "atk-s0514a1:4980_3": "ahañca taruṇakālepi tava piṭṭhiācariyo hutvā bahuṃ sikkhaṃ sikkhāpesiṃ,",
  "atk-s0514a1:4980_4": "idānipi buddhalīlāya satārahā gāthā te kathesiṃ,",
  "atk-s0514a1:4980_5": "tena me vacanaṃ kātuṃ arahasī”ti āha.",
  "atk-s0514a1:4980_6": "Taṃ sutvā porisādo “ayaṃ sutasomo mayhaṃ ācariyo ceva paṇḍito ca,",
  "atk-s0514a1:4980_7": "varo cassa mayā dinno,",
  "atk-s0514a1:4980_8": "kiṃ sakkā kātuṃ,",
  "atk-s0514a1:4980_9": "ekasmiṃ attabhāve maraṇaṃ nāma dhuvaṃ,",
  "atk-s0514a1:4980_10": "manussamaṃsaṃ na khādissāmi,",
  "atk-s0514a1:4980_11": "dassāmissa vara”nti assudhārāhi pavattamānāhi uṭṭhāya sutasomanarindassa pādesu patitvā varaṃ dadamāno imaṃ gāthamāha –",
  "atk-s0514a1:4981_0": "472.",
  "atk-s0514a1:4982_0": "“Addhā hi so bhakkho mama manāpo, etassa hetumhi vanaṃ paviṭṭho;",
  "atk-s0514a1:4983_0": "Sace ca maṃ yācasi etamatthaṃ, etampi te samma varaṃ dadāmī”ti.",
  "atk-s0514a1:4984_0": "Atha naṃ mahāsatto evamāha – “samma,",
  "atk-s0514a1:4984_1": "sīle ṭhitassa maraṇampi varaṃ, gaṇhāmi, mahārāja,",
  "atk-s0514a1:4984_2": "tayā dinnaṃ varaṃ,",
  "atk-s0514a1:4984_3": "ajja paṭṭhāya ariyapathe patiṭṭhitosi,",
  "atk-s0514a1:4984_4": "evaṃ santepi taṃ yācāmi,",
  "atk-s0514a1:4984_5": "sace te mayi sineho atthi,",
  "atk-s0514a1:4984_6": "pañca sīlāni gaṇha,",
  "atk-s0514a1:4984_7": "mahārājā”ti. “Sādhu, samma,",
  "atk-s0514a1:4984_8": "dehi me sīlānī”ti.",
  "atk-s0514a1:4984_9": "“Gaṇha mahārājā”ti.",
  "atk-s0514a1:4984_10": "So mahāsattaṃ pañcapatiṭṭhitena vanditvā ekamantaṃ nisīdi.",
  "atk-s0514a1:4984_11": "Mahāsattopi naṃ pañcasīlesu patiṭṭhāpesi.",
  "atk-s0514a1:4984_12": "Tasmiṃ khaṇe tattha sannipatitā bhummā devā mahāsatte pītiṃ janetvā “avīcito yāva bhavaggā añño porisādaṃ",
  "atk-s0514a1:4984_13": "manussamaṃsato nivāretuṃ samattho nāma natthi,",
  "atk-s0514a1:4984_14": "aho sutasomena dukkarataraṃ kata”nti mahantena saddena vanaṃ unnādentā sādhukāraṃ adaṃsu.",
  "atk-s0514a1:4984_15": "Tesaṃ saddaṃ sutvā cātumahārājikāti evaṃ yāva brahmalokā ekakolāhalaṃ ahosi.",
  "atk-s0514a1:4984_16": "Rukkhe laggitarājānopi taṃ devatānaṃ sādhukārasaddaṃ suṇiṃsu.",
  "atk-s0514a1:4984_17": "Rukkhadevatāpi sakavimāne ṭhitāva sādhukāramadāsi.",
  "atk-s0514a1:4984_18": "Iti devatānaṃ saddova sūyati,",
  "atk-s0514a1:4984_19": "rūpaṃ na dissati.",
  "atk-s0514a1:4984_20": "Devatānaṃ sādhukārasaddaṃ sutvā rājāno cintayiṃsu –",
  "atk-s0514a1:4984_21": "“sutasomaṃ nissāya no jīvitaṃ laddhaṃ,",
  "atk-s0514a1:4984_22": "dukkaraṃ kataṃ sutasomena porisādaṃ damentenā”ti bodhisattassa thutiṃ kariṃsu.",
  "atk-s0514a1:4984_23": "Porisādo mahāsattassa pāde vanditvā ekamantaṃ aṭṭhāsi.",
  "atk-s0514a1:4984_24": "Atha naṃ bodhisatto – “samma,",
  "atk-s0514a1:4984_25": "khattiye mocehī”ti āha.",
  "atk-s0514a1:4984_26": "So cintesi “ahaṃ etesaṃ paccāmitto,",
  "atk-s0514a1:4984_27": "ete mayā mocitā ‘gaṇhatha no paccāmitta’nti maṃ hiṃseyyuṃ,",
  "atk-s0514a1:4984_28": "mayā jīvitaṃ cajantenapi na sakkā sutasomassa santikā gahitaṃ sīlaṃ bhindituṃ,",
  "atk-s0514a1:4984_29": "iminā saddhiyeva gantvā mocessāmi,",
  "atk-s0514a1:4984_30": "evaṃ me bhayaṃ na bhavissatī”ti.",
  "atk-s0514a1:4984_31": "Atha bodhisattaṃ vanditvā,",
  "atk-s0514a1:4984_32": "“sutasoma,",
  "atk-s0514a1:4984_33": "ubhopi gantvā khattiye mocessāmā”ti vatvā gāthamāha –",
  "atk-s0514a1:4985_0": "473.",
  "atk-s0514a1:4986_0": "“Satthā ca me hosi sakhā ca mesi, vacanampi te samma ahaṃ akāsiṃ;",
  "atk-s0514a1:4987_0": "Tuvampi me samma karohi vākyaṃ, ubhopi gantvāna pamocayāmā”ti.",
  "atk-s0514a1:4988_0": "Tattha satthāti saggamaggassa desitattā satthā ca, taruṇakālato paṭṭhāya sakhā ca.",
  "atk-s0514a1:4989_0": "Atha naṃ bodhisatto āha –",
  "atk-s0514a1:4990_0": "474.",
  "atk-s0514a1:4991_0": "“Satthā ca te homi sakhā ca tyamhi, vacanampi me samma tuvaṃ akāsi;",
  "atk-s0514a1:4992_0": "Ahampi te samma karomi vākyaṃ, ubhopi gantvāna pamocayāmā”ti.",
  "atk-s0514a1:4993_0": "Evaṃ vatvā te upasaṅkamitvā āha –",
  "atk-s0514a1:4994_0": "475.",
  "atk-s0514a1:4995_0": "“Kammāsapādena viheṭhitattha, talāvutā assumukhā rudantā;",
  "atk-s0514a1:4996_0": "Na jātu dubbhetha imassa rañño, saccappaṭiññaṃ me paṭissuṇāthā”ti.",
  "atk-s0514a1:4997_0": "Tattha kammāsapādenāti idaṃ mahāsatto “ubhopi gantvāna pamocayāmā”ti sampaṭicchitvā “khattiyā nāma mānathaddhā honti,",
  "atk-s0514a1:4997_1": "muttamattāva ‘iminā mayaṃ viheṭhitamhā’ti porisādaṃ potheyyumpi haneyyumpi,",
  "atk-s0514a1:4997_2": "na kho panesa tesu dubbhissati,",
  "atk-s0514a1:4997_3": "ahaṃ ekakova gantvā paṭiññaṃ tāva nesaṃ gaṇhissāmī”ti cintetvā tattha gantvā te hatthatale āvunitvā aggapādaṅgulīhi",
  "atk-s0514a1:4997_4": "bhūmiṃ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni viya",
  "atk-s0514a1:4997_5": "samparivattante addasa.",
  "atk-s0514a1:4997_6": "Tepi taṃ disvā “idānimhā mayaṃ arogā”ti ekappahāreneva mahāviravaṃ raviṃsu.",
  "atk-s0514a1:4997_7": "Atha ne mahāsatto “mā bhāyitthā”ti assāsetvā “mayā porisādo damito,",
  "atk-s0514a1:4997_8": "tumhākaṃ abhayaṃ gahitaṃ,",
  "atk-s0514a1:4997_9": "tumhe pana me vacanaṃ karothā”ti vatvā evamāha.",
  "atk-s0514a1:4997_10": "Tattha na jātūti ekaṃseneva na dubbhetha.",
  "atk-s0514a1:4998_0": "Te āhaṃsu –",
  "atk-s0514a1:4999_0": "476.",
  "atk-s0514a1:5000_0": "“Kammāsapādena viheṭhitamhā, talāvutā assumukhā rudantā;",
  "atk-s0514a1:5001_0": "Na jātu dubbhema imassa rañño, saccappaṭiññaṃ te paṭissuṇāmā”ti.",
  "atk-s0514a1:5002_0": "Tattha paṭissuṇāmāti “evaṃ paṭiññaṃ adhivāsema sampaṭicchāma,",
  "atk-s0514a1:5002_1": "apica kho pana mayaṃ kilantā kathetuṃ na sakkoma,",
  "atk-s0514a1:5002_2": "tumhe sabbasattānaṃ saraṇaṃ,",
  "atk-s0514a1:5002_3": "tumheva kathetha,",
  "atk-s0514a1:5002_4": "mayaṃ vo vacanaṃ sutvā paṭiññaṃ dassāmā”ti.",
  "atk-s0514a1:5003_0": "Atha ne bodhisatto “tena hi paṭiññaṃ dethā”ti vatvā gāthamāha –",
  "atk-s0514a1:5004_0": "477.",
  "atk-s0514a1:5005_0": "“Yathā pitā vā atha vāpi mātā, anukampakā atthakāmā pajānaṃ,.",
  "atk-s0514a1:5006_0": "Evameva vo hotu ayañca rājā, tumhe ca vo hotha yatheva puttā”ti.",
  "atk-s0514a1:5007_0": "Atha naṃ tepi sampaṭicchamānā imaṃ gāthamāhaṃsu –",
  "atk-s0514a1:5008_0": "478.",
  "atk-s0514a1:5009_0": "“Yathā pitā vā atha vāpi mātā, anukampakā atthakāmā pajānaṃ;",
  "atk-s0514a1:5010_0": "Evameva no hotu ayañca rājā, mayampi hessāma yatheva puttā”ti.",
  "atk-s0514a1:5011_0": "Tattha tumhe ca voti vo-kāro nipātamattaṃ.",
  "atk-s0514a1:5012_0": "Iti mahāsatto tesaṃ paṭiññaṃ gahetvā porisādaṃ pakkositvā “ehi, samma,",
  "atk-s0514a1:5012_1": "khattiye mocehī”ti āha.",
  "atk-s0514a1:5012_2": "So khaggaṃ gahetvā ekassa rañño bandhanaṃ chindi.",
  "atk-s0514a1:5012_3": "Rājā sattāhaṃ nirāhāro vedanappatto saha bandhanachedā mucchito bhūmiyaṃ pati.",
  "atk-s0514a1:5012_4": "Taṃ disvā mahāsatto kāruññaṃ katvā,",
  "atk-s0514a1:5012_5": "“samma porisāda,",
  "atk-s0514a1:5012_6": "mā evaṃ chindī”ti ekaṃ rājānaṃ ubhohi hatthehi daḷhaṃ gahetvā ure katvā “idāni bandhanaṃ chindāhī”ti āha.",
  "atk-s0514a1:5012_7": "Porisādo khaggena chindi.",
  "atk-s0514a1:5012_8": "Mahāsatto thāmasampannatāya naṃ ure nipajjāpetvā orasaputtaṃ viya muducittena otāretvā bhūmiyaṃ nipajjāpesi.",
  "atk-s0514a1:5012_9": "Evaṃ sabbepi te bhūmiyaṃ nipajjāpetvā vaṇe dhovitvā dārakānaṃ kaṇṇato suttakaṃ viya saṇikaṃ rajjuyo nikkaḍḍhitvā",
  "atk-s0514a1:5012_10": "pubbalohitaṃ dhovitvā vaṇe niddose katvā,",
  "atk-s0514a1:5012_11": "“samma porisāda,",
  "atk-s0514a1:5012_12": "ekaṃ rukkhatacaṃ pāsāṇe ghaṃsitvā āharā”ti āharāpetvā saccakiriyaṃ katvā tesaṃ hatthatalāni makkhesi.",
  "atk-s0514a1:5012_13": "Taṅkhaṇaññeva vaṇo phāsukaṃ ahosi.",
  "atk-s0514a1:5012_14": "Porisādo taṇḍulaṃ gahetvā taralaṃ paci,",
  "atk-s0514a1:5012_15": "ubho janā parosataṃ khattiye pāyesuṃ.",
  "atk-s0514a1:5012_16": "Iti te sabbeva santappitā,",
  "atk-s0514a1:5012_17": "sūriyo atthaṅgato.",
  "atk-s0514a1:5012_18": "Punadivase pāto ca majjhanhike ca sāyañca taralameva pāyetvā tatiyadivase sasitthakayāguṃ pāyesuṃ,",
  "atk-s0514a1:5012_19": "tāvatā te arogā ahesuṃ.",
  "atk-s0514a1:5013_0": "Atha ne mahāsatto “gantuṃ sakkhissathā”ti pucchitvā “gacchāmā”ti vutte “ehi,",
  "atk-s0514a1:5013_1": "samma porisāda,",
  "atk-s0514a1:5013_2": "sakaṃ raṭṭhaṃ gacchāmā”ti āha.",
  "atk-s0514a1:5013_3": "So rodamāno tassa pādesu patitvā “tvaṃ, samma,",
  "atk-s0514a1:5013_4": "rājāno gahetvā gaccha,",
  "atk-s0514a1:5013_5": "ahaṃ idheva vanamūlaphalāni khādanto vasissāmī”ti āha. “Samma,",
  "atk-s0514a1:5013_6": "idha kiṃ karissasi,",
  "atk-s0514a1:5013_7": "ramaṇīyaṃ te raṭṭhaṃ,",
  "atk-s0514a1:5013_8": "bārāṇasiyaṃ rajjaṃ kārehī”ti.",
  "atk-s0514a1:5013_9": "“Samma kiṃ kathesi,",
  "atk-s0514a1:5013_10": "na sakkā mayā tattha gantuṃ,",
  "atk-s0514a1:5013_11": "sakalanagaravāsino hi me verino,",
  "atk-s0514a1:5013_12": "te ‘iminā mayhaṃ mātā khāditā,",
  "atk-s0514a1:5013_13": "mayhaṃ pitā,",
  "atk-s0514a1:5013_14": "mayhaṃ bhātā’ti maṃ paribhāsissanti,",
  "atk-s0514a1:5013_15": "‘gaṇhatha imaṃ cora’nti ekekadaṇḍena vā ekekaleḍḍunā vā maṃ jīvitā voropessanti,",
  "atk-s0514a1:5013_16": "ahañca tumhākaṃ santike sīlesu patiṭṭhito,",
  "atk-s0514a1:5013_17": "jīvitahetupi na sakkā mayā paraṃ māretuṃ,",
  "atk-s0514a1:5013_18": "tasmā nāhaṃ gacchāmi,",
  "atk-s0514a1:5013_19": "ahaṃ manussamaṃsato viratattā kittakaṃ jīvissāmi,",
  "atk-s0514a1:5013_20": "idāni mama tumhākaṃ dassanaṃ natthī”ti roditvā “gacchatha tumhe”ti āha.",
  "atk-s0514a1:5013_21": "Atha mahāsatto tassa piṭṭhiṃ parimajjitvā,",
  "atk-s0514a1:5013_22": "“samma porisāda,",
  "atk-s0514a1:5013_23": "mā cintayi,",
  "atk-s0514a1:5013_24": "sutasomo nāmāhaṃ,",
  "atk-s0514a1:5013_25": "mayā tādiso kakkhaḷo pharuso vinīto,",
  "atk-s0514a1:5013_26": "bārāṇasivāsikesu kiṃ vattabbaṃ atthi,",
  "atk-s0514a1:5013_27": "ahaṃ taṃ tattha patiṭṭhāpessāmi,",
  "atk-s0514a1:5013_28": "asakkonto attano rajjaṃ dvidhā bhinditvā dassāmī”ti vatvā “tumhākampi nagare mama verino atthiyevā”ti",
  "atk-s0514a1:5013_29": "vutte “iminā mama vacanaṃ karontena dukkaraṃ kataṃ,",
  "atk-s0514a1:5013_30": "yena kenaci upāyena porāṇakayase patiṭṭhapetabbo esa mayā”ti cintetvā tassa palobhanatthāya nagarasampattiṃ vaṇṇento āha –",
  "atk-s0514a1:5014_0": "479.",
  "atk-s0514a1:5015_0": "“Catuppadaṃ sakuṇañcāpi maṃsaṃ, sūdehi randhaṃ sukataṃ suniṭṭhitaṃ;",
  "atk-s0514a1:5016_0": "Sudhaṃva indo paribhuñjiyāna, hitvā katheko ramasī araññe.",
  "atk-s0514a1:5017_0": "480.",
  "atk-s0514a1:5018_0": "“Tā khattiyā vellivilākamajjhā, alaṅkatā samparivārayitvā;",
  "atk-s0514a1:5019_0": "Indaṃva devesu pamodayiṃsu, hitvā katheko ramasī araññe.",
  "atk-s0514a1:5020_0": "481.",
  "atk-s0514a1:5021_0": "“Tambūpadhāne bahugoṇakamhi, subhamhi sabbassayanamhi saṅge;",
  "atk-s0514a1:5022_0": "Seyyassa majjhamhi sukhaṃ sayitvā",
  "atk-s0514a1:5023_0": "Hitvā katheko ramasī araññe.",
  "atk-s0514a1:5024_0": "482.",
  "atk-s0514a1:5025_0": "“Pāṇissaraṃ kumbhathūṇaṃ nisīthe, athopi ve nippurisampi tūriyaṃ;",
  "atk-s0514a1:5026_0": "Bahuṃ sugītañca suvāditañca, hitvā katheko ramasī araññe.",
  "atk-s0514a1:5027_0": "483.",
  "atk-s0514a1:5028_0": "“Uyyānasampannaṃ pahūtamālyaṃ, migājinūpetaṃ puraṃ surammaṃ;",
  "atk-s0514a1:5029_0": "Hayehi nāgehi rathehupetaṃ, hitvā katheko ramasī araññe”ti.",
  "atk-s0514a1:5030_0": "Tattha sukatanti nānappakārehi suṭṭhu kataṃ.",
  "atk-s0514a1:5030_1": "Suniṭṭhitanti nānāsambhārayojanena suṭṭhu niṭṭhitaṃ.",
  "atk-s0514a1:5030_2": "Kathekoti kathaṃ eko.",
  "atk-s0514a1:5030_3": "Ramasīti mūlaphalādīni khādanto kathaṃ ramissasi, “ehi, mahārāja,",
  "atk-s0514a1:5030_4": "gamissāmā”ti.",
  "atk-s0514a1:5030_5": "Vellivilākamajjhāti ettha vellīti rāsi,",
  "atk-s0514a1:5030_6": "vilākamajjhāti vilaggamajjhā.",
  "atk-s0514a1:5030_7": "Uttattaghanasuvaṇṇarāsipabhā ceva tanudīghamajjhā cāti dasseti.",
  "atk-s0514a1:5030_8": "Devesūti devalokesu accharā indaṃ viya ramaṇīye bārāṇasinagare pubbe taṃ pamodayiṃsu,",
  "atk-s0514a1:5030_9": "tā hitvā idha kiṃ karissasi, “ehi, samma,",
  "atk-s0514a1:5030_10": "gacchāmā”ti.",
  "atk-s0514a1:5030_11": "Tambūpadhāneti rattūpadhāne.",
  "atk-s0514a1:5030_12": "Sabbassayanamhīti sabbattharaṇatthate sayane.",
  "atk-s0514a1:5030_13": "Saṅgeti anekabhūmike dassetvā addharattaaṅgayutte tattha tvaṃ pubbe sayīti attho.",
  "atk-s0514a1:5030_14": "Sukhanti tādisassa sayanassa majjhamhi sukhaṃ sayitvāna idāni kathaṃ araññe ramissasi,",
  "atk-s0514a1:5030_15": "“ehi gacchāma, sammā”ti.",
  "atk-s0514a1:5030_16": "Nisītheti rattibhāge.",
  "atk-s0514a1:5030_17": "Hitvāti evarūpaṃ sampattiṃ chaḍḍetvā.",
  "atk-s0514a1:5030_18": "Uyyānasampannaṃ pahūtamālyanti, mahārāja,",
  "atk-s0514a1:5030_19": "tava uyyānasampannaṃ nānāvidhapupphaṃ.",
  "atk-s0514a1:5030_20": "Migājinūpetaṃ puraṃ surammanti taṃ uyyānaṃ migājinaṃ nāma nāmena,",
  "atk-s0514a1:5030_21": "tena upetaṃ purampi te suṭṭhu rammaṃ.",
  "atk-s0514a1:5030_22": "Hitvāti evarūpaṃ manoramaṃ nagaraṃ chaḍḍetvā.",
  "atk-s0514a1:5031_0": "Iti mahāsatto “appeva nāmesa pubbe upabhuttaparibhogarasaṃ saritvā gantukāmo bhaveyyā”ti paṭhamaṃ bhojanena palobhesi,",
  "atk-s0514a1:5031_1": "dutiyaṃ kilesena,",
  "atk-s0514a1:5031_2": "tatiyaṃ sayanena,",
  "atk-s0514a1:5031_3": "catutthaṃ naccagītavāditena,",
  "atk-s0514a1:5031_4": "pañcamaṃ uyyānena ceva nagarena cāti imehi ettakehi palobhetvā “ehi, mahārāja,",
  "atk-s0514a1:5031_5": "ahaṃ taṃ ādāya gantvā bārāṇasiyaṃ patiṭṭhāpetvā pacchā sakaraṭṭhaṃ gamissāmi,",
  "atk-s0514a1:5031_6": "sace bārāṇasirajjaṃ na labhissasi,",
  "atk-s0514a1:5031_7": "upaḍḍharajjaṃ te dassāmi,",
  "atk-s0514a1:5031_8": "kiṃ te araññavāsena,",
  "atk-s0514a1:5031_9": "mama vacanaṃ karohī”ti āha.",
  "atk-s0514a1:5031_10": "So tassa vacanaṃ sutvā gantukāmo hutvā “sutasomo mayhaṃ atthakāmo anukampako,",
  "atk-s0514a1:5031_11": "paṭhamaṃ maṃ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati,",
  "atk-s0514a1:5031_12": "sakkhissati cesa patiṭṭhāpetuṃ,",
  "atk-s0514a1:5031_13": "iminā saddhiṃyeva gantuṃ vaṭṭati,",
  "atk-s0514a1:5031_14": "kiṃ me araññavāsenā”ti cintetvā tuṭṭhacitto tassa guṇaṃ nissāya vaṇṇaṃ kathetukāmo “samma, sutasoma,",
  "atk-s0514a1:5031_15": "kalyāṇamittasaṃsaggato sādhutaraṃ,",
  "atk-s0514a1:5031_16": "pāpamittasaṃsaggato vā pāpataraṃ nāma natthī”ti vatvā āha –",
  "atk-s0514a1:5032_0": "484.",
  "atk-s0514a1:5033_0": "“Kāḷapakkhe yathā cando, hāyateva suve suve;",
  "atk-s0514a1:5034_0": "Kāḷapakkhūpamo rāja, asataṃ hoti samāgamo.",
  "atk-s0514a1:5035_0": "485.",
  "atk-s0514a1:5036_0": "“Yathāhaṃ rasakamāgamma, sūdaṃ kāpurisādhamaṃ;",
  "atk-s0514a1:5037_0": "Akāsiṃ pāpakaṃ kammaṃ, yena gacchāmi duggatiṃ.",
  "atk-s0514a1:5038_0": "486.",
  "atk-s0514a1:5039_0": "“Sukkapakkhe yathā cando, vaḍḍhateva suve suve;",
  "atk-s0514a1:5040_0": "Sukkapakkhūpamo rāja, sataṃ hoti samāgamo.",
  "atk-s0514a1:5041_0": "487.",
  "atk-s0514a1:5042_0": "“Yathāhaṃ tuvamāgamma, sutasoma vijānahi;",
  "atk-s0514a1:5043_0": "Kāhāmi kusalaṃ kammaṃ, yena gacchāmi suggatiṃ.",
  "atk-s0514a1:5044_0": "488.",
  "atk-s0514a1:5045_0": "“Thale yathā vāri janinda vuṭṭhaṃ, anaddhaneyyaṃ na ciraṭṭhitīkaṃ;",
  "atk-s0514a1:5046_0": "Evampi hoti asataṃ samāgamo, anaddhaneyyo udakaṃ thaleva.",
  "atk-s0514a1:5047_0": "489.",
  "atk-s0514a1:5048_0": "“Sare yathā vāri janinda vuṭṭhaṃ, ciraṭṭhitīkaṃ naravīraseṭṭha;",
  "atk-s0514a1:5049_0": "Evampi ve hoti sataṃ samāgamo, ciraṭṭhitīko udakaṃ sareva.",
  "atk-s0514a1:5050_0": "490.",
  "atk-s0514a1:5051_0": "“Abyāyiko hoti sataṃ samāgamo, yāvampi tiṭṭheyya tatheva hoti;",
  "atk-s0514a1:5052_0": "Khippañhi veti asataṃ samāgamo, tasmā sataṃ dhammo asabbhi ārakā”ti.",
  "atk-s0514a1:5053_0": "Tattha suve suveti divase divase.",
  "atk-s0514a1:5053_1": "Anaddhaneyyanti na addhānakkhamaṃ.",
  "atk-s0514a1:5053_2": "Sareti samudde.",
  "atk-s0514a1:5053_3": "Naravīraseṭṭhāti naresu vīriyena seṭṭha.",
  "atk-s0514a1:5053_4": "Udakaṃ sarevāti samudde vuṭṭhaudakaṃ viya.",
  "atk-s0514a1:5053_5": "Abyāyikoti avigacchanako.",
  "atk-s0514a1:5053_6": "Yāvampi tiṭṭheyyāti yattakaṃ kālaṃ jīvitaṃ tiṭṭheyya,",
  "atk-s0514a1:5053_7": "tattakaṃ kālaṃ tatheva hoti,",
  "atk-s0514a1:5053_8": "na jīrati sappurisehi mittabhāvoti.",
  "atk-s0514a1:5054_0": "Iti porisādo sattahi gāthāhi mahāsattasseva vaṇṇaṃ kathesi.",
  "atk-s0514a1:5054_1": "Mahāsattopi porisādañca te ca rājāno gahetvā attano paccantagāmaṃ agamāsi.",
  "atk-s0514a1:5054_2": "Paccantagāmavāsino mahāsattaṃ disvā nagaraṃ gantvā amaccānaṃ ācikkhiṃsu.",
  "atk-s0514a1:5054_3": "Amaccā balakāyaṃ ādāya gantvā parivārayiṃsu.",
  "atk-s0514a1:5054_4": "Mahāsatto tena parivārena bārāṇasirajjaṃ agamāsi.",
  "atk-s0514a1:5054_5": "Antarāmagge janapadavāsino bodhisattassa paṇṇākāraṃ datvā anugacchiṃsu,",
  "atk-s0514a1:5054_6": "mahanto parivāro ahosi,",
  "atk-s0514a1:5054_7": "tena saddhiṃ bārāṇasiṃ pāpuṇi.",
  "atk-s0514a1:5054_8": "Tadā porisādassa putto rājā hoti,",
  "atk-s0514a1:5054_9": "senāpati kāḷahatthiyeva.",
  "atk-s0514a1:5054_10": "Nāgarā rañño ārocayiṃsu –",
  "atk-s0514a1:5054_11": "“mahārāja,",
  "atk-s0514a1:5054_12": "sutasomo kira porisādaṃ dametvā ādāya idhāgacchati,",
  "atk-s0514a1:5054_13": "nagaramassa pavisituṃ na dassāmā”ti sīghaṃ nagaradvārāni pidahitvā āvudhahatthā aṭṭhaṃsu.",
  "atk-s0514a1:5054_14": "Mahāsatto dvārānaṃ pihitabhāvaṃ ñatvā porisādañca parosatañca rājāno ohāya katipayehi amaccehi saddhiṃ āgantvā “ahaṃ sutasomarājā,",
  "atk-s0514a1:5054_15": "dvāraṃ vivarathā”ti āha.",
  "atk-s0514a1:5054_16": "Purisā gantvā rañño ārocesuṃ.",
  "atk-s0514a1:5054_17": "So “khippaṃ vivarathā”ti vivarāpesi.",
  "atk-s0514a1:5054_18": "Mahāsatto nagaraṃ pāvisi.",
  "atk-s0514a1:5054_19": "Rājā ca kāḷahatthi cassa paccuggamanaṃ katvā ādāya pāsādaṃ āropayiṃsu.",
  "atk-s0514a1:5055_0": "So rājapallaṅke nisīditvā porisādassa aggamahesiṃ sesāmacce ca pakkosāpetvā kāḷahatthiṃ āha –",
  "atk-s0514a1:5055_1": "“kāḷahatthi,",
  "atk-s0514a1:5055_2": "kasmā rañño nagaraṃ pavisituṃ na dethā”ti?",
  "atk-s0514a1:5055_3": "“So rajjaṃ kārento imasmiṃ nagare bahū manusse khādi,",
  "atk-s0514a1:5055_4": "khattiyehi akattabbaṃ kari,",
  "atk-s0514a1:5055_5": "sakalajambudīpaṃ chiddamakāsi,",
  "atk-s0514a1:5055_6": "evarūpo pāpadhammo,",
  "atk-s0514a1:5055_7": "tena kāraṇenā”ti.",
  "atk-s0514a1:5055_8": "“Idāni ‘so evarūpaṃ karissatī’ti mā cintayittha,",
  "atk-s0514a1:5055_9": "ahaṃ taṃ dametvā sīlesu patiṭṭhāpesiṃ,",
  "atk-s0514a1:5055_10": "jīvitahetupi kañci na viheṭhessati,",
  "atk-s0514a1:5055_11": "natthi vo tato bhayaṃ,",
  "atk-s0514a1:5055_12": "evaṃ mā karittha,",
  "atk-s0514a1:5055_13": "puttehi nāma mātāpitaro paṭijaggitabbā,",
  "atk-s0514a1:5055_14": "mātāpituposakā hi saggaṃ gacchanti,",
  "atk-s0514a1:5055_15": "itare niraya”nti evaṃ so nicāsane nisinnassa puttarājassa ovādaṃ datvā,",
  "atk-s0514a1:5055_16": "“kāḷahatthi,",
  "atk-s0514a1:5055_17": "tvaṃ rañño sahāyo ceva sevako ca,",
  "atk-s0514a1:5055_18": "raññāpi mahante issariye patiṭṭhāpito,",
  "atk-s0514a1:5055_19": "tayāpi rañño atthaṃ carituṃ vaṭṭatī”ti senāpatimpi anusāsitvā, “devi,",
  "atk-s0514a1:5055_20": "tvampi kulagehā āgantvā tassa santike aggamahesiṭṭhānaṃ patvā puttadhītāhi vaḍḍhippattā,",
  "atk-s0514a1:5055_21": "tayāpi tassa atthaṃ carituṃ vaṭṭatī”ti deviyāpi ovādaṃ datvā tamevatthaṃ matthakaṃ pāpetuṃ dhammaṃ desento gāthā āha –",
  "atk-s0514a1:5056_0": "491.",
  "atk-s0514a1:5057_0": "“Na so rājā yo ajeyyaṃ jināti, na so sakhā yo sakhāraṃ jināti;",
  "atk-s0514a1:5058_0": "Na sā bhariyā yā patino na vibheti, na te puttā ye na bharanti jiṇṇaṃ.",
  "atk-s0514a1:5059_0": "492.",
  "atk-s0514a1:5060_0": "“Na sā sabhā yattha na santi santo, na te santo ye na bhaṇanti dhammaṃ;",
  "atk-s0514a1:5061_0": "Rāgañca dosañca pahāya mohaṃ, dhammaṃ bhaṇantāva bhavanti santo.",
  "atk-s0514a1:5062_0": "493.",
  "atk-s0514a1:5063_0": "“Nābhāsamānaṃ jānanti, missaṃ bālehi paṇḍitaṃ;",
  "atk-s0514a1:5064_0": "Bhāsamānañca jānanti, desentaṃ amataṃ padaṃ.",
  "atk-s0514a1:5065_0": "494.",
  "atk-s0514a1:5066_0": "“Bhāsaye jotaye dhammaṃ, paggaṇhe isinaṃ dhajaṃ;",
  "atk-s0514a1:5067_0": "Subhāsitaddhajā isayo, dhammo hi isinaṃ dhajo”ti.",
  "atk-s0514a1:5068_0": "Tattha ajeyyanti ajeyyā nāma mātāpitaro,",
  "atk-s0514a1:5068_1": "te jinanto rājā nāma na hoti.",
  "atk-s0514a1:5068_2": "Sace tvampi pitu santakaṃ rajjaṃ labhitvā tassa paṭisattu hosi,",
  "atk-s0514a1:5068_3": "akiccakārī nāma bhavissasi.",
  "atk-s0514a1:5068_4": "Sakhāraṃ jinātīti kūṭaḍḍena jināti.",
  "atk-s0514a1:5068_5": "Sace tvaṃ,",
  "atk-s0514a1:5068_6": "kāḷahatthi,",
  "atk-s0514a1:5068_7": "raññā saddhiṃ mittadhammaṃ na pūresi,",
  "atk-s0514a1:5068_8": "adhammaṭṭho hutvā niraye nibbattissasi.",
  "atk-s0514a1:5068_9": "Na vibhetīti na bhāyati.",
  "atk-s0514a1:5068_10": "Sace tvaṃ rañño na bhāyasi,",
  "atk-s0514a1:5068_11": "bhariyādhamme ṭhitā nāma na hosi,",
  "atk-s0514a1:5068_12": "akiccakārī nāma bhavissasi.",
  "atk-s0514a1:5068_13": "Jiṇṇanti mahallakaṃ.",
  "atk-s0514a1:5068_14": "Tasmiñhi kāle abharantā puttā puttā nāma na honti.",
  "atk-s0514a1:5069_0": "Santoti paṇḍitā.",
  "atk-s0514a1:5069_1": "Ye na bhaṇanti dhammanti ye pucchitā saccasabhāvaṃ na vadanti,",
  "atk-s0514a1:5069_2": "na te paṇḍitā nāma.",
  "atk-s0514a1:5069_3": "Dhammaṃ bhaṇantāvāti ete rāgādayo pahāya parassa hitānukampakā hutvā sabhāvaṃ bhaṇantāva paṇḍitā nāma honti.",
  "atk-s0514a1:5069_4": "Nābhāsamānanti na abhāsamānaṃ.",
  "atk-s0514a1:5069_5": "Amataṃ padanti amatamahānibbānaṃ desentaṃ “paṇḍito”ti jānanti,",
  "atk-s0514a1:5069_6": "teneva porisādo maṃ ñatvā pasannacitto cattāro vare datvā pañcasu sīlesu patiṭṭhito.",
  "atk-s0514a1:5069_7": "Bhāsayeti paṇḍito puriso dhammaṃ bhāseyya joteyya,",
  "atk-s0514a1:5069_8": "buddhādayo isayo yasmā dhammo etesaṃ dhajo,",
  "atk-s0514a1:5069_9": "tasmā subhāsitaddhajā nāma subhāsitaṃ paggaṇhanti,",
  "atk-s0514a1:5069_10": "bālā pana subhāsitaṃ paggaṇhantā nāma natthīti.",
  "atk-s0514a1:5070_0": "Imassa dhammakathaṃ sutvā rājā ca senāpati ca devī ca tuṭṭhā “gacchāma, mahārāja,",
  "atk-s0514a1:5070_1": "ānemā”ti vatvā nagare bheriṃ carāpetvā nāgare sannipātetvā “tumhe mā bhāyittha,",
  "atk-s0514a1:5070_2": "rājā kira dhamme patiṭṭhito,",
  "atk-s0514a1:5070_3": "etha naṃ ānemā”ti mahājanaṃ ādāya mahāsattaṃ purato katvā rañño santikaṃ gantvā vanditvā kappake upaṭṭhāpetvā",
  "atk-s0514a1:5070_4": "kappitakesamassuṃ nhātānulittapasādhitaṃ rājānaṃ ratanarāsimhi ṭhapetvā abhisiñcitvā nagaraṃ pavesesuṃ.",
  "atk-s0514a1:5070_5": "Porisādo rājā hutvā parosatānaṃ khattiyānaṃ mahāsattassa ca mahāsakkāraṃ kāresi.",
  "atk-s0514a1:5070_6": "“Sutasomanarindena kira porisādaṃ dametvā rajje patiṭṭhāpito”ti sakalajambudīpe mahākolāhalaṃ udapādi.",
  "atk-s0514a1:5070_7": "Indapatthanagaravāsinopi “rājā no āgacchatū”ti dūtaṃ pahiṇiṃsu.",
  "atk-s0514a1:5070_8": "So tattha māsamattaṃ vasitvā, “samma,",
  "atk-s0514a1:5070_9": "gacchāmahaṃ,",
  "atk-s0514a1:5070_10": "tvaṃ appamatto hohi,",
  "atk-s0514a1:5070_11": "nagaradvāresu ca majjhe cāti pañca dānasālāyo kārehi,",
  "atk-s0514a1:5070_12": "dasa rājadhamme akopetvā agatigamanaṃ pariharā”ti porisādaṃ ovadi.",
  "atk-s0514a1:5070_13": "Parosatāhi rājadhānīhi balakāyo yebhuyyena sannipati.",
  "atk-s0514a1:5070_14": "So tena balakāyena parivuto bārāṇasito nikkhami.",
  "atk-s0514a1:5070_15": "Porisādopi nikkhamitvā upaḍḍhapathā nivatti.",
  "atk-s0514a1:5070_16": "Mahāsatto avāhanānaṃ rājūnaṃ vāhanāni datvā uyyojesi.",
  "atk-s0514a1:5070_17": "Tepi rājāno tena saddhiṃ sammoditvā mahāsattaṃ vandanādīni katvā attano attano janapadaṃ agamiṃsu.",
  "atk-s0514a1:5071_0": "Mahāsattopi nagaraṃ patvā indapatthanagaravāsīhi devanagaraṃ viya alaṅkatanagaraṃ pavisitvā mātāpitaro",
  "atk-s0514a1:5071_1": "vanditvā madhurapaṭisanthāraṃ katvā mahātalaṃ abhiruhi.",
  "atk-s0514a1:5071_2": "So dhammena rajjaṃ kārento cintesi –",
  "atk-s0514a1:5071_3": "“rukkhadevatā mayhaṃ bahūpakārā,",
  "atk-s0514a1:5071_4": "balikammalābhamassā karissāmī”ti.",
  "atk-s0514a1:5071_5": "So tassa nigrodhassa avidūre mahantaṃ taḷākaṃ kāretvā bahūni kulāni pesetvā gāmaṃ nivesesi.",
  "atk-s0514a1:5071_6": "Gāmo mahā ahosi asītimattaāpaṇasahassapaṭimaṇḍito.",
  "atk-s0514a1:5071_7": "Tampi rukkhamūlaṃ sākhantato paṭṭhāya samatalaṃ kāretvā parikkhittavedikatoraṇadvārayuttaṃ akāsi,",
  "atk-s0514a1:5071_8": "devatā abhippasīdi.",
  "atk-s0514a1:5071_9": "Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto.",
  "atk-s0514a1:5071_10": "Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṃ pūrayiṃsu.",
  "atk-s0514a1:5072_0": "Satthā imaṃ dhammadesanaṃ āharitvā saccāni pakāsetvā “na,",
  "atk-s0514a1:5072_1": "bhikkhave,",
  "atk-s0514a1:5072_2": "idānevāhaṃ aṅgulimālaṃ damemi,",
  "atk-s0514a1:5072_3": "pubbepesa mayā damitoyevā”ti vatvā jātakaṃ samodhānesi “tadā porisādo rājā aṅgulimālo ahosi,",
  "atk-s0514a1:5072_4": "kāḷahatthi sāriputto,",
  "atk-s0514a1:5072_5": "nandabrāhmaṇo ānando,",
  "atk-s0514a1:5072_6": "rukkhadevatā kassapo,",
  "atk-s0514a1:5072_7": "sakko anuruddho,",
  "atk-s0514a1:5072_8": "sesarājāno buddhaparisā,",
  "atk-s0514a1:5072_9": "mātāpitaro mahārājakulāni,",
  "atk-s0514a1:5072_10": "sutasomarājā pana ahameva ahosi”nti.",
  "atk-s0514a1:5073_0": "Mahāsutasomajātakavaṇṇanā pañcamā.",
  "atk-s0514a1:5074_0": "Jātakuddānaṃ –",
  "atk-s0514a1:5075_0": "Sumukho pana haṃsavaro ca mahā, sudhabhojaniko ca paro pavaro;",
  "atk-s0514a1:5076_0": "Sakuṇāladijādhipativhayano, sutasomavaruttamasavhayanoti.",
  "atk-s0514a1:5077_0": "Asītinipātavaṇṇanā niṭṭhitā.",
  "atk-s0514a1:5078_0": "Pañcamo bhāgo niṭṭhito."
}