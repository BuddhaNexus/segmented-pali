{
  "atk-abh03a:6_0": "Namo tassa bhagavato arahato sammāsambuddhassa",
  "atk-abh03a:7_0": "Abhidhammapiṭake",
  "atk-abh03a:8_0": "Pañcapakaraṇa-aṭṭhakathā",
  "atk-abh03a:9_0": "Dhātukathā-aṭṭhakathā",
  "atk-abh03a:10_0": "Aṭṭhārasahi bhedehi, vibhaṅgaṃ mārabhañjano;",
  "atk-abh03a:11_0": "Desayitvā mahāvīro, yaṃ tasseva anantaraṃ.",
  "atk-abh03a:12_0": "Adesayi dhātukathaṃ, dhātubhedappakāsano;",
  "atk-abh03a:13_0": "Tassatthaṃ dīpayissāmi, taṃ suṇātha samāhitāti.",
  "atk-abh03a:14_0": "1. Mātikāvaṇṇanā",
  "atk-abh03a:15_0": "1. Nayamātikāvaṇṇanā",
  "atk-abh03a:16_0": "1.",
  "atk-abh03a:16_1": "Saṅgaho asaṅgahotiādīnañhi vasena idaṃ pakaraṇaṃ cuddasavidhena vibhattanti vuttaṃ.",
  "atk-abh03a:16_2": "Taṃ sabbampi uddesaniddesato dvidhā ṭhitaṃ.",
  "atk-abh03a:16_3": "Tattha mātikā uddeso.",
  "atk-abh03a:16_4": "Sā pañcavidhā –",
  "atk-abh03a:16_5": "nayamātikā,",
  "atk-abh03a:16_6": "abbhantaramātikā,",
  "atk-abh03a:16_7": "nayamukhamātikā,",
  "atk-abh03a:16_8": "lakkhaṇamātikā,",
  "atk-abh03a:16_9": "bāhiramātikāti.",
  "atk-abh03a:16_10": "Tattha saṅgaho asaṅgaho…pe…",
  "atk-abh03a:16_11": "vippayuttena saṅgahitaṃ asaṅgahitanti –",
  "atk-abh03a:16_12": "ayaṃ cuddasahi padehi nikkhittā nayamātikā nāma.",
  "atk-abh03a:16_13": "Ayañhi iminā saṅgahādikena nayena dhātukathā dhammā vibhattāti dassetuṃ ṭhapitattā nayamātikāti vuccati.",
  "atk-abh03a:16_14": "Etesaṃ padānaṃ mūlabhūtattā mūlamātikātipi vattuṃ vaṭṭati.",
  "atk-abh03a:17_0": "2. Abbhantaramātikāvaṇṇanā",
  "atk-abh03a:18_0": "2.",
  "atk-abh03a:18_1": "Pañcakkhandhā …pe…",
  "atk-abh03a:18_2": "manasikāroti ayaṃ pañcavīsādhikena padasatena nikkhittā abbhantaramātikā nāma.",
  "atk-abh03a:18_3": "Ayañhi “sabbāpi dhammasaṅgaṇī dhātukathāya mātikā”ti evaṃ avatvā saṅgahādinā nayena vibhajitabbe khandhādidhamme",
  "atk-abh03a:18_4": "sarūpato dassetvā dhātukathāya abbhantareyeva ṭhapitattā abbhantaramātikāti vuccati.",
  "atk-abh03a:18_5": "Khandhādipadānaṃ dhammasaṅgaṇīmātikāya asaṅgahitattā pakiṇṇakamātikātipi vattuṃ vaṭṭati.",
  "atk-abh03a:19_0": "3. Nayamukhamātikāvaṇṇanā",
  "atk-abh03a:20_0": "3.",
  "atk-abh03a:20_1": "Tīhi saṅgaho,",
  "atk-abh03a:20_2": "tīhi asaṅgaho;",
  "atk-abh03a:20_3": "catūhi sampayogo,",
  "atk-abh03a:20_4": "catūhi vippayogoti ayaṃ catūhi padehi nikkhittā nayamukhamātikā nāma.",
  "atk-abh03a:20_5": "Ayañhi sabbesupi pañcakkhandhādīsu ceva kusalattikādīsu ca mātikādhammesu,",
  "atk-abh03a:20_6": "tīhi khandhāyatanadhātupadeheva saṅgaho ca asaṅgaho ca yojetabbo.",
  "atk-abh03a:20_7": "Tathā catūhi arūpakkhandhehi sampayogo ca vippayogo ca.",
  "atk-abh03a:20_8": "Etāni imesaṃ saṅgahāsaṅgahādīnaṃ nayānaṃ mukhānīti dassetuṃ ṭhapitattā nayamukhamātikāti vuccati.",
  "atk-abh03a:21_0": "4. Lakkhaṇamātikāvaṇṇanā",
  "atk-abh03a:22_0": "4. Sabhāgo,",
  "atk-abh03a:22_1": "visabhāgoti ayaṃ dvīhi padehi nikkhittā lakkhaṇamātikā nāma.",
  "atk-abh03a:22_2": "Ayañhi sabhāgalakkhaṇehi dhammehi saṅgahanayo,",
  "atk-abh03a:22_3": "visabhāgalakkhaṇehi asaṅgahanayo,",
  "atk-abh03a:22_4": "tathā sampayogavippayoganayo yojetabboti sabhāgavisabhāgalakkhaṇavasena saṅgahādilakkhaṇaṃ dassetuṃ ṭhapitattā lakkhaṇamātikāti vuccati.",
  "atk-abh03a:23_0": "5. Bāhiramātikāvaṇṇanā",
  "atk-abh03a:24_0": "5.",
  "atk-abh03a:24_1": "Sabbāpi dhammasaṅgaṇī dhātukathāya mātikāti ayaṃ chasaṭṭhi tikapadāni,",
  "atk-abh03a:24_2": "dve ca dukapadasatāni saṅkhipitvā nikkhittā bāhiramātikā nāma.",
  "atk-abh03a:24_3": "Ayañhi “pañcakkhandhā…pe…",
  "atk-abh03a:24_4": "manasikāro”ti evaṃ dhātukathāya abbhantare avatvā “sabbāpi dhammasaṅgaṇī”ti evaṃ dhātukathāya mātikato bahi ṭhapitattā bāhiramātikāti vuccati.",
  "atk-abh03a:25_0": "Evaṃ mātikāya pañcadhā ṭhitabhāvaṃ viditvā idāni ‘saṅgaho asaṅgaho’tiādīsu saṅgaho tāva jātisañjātikiriyāgaṇanavasena catubbidho. Tattha –",
  "atk-abh03a:25_1": "“sabbe khattiyā āgacchantu,",
  "atk-abh03a:25_2": "sabbe brāhmaṇā,",
  "atk-abh03a:25_3": "sabbe vessā,",
  "atk-abh03a:25_4": "sabbe suddā āgacchantu”,",
  "atk-abh03a:25_5": "“yā cāvuso visākha,",
  "atk-abh03a:25_6": "sammāvācā,",
  "atk-abh03a:25_7": "yo ca sammākammanto,",
  "atk-abh03a:25_8": "yo ca sammāājīvo,",
  "atk-abh03a:25_9": "ime dhammā sīlakkhandhe saṅgahitā”ti ayaṃ jātisaṅgaho nāma.",
  "atk-abh03a:25_10": "“Ekajātikā āgacchantū”ti vuttaṭṭhāne viya hi idha sabbepi jātiyā ekasaṅgahaṃ gatā.",
  "atk-abh03a:25_11": "“Sabbe kosalakā āgacchantu,",
  "atk-abh03a:25_12": "sabbe māgadhakā,",
  "atk-abh03a:25_13": "sabbe bhārukacchakā āgacchantu”,",
  "atk-abh03a:25_14": "“yo cāvuso visākha,",
  "atk-abh03a:25_15": "sammāvāyāmo;",
  "atk-abh03a:25_16": "yā ca sammāsati,",
  "atk-abh03a:25_17": "yo ca sammāsamādhi,",
  "atk-abh03a:25_18": "ime dhammā samādhikkhandhe saṅgahitā”ti ayaṃ sañjātisaṅgaho nāma.",
  "atk-abh03a:25_19": "“Ekaṭṭhāne jātā saṃvaḍḍhā āgacchantū”ti vuttaṭṭhāne viya hi idha sabbepi sañjātiṭhānena nivutthokāsena ekasaṅgahaṃ gatā.",
  "atk-abh03a:25_20": "“Sabbe hatthārohā āgacchantu,",
  "atk-abh03a:25_21": "sabbe assārohā,",
  "atk-abh03a:25_22": "sabbe rathikā āgacchantu”,",
  "atk-abh03a:25_23": "“yā cāvuso visākha,",
  "atk-abh03a:25_24": "sammādiṭṭhi,",
  "atk-abh03a:25_25": "yo ca sammāsaṅkappo,",
  "atk-abh03a:25_26": "ime dhammā paññākkhandhe saṅgahitā”ti ayaṃ kiriyāsaṅgaho nāma.",
  "atk-abh03a:25_27": "Sabbeva hete attano kiriyākaraṇena ekasaṅgahaṃ gatā.",
  "atk-abh03a:25_28": "“Cakkhāyatanaṃ katamakkhandhagaṇanaṃ gacchatīti?",
  "atk-abh03a:25_29": "Rūpakkhandhagaṇanaṃ gacchatī”ti.",
  "atk-abh03a:25_30": "Hañci cakkhāyatanaṃ rūpakkhandhagaṇanaṃ gacchati,",
  "atk-abh03a:25_31": "tena vata re vattabbe –",
  "atk-abh03a:25_32": "‘cakkhāyatanaṃ rūpakkhandhena saṅgahita”nti,",
  "atk-abh03a:25_33": "ayaṃ gaṇanasaṅgaho nāma.",
  "atk-abh03a:25_34": "Ayamidha adhippeto.",
  "atk-abh03a:25_35": "Tappaṭipakkhena asaṅgaho veditabbo.",
  "atk-abh03a:25_36": "Tesaṃ vikappato saṅgahitena asaṅgahitādīni.",
  "atk-abh03a:25_37": "Ekuppādekanirodhaekavatthukaekārammaṇatāvasena sampayogo,",
  "atk-abh03a:25_38": "tappaṭipakkhato vippayogo.",
  "atk-abh03a:25_39": "Tesaṃ vikappato sampayuttena vippayuttādīni.",
  "atk-abh03a:25_40": "Tadubhayasaṃsaggavikappato saṅgahitena sampayuttaṃ vippayuttantiādīni.",
  "atk-abh03a:25_41": "Pañcakkhandhātiādīni pana khandhavibhaṅgādīsu vuttanayeneva veditabbāni.",
  "atk-abh03a:25_42": "Phassādayo panettha sanniṭṭhānavasena vuttasabbacittuppādasādhāraṇato vuttāti.",
  "atk-abh03a:26_0": "Mātikāvaṇṇanā.",
  "atk-abh03a:27_0": "2. Niddesavaṇṇanā",
  "atk-abh03a:28_0": "1. Paṭhamanayo saṅgahāsaṅgahapadavaṇṇanā",
  "atk-abh03a:29_0": "1. Khandhapadavaṇṇanā",
  "atk-abh03a:30_0": "6.",
  "atk-abh03a:30_1": "Idāni pañcakkhandhādivasena nikkhittamātikaṃ ‘saṅgaho asaṅgaho’tiādīhi nayamātikāpadehi saddhiṃ yojetvā",
  "atk-abh03a:30_2": "dassetuṃ rūpakkhandho katihi khandhehītiādinā nayena niddesavāro āraddho.",
  "atk-abh03a:30_3": "Tattha yasmā “saṅgaho asaṅgahotiādikāya nayamātikāya “tīhi saṅgaho,",
  "atk-abh03a:30_4": "tīhi asaṅgaho”ti nayamukhamātikā ṭhapitā,",
  "atk-abh03a:30_5": "tasmā rūpakkhandhādīnaṃ saṅgahaṃ dassetuṃ katihi khandhehi katihāyatanehi katihi dhātūhīti tīṇi khandhāyatanadhātupadāneva uddhaṭāni.",
  "atk-abh03a:30_6": "‘Cattāri saccānī’tiādīsu ekampi na parāmaṭṭhaṃ.",
  "atk-abh03a:30_7": "Yasmā ca “sabhāgo visabhāgo”ti evaṃ lakkhaṇamātikā ṭhapitā,",
  "atk-abh03a:30_8": "tasmā imassa pañhassa vissajjane rūpakkhandho ekena khandhenātiādi vuttaṃ.",
  "atk-abh03a:30_9": "Sabhāgā hi tassa ete khandhādayoti.",
  "atk-abh03a:30_10": "Tattha ekena khandhenāti rūpakkhandheneva.",
  "atk-abh03a:30_11": "Yañhi kiñci rūpaṃ rūpakkhandhasabhāgattā rūpakkhandhotveva saṅgahaṃ gacchatīti rūpakkhandheneva gaṇitaṃ,",
  "atk-abh03a:30_12": "taṃ rūpakkhandheneva paricchinnaṃ.",
  "atk-abh03a:30_13": "Ekādasahāyatanehīti manāyatanavajjehi.",
  "atk-abh03a:30_14": "Sabbopi hi rūpakkhandho dasāyatanāni dhammāyatanekadeso ca hoti,",
  "atk-abh03a:30_15": "tasmā ekādasahāyatanehi gaṇito,",
  "atk-abh03a:30_16": "paricchinno.",
  "atk-abh03a:30_17": "Ekādasahi dhātūhīti sattaviññāṇadhātuvajjāhi ekādasahi etāsu hi apariyāpannaṃ rūpaṃ nāma natthi.",
  "atk-abh03a:31_0": "Asaṅgahanayaniddese katihi asaṅgahitoti saṅkhepeneva pucchā katā.",
  "atk-abh03a:31_1": "Vissajjane panassa yasmā rūpakkhandhassa visabhāgā cattāro arūpakkhandhā,",
  "atk-abh03a:31_2": "ekaṃ manāyatanaṃ,",
  "atk-abh03a:31_3": "satta viññāṇadhātuyo;",
  "atk-abh03a:31_4": "tasmā catūhi khandhehītiādi vuttaṃ.",
  "atk-abh03a:31_5": "Iminā nayena sabbapadesu saṅgahāsaṅgaho veditabbo.",
  "atk-abh03a:31_6": "Imasmiṃ pana khandhaniddese –",
  "atk-abh03a:31_7": "“rūpakkhandho katihi khandhehī”tiādimhi tāva ekamūlake saṅgahanaye sarūpeneva dassitā pañca pucchā,",
  "atk-abh03a:31_8": "pañca vissajjanāni.",
  "atk-abh03a:31_9": "Asaṅgahanaye saṅkhepena dassitā pañca pucchā,",
  "atk-abh03a:31_10": "pañca vissajjanāni.",
  "atk-abh03a:31_11": "Iminā upāyena dukamūlakādīsupi pucchāvissajjanāni veditabbāni.",
  "atk-abh03a:31_12": "Rūpakkhandhamūlakāyeva cettha dukatikacatukkā dassitā.",
  "atk-abh03a:31_13": "Pañcake pana “rūpakkhandho ca…pe…",
  "atk-abh03a:31_14": "viññāṇakkhandho cā”ti evaṃ bhedato ca,",
  "atk-abh03a:31_15": "“pañcakkhandhā katihi khandhehī”ti evaṃ abhedato cāti dvidhā pucchāvissajjanāni katāni.",
  "atk-abh03a:31_16": "Evaṃ pāḷinayo veditabboti.",
  "atk-abh03a:32_0": "2. Āyatanapadādivaṇṇanā",
  "atk-abh03a:33_0": "22.",
  "atk-abh03a:33_1": "Āyatanapadaniddesādīsu āyatanapadaniddese tāva cakkhāyatanaṃ ekena khandhenāti ekena rūpakkhandheneva,",
  "atk-abh03a:33_2": "ekena cakkhāyataneneva ekāya cakkhudhātuyāva saṅgahitanti veditabbaṃ.",
  "atk-abh03a:33_3": "Sotāyatanādīsupi imināva nayena saṅgahāsaṅgaho veditabbo.",
  "atk-abh03a:33_4": "Asaṅkhataṃ khandhato ṭhapetvāti ettha pana yasmā asaṅkhataṃ dhammāyatanaṃ nāma nibbānaṃ,",
  "atk-abh03a:33_5": "tañca khandhasaṅgahaṃ na gacchati;",
  "atk-abh03a:33_6": "tasmā ‘khandhato ṭhapetvā’ti vuttaṃ.",
  "atk-abh03a:33_7": "Catūhi khandhehīti rūpavedanāsaññāsaṅkhārakkhandhehi.",
  "atk-abh03a:33_8": "Nibbānavajjañhi dhammāyatanaṃ etehi saṅgahitaṃ.",
  "atk-abh03a:33_9": "Viññāṇakkhandhena pana ṭhapetvā dhammāyatanadhammadhātuyo sesāyatanadhātūhi ca taṃ na saṅgayhati.",
  "atk-abh03a:33_10": "Tena vuttaṃ –",
  "atk-abh03a:33_11": "“ekena khandhena,",
  "atk-abh03a:33_12": "ekādasahāyatanehi,",
  "atk-abh03a:33_13": "sattarasahi dhātūhi asaṅgahita”nti.",
  "atk-abh03a:33_14": "Yathā ca te heṭṭhā rūpakkhandhamūlakā,",
  "atk-abh03a:33_15": "evamidhāpi cakkhāyatanamūlakāva nayā veditabbā.",
  "atk-abh03a:33_16": "Dukamattameva pana pāḷiyaṃ dassetvā “dvādasāyatanānī”ti abhedatova pucchāvissajjanaṃ kataṃ.",
  "atk-abh03a:33_17": "Dhātuniddesepi eseva nayo.",
  "atk-abh03a:34_0": "40.",
  "atk-abh03a:34_1": "Saccaniddese –",
  "atk-abh03a:34_2": "sabbepi dukatikacatukkā pāḷiyaṃ dassitā.",
  "atk-abh03a:34_3": "Yasmā ca dukatikesu samudayasaccasadisameva maggasaccepi vissajjanaṃ,",
  "atk-abh03a:34_4": "tasmā taṃ samudayānantaraṃ vuttaṃ.",
  "atk-abh03a:35_0": "50.",
  "atk-abh03a:35_1": "Indriyaniddese –",
  "atk-abh03a:35_2": "jīvitindriyaṃ dvīhi khandhehīti rūpajīvitindriyaṃ rūpakkhandhena,",
  "atk-abh03a:35_3": "arūpajīvitindriyaṃ saṅkhārakkhandhena saṅgahitaṃ.",
  "atk-abh03a:35_4": "Sesaṃ vuttanayānusāreneva veditabbaṃ.",
  "atk-abh03a:35_5": "Pāḷivavatthānaṃ panettha āyatanadhātuniddesasadisameva.",
  "atk-abh03a:36_0": "6. Paṭiccasamuppādavaṇṇanā",
  "atk-abh03a:37_0": "61.",
  "atk-abh03a:37_1": "Paṭiccasamuppādaniddese –",
  "atk-abh03a:37_2": "“avijjā katihi khandhehī”ti pucchaṃ anārabhitvā avijjā ekena khandhenāti evaṃ vissajjanameva dassitaṃ.",
  "atk-abh03a:37_3": "Tattha saṅkhārapaccayā viññāṇanti paṭisandhiyaṃ pavatte ca sabbampi vipākaviññāṇaṃ.",
  "atk-abh03a:37_4": "Tenevāha –",
  "atk-abh03a:37_5": "“sattahi dhātūhi saṅgahita”nti.",
  "atk-abh03a:37_6": "Nāmarūpampi paṭisandhipavattivaseneva veditabbaṃ.",
  "atk-abh03a:37_7": "Tenevettha saddāyatanampi saṅgahetvā ekādasahāyatanehi saṅgaho dassito.",
  "atk-abh03a:37_8": "Phassādīsu khandhabhedo veditabbo.",
  "atk-abh03a:37_9": "Aññeneva hi ekena khandhena phasso saṅgahito,",
  "atk-abh03a:37_10": "aññena vedanā,",
  "atk-abh03a:37_11": "taṇhāupādānakammabhavā pana saṅkhārakkhandheneva saṅgahitā.",
  "atk-abh03a:37_12": "Bhavapadañcettha kammabhavādīnaṃ vasena ekādasadhā vibhattaṃ.",
  "atk-abh03a:37_13": "Tattha kammabhavo phassādīhi sadisavisajjanattā tehi saddhiṃ ekato dassito.",
  "atk-abh03a:37_14": "Upapattibhavakāmabhavasaññābhavapañcavokārabhavā aññamaññasadisavissajjanattā ekato dassitā.",
  "atk-abh03a:37_15": "Yasmā cete upādinnakadhammāva tasmā “ekādasahāyatanehi sattarasahi dhātūhī”ti vuttaṃ.",
  "atk-abh03a:37_16": "Saddāyatanañhi anupādinnaṃ,",
  "atk-abh03a:37_17": "taṃ ettha na gahitaṃ.",
  "atk-abh03a:38_0": "68.",
  "atk-abh03a:38_1": "Rūpabhavaniddese –",
  "atk-abh03a:38_2": "pañcahāyatanehīti cakkhusotamanarūpadhammāyatanehi.",
  "atk-abh03a:38_3": "Aṭṭhahi dhātūhīti cakkhusotacakkhuviññāṇasotaviññāṇarūpadhammamanodhātumanoviññāṇadhātūhi.",
  "atk-abh03a:38_4": "Arūpabhavādayopi tayo sadisavissajjanattāva ekato dassitā.",
  "atk-abh03a:38_5": "Tathā asaññābhavaekavokārabhavā.",
  "atk-abh03a:38_6": "Tattha dvīhāyatanehīti rūpāyatanadhammāyatanehi.",
  "atk-abh03a:38_7": "Dhātūsupi eseva nayo.",
  "atk-abh03a:38_8": "Ekatalavāsikānañhi sesabrahmānaṃ cakkhusabbhāvato tassārammaṇattā tattha rūpāyatanaṃ uddhaṭaṃ.",
  "atk-abh03a:39_0": "71.",
  "atk-abh03a:39_1": "Jāti dvīhi khandhehīti rūpajāti rūpakkhandhena,",
  "atk-abh03a:39_2": "arūpajāti saṅkhārakkhandhena.",
  "atk-abh03a:39_3": "Jarāmaraṇesupi eseva nayo.",
  "atk-abh03a:39_4": "Sokādīsupi ekena khandhenāti sokadukkhadomanassāni vedanākkhandhena,",
  "atk-abh03a:39_5": "paridevo rūpakkhandhena,",
  "atk-abh03a:39_6": "upāyāsādayo saṅkhārakkhandhenāti evaṃ khandhaviseso veditabbo.",
  "atk-abh03a:40_0": "73.",
  "atk-abh03a:40_1": "Iddhipādo dvīhīti saṅkhāraviññāṇakkhandhehi,",
  "atk-abh03a:40_2": "manāyatanadhammāyatanehi,",
  "atk-abh03a:40_3": "dhammadhātumanoviññāṇadhātūhi ca.",
  "atk-abh03a:40_4": "Jhānaṃ dvīhīti vedanākkhandhasaṅkhārakkhandhehi.",
  "atk-abh03a:40_5": "Appamaññādayo sadisavissajjanattā ekato niddiṭṭhā.",
  "atk-abh03a:40_6": "Cittaṃ pana cetanānantaraṃ nikkhittampi asadisavissajjanattā pacchā gahitaṃ.",
  "atk-abh03a:40_7": "Tattha appamaññādīsu ekena khandhenāti vedanā vedanākkhandhena,",
  "atk-abh03a:40_8": "saññā saññākkhandhena,",
  "atk-abh03a:40_9": "sesā saṅkhārakkhandhena saṅgahitāti evaṃ khandhaviseso veditabbo.",
  "atk-abh03a:41_0": "7. Tikapadavaṇṇanā",
  "atk-abh03a:42_0": "77.",
  "atk-abh03a:42_1": "Evaṃ abbhantaramātikāya saṅgahaṃ dassetvā idāni bāhiramātikāya saṅgahaṃ dassetuṃ kusalā dhammātiādi āraddhaṃ.",
  "atk-abh03a:42_2": "Tattha vedanāttike tīhi dhātūhīti kāyaviññāṇamanoviññāṇadhammadhātūhi.",
  "atk-abh03a:42_3": "Sattahi dhātūhīti cakkhusotaghānajivhāviññāṇadhātūhi ceva manodhātudhammadhātumanoviññāṇadhātūhi ca.",
  "atk-abh03a:42_4": "Vipākattike aṭṭhahi dhātūhīti kāyaviññāṇadhātuyā saddhiṃ tāhiyeva.",
  "atk-abh03a:42_5": "Vipākadhammadhammā pana saṃkiliṭṭhasaṃkilesikehi saddhiṃ sadisavissajjanattā ekato gahitā.",
  "atk-abh03a:42_6": "Yathā cete,",
  "atk-abh03a:42_7": "evaṃ sabbatikadukapadesu yaṃ yaṃ padaṃ yena yena padena saddhiṃ sadisavissajjanaṃ hoti,",
  "atk-abh03a:42_8": "taṃ taṃ uppaṭipāṭiyāpi tena tena saddhiṃ gahetvā vissajjitaṃ.",
  "atk-abh03a:42_9": "Tattha vuttānusāreneva saṅgahāsaṅgahanayo veditabboti.",
  "atk-abh03a:43_0": "Saṅgahāsaṅgahapadavaṇṇanā.",
  "atk-abh03a:44_0": "2. Dutiyanayo saṅgahitenaasaṅgahitapadavaṇṇanā",
  "atk-abh03a:45_0": "171.",
  "atk-abh03a:45_1": "Idāni saṅgahitena asaṅgahitapadaṃ bhājetuṃ cakkhāyatanenātiādi āraddhaṃ.",
  "atk-abh03a:45_2": "Tatridaṃ lakkhaṇaṃ –",
  "atk-abh03a:45_3": "imasmiñhi vāre yaṃ khandhapadena saṅgahitaṃ hutvā āyatanadhātupadehi asaṅgahitaṃ,",
  "atk-abh03a:45_4": "khandhāyatanapadehi vā saṅgahitaṃ hutvā dhātupadena asaṅgahitaṃ,",
  "atk-abh03a:45_5": "tassa khandhādīhi asaṅgahaṃ pucchitvā vissajjanaṃ kataṃ.",
  "atk-abh03a:45_6": "Taṃ pana rūpakkhandhādīsu na yujjati.",
  "atk-abh03a:45_7": "Rūpakkhandhena hi rūpakkhandhova saṅgahito.",
  "atk-abh03a:45_8": "So ca aḍḍhekādasahi āyatanadhātūhi asaṅgahito nāma natthi.",
  "atk-abh03a:45_9": "Vedanākkhandhena ca vedanākkhandhova saṅgahito.",
  "atk-abh03a:45_10": "Sopi dhammāyatanadhammadhātūhi asaṅgahito nāma natthi.",
  "atk-abh03a:45_11": "Evaṃ asaṅgahitatāya abhāvato etāni aññāni ca evarūpāni manāyatanadhammāyatanādīni padāni imasmiṃ vāre na gahitāni.",
  "atk-abh03a:45_12": "Yāni pana padāni rūpekadesaṃ arūpena asammissaṃ,",
  "atk-abh03a:45_13": "viññāṇekadesañca aññena asammissaṃ dīpenti,",
  "atk-abh03a:45_14": "tāni idha gahitāni.",
  "atk-abh03a:45_15": "Pariyosāne ca –",
  "atk-abh03a:46_0": "“Dasāyatanā sattarasa dhātuyo,",
  "atk-abh03a:47_0": "Sattindriyā asaññābhavo ekavokārabhavo;",
  "atk-abh03a:48_0": "Paridevo sanidassanasappaṭighaṃ,",
  "atk-abh03a:49_0": "Anidassanaṃ punadeva sappaṭighaṃ upādā”ti.",
  "atk-abh03a:50_0": "Evaṃ uddānagāthāya dassitāneva.",
  "atk-abh03a:50_1": "Tasmā tesaṃ vaseneva saṅgahāsaṅgaho veditabbo.",
  "atk-abh03a:50_2": "Pañhavasena hi imasmiṃ vāre āyatanadhātuvaseneva sadisavissajjane vīsati dhamme samodhānetvā eko pañho kato,",
  "atk-abh03a:50_3": "satta viññāṇadhātuyo samodhānetvā eko,",
  "atk-abh03a:50_4": "sattindriyāni samodhānetvā eko,",
  "atk-abh03a:50_5": "dve bhave samodhānetvā eko,",
  "atk-abh03a:50_6": "paridevena ca sanidassanasappaṭighehi ca eko,",
  "atk-abh03a:50_7": "anidassanasappaṭighehi eko,",
  "atk-abh03a:50_8": "sanidassanehi eko,",
  "atk-abh03a:50_9": "sappaṭighehi ca upādādhammehi ca ekoti aṭṭha pañhā katā.",
  "atk-abh03a:50_10": "Tesu khandhādivibhāgo evaṃ veditabbo seyyathidaṃ –",
  "atk-abh03a:50_11": "paṭhamapañhe tāva catūhi khandhehīti arūpakkhandhehi,",
  "atk-abh03a:50_12": "dvīhāyatanehīti cakkhāyatanādīsu ekekena saddhiṃ manāyatanena,",
  "atk-abh03a:50_13": "aṭṭhahi dhātūhīti cakkhudhātuādīsu ekekāya saddhiṃ sattahi viññāṇadhātūhi.",
  "atk-abh03a:51_0": "Tatrāyaṃ nayo –",
  "atk-abh03a:51_1": "cakkhāyatanena hi khandhasaṅgahena rūpakkhandho saṅgahito.",
  "atk-abh03a:51_2": "Tasmiṃ saṅgahite rūpakkhandhe āyatanasaṅgahena cakkhāyatanamevekaṃ saṅgahitaṃ.",
  "atk-abh03a:51_3": "Sesāni dasa āyatanāni asaṅgahitāni.",
  "atk-abh03a:51_4": "Dhātusaṅgahenapi tena cakkhudhātuyevekā saṅgahitā.",
  "atk-abh03a:51_5": "Sesā dasa dhātuyo asaṅgahitā.",
  "atk-abh03a:51_6": "Iti yāni tena asaṅgahitāni dasāyatanāni,",
  "atk-abh03a:51_7": "tāni cakkhāyatanamanāyatanehi dvīhi asaṅgahitāni.",
  "atk-abh03a:51_8": "Yāpi tena asaṅgahitā dasa dhātuyo,",
  "atk-abh03a:51_9": "tā cakkhudhātuyā ceva sattahi ca viññāṇadhātūhi asaṅgahitāti.",
  "atk-abh03a:51_10": "Rūpāyatanādīsupi eseva nayo.",
  "atk-abh03a:52_0": "172.",
  "atk-abh03a:52_1": "Dutiyapañhe –",
  "atk-abh03a:52_2": "yasmā yāya kāyaci viññāṇadhātuyā saṅgahito viññāṇakkhandho manāyatanena asaṅgahito nāma natthi,",
  "atk-abh03a:52_3": "tasmā āyatanasaṅgahena saṅgahitāti vuttaṃ.",
  "atk-abh03a:52_4": "Ettha pana catūhi khandhehīti rūpādīhi catūhi.",
  "atk-abh03a:52_5": "Ekādasahāyatanehīti manāyatanavajjehi.",
  "atk-abh03a:52_6": "Dvādasahi dhātūhīti yathānurūpā cha viññāṇadhātuyo apanetvā sesāhi dvādasahi.",
  "atk-abh03a:52_7": "Cakkhuviññāṇadhātuyā hi cakkhuviññāṇadhātuyeva saṅgahitā,",
  "atk-abh03a:52_8": "itarā asaṅgahitā.",
  "atk-abh03a:52_9": "Sotaviññāṇadhātuādīsupi eseva nayo.",
  "atk-abh03a:53_0": "173.",
  "atk-abh03a:53_1": "Tatiyapañhe –",
  "atk-abh03a:53_2": "cakkhundriyādīnaṃ vissajjanaṃ cakkhāyatanādisadisameva.",
  "atk-abh03a:53_3": "Itthindriyapurisindriyesu pana dhammāyatanena saddhiṃ dve āyatanāni,",
  "atk-abh03a:53_4": "dhammadhātuyā ca saddhiṃ aṭṭha dhātuyo veditabbā.",
  "atk-abh03a:54_0": "174.",
  "atk-abh03a:54_1": "Catutthapañhe –",
  "atk-abh03a:54_2": "tīhāyatanehīti rūpāyatanadhammāyatanamanāyatanehi.",
  "atk-abh03a:54_3": "Tesu hi bhavesu rūpāyatanadhammāyatanavasena dveva āyatanāni tehi saṅgahitāni.",
  "atk-abh03a:54_4": "Sesāni nava rūpāyatanāni teheva ca dvīhi,",
  "atk-abh03a:54_5": "manāyatanena cāti tīhi asaṅgahitāni nāma honti.",
  "atk-abh03a:54_6": "Navahi dhātūhīti rūpadhātudhammadhātūhi saddhiṃ sattahi viññāṇadhātūhi.",
  "atk-abh03a:55_0": "175.",
  "atk-abh03a:55_1": "Pañcamapañhe –",
  "atk-abh03a:55_2": "dvīhāyatanehīti paṭhamapadaṃ sandhāya saddāyatanamanāyatanehi.",
  "atk-abh03a:55_3": "Dutiyapadaṃ sandhāya rūpāyatanamanāyatanehi.",
  "atk-abh03a:55_4": "Dhātuyopi tesaṃyeva ekekena saddhiṃ satta viññāṇadhātuyo veditabbā.",
  "atk-abh03a:56_0": "176.",
  "atk-abh03a:56_1": "Chaṭṭhapañhe –",
  "atk-abh03a:56_2": "dasahāyatanehīti rūpāyatanadhammāyatanavajjehi.",
  "atk-abh03a:56_3": "Soḷasahi dhātūhīti rūpadhātudhammadhātuvajjeheva. Kathaṃ?",
  "atk-abh03a:56_4": "Anidassanasappaṭighā hi dhammā nāma nava oḷārikāyatanāni.",
  "atk-abh03a:56_5": "Tehi khandhasaṅgahena saṅgahite rūpakkhandhe,",
  "atk-abh03a:56_6": "āyatanasaṅgahena tāneva navāyatanāni saṅgahitāni.",
  "atk-abh03a:56_7": "Rūpāyatanadhammāyatanāni asaṅgahitāni.",
  "atk-abh03a:56_8": "Dhātusaṅgahenapi tā eva nava dhātuyo saṅgahitā.",
  "atk-abh03a:56_9": "Rūpadhātudhammadhātuyo asaṅgahitā.",
  "atk-abh03a:56_10": "Iti yāni tehi asaṅgahitāni dve āyatanāni,",
  "atk-abh03a:56_11": "tāni rūpāyatanavajjehi navahi oḷārikāyatanehi,",
  "atk-abh03a:56_12": "manāyatanena cāti dasahi asaṅgahitāni.",
  "atk-abh03a:56_13": "Yāpi tehi asaṅgahitā dve dhātuyo,",
  "atk-abh03a:56_14": "tā rūpadhātuvajjāhi navahi oḷārikadhātūhi,",
  "atk-abh03a:56_15": "sattahi ca viññāṇadhātūhīti soḷasahi asaṅgahitāti veditabbā.",
  "atk-abh03a:57_0": "177.",
  "atk-abh03a:57_1": "Sattamapañhe –",
  "atk-abh03a:57_2": "dvīhāyatanehīti rūpāyatanamanāyatanehi.",
  "atk-abh03a:57_3": "Aṭṭhahi dhātūhīti rūpadhātuyā saddhiṃ sattahi viññāṇadhātūhi.",
  "atk-abh03a:58_0": "178.",
  "atk-abh03a:58_1": "Aṭṭhamapañhe –",
  "atk-abh03a:58_2": "ekādasahāyatanehīti sappaṭighadhamme sandhāya dhammāyatanavajjehi,",
  "atk-abh03a:58_3": "upādādhamme sandhāya phoṭṭhabbāyatanavajjehi.",
  "atk-abh03a:58_4": "Dhātūsupi eseva nayo.",
  "atk-abh03a:58_5": "Atthayojanā panettha heṭṭhā vuttanayeneva veditabbāti.",
  "atk-abh03a:59_0": "Saṅgahitenaasaṅgahitapadavaṇṇanā.",
  "atk-abh03a:60_0": "3. Tatiyanayo asaṅgahitenasaṅgahitapadavaṇṇanā",
  "atk-abh03a:61_0": "179.",
  "atk-abh03a:61_1": "Idāni asaṅgahitenasaṅgahitapadaṃ bhājetuṃ vedanākkhandhenātiādi āraddhaṃ.",
  "atk-abh03a:61_2": "Tatridaṃ lakkhaṇaṃ –",
  "atk-abh03a:61_3": "imasmiñhi vāre yaṃ khandhapadena asaṅgahitaṃ hutvā āyatanadhātupadehi saṅgahitaṃ,",
  "atk-abh03a:61_4": "tassa khandhādīhi saṅgahaṃ pucchitvā vissajjanaṃ kataṃ.",
  "atk-abh03a:61_5": "Taṃ pana rūpakkhandhaviññāṇakkhandhacakkhāyatanādīsu na yujjati.",
  "atk-abh03a:61_6": "Rūpakkhandhena hi cattāro khandhā khandhasaṅgahena asaṅgahitā.",
  "atk-abh03a:61_7": "Tesu tena ekadhammopi āyatanadhātusaṅgahena saṅgahito nāma natthi.",
  "atk-abh03a:61_8": "Nanu ca vedanādayo dhammāyatanena saṅgahitāti?",
  "atk-abh03a:61_9": "Saṅgahitā.",
  "atk-abh03a:61_10": "Na pana rūpakkhandhova dhammāyatanaṃ,",
  "atk-abh03a:61_11": "rūpakkhandhato hi sukhumarūpamattaṃ dhammāyatanaṃ bhajati.",
  "atk-abh03a:61_12": "Tasmā ye dhammāyatanena saṅgahitā,",
  "atk-abh03a:61_13": "na te rūpakkhandhena saṅgahitā nāma.",
  "atk-abh03a:61_14": "Viññāṇakkhandhenapi itare cattāro khandhā asaṅgahitā.",
  "atk-abh03a:61_15": "Tesu tena ekopi āyatanadhātusaṅgahena saṅgahito nāma natthi.",
  "atk-abh03a:61_16": "Evaṃ saṅgahitatāya abhāvato etāni aññāni ca evarūpāni cakkhāyatanādīni padāni imasmiṃ vāre na gahitāni.",
  "atk-abh03a:61_17": "Yāni pana padāni viññāṇena vā oḷārikarūpena vā asammissaṃ dhammāyatanekadesaṃ dīpenti,",
  "atk-abh03a:61_18": "tāni idha gahitāni.",
  "atk-abh03a:61_19": "Tesaṃ idamuddānaṃ –",
  "atk-abh03a:62_0": "“Tayo khandhā tathā saccā, indriyāni ca soḷasa;",
  "atk-abh03a:63_0": "Padāni paccayākāre, cuddasūpari cuddasa.",
  "atk-abh03a:64_0": "“Samatiṃsa padā honti, gocchakesu dasasvatha;",
  "atk-abh03a:65_0": "Duve cūḷantaradukā, aṭṭha honti mahantarā”ti.",
  "atk-abh03a:66_0": "Etesu pana padesu sadisavissajjanāni padāni ekato katvā sabbepi dvādasa pañhā vuttā.",
  "atk-abh03a:66_1": "Tesu evaṃ khandhavibhāgo veditabbo.",
  "atk-abh03a:66_2": "Āyatanadhātūsu pana bhedo natthi.",
  "atk-abh03a:66_3": "Tattha paṭhamapañhe tāva –",
  "atk-abh03a:66_4": "tīhi khandhehīti rūpasaññāsaṅkhārakkhandhehi.",
  "atk-abh03a:66_5": "Āyatanadhātuyo pana dhammāyatanadhammadhātuvasena veditabbā.",
  "atk-abh03a:67_0": "Tatrāyaṃ nayo –",
  "atk-abh03a:67_1": "vedanākkhandhena hi nibbānañca sukhumarūpasaññāsaṅkhārā ca khandhasaṅgahena asaṅgahitā hutvā āyatanadhātusaṅgahena saṅgahitā.",
  "atk-abh03a:67_2": "Tesu nibbānaṃ khandhasaṅgahaṃ na gacchati,",
  "atk-abh03a:67_3": "sesā rūpasaññāsaṅkhārakkhandhehi saṅgahaṃ gacchanti.",
  "atk-abh03a:67_4": "Āyatanadhātusaṅgahaṃ pana nibbānampi gacchateva.",
  "atk-abh03a:67_5": "Tena vuttaṃ –",
  "atk-abh03a:67_6": "“asaṅkhataṃ khandhato ṭhapetvā tīhi khandhehi,",
  "atk-abh03a:67_7": "ekenāyatanena,",
  "atk-abh03a:67_8": "ekāya dhātuyā saṅgahitā”ti.",
  "atk-abh03a:67_9": "Saññākkhandhapakkhe panettha saññaṃ apanetvā vedanāya saddhiṃ tayo khandhā saṅkhārādīsu saṅkhārakkhandhaṃ",
  "atk-abh03a:67_10": "apanetvā rūpavedanāsaññāvasena tayo khandhā veditabbā.",
  "atk-abh03a:68_0": "180. Dutiye –",
  "atk-abh03a:68_1": "catūhi khandhehīti viññāṇavajjehi.",
  "atk-abh03a:68_2": "Te hi nirodhena khandhasaṅgahena asaṅgahitā hutvā āyatanadhātusaṅgahena saṅgahitā.",
  "atk-abh03a:69_0": "181. Tatiye –",
  "atk-abh03a:69_1": "dvīhīti vedanāsaññākkhandhehi.",
  "atk-abh03a:69_2": "Rūpārūpajīvitindriyena hi vedanāsaññāviññāṇakkhandhā ca khandhasaṅgahena asaṅgahitā.",
  "atk-abh03a:69_3": "Tesu pana vedanāsaññāva āyatanadhātusaṅgahena saṅgahitā.",
  "atk-abh03a:69_4": "Tena vuttaṃ –",
  "atk-abh03a:69_5": "“vedanāsaññākkhandhehī”ti.",
  "atk-abh03a:69_6": "Iminā upāyena sabbattha khandhabhedo veditabbo.",
  "atk-abh03a:69_7": "Ito parañhi khandhānaṃ nāmamattameva vakkhāma.",
  "atk-abh03a:70_0": "182.",
  "atk-abh03a:70_1": "Catutthe –",
  "atk-abh03a:70_2": "tīhi khandhehīti itthindriyapurisindriyesu vedanāsaññāsaṅkhārehi,",
  "atk-abh03a:70_3": "vedanāpañcake rūpasaññāsaṅkhārehi;",
  "atk-abh03a:70_4": "saddhindriyādīsu phassapariyosānesu rūpavedanāsaññākkhandhehi.",
  "atk-abh03a:70_5": "Vedanāya vedanākkhandhasadisova taṇhupādānakammabhavesu saṅkhārakkhandhasadisova vinicchayo.",
  "atk-abh03a:71_0": "183. Pañcame –",
  "atk-abh03a:71_1": "jātijarāmaraṇesu jīvitindriyasadisova.",
  "atk-abh03a:71_2": "Jhānena pana nibbānaṃ sukhumarūpaṃ saññā ca khandhasaṅgahena asaṅgahitā hutvā āyatanadhātusaṅgahena saṅgahitā.",
  "atk-abh03a:71_3": "Tasmā taṃ sandhāya rūpakkhandhasaññākkhandhānaṃ vasena dve khandhā veditabbā.",
  "atk-abh03a:72_0": "184. Chaṭṭhe –",
  "atk-abh03a:72_1": "sokādittaye vedanāya sadiso.",
  "atk-abh03a:72_2": "Upāyāsādīsu saṅkhārasadiso.",
  "atk-abh03a:72_3": "Puna vedanāya vedanākkhandhasadiso,",
  "atk-abh03a:72_4": "saññāya saññākkhandhasadiso,",
  "atk-abh03a:72_5": "cetanādīsu saṅkhārakkhandhasadiso vinicchayo.",
  "atk-abh03a:72_6": "Iminā upāyena sattamapañhādīsupi saṅgahāsaṅgaho veditabboti.",
  "atk-abh03a:73_0": "Asaṅgahitenasaṅgahitapadavaṇṇanā.",
  "atk-abh03a:74_0": "4. Catutthanayo saṅgahitenasaṅgahitapadavaṇṇanā",
  "atk-abh03a:75_0": "191.",
  "atk-abh03a:75_1": "Idāni saṅgahitenasaṅgahitapadaṃ bhājetuṃ samudayasaccenātiādi āraddhaṃ.",
  "atk-abh03a:75_2": "Tattha yaṃ khandhādīhi saṅgahitena khandhādivasena saṅgahitaṃ,",
  "atk-abh03a:75_3": "puna tasseva khandhādīhi saṅgahaṃ pucchitvā vissajjanaṃ kataṃ.",
  "atk-abh03a:75_4": "Taṃ khandhāyatanadhātūsu ekampi sakalakoṭṭhāsaṃ gahetvā ṭhitapadesu na yujjati.",
  "atk-abh03a:75_5": "Sakalena hi khandhādipadena aññaṃ khandhādivasena saṅgahitaṃ nāma natthi,",
  "atk-abh03a:75_6": "yaṃ attano saṅgāhakaṃ saṅgaṇhitvā puna teneva saṅgahaṃ gaccheyya.",
  "atk-abh03a:75_7": "Tasmā tathārūpāni padāni imasmiṃ vāre na gahitāni.",
  "atk-abh03a:75_8": "Yāni pana padāni saṅkhārekadesaṃ vā aññena asammissaṃ dīpenti –",
  "atk-abh03a:75_9": "vedanekadesaṃ vā sukhumarūpaṃ vā saddekadesaṃ vā,",
  "atk-abh03a:75_10": "tāni idha gahitāni.",
  "atk-abh03a:75_11": "Tesaṃ idamuddānaṃ –",
  "atk-abh03a:76_0": "“Dve saccā pannarasindriyā, ekādasa paṭiccapadā;",
  "atk-abh03a:77_0": "Uddhaṃ puna ekādasa, gocchakapadamettha tiṃsavidha”nti.",
  "atk-abh03a:78_0": "Pañhā panettha dveyeva honti.",
  "atk-abh03a:78_1": "Tattha yaṃ pucchāya uddhaṭaṃ padaṃ,",
  "atk-abh03a:78_2": "tadeva yehi dhammehi khandhādivasena saṅgahitaṃ,",
  "atk-abh03a:78_3": "te dhamme sandhāya sabbattha ekena khandhenātiādi vuttaṃ.",
  "atk-abh03a:78_4": "Tatrāyaṃ nayo –",
  "atk-abh03a:78_5": "samudayasaccena hi taṇhāvajjā sesā saṅkhārā khandhādisaṅgahena saṅgahitā.",
  "atk-abh03a:78_6": "Puna tehi taṇhāva saṅgahitā.",
  "atk-abh03a:78_7": "Sā taṇhā puna saṅkhāreheva khandhādisaṅgahena saṅgahitāti.",
  "atk-abh03a:78_8": "Eseva nayo sabbattha.",
  "atk-abh03a:78_9": "Arūpadhammapucchāsu panettha saṅkhārakkhandho vā vedanākkhandho vā eko khandho nāma.",
  "atk-abh03a:78_10": "Rūpadhammapucchāsu rūpakkhandho.",
  "atk-abh03a:78_11": "Paridevapucchāya saddāyatanaṃ ekaṃ āyatanaṃ nāma.",
  "atk-abh03a:78_12": "Saddadhātu ekā dhātu nāma,",
  "atk-abh03a:78_13": "sesaṭṭhānesu dhammāyatanadhammadhātuvaseneva attho veditabboti.",
  "atk-abh03a:79_0": "Saṅgahitenasaṅgahitapadavaṇṇanā.",
  "atk-abh03a:80_0": "5. Pañcamanayo asaṅgahitenaasaṅgahitapadavaṇṇanā",
  "atk-abh03a:81_0": "193.",
  "atk-abh03a:81_1": "Idāni asaṅgahitena asaṅgahitapadaṃ bhājetuṃ rūpakkhandhenātiādi āraddhaṃ.",
  "atk-abh03a:81_2": "Tattha yaṃ khandhādīhi asaṅgahitena khandhādivasena asaṅgahitaṃ,",
  "atk-abh03a:81_3": "puna tasseva khandhādīhi asaṅgahaṃ pucchitvā vissajjanaṃ kataṃ.",
  "atk-abh03a:81_4": "Taṃ pañcakkhandhaggāhakesu dukkhasaccādīsu viññāṇena saddhiṃ sukhumarūpaggāhakesu anidassanaappaṭighādīsu ca padesu na yujjati.",
  "atk-abh03a:81_5": "Tādisena hi padena nibbānaṃ khandhasaṅgahamattaṃ na gaccheyya.",
  "atk-abh03a:81_6": "Sesā khandhādīhi asaṅgahitadhammā nāma natthi.",
  "atk-abh03a:81_7": "Tasmā tathārūpāni padāni imasmiṃ vāre na gahitāni.",
  "atk-abh03a:81_8": "Yāni pana pañcakkhandhe viññāṇañca sukhumarūpena saddhiṃ ekato na dīpenti,",
  "atk-abh03a:81_9": "tāni idha gahitāni.",
  "atk-abh03a:81_10": "Tesaṃ idamuddānaṃ –",
  "atk-abh03a:82_0": "“Sabbe khandhā tathāyatanadhātuyo saccato tayo;",
  "atk-abh03a:83_0": "Indriyānipi sabbāni, tevīsati paṭiccato.",
  "atk-abh03a:84_0": "“Parato soḷasa padā, tecattālīsakaṃ tike;",
  "atk-abh03a:85_0": "Gocchake sattati dve ca, satta cūḷantare padā.",
  "atk-abh03a:86_0": "“Mahantare padā vuttā, aṭṭhārasa tato paraṃ;",
  "atk-abh03a:87_0": "Aṭṭhāraseva ñātabbā, sesā idha na bhāsitā”ti.",
  "atk-abh03a:88_0": "Pañhā panettha sadisavissajjanānaṃ vasena samodhānetvā katihi saddhiṃ sabbepi catuttiṃsa honti.",
  "atk-abh03a:88_1": "Tattha yaṃ pucchāya uddhaṭaṃ padaṃ,",
  "atk-abh03a:88_2": "tadeva yehi khandhādīhi asaṅgahitaṃ,",
  "atk-abh03a:88_3": "te dhamme sandhāya ekena khandhenātiādi vuttaṃ.",
  "atk-abh03a:89_0": "Tatrāyaṃ nayo –",
  "atk-abh03a:89_1": "rūpakkhandhena hi cattāro khandhā nibbānañca khandhasaṅgahena asaṅgahitā.",
  "atk-abh03a:89_2": "Āyatanadhātusaṅgahena pana ṭhapetvā viññāṇaṃ avasesā saṅgahitāti viññāṇameva tīhipi khandhasaṅgahādīhi asaṅgahitaṃ nāma.",
  "atk-abh03a:89_3": "Puna tena viññāṇena saddhiṃ nibbānena cattāro khandhā khandhādisaṅgahena asaṅgahitā.",
  "atk-abh03a:89_4": "Te sabbepi puna viññāṇeneva khandhādisaṅgahena asaṅgahitāti ekena khandhena,",
  "atk-abh03a:89_5": "ekenāyatanena,",
  "atk-abh03a:89_6": "sattahi dhātūhi asaṅgahitā nāma honti. Atha vā –",
  "atk-abh03a:89_7": "yadetaṃ rūpakkhandhena viññāṇameva tīhi khandhādisaṅgahehi asaṅgahitaṃ,",
  "atk-abh03a:89_8": "tehipi viññāṇadhammehi te rūpadhammāva tīhi saṅgahehi asaṅgahitā.",
  "atk-abh03a:89_9": "Puna te rūpadhammā viññāṇeneva tīhi saṅgahehi asaṅgahitā.",
  "atk-abh03a:89_10": "Viññāṇañca khandhato eko viññāṇakkhandho hoti,",
  "atk-abh03a:89_11": "āyatanato ekaṃ manāyatanaṃ,",
  "atk-abh03a:89_12": "dhātuto satta viññāṇadhātuyo.",
  "atk-abh03a:89_13": "Tasmā “ekena khandhenā”tiādi vuttaṃ.",
  "atk-abh03a:89_14": "Iminā upāyena sabbattha yaṃ pucchāya uddhaṭaṃ padaṃ,",
  "atk-abh03a:89_15": "tadeva yehi dhammehi khandhādivasena asaṅgahitaṃ,",
  "atk-abh03a:89_16": "tesaṃ dhammānaṃ vasena khandhādayo veditabbā.",
  "atk-abh03a:89_17": "Tattha dutiyapañhe tāva –",
  "atk-abh03a:89_18": "rūpaviññāṇānaṃ vasena veditabbā.",
  "atk-abh03a:89_19": "Vedanādayo hi rūpaviññāṇeheva khandhādisaṅgahena asaṅgahitā.",
  "atk-abh03a:89_20": "Te ca dve khandhā ekādasāyatanāni sattarasa dhātuyo honti.",
  "atk-abh03a:90_0": "195. Tatiyapañhe – viññāṇaṃ rūpādīhi catūhi asaṅgahitanti tesaṃ vasena khandhādayo veditabbā.",
  "atk-abh03a:91_0": "196.",
  "atk-abh03a:91_1": "Catutthapañhe –",
  "atk-abh03a:91_2": "cakkhāyatanaṃ vedanādīhi catūhīti iminā nayena sabbattha khandhādayo veditabbā.",
  "atk-abh03a:91_3": "Pariyosāne –",
  "atk-abh03a:91_4": "rūpañca dhammāyatananti uddānagāthāya dassitadhammāyeva aññenākārena saṅkhipitvā dassitāti.",
  "atk-abh03a:92_0": "Asaṅgahitenaasaṅgahitapadavaṇṇanā.",
  "atk-abh03a:93_0": "6. Chaṭṭhanayo sampayogavippayogapadavaṇṇanā",
  "atk-abh03a:94_0": "228.",
  "atk-abh03a:94_1": "Idāni sampayogavippayogapadaṃ bhājetuṃ rūpakkhandhotiādi āraddhaṃ.",
  "atk-abh03a:94_2": "Tattha yaṃ labbhati yañca na labbhati taṃ sabbaṃ pucchāya gahitaṃ.",
  "atk-abh03a:94_3": "Vissajjane pana yaṃ na labbhati,",
  "atk-abh03a:94_4": "taṃ natthīti paṭikkhittaṃ.",
  "atk-abh03a:94_5": "Catūhi sampayogo,",
  "atk-abh03a:94_6": "catūhi vippayogo;",
  "atk-abh03a:94_7": "sabhāgo visabhāgoti hi vacanato catūhi arūpakkhandheheva sabhāgānaṃ ekasantānasmiṃ ekakkhaṇe uppannānaṃ",
  "atk-abh03a:94_8": "arūpakkhandhānaṃyeva aññamaññaṃ sampayogo labbhati.",
  "atk-abh03a:94_9": "Rūpadhammānaṃ pana rūpena nibbānena vā,",
  "atk-abh03a:94_10": "nibbānassa ca rūpena saddhiṃ sampayogo nāma natthi.",
  "atk-abh03a:94_11": "Tathā rūpanibbānānaṃ arūpakkhandhehi,",
  "atk-abh03a:94_12": "visabhāgā hi te tesaṃ.",
  "atk-abh03a:94_13": "Yathā ca arūpakkhandhānaṃ rūpanibbānehi,",
  "atk-abh03a:94_14": "evaṃ bhinnasantānehi nānākkhaṇikehi arūpadhammehipi saddhiṃ natthiyeva.",
  "atk-abh03a:94_15": "Tepi hi tesaṃ santānakkhaṇavisabhāgatāya visabhāgāyeva.",
  "atk-abh03a:94_16": "Ayaṃ pana visabhāgatā saṅgahaṭṭhena virujjhanato saṅgahanaye natthi.",
  "atk-abh03a:94_17": "Gaṇanūpagamattañhi saṅgahaṭṭho.",
  "atk-abh03a:94_18": "Sampayoganaye pana atthi,",
  "atk-abh03a:94_19": "ekuppādatādilakkhaṇañhi sampayogaṭṭhoti.",
  "atk-abh03a:94_20": "Evamettha yassa ekadhammenapi sampayogalakkhaṇaṃ na yujjhati,",
  "atk-abh03a:94_21": "tassa pucchāya saṅgahaṃ katvāpi natthīti paṭikkhepo kato.",
  "atk-abh03a:94_22": "Yassa vippayogalakkhaṇaṃ yujjati,",
  "atk-abh03a:94_23": "tassa vippayogo dassito.",
  "atk-abh03a:94_24": "Yāni pana padāni sattasu viññāṇadhātūsu ekāyapi avippayutte rūpena nibbānena vā missakadhamme dīpenti,",
  "atk-abh03a:94_25": "tāni sabbathāpi idha na yujjantīti na gahitāni.",
  "atk-abh03a:94_26": "Tesaṃ idamuddānaṃ –",
  "atk-abh03a:95_0": "“Dhammāyatanaṃ dhammadhātu, dukkhasaccañca jīvitaṃ;",
  "atk-abh03a:96_0": "Saḷāyatanaṃ nāmarūpaṃ, cattāro ca mahābhavā.",
  "atk-abh03a:97_0": "“Jātijarā ca maraṇaṃ, tikesvekūnavīsati;",
  "atk-abh03a:98_0": "Gocchakesu ca paññāsa, aṭṭha cūḷantare padā.",
  "atk-abh03a:99_0": "“Mahantare pannarasa, aṭṭhārasa tato pare;",
  "atk-abh03a:100_0": "Tevīsa padasataṃ etaṃ, sampayoge na labbhatī”ti.",
  "atk-abh03a:101_0": "Dhammāyatanañhi rūpanibbānamissakattā tasmiṃ apariyāpannena viññāṇenapi na sakkā sampayuttanti vattuṃ.",
  "atk-abh03a:101_1": "Yasmā panettha vedanādayo viññāṇena sampayuttā,",
  "atk-abh03a:101_2": "tasmā vippayuttantipi na sakkā vattuṃ.",
  "atk-abh03a:101_3": "Sesesupi eseva nayo.",
  "atk-abh03a:101_4": "Evaṃ sabbatthāpi etāni na yujjantīti idha na gahitāni.",
  "atk-abh03a:101_5": "Sesāni khandhādīni yujjantīti tāni gahetvā ekekavasena ca samodhānena ca pañhavissajjanaṃ kataṃ.",
  "atk-abh03a:101_6": "Tesu pañhesu, paṭhame –",
  "atk-abh03a:101_7": "ekenāyatanenāti manāyatanena.",
  "atk-abh03a:101_8": "Kehicīti dhammāyatanadhammadhātupariyāpannehi vedanāsaññāsaṅkhārehi.",
  "atk-abh03a:102_0": "229. Dutiye –",
  "atk-abh03a:102_1": "tīhīti pucchitaṃ pucchitaṃ ṭhapetvā sesehi.",
  "atk-abh03a:102_2": "Kehici sampayuttoti vedanākkhandho saññāsaṅkhārehi.",
  "atk-abh03a:102_3": "Itarepi attānaṃ ṭhapetvā itarehi.",
  "atk-abh03a:102_4": "Kehici vippayuttoti rūpanibbānehi.",
  "atk-abh03a:102_5": "Evaṃ sabbattha rūpassa vippayoge dhammāyatanadhammadhātūsu arūpaṃ,",
  "atk-abh03a:102_6": "arūpassa vippayoge rūpaṃ daṭṭhabbaṃ.",
  "atk-abh03a:102_7": "Tatiyapañho uttānatthova.",
  "atk-abh03a:103_0": "231.",
  "atk-abh03a:103_1": "Catutthe –",
  "atk-abh03a:103_2": "‘katihi khandhehī’tiādiṃ avatvā sampayuttanti natthīti vuttaṃ.",
  "atk-abh03a:103_3": "Taṃ pana khandhādīnaṃyeva vasena veditabbaṃ.",
  "atk-abh03a:103_4": "Paratopi evarūpesu pañhesu eseva nayo.",
  "atk-abh03a:103_5": "Ādipañhasmiñhi sarūpato dassetvā parato pāḷi saṃkhittā.",
  "atk-abh03a:103_6": "Iminā nayena sabbattha atthayojanā veditabbā.",
  "atk-abh03a:103_7": "Yattha pana nātipākaṭā bhavissati,",
  "atk-abh03a:103_8": "tattha naṃ pākaṭaṃ katvāva gamissāma.",
  "atk-abh03a:104_0": "234.",
  "atk-abh03a:104_1": "Soḷasahi dhātūhīti cakkhuviññāṇadhātu tāva attānaṃ ṭhapetvā chahi viññāṇadhātūhi,",
  "atk-abh03a:104_2": "dasahi ca rūpadhātūhi.",
  "atk-abh03a:104_3": "Sesāsupi eseva nayo.",
  "atk-abh03a:105_0": "235.",
  "atk-abh03a:105_1": "Tīhi khandhehīti saṅkhārakkhandhaṃ ṭhapetvā sesehi.",
  "atk-abh03a:105_2": "Ekāya dhātuyāti manoviññāṇadhātuyā.",
  "atk-abh03a:105_3": "Samudayamaggānañhi aññāya dhātuyā sampayogo natthi.",
  "atk-abh03a:105_4": "Ekena khandhenāti saṅkhārakkhandhena.",
  "atk-abh03a:105_5": "Ekenāyatanenāti dhammāyatanena.",
  "atk-abh03a:105_6": "Ekāya dhātuyāti dhammadhātuyā.",
  "atk-abh03a:105_7": "Etesu hi taṃ saccadvayaṃ kehici sampayuttaṃ.",
  "atk-abh03a:106_0": "238.",
  "atk-abh03a:106_1": "Sukhindriyādipañhe –",
  "atk-abh03a:106_2": "tīhīti saññāsaṅkhāraviññāṇehi.",
  "atk-abh03a:106_3": "Ekāya dhātuyāti kāyaviññāṇadhātuyā,",
  "atk-abh03a:106_4": "manoviññāṇadhātuyā ca.",
  "atk-abh03a:106_5": "Chahi dhātūhīti kāyaviññāṇadhātuvajjāhi.",
  "atk-abh03a:107_0": "245.",
  "atk-abh03a:107_1": "Rūpabhavapañhe –",
  "atk-abh03a:107_2": "sabbesampi arūpakkhandhānaṃ arūpāyatanānañca atthitāya na kehicīti vuttaṃ.",
  "atk-abh03a:107_3": "Ghānajivhākāyaviññāṇadhātūnaṃ pana natthitāya tīhi dhātūhi vippayuttoti vuttaṃ.",
  "atk-abh03a:108_0": "256.",
  "atk-abh03a:108_1": "Adhimokkhapañhe –",
  "atk-abh03a:108_2": "dvīhi dhātūhīti manodhātumanoviññāṇadhātūhi.",
  "atk-abh03a:108_3": "Pannarasahīti sesāhi dasahi rūpadhātūhi,",
  "atk-abh03a:108_4": "pañcahi ca cakkhuviññāṇādīhi.",
  "atk-abh03a:109_0": "257. Kusalapañhe – kusalehi catunnampi khandhānaṃ gahitattā sampayogo paṭikkhitto.",
  "atk-abh03a:110_0": "258.",
  "atk-abh03a:110_1": "Vedanāttikapañhe –",
  "atk-abh03a:110_2": "ekena khandhenāti vedanākkhandheneva.",
  "atk-abh03a:110_3": "Pannarasahīti cakkhusotaghānajivhāviññāṇadhātumanodhātūhi ceva rūpadhātūhi ca.",
  "atk-abh03a:110_4": "Ekādasahīti kāyaviññāṇadhātuyā saddhiṃ rūpadhātūhi.",
  "atk-abh03a:111_0": "262.",
  "atk-abh03a:111_1": "Nevavipākanavipākadhammadhammapañhe –",
  "atk-abh03a:111_2": "pañcahīti cakkhuviññāṇādīhi.",
  "atk-abh03a:111_3": "Anupādinnaanupādāniyapañhe –",
  "atk-abh03a:111_4": "chahīti manoviññāṇadhātuvajjāhi.",
  "atk-abh03a:111_5": "Savitakkasavicārapañhe –",
  "atk-abh03a:111_6": "pannarasahīti pañcahi viññāṇehi saddhiṃ rūpadhātūhi.",
  "atk-abh03a:111_7": "Avitakkavicāramattapañhe –",
  "atk-abh03a:111_8": "ekena khandhenātiādi saṅkhārakkhandhavaseneva veditabbaṃ.",
  "atk-abh03a:111_9": "Dutiyajjhānavicārañhi ṭhapetvā sesā avitakkavicāramattā nāma.",
  "atk-abh03a:111_10": "Pītiṃ ṭhapetvā sesā pītisahagatā.",
  "atk-abh03a:111_11": "Tattha vicāro vicārena,",
  "atk-abh03a:111_12": "pīti ca pītiyā na sampayuttāti saṅkhārakkhandhadhammāyatanadhammadhātūsu kehici sampayuttā nāma.",
  "atk-abh03a:111_13": "Soḷasahīti dhammadhātumanoviññāṇadhātuvajjāheva.",
  "atk-abh03a:111_14": "Avitakkaavicārapañhe –",
  "atk-abh03a:111_15": "ekāya dhātuyāti manodhātuyā.",
  "atk-abh03a:111_16": "Sukhasahagatā upekkhāsahagatā ca vedanāttike vuttāva.",
  "atk-abh03a:111_17": "Dassanenapahātabbādayo kusalasadisāva.",
  "atk-abh03a:112_0": "271.",
  "atk-abh03a:112_1": "Parittārammaṇaṃ vipākadhammasadisaṃ.",
  "atk-abh03a:112_2": "Ekāya dhātuyāti dhammadhātuyā.",
  "atk-abh03a:112_3": "Kehicīti ye tattha parittārammaṇā na honti, tehi.",
  "atk-abh03a:112_4": "Dhammadhātu pana parittārammaṇānaṃ channaṃ cittuppādānaṃ vasena catūhi khandhehi saṅgahitattā paṭhamapaṭikkhepameva bhajati.",
  "atk-abh03a:112_5": "Mahaggatārammaṇādayo kusalasadisāva.",
  "atk-abh03a:113_0": "273.",
  "atk-abh03a:113_1": "Anuppannesu –",
  "atk-abh03a:113_2": "pañcahi dhātūhīti cakkhuviññāṇādīhi.",
  "atk-abh03a:113_3": "Tāni hi ekantena uppādidhammabhūtāneva,",
  "atk-abh03a:113_4": "uppannakoṭṭhāsampi pana bhajanti.",
  "atk-abh03a:113_5": "Paccuppannārammaṇādayo parittārammaṇasadisāva.",
  "atk-abh03a:113_6": "Hetuādayo samudayasadisāva.",
  "atk-abh03a:113_7": "Sahetukā ceva na ca hetūpi pītisahagatasadisāva.",
  "atk-abh03a:113_8": "Tathā parāmāsasampayuttā.",
  "atk-abh03a:113_9": "Anupādinnā anuppannasadisāva.",
  "atk-abh03a:113_10": "Sesaṃ sabbattha uttānatthamevāti.",
  "atk-abh03a:114_0": "Sampayogavippayogapadavaṇṇanā.",
  "atk-abh03a:115_0": "7. Sattamanayo sampayuttenavippayuttapadavaṇṇanā",
  "atk-abh03a:116_0": "306.",
  "atk-abh03a:116_1": "Idāni sampayuttenavippayuttapadaṃ bhājetuṃ vedanākkhandhenātiādi āraddhaṃ.",
  "atk-abh03a:116_2": "Tatridaṃ lakkhaṇaṃ –",
  "atk-abh03a:116_3": "imasmiñhi vāre pucchāya uddhaṭapadena ye dhammā sampayuttā,",
  "atk-abh03a:116_4": "tehi ye dhammā vippayuttā,",
  "atk-abh03a:116_5": "tesaṃ khandhādīhi vippayogaṃ pucchitvā vissajjanaṃ kataṃ.",
  "atk-abh03a:116_6": "Taṃ pana rūpakkhandhādīsu na yujjati.",
  "atk-abh03a:116_7": "Rūpakkhandhena hi sampayuttā nāma natthi.",
  "atk-abh03a:116_8": "Tasmā tañca aññāni ca evarūpāni padāni imasmiṃ vāre na gahitāni.",
  "atk-abh03a:116_9": "Yāni pana padāni dhammadhātuyā sampayutte dhamme viññāṇañca aññena asammissaṃ dīpenti,",
  "atk-abh03a:116_10": "tāni idha gahitāni.",
  "atk-abh03a:116_11": "Tesaṃ idamuddānaṃ –",
  "atk-abh03a:117_0": "“Cattāro khandhāyatanañca ekaṃ,",
  "atk-abh03a:118_0": "Dve indriyā dhātupadāni satta;",
  "atk-abh03a:119_0": "Tayo paṭiccā atha phassasattakaṃ,",
  "atk-abh03a:120_0": "Tike tayo satta mahantare ca.",
  "atk-abh03a:121_0": "“Ekaṃ savitakkaṃ, savicāramekaṃ;",
  "atk-abh03a:122_0": "Yuttaṃ upekkhāya ca ekamevā”ti.",
  "atk-abh03a:123_0": "Pariyosāne –",
  "atk-abh03a:123_1": "khandhā caturotiādināpi ayamevattho saṅgahito.",
  "atk-abh03a:123_2": "Tattha yāni padāni sadisavissajjanāni,",
  "atk-abh03a:123_3": "tāni uppaṭipāṭiyāpi samodhānetvā tattha vedanākkhandhādikā pañhā katā.",
  "atk-abh03a:123_4": "Tesu evaṃ khandhādivibhāgo veditabbo.",
  "atk-abh03a:123_5": "Vedanākkhandhādipañhe tāva –",
  "atk-abh03a:123_6": "ekenāti manāyatanena.",
  "atk-abh03a:123_7": "Sattahīti viññāṇadhātūhi.",
  "atk-abh03a:123_8": "Kehicīti dhammāyatane vedanādīhi.",
  "atk-abh03a:123_9": "Viññāṇadhātupañhe –",
  "atk-abh03a:123_10": "te dhammā na kehicīti te pucchāya uddhaṭapadaṃ viññāṇadhātuṃ ṭhapetvā sesā cha viññāṇadhātudhammā, rūpaṃ,",
  "atk-abh03a:123_11": "nibbānañca.",
  "atk-abh03a:123_12": "Tehi sabbesaṃ khandhāyatanānaṃ saṅgahitattā na kehici khandhehi āyatanehi vā vippayuttā.",
  "atk-abh03a:123_13": "Ekāya dhātuyāti yā yā pucchāya uddhaṭā hoti tāya tāya.",
  "atk-abh03a:124_0": "309.",
  "atk-abh03a:124_1": "Upekkhindriyapañhe –",
  "atk-abh03a:124_2": "pañcahīti upekkhāsampayuttāhi cakkhuviññāṇadhātuādīhi.",
  "atk-abh03a:124_3": "Iminā nayena sabbattha pucchāya uddhaṭapadeneva saddhiṃ vippayuttānaṃ vasena attho veditabboti.",
  "atk-abh03a:125_0": "Sampayuttenavippayuttapadavaṇṇanā.",
  "atk-abh03a:126_0": "8. Aṭṭhamanayo vippayuttenasampayuttapadavaṇṇanā",
  "atk-abh03a:127_0": "317.",
  "atk-abh03a:127_1": "Idāni vippayuttenasampayuttapadaṃ bhājetuṃ rūpakkhandhenātiādi āraddhaṃ.",
  "atk-abh03a:127_2": "Tattha sabbāpi pucchā moghapucchāva.",
  "atk-abh03a:127_3": "Rūpakkhandhena hi vippayuttā nāma cattāro khandhā,",
  "atk-abh03a:127_4": "tesaṃ aññehi sampayogo natthi.",
  "atk-abh03a:127_5": "Vedanākkhandhena vippayuttaṃ rūpaṃ nibbānañca,",
  "atk-abh03a:127_6": "tassa ca kenaci sampayogo natthi.",
  "atk-abh03a:127_7": "Evaṃ sabbapadesu.",
  "atk-abh03a:127_8": "Vippayuttānaṃ pana sampayogābhāvo veditabbo.",
  "atk-abh03a:127_9": "Iti pucchāya moghattā sabbavissajjanesu natthi natthiicceva vuttanti.",
  "atk-abh03a:128_0": "Vippayuttenasampayuttapadavaṇṇanā.",
  "atk-abh03a:129_0": "9. Navamanayo sampayuttenasampayuttapadavaṇṇanā",
  "atk-abh03a:130_0": "319.",
  "atk-abh03a:130_1": "Idāni sampayuttenasampayuttapadaṃ bhājetuṃ vedanākkhandhenātiādi āraddhaṃ.",
  "atk-abh03a:130_2": "Tattha yaṃ khandhādivasena sampayuttaṃ,",
  "atk-abh03a:130_3": "puna tasseva khandhādīhi sampayogaṃ pucchitvā vissajjanaṃ kataṃ.",
  "atk-abh03a:130_4": "Taṃ rūpena vā rūpamissakehi vā sabbarūpakkhandhasaṅgāhakehi vā padehi saddhiṃ na yujjati.",
  "atk-abh03a:130_5": "Rūpena hi rūpamissakena vā aññesaṃ sampayogo natthi.",
  "atk-abh03a:130_6": "Sabbarūpakkhandhasaṅgāhakehi sabbesaṃ sampayogārahānaṃ khandhādīnaṃ gahitattā aññaṃyeva natthi,",
  "atk-abh03a:130_7": "yaṃ tena saha sampayogaṃ gaccheyya.",
  "atk-abh03a:130_8": "Tasmā tathārūpāni padāni idha na gahitāni.",
  "atk-abh03a:130_9": "Yāni pana padāni rūpena asammissaṃ arūpekadesaṃ dīpenti,",
  "atk-abh03a:130_10": "tāni idha gahitāni.",
  "atk-abh03a:130_11": "Tesaṃ idamuddānaṃ –",
  "atk-abh03a:131_0": "“Arūpakkhandhā cattāro, manāyatanameva ca;",
  "atk-abh03a:132_0": "Viññāṇadhātuyo satta, dve saccā cuddasindriyā.",
  "atk-abh03a:133_0": "“Paccaye dvādasa padā, tato upari soḷasa;",
  "atk-abh03a:134_0": "Tikesu aṭṭha gocchake, tecattālīsameva ca.",
  "atk-abh03a:135_0": "“Mahantaraduke satta, padā piṭṭhidukesu cha;",
  "atk-abh03a:136_0": "Navamassa padassete, niddese saṅgahaṃ gatā”ti.",
  "atk-abh03a:137_0": "Sabbapañhesu pana ye dhammā pucchāya uddhaṭā,",
  "atk-abh03a:137_1": "te yehi sampayuttā honti,",
  "atk-abh03a:137_2": "tesaṃ vasena khandhādibhedo veditabbo.",
  "atk-abh03a:137_3": "Vedanākkhandhena hi itare tayo khandhā sampayuttā,",
  "atk-abh03a:137_4": "puna tehi vedanākkhandho sampayutto.",
  "atk-abh03a:137_5": "So tehi saññādīhi tīhi khandhehi,",
  "atk-abh03a:137_6": "ekena manāyatanena,",
  "atk-abh03a:137_7": "sattahi viññāṇadhātūhi,",
  "atk-abh03a:137_8": "ekasmiṃ dhammāyatane,",
  "atk-abh03a:137_9": "dhammadhātuyā ca,",
  "atk-abh03a:137_10": "kehici saññāsaṅkhāreheva sampayutto.",
  "atk-abh03a:137_11": "Eseva nayo sabbatthāti.",
  "atk-abh03a:138_0": "Sampayuttenasampayuttapadavaṇṇanā.",
  "atk-abh03a:139_0": "10. Dasamanayo vippayuttenavippayuttapadavaṇṇanā",
  "atk-abh03a:140_0": "353.",
  "atk-abh03a:140_1": "Idāni vippayuttenavippayuttapadaṃ bhājetuṃ rūpakkhandhenātiādi āraddhaṃ.",
  "atk-abh03a:140_2": "Tattha ye sampayogavippayogapadaniddese rūpakkhandhādayo dhammā uddhaṭā,",
  "atk-abh03a:140_3": "sabbapucchāsu teyeva uddhaṭā.",
  "atk-abh03a:140_4": "Sadisavissajjanānaṃ pana ekato gahitattā padāni aññāya paṭipāṭiyā āgatāni.",
  "atk-abh03a:140_5": "Tattha yaṃ padaṃ pucchāya uddhaṭaṃ,",
  "atk-abh03a:140_6": "taṃ yehi dhammehi vippayuttaṃ,",
  "atk-abh03a:140_7": "tesaṃ vasena khandhādivibhāgo veditabbo.",
  "atk-abh03a:140_8": "Rūpakkhandhena hi vedanādayo vippayuttā,",
  "atk-abh03a:140_9": "tehi ca rūpakkhandho vippayutto.",
  "atk-abh03a:140_10": "Nibbānaṃ pana sukhumarūpagatikameva.",
  "atk-abh03a:140_11": "So rūpakkhandho catūhi khandhehi,",
  "atk-abh03a:140_12": "ekena manāyatanena sattahi viññāṇadhātūhi,",
  "atk-abh03a:140_13": "dhammāyatanadhammadhātūsu,",
  "atk-abh03a:140_14": "kehici vedanādīhi dhammeheva vippayutto.",
  "atk-abh03a:140_15": "Eseva nayo sabbatthāti.",
  "atk-abh03a:141_0": "Vippayuttenavippayuttapadavaṇṇanā.",
  "atk-abh03a:142_0": "11. Ekādasamanayo saṅgahitenasampayuttavippayuttapadavaṇṇanā",
  "atk-abh03a:143_0": "409.",
  "atk-abh03a:143_1": "Idāni saṅgahitenasampayuttavippayuttapadaṃ bhājetuṃ samudayasaccenātiādi āraddhaṃ.",
  "atk-abh03a:143_2": "Tattha ye saṅgahitenasaṅgahitapadaniddese samudayasaccādayova dhammā uddhaṭā,",
  "atk-abh03a:143_3": "sabbapucchāsu teyeva uddhaṭā.",
  "atk-abh03a:143_4": "Sadisavissajjanānaṃ pana ekato gahitattā padāni aññāya paṭipāṭiyā āgatāni.",
  "atk-abh03a:143_5": "Tattha ye dhammā pucchāya uddhaṭapadena khandhādisaṅgahena saṅgahitā,",
  "atk-abh03a:143_6": "tesaṃ yehi sampayogo vā vippayogo vā hoti,",
  "atk-abh03a:143_7": "tesaṃ vasena khandhādivibhāgo veditabbo.",
  "atk-abh03a:144_0": "Tatrāyaṃ nayo –",
  "atk-abh03a:144_1": "samudayasaccena tāva saṅkhārakkhandhapariyāpannā dhammā khandhādisaṅgahena saṅgahitā.",
  "atk-abh03a:144_2": "Te ca sesehi tīhi khandhehi,",
  "atk-abh03a:144_3": "ekena manāyatanena,",
  "atk-abh03a:144_4": "sattahi viññāṇadhātūhi,",
  "atk-abh03a:144_5": "saṅkhārakkhandhe dhammāyatanadhammadhātūsu ca ṭhapetvā taṇhaṃ sesehi sampayuttattā kehici sampayuttā nāma.",
  "atk-abh03a:144_6": "Ekena pana rūpakkhandhena,",
  "atk-abh03a:144_7": "dasahi rūpāyatanehi,",
  "atk-abh03a:144_8": "rūpadhātūhi ca vippayuttā,",
  "atk-abh03a:144_9": "ekasmiṃ dhammāyatane dhammadhātuyā ca,",
  "atk-abh03a:144_10": "rūpanibbānehi vippayuttattā kehici vippayuttā nāma.",
  "atk-abh03a:144_11": "Iminā upāyena sabbattha attho veditabboti.",
  "atk-abh03a:145_0": "Saṅgahitenasampayuttavippayuttapadavaṇṇanā.",
  "atk-abh03a:146_0": "12. Dvādasamanayo sampayuttenasaṅgahitāsaṅgahitapadavaṇṇanā",
  "atk-abh03a:147_0": "417.",
  "atk-abh03a:147_1": "Idāni sampayuttenasaṅgahitāsaṅgahitapadaṃ bhājetuṃ vedanākkhandhenātiādi āraddhaṃ.",
  "atk-abh03a:147_2": "Tattha ye sampayuttenasampayuttapadaniddese vedanākkhandhādayo dhammā uddhaṭā,",
  "atk-abh03a:147_3": "sabbapucchāsu teyeva uddhaṭā.",
  "atk-abh03a:147_4": "Tattha ye dhammā pucchāya uddhaṭapadena sampayuttā,",
  "atk-abh03a:147_5": "tesaṃ yehi saṅgaho vā asaṅgaho vā hoti,",
  "atk-abh03a:147_6": "tesaṃ vasena khandhādibhedo veditabbo.",
  "atk-abh03a:148_0": "Tatrāyaṃ nayo –",
  "atk-abh03a:148_1": "vedanākkhandho hi saññādīhi sampayutto.",
  "atk-abh03a:148_2": "Te saññādayo tīhi saññādikkhandhehi,",
  "atk-abh03a:148_3": "dvīhi dhammāyatanamanāyatanehi,",
  "atk-abh03a:148_4": "dhammadhātuyā ceva,",
  "atk-abh03a:148_5": "sattahi ca viññāṇadhātūhīti aṭṭhahi dhātūhi saṅgahitā,",
  "atk-abh03a:148_6": "sesāhi khandhāyatanadhātūhi asaṅgahitā.",
  "atk-abh03a:148_7": "Iminā upāyena sabbattha attho veditabboti.",
  "atk-abh03a:149_0": "Sampayuttenasaṅgahitāsaṅgahitapadavaṇṇanā.",
  "atk-abh03a:150_0": "13. Terasamanayo asaṅgahitenasampayuttavippayuttapadavaṇṇanā",
  "atk-abh03a:151_0": "448.",
  "atk-abh03a:151_1": "Idāni asaṅgahitenasampayuttavippayuttapadaṃ bhājetuṃ rūpakkhandhenātiādi āraddhaṃ.",
  "atk-abh03a:151_2": "Tattha ye pañcame asaṅgahitenaasaṅgahitapadaniddese rūpakkhandhena sadisapañhā dhammā,",
  "atk-abh03a:151_3": "ye ca arūpabhavena sadisā,",
  "atk-abh03a:151_4": "teyeva uddhaṭā.",
  "atk-abh03a:151_5": "Sesā pana na ruhantīti na uddhaṭā.",
  "atk-abh03a:151_6": "Vedanākkhandhena hi khandhādivasena pana rūpārūpadhammā asaṅgahitā honti.",
  "atk-abh03a:151_7": "Tesañca sampayogo nāma natthi.",
  "atk-abh03a:151_8": "Tasmā yāni padāni ruhanti,",
  "atk-abh03a:151_9": "tāneva sadisavissajjanehi saddhiṃ samodhānetvā uddhaṭāni.",
  "atk-abh03a:151_10": "Tattha ye dhammā pucchāya uddhaṭadhammehi khandhādivasena asaṅgahitā,",
  "atk-abh03a:151_11": "te yehi sampayuttā ca vippayuttā ca,",
  "atk-abh03a:151_12": "tesaṃ vasena khandhādivibhāgo veditabbo.",
  "atk-abh03a:152_0": "Tatrāyaṃ nayo –",
  "atk-abh03a:152_1": "rūpakkhandhena tāva viññāṇameva tīhi saṅgahehi asaṅgahitaṃ.",
  "atk-abh03a:152_2": "Taṃ vedanādīhi tīhi khandhehi,",
  "atk-abh03a:152_3": "dhammāyatanadhammadhātūsu ca vedanādīheva sampayuttaṃ.",
  "atk-abh03a:152_4": "Ekena rūpakkhandhena,",
  "atk-abh03a:152_5": "dasahi rūpāyatanarūpadhātūhi,",
  "atk-abh03a:152_6": "dhammāyatanadhammadhātūsu ca rūpanibbānadhammehi vippayuttaṃ.",
  "atk-abh03a:152_7": "Taṃ sandhāya te dhammā tīhi khandhehītiādi vuttaṃ.",
  "atk-abh03a:152_8": "Iminā nayena sabbattha attho veditabboti.",
  "atk-abh03a:153_0": "Asaṅgahitenasampayuttavippayuttapadavaṇṇanā.",
  "atk-abh03a:154_0": "14. Cuddasamanayo vippayuttenasaṅgahitāsaṅgahitapadavaṇṇanā",
  "atk-abh03a:155_0": "456.",
  "atk-abh03a:155_1": "Idāni vippayuttenasaṅgahitāsaṅgahitapadaṃ bhājetuṃ rūpakkhandhenātiādi āraddhaṃ.",
  "atk-abh03a:155_2": "Tattha yesaṃ padānaṃ vippayogo na ruhati,",
  "atk-abh03a:155_3": "tāni imasmiṃ vāre na gahitāni.",
  "atk-abh03a:155_4": "Kāni pana tānīti?",
  "atk-abh03a:155_5": "Dhammāyatanādīni.",
  "atk-abh03a:155_6": "Dhammāyatanassa hi khandhādīsu ekenāpi vippayogo na ruhati.",
  "atk-abh03a:155_7": "Dhammadhātuādīsupi eseva nayo.",
  "atk-abh03a:155_8": "Tesaṃ idamuddānaṃ –",
  "atk-abh03a:156_0": "“Dhammāyatanaṃ dhammadhātu, jīvitindriyameva ca;",
  "atk-abh03a:157_0": "Nāmarūpapadañceva, saḷāyatanameva ca.",
  "atk-abh03a:158_0": "“Jātiādittayaṃ ekaṃ, padaṃ vīsatime tike;",
  "atk-abh03a:159_0": "Tikāvasānikaṃ ekaṃ, satta cūḷantare padā.",
  "atk-abh03a:160_0": "“Daseva gocchake honti, mahantaramhi cuddasa;",
  "atk-abh03a:161_0": "Cha padāni tato uddhaṃ sabbānipi samāsato;",
  "atk-abh03a:162_0": "Padāni ca na labbhanti, cattālīsañca satta cā”ti.",
  "atk-abh03a:163_0": "Pariyosāne ca –",
  "atk-abh03a:163_1": "dhammāyatanaṃ dhammadhātūti gāthāpi imamevatthaṃ dīpetuṃ vuttā.",
  "atk-abh03a:163_2": "Imāni pana ṭhapetvā sesāni sabbānipi labbhanti.",
  "atk-abh03a:163_3": "Tesu khandhādivibhāgo vuttanayānusāreneva veditabboti.",
  "atk-abh03a:164_0": "Vippayuttenasaṅgahitāsaṅgahitapadavaṇṇanā.",
  "atk-abh03a:165_0": "Nigamanakathā",
  "atk-abh03a:166_0": "Ettāvatā ca –",
  "atk-abh03a:167_0": "Dhātuppabhedakusalo, yaṃ dhātukathaṃ tathāgato āha;",
  "atk-abh03a:168_0": "Tassā nayamukhabheda-ppakāsanaṃ niṭṭhitaṃ hoti.",
  "atk-abh03a:169_0": "Iminā nayamukhabheda-ppakāsanena hi vibhāvinā sakkā;",
  "atk-abh03a:170_0": "Ñātuṃ sabbepi nayā, saṅkhepakathāva iti vuttā.",
  "atk-abh03a:171_0": "Ekekassa pana sace, padassa vitthārameva bhāseyyaṃ;",
  "atk-abh03a:172_0": "Vacanañca ativiya bahuṃ, bhaveyya attho ca aviseso.",
  "atk-abh03a:173_0": "Iti ūnabhāṇavāradvayāya, yaṃ tantiyā mayā etaṃ;",
  "atk-abh03a:174_0": "Kurunā pattaṃ puññaṃ, sukhāya taṃ hotu lokassāti.",
  "atk-abh03a:175_0": "Dhātukathā-aṭṭhakathā niṭṭhitā.",
  "atk-abh03a:176_0": "Namo tassa bhagavato arahato sammāsambuddhassa",
  "atk-abh03a:177_0": "Abhidhammapiṭake",
  "atk-abh03a:178_0": "Puggalapaññatti-aṭṭhakathā",
  "atk-abh03a:179_0": "Nipuṇatthaṃ pakaraṇaṃ, dhātubhedappakāsano;",
  "atk-abh03a:180_0": "Satthā dhātukathaṃ nāma, desayitvā surālaye.",
  "atk-abh03a:181_0": "Anantaraṃ tassa jino, paññattibhedadīpanaṃ;",
  "atk-abh03a:182_0": "Āha puggalapaññattiṃ, yaṃ loke aggapuggalo.",
  "atk-abh03a:183_0": "Tassā saṃvaṇṇanokāso, yasmā dāni upāgato;",
  "atk-abh03a:184_0": "Tasmā naṃ vaṇṇayissāmi, taṃ suṇātha samāhitāti.",
  "atk-abh03a:185_0": "1. Mātikāvaṇṇanā",
  "atk-abh03a:186_0": "1.",
  "atk-abh03a:186_1": "Cha paññattiyo –",
  "atk-abh03a:186_2": "khandhapaññatti…pe…",
  "atk-abh03a:186_3": "puggalapaññattīti ayaṃ tāva puggalapaññattiyā uddeso.",
  "atk-abh03a:186_4": "Tattha chāti gaṇanaparicchedo.",
  "atk-abh03a:186_5": "Tena ye dhamme idha paññapetukāmo tesaṃ gaṇanavasena saṃkhepato paññattiparicchedaṃ dasseti.",
  "atk-abh03a:186_6": "Paññattiyoti paricchinnadhammanidassanaṃ.",
  "atk-abh03a:186_7": "Tattha “ācikkhati deseti paññapeti paṭṭhapetī”ti āgataṭṭhāne paññāpanā dassanā pakāsanā paññatti nāma.",
  "atk-abh03a:186_8": "“Supaññattaṃ mañcapīṭha”nti āgataṭṭhāne ṭhapanā nikkhipanā paññatti nāma.",
  "atk-abh03a:186_9": "Idha ubhayampi vaṭṭati.",
  "atk-abh03a:186_10": "Cha paññattiyoti hi cha paññāpanā,",
  "atk-abh03a:186_11": "cha dassanā pakāsanātipi;",
  "atk-abh03a:186_12": "cha ṭhapanā nikkhipanātipi idha adhippetameva.",
  "atk-abh03a:186_13": "Nāmapaññatti hi te te dhamme dassetipi,",
  "atk-abh03a:186_14": "tena tena koṭṭhāsena ṭhapetipi.",
  "atk-abh03a:187_0": "Khandhapaññattītiādi pana saṃkhepato tāsaṃ paññattīnaṃ sarūpadassanaṃ.",
  "atk-abh03a:187_1": "Tattha khandhānaṃ ‘khandhā’ti paññāpanā dassanā pakāsanā ṭhapanā nikkhipanā khandhapaññatti nāma.",
  "atk-abh03a:187_2": "Āyatanānaṃ āyatanānīti,",
  "atk-abh03a:187_3": "dhātūnaṃ dhātuyoti,",
  "atk-abh03a:187_4": "saccānaṃ saccānīti,",
  "atk-abh03a:187_5": "indriyānaṃ indriyānīti,",
  "atk-abh03a:187_6": "puggalānaṃ puggalāti paññāpanā dassanā pakāsanā ṭhapanā nikkhipanā puggalapaññatti nāma.",
  "atk-abh03a:188_0": "Pāḷimuttakena pana aṭṭhakathānayena aparāpi cha paññattiyo –",
  "atk-abh03a:188_1": "vijjamānapaññatti,",
  "atk-abh03a:188_2": "avijjamānapaññatti,",
  "atk-abh03a:188_3": "vijjamānena avijjamānapaññatti,",
  "atk-abh03a:188_4": "avijjamānena vijjamānapaññatti,",
  "atk-abh03a:188_5": "vijjamānena vijjamānapaññatti,",
  "atk-abh03a:188_6": "avijjamānena avijjamānapaññattīti.",
  "atk-abh03a:188_7": "Tattha kusalākusalasseva saccikaṭṭhaparamatthavasena vijjamānassa sato sambhūtassa dhammassa paññāpanā vijjamānapaññatti nāma.",
  "atk-abh03a:188_8": "Tathā avijjamānassa lokaniruttimattasiddhassa itthipurisādikassa paññāpanā avijjamānapaññatti nāma.",
  "atk-abh03a:188_9": "Sabbākārenapi anupalabbhaneyyassa vācāvatthumattasseva pañcamasaccādikassa titthiyānaṃ aṇupakatipurisādikassa vā paññāpanāpi avijjamānapaññattiyeva.",
  "atk-abh03a:188_10": "Sā pana sāsanāvacarā na hotīti idha na gahitā.",
  "atk-abh03a:188_11": "Iti imesaṃ vijjamānāvijjamānānaṃ vikappanavasena sesā veditabbā.",
  "atk-abh03a:188_12": "‘Tevijjo’,",
  "atk-abh03a:188_13": "‘chaḷabhiñño’tiādīsu hi tisso vijjā cha abhiññā ca vijjamānā,",
  "atk-abh03a:188_14": "puggalo avijjamāno.",
  "atk-abh03a:188_15": "Tasmā tisso vijjā assāti tevijjo,",
  "atk-abh03a:188_16": "cha abhiññā assāti chaḷabhiññoti evaṃ vijjamānena avijjamānassa paññāpanato evarūpā vijjamānena avijjamānapaññatti nāma.",
  "atk-abh03a:188_17": "‘Itthirūpaṃ’,",
  "atk-abh03a:188_18": "‘purisarūpa’ntiādīsu pana itthipurisā avijjamānā,",
  "atk-abh03a:188_19": "rūpaṃ vijjamānaṃ.",
  "atk-abh03a:188_20": "Tasmā itthiyā rūpaṃ itthirūpaṃ,",
  "atk-abh03a:188_21": "purisassa rūpaṃ purisarūpanti evaṃ avijjamānena vijjamānassa paññāpanato evarūpā avijjamānena vijjamānapaññatti nāma.",
  "atk-abh03a:188_22": "Cakkhusamphasso,",
  "atk-abh03a:188_23": "sotasamphassotiādīsu cakkhusotādayopi phassopi vijjamānoyeva.",
  "atk-abh03a:188_24": "Tasmā cakkhumhi samphasso,",
  "atk-abh03a:188_25": "cakkhuto jāto samphasso,",
  "atk-abh03a:188_26": "cakkhussa vā phalabhūto samphasso cakkhusamphassoti evaṃ vijjamānena vijjamānassa paññāpanato evarūpā vijjamānena vijjamānapaññatti nāma.",
  "atk-abh03a:188_27": "Khattiyaputto,",
  "atk-abh03a:188_28": "brāhmaṇaputto,",
  "atk-abh03a:188_29": "seṭṭhiputtotiādīsu khattiyādayopi avijjamānā, puttopi.",
  "atk-abh03a:188_30": "Tasmā khattiyassa putto khattiyaputtoti evaṃ avijjamānena avijjamānassa paññāpanato evarūpā avijjamānena avijjamānapaññatti nāma.",
  "atk-abh03a:188_31": "Tāsu imasmiṃ pakaraṇe purimā tissova paññattiyo labbhanti.",
  "atk-abh03a:188_32": "“Khandhapaññatti…pe…",
  "atk-abh03a:188_33": "indriyapaññattī”ti imasmiñhi ṭhāne vijjamānasseva paññāpitattā vijjamānapaññatti labbhati.",
  "atk-abh03a:188_34": "“Puggalapaññattī”ti pade avijjamānapaññatti.",
  "atk-abh03a:188_35": "Parato pana ‘tevijjo’,",
  "atk-abh03a:188_36": "‘chaḷabhiñño’tiādīsu vijjamānena avijjamānapaññatti labbhatīti.",
  "atk-abh03a:189_0": "Aṭṭhakathāmuttakena pana ācariyanayena aparāpi cha paññattiyo –",
  "atk-abh03a:189_1": "upādāpaññatti,",
  "atk-abh03a:189_2": "upanidhāpaññatti,",
  "atk-abh03a:189_3": "samodhānapaññatti,",
  "atk-abh03a:189_4": "upanikkhittapaññatti,",
  "atk-abh03a:189_5": "tajjāpaññatti,",
  "atk-abh03a:189_6": "santatipaññattīti.",
  "atk-abh03a:189_7": "Tattha yo rūpavedanādīhi ekattena vā aññattena vā rūpavedanādayo viya saccikaṭṭhaparamatthena anupalabbhasabhāvopi",
  "atk-abh03a:189_8": "rūpavedanādibhede khandhe upādāya nissāya kāraṇaṃ katvā sammato satto.",
  "atk-abh03a:189_9": "Tāni tāni aṅgāni upādāya ratho gehaṃ muṭṭhi uddhananti ca;",
  "atk-abh03a:189_10": "te teyeva rūpādayo upādāya ghaṭo paṭo;",
  "atk-abh03a:189_11": "candasūriyaparivattādayo upādāya kālo, disā;",
  "atk-abh03a:189_12": "taṃ taṃ bhūtanimittañceva bhāvanānisaṃsañca upādāya nissāya kāraṇaṃ katvā sammataṃ tena tenākārena upaṭṭhitaṃ",
  "atk-abh03a:189_13": "uggahanimittaṃ paṭibhāganimittanti ayaṃ evarūpā upādāpaññatti nāma.",
  "atk-abh03a:189_14": "Paññapetabbaṭṭhena cesā paññatti nāma,",
  "atk-abh03a:189_15": "na paññāpanaṭṭhena.",
  "atk-abh03a:189_16": "Yā pana tassatthassa paññāpanā,",
  "atk-abh03a:189_17": "ayaṃ avijjamānapaññattiyeva.",
  "atk-abh03a:190_0": "Yā paṭhamadutiyādīni upanidhāya dutiyaṃ tatiyantiādikā,",
  "atk-abh03a:190_1": "aññamaññañca upanidhāya dīghaṃ rassaṃ, dūraṃ,",
  "atk-abh03a:190_2": "santikantiādikā paññāpanā;",
  "atk-abh03a:190_3": "ayaṃ upanidhāpaññatti nāma.",
  "atk-abh03a:190_4": "Apicesā upanidhāpaññatti –",
  "atk-abh03a:190_5": "tadaññāpekkhūpanidhā,",
  "atk-abh03a:190_6": "hatthagatūpanidhā,",
  "atk-abh03a:190_7": "sampayuttūpanidhā,",
  "atk-abh03a:190_8": "samāropitūpanidhā,",
  "atk-abh03a:190_9": "avidūragatūpanidhā,",
  "atk-abh03a:190_10": "paṭibhāgūpanidhā,",
  "atk-abh03a:190_11": "tabbahulūpanidhā,",
  "atk-abh03a:190_12": "tabbisiṭṭhūpanidhātiādinā bhedena anekappakārā.",
  "atk-abh03a:191_0": "Tattha dutiyaṃ tatiyantiādikāva tadaññaṃ apekkhitvā vuttatāya tadaññāpekkhūpanidhā nāma.",
  "atk-abh03a:191_1": "Chattapāṇi,",
  "atk-abh03a:191_2": "satthapāṇītiādikā hatthagataṃ upanidhāya vuttatāya hatthagatūpanidhā nāma. Kuṇḍalī, sikharī,",
  "atk-abh03a:191_3": "kiriṭītiādikā sampayuttaṃ upanidhāya vuttatāya sampayuttūpanidhā nāma.",
  "atk-abh03a:191_4": "Dhaññasakaṭaṃ,",
  "atk-abh03a:191_5": "sappikumbhotiādikā samāropitaṃ upanidhāya vuttatāya samāropitūpanidhā nāma.",
  "atk-abh03a:191_6": "Indasālaguhā,",
  "atk-abh03a:191_7": "piyaṅguguhā,",
  "atk-abh03a:191_8": "serīsakantiādikā avidūragataṃ upanidhāya vuttatāya avidūragatūpanidhā nāma.",
  "atk-abh03a:191_9": "Suvaṇṇavaṇṇo,",
  "atk-abh03a:191_10": "usabhagāmītiādikā paṭibhāgaṃ upanidhāya vuttatāya paṭibhāgūpanidhā nāma.",
  "atk-abh03a:191_11": "Padumassaro,",
  "atk-abh03a:191_12": "brāhmaṇagāmotiādikā tabbahulaṃ upanidhāya vuttatāya tabbahulūpanidhā nāma.",
  "atk-abh03a:191_13": "Maṇikaṭakaṃ,",
  "atk-abh03a:191_14": "vajirakaṭakantiādikā tabbisiṭṭhaṃ upanidhāya vuttatāya tabbisiṭṭhūpanidhā nāma.",
  "atk-abh03a:192_0": "Yā pana tesaṃ tesaṃ samodhānamapekkhitvā tidaṇḍaṃ,",
  "atk-abh03a:192_1": "aṭṭhapadaṃ,",
  "atk-abh03a:192_2": "dhaññarāsi,",
  "atk-abh03a:192_3": "puppharāsītiādikā paññāpanā,",
  "atk-abh03a:192_4": "ayaṃ samodhānapaññatti nāma.",
  "atk-abh03a:192_5": "Yā purimassa purimassa upanikkhipitvā dve, tīṇi,",
  "atk-abh03a:192_6": "cattārītiādikā paññāpanā,",
  "atk-abh03a:192_7": "ayaṃ upanikkhittapaññatti nāma.",
  "atk-abh03a:192_8": "Yā taṃ taṃ dhammasabhāvaṃ apekkhitvā pathavī, tejo,",
  "atk-abh03a:192_9": "kakkhaḷatā,",
  "atk-abh03a:192_10": "uṇhatātiādikā paññāpanā,",
  "atk-abh03a:192_11": "ayaṃ tajjāpaññatti nāma.",
  "atk-abh03a:192_12": "Yā pana santativicchedābhāvaṃ apekkhitvā āsītiko,",
  "atk-abh03a:192_13": "nāvutikotiādikā paññāpanā,",
  "atk-abh03a:192_14": "ayaṃ santatipaññatti nāma.",
  "atk-abh03a:192_15": "Etāsu pana tajjāpaññatti vijjamānapaññattiyeva.",
  "atk-abh03a:192_16": "Sesā avijjamānapakkhañceva,",
  "atk-abh03a:192_17": "avijjamānena avijjamānapakkhañca bhajanti.",
  "atk-abh03a:193_0": "Aṭṭhakathāmuttakena ācariyanayeneva aparāpi cha paññattiyo –",
  "atk-abh03a:193_1": "kiccapaññatti,",
  "atk-abh03a:193_2": "saṇṭhānapaññatti,",
  "atk-abh03a:193_3": "liṅgapaññatti,",
  "atk-abh03a:193_4": "bhūmipaññatti,",
  "atk-abh03a:193_5": "paccattapaññatti,",
  "atk-abh03a:193_6": "asaṅkhatapaññattīti.",
  "atk-abh03a:193_7": "Tattha bhāṇako,",
  "atk-abh03a:193_8": "dhammakathikotiādikā kiccavasena paññāpanā kiccapaññatti nāma. Kiso, thūlo,",
  "atk-abh03a:193_9": "parimaṇḍalo,",
  "atk-abh03a:193_10": "caturassotiādikā saṇṭhānavasena paññāpanā saṇṭhānapaññatti nāma. Itthī,",
  "atk-abh03a:193_11": "purisotiādikā liṅgavasena paññāpanā liṅgapaññati nāma.",
  "atk-abh03a:193_12": "Kāmāvacarā,",
  "atk-abh03a:193_13": "rūpāvacarā,",
  "atk-abh03a:193_14": "arūpāvacarā, kosalakā,",
  "atk-abh03a:193_15": "mādhurātiādikā bhūmivasena paññāpanā bhūmipaññatti nāma. Tisso, nāgo,",
  "atk-abh03a:193_16": "sumanotiādikā paccattanāmakaraṇamattavasena paññāpanā paccattapaññatti nāma. Nirodho,",
  "atk-abh03a:193_17": "nibbānantiādikā asaṅkhatadhammassa paññāpanā asaṅkhatapaññatti nāma.",
  "atk-abh03a:193_18": "Tattha ekaccā bhūmipaññatti asaṅkhatapaññatti ca vijjamānapaññattiyeva,",
  "atk-abh03a:193_19": "kiccapaññatti vijjamānena avijjamānapakkhaṃ bhajati.",
  "atk-abh03a:193_20": "Sesā avijjamānapaññattiyo nāma.",
  "atk-abh03a:194_0": "2.",
  "atk-abh03a:194_1": "Idāni yāsaṃ paññattīnaṃ uddesavāre saṅkhepato sarūpadassanaṃ kataṃ,",
  "atk-abh03a:194_2": "saṅkhepatoyeva tāva tāsaṃ vatthuṃ vibhajitvā dassanavasena tā dassetuṃ kittāvatātiādimāha.",
  "atk-abh03a:194_3": "Tattha pucchāya tāva evamattho veditabbo –",
  "atk-abh03a:194_4": "yā ayaṃ khandhānaṃ ‘khandhā’ti paññāpanā, dassanā, ṭhapanā,",
  "atk-abh03a:194_5": "sā kittakena hotīti kathetukamyatāpucchā.",
  "atk-abh03a:194_6": "Parato kittāvatā āyatanānantiādīsupi eseva nayo.",
  "atk-abh03a:194_7": "Vissajjanepi evamattho veditabbo –",
  "atk-abh03a:194_8": "yattakena paññāpanena saṅkhepato pañcakkhandhāti vā pabhedato “rūpakkhandho…pe…",
  "atk-abh03a:194_9": "viññāṇakkhandho”ti vā;",
  "atk-abh03a:194_10": "tatrāpi rūpakkhandho kāmāvacaro,",
  "atk-abh03a:194_11": "sesā catubhūmikāti vā evarūpaṃ paññāpanaṃ hoti;",
  "atk-abh03a:194_12": "ettakena khandhānaṃ ‘khandhā’ti paññatti hoti.",
  "atk-abh03a:195_0": "3.",
  "atk-abh03a:195_1": "Tathā yattakena paññāpanena saṅkhepato dvādasāyatanānīti vā,",
  "atk-abh03a:195_2": "pabhedato “cakkhāyatanaṃ…pe…",
  "atk-abh03a:195_3": "dhammāyatana”nti vā;",
  "atk-abh03a:195_4": "tatrāpi dasāyatanā kāmāvacarā,",
  "atk-abh03a:195_5": "dvāyatanā catubhūmikāti vā,",
  "atk-abh03a:195_6": "evarūpaṃ paññāpanaṃ hoti;",
  "atk-abh03a:195_7": "ettakena āyatanānaṃ āyatanānīti paññatti hoti.",
  "atk-abh03a:196_0": "4.",
  "atk-abh03a:196_1": "Yattakena paññāpanena saṅkhepato aṭṭhārasa dhātuyoti vā,",
  "atk-abh03a:196_2": "pabhedato “cakkhudhātu…pe…",
  "atk-abh03a:196_3": "manoviññāṇadhātū”ti vā;",
  "atk-abh03a:196_4": "tatrāpi soḷasa dhātuyo kāmāvacarā,",
  "atk-abh03a:196_5": "dve dhātuyo catubhūmikāti vā evarūpaṃ paññāpanaṃ hoti;",
  "atk-abh03a:196_6": "ettakena dhātūnaṃ dhātūti paññatti hoti.",
  "atk-abh03a:197_0": "5.",
  "atk-abh03a:197_1": "Yattakena paññāpanena saṅkhepato cattāri saccānīti vā,",
  "atk-abh03a:197_2": "pabhedato “dukkhasaccaṃ…pe…",
  "atk-abh03a:197_3": "nirodhasacca”nti vā;",
  "atk-abh03a:197_4": "tatrāpi dve saccā lokiyā,",
  "atk-abh03a:197_5": "dve saccā lokuttarāti vā evarūpaṃ paññāpanaṃ hoti;",
  "atk-abh03a:197_6": "ettakena saccānaṃ ‘saccānī’ti paññatti hoti.",
  "atk-abh03a:198_0": "6.",
  "atk-abh03a:198_1": "Yattakena paññāpanena saṅkhepato bāvīsatindriyānīti vā,",
  "atk-abh03a:198_2": "pabhedato “cakkhundriyaṃ…pe…",
  "atk-abh03a:198_3": "aññātāvindriya”nti vā;",
  "atk-abh03a:198_4": "tatrāpi dasindriyāni kāmāvacarāni,",
  "atk-abh03a:198_5": "navindriyāni missakāni,",
  "atk-abh03a:198_6": "tīṇi indriyāni lokuttarānīti vā evarūpaṃ paññāpanaṃ hoti;",
  "atk-abh03a:198_7": "ettakena indriyānaṃ indriyānīti paññatti hoti.",
  "atk-abh03a:198_8": "Ettāvatā saṅkhepato vatthuṃ vibhajitvā dassanavasena pañca paññattiyo dassitā honti.",
  "atk-abh03a:199_0": "7.",
  "atk-abh03a:199_1": "Idāni vitthārato vatthuṃ vibhajitvā dassanavasena puggalapaññattiṃ dassetuṃ samayavimutto asamayavimuttotiādimāha.",
  "atk-abh03a:199_2": "Sammāsambuddhena hi tile visārayamānena viya,",
  "atk-abh03a:199_3": "vāke hīrayamānena viya ca,",
  "atk-abh03a:199_4": "heṭṭhā vibhaṅgappakaraṇe imāsaṃ pañcannaṃ paññattīnaṃ vatthubhūtā khandhādayo nippadesena kathitāti tena te idha ekadeseneva kathesi.",
  "atk-abh03a:199_5": "Chaṭṭhā puggalapaññatti heṭṭhā akathitāva.",
  "atk-abh03a:199_6": "Idhāpi uddesavāre ekadeseneva kathitā;",
  "atk-abh03a:199_7": "tasmā taṃ vitthārato kathetukāmo samayavimutto asamayavimuttoti ekakato paṭṭhāya yāva dasakā mātikaṃ ṭhapesīti.",
  "atk-abh03a:200_0": "Mātikāvaṇṇanā.",
  "atk-abh03a:201_0": "2. Niddesavaṇṇanā",
  "atk-abh03a:202_0": "1. Ekakaniddesavaṇṇanā",
  "atk-abh03a:203_0": "1.",
  "atk-abh03a:203_1": "Idāni yathāṭhapitaṃ mātikaṃ ādito paṭṭhāya vibhajitvā dassetuṃ –",
  "atk-abh03a:203_2": "katamo ca puggalo samayavimuttotiādimāha.",
  "atk-abh03a:203_3": "Tattha idhāti imasmiṃ sattaloke.",
  "atk-abh03a:203_4": "Ekacco puggaloti eko puggalo.",
  "atk-abh03a:203_5": "Kālena kālanti ettha bhummavasena attho veditabbo.",
  "atk-abh03a:203_6": "Ekekasmiṃ kāleti vuttaṃ hoti.",
  "atk-abh03a:203_7": "Samayena samayanti idaṃ purimasseva vevacanaṃ.",
  "atk-abh03a:203_8": "Aṭṭha vimokkheti rūpāvacarārūpāvacaraaṭṭhasamāpattiyo.",
  "atk-abh03a:203_9": "Tāsañhi paccanīkadhammehi vimuccanato vimokkhoti nāmaṃ.",
  "atk-abh03a:203_10": "Kāyenāti vimokkhasahajātena nāmakāyena.",
  "atk-abh03a:203_11": "Phusitvā viharatīti paṭilabhitvā iriyati.",
  "atk-abh03a:203_12": "Katamasmiṃ panesa kāle vimokkhe phusitvā viharatīti?",
  "atk-abh03a:203_13": "Samāpattiṃ samāpajjitukāmassa hi kālo nāma atthi,",
  "atk-abh03a:203_14": "akālo nāma atthi.",
  "atk-abh03a:203_15": "Tattha pātova sarīrapaṭijagganakālo,",
  "atk-abh03a:203_16": "vattakaraṇakālo ca samāpajjanassa akālo nāma.",
  "atk-abh03a:203_17": "Sarīraṃ pana paṭijaggitvā vattaṃ katvā vasanaṭṭhānaṃ pavisitvā nisinnassa yāva piṇḍāya gamanakālo nāgacchati,",
  "atk-abh03a:203_18": "etasmiṃ antare samāpajjanassa kālo nāma.",
  "atk-abh03a:204_0": "Piṇḍāya gamanakālaṃ pana sallakkhetvā nikkhantassa cetiyavandanakālo,",
  "atk-abh03a:204_1": "bhikkhusaṅghaparivutassa vitakkamāḷake ṭhānakālo piṇḍāya gamanakālo gāme caraṇakālo;",
  "atk-abh03a:204_2": "āsanasālāya yāgupānakālo vattakaraṇakāloti ayampi samāpajjanassa akālo nāma.",
  "atk-abh03a:204_3": "Āsanasālāya pana vivitte okāse sati yāva bhattakālo nāgacchati,",
  "atk-abh03a:204_4": "etasmimpi antare samāpajjanassa kālo nāma.",
  "atk-abh03a:204_5": "Bhattaṃ pana bhuñjanakālo,",
  "atk-abh03a:204_6": "vihāragamanakālo,",
  "atk-abh03a:204_7": "pattacīvarapaṭisāmanakālo,",
  "atk-abh03a:204_8": "divāvattakaraṇakālo,",
  "atk-abh03a:204_9": "paripucchādānakāloti ayampi samāpajjanassa akālo nāma. Yo akālo,",
  "atk-abh03a:204_10": "sveva asamayo.",
  "atk-abh03a:204_11": "Taṃ sabbampi ṭhapetvā avasese kāle kāle,",
  "atk-abh03a:204_12": "samaye samaye vuttappakāre aṭṭha vimokkhe sahajātanāmakāyena paṭilabhitvā viharanto,",
  "atk-abh03a:204_13": "“idhekacco puggalo…pe…",
  "atk-abh03a:204_14": "viharatī”ti vuccati.",
  "atk-abh03a:205_0": "Apicesa saphassakehi sahajātanāmadhammehi sahajātadhamme phusatiyeva nāma,",
  "atk-abh03a:205_1": "upacārena appanaṃ phusatiyeva nāma.",
  "atk-abh03a:205_2": "Purimāya appanāya aparaṃ appanaṃ phusatiyeva.",
  "atk-abh03a:205_3": "Yena hi saddhiṃ ye dhammā sahajātā,",
  "atk-abh03a:205_4": "tena te paṭiladdhā nāma honti.",
  "atk-abh03a:205_5": "Phassenāpi phuṭṭhāyeva nāma honti.",
  "atk-abh03a:205_6": "Upacārampi appanāya paṭilābhakāraṇameva,",
  "atk-abh03a:205_7": "tathā purimā appanā aparaappanāya.",
  "atk-abh03a:205_8": "Tatrāssa evaṃ sahajātehi sahajātānaṃ phusanā veditabbā –",
  "atk-abh03a:205_9": "paṭhamajjhānañhi vitakkādīhi pañcaṅgikaṃ.",
  "atk-abh03a:205_10": "Tasmiṃ ṭhapetvā tāni aṅgāni sesā atirekapaṇṇāsadhammā cattāro khandhā nāma honti.",
  "atk-abh03a:205_11": "Tena nāmakāyena paṭhamajjhānasamāpattivimokkhaṃ phusitvā paṭilabhitvā viharati.",
  "atk-abh03a:205_12": "Dutiyaṃ jhānaṃ pītisukhacittekaggatāhi tivaṅgikaṃ,",
  "atk-abh03a:205_13": "tatiyaṃ sukhacittekaggatāhi duvaṅgikaṃ,",
  "atk-abh03a:205_14": "catutthaṃ upekkhācittekaggatāhi duvaṅgikaṃ,",
  "atk-abh03a:205_15": "tathā ākāsānañcāyatanaṃ…pe…",
  "atk-abh03a:205_16": "nevasaññānāsaññāyatanañca.",
  "atk-abh03a:205_17": "Tattha ṭhapetvā tāni aṅgāni sesā atirekapaṇṇāsadhammā cattāro khandhā nāma honti.",
  "atk-abh03a:205_18": "Tena nāmakāyena nevasaññānāsaññāyatanasamāpattivimokkhaṃ phusitvā paṭilabhitvā viharati.",
  "atk-abh03a:206_0": "Paññāya cassa disvāti vipassanāpaññāya saṅkhāragataṃ,",
  "atk-abh03a:206_1": "maggapaññāya catusaccadhamme passitvā.",
  "atk-abh03a:206_2": "Ekacce āsavā parikkhīṇā hontīti upaḍḍhupaḍḍhā paṭhamamaggādivajjhā āsavā parikkhīṇā honti.",
  "atk-abh03a:206_3": "Ayaṃ vuccati puggalo samayavimuttoti ettha aṭṭhasamāpattilābhī puthujjano tena nāmakāyena phusitvā viharatīti vattuṃ vaṭṭati.",
  "atk-abh03a:206_4": "Pāḷiyaṃ pana “ekacce āsavā parikkhīṇā”ti vuttaṃ.",
  "atk-abh03a:206_5": "Puthujjanassa ca khīṇā āsavā nāma natthi,",
  "atk-abh03a:206_6": "tasmā so na gahito.",
  "atk-abh03a:206_7": "Aṭṭhasamāpattilābhī khīṇāsavopi tena nāmakāyena phusitvā viharatīti vattuṃ vaṭṭati.",
  "atk-abh03a:206_8": "Tassa pana aparikkhīṇāsavā nāma natthi,",
  "atk-abh03a:206_9": "tasmā sopi na gahito.",
  "atk-abh03a:206_10": "Samayavimuttoti pana tiṇṇaṃ sotāpannasakadāgāmianāgāmīnaṃyevetaṃ nāmanti veditabbaṃ.",
  "atk-abh03a:207_0": "2.",
  "atk-abh03a:207_1": "Asamayavimuttaniddese –",
  "atk-abh03a:207_2": "purimasadisaṃ vuttanayeneva veditabbaṃ.",
  "atk-abh03a:207_3": "Asamayavimuttoti panettha sukkhavipassakakhīṇāsavassetaṃ nāmaṃ.",
  "atk-abh03a:207_4": "Sukkhavipassakā pana sotāpannasakadāgāmianāgāmino aṭṭhasamāpattilābhino ca khīṇāsavā puthujjanā ca imasmiṃ duke na labbhanti,",
  "atk-abh03a:207_5": "dukamuttakapuggalā nāma honti.",
  "atk-abh03a:207_6": "Tasmā satthā attano buddhasubuddhatāya heṭṭhā gahite ca aggahite ca saṅkaḍḍhitvā saddhiṃ piṭṭhivaṭṭakehi",
  "atk-abh03a:207_7": "tantiṃ āropento sabbepi ariyapuggalātiādimāha.",
  "atk-abh03a:207_8": "Tattha ariye vimokkheti kilesehi ārakattā ariyeti saṅkhaṃ gate lokuttaravimokkhe.",
  "atk-abh03a:207_9": "Idaṃ vuttaṃ hoti –",
  "atk-abh03a:207_10": "bāhirānañhi aṭṭhannaṃ samāpattīnaṃ samāpajjantassa samayopi atthi asamayopi.",
  "atk-abh03a:207_11": "Maggavimokkhena vimuccanassa samayo vā asamayo vā natthi.",
  "atk-abh03a:207_12": "Yassa saddhā balavatī,",
  "atk-abh03a:207_13": "vipassanā ca āraddhā,",
  "atk-abh03a:207_14": "tassa gacchantassa tiṭṭhantassa nisīdantassa nipajjantassa khādantassa bhuñjantassa maggaphalapaṭivedho nāma na hotīti natthi.",
  "atk-abh03a:207_15": "Iti maggavimokkhena vimuccanassa samayo vā asamayo vā natthīti heṭṭhā gahite ca aggahite ca saṅkaḍḍhitvā",
  "atk-abh03a:207_16": "imaṃ piṭṭhivaṭṭakaṃ tantiṃ āropesi dhammarājā.",
  "atk-abh03a:207_17": "Samāpattilābhī puthujjano imāyapi tantiyā aggahitova.",
  "atk-abh03a:207_18": "Bhajāpiyamāno pana samāpattivikkhambhitānaṃ kilesānaṃ vasena samayavimuttabhāvaṃ bhajeyya.",
  "atk-abh03a:208_0": "3.",
  "atk-abh03a:208_1": "Kuppadhammākuppadhammaniddesesu –",
  "atk-abh03a:208_2": "yassa adhigato samāpattidhammo kuppati nassati,",
  "atk-abh03a:208_3": "so kuppadhammo.",
  "atk-abh03a:208_4": "Rūpasahagatānanti rūpanimittasaṅkhātena rūpena sahagatānaṃ.",
  "atk-abh03a:208_5": "Tena saddhiṃ pavattānaṃ na vinā rūpārammaṇānaṃ catunnaṃ rūpāvacarajjhānānanti attho.",
  "atk-abh03a:208_6": "Arūpasahagatānanti rūpato aññaṃ,",
  "atk-abh03a:208_7": "na rūpanti arūpaṃ.",
  "atk-abh03a:208_8": "Arūpena sahagatānaṃ tena saddhiṃ pavattānaṃ na vinā arūpārammaṇānaṃ catunnaṃ arūpāvacarajjhānānanti attho.",
  "atk-abh03a:208_9": "Na nikāmalābhīti pañcahākārehi aciṇṇavasitāya icchitākārena aladdhattā na nikāmalābhī.",
  "atk-abh03a:208_10": "Appaguṇasamāpattikoti attho.",
  "atk-abh03a:208_11": "Na akicchalābhīti kicchalābhī dukkhalābhī.",
  "atk-abh03a:208_12": "Yo āgamanamhi kilese vikkhambhento upacāraṃ pāpento appanaṃ pāpento cittamañjūsaṃ labhanto dukkhena kicchena",
  "atk-abh03a:208_13": "sasaṅkhārena sappayogena kilamanto taṃ sampadaṃ pāpuṇituṃ sakkoti,",
  "atk-abh03a:208_14": "so na akicchalābhī nāma.",
  "atk-abh03a:208_15": "Na akasiralābhīti avipulalābhī.",
  "atk-abh03a:208_16": "Samāpattiṃ appetvā addhānaṃ pharituṃ na sakkoti.",
  "atk-abh03a:208_17": "Ekaṃ dve cittavāre vattetvā sahasāva vuṭṭhātīti attho.",
  "atk-abh03a:209_0": "Yatthicchakanti yasmiṃ okāse samāpattiṃ appetvā nisīdituṃ icchati.",
  "atk-abh03a:209_1": "Yadicchakanti kasiṇajjhānaṃ vā ānāpānajjhānaṃ vā brahmavihārajjhānaṃ vā asubhajjhānaṃ vāti yaṃ yaṃ samāpattiṃ appetvā nisīdituṃ icchati.",
  "atk-abh03a:209_2": "Yāvaticchakanti addhānaparicchedena yattakaṃ kālaṃ icchati.",
  "atk-abh03a:209_3": "Idaṃ vuttaṃ hoti –",
  "atk-abh03a:209_4": "yattha yattha yaṃ yaṃ samāpattiṃ yattakaṃ addhānaṃ samāpajjitumpi vuṭṭhātumpi icchati,",
  "atk-abh03a:209_5": "tattha tattha taṃ taṃ samāpattiṃ tattakaṃ addhānaṃ samāpajjitumpi vuṭṭhātumpi na sakkoti.",
  "atk-abh03a:209_6": "Candaṃ vā sūriyaṃ vā ulloketvā ‘imasmiṃ cande vā sūriye vā ettakaṃ ṭhānaṃ gate vuṭṭhahissāmī’ti paricchinditvā",
  "atk-abh03a:209_7": "jhānaṃ samāpanno yathāparicchedena vuṭṭhātuṃ na sakkoti,",
  "atk-abh03a:209_8": "antarāva vuṭṭhāti;",
  "atk-abh03a:209_9": "samāpattiyā appaguṇatāyāti.",
  "atk-abh03a:210_0": "Pamādamāgammāti pamādaṃ paṭicca.",
  "atk-abh03a:210_1": "Ayaṃ vuccatīti ayaṃ evaṃvidho puggalo kuppadhammoti vuccati.",
  "atk-abh03a:210_2": "Idaṃ pana aṭṭhasamāpattilābhino puthujjanassa sotāpannassa sakadāgāminoti tiṇṇaṃ puggalānaṃ nāmaṃ.",
  "atk-abh03a:210_3": "Etesañhi samādhipāribandhakā vipassanāpāribandhakā ca dhammā na suvikkhambhitā,",
  "atk-abh03a:210_4": "na suvikkhālitā,",
  "atk-abh03a:210_5": "tena tesaṃ samāpatti nassati parihāyati.",
  "atk-abh03a:210_6": "Sā ca kho neva sīlabhedena,",
  "atk-abh03a:210_7": "nāpattivītikkamena.",
  "atk-abh03a:210_8": "Na garukamokkhadhammo panesa appamattakenapi kiccakaraṇīyena vā vattabhedamattakena vā nassati.",
  "atk-abh03a:211_0": "Tatridaṃ vatthu –",
  "atk-abh03a:211_1": "eko kira thero samāpattiṃ vaḷañjeti.",
  "atk-abh03a:211_2": "Tasmiṃ piṇḍāya gāmaṃ paviṭṭhe dārakā pariveṇe kīḷitvā pakkamiṃsu.",
  "atk-abh03a:211_3": "Thero āgantvā ‘pariveṇaṃ sammajjitabba’nti cintetvā asammajjitvā vihāraṃ pavisitvā ‘samāpattiṃ appessāmī’ti nisīdi.",
  "atk-abh03a:211_4": "So appetuṃ asakkonto,",
  "atk-abh03a:211_5": "‘kiṃ nu kho āvaraṇa’nti sīlaṃ āvajjanto appamattakampi vītikkamaṃ adisvā ‘vattabhedo nu kho atthī’ti",
  "atk-abh03a:211_6": "olokento pariveṇassa asammaṭṭhabhāvaṃ ñatvā sammajjitvā pavisitvā nisīdanto samāpattiṃ appentova nisīdi.",
  "atk-abh03a:212_0": "4.",
  "atk-abh03a:212_1": "Akuppadhammaniddeso vuttapaṭipakkhavaseneva veditabbo.",
  "atk-abh03a:212_2": "Akuppadhammoti idaṃ pana aṭṭhasamāpattilābhino anāgāmissa ceva khīṇāsavassa cāti dvinnaṃ puggalānaṃ nāmaṃ.",
  "atk-abh03a:212_3": "Tesañhi samādhipāribandhakā vipassanāpāribandhakā ca dhammā suvikkhambhitā suvikkhālitā;",
  "atk-abh03a:212_4": "tena tesaṃ bhassasaṅgaṇikārāmādikiccena vā aññena vā yena kenaci attano anurūpena pamādena vītināmentānampi samāpatti na kuppati,",
  "atk-abh03a:212_5": "na nassati.",
  "atk-abh03a:212_6": "Sukkhavipassakā pana sotāpannasakadāgāmianāgāmikhīṇāsavā imasmiṃ duke na labbhanti;",
  "atk-abh03a:212_7": "dukamuttakapuggalā nāma honti.",
  "atk-abh03a:212_8": "Tasmā satthā attano buddhasubuddhatāya heṭṭhā gahite ca aggahite ca saṅkaḍḍhitvā imasmimpi duke saddhiṃ",
  "atk-abh03a:212_9": "piṭṭhivaṭṭakehi tantiṃ āropento sabbepi ariyapuggalātiādimāha.",
  "atk-abh03a:212_10": "Aṭṭhannañhi samāpattīnaṃ kuppanaṃ nassanaṃ bhaveyya,",
  "atk-abh03a:212_11": "lokuttaradhammassa pana sakiṃ paṭividdhassa kuppanaṃ nassanaṃ nāma natthi,",
  "atk-abh03a:212_12": "taṃ sandhāyetaṃ vuttaṃ.",
  "atk-abh03a:213_0": "5.",
  "atk-abh03a:213_1": "Parihānadhammāparihānadhammaniddesāpi kuppadhammākuppadhammaniddesavaseneva veditabbā.",
  "atk-abh03a:213_2": "Kevalañhi idha puggalassa pamādaṃ paṭicca dhammānaṃ parihānampi aparihānampi gahitanti idaṃ pariyāyadesanāmattameva nānaṃ.",
  "atk-abh03a:213_3": "Sesaṃ sabbattha tādisameva.",
  "atk-abh03a:214_0": "7.",
  "atk-abh03a:214_1": "Cetanābhabbaniddese –",
  "atk-abh03a:214_2": "cetanābhabboti cetanāya aparihāniṃ āpajjituṃ bhabbo.",
  "atk-abh03a:214_3": "Sace anusañcetetīti,",
  "atk-abh03a:214_4": "sace samāpajjati.",
  "atk-abh03a:214_5": "Samāpattiñhi samāpajjanto anusañceteti nāma.",
  "atk-abh03a:214_6": "So na parihāyati,",
  "atk-abh03a:214_7": "itaro parihāyati.",
  "atk-abh03a:215_0": "8.",
  "atk-abh03a:215_1": "Anurakkhaṇābhabbaniddese –",
  "atk-abh03a:215_2": "anurakkhaṇābhabboti anurakkhaṇāya aparihāniṃ āpajjituṃ bhabbo.",
  "atk-abh03a:215_3": "Sace anurakkhatīti sace anupakāradhamme pahāya upakāradhamme sevanto samāpajjati.",
  "atk-abh03a:215_4": "Evañhi paṭipajjanto anurakkhati nāma.",
  "atk-abh03a:215_5": "So na parihāyati,",
  "atk-abh03a:215_6": "itaro parihāyati.",
  "atk-abh03a:216_0": "Ime dvepi samāpattiṃ ṭhapetuṃ thāvaraṃ kātuṃ paṭibalā.",
  "atk-abh03a:216_1": "Cetanābhabbato pana anurakkhaṇābhabbova balavataro.",
  "atk-abh03a:216_2": "Cetanābhabbo hi upakārānupakāre dhamme na jānāti.",
  "atk-abh03a:216_3": "Ajānanto upakāradhamme nudati nīharati,",
  "atk-abh03a:216_4": "anupakāradhamme sevati.",
  "atk-abh03a:216_5": "So te sevanto samāpattito parihāyati.",
  "atk-abh03a:216_6": "Anurakkhaṇābhabbo upakārānupakāre dhamme jānāti.",
  "atk-abh03a:216_7": "Jānanto anupakāradhamme nudati nīharati,",
  "atk-abh03a:216_8": "upakāradhamme sevati.",
  "atk-abh03a:216_9": "So te sevanto samāpattito na parihāyati.",
  "atk-abh03a:217_0": "Yathā hi dve khettapālā eko paṇḍurogena sarogo akkhamo sītādīnaṃ,",
  "atk-abh03a:217_1": "eko arogo sītādīnaṃ saho.",
  "atk-abh03a:217_2": "Sarogo heṭṭhākuṭiṃ na otarati,",
  "atk-abh03a:217_3": "rattārakkhaṃ divārakkhaṃ vijahati.",
  "atk-abh03a:217_4": "Tassa divā sukamorādayo khettaṃ otaritvā sālisīsaṃ khādanti,",
  "atk-abh03a:217_5": "rattiṃ migasūkarādayo pavisitvā khalaṃ tacchi taṃ viya chetvā gacchanti.",
  "atk-abh03a:217_6": "So attano pamattakāraṇā puna bījamattampi na labhati.",
  "atk-abh03a:217_7": "Itaro rattārakkhaṃ divārakkhaṃ na vijahati.",
  "atk-abh03a:217_8": "So attano appamattakāraṇā ekakarīsato cattāripi aṭṭhapi sakaṭāni labhati.",
  "atk-abh03a:218_0": "Tattha sarogakhettapālo viya cetanābhabbo,",
  "atk-abh03a:218_1": "arogo viya anurakkhaṇābhabbo daṭṭhabbo.",
  "atk-abh03a:218_2": "Sarogassa attano pamādena puna bījamattassapi alabhanaṃ viya cetanābhabbassa upakārānupakāre dhamme ajānitvā",
  "atk-abh03a:218_3": "upakāre pahāya anupakāre sevantassa samāpattiyā parihānaṃ.",
  "atk-abh03a:218_4": "Itarassa attano appamādena ekakarīsamattato catuaṭṭhasakaṭauddharaṇaṃ viya anurakkhaṇābhabbassa upakārānupakāre",
  "atk-abh03a:218_5": "dhamme jānitvā anupakāre pahāya upakāre sevantassa samāpattiyā aparihānaṃ veditabbaṃ.",
  "atk-abh03a:218_6": "Evaṃ cetanābhabbato anurakkhaṇābhabbova samāpattiṃ thāvaraṃ kātuṃ balavataroti veditabbo.",
  "atk-abh03a:219_0": "9.",
  "atk-abh03a:219_1": "Puthujjananiddese –",
  "atk-abh03a:219_2": "tīṇi saṃyojanānīti diṭṭhisaṃyojanasīlabbataparāmāsasaṃyojanavicikicchāsaṃyojanāni.",
  "atk-abh03a:219_3": "Etāni hi phalakkhaṇe pahīnāni nāma honti.",
  "atk-abh03a:219_4": "Ayaṃ pana phalakkhaṇepi na hotīti dasseti.",
  "atk-abh03a:219_5": "Tesaṃ dhammānanti tesaṃ saṃyojanadhammānaṃ.",
  "atk-abh03a:219_6": "Maggakkhaṇasmiñhi tesaṃ pahānāya paṭipanno nāma hoti.",
  "atk-abh03a:219_7": "Ayaṃ pana maggakkhaṇepi na hoti.",
  "atk-abh03a:219_8": "Ettāvatā vissaṭṭhakammaṭṭhāno thūlabālaputhujjanova idha kathitoti veditabbo.",
  "atk-abh03a:220_0": "10.",
  "atk-abh03a:220_1": "Gotrabhuniddese –",
  "atk-abh03a:220_2": "yesaṃ dhammānanti yesaṃ gotrabhuñāṇena saddhiṃ uppannānaṃ paropaṇṇāsakusaladhammānaṃ.",
  "atk-abh03a:220_3": "Ariyadhammassāti lokuttaramaggassa.",
  "atk-abh03a:220_4": "Avakkanti hotīti okkanti nibbatti pātubhāvo hoti.",
  "atk-abh03a:220_5": "Ayaṃ vuccatīti ayaṃ nibbānārammaṇena ñāṇena sabbaṃ puthujjanasaṅkhaṃ puthujjanagottaṃ puthujjanamaṇḍalaṃ",
  "atk-abh03a:220_6": "puthujjanapaññattiṃ atikkamitvā ariyasaṅkhaṃ ariyagottaṃ ariyamaṇḍalaṃ ariyapaññattiṃ okkamanato gotrabhūpuggalo",
  "atk-abh03a:220_7": "nāma vuccati.",
  "atk-abh03a:221_0": "11.",
  "atk-abh03a:221_1": "Bhayūparataniddese –",
  "atk-abh03a:221_2": "bhayena uparatoti bhayūparato.",
  "atk-abh03a:221_3": "Sattapi sekkhā puthujjanā ca bhāyitvā pāpato oramanti pāpaṃ na karonti.",
  "atk-abh03a:221_4": "Tattha puthujjanā duggatibhayaṃ,",
  "atk-abh03a:221_5": "vaṭṭabhayaṃ,",
  "atk-abh03a:221_6": "kilesabhayaṃ,",
  "atk-abh03a:221_7": "upavādabhayanti cattāri bhayāni bhāyanti.",
  "atk-abh03a:221_8": "Tesu bhāyitabbaṭṭhena duggatiyeva bhayaṃ duggatibhayaṃ.",
  "atk-abh03a:221_9": "Sesesupi eseva nayo.",
  "atk-abh03a:221_10": "Tattha puthujjano ‘sace tvaṃ pāpaṃ karissasi,",
  "atk-abh03a:221_11": "cattāro apāyā mukhaṃ vivaritvā ṭhitacchātaajagarasadisā,",
  "atk-abh03a:221_12": "tesu dukkhaṃ anubhavanto kathaṃ bhavissasī’ti duggatibhayaṃ bhāyitvā pāpaṃ na karoti.",
  "atk-abh03a:221_13": "Anamataggasaṃsāravaṭṭaṃyeva pana vaṭṭabhayaṃ nāma.",
  "atk-abh03a:221_14": "Sabbampi akusalaṃ kilesabhayaṃ nāma.",
  "atk-abh03a:221_15": "Garahā pana upavādabhayaṃ nāma.",
  "atk-abh03a:221_16": "Tānipi bhāyitvā puthujjano pāpaṃ na karoti.",
  "atk-abh03a:221_17": "Sotāpannasakadāgāmianāgāmino pana tayo sekkhā duggatiṃ atītattā sesāni tīṇi bhayāni bhāyitvā pāpaṃ na karonti.",
  "atk-abh03a:221_18": "Maggaṭṭhakasekkhā āgamanavasena vā asamucchinnabhayattā vā bhayūparatā nāma honti.",
  "atk-abh03a:221_19": "Khīṇāsavo imesu catūsu bhayesu ekampi na bhāyati.",
  "atk-abh03a:221_20": "So hi sabbaso samucchinnabhayo;",
  "atk-abh03a:221_21": "tasmā abhayūparatoti vuccati.",
  "atk-abh03a:221_22": "Kiṃ pana so upavādampi na bhāyatīti?",
  "atk-abh03a:221_23": "Na bhāyati.",
  "atk-abh03a:221_24": "Upavādaṃ pana rakkhatīti vattuṃ vaṭṭati.",
  "atk-abh03a:221_25": "Doṇuppalavāpigāme khīṇāsavatthero viya.",
  "atk-abh03a:222_0": "12.",
  "atk-abh03a:222_1": "Abhabbāgamananiddese –",
  "atk-abh03a:222_2": "sammattaniyāmāgamanassa abhabboti abhabbāgamano.",
  "atk-abh03a:222_3": "Kammāvaraṇenāti pañcavidhena ānantariyakammena.",
  "atk-abh03a:222_4": "Kilesāvaraṇenāti niyatamicchādiṭṭhiyā.",
  "atk-abh03a:222_5": "Vipākāvaraṇenāti ahetukaduhetukapaṭisandhiyā.",
  "atk-abh03a:222_6": "Assaddhāti buddhadhammasaṅghesu saddhārahitā.",
  "atk-abh03a:222_7": "Acchandikāti kattukamyatākusalacchandarahitā.",
  "atk-abh03a:222_8": "Te ṭhapetvā jambudīpaṃ itaradīpattayavāsino veditabbā.",
  "atk-abh03a:222_9": "Tesu hi manussā acchandikabhāvaṃ paviṭṭhā nāma.",
  "atk-abh03a:222_10": "Duppaññāti bhavaṅgapaññārahitā.",
  "atk-abh03a:222_11": "Abhabbāti appaṭiladdhamaggaphalūpanissayā.",
  "atk-abh03a:222_12": "Niyāmanti magganiyāmaṃ,",
  "atk-abh03a:222_13": "sammattaniyāmaṃ.",
  "atk-abh03a:222_14": "Okkamitunti etaṃ kusalesu dhammesu sammattasaṅkhātaṃ niyāmaṃ okkamituṃ pavisituṃ tattha patiṭṭhātuṃ abhabbā.",
  "atk-abh03a:223_0": "13.",
  "atk-abh03a:223_1": "Bhabbāgamananiddeso vuttapaṭipakkhanayena veditabbo.",
  "atk-abh03a:223_2": "Evamimasmiṃ duke ye ca puggalā pañcānantariyakā,",
  "atk-abh03a:223_3": "ye ca niyatamicchādiṭṭhikā,",
  "atk-abh03a:223_4": "yehi ca ahetukaduhetukapaṭisandhi gahitā,",
  "atk-abh03a:223_5": "ye ca buddhādīnaṃ na saddahanti,",
  "atk-abh03a:223_6": "yesañca kattukamyatāchando natthi,",
  "atk-abh03a:223_7": "ye ca aparipuṇṇabhavaṅgapaññā,",
  "atk-abh03a:223_8": "yesañca maggaphalānaṃ upanissayo natthi,",
  "atk-abh03a:223_9": "te sabbepi sammattaniyāmaṃ okkamituṃ abhabbā,",
  "atk-abh03a:223_10": "viparītā bhabbāti vuttā.",
  "atk-abh03a:224_0": "14.",
  "atk-abh03a:224_1": "Niyatāniyataniddese –",
  "atk-abh03a:224_2": "ānantarikāti āntarikakammasamaṅgino.",
  "atk-abh03a:224_3": "Micchādiṭṭhikāti niyatamicchādiṭṭhisamaṅgino.",
  "atk-abh03a:224_4": "Sabbepi hete nirayassa atthāya niyatattā niyatā nāma.",
  "atk-abh03a:224_5": "Aṭṭha pana ariyapuggalā sammābhāvāya uparūparimaggaphalatthāya ceva anupādāparinibbānatthāya ca niyatattā niyatā nāma.",
  "atk-abh03a:224_6": "Avasesapuggalā pana anibaddhagatikā.",
  "atk-abh03a:224_7": "Yathā ākāse khittadaṇḍo pathaviyaṃ patanto ‘aggena vā majjhena vā mūlena vā patissatī’ti na ñāyati;",
  "atk-abh03a:224_8": "evameva ‘asukagatiyā nāma nibbattissantī’ti niyamābhāvā aniyatā nāmāti veditabbā.",
  "atk-abh03a:224_9": "Yā pana uttarakurukānaṃ niyatagatikatā vuttā,",
  "atk-abh03a:224_10": "na sā niyatadhammavasena.",
  "atk-abh03a:224_11": "Micchattasammattaniyatadhammāyeva hi niyatā nāma.",
  "atk-abh03a:224_12": "Tesañca vasenāyaṃ puggalaniyamo kathitoti.",
  "atk-abh03a:225_0": "15.",
  "atk-abh03a:225_1": "Paṭipannakaniddese –",
  "atk-abh03a:225_2": "maggasamaṅginoti maggaṭṭhakapuggalā.",
  "atk-abh03a:225_3": "Te hi phalatthāya paṭipannattā paṭipannakā nāma.",
  "atk-abh03a:225_4": "Phalasamaṅginoti phalapaṭilābhasamaṅgitāya phalasamaṅgino.",
  "atk-abh03a:225_5": "Phalapaṭilābhato paṭṭhāya hi te phalasamāpattiṃ asamāpannāpi phale ṭhitāyeva nāma.",
  "atk-abh03a:226_0": "16.",
  "atk-abh03a:226_1": "Samasīsīniddese –",
  "atk-abh03a:226_2": "apubbaṃ acarimanti apure apacchā,",
  "atk-abh03a:226_3": "ekappahārenevāti attho.",
  "atk-abh03a:226_4": "Pariyādānanti parikkhayo.",
  "atk-abh03a:226_5": "Ayaṃ vuccatīti ayaṃ puggalo samasīsī nāma vuccati.",
  "atk-abh03a:226_6": "So panesa tividho hoti –",
  "atk-abh03a:226_7": "iriyāpathasamasīsī,",
  "atk-abh03a:226_8": "rogasamasīsī,",
  "atk-abh03a:226_9": "jīvitasamasīsīti.",
  "atk-abh03a:226_10": "Tattha yo caṅkamantova vipassanaṃ paṭṭhapetvā arahattaṃ patvā caṅkamantova parinibbāti padumatthero viya;",
  "atk-abh03a:226_11": "ṭhitakova vipassanaṃ paṭṭhapetvā arahattaṃ patvā ṭhitakova parinibbāti koṭapabbatavihāravāsītissatthero viya;",
  "atk-abh03a:226_12": "nisinnova vipassanaṃ paṭṭhapetvā arahattaṃ patvā nisinnova parinibbāti,",
  "atk-abh03a:226_13": "nipannova vipassanaṃ paṭṭhapetvā arahattaṃ patvā nipannova parinibbāti –",
  "atk-abh03a:226_14": "ayaṃ iriyāpathasamasīsī nāma.",
  "atk-abh03a:227_0": "Yo pana ekaṃ rogaṃ patvā antorogeyeva vipassanaṃ paṭṭhapetvā arahattaṃ patvā teneva rogena parinibbāti –",
  "atk-abh03a:227_1": "ayaṃ rogasamasīsī nāma.",
  "atk-abh03a:228_0": "Kataro jīvitasamasīsī nāma?",
  "atk-abh03a:228_1": "“Sīsanti terasa sīsāni –",
  "atk-abh03a:228_2": "palibodhasīsañca taṇhā,",
  "atk-abh03a:228_3": "vinibandhanasīsañca māno,",
  "atk-abh03a:228_4": "parāmāsasīsañca diṭṭhi,",
  "atk-abh03a:228_5": "vikkhepasīsañca uddhaccaṃ,",
  "atk-abh03a:228_6": "saṃkilesasīsañca avijjā,",
  "atk-abh03a:228_7": "adhimokkhasīsañca saddhā,",
  "atk-abh03a:228_8": "paggahasīsañca vīriyaṃ,",
  "atk-abh03a:228_9": "upaṭṭhānasīsañca sati,",
  "atk-abh03a:228_10": "avikkhepasīsañca samādhi,",
  "atk-abh03a:228_11": "dassanasīsañca paññā,",
  "atk-abh03a:228_12": "pavattasīsañca jīvitindriyaṃ,",
  "atk-abh03a:228_13": "gocarasīsañca vimokkho,",
  "atk-abh03a:228_14": "saṅkhārasīsañca nirodho”ti.",
  "atk-abh03a:228_15": "Tattha kilesasīsaṃ avijjaṃ arahattamaggo pariyādiyati.",
  "atk-abh03a:228_16": "Pavattasīsaṃ jīvitindriyaṃ cuticittaṃ pariyādiyati.",
  "atk-abh03a:228_17": "Avijjāpariyādāyakaṃ cittaṃ jīvitindriyaṃ pariyādātuṃ na sakkoti.",
  "atk-abh03a:228_18": "Jīvitindriyapariyādāyakaṃ cittaṃ avijjaṃ pariyādātuṃ na sakkoti.",
  "atk-abh03a:228_19": "Avijjāpariyādāyakaṃ cittaṃ aññaṃ,",
  "atk-abh03a:228_20": "jīvitindriyapariyādāyakaṃ cittaṃ aññaṃ.",
  "atk-abh03a:228_21": "Yassa cetaṃ sīsadvayaṃ samaṃ pariyādānaṃ gacchati,",
  "atk-abh03a:228_22": "so jīvitasamasīsī nāma.",
  "atk-abh03a:229_0": "Kathamidaṃ samaṃ hotīti?",
  "atk-abh03a:229_1": "Vārasamatāya.",
  "atk-abh03a:229_2": "Yasmiñhi vāre maggavuṭṭhānaṃ hoti –",
  "atk-abh03a:229_3": "sotāpattimagge pañca paccavekkhaṇāni,",
  "atk-abh03a:229_4": "sakadāgāmimagge pañca,",
  "atk-abh03a:229_5": "anāgāmimagge pañca,",
  "atk-abh03a:229_6": "arahattamagge cattārīti ekūnavīsatiyā paccavekkhaṇañāṇe patiṭṭhāya bhavaṅgaṃ otaritvā parinibbāyati.",
  "atk-abh03a:229_7": "Imāya vārasamatāya idaṃ ubhayasīsapariyādānaṃ samaṃ hoti nāma.",
  "atk-abh03a:229_8": "Tenāyaṃ puggalo jīvitasamasīsīti vuccati.",
  "atk-abh03a:229_9": "Ayameva ca idha adhippeto.",
  "atk-abh03a:230_0": "17.",
  "atk-abh03a:230_1": "Ṭhitakappīniddese –",
  "atk-abh03a:230_2": "ṭhito kappoti ṭhitakappo,",
  "atk-abh03a:230_3": "ṭhitakappo assa atthīti ṭhitakappī.",
  "atk-abh03a:230_4": "Kappaṃ ṭhapetuṃ samatthoti attho.",
  "atk-abh03a:230_5": "Uḍḍayhanavelā assāti jhāyanakālo bhaveyya.",
  "atk-abh03a:230_6": "Neva tāvāti yāva esa maggasamaṅgī puggalo sotāpattiphalaṃ na sacchikaroti,",
  "atk-abh03a:230_7": "neva tāva kappo jhāyeyya.",
  "atk-abh03a:230_8": "Jhāyamānopi ajjhāyitvāva tiṭṭheyya.",
  "atk-abh03a:230_9": "Kappavināso hi nāma mahāvikāro mahāpayogo koṭisatasahassacakkavāḷassa jhāyanavasena mahālokavināso.",
  "atk-abh03a:230_10": "Ayampi evaṃ mahāvināso tiṭṭheyya vāti vadati.",
  "atk-abh03a:230_11": "Sāsane pana dharamāne ayaṃ kappavināso nāma natthi.",
  "atk-abh03a:230_12": "Kappavināse sāsanaṃ natthi.",
  "atk-abh03a:230_13": "Gatakoṭike hi kāle kappavināso nāma hoti.",
  "atk-abh03a:230_14": "Evaṃ santepi satthā antarāyābhāvaṃ dīpetuṃ idaṃ kāraṇaṃ āhari –",
  "atk-abh03a:230_15": "“idampi bhaveyya,",
  "atk-abh03a:230_16": "maggasamaṅgino pana phalassa antarāyo na sakkā kātu”nti.",
  "atk-abh03a:230_17": "Ayaṃ pana puggalo kappaṃ ṭhapento kittakaṃ kālaṃ ṭhapeyyāti?",
  "atk-abh03a:230_18": "Yasmiṃ vāre maggavuṭṭhānaṃ hoti,",
  "atk-abh03a:230_19": "atha bhavaṅgaṃ āvaṭṭentaṃ manodvārāvajjanaṃ uppajjati.",
  "atk-abh03a:230_20": "Tato tīṇi anulomāni,",
  "atk-abh03a:230_21": "ekaṃ gotrabhucittaṃ,",
  "atk-abh03a:230_22": "ekaṃ maggacittaṃ,",
  "atk-abh03a:230_23": "dve phalacittāni,",
  "atk-abh03a:230_24": "pañca paccavekkhaṇañāṇānīti ettakaṃ kālaṃ ṭhapeyya.",
  "atk-abh03a:230_25": "Imaṃ panatthaṃ bāhirāya āgantukūpamāyapi evaṃ dīpayiṃsu.",
  "atk-abh03a:230_26": "Sace hi sotāpattimaggasamaṅgissa matthakūpari yojanikaṃ ekagghanaselaṃ tivaṭṭāya rajjuyā bandhitvā olambeyya,",
  "atk-abh03a:230_27": "ekasmiṃ vaṭṭe chinne dvīhi olambeyya,",
  "atk-abh03a:230_28": "dvīsu chinnesu ekena olambeyyeva,",
  "atk-abh03a:230_29": "tasmimpi chinne abbhakūṭaṃ viya ākāse tiṭṭheyya,",
  "atk-abh03a:230_30": "na tveva tassa puggalassa maggānantaraphalassa antarāyaṃ kareyyāti.",
  "atk-abh03a:230_31": "Ayaṃ pana dīpanā parittā,",
  "atk-abh03a:230_32": "purimāva mahantā.",
  "atk-abh03a:230_33": "Na kevalaṃ pana sotāpattimaggaṭṭhova kappaṃ ṭhapeti,",
  "atk-abh03a:230_34": "itare maggasamaṅginopi ṭhapentiyeva.",
  "atk-abh03a:230_35": "Tena bhagavā heṭṭhā gahitañca aggahitañca sabbaṃ saṅkaḍḍhitvā saddhiṃ piṭṭhivaṭṭakapuggalehi imaṃ tantiṃ āropesi –",
  "atk-abh03a:230_36": "“sabbepi maggasamaṅgino puggalā ṭhitakappino”ti.",
  "atk-abh03a:231_0": "18.",
  "atk-abh03a:231_1": "Ariyaniddese –",
  "atk-abh03a:231_2": "kilesehi ārakattā ariyā.",
  "atk-abh03a:231_3": "Sadevakena lokena araṇīyattā ariyā.",
  "atk-abh03a:231_4": "Ariyaṭṭho nāma parisuddhaṭṭhoti parisuddhattāpi ariyā.",
  "atk-abh03a:231_5": "Sesā aparisuddhatāya anariyā.",
  "atk-abh03a:232_0": "19.",
  "atk-abh03a:232_1": "Sekkhaniddese –",
  "atk-abh03a:232_2": "maggasamaṅgino maggakkhaṇe,",
  "atk-abh03a:232_3": "phalasamaṅgino ca phalakkhaṇe,",
  "atk-abh03a:232_4": "adhisīlasikkhādikā tissopi sikkhā sikkhantiyevāti sekkhā.",
  "atk-abh03a:232_5": "Arahatā pana arahattaphalakkhaṇe tisso sikkhā sikkhitā.",
  "atk-abh03a:232_6": "Puna tassa sikkhanakiccaṃ natthīti asekkhā.",
  "atk-abh03a:232_7": "Iti satta ariyā sikkhantīti sekkhā.",
  "atk-abh03a:232_8": "Khīṇāsavā aññassa santike sīlādīnaṃ sikkhitattā sikkhitaasekkhā nāma.",
  "atk-abh03a:232_9": "Buddhapaccekabuddhā sayambhūtatāya asikkhitaasekkhā nāma.",
  "atk-abh03a:232_10": "Sesapuggalā neva sikkhanti na sikkhitāti nevasekkhānāsekkhā.",
  "atk-abh03a:233_0": "20.",
  "atk-abh03a:233_1": "Tevijjaniddese –",
  "atk-abh03a:233_2": "paṭhamaṃ pubbenivāsadibbacakkhuñāṇāni nibbattetvā pacchā arahattaṃ pattopi,",
  "atk-abh03a:233_3": "paṭhamaṃ arahattaṃ patvā pacchā pubbenivāsadibbacakkhuñāṇanibbattakopi tevijjoyeva nāma.",
  "atk-abh03a:233_4": "Suttantakathā pana pariyāyadesanā abhidhammakathā nippariyāyadesanāti imasmiṃ ṭhāne āgamanīyameva dhuraṃ.",
  "atk-abh03a:233_5": "Tasmā paṭhamaṃ dve vijjā nibbattetvā pacchā arahattaṃ pattova idha adhippeto.",
  "atk-abh03a:233_6": "Chaḷabhiññepi eseva nayo.",
  "atk-abh03a:234_0": "22.",
  "atk-abh03a:234_1": "Sammāsambuddhaniddese –",
  "atk-abh03a:234_2": "pubbe ananussutesūti pacchimabhave saccappaṭivedhato pubbe aññassa kassaci santike assutapubbesu.",
  "atk-abh03a:234_3": "Tato purimapurimesu pana bhavesu sabbaññubodhisattā buddhasāsane pabbajitvā tīṇi piṭakāni uggahetvā gatapaccāgatavattaṃ",
  "atk-abh03a:234_4": "āruyha kammaṭṭhānaṃ anulomaṃ gotrabhuṃ āhacca ṭhapenti.",
  "atk-abh03a:234_5": "Tasmā pacchimabhavasmiṃyeva anācariyakabhāvaṃ sandhāyetaṃ vuttaṃ.",
  "atk-abh03a:234_6": "Tadā hi tathāgato pūritapāramittā aññassa santike sāmaṃ ananussutesu saṅkhatāsaṅkhatadhammesu “idaṃ dukkhaṃ…pe…",
  "atk-abh03a:234_7": "ayaṃ dukkhanirodhagāminī paṭipadā”ti attapaccakkhena ñāṇena cattāri saccāni abhisambujjhati.",
  "atk-abh03a:235_0": "Tattha cāti tasmiñca catusaccasambodhisaṅkhāte arahattamagge.",
  "atk-abh03a:235_1": "Sabbaññutaṃ pāpuṇāti balesu ca vasībhāvanti sabbaññutaññāṇañceva balesu ca ciṇṇavasībhāvaṃ pāpuṇāti.",
  "atk-abh03a:235_2": "Buddhānañhi sabbaññutaññāṇassa ceva dasabalañāṇassa ca adhigamanato paṭṭhāya aññaṃ kātabbaṃ nāma natthi.",
  "atk-abh03a:235_3": "Yathā pana ubhatosujātassa khattiyakumārassa abhisekappattito paṭṭhāya ‘idaṃ nāma issariyaṃ anāgata’nti na vattabbaṃ,",
  "atk-abh03a:235_4": "sabbaṃ āgatameva hoti.",
  "atk-abh03a:235_5": "Evameva buddhānaṃ arahattamaggassa āgamanato paṭṭhāya ‘ayaṃ nāma guṇo na āgato,",
  "atk-abh03a:235_6": "na paṭividdho,",
  "atk-abh03a:235_7": "na paccakkho’ti na vattabbo,",
  "atk-abh03a:235_8": "sabbepi sabbaññuguṇā āgatā paṭividdhā paccakkhakatāva honti.",
  "atk-abh03a:235_9": "Ayaṃ vuccatīti ayaṃ evaṃ pāramīpūraṇasiddhānubhāvena ariyamaggena paṭividdhasabbaññuguṇo puggalo sammāsambuddhoti vuccati.",
  "atk-abh03a:236_0": "23.",
  "atk-abh03a:236_1": "Paccekabuddhaniddesepi –",
  "atk-abh03a:236_2": "pubbe ananussutesūti pade pubbe vuttanayeneva attho veditabbo.",
  "atk-abh03a:236_3": "Paccekabuddhopi hi pacchimabhave anācariyako attukkaṃsikañāṇeneva paṭividdhasacco sabbaññutaññāṇañceva balesu ca ciṇṇavasībhāvaṃ na pāpuṇāti.",
  "atk-abh03a:237_0": "24.",
  "atk-abh03a:237_1": "Ubhatobhāgavimuttaniddese –",
  "atk-abh03a:237_2": "aṭṭha vimokkhe kāyena phusitvā viharatīti aṭṭha samāpattiyo sahajātanāmakāyena paṭilabhitvā viharati.",
  "atk-abh03a:237_3": "Paññāya cassa disvāti vipassanāpaññāya saṅkhāragataṃ,",
  "atk-abh03a:237_4": "maggapaññāya cattāri saccāni passitvā cattāropi āsavā khīṇā honti.",
  "atk-abh03a:237_5": "Ayaṃ vuccatīti ayaṃ evarūpo puggalo ubhatobhāgavimutto nāmāti vuccati.",
  "atk-abh03a:237_6": "Ayañhi dvīhi bhāgehi dve vāre vimuttoti ubhatobhāgavimutto.",
  "atk-abh03a:237_7": "Tatrāyaṃ theravādo –",
  "atk-abh03a:237_8": "tipiṭakacūḷanāgatthero tāva āha –",
  "atk-abh03a:237_9": "“samāpattiyā vikkhambhanavimokkhena,",
  "atk-abh03a:237_10": "maggena samucchedavimokkhena vimuttoti ubhatobhāgehi dve vāre vimutto”ti.",
  "atk-abh03a:237_11": "Tipiṭakamahādhammarakkhitatthero “nāmanissitako eso”ti vatvā –",
  "atk-abh03a:238_0": "“Accī yathā vātavegena khittā, (upasīvāti bhagavā;)",
  "atk-abh03a:239_0": "Atthaṃ paleti na upeti saṅkhaṃ;",
  "atk-abh03a:240_0": "Evaṃ munī nāmakāyā vimutto,",
  "atk-abh03a:241_0": "Atthaṃ paleti na upeti saṅkha”nti. ;",
  "atk-abh03a:242_0": "Vatvā suttaṃ āharitvā “nāmakāyato ca rūpakāyato ca suvimuttattā ubhatobhāgavimutto”ti āha.",
  "atk-abh03a:242_1": "Tipiṭakacūḷābhayatthero panāha –",
  "atk-abh03a:242_2": "“samāpattiyā vikkhambhanavimokkhena ekavāraṃ vimutto maggena samucchedavimokkhena ekavāraṃ vimuttoti ubhatobhāgavimutto”ti.",
  "atk-abh03a:242_3": "Ime pana tayopi therā paṇḍitā,",
  "atk-abh03a:242_4": "‘tiṇṇampi vāde kāraṇaṃ dissatī’ti tiṇṇampi vādaṃ tantiṃ katvā ṭhapayiṃsu.",
  "atk-abh03a:243_0": "Saṅkhepato pana arūpasamāpattiyā rūpakāyato vimutto,",
  "atk-abh03a:243_1": "maggena nāmakāyato vimuttoti ubhohi bhāgehi vimuttattā ubhatobhāgavimutto.",
  "atk-abh03a:243_2": "So catunnaṃ arūpasamāpattīnaṃ ekekato vuṭṭhāya saṅkhāre sammasitvā arahattaṃ pattānaṃ catunnaṃ,",
  "atk-abh03a:243_3": "nirodhā vuṭṭhāya arahattaṃ pattassa anāgāmino ca vasena pañcavidho hoti.",
  "atk-abh03a:243_4": "Tattha purimā cattāro samāpattisīsaṃ nirodhaṃ na samāpajjantīti pariyāyena ubhatobhāgavimuttā nāma.",
  "atk-abh03a:243_5": "Aṭṭhasamāpattilābhī anāgāmī taṃ samāpajjitvā tato vuṭṭhāya vipassanaṃ vaḍḍhetvā arahattaṃ pattoti nippariyāyena ubhatobhāgavimuttaseṭṭho nāma.",
  "atk-abh03a:243_6": "Nanu ca arūpāvacarajjhānampi upekkhācittekaggatāhi duvaṅgikaṃ rūpāvacaracatutthajjhānampi,",
  "atk-abh03a:243_7": "tasmā tampi padaṭṭhānaṃ katvā arahattaṃ pattena ubhatobhāgavimuttena bhavitabbanti?",
  "atk-abh03a:243_8": "Na bhavitabbaṃ. Kasmā?",
  "atk-abh03a:243_9": "Rūpakāyato avimuttattā.",
  "atk-abh03a:243_10": "Tañhi kilesakāyatova vimuttaṃ,",
  "atk-abh03a:243_11": "na rūpakāyato;",
  "atk-abh03a:243_12": "tasmā tato vuṭṭhāya arahattaṃ patto ubhatobhāgavimutto nāma na hoti.",
  "atk-abh03a:243_13": "Arūpāvacaraṃ pana nāmakāyato ca vimuttaṃ rūpakāyato cāti tadeva pādakaṃ katvā arahattaṃ patto ubhatobhāgavimutto hotīti veditabbo.",
  "atk-abh03a:244_0": "25.",
  "atk-abh03a:244_1": "Paññāvimuttaniddese –",
  "atk-abh03a:244_2": "paññāya vimuttoti paññāvimutto.",
  "atk-abh03a:244_3": "So sukkhavipassako catūhi jhānehi vuṭṭhāya arahattaṃ pattā cattāro cāti pañcavidho hoti.",
  "atk-abh03a:244_4": "Etesu hi ekopi aṭṭhavimokkhalābhī na hoti.",
  "atk-abh03a:244_5": "Teneva na heva kho aṭṭha vimokkhetiādimāha.",
  "atk-abh03a:244_6": "Arūpāvacarajjhānesu pana ekasmiṃ sati ubhatobhāgavimuttoyeva nāma hotīti.",
  "atk-abh03a:245_0": "26.",
  "atk-abh03a:245_1": "Kāyasakkhiniddese –",
  "atk-abh03a:245_2": "ekacce āsavāti heṭṭhimamaggattayavajjhā.",
  "atk-abh03a:245_3": "Ayaṃ vuccatīti ayaṃ evarūpo puggalo kāyasakkhīti vuccati.",
  "atk-abh03a:245_4": "So hi phuṭṭhantaṃ sacchikarotīti kāyasakkhī.",
  "atk-abh03a:245_5": "Jhānaphassaṃ paṭhamaṃ phusati,",
  "atk-abh03a:245_6": "pacchā nirodhaṃ nibbānaṃ sacchikarotītipi kāyasakkhī.",
  "atk-abh03a:245_7": "So sotāpattiphalaṭṭhaṃ ādiṃ katvā yāva arahattamaggaṭṭhā chabbidho hoti.",
  "atk-abh03a:246_0": "27.",
  "atk-abh03a:246_1": "Diṭṭhippattaniddese –",
  "atk-abh03a:246_2": "idaṃ dukkhanti idaṃ dukkhaṃ,",
  "atk-abh03a:246_3": "ettakaṃ dukkhaṃ,",
  "atk-abh03a:246_4": "na ito uddhaṃ dukkhaṃ.",
  "atk-abh03a:246_5": "Dukkhasamudayādīsupi eseva nayo.",
  "atk-abh03a:246_6": "Yathābhūtaṃ pajānātīti ṭhapetvā taṇhaṃ pañcupādānakkhandhe ‘dukkhasacca’nti yāthāvasarasato pajānāti.",
  "atk-abh03a:246_7": "Taṇhā pana dukkhaṃ janeti nibbatteti,",
  "atk-abh03a:246_8": "pabhāveti,",
  "atk-abh03a:246_9": "tato taṃ dukkhaṃ samudeti;",
  "atk-abh03a:246_10": "tasmā naṃ ayaṃ ‘dukkhasamudayo’ti yathābhūtaṃ pajānāti.",
  "atk-abh03a:246_11": "Yasmā pana idaṃ dukkhañca samudayo ca nibbānaṃ patvā nirujjhanti vūpasammanti appavattiṃ gacchanti;",
  "atk-abh03a:246_12": "tasmā naṃ ‘ayaṃ dukkhanirodho’ti yathābhūtaṃ pajānāti.",
  "atk-abh03a:246_13": "Ariyo pana aṭṭhaṅgiko maggo,",
  "atk-abh03a:246_14": "taṃ dukkhanirodhaṃ gacchati;",
  "atk-abh03a:246_15": "tena taṃ ‘ayaṃ dukkhanirodhagāminī paṭipadā’ti yathābhūtaṃ pajānāti.",
  "atk-abh03a:246_16": "Ettāvatā nānākkhaṇe saccavavatthānaṃ dassitaṃ.",
  "atk-abh03a:246_17": "Idāni ekakkhaṇe dassetuṃ tathāgatappaveditātiādimāha.",
  "atk-abh03a:246_18": "Tattha tathāgatappaveditāti mahābodhimaṇḍe nisīdatvā tathāgatena paṭividdhā viditā pākaṭīkatā.",
  "atk-abh03a:246_19": "Dhammāti catusaccadhammā.",
  "atk-abh03a:246_20": "Vodiṭṭhā hontīti sudiṭṭhā honti.",
  "atk-abh03a:246_21": "Vocaritāti sucaritā.",
  "atk-abh03a:246_22": "Tesu anena paññā suṭṭhu carāpitā hotīti attho.",
  "atk-abh03a:246_23": "Ayaṃ vuccatīti ayaṃ evarūpo puggalo diṭṭhippattoti vuccati.",
  "atk-abh03a:246_24": "Ayañhi diṭṭhantaṃ patto.",
  "atk-abh03a:246_25": "“Dukkhā saṅkhārā,",
  "atk-abh03a:246_26": "sukho nirodho”ti ñāṇaṃ hoti.",
  "atk-abh03a:246_27": "Diṭṭhaṃ viditaṃ sacchikataṃ passitaṃ paññāyāti diṭṭhappatto.",
  "atk-abh03a:246_28": "Ayampi kāyasakkhī viya chabbidhova hoti.",
  "atk-abh03a:247_0": "28.",
  "atk-abh03a:247_1": "Saddhāvimuttaniddese –",
  "atk-abh03a:247_2": "no ca kho yathā diṭṭhippattassāti yathā diṭṭhippattassa āsavā parikkhīṇā,",
  "atk-abh03a:247_3": "na evaṃ saddhāvimuttassāti attho.",
  "atk-abh03a:247_4": "Kiṃ pana nesaṃ kilesappahāne nānattaṃ atthīti? Natthi.",
  "atk-abh03a:247_5": "Atha kasmā saddhāvimutto diṭṭhippattaṃ na pāpuṇātīti?",
  "atk-abh03a:247_6": "Āgamanīyanānattena.",
  "atk-abh03a:247_7": "Diṭṭhippato hi āgamanamhi kilese vikkhambhento appadukkhena appakasirena akilamantova vikkhambhetuṃ sakkoti.",
  "atk-abh03a:247_8": "Saddhāvimutto pana dukkhena kasirena kilamanto hutvā vikkhambhetuṃ sakkoti,",
  "atk-abh03a:247_9": "tasmā diṭṭhippattaṃ na pāpuṇāti.",
  "atk-abh03a:247_10": "Apica nesaṃ paññāyapi nānattaṃ atthiyeva.",
  "atk-abh03a:247_11": "Diṭṭhippattassa hi upari tiṇṇaṃ maggānaṃ vipassanāñāṇaṃ tikkhaṃ sūraṃ pasannaṃ hutvā vahati.",
  "atk-abh03a:247_12": "Saddhāvimuttassa vipassanāñāṇaṃ no tikkhaṃ sūraṃ pasannaṃ hutvā vahati,",
  "atk-abh03a:247_13": "tasmāpi so diṭṭhippattaṃ na pāpuṇāti.",
  "atk-abh03a:248_0": "Yathā hi dvīsu taruṇesu sippaṃ dassentesu ekassa hatthe tikhiṇo asi,",
  "atk-abh03a:248_1": "ekassa kuṇṭho.",
  "atk-abh03a:248_2": "Tikhiṇena asinā kadalī chijjamānā saddaṃ na karoti.",
  "atk-abh03a:248_3": "Kuṇṭhena asinā chijjamānā ‘kaṭakaṭā’ti saddaṃ karoti.",
  "atk-abh03a:248_4": "Tattha tikhiṇena asinā saddaṃ akarontiyā eva kadaliyā chedanaṃ viya diṭṭhippattassa tiṇṇaṃ maggānaṃ vipassanāñāṇassa tikhiṇasūravippasannabhāvo.",
  "atk-abh03a:248_5": "Kuṇṭhena asinā saddaṃ karontiyāpi kadaliyā chedanaṃ viya saddhāvimuttassa tiṇṇaṃ maggānaṃ vipassanāñāṇassa atikhiṇaasūraappasannabhāvo veditabbo.",
  "atk-abh03a:248_6": "Imaṃ pana nayaṃ ‘no’ti paṭikkhipitvā,",
  "atk-abh03a:248_7": "āgamanīyanānatteneva saddhāvimutto diṭṭhippattaṃ na pāpuṇātīti sanniṭṭhānaṃ kataṃ.",
  "atk-abh03a:249_0": "Āgamaṭṭhakathāsu pana vuttaṃ –",
  "atk-abh03a:249_1": "“etesu hi saddhāvimuttassa pubbabhāgamaggakkhaṇe saddahantassa viya okappentassa viya adhimuccantassa viya ca kilesakkhayo hoti.",
  "atk-abh03a:249_2": "Diṭṭhippattassa pubbabhāgamaggakkhaṇe kilesacchedakañāṇaṃ adandhaṃ tikhiṇaṃ sūraṃ hutvā vahati.",
  "atk-abh03a:249_3": "Tasmā yathā nāma atikhiṇena asinā kadaliṃ chindantassa chinnaṭṭhānaṃ na maṭṭhaṃ hoti,",
  "atk-abh03a:249_4": "asi na sīghaṃ vahati,",
  "atk-abh03a:249_5": "saddo suyyati,",
  "atk-abh03a:249_6": "balavataro vāyāmo kātabbo hoti;",
  "atk-abh03a:249_7": "evarūpā saddhāvimuttassa pubbabhāgamaggabhāvanā.",
  "atk-abh03a:249_8": "Yathā pana sunisiteneva asinā kadaliṃ chindantassa chinnaṭṭhānaṃ maṭṭhaṃ hoti,",
  "atk-abh03a:249_9": "asi sīghaṃ vahati,",
  "atk-abh03a:249_10": "saddo na suyyati,",
  "atk-abh03a:249_11": "balavavāyāmakiccaṃ na hoti;",
  "atk-abh03a:249_12": "evarūpā diṭṭhippattassa pubbabhāgamaggabhāvanā veditabbā”ti.",
  "atk-abh03a:249_13": "Ayaṃ vuccatīti ayaṃ evarūpo puggalo saddhāvimuttoti vuccati.",
  "atk-abh03a:249_14": "Ayañhi saddahanto vimuttoti saddhāvimutto.",
  "atk-abh03a:249_15": "Ayampi kāyasakkhī viya chabbidhova hoti.",
  "atk-abh03a:250_0": "29.",
  "atk-abh03a:250_1": "Dhammānusārīniddese –",
  "atk-abh03a:250_2": "paṭipannassāti iminā sotāpattimaggaṭṭho dassito.",
  "atk-abh03a:250_3": "Adhimattanti balavaṃ.",
  "atk-abh03a:250_4": "Paññaṃ vāhetīti paññāvāhī.",
  "atk-abh03a:250_5": "Paññā imaṃ puggalaṃ vahatīti paññāvāhītipi vuttaṃ hoti.",
  "atk-abh03a:250_6": "Paññāpubbaṅgamanti paññaṃ purecārikaṃ katvā.",
  "atk-abh03a:250_7": "Ayaṃ vuccatīti ayaṃ evarūpo puggalo dhammānusārīti vuccati.",
  "atk-abh03a:250_8": "So hi paññāsaṅkhātena dhammena sarati anussaratīti dhammānusārī.",
  "atk-abh03a:250_9": "Sotāpattimaggaṭṭhassevetaṃ nāmaṃ.",
  "atk-abh03a:250_10": "Phale pana patte diṭṭhippatto nāma hoti.",
  "atk-abh03a:251_0": "30.",
  "atk-abh03a:251_1": "Saddhānusārīniddesepi –",
  "atk-abh03a:251_2": "saddhaṃ vāhetīti saddhāvāhī.",
  "atk-abh03a:251_3": "Saddhā imaṃ puggalaṃ vahatīti saddhāvāhītipi vuttameva.",
  "atk-abh03a:251_4": "Saddhāpubbaṅgamanti saddhaṃ purecārikaṃ katvā.",
  "atk-abh03a:251_5": "Ayaṃ vuccatīti ayaṃ evarūpo puggalo saddhānusārīti vuccati.",
  "atk-abh03a:251_6": "So hi saddhāya sarati.",
  "atk-abh03a:251_7": "Anussaratīti saddhānusārī.",
  "atk-abh03a:251_8": "Sotāpattimaggaṭṭhassevetaṃ nāmaṃ.",
  "atk-abh03a:251_9": "Phale pana patte saddhāvimutto nāma hoti.",
  "atk-abh03a:251_10": "Lokuttaradhammañhi nibbattentānaṃ dve dhurāni nāma,",
  "atk-abh03a:251_11": "dve abhinivesā nāma,",
  "atk-abh03a:251_12": "dve sīsāni nāma.",
  "atk-abh03a:251_13": "Tattha saddhādhuraṃ paññādhuranti –",
  "atk-abh03a:251_14": "dve dhurāni nāma.",
  "atk-abh03a:251_15": "Eko pana bhikkhu samathābhinivesena abhinivisati,",
  "atk-abh03a:251_16": "eko vipassanābhinivesenāti –",
  "atk-abh03a:251_17": "ime dve abhinivesā nāma.",
  "atk-abh03a:251_18": "Eko ca matthakaṃ pāpuṇanto ubhatobhāgavimutto hoti,",
  "atk-abh03a:251_19": "eko paññāvimuttoti –",
  "atk-abh03a:251_20": "imāni dve sīsāni nāma.",
  "atk-abh03a:251_21": "Ye keci hi lokuttaradhammaṃ nibbattenti,",
  "atk-abh03a:251_22": "sabbe te ime dve dhamme dhuraṃ katvā imesu dvīsu ṭhānesu abhinivisitvā imehi dvīhi ṭhānehi vimuccanti.",
  "atk-abh03a:251_23": "Tesu yo bhikkhu aṭṭhasamāpattilābhī paññaṃ dhuraṃ katvā samathavasena abhiniviṭṭho aññataraṃ arūpasamāpattiṃ",
  "atk-abh03a:251_24": "padaṭṭhānaṃ katvā vipassanaṃ paṭṭhapetvā arahattaṃ pāpuṇāti,",
  "atk-abh03a:251_25": "so sotāpattimaggakkhaṇe dhammānusārī nāma.",
  "atk-abh03a:251_26": "Parato pana chasu ṭhānesu kāyasakkhī nāma.",
  "atk-abh03a:251_27": "Arahattaphale patte ubhatobhāgavimutto nāma.",
  "atk-abh03a:252_0": "Aparo paññameva dhuraṃ katvā vipassanāvasena abhiniviṭṭho suddhasaṅkhāre vā rūpāvacarajjhānesu vā aññataraṃ sammasitvā arahattaṃ pāpuṇāti,",
  "atk-abh03a:252_1": "ayampi sotāpattimaggakkhaṇeyeva dhammānusārī nāma.",
  "atk-abh03a:252_2": "Parato pana chasu ṭhānesu diṭṭhippatto nāma.",
  "atk-abh03a:252_3": "Arahatte patte paññāvimutto nāma.",
  "atk-abh03a:252_4": "Idha dve nāmāni apubbāni,",
  "atk-abh03a:252_5": "tāni purimehi saddhiṃ pañca honti.",
  "atk-abh03a:252_6": "Aparo aṭṭhasamāpattilābhī saddhaṃ dhuraṃ katvā samādhivasena abhiniviṭṭho aññataraṃ arūpasamāpattiṃ padaṭṭhānaṃ",
  "atk-abh03a:252_7": "katvā vipassanaṃ paṭṭhapetvā arahattaṃ pāpuṇāti –",
  "atk-abh03a:252_8": "ayaṃ sotāpattimaggakkhaṇe saddhānusārī nāma.",
  "atk-abh03a:252_9": "Parato chasu ṭhānesu kāyasakkhīyeva nāma.",
  "atk-abh03a:252_10": "Arahatte patte ubhatobhāgavimuttoyeva nāma.",
  "atk-abh03a:252_11": "Idha ekameva nāmaṃ apubbaṃ.",
  "atk-abh03a:252_12": "Tena saddhiṃ purimāni pañca cha honti.",
  "atk-abh03a:252_13": "Aparo saddhameva dhuraṃ katvā vipassanāvasena abhiniviṭṭho suddhasaṅkhāre vā rūpāvacarajjhānesu vā aññataraṃ sammasitvā arahattaṃ pāpuṇāti.",
  "atk-abh03a:252_14": "Ayampi sotāpattimaggakkhaṇe saddhānusārī nāma.",
  "atk-abh03a:252_15": "Parato chasu ṭhānesu saddhāvimutto nāma.",
  "atk-abh03a:252_16": "Arahatte patte paññāvimutto nāma.",
  "atk-abh03a:252_17": "Idhāpi ekameva nāmaṃ apubbaṃ.",
  "atk-abh03a:252_18": "Tena saddhiṃ purimāni cha satta honti.",
  "atk-abh03a:252_19": "Ime satta puggalā loke aggadakkhiṇeyyā nāmāti.",
  "atk-abh03a:253_0": "31.",
  "atk-abh03a:253_1": "Sattakkhattuparamaniddese –",
  "atk-abh03a:253_2": "sattakkhattunti sattavāre.",
  "atk-abh03a:253_3": "Sattakkhattuparamā bhavūpapatti attabhāvaggahaṇaṃ assa,",
  "atk-abh03a:253_4": "tato paraṃ aṭṭhamaṃ bhavaṃ nādiyatīti sattakkhattuparamo.",
  "atk-abh03a:253_5": "Sotāpanno hotīti ettha sototi ariyamaggo,",
  "atk-abh03a:253_6": "tena samannāgato sotāpanno nāma. Yathāha –",
  "atk-abh03a:254_0": "“Soto sototi hidaṃ,",
  "atk-abh03a:254_1": "sāriputta, vuccati.",
  "atk-abh03a:254_2": "Katamo nu kho,",
  "atk-abh03a:254_3": "sāriputta, sototi?",
  "atk-abh03a:254_4": "Ayameva hi, bhante,",
  "atk-abh03a:254_5": "ariyo aṭṭhaṅgiko maggo soto,",
  "atk-abh03a:254_6": "seyyathidaṃ –",
  "atk-abh03a:254_7": "sammādiṭṭhi…pe…",
  "atk-abh03a:254_8": "sammāsamādhīti.",
  "atk-abh03a:254_9": "Sotāpanno sotāpannoti, hidaṃ,",
  "atk-abh03a:254_10": "sāriputta, vuccati.",
  "atk-abh03a:254_11": "Katamo nu kho,",
  "atk-abh03a:254_12": "sāriputta,",
  "atk-abh03a:254_13": "sotāpannoti? Yo hi, bhante,",
  "atk-abh03a:254_14": "iminā ariyena aṭṭhaṅgikena maggena samannāgato ayaṃ vuccati sotāpanno,",
  "atk-abh03a:254_15": "svāyaṃ āyasmā evaṃnāmo evaṃgotto iti vā”ti.",
  "atk-abh03a:255_0": "Evaṃ maggakkhaṇepi sotāpanno nāma hoti.",
  "atk-abh03a:255_1": "Idha pana maggena phalassa nāmaṃ dinnanti phalakkhaṇe sotāpanno adhippeto.",
  "atk-abh03a:256_0": "Avinipātadhammoti vinipātasaṅkhātaṃ apāyaṃ upapattivasena anāgamanasabhāvo.",
  "atk-abh03a:256_1": "Niyatoti magganiyāmena niyato.",
  "atk-abh03a:256_2": "Sambodhiparāyaṇoti bujjhanakabhāvaparāyaṇo.",
  "atk-abh03a:256_3": "So hi paṭiladdhamaggena bujjhatīti sambodhiparāyaṇo.",
  "atk-abh03a:256_4": "Upari tīhi maggehi avassaṃ bujjhissatīti sambodhiparāyaṇo.",
  "atk-abh03a:256_5": "Deve ca manusse cāti devalokañca manussalokañca.",
  "atk-abh03a:256_6": "Sandhāvitvā saṃsaritvāti paṭisandhivasena aparāparaṃ gantvā.",
  "atk-abh03a:256_7": "Dukkhassantaṃ karotīti vaṭṭadukkhassa pariyantaṃ parivaṭumaṃ karoti.",
  "atk-abh03a:256_8": "Ayaṃ vuccatīti ayaṃ evarūpo puggalo sattakkhattuparamo nāma vuccati.",
  "atk-abh03a:256_9": "Ayaṃ pana kālena devalokassa kālena manussalokassa vasena missakabhavena kathitoti veditabbo.",
  "atk-abh03a:257_0": "32.",
  "atk-abh03a:257_1": "Kolaṃkolaniddese –",
  "atk-abh03a:257_2": "kulato kulaṃ gacchatīti kolaṃkolo.",
  "atk-abh03a:257_3": "Sotāpattiphalasacchikiriyato hi paṭṭhāya nīce kule upapatti nāma natthi,",
  "atk-abh03a:257_4": "mahābhogakulesuyeva nibbattatīti attho.",
  "atk-abh03a:257_5": "Dve vā tīṇi vā kulānīti devamanussavasena dve vā tayo vā bhave.",
  "atk-abh03a:257_6": "Iti ayampi missakabhaveneva kathito.",
  "atk-abh03a:257_7": "Desanāmattameva cetaṃ –",
  "atk-abh03a:257_8": "‘dve vā tīṇi vā’ti.",
  "atk-abh03a:257_9": "Yāva chaṭṭhabhavā saṃsarantopi pana kolaṃkolova hoti.",
  "atk-abh03a:258_0": "33.",
  "atk-abh03a:258_1": "Ekabījiniddese –",
  "atk-abh03a:258_2": "khandhabījaṃ nāma kathitaṃ.",
  "atk-abh03a:258_3": "Yassa hi sotāpannassa ekaṃyeva khandhabījaṃ atthi,",
  "atk-abh03a:258_4": "ekaṃ attabhāvaggahaṇaṃ,",
  "atk-abh03a:258_5": "so ekabījī nāma.",
  "atk-abh03a:258_6": "Mānusakaṃ bhavanti idaṃ panettha desanāmattameva.",
  "atk-abh03a:258_7": "Devabhavaṃ nibbattetītipi pana vattuṃ vaṭṭatiyeva.",
  "atk-abh03a:258_8": "Bhagavatā gahitanāmavaseneva cetāni etesaṃ nāmāni.",
  "atk-abh03a:258_9": "Ettakaṃ ṭhānaṃ gato sattakkhattuparamo nāma hoti,",
  "atk-abh03a:258_10": "ettakaṃ kolaṃkolo,",
  "atk-abh03a:258_11": "ettakaṃ ekabījīti bhagavatā etesaṃ nāmaṃ gahitaṃ.",
  "atk-abh03a:258_12": "Niyamato pana ayaṃ sattakkhattuparamo,",
  "atk-abh03a:258_13": "ayaṃ kolaṃkolo,",
  "atk-abh03a:258_14": "ayaṃ ekabījīti natthi.",
  "atk-abh03a:259_0": "Ko pana tesaṃ etaṃ pabhedaṃ niyametīti?",
  "atk-abh03a:259_1": "Keci tāva therā ‘pubbahetu niyametī’ti vadanti,",
  "atk-abh03a:259_2": "keci ‘paṭhamamaggo’,",
  "atk-abh03a:259_3": "keci ‘upari tayo maggā’,",
  "atk-abh03a:259_4": "keci ‘tiṇṇaṃ maggānaṃ vipassanā’ti.",
  "atk-abh03a:259_5": "Tattha ‘pubbahetu niyametī’ti vāde ‘paṭhamamaggassa upanissayo kato nāma hoti,",
  "atk-abh03a:259_6": "upari tayo maggā nirupanissayā uppannā’ti vacanaṃ āpajjati.",
  "atk-abh03a:259_7": "‘Paṭhamamaggo niyametī’ti vāde upari tiṇṇaṃ maggānaṃ niratthakatā āpajjati.",
  "atk-abh03a:259_8": "‘Upari tayo maggā niyamentī’ti vāde ‘aṭṭhamamagge anuppanneyeva upari tayo maggā uppannā’ti āpajjati.",
  "atk-abh03a:259_9": "‘Tiṇṇaṃ maggānaṃ vipassanā niyametī’ti vādo pana yujjati.",
  "atk-abh03a:259_10": "Sace hi upari tiṇṇaṃ maggānaṃ vipassanā balavatī hoti,",
  "atk-abh03a:259_11": "ekabījī nāma hoti;",
  "atk-abh03a:259_12": "tato mandatarāya kolaṃkolo;",
  "atk-abh03a:259_13": "tato mandatarāya sattakkhattuparamoti.",
  "atk-abh03a:260_0": "Ekacco hi sotāpanno vaṭṭajjhāsayo hoti,",
  "atk-abh03a:260_1": "vaṭṭābhirato,",
  "atk-abh03a:260_2": "punappunaṃ vaṭṭasmiṃyeva vicarati sandissati.",
  "atk-abh03a:260_3": "Anāthapiṇḍiko seṭṭhi,",
  "atk-abh03a:260_4": "visākhā upāsikā,",
  "atk-abh03a:260_5": "cūḷarathamahārathā devaputtā,",
  "atk-abh03a:260_6": "anekavaṇṇo devaputto,",
  "atk-abh03a:260_7": "sakko devarājā,",
  "atk-abh03a:260_8": "nāgadatto devaputtoti ime hi ettakā janā vaṭṭajjhāsayā vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,",
  "atk-abh03a:260_9": "ime idha na gahitā.",
  "atk-abh03a:260_10": "Na kevalañcime;",
  "atk-abh03a:260_11": "yopi manussesuyeva sattakkhattuṃ saṃsaritvā arahattaṃ pāpuṇāti,",
  "atk-abh03a:260_12": "yopi devaloke nibbatto devesuyeva sattakkhattuṃ aparāparaṃ saṃsaritvā arahattaṃ pāpuṇāti,",
  "atk-abh03a:260_13": "imepi idha na gahitā.",
  "atk-abh03a:260_14": "Missakabhavavaseneva panettha sattakkhattuparamakolaṃkolā mānusakabhavanibbattakoyeva ca ekabījī gahitoti veditabbo.",
  "atk-abh03a:260_15": "Tattha ekeko dukkhāpaṭipadādivasena catubbidhabhāvaṃ āpajjati.",
  "atk-abh03a:260_16": "Saddhādhureneva cattāro sattakkhattuparamā,",
  "atk-abh03a:260_17": "cattāro kolaṃkolā,",
  "atk-abh03a:260_18": "cattāro ekabījinoti dvādasa honti.",
  "atk-abh03a:260_19": "Sace paññāya sakkā nibbattetuṃ,",
  "atk-abh03a:260_20": "‘ahaṃ lokuttaraṃ dhammaṃ nibbattessāmī’ti evaṃ paññaṃ dhuraṃ katvā sattakkhattuparamādibhāvaṃ pattāpi",
  "atk-abh03a:260_21": "paṭipadāvasena dvādasevāti ime catuvīsati sotāpannā ihaṭṭhakanijjhānikavaseneva imasmiṃ ṭhāne kathitāti",
  "atk-abh03a:260_22": "veditabbā.",
  "atk-abh03a:261_0": "34.",
  "atk-abh03a:261_1": "Sakadāgāminiddese –",
  "atk-abh03a:261_2": "paṭisandhivasena sakiṃ āgacchatīti sakadāgāmī.",
  "atk-abh03a:261_3": "Sakidevāti ekavāraṃyeva.",
  "atk-abh03a:261_4": "Imaṃ lokaṃ āgantvāti iminā pañcasu sakadāgāmīsu cattāro vajjetvā ekova gahito.",
  "atk-abh03a:261_5": "Ekacco hi idha sakadāgāmiphalaṃ patvā idheva parinibbāyati,",
  "atk-abh03a:261_6": "ekacco idha patvā devaloke parinibbāyati,",
  "atk-abh03a:261_7": "ekacco devaloke patvā tattheva parinibbāyati,",
  "atk-abh03a:261_8": "ekacco devaloke patvā idhūpapajjitvā parinibbāyati –",
  "atk-abh03a:261_9": "ime cattāropi idha na gahitā.",
  "atk-abh03a:261_10": "Yo pana idha patvā devaloke yāvatāyukaṃ vasitvā puna idhūpapajjitvā parinibbāyati –",
  "atk-abh03a:261_11": "ayaṃ ekova idha gahitoti veditabbo.",
  "atk-abh03a:261_12": "Sesamettha yaṃ vattabbaṃ siyā taṃ sabbaṃ heṭṭhā dhammasaṅgahaṭṭhakathāyaṃ lokuttarakusalaniddese vuttameva.",
  "atk-abh03a:261_13": "Imassa pana sakadāgāmino ekabījinā saddhiṃ kiṃ nānākaraṇanti?",
  "atk-abh03a:261_14": "Ekabījissa ekāva paṭisandhi,",
  "atk-abh03a:261_15": "sakadāgāmissa dve paṭisandhiyo –",
  "atk-abh03a:261_16": "idaṃ nesaṃ nānākaraṇanti.",
  "atk-abh03a:262_0": "35.",
  "atk-abh03a:262_1": "Anāgāminiddese –",
  "atk-abh03a:262_2": "orambhāgiyānaṃ saṃyojanānanti oraṃ vuccati kāmadhātu.",
  "atk-abh03a:262_3": "Yassa imāni pañca bandhanāni appahīnāni honti,",
  "atk-abh03a:262_4": "so bhavagge nibbattopi gilitabaḷiso maccho viya dīghasuttakena pāde baddhakāko viya tehi bandhanehi ākaḍḍhiyamāno",
  "atk-abh03a:262_5": "kāmadhātuyaṃyeva pavattatīti pañca bandhanāni orambhāgiyānīti vuccanti.",
  "atk-abh03a:262_6": "Heṭṭhābhāgiyāni heṭṭhākoṭṭhāsikānīti attho.",
  "atk-abh03a:262_7": "Parikkhayāti tesaṃ bandhanānaṃ parikkhayena.",
  "atk-abh03a:262_8": "Opapātikoti upapātayoniko.",
  "atk-abh03a:262_9": "Imināssa gabbhaseyyā paṭikkhittā.",
  "atk-abh03a:262_10": "Tattha parinibbāyīti tattha suddhāvāsaloke parinibbāyitā.",
  "atk-abh03a:262_11": "Anāvattidhammo tasmā lokāti paṭisandhiggahaṇavasena tasmā lokā idha anāvattanasabhāvo.",
  "atk-abh03a:262_12": "Buddhadassanatheradassanadhammassavanānaṃ panatthāyassa āgamanaṃ anivāritaṃ.",
  "atk-abh03a:262_13": "Ayaṃ vuccatīti ayaṃ evaṃvidho puggalo paṭisandhivasena puna anāgamanato anāgāmī nāma vuccati.",
  "atk-abh03a:263_0": "36.",
  "atk-abh03a:263_1": "Antarāparinibbāyiniddese –",
  "atk-abh03a:263_2": "upapannaṃ vā samanantarāti upapannasamanantarā vā hutvā.",
  "atk-abh03a:263_3": "Appattaṃ vā vemajjhaṃ āyuppamāṇanti āyuppamāṇaṃ vemajjhaṃ appattaṃ vā hutvā ariyamaggaṃ sañjanetīti attho.",
  "atk-abh03a:263_4": "Vāsaddavikappato pana vemajjhaṃ pattantipi attho veditabbo.",
  "atk-abh03a:263_5": "Evaṃ tayo antarāparinibbāyino siddhā honti.",
  "atk-abh03a:263_6": "Upariṭṭhimānaṃ saṃyojanānanti upari pañcannaṃ uddhambhāgiyasaṃyojanānaṃ aṭṭhannaṃ vā kilesānaṃ.",
  "atk-abh03a:263_7": "Pahānāyāti etesaṃ pajahanatthāya maggaṃ sañjaneti.",
  "atk-abh03a:263_8": "Ayaṃ vuccatīti ayaṃ evarūpo puggalo āyuvemajjhassa antarāyeva parinibbāyanato antarāparinibbāyīti vuccati.",
  "atk-abh03a:264_0": "37.",
  "atk-abh03a:264_1": "Upahaccaparinibbāyiniddese –",
  "atk-abh03a:264_2": "atikkamitvā vemajjhaṃ āyuppamāṇanti āyuppamāṇaṃ vemajjhaṃ atikkamitvā.",
  "atk-abh03a:264_3": "Upahacca vā kālakiriyanti upagantvā kālakiriyaṃ.",
  "atk-abh03a:264_4": "Āyukkhayassa āsanne ṭhatvāti attho.",
  "atk-abh03a:264_5": "Ayaṃ vuccatīti ayaṃ evarūpo puggalo avihesu tāva kappasahassappamāṇassa āyuno pañcakappasatasaṅkhātaṃ",
  "atk-abh03a:264_6": "vemajjhaṃ atikkamitvā chaṭṭhe vā kappasate sattamaṭṭhamanavamānaṃ vā aññatarasmiṃ dasameyeva vā kappasate",
  "atk-abh03a:264_7": "ṭhatvā arahattaṃ patvā kilesaparinibbānena parinibbāyanato upahaccaparinibbāyīti vuccati.",
  "atk-abh03a:265_0": "38.",
  "atk-abh03a:265_1": "Asaṅkhārasasaṅkhāraparinibbāyiniddesesu –",
  "atk-abh03a:265_2": "asaṅkhārena appadukkhena adhimattapayogaṃ akatvāva kilesaparinibbānena parinibbānadhammoti asaṅkhāraparinibbāyī.",
  "atk-abh03a:265_3": "Sasaṅkhārena dukkhena kasirena adhimattapayogaṃ katvāva kilesaparinibbānena parinibbāyanadhammoti sasaṅkhāraparinibbāyī.",
  "atk-abh03a:266_0": "40.",
  "atk-abh03a:266_1": "Uddhaṃsotaniddese –",
  "atk-abh03a:266_2": "uddhaṃ vāhibhāvena uddhamassa taṇhāsotaṃ vaṭṭasotaṃ vāti uddhaṃsoto.",
  "atk-abh03a:266_3": "Uddhaṃ vā gantvā paṭilabhitabbato uddhamassa maggasotanti uddhaṃsoto.",
  "atk-abh03a:266_4": "Akaniṭṭhaṃ gacchatīti akaniṭṭhagāmī.",
  "atk-abh03a:266_5": "Avihā cuto atappaṃ gacchatītiādīsu avihe kappasahassaṃ vasanto arahattaṃ pattuṃ asakkuṇitvā atappaṃ gacchati.",
  "atk-abh03a:266_6": "Tatrāpi dve kappasahassāni vasanto arahattaṃ pattuṃ asakkuṇitvā sudassaṃ gacchati.",
  "atk-abh03a:266_7": "Tatrāpi cattāri kappasahassāni vasanto arahattaṃ pattuṃ asakkuṇitvā sudassiṃ gacchati.",
  "atk-abh03a:266_8": "Tatrāpi aṭṭha kappasahassāni vasanto arahattaṃ pattuṃ asakkuṇitvā akaniṭṭhaṃ gacchati.",
  "atk-abh03a:266_9": "Tattha vasanto ariyamaggaṃ sañjanetīti attho.",
  "atk-abh03a:267_0": "Imesaṃ pana anāgāmīnaṃ pabhedajānanatthaṃ uddhaṃsoto akaniṭṭhagāmīcatukkaṃ veditabbaṃ.",
  "atk-abh03a:267_1": "Tattha yo avihato paṭṭhāya cattāro devaloke sodhetvā akaniṭṭhaṃ gantvā parinibbāyati ayaṃ uddhaṃsoto akaniṭṭhagāmī nāma.",
  "atk-abh03a:267_2": "Yo pana heṭṭhā tayo devaloke sodhetvā sudassīdevaloke ṭhatvā parinibbāyati –",
  "atk-abh03a:267_3": "ayaṃ uddhaṃsoto,",
  "atk-abh03a:267_4": "na akaniṭṭhagāmī nāma.",
  "atk-abh03a:267_5": "Yo pana ito akaniṭṭhameva gantvā parinibbāyati,",
  "atk-abh03a:267_6": "ayaṃ na uddhaṃsoto,",
  "atk-abh03a:267_7": "akaniṭṭhagāmī nāma.",
  "atk-abh03a:267_8": "Yo pana heṭṭhā catūsu devalokesu tattha tattheva parinibbāyati,",
  "atk-abh03a:267_9": "ayaṃ na uddhaṃsoto,",
  "atk-abh03a:267_10": "na akaniṭṭhagāmī nāmāti.",
  "atk-abh03a:267_11": "Evamete aṭṭhacattālīsa anāgāmino honti.",
  "atk-abh03a:268_0": "Kathaṃ?",
  "atk-abh03a:268_1": "Avihe tāva tayo antarāparinibbāyino,",
  "atk-abh03a:268_2": "eko upahaccaparinibbāyī,",
  "atk-abh03a:268_3": "eko uddhaṃsoto te asaṅkhāraparinibbāyino pañca,",
  "atk-abh03a:268_4": "sasaṅkhāraparinibbāyino pañcāti dasa honti.",
  "atk-abh03a:268_5": "Tathā atappāsudassāsudassīsūti cattāro dasakā cattālīsaṃ.",
  "atk-abh03a:268_6": "Akaniṭṭhe pana uddhaṃsoto natthi.",
  "atk-abh03a:268_7": "Tayo pana antarāparinibbāyino,",
  "atk-abh03a:268_8": "eko upahaccaparinibbāyī.",
  "atk-abh03a:268_9": "Te asaṅkhāraparinibbāyino cattāro,",
  "atk-abh03a:268_10": "sasaṅkhāraparinibbāyino cattāroti aṭṭha.",
  "atk-abh03a:268_11": "Evaṃ aṭṭhacattālīsaṃ honti.",
  "atk-abh03a:269_0": "Te sabbepi papaṭikopamāya dīpitā –",
  "atk-abh03a:269_1": "divasaṃ santattānampi hi ārakaṇṭakavipphalikanakhacchedanānaṃ ayomukhe haññamāne papaṭikā uppajjitvāva nibbāyati –",
  "atk-abh03a:269_2": "evarūpo paṭhamo antarāparinibbāyī veditabbo. Kasmā?",
  "atk-abh03a:269_3": "Uppannasamanantarāva kilesaparinibbānena parinibbāyanato.",
  "atk-abh03a:269_4": "Tato mahantatare ayomukhe haññamāne papaṭikā ākāsaṃ ullaṅghitvā nibbāyati –",
  "atk-abh03a:269_5": "evarūpo dutiyo antarāparinibbāyī daṭṭhabbo. Kasmā?",
  "atk-abh03a:269_6": "Vemajjhaṃ appatvā parinibbāyanato.",
  "atk-abh03a:269_7": "Tato mahantatare ayomukhe haññamāne papaṭikā ākāsaṃ ullaṅghitvā nivattamānā pathaviyaṃ anupahaccatalā hutvā parinibbāyati –",
  "atk-abh03a:269_8": "evarūpo tatiyo antarāparinibbāyī daṭṭhabbo. Kasmā?",
  "atk-abh03a:269_9": "Vemajjhaṃ patvā anupahacca parinibbāyanato.",
  "atk-abh03a:269_10": "Tato mahantatare ayomukhe haññamāne papaṭikā ākāsaṃ ullaṅghitvā pathaviyaṃ patitvā upahaccatalā hutvā nibbāyati –",
  "atk-abh03a:269_11": "evarūpo upahaccaparinibbāyī veditabbo. Kasmā?",
  "atk-abh03a:269_12": "Kālakiriyaṃ upagantvā āyugatiṃ khepetvā parinibbāyanato.",
  "atk-abh03a:269_13": "Tato mahantatare ayomukhe haññamāne papaṭikā paritte tiṇakaṭṭhe patitvā taṃ parittaṃ tiṇakaṭṭhaṃ jhāpetvā nibbāyati –",
  "atk-abh03a:269_14": "evarūpo asaṅkhāraparinibbāyī veditabbo. Kasmā?",
  "atk-abh03a:269_15": "Appayogena lahusāya gatiyā parinibbāyanato.",
  "atk-abh03a:269_16": "Tato mahantatare ayomukhe haññamāne papaṭikā vipule tiṇakaṭṭhapuñje patitvā taṃ vipulaṃ tiṇakaṭṭhapuñjaṃ jhāpetvā nibbāyati –",
  "atk-abh03a:269_17": "evarūpo sasaṅkhāraparinibbāyī veditabbo. Kasmā?",
  "atk-abh03a:269_18": "Sappayogena alahusāya gatiyā parinibbāyanato.",
  "atk-abh03a:269_19": "Aparā mahantesu tiṇakaṭṭhapuñjesu patati,",
  "atk-abh03a:269_20": "tattha mahantesu tiṇakaṭṭhapuñjesu jhāyamānesu vītaccitaṅgāro vā jālā vā uppatitvā kammārasālaṃ jhāpetvā",
  "atk-abh03a:269_21": "gāmanigamanagararaṭṭhaṃ jhāpetvā samuddantaṃ patvā nibbāyati –",
  "atk-abh03a:269_22": "evarūpo uddhaṃsoto akaniṭṭhagāmī daṭṭhabbo. Kasmā?",
  "atk-abh03a:269_23": "Anekabhavabījavipphāraṃ phussa phussa byantīkatvā parinibbāyanato.",
  "atk-abh03a:269_24": "Yasmā pana ārakaṇṭakādibhedaṃ khuddakampi mahantampi ayokapālameva,",
  "atk-abh03a:269_25": "tasmā sutte sabbavāresu ayokapālantveva vuttaṃ. Yathāha –",
  "atk-abh03a:270_0": "“Idha,",
  "atk-abh03a:270_1": "bhikkhave,",
  "atk-abh03a:270_2": "bhikkhu evaṃ paṭipanno hoti –",
  "atk-abh03a:270_3": "‘no cassa,",
  "atk-abh03a:270_4": "no ca me siyā,",
  "atk-abh03a:270_5": "na bhavissati,",
  "atk-abh03a:270_6": "na me bhavissati,",
  "atk-abh03a:270_7": "yadatthi yaṃ bhūtaṃ,",
  "atk-abh03a:270_8": "taṃ pajahāmī”’ti upekkhaṃ paṭilabhati.",
  "atk-abh03a:270_9": "So bhave na rajjati,",
  "atk-abh03a:270_10": "sambhave na rajjati,",
  "atk-abh03a:270_11": "atthuttari padaṃ santaṃ sammappaññāya passati.",
  "atk-abh03a:270_12": "Tañca khvassa padaṃ na sabbena sabbaṃ sacchikataṃ hoti.",
  "atk-abh03a:270_13": "Tassa na sabbena sabbaṃ mānānusayo pahīno hoti,",
  "atk-abh03a:270_14": "na sabbena sabbaṃ bhavarāgānusayo pahīno hoti,",
  "atk-abh03a:270_15": "na sabbena sabbaṃ avijjānusayo pahīno hoti.",
  "atk-abh03a:270_16": "So pañcannaṃ orambhāgiyānaṃ saṃyojanānaṃ parikkhayā antarāparinibbāyī hoti.",
  "atk-abh03a:270_17": "Seyyathāpi,",
  "atk-abh03a:270_18": "bhikkhave,",
  "atk-abh03a:270_19": "divasaṃ santatte ayokapāle haññamāne papaṭikā nibbattitvā nibbāyeyya;",
  "atk-abh03a:270_20": "evameva kho,",
  "atk-abh03a:270_21": "bhikkhave,",
  "atk-abh03a:270_22": "bhikkhu evaṃ paṭipanno hoti –",
  "atk-abh03a:270_23": "no cassa…pe…",
  "atk-abh03a:270_24": "antarāparinibbāyī hoti.",
  "atk-abh03a:271_0": "“Idha pana,",
  "atk-abh03a:271_1": "bhikkhave,",
  "atk-abh03a:271_2": "bhikkhu evaṃ paṭipanno hoti –",
  "atk-abh03a:271_3": "no cassa…pe…",
  "atk-abh03a:271_4": "antarāparinibbāyī hoti.",
  "atk-abh03a:271_5": "Seyyathāpi,",
  "atk-abh03a:271_6": "bhikkhave,",
  "atk-abh03a:271_7": "divasaṃ santatte ayokapāle haññamāne papaṭikā nibbattitvā uppatitvā nibbāyeyya;",
  "atk-abh03a:271_8": "evameva kho,",
  "atk-abh03a:271_9": "bhikkhave,",
  "atk-abh03a:271_10": "bhikkhu evaṃ paṭipanno hoti –",
  "atk-abh03a:271_11": "no cassa…pe…",
  "atk-abh03a:271_12": "antarāparinibbāyī hoti.",
  "atk-abh03a:272_0": "“Idha pana,",
  "atk-abh03a:272_1": "bhikkhave,",
  "atk-abh03a:272_2": "bhikkhu evaṃ paṭipanno hoti –",
  "atk-abh03a:272_3": "no cassa…pe…",
  "atk-abh03a:272_4": "antarāparinibbāyī hoti.",
  "atk-abh03a:272_5": "Seyyathāpi,",
  "atk-abh03a:272_6": "bhikkhave,",
  "atk-abh03a:272_7": "divasaṃ santatte ayokapāle haññamāne papaṭikā nibbattitvā uppatitvā anupahacca talaṃ nibbāyeyya;",
  "atk-abh03a:272_8": "evameva kho,",
  "atk-abh03a:272_9": "bhikkhave,",
  "atk-abh03a:272_10": "bhikkhu evaṃ paṭipanno hoti –",
  "atk-abh03a:272_11": "no cassa…pe…",
  "atk-abh03a:272_12": "antarāparinibbāyī hoti.",
  "atk-abh03a:273_0": "“Idha pana,",
  "atk-abh03a:273_1": "bhikkhave,",
  "atk-abh03a:273_2": "bhikkhu evaṃ paṭipanno hoti –",
  "atk-abh03a:273_3": "no cassa…pe…",
  "atk-abh03a:273_4": "upahaccaparinibbāyī hoti.",
  "atk-abh03a:273_5": "Seyyathāpi,",
  "atk-abh03a:273_6": "bhikkhave,",
  "atk-abh03a:273_7": "divasaṃ santatte ayokapāle haññamāne papaṭikā nibbattitvā uppatitvā upahacca talaṃ nibbāyeyya;",
  "atk-abh03a:273_8": "evameva kho,",
  "atk-abh03a:273_9": "bhikkhave,",
  "atk-abh03a:273_10": "bhikkhu evaṃ paṭipanno hoti –",
  "atk-abh03a:273_11": "no cassa…pe…",
  "atk-abh03a:273_12": "upahaccaparinibbāyī hoti.",
  "atk-abh03a:274_0": "“Idha pana,",
  "atk-abh03a:274_1": "bhikkhave,",
  "atk-abh03a:274_2": "bhikkhu evaṃ paṭipanno hoti –",
  "atk-abh03a:274_3": "no cassa…pe…",
  "atk-abh03a:274_4": "parikkhayā asaṅkhāraparinibbāyī hoti.",
  "atk-abh03a:274_5": "Seyyathāpi,",
  "atk-abh03a:274_6": "bhikkhave,",
  "atk-abh03a:274_7": "divasaṃ santatte ayokapāle haññamāne papaṭikā nibbattitvā uppatitvā paritte tiṇapuñje vā kaṭṭhapuñje vā nipateyya,",
  "atk-abh03a:274_8": "sā tattha aggimpi janeyya,",
  "atk-abh03a:274_9": "dhūmampi janeyya,",
  "atk-abh03a:274_10": "aggimpi janetvā dhūmampi janetvā tameva parittaṃ tiṇapuñjaṃ vā kaṭṭhapuñjaṃ vā pariyādiyitvā anāhārā nibbāyeyya;",
  "atk-abh03a:274_11": "evameva kho,",
  "atk-abh03a:274_12": "bhikkhave,",
  "atk-abh03a:274_13": "bhikkhu evaṃ paṭipanno hoti –",
  "atk-abh03a:274_14": "no cassa…pe…",
  "atk-abh03a:274_15": "parikkhayā asaṅkhāraparinibbāyī hoti.",
  "atk-abh03a:275_0": "“Idha pana,",
  "atk-abh03a:275_1": "bhikkhave,",
  "atk-abh03a:275_2": "bhikkhu evaṃ paṭipanno hoti –",
  "atk-abh03a:275_3": "no cassa…pe…",
  "atk-abh03a:275_4": "sasaṅkhāraparinibbāyī hoti.",
  "atk-abh03a:275_5": "Seyyathāpi,",
  "atk-abh03a:275_6": "bhikkhave,",
  "atk-abh03a:275_7": "divasaṃ santatte ayokapāle haññamāne papaṭikā nibbattitvā uppatitvā vipule tiṇapuñje vā kaṭṭhapuñje vā nipateyya,",
  "atk-abh03a:275_8": "sā tattha aggimpi janeyya…pe…",
  "atk-abh03a:275_9": "tameva vipulaṃ tiṇapuñjaṃ vā kaṭṭhapuñjaṃ vā pariyādiyitvā anāhārā nibbāyeyya;",
  "atk-abh03a:275_10": "evameva kho,",
  "atk-abh03a:275_11": "bhikkhave,",
  "atk-abh03a:275_12": "bhikkhu evaṃ paṭipanno hoti –",
  "atk-abh03a:275_13": "no cassa…pe…",
  "atk-abh03a:275_14": "sasaṅkhāraparinibbāyī hoti.",
  "atk-abh03a:276_0": "“Idha pana,",
  "atk-abh03a:276_1": "bhikkhave,",
  "atk-abh03a:276_2": "bhikkhu evaṃ paṭipanno hoti –",
  "atk-abh03a:276_3": "no cassa…pe…",
  "atk-abh03a:276_4": "parikkhayā uddhaṃsoto hoti akaniṭṭhagāmī.",
  "atk-abh03a:276_5": "Seyyathāpi,",
  "atk-abh03a:276_6": "bhikkhave,",
  "atk-abh03a:276_7": "divasaṃ santatte ayokapāle haññamāne papaṭikā nibbattitvā uppatitvā mahante tiṇapuñje vā kaṭṭhapuñje vā nipateyya,",
  "atk-abh03a:276_8": "sā tattha aggimpi janeyya…pe…",
  "atk-abh03a:276_9": "tameva mahantaṃ tiṇapuñjaṃ vā kaṭṭhapuñjaṃ vā pariyādiyitvā gacchampi daheyya,",
  "atk-abh03a:276_10": "dāyampi daheyya,",
  "atk-abh03a:276_11": "gacchampi dahitvā dāyampi dahitvā haritantaṃ vā pathantaṃ vā selantaṃ vā udakantaṃ vā ramaṇīyaṃ vā bhūmibhāgaṃ āgamma anāhārā nibbāyeyya;",
  "atk-abh03a:276_12": "evameva kho,",
  "atk-abh03a:276_13": "bhikkhave,",
  "atk-abh03a:276_14": "bhikkhu evaṃ paṭipanno hoti –",
  "atk-abh03a:276_15": "no cassa…pe…",
  "atk-abh03a:276_16": "parikkhayā uddhaṃsoto hoti akaniṭṭhagāmī”ti.",
  "atk-abh03a:277_0": "41- 44.",
  "atk-abh03a:277_1": "Sotāpattiphalasacchikiriyāya paṭipannādiniddesā uttānatthāva.",
  "atk-abh03a:277_2": "Ayaṃ vuccati puggalo arahāti ettha pana dvādasa arahanto veditabbā. Kathaṃ?",
  "atk-abh03a:277_3": "Tayo hi vimokkhā – suññato, animitto,",
  "atk-abh03a:277_4": "appaṇihitoti.",
  "atk-abh03a:277_5": "Tattha suññatavimokkhena vimuttakhīṇāsavo paṭipadāvasena catubbidho hoti;",
  "atk-abh03a:277_6": "tathā animittaappaṇihitavimokkhehīti –",
  "atk-abh03a:277_7": "evaṃ dvādasa arahanto veditabbā.",
  "atk-abh03a:277_8": "Iti ime dvādasa arahanto viya dvādaseva sakadāgāmino,",
  "atk-abh03a:277_9": "catuvīsati sotāpannā,",
  "atk-abh03a:277_10": "aṭṭhacattālīsa anāgāminoti ettakā puggalā ito muccitvā bahiddhā nuppajjanti,",
  "atk-abh03a:277_11": "imasmiññeva sabbaññubuddhasāsane uppajjantīti.",
  "atk-abh03a:278_0": "Ekakaniddesavaṇṇanā.",
  "atk-abh03a:279_0": "2. Dukaniddesavaṇṇanā",
  "atk-abh03a:280_0": "45.",
  "atk-abh03a:280_1": "Dukaniddese kodhanoti kujjhanasīlo mahākodho.",
  "atk-abh03a:280_2": "Evaṃ puggalaṃ pucchitvāpi dhammena puggalaṃ dassetuṃ tattha katamo kodhotiādimāha.",
  "atk-abh03a:280_3": "Upanāhīniddesādīsupi eseva nayo.",
  "atk-abh03a:280_4": "Kodho kujjhanātiādīni heṭṭhā vuttatthāneva.",
  "atk-abh03a:280_5": "Tathā upanāhīniddesādīsu pubbakālaṃ kodhotiādīni.",
  "atk-abh03a:280_6": "Ayaṃ kodho appahīnoti ayaṃ ettako kodho vikkhambhanappahānena vā tadaṅgappahānena vā samucchedappahānena vā appahīno.",
  "atk-abh03a:280_7": "Parato upanāhādīsupi eseva nayo.",
  "atk-abh03a:281_0": "53.",
  "atk-abh03a:281_1": "Ahirikaniddesādīsu –",
  "atk-abh03a:281_2": "iminā ahirikenāti iminā evaṃpakārena ahirikadhammena samannāgato.",
  "atk-abh03a:281_3": "Iminā anottappenātiādīsupi eseva nayo.",
  "atk-abh03a:282_0": "63.",
  "atk-abh03a:282_1": "Ajjhattasaṃyojanoti ajjhattabandhano.",
  "atk-abh03a:282_2": "Bahiddhāsaṃyojanoti bahiddhābandhano.",
  "atk-abh03a:282_3": "Te ubhopi vacchakasālūpamāya dīpetabbā.",
  "atk-abh03a:282_4": "Vacchakasālāya hi anto baddho antoyeva sayitavacchako viya idhaṭṭhakasotāpannasakadāgāmino.",
  "atk-abh03a:282_5": "Tesañhi bandhanampi idheva,",
  "atk-abh03a:282_6": "sayampi idheva.",
  "atk-abh03a:282_7": "Anto baddho pana bahi sayitavacchako viya rūpārūpabhave sotāpannasakadāgāmino.",
  "atk-abh03a:282_8": "Tesañhi bandhanameva idha,",
  "atk-abh03a:282_9": "sayaṃ pana brahmaloke ṭhitā.",
  "atk-abh03a:282_10": "Bahi baddho bahi sayitavacchako viya rūpārūpabhave anāgāmī.",
  "atk-abh03a:282_11": "Tassa hi bandhanampi bahiddhā,",
  "atk-abh03a:282_12": "sayampi bahiddhāva.",
  "atk-abh03a:282_13": "Bahi baddho pana antosayitavacchako viya idhaṭṭhakaanāgāmī.",
  "atk-abh03a:282_14": "Tassa hi bandhanaṃ rūpārūpabhavesu,",
  "atk-abh03a:282_15": "sayaṃ pana idha ṭhito.",
  "atk-abh03a:283_0": "65.",
  "atk-abh03a:283_1": "Akkodhananiddesādīsu –",
  "atk-abh03a:283_2": "pahīnoti vikkhambhanappahānena vā,",
  "atk-abh03a:283_3": "tadaṅgappahānena vā,",
  "atk-abh03a:283_4": "samucchedappahānena vā pahīno.",
  "atk-abh03a:284_0": "83.",
  "atk-abh03a:284_1": "Dullabhaniddese –",
  "atk-abh03a:284_2": "dullabhāti na sulabhā.",
  "atk-abh03a:284_3": "Pubbakārīti paṭhamameva kārako.",
  "atk-abh03a:284_4": "Katavedīti kataṃ vedeti,",
  "atk-abh03a:284_5": "viditaṃ pākaṭaṃ karoti.",
  "atk-abh03a:284_6": "Te agāriyānagāriyehi dīpetabbā.",
  "atk-abh03a:284_7": "Agāriyesu hi mātāpitaro pubbakārino nāma.",
  "atk-abh03a:284_8": "Puttadhītaro pana mātāpitaro paṭijaggantā abhivādanādīni tesaṃ kurumānā katavedino nāma.",
  "atk-abh03a:284_9": "Anagāriyesu ācariyupajjhāyā pubbakārino nāma.",
  "atk-abh03a:284_10": "Antevāsikasaddhivihārikā ācariyupajjhāye paṭijaggantā abhivādanādīni tesaṃ kurumānā katavedino nāma.",
  "atk-abh03a:284_11": "Tesaṃ āvibhāvatthāya upajjhāyaposakasoṇattherādīnaṃ vatthūni kathetabbāni.",
  "atk-abh03a:285_0": "Aparo nayo –",
  "atk-abh03a:285_1": "parena akateyeva upakāre attani kataṃ upakāraṃ anapekkhitvā kārako pubbakārī,",
  "atk-abh03a:285_2": "seyyathāpi mātāpitaro ceva ācariyupajjhāyā ca.",
  "atk-abh03a:285_3": "So dullabho;",
  "atk-abh03a:285_4": "sattānaṃ taṇhābhibhūtattā.",
  "atk-abh03a:285_5": "Parena katassa upakārassa anurūpappavattiṃ attani kataṃ upakāraṃ upakārato jānanto,",
  "atk-abh03a:285_6": "vediyanto,",
  "atk-abh03a:285_7": "kataññukatavedī.",
  "atk-abh03a:285_8": "Seyyathāpi mātāpituācariyupajjhāyesu sammā paṭipanno.",
  "atk-abh03a:285_9": "Sopi dullabho;",
  "atk-abh03a:285_10": "sattānaṃ avijjābhibhūtattā.",
  "atk-abh03a:286_0": "Apica –",
  "atk-abh03a:286_1": "akāraṇavacchalo pubbakārī,",
  "atk-abh03a:286_2": "sakāraṇavacchalo kataññukatavedī.",
  "atk-abh03a:286_3": "‘Karissati me’ti evamādikāraṇanirapekkhakiriyo pubbakārī.",
  "atk-abh03a:286_4": "‘Karissati me’ti evamādikāraṇasāpekkhakiriyo kataññukatavedī.",
  "atk-abh03a:286_5": "Tamojotiparāyaṇo pubbakārī,",
  "atk-abh03a:286_6": "jotijotiparāyaṇo kataññukatavedī.",
  "atk-abh03a:286_7": "Desetā pubbakārī,",
  "atk-abh03a:286_8": "paṭipajjitā kataññukatavedī.",
  "atk-abh03a:286_9": "Sadevake loke arahaṃ sammāsambuddho pubbakārī,",
  "atk-abh03a:286_10": "ariyasāvako kataññukatavedīti.",
  "atk-abh03a:286_11": "Dukanipātaṭṭhakathāyaṃ pana –",
  "atk-abh03a:286_12": "“‘pubbakārī’ti paṭhamaṃ upakārassa kārako,",
  "atk-abh03a:286_13": "‘kataññukatavedī’ti tena kataṃ ñatvā pacchā kārako.",
  "atk-abh03a:286_14": "Tesu pubbakārī iṇaṃ demīti saññaṃ karoti,",
  "atk-abh03a:286_15": "pacchākārako ‘iṇaṃ jīrāpemī’ti saññaṃ karotī”ti ettakameva vuttaṃ.",
  "atk-abh03a:287_0": "84.",
  "atk-abh03a:287_1": "Duttappayaniddese –",
  "atk-abh03a:287_2": "duttappayāti atappayā,",
  "atk-abh03a:287_3": "na sakkā kenaci tappetuṃ.",
  "atk-abh03a:287_4": "Yo hi upaṭṭhākakulaṃ vā ñātikulaṃ vā nissāya vasamāno cīvare jiṇṇe tehi dinnaṃ cīvaraṃ nikkhipati,",
  "atk-abh03a:287_5": "na paribhuñjati.",
  "atk-abh03a:287_6": "Punappunaṃ dinnampi gahetvā nikkhipateva.",
  "atk-abh03a:287_7": "Yo ca teneva nayena laddhaṃ laddhaṃ vissajjeti parassa deti.",
  "atk-abh03a:287_8": "Punappunaṃ laddhampi tatheva karoti.",
  "atk-abh03a:287_9": "Ime dve puggalā sakaṭehipi paccaye upanentena tappetuṃ na sakkāti duttappayā nāma.",
  "atk-abh03a:288_0": "85.",
  "atk-abh03a:288_1": "Sutappayaniddese –",
  "atk-abh03a:288_2": "na vissajjetīti attano akatvā parassa na deti.",
  "atk-abh03a:288_3": "Atireke pana sati na nikkhipati parassa deti.",
  "atk-abh03a:288_4": "Idaṃ vuttaṃ hoti –",
  "atk-abh03a:288_5": "yo pana bhikkhu upaṭṭhākakulā vā ñātikulā vā jiṇṇacīvaro sāṭakaṃ labhitvā cīvaraṃ katvā paribhuñjati,",
  "atk-abh03a:288_6": "na nikkhipati;",
  "atk-abh03a:288_7": "aggaḷaṃ datvā pārupantopi puna diyyamāne sahasā na paṭiggaṇhāti.",
  "atk-abh03a:288_8": "Yo ca laddhaṃ laddhaṃ attanā paribhuñjati,",
  "atk-abh03a:288_9": "paresaṃ na deti.",
  "atk-abh03a:288_10": "Ime dvepi sukhena sakkā tappetunti sutappayā nāmāti.",
  "atk-abh03a:289_0": "86.",
  "atk-abh03a:289_1": "Āsavāti kilesā.",
  "atk-abh03a:289_2": "Na kukkuccāyitabbaṃ kukkuccāyatīti na kukkuccāyitabbayuttakaṃ kukkuccāyati.",
  "atk-abh03a:289_3": "Sūkaramaṃsaṃ labhitvā acchamaṃsanti kukkuccāyati,",
  "atk-abh03a:289_4": "migamaṃsaṃ,",
  "atk-abh03a:289_5": "labhitvā dīpimaṃsanti kukkuccāyati.",
  "atk-abh03a:289_6": "Kāle santeyeva ‘kālo natthī’ti,",
  "atk-abh03a:289_7": "appavāretvāva ‘pavāritosmī’ti,",
  "atk-abh03a:289_8": "patte rajasmiṃ apatiteyeva ‘patita’nti,",
  "atk-abh03a:289_9": "attānaṃ uddissa macchamaṃse akateyeva ‘maṃ uddissa kata’nti kukkuccāyati.",
  "atk-abh03a:289_10": "Kukkuccāyitabbaṃ na kukkuccāyatīti kukkuccāyitabbayuttakaṃ na kukkuccāyati.",
  "atk-abh03a:289_11": "Acchamaṃsaṃ labhitvā sūkaramaṃsanti na kukkuccāyati…pe…",
  "atk-abh03a:289_12": "attānaṃ uddissa macchamaṃse kate ‘maṃ uddissa kata’nti na kukkuccāyati.",
  "atk-abh03a:289_13": "Aṅguttaraṭṭhakathāyaṃ pana –",
  "atk-abh03a:289_14": "“‘na kukkuccāyitabba’nti saṅghabhogassa apaṭṭhapanaṃ avicāraṇaṃ na kukkuccāyitabbaṃ nāma,",
  "atk-abh03a:289_15": "taṃ kukkuccāyati.",
  "atk-abh03a:289_16": "‘Kukkuccāyitabba’nti tasseva paṭṭhapanaṃ vicāraṇaṃ,",
  "atk-abh03a:289_17": "taṃ na kukkuccāyatī”ti ettakameva vuttaṃ.",
  "atk-abh03a:289_18": "Imesanti imesaṃ dvinnaṃ puggalānaṃ subhūmiyaṃ tiṇalatādīni viya rattimpi divāpi āsavā vaḍḍhantiyeva.",
  "atk-abh03a:289_19": "Sukkapakkhe kappiyamaṃsaṃ labhitvā kappiyamaṃsantveva gaṇhanto na kukkuccāyitabbaṃ na kukkuccāyati nāmāti iminā nayena attho veditabbo.",
  "atk-abh03a:290_0": "88. Hīnādhimuttoti hīnajjhāsayo. Dussīloti nissīlo. Pāpadhammoti lāmakadhammo.",
  "atk-abh03a:291_0": "89. Paṇītādhimuttoti paṇītajjhāsayo. Kalyāṇadhammoti bhaddakadhammo, sucidhammo, sundaradhammo.",
  "atk-abh03a:292_0": "90.",
  "atk-abh03a:292_1": "Tittoti suhito pariyosito.",
  "atk-abh03a:292_2": "Tappetāti aññesampi tittikaro.",
  "atk-abh03a:292_3": "Paccekasambuddhā ye ca tathāgatasāvakāti ettha paccekabuddhā navahi lokuttaradhammehi sayaṃ tittā paripuṇṇā.",
  "atk-abh03a:292_4": "Aññe pana tappetuṃ na sakkonti.",
  "atk-abh03a:292_5": "Tesañhi dhammakathāya abhisamayo na hoti.",
  "atk-abh03a:292_6": "Sāvakānaṃ pana dhammakathāya aparimāṇānampi devamanussānaṃ abhisamayo hoti.",
  "atk-abh03a:292_7": "Evaṃ santepi yasmā pana te dhammaṃ desentā na attano vacanaṃ katvā kathenti,",
  "atk-abh03a:292_8": "buddhānaṃ vacanaṃ katvā kathenti.",
  "atk-abh03a:292_9": "Sotuṃ nisinnaparisāpi ‘ayaṃ bhikkhu na attanā paṭividdhadhammaṃ katheti,",
  "atk-abh03a:292_10": "buddhehi paṭividdhadhammaṃ kathetī’ti cittīkāraṃ karoti.",
  "atk-abh03a:292_11": "Iti so cittīkāro buddhānaṃyeva hoti.",
  "atk-abh03a:292_12": "Evaṃ tattha sammāsambuddhova tappetā nāma.",
  "atk-abh03a:292_13": "Yathā hi ‘asukassa nāma idañcidañca dethā’ti raññā āṇattā kiñcāpi ānetvā denti,",
  "atk-abh03a:292_14": "atha kho rājāva tattha dāyako.",
  "atk-abh03a:292_15": "Yehipi laddhaṃ hoti,",
  "atk-abh03a:292_16": "te ‘raññā amhākaṃ ṭhānantaraṃ dinnaṃ,",
  "atk-abh03a:292_17": "issariyavibhavo dinno’tveva gaṇhanti,",
  "atk-abh03a:292_18": "na rājapurisehīti.",
  "atk-abh03a:292_19": "Evaṃsampadamidaṃ veditabbaṃ.",
  "atk-abh03a:292_20": "Sesaṃ sabbattha uttānatthamevāti.",
  "atk-abh03a:293_0": "Dukaniddesavaṇṇanā.",
  "atk-abh03a:294_0": "3. Tikaniddesavaṇṇanā",
  "atk-abh03a:295_0": "91.",
  "atk-abh03a:295_1": "Tikaniddese –",
  "atk-abh03a:295_2": "dussīloti nissīlo.",
  "atk-abh03a:295_3": "Pāpadhammoti lāmakadhammo.",
  "atk-abh03a:295_4": "Sīlavipattiyā vā dussīlo,",
  "atk-abh03a:295_5": "diṭṭhivipattiyā pāpadhammo.",
  "atk-abh03a:295_6": "Kāyavacīsaṃvarabhedena dussīlo,",
  "atk-abh03a:295_7": "sesasaṃvarabhedena pāpadhammo.",
  "atk-abh03a:295_8": "Asuddhapayogatāya dussīlo,",
  "atk-abh03a:295_9": "asuddhāsayatāya pāpadhammo.",
  "atk-abh03a:295_10": "Kusalasīlavirahena dussīlo;",
  "atk-abh03a:295_11": "akusalasīlasamannāgamena pāpadhammo.",
  "atk-abh03a:295_12": "Asucīti asucīhi kāyakammādīhi samannāgato.",
  "atk-abh03a:295_13": "Saṅkassarasamācāroti saṅkāya parehi saritabbasamācāro.",
  "atk-abh03a:295_14": "Kiñcideva asāruppaṃ disvā ‘idaṃ iminā kataṃ bhavissatī’ti evaṃ parehi āsaṅkanīyasamācāro,",
  "atk-abh03a:295_15": "attanoyeva vā saṅkāya saritabbasamācāro –",
  "atk-abh03a:295_16": "sāsaṅkasamācāroti attho.",
  "atk-abh03a:295_17": "Tassa hi divāṭṭhānādīsu sannipatitvā kiñcideva mantayante bhikkhū disvā ‘ime ekato hutvā mantenti,",
  "atk-abh03a:295_18": "kacci nu kho mayā katakammaṃ jānitvā mantentī’ti evaṃ sāsaṅkasamācāro hoti.",
  "atk-abh03a:296_0": "Paṭicchannakammantoti paṭicchādetabbayuttakena pāpakammena samannāgato.",
  "atk-abh03a:296_1": "Assamaṇo samaṇapaṭiññoti assamaṇo hutvāva samaṇapatirūpakatāya ‘samaṇo aha’nti evaṃ paṭiñño.",
  "atk-abh03a:296_2": "Abrahmacārī brahmacāripaṭiññoti aññe brahmacārino sunivatthe supārute sumbhakapattadhare gāmanigamajanapadarājadhānīsu",
  "atk-abh03a:296_3": "piṇḍāya caritvā jīvikaṃ kappente disvā sayampi tādisena ākārena tathā paṭipajjanato ‘ahaṃ brahmacārī’ti",
  "atk-abh03a:296_4": "paṭiññaṃ dento viya hoti.",
  "atk-abh03a:296_5": "‘Ahaṃ bhikkhū’ti vatvā uposathaggādīni pavisanto pana brahmacāripaṭiñño hotiyeva,",
  "atk-abh03a:296_6": "tathā saṅghikaṃ lābhaṃ gaṇhanto.",
  "atk-abh03a:296_7": "Antopūtīti pūtinā kammena anto anupaviṭṭho,",
  "atk-abh03a:296_8": "nigguṇatāya vā guṇasāravirahitattā antopūti.",
  "atk-abh03a:296_9": "Avassutoti rāgādīhi tinto.",
  "atk-abh03a:296_10": "Kasambujātoti sañjātarāgādikacavaro.",
  "atk-abh03a:296_11": "Atha vā kasambu vuccati tintakuṇapagataṃ kasaṭaudakaṃ.",
  "atk-abh03a:296_12": "Imasmiñca sāsane dussīlo nāma jigucchanīyattā tintakuṇapakasaṭaudakasadiso.",
  "atk-abh03a:296_13": "Tasmā kasambu viya jātoti kasambujāto.",
  "atk-abh03a:297_0": "Tassa na evaṃ hotīti kasmā na hoti?",
  "atk-abh03a:297_1": "Yattha patiṭṭhitena sakkā bhaveyya arahattaṃ laddhuṃ,",
  "atk-abh03a:297_2": "tassā patiṭṭhāya bhinnattā.",
  "atk-abh03a:297_3": "Yathā hi caṇḍālakumārakassa ‘asuko nāma khattiyakumāro rajje abhisitto’ti sutvāpi,",
  "atk-abh03a:297_4": "yasmiṃ kule paccājātā abhisekaṃ pāpuṇanti,",
  "atk-abh03a:297_5": "tasmiṃ kule apaccājātattā na evaṃ hoti –",
  "atk-abh03a:297_6": "‘kudāssu nāmāhampi so khattiyakumāro viya abhisekaṃ pāpuṇeyya’nti;",
  "atk-abh03a:297_7": "evameva dussīlassa ‘asuko nāma bhikkhu arahattaṃ patto’ti sutvāpi,",
  "atk-abh03a:297_8": "yasmiṃ sīle patiṭṭhitena arahattaṃ pattabbaṃ,",
  "atk-abh03a:297_9": "tassa abhāvato ‘kudāssu nāmāhampi so sīlavā viya arahattaṃ pāpuṇeya’nti na evaṃ hoti.",
  "atk-abh03a:297_10": "Ayaṃ vuccatīti ayaṃ evarūpo puggalo arahattāsāya abhāvā nirāsoti vuccati.",
  "atk-abh03a:298_0": "92.",
  "atk-abh03a:298_1": "Tassa evaṃ hotīti kasmā hoti?",
  "atk-abh03a:298_2": "Yasmiṃ patiṭṭhitena sakkā bhaveyya arahattaṃ pāpuṇituṃ,",
  "atk-abh03a:298_3": "tassā patiṭṭhāya thirattā.",
  "atk-abh03a:298_4": "Yathā hi sujātassa khattiyakumārassa ‘asuko nāma khattiyakumāro rajje abhisitto’ti sutvāva yasmiṃ kule paccājātā abhisekaṃ pāpuṇanti,",
  "atk-abh03a:298_5": "tasmiṃ paccājātassa evaṃ hoti –",
  "atk-abh03a:298_6": "‘kudāssu nāmāhampi,",
  "atk-abh03a:298_7": "so kumāro viya abhisekaṃ pāpuṇeyya’nti evameva sīlavato ‘asuko nāma bhikkhu arahattaṃ patto’ti sutvāva yasmiṃ sīle patiṭṭhitena arahattaṃ pattabbaṃ,",
  "atk-abh03a:298_8": "tassā patiṭṭhāya thirattā –",
  "atk-abh03a:298_9": "‘kudāssu nāmāhampi so bhikkhu viya arahattaṃ pāpuṇeyya’nti evaṃ hoti.",
  "atk-abh03a:298_10": "Ayaṃ vuccatīti ayaṃ evarūpo puggalo āsaṃso nāma vuccati.",
  "atk-abh03a:298_11": "So hi arahattaṃ āsaṃsati patthetīti āsaṃso.",
  "atk-abh03a:299_0": "93.",
  "atk-abh03a:299_1": "Yā hissa pubbe avimuttassāti yā tassa khīṇāsavassa pubbe arahattavimuttiyā avimuttassa vimuttāsā ahosi,",
  "atk-abh03a:299_2": "sā paṭippassaddhā,",
  "atk-abh03a:299_3": "tasmā na evaṃ hoti.",
  "atk-abh03a:299_4": "Yathā hi abhisittassa khattiyassa ‘asuko nāma khattiyakumāro rajje abhisitto’ti sutvā ekassa rañño dvinnaṃ",
  "atk-abh03a:299_5": "rajjābhisekānaṃ dvinnaṃ setacchattānaṃ abhāvā na evaṃ hoti –",
  "atk-abh03a:299_6": "“kudāssu nāmāhampi so kumāro viya abhisekaṃ pāpuṇeyya”nti;",
  "atk-abh03a:299_7": "evameva khīṇāsavassa ‘asuko nāma bhikkhu arahattaṃ patto’ti sutvā,",
  "atk-abh03a:299_8": "dvinnaṃ arahattānaṃ abhāvā –",
  "atk-abh03a:299_9": "‘kudāssu nāmāhampi so bhikkhu viya arahattaṃ pāpuṇeyya’nti na evaṃ hoti.",
  "atk-abh03a:299_10": "Ayaṃ vuccatīti ayaṃ evarūpo puggalo arahattāsāya vigatattā vigatāsoti vuccati.",
  "atk-abh03a:300_0": "94.",
  "atk-abh03a:300_1": "Gilānūpamaniddese –",
  "atk-abh03a:300_2": "yāya upamāya te gilānūpamāti vuccanti,",
  "atk-abh03a:300_3": "taṃ tāva upamaṃ dassetuṃ tayo gilānātiādi vuttaṃ.",
  "atk-abh03a:300_4": "Tattha sappāyānīti hitāni vuddhikarāni.",
  "atk-abh03a:300_5": "Patirūpanti anucchavikaṃ.",
  "atk-abh03a:300_6": "Neva vuṭṭhāti tamhā ābādhāti iminā atekicchena vātāpamārādinā rogena samannāgato niṭṭhappatto gilāno kathito.",
  "atk-abh03a:300_7": "Vuṭṭhāti tamhā ābādhāti iminā khipitakacchutiṇapupphakajarādippabhedo appamattakābādho kathito.",
  "atk-abh03a:301_0": "Labhanto sappāyāni bhojanāni no alabhantoti iminā pana yesaṃ paṭijagganena phāsukaṃ hoti,",
  "atk-abh03a:301_1": "sabbepi te ābādhā kathitā.",
  "atk-abh03a:301_2": "Ettha ca patirūpo upaṭṭhāko nāma gilānupaṭṭhākaaṅgehi samannāgato paṇḍito dakkho analaso veditabbo.",
  "atk-abh03a:302_0": "Gilānupaṭṭhāko anuññātoti ‘bhikkhusaṅghena dātabbo’ti anuññāto.",
  "atk-abh03a:302_1": "Tasmiñhi gilāne attano dhammatāya yāpetuṃ asakkonte bhikkhusaṅghena tassa bhikkhuno ‘eko bhikkhu ca sāmaṇero",
  "atk-abh03a:302_2": "ca imaṃ paṭijaggathā’ti apaloketvā dātabbā.",
  "atk-abh03a:302_3": "Yāva pana te taṃ paṭijagganti,",
  "atk-abh03a:302_4": "tāva gilānassa ca tesañca dvinnaṃ yenattho sabbaṃ bhikkhusaṅghasseva bhāro.",
  "atk-abh03a:302_5": "Aññepi gilānā upaṭṭhātabbāti itarepi dve gilānā upaṭṭhātabbā.",
  "atk-abh03a:302_6": "Kiṃ kāraṇā?",
  "atk-abh03a:302_7": "Yopi hi niṭṭhappattagilāno,",
  "atk-abh03a:302_8": "so anupaṭṭhiyamāno ‘sace maṃ paṭijaggeyyuṃ,",
  "atk-abh03a:302_9": "phāsukaṃ me bhaveyya,",
  "atk-abh03a:302_10": "na kho pana maṃ paṭijaggantī’ti manopadosaṃ katvā apāye nibbatteyya.",
  "atk-abh03a:302_11": "Paṭijaggiyamānassa pana evaṃ hoti –",
  "atk-abh03a:302_12": "‘bhikkhusaṅghena yaṃ kattabbaṃ taṃ sabbaṃ kataṃ,",
  "atk-abh03a:302_13": "mayhaṃ pana kammavipāko īdiso’ti so bhikkhusaṅghe mettaṃ paccupaṭṭhapetvā sagge nibbattati.",
  "atk-abh03a:302_14": "Yo pana appamattakena byādhinā samannāgato labhantopi alabhantopi vuṭṭhātiyeva,",
  "atk-abh03a:302_15": "tassa vināpi bhesajjena vūpasamanakabyādhi bhesajje kate khippataraṃ vūpasammati.",
  "atk-abh03a:302_16": "Tato so buddhavacanaṃ vā uggaṇhituṃ samaṇadhammaṃ vā kātuṃ sakkhissati.",
  "atk-abh03a:302_17": "Iminā kāraṇena aññepi gilānā upaṭṭhātabbāti vuttaṃ.",
  "atk-abh03a:303_0": "Neva okkamatīti neva pavisati.",
  "atk-abh03a:303_1": "Niyāmaṃ kusalesu dhammesu sammattanti kusalesu dhammesu magganiyāmasaṅkhātaṃ sammattaṃ.",
  "atk-abh03a:303_2": "Iminā padaparamo puggalo kathito.",
  "atk-abh03a:303_3": "Dutiyavārena ugghaṭitaññū gahito sāsane nāḷakattherasadiso.",
  "atk-abh03a:303_4": "Buddhantare ekavāraṃ paccekabuddhānaṃ santike ovādaṃ labhitvā paṭividdhapaccekabodhiñāṇo ca.",
  "atk-abh03a:303_5": "Tatiyavārena vipañcitaññū puggalo kathito.",
  "atk-abh03a:303_6": "Neyyo pana tannissitova hoti.",
  "atk-abh03a:304_0": "Dhammadesanā anuññātāti māsassa aṭṭha vāre dhammakathā anuññātā.",
  "atk-abh03a:304_1": "Aññesampi dhammo desetabboti itaresampi dhammo kathetabbo.",
  "atk-abh03a:304_2": "Kiṃ kāraṇā?",
  "atk-abh03a:304_3": "Padaparamassa hi imasmiṃ attabhāve dhammaṃ paṭivijjhituṃ asakkontassāpi anāgate paccayo bhavissati.",
  "atk-abh03a:304_4": "Yo pana tathāgatassa rūpadassanaṃ labhantopi alabhantopi dhammavinayañca savanāya labhantopi alabhantopi dhammaṃ abhisameti;",
  "atk-abh03a:304_5": "so alabhanto na tāva abhisameti,",
  "atk-abh03a:304_6": "labhanto pana khippameva abhisamessatīti iminā kāraṇena tesaṃ dhammo desetabbo.",
  "atk-abh03a:304_7": "Tatiyassa pana punappunaṃ desetabbova.",
  "atk-abh03a:304_8": "Kāyasakkhidiṭṭhappattasaddhāvimuttā heṭṭhā kathitāyeva.",
  "atk-abh03a:305_0": "98.",
  "atk-abh03a:305_1": "Gūthabhāṇīādīsu –",
  "atk-abh03a:305_2": "sabhaggatoti sabhāyaṃ ṭhito.",
  "atk-abh03a:305_3": "Parisaggatoti gāmaparisāya ṭhito.",
  "atk-abh03a:305_4": "Ñātimajjhagatoti dāyādānaṃ majjhe ṭhito.",
  "atk-abh03a:305_5": "Pūgamajjhagatoti seṇīnaṃ majjhe ṭhito.",
  "atk-abh03a:305_6": "Rājakulamajjhagatoti rājakulassa majjhe mahāvinicchaye ṭhito.",
  "atk-abh03a:305_7": "Abhinītoti pucchanatthāya nīto.",
  "atk-abh03a:305_8": "Sakkhipuṭṭhoti sakkhiṃ katvā pucchito.",
  "atk-abh03a:305_9": "Ehambho purisāti ālapanametaṃ.",
  "atk-abh03a:305_10": "Attahetu vā parahetu vāti attano vā parassa vā hatthapādādihetu vā dhanahetu vā.",
  "atk-abh03a:305_11": "Āmisakiñcikkhahetu vāti ettha āmisanti lābho adhippeto.",
  "atk-abh03a:305_12": "Kiñcikkhanti yaṃ vā taṃ vā appamattakaṃ.",
  "atk-abh03a:305_13": "Antamaso tittiravaṭṭakasappipiṇḍanavanītapiṇḍādiappamattakassāpi lañjassa hetūti attho.",
  "atk-abh03a:305_14": "Sampajānamusā bhāsitā hotīti jānantoyeva musāvādaṃ kattā hoti.",
  "atk-abh03a:305_15": "Ayaṃ vuccatīti ayaṃ evarūpo puggalo gūthasadisavacanattā gūthabhāṇīti vuccati.",
  "atk-abh03a:305_16": "Yathā hi gūthaṃ nāma mahājanassa aniṭṭhaṃ hoti akantaṃ;",
  "atk-abh03a:305_17": "evameva imassa puggalassa vacanaṃ devamanussānaṃ aniṭṭhaṃ hoti akantaṃ.",
  "atk-abh03a:306_0": "99.",
  "atk-abh03a:306_1": "Ayaṃ vuccatīti ayaṃ evarūpo puggalo pupphasadisavacanattā pupphabhāṇīti vuccati.",
  "atk-abh03a:306_2": "Yathā hi phullāni vassikāni vā adhimuttakāni vā mahājanassa iṭṭhāni kantāni honti;",
  "atk-abh03a:306_3": "evameva imassa puggalassa vacanaṃ devamanussānaṃ iṭṭhaṃ hoti kantaṃ.",
  "atk-abh03a:307_0": "100.",
  "atk-abh03a:307_1": "Nelāti elaṃ vuccati doso.",
  "atk-abh03a:307_2": "Nāssā elanti nelā.",
  "atk-abh03a:307_3": "Niddosāti attho,",
  "atk-abh03a:307_4": "“nelaṅgo setapacchādo”ti ettha vuttanelaṃ viya.",
  "atk-abh03a:307_5": "Kaṇṇasukhāti byañjanamadhuratāya kaṇṇānaṃ sukhā.",
  "atk-abh03a:307_6": "Sūcivijjhanaṃ viya kaṇṇasūlaṃ na janeti.",
  "atk-abh03a:307_7": "Atthamadhuratāya sakalasarīre kopaṃ ajanetvā pemaṃ janetīti pemanīyā.",
  "atk-abh03a:307_8": "Hadayaṃ gacchati appaṭihaññamānā sukhena cittaṃ pavisatīti hadayaṅgamā.",
  "atk-abh03a:307_9": "Guṇaparipuṇṇatāya pure bhavāti porī.",
  "atk-abh03a:307_10": "Pure saṃvaḍḍhanārī viya sukumārātipi porī.",
  "atk-abh03a:307_11": "Purassa esātipi porī.",
  "atk-abh03a:307_12": "Nagaravāsīnaṃ kathāti attho.",
  "atk-abh03a:307_13": "Nagaravāsino hi yuttakathā honti.",
  "atk-abh03a:307_14": "Pitimattaṃ pitāti,",
  "atk-abh03a:307_15": "mātimattaṃ mātāti,",
  "atk-abh03a:307_16": "bhātimattaṃ bhātāti vadanti.",
  "atk-abh03a:307_17": "Evarūpī kathā bahuno janassa kantā hotīti bahujanakantā.",
  "atk-abh03a:307_18": "Bahujanassa kantabhāveneva bahuno janassa manāpā cittavuddhikarāti bahujanamanāpā.",
  "atk-abh03a:307_19": "Ayaṃ vuccatīti ayaṃ evarūpo puggalo madhubhāṇīti vuccati.",
  "atk-abh03a:307_20": "Mudubhāṇītipi pāṭho.",
  "atk-abh03a:307_21": "Ubhayatthāpi madhuravacanoti attho.",
  "atk-abh03a:307_22": "Yathā hi catumadhuraṃ nāma madhuraṃ paṇītaṃ;",
  "atk-abh03a:307_23": "evameva imassa puggalassa vacanaṃ devamanussānaṃ madhuraṃ hoti.",
  "atk-abh03a:308_0": "101.",
  "atk-abh03a:308_1": "Arukūpamacittādīsu –",
  "atk-abh03a:308_2": "abhisajjatīti laggati.",
  "atk-abh03a:308_3": "Kuppatīti kopavasena kuppati.",
  "atk-abh03a:308_4": "Byāpajjatīti pakatibhāvaṃ pajahati,",
  "atk-abh03a:308_5": "pūtiko hoti.",
  "atk-abh03a:308_6": "Patitthīyatīti thinabhāvaṃ thaddhabhāvañca āpajjati.",
  "atk-abh03a:308_7": "Kopanti dubbalakodhaṃ.",
  "atk-abh03a:308_8": "Dosanti dussanavasena tato balavataraṃ.",
  "atk-abh03a:308_9": "Appaccayanti atuṭṭhākāraṃ domanassaṃ.",
  "atk-abh03a:308_10": "Duṭṭhārukoti purāṇavaṇo.",
  "atk-abh03a:308_11": "Kaṭṭhenāti daṇḍakakoṭiyā.",
  "atk-abh03a:308_12": "Kaṭhalāyāti kapālena.",
  "atk-abh03a:308_13": "Āsavaṃ detīti aparāparaṃ savati.",
  "atk-abh03a:308_14": "Purāṇavaṇo hi attano dhammatāya eva pubbaṃ lohitaṃ yūsanti imāni tīṇi savati,",
  "atk-abh03a:308_15": "ghaṭṭito pana tāni adhikataraṃ savati.",
  "atk-abh03a:308_16": "Evamevaṃ khoti ettha idaṃ opammasaṃsandanaṃ,",
  "atk-abh03a:308_17": "duṭṭhāruko viya hi kodhano puggalo.",
  "atk-abh03a:308_18": "Tassa attano dhammatāya savanaṃ viya kodhanassapi attano dhammatāya uddhumātakassa viya caṇḍikatassa caraṇaṃ.",
  "atk-abh03a:308_19": "Kaṭṭhena vā kaṭhalāya vā ghaṭṭanaṃ viya appamattakampi vacanaṃ bhiyyoso mattāya savanaṃ viya ‘mādisaṃ",
  "atk-abh03a:308_20": "nāma esa evaṃ vadatī’ti bhiyyoso mattāya uddhumāyanabhāvo daṭṭhabbo.",
  "atk-abh03a:308_21": "Ayaṃ vuccatīti ayaṃ evarūpo puggalo arukūpamacittoti vuccati.",
  "atk-abh03a:308_22": "Purāṇavaṇasadisacittoti attho.",
  "atk-abh03a:309_0": "102.",
  "atk-abh03a:309_1": "Rattandhakāratimisāyāti rattiṃ cakkhuviññāṇuppattinivāraṇena andhabhāvakaraṇe bahalatame.",
  "atk-abh03a:309_2": "Vijjantarikāyāti vijjuppattikkhaṇe.",
  "atk-abh03a:309_3": "Idhāpi idaṃ opammasaṃsandanaṃ –",
  "atk-abh03a:309_4": "cakkhumā puriso viya hi yogāvacaro daṭṭhabbo.",
  "atk-abh03a:309_5": "Andhakāraṃ viya sotāpattimaggavajjhā kilesā.",
  "atk-abh03a:309_6": "Vijjusañcaraṇaṃ viya sotāpattimaggañāṇassa uppattikālo.",
  "atk-abh03a:309_7": "Vijjantarikāya cakkhumato purisassa sāmantā rūpadassanaṃ viya sotāpattimaggakkhaṇe nibbānadassanaṃ.",
  "atk-abh03a:309_8": "Puna andhakārāvattharaṇaṃ viya sakadāgāmimaggavajjhā kilesā.",
  "atk-abh03a:309_9": "Puna vijjusañcaraṇaṃ viya sakadāgāmimaggañāṇassa uppādo.",
  "atk-abh03a:309_10": "Vijjantarikāya cakkhumato purisassa sāmantā rūpadassanaṃ viya sakadāgāmimaggakkhaṇe nibbānadassanaṃ.",
  "atk-abh03a:309_11": "Puna andhakārāvattharaṇaṃ viya anāgāmimaggavajjhā kilesā.",
  "atk-abh03a:309_12": "Puna vijjusañcaraṇaṃ viya anāgāmimaggañāṇassa uppādo.",
  "atk-abh03a:309_13": "Vijjantarikāya cakkhumato purisassa sāmantā rūpadassanaṃ viya anāgāmimaggakkhaṇe nibbānadassanaṃ veditabbaṃ.",
  "atk-abh03a:309_14": "Ayaṃ vuccatīti ayaṃ evarūpo puggalo vijjūpamacittoti vuccati.",
  "atk-abh03a:309_15": "Ittarakālobhāsena vijjusadisacittoti attho.",
  "atk-abh03a:310_0": "103.",
  "atk-abh03a:310_1": "Vajirūpamacittatāyapi idaṃ opammasaṃsandanaṃ –",
  "atk-abh03a:310_2": "vajiraṃ viya hi arahattamaggañāṇaṃ daṭṭhabbaṃ.",
  "atk-abh03a:310_3": "Maṇigaṇṭhipāsāṇagaṇṭhi viya arahattamaggavajjhā kilesā.",
  "atk-abh03a:310_4": "Vajirassa maṇigaṇṭhiṃ vā pāsāṇagaṇṭhiṃ vā vinivijjhitvā agamanabhāvassa natthibhāvo viya arahattamaggañāṇena acchejjānaṃ kilesānaṃ natthibhāvo.",
  "atk-abh03a:310_5": "Vajirena nibbiddhavedhassa puna apaṭipūraṇaṃ viya arahattamaggena chinnānaṃ kilesānaṃ puna anuppādo daṭṭhabbo.",
  "atk-abh03a:310_6": "Ayaṃ vuccatīti ayaṃ evarūpo puggalo vajirūpamacittoti vuccati.",
  "atk-abh03a:310_7": "Kilesānaṃ mūlaghātakaraṇasamatthatāya vajirena sadisacittoti attho.",
  "atk-abh03a:311_0": "104.",
  "atk-abh03a:311_1": "Andhādīsu tathārūpaṃ cakkhu na hotīti tathājātikaṃ tathāsabhāvaṃ paññācakkhu na hoti.",
  "atk-abh03a:311_2": "Phātiṃ kareyyāti phītaṃ vaḍḍhitaṃ kareyya.",
  "atk-abh03a:311_3": "Sāvajjānavajjeti sadosaniddose.",
  "atk-abh03a:311_4": "Hīnappaṇīteti adhamuttame.",
  "atk-abh03a:311_5": "Kaṇhasukkasappaṭibhāgeti kaṇhasukkāyeva aññamaññapaṭibāhanato paṭipakkhavasena sappaṭibhāgāti vuccanti.",
  "atk-abh03a:311_6": "Ayaṃ panettha saṅkhepo –",
  "atk-abh03a:311_7": "kusale dhamme ‘kusalā dhammā’ti yena paññācakkhunā jāneyya,",
  "atk-abh03a:311_8": "akusale dhamme ‘akusalā dhammā’ti,",
  "atk-abh03a:311_9": "sāvajjādīsupi eseva nayo.",
  "atk-abh03a:311_10": "Kaṇhasukkasappaṭibhāgesu pana kaṇhadhamme ‘sukkasuppaṭibhāgā’ti,",
  "atk-abh03a:311_11": "sukkadhamme ‘kaṇhasappaṭibhāgā’ti yena paññācakkhunā jāneyya.",
  "atk-abh03a:311_12": "Tathārūpampissa cakkhu na hotīti iminā nayena sesaṭṭhānesupi attho veditabbo.",
  "atk-abh03a:311_13": "Ayaṃ vuccatīti ayaṃ evarūpo puggalo diṭṭhadhammikabhogasaṃharaṇapaññācakkhuno ca samparāyikatthasodhanapaññācakkhuno ca abhāvā andhoti vuccati.",
  "atk-abh03a:311_14": "Dutiyo diṭṭhadhammikabhogasaṃharaṇapaññācakkhuno bhāvā,",
  "atk-abh03a:311_15": "samparāyikatthasodhanapaññācakkhuno pana abhāvā ekacakkhūti vuccati.",
  "atk-abh03a:311_16": "Tatiyo dvinnampi bhāvā dvicakkhūti vuccati.",
  "atk-abh03a:312_0": "107.",
  "atk-abh03a:312_1": "Avakujjapaññādīsu dhammaṃ desentīti upāsako dhammassavanatthāya āgatoti attano kammaṃ pahāya dhammaṃ desenti.",
  "atk-abh03a:312_2": "Ādikalyāṇanti ādimhi kalyāṇaṃ bhaddakaṃ anavajjaṃ niddosaṃ katvā desenti.",
  "atk-abh03a:312_3": "Sesapadesupi eseva nayo.",
  "atk-abh03a:312_4": "Ettha pana ādīti pubbapaṭṭhapanā.",
  "atk-abh03a:312_5": "Majjhanti kathāvemajjhaṃ.",
  "atk-abh03a:312_6": "Pariyosānanti sanniṭṭhānaṃ.",
  "atk-abh03a:312_7": "Itissa dhammaṃ kathentā pubbapaṭṭhapanepi kalyāṇaṃ bhaddakaṃ anavajjameva katvā kathenti,",
  "atk-abh03a:312_8": "vemajjhepi,",
  "atk-abh03a:312_9": "pariyosānepi.",
  "atk-abh03a:312_10": "Ettha ca atthi desanāya ādimajjhapariyosānāni,",
  "atk-abh03a:312_11": "atthi sāsanassa.",
  "atk-abh03a:312_12": "Tattha desanāya tāva –",
  "atk-abh03a:312_13": "catuppadikagāthāya paṭhamapadaṃ ādi,",
  "atk-abh03a:312_14": "dve padāni majjhaṃ,",
  "atk-abh03a:312_15": "avasānapadaṃ pariyosānaṃ.",
  "atk-abh03a:312_16": "Ekānusandhikasuttassa –",
  "atk-abh03a:312_17": "nidānaṃ ādi,",
  "atk-abh03a:312_18": "anusandhi majjhaṃ,",
  "atk-abh03a:312_19": "idamavocāti appanā pariyosānaṃ.",
  "atk-abh03a:312_20": "Anekānusandhikassa –",
  "atk-abh03a:312_21": "paṭhamo anusandhi ādi,",
  "atk-abh03a:312_22": "tato paraṃ eko vā anekā vā majjhaṃ,",
  "atk-abh03a:312_23": "pacchimo pariyosānaṃ.",
  "atk-abh03a:312_24": "Ayaṃ tāva desanāya nayo.",
  "atk-abh03a:313_0": "Sāsanassa pana sīlaṃ ādi,",
  "atk-abh03a:313_1": "samādhi majjhaṃ,",
  "atk-abh03a:313_2": "vipassanā pariyosānaṃ.",
  "atk-abh03a:313_3": "Samādhi vā ādi,",
  "atk-abh03a:313_4": "vipassanā majjhaṃ,",
  "atk-abh03a:313_5": "maggo pariyosānaṃ.",
  "atk-abh03a:313_6": "Vipassanā vā ādi,",
  "atk-abh03a:313_7": "maggo majjhaṃ,",
  "atk-abh03a:313_8": "phalaṃ pariyosānaṃ.",
  "atk-abh03a:313_9": "Maggo vā ādi,",
  "atk-abh03a:313_10": "phalaṃ majjhaṃ,",
  "atk-abh03a:313_11": "nibbānaṃ pariyosānaṃ.",
  "atk-abh03a:313_12": "Dve dve vā kariyamāne sīlasamādhayo ādi,",
  "atk-abh03a:313_13": "vipassanāmaggā majjhaṃ,",
  "atk-abh03a:313_14": "phalanibbānāni pariyosānaṃ.",
  "atk-abh03a:313_15": "Sātthanti sātthakaṃ katvā desenti.",
  "atk-abh03a:313_16": "Sabyañjananti akkharapāripūriṃ katvā desenti.",
  "atk-abh03a:313_17": "Kevalaparipuṇṇanti sakalaparipuṇṇaṃ anūnaṃ katvā desenti.",
  "atk-abh03a:313_18": "Parisuddhanti parisuddhaṃ nijjaṭaṃ niggaṇṭhiṃ katvā desenti.",
  "atk-abh03a:313_19": "Brahmacariyaṃ pakāsentīti evaṃ desentā ca seṭṭhacariyabhūtaṃ sikkhattayasaṅgahitaṃ ariyaṃ aṭṭhaṅgikaṃ maggaṃ pakāsenti.",
  "atk-abh03a:313_20": "Neva ādiṃ manasi karotīti neva pubbapaṭṭhapanaṃ manasi karoti.",
  "atk-abh03a:313_21": "Kumbhoti ghaṭo.",
  "atk-abh03a:313_22": "Nikkujjoti adhomukho ṭhapito.",
  "atk-abh03a:313_23": "Evamevanti ettha kumbho nikkujjo viya avakujjapañño puggalo daṭṭhabbo.",
  "atk-abh03a:313_24": "Udakāsiñcanakālo viya dhammadesanāya laddhakālo.",
  "atk-abh03a:313_25": "Udakassa vivaṭṭanakālo viya tasmiṃ āsane nisinnassa uggahetuṃ asamatthakālo.",
  "atk-abh03a:313_26": "Udakassa asaṇṭhānakālo viya uṭṭhahitvā asallakkhaṇakālo veditabbo.",
  "atk-abh03a:313_27": "Ayaṃ vuccatīti ayaṃ evarūpo puggalo avakujjapaññoti vuccati.",
  "atk-abh03a:313_28": "Adhomukhapaññoti attho.",
  "atk-abh03a:314_0": "108.",
  "atk-abh03a:314_1": "Ākiṇṇānīti pakkhittāni.",
  "atk-abh03a:314_2": "Satisammosā pakireyyāti muṭṭhassatitāya vikireyya.",
  "atk-abh03a:314_3": "Evamevanti ettha ucchaṅgo viya ucchaṅgapañño puggalo daṭṭhabbo.",
  "atk-abh03a:314_4": "Nānākhajjakāni viya nānappakāraṃ buddhavacanaṃ.",
  "atk-abh03a:314_5": "Ucchaṅge nānākhajjakāni khādantassa nisinnakālo viya tasmiṃ āsane nisinnassa uggahaṇakālo.",
  "atk-abh03a:314_6": "Vuṭṭhahantassa satisammosā vikiraṇakālo viya tasmā āsanā vuṭṭhāya gacchantassa asallakkhaṇakālo veditabbo.",
  "atk-abh03a:314_7": "Ayaṃ vuccatīti ayaṃ evarūpo puggalo ucchaṅgapaññoti vuccati.",
  "atk-abh03a:314_8": "Ucchaṅgasadisapaññoti attho.",
  "atk-abh03a:315_0": "109.",
  "atk-abh03a:315_1": "Ukkujjoti uparimukho ṭhapito.",
  "atk-abh03a:315_2": "Saṇṭhātīti patiṭṭhahati.",
  "atk-abh03a:315_3": "Evameva khoti ettha uparimukho ṭhapito kumbho viya puthupañño puggalo daṭṭhabbo.",
  "atk-abh03a:315_4": "Udakassa āsittakālo viya desanāya laddhakālo.",
  "atk-abh03a:315_5": "Udakassa saṇṭhānakālo viya tattha nisinnassa uggahaṇakālo.",
  "atk-abh03a:315_6": "No vivaṭṭanakālo viya uṭṭhāya gacchantassa sallakkhaṇakālo veditabbo.",
  "atk-abh03a:315_7": "Ayaṃ vuccatīti ayaṃ evarūpo puggalo puthupaññoti vuccati.",
  "atk-abh03a:315_8": "Vitthārikapaññoti attho.",
  "atk-abh03a:316_0": "110.",
  "atk-abh03a:316_1": "Avītarāgādīsu –",
  "atk-abh03a:316_2": "yathā sotāpannasakadāgāmino,",
  "atk-abh03a:316_3": "evaṃ puthujjanopi pañcasu kāmaguṇesu,",
  "atk-abh03a:316_4": "tīsu ca bhavesu avītarāgo.",
  "atk-abh03a:316_5": "Adabbatāya pana na gahito.",
  "atk-abh03a:316_6": "Yathā hi cheko vaḍḍhakī dabbasambhāratthaṃ vanaṃ paviṭṭho na ādito paṭṭhāya sampattasampattarukkhe chindati,",
  "atk-abh03a:316_7": "ye panassa dabbasambhārūpagā honti,",
  "atk-abh03a:316_8": "teyeva chindati;",
  "atk-abh03a:316_9": "evamidhāpi bhagavatā dabbajātikā ariyāva gahitā,",
  "atk-abh03a:316_10": "puthujjanā pana adabbatāya na gahitāti veditabbā.",
  "atk-abh03a:316_11": "Kāmesu vītarāgoti pañcasu kāmaguṇesu vītarāgo.",
  "atk-abh03a:316_12": "Bhavesu avītarāgoti rūpārūpabhavesu avītarāgo.",
  "atk-abh03a:317_0": "113.",
  "atk-abh03a:317_1": "Pāsāṇalekhūpamādīsu –",
  "atk-abh03a:317_2": "anusetīti appahīnatāya anuseti.",
  "atk-abh03a:317_3": "Na khippaṃ lujjatīti na antarā nassati,",
  "atk-abh03a:317_4": "kappuṭṭhāneneva nassati.",
  "atk-abh03a:317_5": "Evamevanti evaṃ tassāpi puggalassa kodho na antarā punadivase vā aparadivase vā nibbāti,",
  "atk-abh03a:317_6": "addhaniyo pana hoti.",
  "atk-abh03a:317_7": "Maraṇeneva nibbātīti attho.",
  "atk-abh03a:317_8": "Ayaṃ vuccatīti ayaṃ evarūpo puggalo pāsāṇalekhā viya kujjhanabhāvena ciraṭṭhitikato pāsāṇalekhūpamoti vuccati.",
  "atk-abh03a:318_0": "114.",
  "atk-abh03a:318_1": "So ca khvassa kodhoti so appamattakepi kāraṇe sahasā kuddhassa kodho.",
  "atk-abh03a:318_2": "Na ciranti aciraṃ appahīnatāya nānuseti.",
  "atk-abh03a:318_3": "Yathā pana pathaviyaṃ ākaḍḍhitvā katalekhā vātādīhi khippaṃ nassati,",
  "atk-abh03a:318_4": "evamassa sahasā uppannopi kodho khippameva nibbātīti attho.",
  "atk-abh03a:318_5": "Ayaṃ vuccatīti ayaṃ evarūpo puggalo pathaviyaṃ lekhā viya kujjhanabhāvena aciraṭṭhitikato pathavīlekhūpamoti vuccati.",
  "atk-abh03a:319_0": "115.",
  "atk-abh03a:319_1": "Āgāḷhenāti atigāḷhena mammacchedakena thaddhavacanena.",
  "atk-abh03a:319_2": "Pharusenāti na sotasukhena.",
  "atk-abh03a:319_3": "Amanāpenāti na cittasukhena.",
  "atk-abh03a:319_4": "Saṃsandatīti ekībhavati.",
  "atk-abh03a:319_5": "Sandhiyatīti ghaṭayati.",
  "atk-abh03a:319_6": "Sammodatīti nirantaro hoti. Atha vā –",
  "atk-abh03a:319_7": "saṃsandatīti cittakiriyādīsu cittena samodhānaṃ gacchati.",
  "atk-abh03a:319_8": "Khīrodakaṃ viya ekībhāvaṃ upetīti attho.",
  "atk-abh03a:319_9": "Sandhiyatīti ṭhānagamanādīsu kāyakiriyādīsu kāyena samodhānaṃ gacchati.",
  "atk-abh03a:319_10": "Tilataṇḍulā viya missībhāvaṃ upetīti attho.",
  "atk-abh03a:319_11": "Sammodatīti uddesaparipucchādīsu vacīkiriyāsu vācāya samodhānaṃ gacchati.",
  "atk-abh03a:319_12": "Vippavāsagatopi piyasahāyako viya piyatarabhāvaṃ upetīti attho. Apica –",
  "atk-abh03a:319_13": "kiccakaraṇīyesu tehi saddhiṃ āditova ekakiriyabhāvaṃ upagacchanto saṃsandati.",
  "atk-abh03a:319_14": "Yāva majjhā pavattanto sandhiyati,",
  "atk-abh03a:319_15": "yāva pariyosānā anivattanto sammodatītipi veditabbo.",
  "atk-abh03a:319_16": "Ayaṃ vuccatīti ayaṃ evarūpo puggalo udakalekhā viya khippaṃ saṃsandanato udakalekhūpamoti vuccati.",
  "atk-abh03a:320_0": "116.",
  "atk-abh03a:320_1": "Potthakūpamesu –",
  "atk-abh03a:320_2": "yāya upamāya te potthakūpamāti vuccanti,",
  "atk-abh03a:320_3": "taṃ tāva upamaṃ dassetuṃ tayo potthakātiādi vuttaṃ.",
  "atk-abh03a:320_4": "Tattha navoti navavāyimo.",
  "atk-abh03a:320_5": "Potthakoti sāṇavākasāṭako.",
  "atk-abh03a:320_6": "Dubbaṇṇoti vivaṇṇo.",
  "atk-abh03a:320_7": "Dukkhasamphassoti kharasamphasso.",
  "atk-abh03a:320_8": "Appagghoti atibahuṃ agghanto kahāpaṇagghanako hoti.",
  "atk-abh03a:320_9": "Majjhimoti paribhogamajjhimo.",
  "atk-abh03a:320_10": "So hi navabhāvaṃ atikkamitvā jiṇṇabhāvaṃ appatto majjhe paribhogakālepi dubbaṇṇo ca dukkhasamphasso ca appagghoyeva ca hoti.",
  "atk-abh03a:320_11": "Atibahuṃ agghanto aḍḍhaṃ agghati.",
  "atk-abh03a:320_12": "Jiṇṇakāle pana aḍḍhamāsakaṃ vā kākaṇikaṃ vā agghati.",
  "atk-abh03a:320_13": "Ukkhaliparimajjananti kāḷukkhaliparipuñchanaṃ.",
  "atk-abh03a:321_0": "Navoti upasampadāya pañcavassakālato heṭṭhā jātiyā saṭṭhivassopi navoyeva.",
  "atk-abh03a:321_1": "Dubbaṇṇatāyāti sarīravaṇṇenapi guṇavaṇṇenapi dubbaṇṇatāya.",
  "atk-abh03a:321_2": "Dussīlassa hi parisamajjhe nisinnassa nittejatāya sarīravaṇṇopi na sampajjati,",
  "atk-abh03a:321_3": "guṇavaṇṇe vattabbameva natthi.",
  "atk-abh03a:321_4": "Ye kho panassāti ye kho pana tassa upaṭṭhākā vā ñātimittādayo vā etaṃ puggalaṃ sevanti.",
  "atk-abh03a:321_5": "Tesaṃ tanti tesaṃ puggalānaṃ cha satthāre sevantānaṃ micchādiṭṭhikānaṃ viya,",
  "atk-abh03a:321_6": "devadattaṃ sevantānaṃ kokālikādīnaṃ viya ca taṃ sevanaṃ dīgharattaṃ ahitāya dukkhāya hoti.",
  "atk-abh03a:321_7": "Majjhimoti pañcavassakālato paṭṭhāya yāva navavassakālā majjhimo nāma.",
  "atk-abh03a:321_8": "Theroti dasavassakālato paṭṭhāya thero nāma.",
  "atk-abh03a:321_9": "Evamāhaṃsūti evaṃ vadanti.",
  "atk-abh03a:321_10": "Kiṃ nu kho tuyhanti tuyhaṃ bālassa bhaṇitena ko atthoti vuttaṃ hoti.",
  "atk-abh03a:321_11": "Tathārūpanti tathājātikaṃ tathāsabhāvaṃ ukkhepanīyakammassa kāraṇabhūtaṃ.",
  "atk-abh03a:322_0": "117.",
  "atk-abh03a:322_1": "Kāsikavatthūpamesu –",
  "atk-abh03a:322_2": "kāsikavatthaṃ nāma tayo kappāsaṃsū gahetvā kantitasuttena vāyitaṃ sukhumavatthaṃ.",
  "atk-abh03a:322_3": "Taṃ navavāyimaṃ anagghaṃ hoti.",
  "atk-abh03a:322_4": "Paribhogamajjhimaṃ vīsampi tiṃsampi sahassāni agghati.",
  "atk-abh03a:322_5": "Jiṇṇakāle pana aṭṭhapi dasapi sahassāni agghati.",
  "atk-abh03a:323_0": "Tesaṃ taṃ hotīti tesaṃ sammāsambuddhādayo sevantānaṃ viya taṃ sevanaṃ dīgharattaṃ hitāya sukhāya hoti.",
  "atk-abh03a:323_1": "Sammāsambuddhañhi ekaṃ nissāya yāvajjakālā muccanakasattānaṃ pamāṇaṃ natthi.",
  "atk-abh03a:323_2": "Tathā sāriputtattheramahāmoggallānatthere avasese ca asītimahāsāvake nissāya saggaṃ gatasattānaṃ pamāṇaṃ natthi.",
  "atk-abh03a:323_3": "Yāvajjakālā tesaṃ diṭṭhānugatiṃ paṭipannasattānampi pamāṇaṃ natthiyeva.",
  "atk-abh03a:323_4": "Ādheyyaṃ gacchatīti tassa mahātherassa taṃ atthanissitaṃ vacanaṃ yathā gandhakaraṇḍake kāsikavatthaṃ ādhātabbataṃ ṭhapetabbataṃ gacchati,",
  "atk-abh03a:323_5": "evaṃ uttamaṅge sirasmiṃ hadaye ca ādhātabbataṃ ṭhapetabbatampi gacchati.",
  "atk-abh03a:323_6": "Sesamettha heṭṭhā vuttānusāreneva veditabbaṃ.",
  "atk-abh03a:324_0": "118.",
  "atk-abh03a:324_1": "Suppameyyādīsu –",
  "atk-abh03a:324_2": "sukhena pametabboti suppameyyo.",
  "atk-abh03a:324_3": "Idhāti imasmiṃ sattaloke.",
  "atk-abh03a:324_4": "Uddhatoti uddhaccena samannāgato.",
  "atk-abh03a:324_5": "Unnaḷoti uggatanaḷo;",
  "atk-abh03a:324_6": "tucchamānaṃ ukkhipitvā ṭhitoti attho.",
  "atk-abh03a:324_7": "Capaloti pattamaṇḍanādinā cāpallena samannāgato.",
  "atk-abh03a:324_8": "Mukharoti mukhakharo.",
  "atk-abh03a:324_9": "Vikiṇṇavācoti asaṃyatavacano.",
  "atk-abh03a:324_10": "Asamāhitoti cittekaggatārahito.",
  "atk-abh03a:324_11": "Vibbhantacittoti bhantacitto,",
  "atk-abh03a:324_12": "bhantagāvībhantamigīsappaṭibhāgo.",
  "atk-abh03a:324_13": "Pākaṭindriyoti vivaṭindriyo.",
  "atk-abh03a:324_14": "Ayaṃ vuccatīti ayaṃ evarūpo puggalo ‘suppameyyo’ti vuccati.",
  "atk-abh03a:324_15": "Yathā hi parittassa udakassa sukhena pamāṇaṃ gayhati;",
  "atk-abh03a:324_16": "evameva imehi aguṇaṅgehi samannāgatassa sukhena pamāṇaṃ gayhati.",
  "atk-abh03a:324_17": "Tenesa ‘suppameyyo’ti vutto.",
  "atk-abh03a:325_0": "119.",
  "atk-abh03a:325_1": "Dukkhena pametabboti duppameyyo.",
  "atk-abh03a:325_2": "Anuddhatādīni vuttapaṭipakkhavasena veditabbāni.",
  "atk-abh03a:325_3": "Ayaṃ vuccatīti ayaṃ evarūpo puggalo ‘duppameyyo’ti vuccati.",
  "atk-abh03a:325_4": "Yathā hi mahāsamuddassa dukkhena pamāṇaṃ gayhati;",
  "atk-abh03a:325_5": "evameva imehi guṇaṅgehi samannāgatassa dukkhena pamāṇaṃ gayhati.",
  "atk-abh03a:325_6": "Tādiso ‘anāgāmī nu kho,",
  "atk-abh03a:325_7": "khīṇāsavo nu kho’ti vattabbataṃ gacchati,",
  "atk-abh03a:325_8": "tenesa ‘duppameyyo’ti vutto.",
  "atk-abh03a:326_0": "120.",
  "atk-abh03a:326_1": "Na sakkā pametunti appameyyo.",
  "atk-abh03a:326_2": "Yathā hi ākāsassa na sakkā pamāṇaṃ gahetuṃ,",
  "atk-abh03a:326_3": "evaṃ khīṇāsavassa.",
  "atk-abh03a:326_4": "Tenesa ‘appameyyo’ti vutto.",
  "atk-abh03a:327_0": "121.",
  "atk-abh03a:327_1": "Na sevitabbādīsu –",
  "atk-abh03a:327_2": "na sevitabboti na upasaṅkamitabbo.",
  "atk-abh03a:327_3": "Na bhajitabboti na allīyitabbo.",
  "atk-abh03a:327_4": "Na payirupāsitabboti na santike nisīdanavasena punappunaṃ upāsitabbo.",
  "atk-abh03a:327_5": "Hīno hoti sīlenātiādīsu upādāyupādāya hīnatā veditabbā.",
  "atk-abh03a:327_6": "Yo hi pañca sīlāni rakkhati,",
  "atk-abh03a:327_7": "so dasa sīlāni rakkhantena na sevitabbo.",
  "atk-abh03a:327_8": "Yo pana dasa sīlāni rakkhati,",
  "atk-abh03a:327_9": "so catupārisuddhisīlaṃ rakkhantena na sevitabbo.",
  "atk-abh03a:327_10": "Aññatra anuddayā aññatra anukampāti ṭhapetvā anuddayañca anukampañca.",
  "atk-abh03a:327_11": "Attano atthāya eva hi evarūpo puggalo na sevitabbo.",
  "atk-abh03a:327_12": "Anuddayānukampāvasena pana taṃ upasaṅkamituṃ vaṭṭati.",
  "atk-abh03a:328_0": "122.",
  "atk-abh03a:328_1": "Sadiso hotīti samāno hoti.",
  "atk-abh03a:328_2": "Sīlasāmaññagatānaṃ satanti sīlena samānabhāvaṃ gatānaṃ santānaṃ.",
  "atk-abh03a:328_3": "Sīlakathā ca no bhavissatīti evaṃ samānasīlānaṃ amhākaṃ sīlameva ārabbha kathā bhavissati.",
  "atk-abh03a:328_4": "Sā ca no phāsu bhavissatīti sā ca sīlakathā amhākaṃ phāsuvihāro sukhavihāro bhavissati.",
  "atk-abh03a:328_5": "Sā ca no pavattinī bhavissatīti sā ca amhākaṃ kathā divasampi kathentānaṃ pavattinī bhavissati,",
  "atk-abh03a:328_6": "na paṭihaññissati.",
  "atk-abh03a:328_7": "Dvīsu hi sīlavantesu ekena sīlassa vaṇṇe kathite itaro anumodati;",
  "atk-abh03a:328_8": "tena tesaṃ kathā phāsu ceva hoti,",
  "atk-abh03a:328_9": "pavattinī ca.",
  "atk-abh03a:328_10": "Ekasmiṃ pana dussīle sati dussīlassa sīlakathā dukkathāti neva sīlakathā hoti,",
  "atk-abh03a:328_11": "na phāsu hoti,",
  "atk-abh03a:328_12": "na pavattinī.",
  "atk-abh03a:328_13": "Samādhipaññākathāsupi eseva nayo.",
  "atk-abh03a:328_14": "Dve hi samādhilābhino samādhikathaṃ,",
  "atk-abh03a:328_15": "sappaññā ca paññākathaṃ kathentā,",
  "atk-abh03a:328_16": "rattiṃ vā divasaṃ vā atikkantampi na jānanti.",
  "atk-abh03a:329_0": "123.",
  "atk-abh03a:329_1": "Sakkatvā garuṃ katvāti sakkārañceva garukārañca karitvā.",
  "atk-abh03a:329_2": "Adhiko hotīti atireko hoti.",
  "atk-abh03a:329_3": "Sīlakkhandhanti sīlarāsiṃ.",
  "atk-abh03a:329_4": "Paripūressāmīti taṃ atirekasīlaṃ puggalaṃ nissāya attano aparipūraṃ sīlarāsiṃ paripūraṃ karissāmi.",
  "atk-abh03a:329_5": "Tattha tattha paññāya anuggahessāmīti ettha sīlassa asappāye anupakāradhamme vajjetvā sappāye upakāradhamme",
  "atk-abh03a:329_6": "sevanto tasmiṃ tasmiṃ ṭhāne sīlakkhandhaṃ paññāya anuggaṇhāti nāma.",
  "atk-abh03a:329_7": "Samādhipaññākkhandhesupi eseva nayo.",
  "atk-abh03a:330_0": "124.",
  "atk-abh03a:330_1": "Jigucchitabbādīsu –",
  "atk-abh03a:330_2": "jigucchitabboti gūthaṃ viya jigucchitabbo.",
  "atk-abh03a:330_3": "Atha kho nanti atha kho assa.",
  "atk-abh03a:330_4": "Kittisaddoti kathāsaddo.",
  "atk-abh03a:330_5": "Evamevanti ettha gūthakūpo viya dussīlyaṃ daṭṭhabbaṃ.",
  "atk-abh03a:330_6": "Gūthakūpe patitvā ṭhito dhamanīahi viya dussīlapuggalo.",
  "atk-abh03a:330_7": "Guthakūpato uddhariyamānena tena ahinā purisassa sarīraṃ āruḷhenāpi adaṭṭhabhāvo viya dussīlaṃ sevamānassāpi",
  "atk-abh03a:330_8": "tassa kiriyāya kāraṇabhāvo sarīraṃ gūthena makkhetvā ahino gatakālo viya dussīlaṃ sevamānassa pāpakittisaddassa",
  "atk-abh03a:330_9": "abbhuggamanakālo veditabbo.",
  "atk-abh03a:331_0": "125.",
  "atk-abh03a:331_1": "Tindukālātanti tindukarukkhaalātaṃ.",
  "atk-abh03a:331_2": "Bhiyyoso mattāya cicciṭāyatīti tañhi jhāyamānaṃ pakatiyāpi papaṭikāyo muñcantaṃ cicciṭāyati ciṭiciṭāti saddaṃ karoti.",
  "atk-abh03a:331_3": "Ghaṭṭitaṃ pana adhimattaṃ karotīti attho.",
  "atk-abh03a:331_4": "Evamevanti evamevaṃ kodhano attano dhammatāyapi uddhato caṇḍikato hutvā carati.",
  "atk-abh03a:331_5": "Appamattakaṃ pana vacanaṃ vuttakāle ‘mādisaṃ nāma evaṃ vadatī’ti atirekataraṃ uddhato caṇḍikato hutvā carati.",
  "atk-abh03a:331_6": "Gūthakūpoti gūthapuṇṇakūpo,",
  "atk-abh03a:331_7": "gūtharāsiyeva vā.",
  "atk-abh03a:331_8": "Opammasaṃsandanaṃ panettha purimanayeneva veditabbaṃ.",
  "atk-abh03a:331_9": "Tasmā evarūpo puggalo ajjhupekkhitabbo,",
  "atk-abh03a:331_10": "na sevitabboti yasmā kodhano atiseviyamānopi atiupasaṅkamiyamānopi kujjhatiyeva,",
  "atk-abh03a:331_11": "‘kiṃ iminā’ti paṭikkamantopi kujjhatiyeva,",
  "atk-abh03a:331_12": "tasmā palālaggi viya ajjhupekkhitabbo,",
  "atk-abh03a:331_13": "na sevitabbo.",
  "atk-abh03a:331_14": "Kiṃ vuttaṃ hoti?",
  "atk-abh03a:331_15": "Yo hi palālaggiṃ atiupasaṅkamitvā tappati,",
  "atk-abh03a:331_16": "tassa sarīraṃ jhāyati.",
  "atk-abh03a:331_17": "Yo atipaṭikkamitvā tappati,",
  "atk-abh03a:331_18": "tassa sītaṃ na vūpasammati.",
  "atk-abh03a:331_19": "Anupasaṅkamitvā apaṭikkamitvā pana majjhattabhāvena tappentassa sītaṃ vūpasammati,",
  "atk-abh03a:331_20": "kāyopi na ḍayhati.",
  "atk-abh03a:331_21": "Tasmā palālaggi viya kodhano puggalo majjhattabhāvena ajjhupekkhitabbo,",
  "atk-abh03a:331_22": "na sevitabbo,",
  "atk-abh03a:331_23": "na bhajitabbo,",
  "atk-abh03a:331_24": "na payirupāsitabbo.",
  "atk-abh03a:332_0": "126.",
  "atk-abh03a:332_1": "Kalyāṇamittoti sucimitto.",
  "atk-abh03a:332_2": "Kalyāṇasahāyoti sucisahāyo.",
  "atk-abh03a:332_3": "Sahāyoti sahagāmī saddhiṃcaro.",
  "atk-abh03a:332_4": "Kalyāṇasampavaṅkoti kalyāṇesu sucipuggalesu sampavaṅko,",
  "atk-abh03a:332_5": "tanninnatappoṇatappabbhāramānasoti attho.",
  "atk-abh03a:333_0": "127.",
  "atk-abh03a:333_1": "Sīlesu paripūrakārītiādīsu –",
  "atk-abh03a:333_2": "sīlesu paripūrakārinoti ete ariyasāvakā yāni tāni maggabrahmacariyassa ādibhūtāni,",
  "atk-abh03a:333_3": "ādibrahmacariyakāni,",
  "atk-abh03a:333_4": "pārājikasaṅkhātāni cattāri mahāsīlasikkhāpadāni,",
  "atk-abh03a:333_5": "tesaṃ avītikkamanato yāni khuddānukhuddakāni āpajjanti,",
  "atk-abh03a:333_6": "tehi ca vuṭṭhānato sīlesu yaṃ kattabbaṃ,",
  "atk-abh03a:333_7": "taṃ paripūraṃ samattaṃ karontīti ‘sīlesu paripūrakārino’ti vuccanti.",
  "atk-abh03a:333_8": "Samādhipāribandhakānaṃ pana kāmarāgabyāpādānaṃ,",
  "atk-abh03a:333_9": "paññāpāribandhakassa ca saccapaṭicchādakassa mohassa asamūhatattā,",
  "atk-abh03a:333_10": "samādhiṃ paññañca bhāventāpi samādhipaññāsu yaṃ kattabbaṃ taṃ mattaso pamāṇena padesamattameva karontīti",
  "atk-abh03a:333_11": "samādhismiṃ paññāya ca mattaso kārinoti vuccanti.",
  "atk-abh03a:333_12": "Iminā upāyena itaresupi dvīsu nayesu attho veditabbo.",
  "atk-abh03a:334_0": "Tatrāyaṃ aparopi suttantanayo –",
  "atk-abh03a:335_0": "“Idha,",
  "atk-abh03a:335_1": "bhikkhave,",
  "atk-abh03a:335_2": "bhikkhu sīlesu paripūrakārī hoti,",
  "atk-abh03a:335_3": "samādhismiṃ mattaso kārī,",
  "atk-abh03a:335_4": "paññāya mattaso kārī.",
  "atk-abh03a:335_5": "So yāni tāni khuddānukhuddakāni sikkhāpadāni tāni āpajjatipi,",
  "atk-abh03a:335_6": "vuṭṭhātipi.",
  "atk-abh03a:335_7": "Taṃ kissa hetu?",
  "atk-abh03a:335_8": "Na hi mettha,",
  "atk-abh03a:335_9": "bhikkhave,",
  "atk-abh03a:335_10": "abhabbatā vuttā.",
  "atk-abh03a:335_11": "Yāni ca kho tāni sikkhāpadāni ādibrahmacariyakāni brahmacariyasāruppāni,",
  "atk-abh03a:335_12": "tattha dhuvasīlo ca hoti,",
  "atk-abh03a:335_13": "ṭhitasīlo ca,",
  "atk-abh03a:335_14": "samādāya sikkhati sikkhāpadesu.",
  "atk-abh03a:335_15": "So tiṇṇaṃ saṃyojanānaṃ parikkhayā sotāpanno hoti,",
  "atk-abh03a:335_16": "avinipātadhammo niyato sambodhiparāyaṇo.",
  "atk-abh03a:335_17": "Idha pana,",
  "atk-abh03a:335_18": "bhikkhave,",
  "atk-abh03a:335_19": "bhikkhu sīlesu…pe…",
  "atk-abh03a:335_20": "so tiṇṇaṃ saṃyojanānaṃ parikkhayā,",
  "atk-abh03a:335_21": "rāgadosamohānaṃ tanuttā,",
  "atk-abh03a:335_22": "sakadāgāmī hoti;",
  "atk-abh03a:335_23": "sakideva imaṃ lokaṃ āgantvā dukkhassantaṃ karoti.",
  "atk-abh03a:335_24": "Idha pana,",
  "atk-abh03a:335_25": "bhikkhave,",
  "atk-abh03a:335_26": "bhikkhu sīlesu paripūrakārī hoti,",
  "atk-abh03a:335_27": "samādhismiṃ paripūrakārī,",
  "atk-abh03a:335_28": "paññāya mattaso kārī.",
  "atk-abh03a:335_29": "So yāni tāni…pe…",
  "atk-abh03a:335_30": "sikkhati sikkhāpadesu.",
  "atk-abh03a:335_31": "So pañcannaṃ orambhāgiyānaṃ…pe…",
  "atk-abh03a:335_32": "anāvattidhammo tasmā lokā.",
  "atk-abh03a:335_33": "Idha pana,",
  "atk-abh03a:335_34": "bhikkhave,",
  "atk-abh03a:335_35": "bhikkhu sīlesu paripūrakārī,",
  "atk-abh03a:335_36": "samādhismiṃ paripūrakārī,",
  "atk-abh03a:335_37": "paññāya paripūrakārī.",
  "atk-abh03a:335_38": "So yāni tāni khuddānukhuddakāni…pe…",
  "atk-abh03a:335_39": "sikkhati sikkhāpadesu.",
  "atk-abh03a:335_40": "So āsavānaṃ khayā…pe…",
  "atk-abh03a:335_41": "upasampajja viharatī”ti.",
  "atk-abh03a:336_0": "130.",
  "atk-abh03a:336_1": "Satthāraniddese –",
  "atk-abh03a:336_2": "pariññaṃ paññapetīti pahānaṃ samatikkamaṃ paññapeti.",
  "atk-abh03a:336_3": "Tatrāti tesu tīsu janesu.",
  "atk-abh03a:336_4": "Tena daṭṭhabboti tena paññāpanena so satthā rūpāvacarasamāpattiyā lābhīti daṭṭhabboti attho.",
  "atk-abh03a:336_5": "Dutiyavārepi eseva nayo.",
  "atk-abh03a:336_6": "Sammāsambuddho satthā tena daṭṭhabboti tena titthiyehi asādhāraṇena paññāpanena ayaṃ tatiyo satthā sabbaññubuddho daṭṭhabbo.",
  "atk-abh03a:336_7": "Titthiyā hi kāmānaṃ pariññaṃ paññapentā rūpabhavaṃ vakkhanti.",
  "atk-abh03a:336_8": "Rūpānaṃ pariññaṃ paññapentā arūpabhavaṃ vakkhanti.",
  "atk-abh03a:336_9": "Vedanānaṃ pariññaṃ paññapentā asaññabhavaṃ vakkhanti.",
  "atk-abh03a:336_10": "Sammā paññapentā ‘evaṃ paññapeyyuṃ’,",
  "atk-abh03a:336_11": "no ca sammā paññapetuṃ sakkonti.",
  "atk-abh03a:336_12": "Sammāsambuddho pana kāmānaṃ pariññaṃ pahānaṃ anāgāmimaggena paññapeti.",
  "atk-abh03a:336_13": "Rūpavedanānaṃ pariññaṃ pahānaṃ arahattamaggena paññapeti.",
  "atk-abh03a:336_14": "Ime tayo satthāroti ime dve janā bāhirakā,",
  "atk-abh03a:336_15": "eko sammāsambuddhoti –",
  "atk-abh03a:336_16": "imasmiṃ loke tayo satthāro nāma.",
  "atk-abh03a:337_0": "131.",
  "atk-abh03a:337_1": "Dutiye satthāraniddese –",
  "atk-abh03a:337_2": "diṭṭhe ceva dhammeti imasmiṃ attabhāve.",
  "atk-abh03a:337_3": "Attānaṃ saccato thetato paññapetīti “attā nāmeko atthi nicco dhuvo sassato”ti bhūtato thirato paññapeti.",
  "atk-abh03a:337_4": "Abhisamparāyañcāti aparasmiṃ attabhāve evameva paññapeti.",
  "atk-abh03a:337_5": "Sesamettha vuttanayeneva veditabbanti.",
  "atk-abh03a:338_0": "Tikaniddesavaṇṇanā.",
  "atk-abh03a:339_0": "4. Catukkaniddesavaṇṇanā",
  "atk-abh03a:340_0": "132.",
  "atk-abh03a:340_1": "Catukkaniddese –",
  "atk-abh03a:340_2": "asappurisoti lāmakapuriso.",
  "atk-abh03a:340_3": "Pāṇaṃ atipātetīti pāṇātipātī.",
  "atk-abh03a:340_4": "Adinnaṃ ādiyatīti adinnādāyī.",
  "atk-abh03a:340_5": "Kāmesu micchā caratīti kāmesumicchācārī.",
  "atk-abh03a:340_6": "Musā vadatīti musāvādī.",
  "atk-abh03a:340_7": "Surāmerayamajjapamāde tiṭṭhatīti surāmerayamajjapamādaṭṭhāyī.",
  "atk-abh03a:341_0": "133.",
  "atk-abh03a:341_1": "Pāṇātipāte samādapetīti yathā pāṇaṃ atipāteti,",
  "atk-abh03a:341_2": "tathā naṃ tattha gahaṇaṃ gaṇhāpeti.",
  "atk-abh03a:341_3": "Sesesupi eseva nayo.",
  "atk-abh03a:341_4": "Ayaṃ vuccatīti ayaṃ evarūpo puggalo yasmā sayaṃ katena ca dussīlyena samannāgato yañca samādapitena kataṃ,",
  "atk-abh03a:341_5": "tato upaḍḍhassa dāyādo,",
  "atk-abh03a:341_6": "tasmā asappurisena asappurisataroti vuccati.",
  "atk-abh03a:341_7": "Sappurisoti uttamapuriso.",
  "atk-abh03a:342_0": "135.",
  "atk-abh03a:342_1": "Sappurisena sappurisataroti attanā katena susīlyena samannāgatattā yañca samādapito karoti.",
  "atk-abh03a:342_2": "Tato upaḍḍhassa dāyādattā uttamapurisena uttamapurisataro.",
  "atk-abh03a:343_0": "136. Pāpoti akusalakammapathasaṅkhātena dasavidhena pāpena samannāgato.",
  "atk-abh03a:344_0": "138.",
  "atk-abh03a:344_1": "Kalyāṇoti kusalakammapathasaṅkhātena dasavidhena kalyāṇadhammena samannāgato suddhako bhadrako.",
  "atk-abh03a:344_2": "Sesamettha heṭṭhā vuttanayattā uttānatthameva.",
  "atk-abh03a:345_0": "140.",
  "atk-abh03a:345_1": "Pāpadhammādīsu –",
  "atk-abh03a:345_2": "pāpo dhammo assāti pāpadhammo.",
  "atk-abh03a:345_3": "Kalyāṇo dhammo assāti kalyāṇadhammo.",
  "atk-abh03a:345_4": "Sesamettha uttānatthameva.",
  "atk-abh03a:346_0": "144.",
  "atk-abh03a:346_1": "Sāvajjādīsu –",
  "atk-abh03a:346_2": "sāvajjoti sadoso.",
  "atk-abh03a:346_3": "Sāvajjena kāyakammenāti sadosena pāṇātipātādinā kāyakammena.",
  "atk-abh03a:346_4": "Itaresupi eseva nayo.",
  "atk-abh03a:346_5": "Ayaṃ vuccatīti ayaṃ evarūpo puggalo tīhi dvārehi āyūhanakammassa sadosattā,",
  "atk-abh03a:346_6": "gūthakuṇapādibharito padeso viya sāvajjoti vuccati.",
  "atk-abh03a:347_0": "145.",
  "atk-abh03a:347_1": "Sāvajjena bahulanti yassa sāvajjameva kāyakammaṃ bahu hoti,",
  "atk-abh03a:347_2": "appaṃ anavajjaṃ;",
  "atk-abh03a:347_3": "so sāvajjena bahulaṃ kāyakammena samannāgato,",
  "atk-abh03a:347_4": "appaṃ anavajjenāti vuccati.",
  "atk-abh03a:347_5": "Itaresupi eseva nayo.",
  "atk-abh03a:347_6": "Ko pana evarūpo hotīti?",
  "atk-abh03a:347_7": "Yo gāmadhammatāya vā nigamadhammatāya vā kadāci karahaci uposathaṃ samādiyati,",
  "atk-abh03a:347_8": "sīlāni pūreti.",
  "atk-abh03a:347_9": "Ayaṃ vuccatīti ayaṃ evarūpo puggalo tīhi dvārehi āyūhanakammesu sāvajjasseva bahulatāya anavajjassa appatāya vajjabahuloti vuccati.",
  "atk-abh03a:348_0": "Yathā hi ekasmiṃ padese dubbaṇṇāni duggandhāni pupphāni rāsikatānassu,",
  "atk-abh03a:348_1": "tesaṃ upari tahaṃ tahaṃ atimuttakavassikapāṭalāni patitāni bhaveyyuṃ.",
  "atk-abh03a:348_2": "Evarūpo ayaṃ puggalo veditabbo.",
  "atk-abh03a:348_3": "Yathā pana ekasmiṃ padese atimuttakavassikapāṭalāni rāsikatānassu,",
  "atk-abh03a:348_4": "tesaṃ upari tahaṃ tahaṃ dubbaṇṇaduggandhāni badarapupphādīni patitāni bhaveyyuṃ.",
  "atk-abh03a:348_5": "Evarūpo tatiyo puggalo veditabbo.",
  "atk-abh03a:348_6": "Catuttho pana tīhipi dvārehi āyūhanakammassa niddosattā,",
  "atk-abh03a:348_7": "catumadhurabharitasuvaṇṇapāti viya daṭṭhabbo.",
  "atk-abh03a:348_8": "Tesu paṭhamo andhabālaputhujjano.",
  "atk-abh03a:348_9": "Dutiyo antarantarā kusalassa kārako lokiyaputhujjano.",
  "atk-abh03a:348_10": "Tatiyo sotāpanno sakadāgāmianāgāminopi eteneva saṅgahitā.",
  "atk-abh03a:348_11": "Catuttho khīṇāsavo.",
  "atk-abh03a:348_12": "So hi ekantena anavajjoyeva.",
  "atk-abh03a:348_13": "Ayaṃ aṅguttaraṭṭhakathāyo.",
  "atk-abh03a:349_0": "148.",
  "atk-abh03a:349_1": "Ugghaṭitaññūādīsu –",
  "atk-abh03a:349_2": "ugghaṭitaññūti ettha ugghaṭitaṃ nāma ñāṇugghāṭanaṃ,",
  "atk-abh03a:349_3": "ñāṇe ugghaṭitamatteyeva jānātīti attho.",
  "atk-abh03a:349_4": "Saha udāhaṭavelāyāti udāhāre udāhaṭamatteyeva.",
  "atk-abh03a:349_5": "Dhammābhisamayoti catusaccadhammassa ñāṇena saddhiṃ abhisamayo.",
  "atk-abh03a:349_6": "Ayaṃ vuccatīti ayaṃ ‘cattāro satipaṭṭhānā’tiādinā nayena saṃkhittena mātikāya ṭhapiyamānāya desanānusārena",
  "atk-abh03a:349_7": "ñāṇaṃ pesetvā arahattaṃ gaṇhituṃ samattho puggalo ugghaṭitaññūti vuccati.",
  "atk-abh03a:350_0": "149.",
  "atk-abh03a:350_1": "Vipañcitaṃ vitthāritameva atthaṃ jānātīti vipañcitaññū.",
  "atk-abh03a:350_2": "Ayaṃ vuccatīti ayaṃ saṅkhittena mātikaṃ ṭhapetvā vitthārena atthe bhājiyamāne arahattaṃ pāpuṇituṃ samattho puggalo vipañcitaññūti vuccati.",
  "atk-abh03a:351_0": "150. Uddesādīhi netabboti neyyo. Anupubbena dhammābhisamayo hotīti anukkamena arahattappatti.",
  "atk-abh03a:352_0": "151.",
  "atk-abh03a:352_1": "Byañjanapadameva paramaṃ assāti padaparamo.",
  "atk-abh03a:352_2": "Na tāya jātiyā dhammābhisamayo hotīti na tena attabhāvena jhānaṃ vā vipassanaṃ vā maggaṃ vā phalaṃ vā nibbattetuṃ sakkotīti attho.",
  "atk-abh03a:353_0": "152.",
  "atk-abh03a:353_1": "Yuttapaṭibhānādīsu –",
  "atk-abh03a:353_2": "paṭibhānaṃ vuccati ñāṇampi,",
  "atk-abh03a:353_3": "ñāṇassa upaṭṭhitavacanampi.",
  "atk-abh03a:353_4": "Taṃ idha adhippetaṃ.",
  "atk-abh03a:353_5": "Atthayuttaṃ kāraṇayuttañca paṭibhānamassāti yuttappaṭibhāno.",
  "atk-abh03a:353_6": "Pucchitānantarameva sīghaṃ byākātuṃ asamatthatāya no muttaṃ paṭibhānamassāti no muttappaṭibhāno.",
  "atk-abh03a:353_7": "Iminā nayena sesā veditabbā.",
  "atk-abh03a:353_8": "Ettha pana paṭhamo –",
  "atk-abh03a:353_9": "kiñci kālaṃ vīmaṃsitvā yuttameva pekkhati,",
  "atk-abh03a:353_10": "tipiṭakacūḷanāgatthero viya.",
  "atk-abh03a:353_11": "So kira pañhaṃ puṭṭho pariggahetvā yuttapayuttakāraṇameva katheti.",
  "atk-abh03a:354_0": "Dutiyo –",
  "atk-abh03a:354_1": "pucchānantarameva yena vā tena vā vacanena paṭibāhati,",
  "atk-abh03a:354_2": "vīmaṃsitvāpi ca yuttaṃ na pekkhati catunikāyikapaṇḍitatissatthero viya.",
  "atk-abh03a:354_3": "So kira pañhaṃ puṭṭho pañhapariyosānampi nāgameti,",
  "atk-abh03a:354_4": "yaṃ vā taṃ vā kathetiyeva.",
  "atk-abh03a:354_5": "Vacanatthaṃ panassa vīmaṃsiyamānaṃ katthaci na laggati.",
  "atk-abh03a:355_0": "Tatiyo –",
  "atk-abh03a:355_1": "pucchāsamakālameva yuttaṃ pekkhati,",
  "atk-abh03a:355_2": "taṅkhaṇaññeva vacanaṃ byākaroti tipiṭakacūḷābhayatthero viya.",
  "atk-abh03a:355_3": "So kira pañhaṃ puṭṭho sīghameva katheti,",
  "atk-abh03a:355_4": "yuttapayuttakāraṇo ca hoti.",
  "atk-abh03a:356_0": "Catuttho –",
  "atk-abh03a:356_1": "puṭṭho samāno neva yuttaṃ pekkhati,",
  "atk-abh03a:356_2": "na yena vā tena vā paṭibāhituṃ sakkoti tibbandhakāranimuggo viya hoti lāḷudāyitthero viya.",
  "atk-abh03a:357_0": "156.",
  "atk-abh03a:357_1": "Dhammakathikesu –",
  "atk-abh03a:357_2": "appañca bhāsatīti sampattaparisāya thokameva katheti.",
  "atk-abh03a:357_3": "Asahitañcāti kathento ca pana na atthayuttaṃ kāraṇayuttaṃ katheti.",
  "atk-abh03a:357_4": "Parisā cassa na kusalā hotīti sotuṃ nisinnaparisā cassa yuttāyuttaṃ kāraṇākāraṇaṃ siliṭṭhāsiliṭṭhaṃ na jānātīti attho.",
  "atk-abh03a:357_5": "Evarūpoti ayaṃ evaṃjātiko bāladhammakathiko.",
  "atk-abh03a:357_6": "Evaṃjātikāya bālaparisāya dhammakathikotveva nāmaṃ labhati.",
  "atk-abh03a:357_7": "Iminā nayena sabbattha attho veditabbo.",
  "atk-abh03a:357_8": "Ettha ca dveyeva janā sabhāvadhammakathikā,",
  "atk-abh03a:357_9": "itare pana dhammakathikānaṃ antare paviṭṭhattā evaṃ vuttā.",
  "atk-abh03a:358_0": "157.",
  "atk-abh03a:358_1": "Valāhakūpamesu valāhakāti meghā.",
  "atk-abh03a:358_2": "Gajjitāti thanitā.",
  "atk-abh03a:358_3": "Tattha gajjitvā no vassanabhāvo nāma pāpako.",
  "atk-abh03a:358_4": "Manussā hi yathā devo gajjati ‘suvuṭṭhikā bhavissatī’ti bījāni nīharitvā vapanti.",
  "atk-abh03a:358_5": "Atha deve avassante khette bījāni khetteyeva nassanti,",
  "atk-abh03a:358_6": "gehe bījāni geheyeva nassantīti dubbhikkhaṃ hoti.",
  "atk-abh03a:358_7": "No gajjitvā vassanabhāvopi pāpakova.",
  "atk-abh03a:358_8": "Manussā hi ‘imasmiṃ kāle dubbuṭṭhikā bhavissatī’ti ninnaṭṭhānesuyeva vappaṃ karonti.",
  "atk-abh03a:358_9": "Atha devo vassitvā sabbabījāni mahāsamuddaṃ pāpeti,",
  "atk-abh03a:358_10": "dubbhikkhameva hoti.",
  "atk-abh03a:358_11": "Gajjitvā vassanabhāvo pana bhaddako.",
  "atk-abh03a:358_12": "Tadā hi subhikkhaṃ hoti.",
  "atk-abh03a:358_13": "No gajjitvā no vassanabhāvo ekantapāpakova.",
  "atk-abh03a:359_0": "Bhāsitā hoti no kattāti ‘idāni ganthadhuraṃ pūressāmi,",
  "atk-abh03a:359_1": "vāsadhuraṃ pūressāmī’ti kathetiyeva,",
  "atk-abh03a:359_2": "na pana uddesaṃ gaṇhāti,",
  "atk-abh03a:359_3": "na kammaṭṭhānaṃ bhāveti.",
  "atk-abh03a:360_0": "Kattā hoti no bhāsitāti ‘ganthadhuraṃ vā pūressāmi vāsadhuraṃ vā’ti na bhāsati.",
  "atk-abh03a:360_1": "Sampatte pana kāle tamatthaṃ sampādeti.",
  "atk-abh03a:360_2": "Iminā nayena itarepi veditabbā.",
  "atk-abh03a:360_3": "Sabbaṃ panetaṃ paccayadāyakeneva kathitaṃ.",
  "atk-abh03a:360_4": "Eko hi ‘asukadivase nāma dānaṃ dassāmī’ti saṅghaṃ nimanteti,",
  "atk-abh03a:360_5": "sampattakāle no karoti.",
  "atk-abh03a:360_6": "Ayaṃ puggalo puññena parihāyati,",
  "atk-abh03a:360_7": "bhikkhusaṅghopi lābhena parihāyati.",
  "atk-abh03a:360_8": "Aparo saṅghaṃ animantetvāva sakkāraṃ katvā ‘bhikkhū ānessāmī’ti na labhati,",
  "atk-abh03a:360_9": "sabbe aññattha nimantitā honti.",
  "atk-abh03a:360_10": "Ayampi puññena parihāyati,",
  "atk-abh03a:360_11": "saṅghopi tena lābhena parihāyati.",
  "atk-abh03a:360_12": "Aparo paṭhamaṃ saṅghaṃ nimantetvā,",
  "atk-abh03a:360_13": "pacchā sakkāraṃ katvā dānaṃ deti,",
  "atk-abh03a:360_14": "ayaṃ kiccakārī hoti.",
  "atk-abh03a:360_15": "Aparo neva saṅghaṃ nimanteti,",
  "atk-abh03a:360_16": "na dānaṃ deti,",
  "atk-abh03a:360_17": "ayaṃ ‘pāpapuggalo’ti veditabbo.",
  "atk-abh03a:361_0": "158.",
  "atk-abh03a:361_1": "Mūsikūpamesu –",
  "atk-abh03a:361_2": "gādhaṃ kattā no vasitāti attano āsayaṃ bilaṃ kūpaṃ khaṇati,",
  "atk-abh03a:361_3": "no tattha vasati,",
  "atk-abh03a:361_4": "kismiñcideva ṭhāne vasati,",
  "atk-abh03a:361_5": "evaṃ biḷārādiamittavasaṃ gacchati.",
  "atk-abh03a:361_6": "Khattātipi pāṭho.",
  "atk-abh03a:361_7": "Vasitā no gādhaṃ kattāti sayaṃ na khaṇati,",
  "atk-abh03a:361_8": "parena khate bile vasati,",
  "atk-abh03a:361_9": "evaṃ jīvitaṃ rakkhati.",
  "atk-abh03a:361_10": "Tatiyā dvepi karontī,",
  "atk-abh03a:361_11": "jīvitaṃ rakkhati.",
  "atk-abh03a:361_12": "Catutthā dvepi akarontī amittavasaṃ gacchati.",
  "atk-abh03a:361_13": "Imāya pana upamāya upamitesu puggalesu paṭhamo yathā sā mūsikā gādhaṃ khaṇati,",
  "atk-abh03a:361_14": "evaṃ navaṅgaṃ satthusāsanaṃ uggaṇhāti.",
  "atk-abh03a:361_15": "Yathā pana sā tattha na vasati,",
  "atk-abh03a:361_16": "kismiñcideva ṭhāne vasantī,",
  "atk-abh03a:361_17": "amittavasaṃ gacchati;",
  "atk-abh03a:361_18": "tathā ayampi pariyattivasena ñāṇaṃ pesetvā catusaccadhammaṃ na paṭivijjhati,",
  "atk-abh03a:361_19": "lokāmisaṭṭhānesuyeva caranto maccumārakilesamāradevaputtamārasaṅkhātānaṃ amittānaṃ vasaṃ gacchati.",
  "atk-abh03a:361_20": "Dutiyo yathā sā mūsikā gādhaṃ na khaṇati,",
  "atk-abh03a:361_21": "evaṃ navaṅgaṃ satthusāsanaṃ na uggaṇhāti.",
  "atk-abh03a:361_22": "Yathā pana parena khatabile vasantī jīvitaṃ rakkhati;",
  "atk-abh03a:361_23": "evaṃ parassa kathaṃ sutvā catusaccadhammaṃ paṭivijjhitvā tiṇṇaṃ mārānaṃ vasaṃ atikkamati.",
  "atk-abh03a:361_24": "Iminā nayena tatiyacatutthesupi opammasaṃsandanaṃ veditabbaṃ.",
  "atk-abh03a:362_0": "159.",
  "atk-abh03a:362_1": "Ambūpamesu –",
  "atk-abh03a:362_2": "āmaṃ pakkavaṇṇīti anto āmaṃ bahi pakkasadisaṃ.",
  "atk-abh03a:362_3": "Pakkaṃ āmavaṇṇīti anto pakkaṃ bahi āmasadisaṃ.",
  "atk-abh03a:362_4": "Sesadvayesupi eseva nayo.",
  "atk-abh03a:362_5": "Tattha yathā ambe apakkabhāvo āmatā hoti,",
  "atk-abh03a:362_6": "evaṃ puggalepi puthujjanabhāvo āmatā,",
  "atk-abh03a:362_7": "ariyabhāvo pakkatā.",
  "atk-abh03a:362_8": "Yathā ca tattha pakkasadisatā pakkavaṇṇitā;",
  "atk-abh03a:362_9": "evaṃ puggalepi ariyānaṃ abhikkamanādisadisatā pakkavaṇṇitāti –",
  "atk-abh03a:362_10": "iminā nayena upamitapuggalesu opammasaṃsandanaṃ veditabbaṃ.",
  "atk-abh03a:363_0": "160.",
  "atk-abh03a:363_1": "Kumbhūpamesu –",
  "atk-abh03a:363_2": "kumbhoti ghaṭo.",
  "atk-abh03a:363_3": "Tucchoti anto ritto.",
  "atk-abh03a:363_4": "Pihitoti pidahitvā ṭhapito.",
  "atk-abh03a:363_5": "Puroti anto puṇṇo.",
  "atk-abh03a:363_6": "Vivaṭoti vivaritvā ṭhapito.",
  "atk-abh03a:363_7": "Upamitapuggalesu panettha anto guṇasāravirahito tuccho bāhirasobhanatāya pihito puggalo veditabbo.",
  "atk-abh03a:363_8": "Sesesupi eseva nayo.",
  "atk-abh03a:364_0": "161.",
  "atk-abh03a:364_1": "Udakarahadūpamesu –",
  "atk-abh03a:364_2": "udakarahado tāva jaṇṇumattepi udake sati paṇṇarasasambhinnavaṇṇattā vā bahalattā vā udakassa apaññāyamānatalo uttāno gambhīrobhāso nāma hoti.",
  "atk-abh03a:364_3": "Tiporisa catuporisepi pana udake sati acchattā udakassa paññāyamānatalo gambhīro uttānobhāso nāma hoti.",
  "atk-abh03a:364_4": "Ubhayakāraṇasambhāvato pana itare dve veditabbā.",
  "atk-abh03a:364_5": "Puggalopi kilesussadabhāvato guṇagambhīratāya ca abhāvato guṇagambhīrānaṃ sadisehi abhikkamādīhi yutto uttāno gambhīrobhāso nāma.",
  "atk-abh03a:364_6": "Iminā nayena sesāpi veditabbā.",
  "atk-abh03a:365_0": "162.",
  "atk-abh03a:365_1": "Balībaddūpamesu –",
  "atk-abh03a:365_2": "balībaddo tāva yo attano gogaṇaṃ ghaṭṭeti ubbejeti,",
  "atk-abh03a:365_3": "paragogaṇe pana sorato sukhasīlo hoti –",
  "atk-abh03a:365_4": "ayaṃ sakagavacaṇḍo no paragavacaṇḍo nāma.",
  "atk-abh03a:365_5": "Puggalopi attano parisaṃ ghaṭṭento vijjhanto pharusena samudācaranto,",
  "atk-abh03a:365_6": "paraparisāya pana soraccaṃ nivātavuttitaṃ āpajjanto sakagavacaṇḍo hoti no paragavacaṇḍo nāmāti.",
  "atk-abh03a:365_7": "Iminā nayena sesāpi veditabbā.",
  "atk-abh03a:365_8": "Niddesavāre panettha ubbejitā hotīti ghaṭṭetvā vijjhitvā ubbegappattaṃ karoticceva attho.",
  "atk-abh03a:366_0": "163.",
  "atk-abh03a:366_1": "Āsīvisūpamesu –",
  "atk-abh03a:366_2": "āsīviso tāva yassa visaṃ āsuṃ āgacchati sīghaṃ pharati;",
  "atk-abh03a:366_3": "ghoraṃ pana na hoti,",
  "atk-abh03a:366_4": "cirakālaṃ na pīḷeti –",
  "atk-abh03a:366_5": "ayaṃ āgataviso no ghoraviso.",
  "atk-abh03a:366_6": "Sesapadesupi eseva nayo.",
  "atk-abh03a:366_7": "Puggalavibhājanaṃ pana uttānatthameva.",
  "atk-abh03a:367_0": "164.",
  "atk-abh03a:367_1": "Ananuvicca apariyogāhetvā avaṇṇārahassa vaṇṇaṃ bhāsitā hotītiādīsu ananuviccāti atulayitvā,",
  "atk-abh03a:367_2": "apariggaṇhitvā.",
  "atk-abh03a:367_3": "Apariyogāhetvāti paññāya guṇe anogāhetvā.",
  "atk-abh03a:368_0": "166.",
  "atk-abh03a:368_1": "Bhūtaṃ tacchanti vijjamānato bhūtaṃ,",
  "atk-abh03a:368_2": "aviparītato tacchaṃ.",
  "atk-abh03a:368_3": "Kālenāti yuttapayuttakālena.",
  "atk-abh03a:368_4": "Tatra kālaññū hotīti yamidaṃ kālenāti vuttaṃ.",
  "atk-abh03a:368_5": "Tatra yo puggalo kālaññū hoti,",
  "atk-abh03a:368_6": "kālaṃ jānāti,",
  "atk-abh03a:368_7": "tassa pañhassa veyyākaraṇatthāya “imasmiṃ kāle pucchitenāpi mayā na kathetabbā,",
  "atk-abh03a:368_8": "imasmiṃ kāle kathetabbā”ti –",
  "atk-abh03a:368_9": "ayaṃ kālena bhaṇati nāma.",
  "atk-abh03a:368_10": "Upekkhako viharatīti majjhattabhūtāya upekkhāya ṭhito hutvā viharati.",
  "atk-abh03a:368_11": "Sesaṃ sabbattha uttānatthameva.",
  "atk-abh03a:369_0": "167.",
  "atk-abh03a:369_1": "Uṭṭhānaphalūpajīvītiādīsu –",
  "atk-abh03a:369_2": "yo uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā jīvikaṃ kappeti,",
  "atk-abh03a:369_3": "taṃ pana uṭṭhānaṃ āgamma kiñci puññaphalaṃ na paṭilabhati,",
  "atk-abh03a:369_4": "taṃ sandhāya yassa puggalassa uṭṭhahatotiādi vuttaṃ.",
  "atk-abh03a:369_5": "Tatūpari devāti tato upari brahmakāyikādayo devā.",
  "atk-abh03a:369_6": "Tesañhi uṭṭhānavīriyena kiccaṃ nāma natthi.",
  "atk-abh03a:369_7": "Puññaphalameva upajīvanti.",
  "atk-abh03a:369_8": "Puññavato cāti idaṃ puññavante khattiyabrāhmaṇādayo ceva bhummadeve ādiṃ katvā nimmānaratipariyosāne deve ca sandhāya vuttaṃ.",
  "atk-abh03a:369_9": "Sabbepi hete vāyāmaphalañceva puññaphalañca anubhavanti.",
  "atk-abh03a:369_10": "Nerayikā pana neva uṭṭhānena ājīvaṃ uppādetuṃ sakkonti,",
  "atk-abh03a:369_11": "nāpi nesaṃ puññaphalena koci ājīvo uppajjati.",
  "atk-abh03a:370_0": "168.",
  "atk-abh03a:370_1": "Tamādīsu –",
  "atk-abh03a:370_2": "“nīce kule paccājāto”tiādikena tamena yuttoti tamo.",
  "atk-abh03a:370_3": "Kāyaduccaritādīhi puna nirayatamūpagamanato tamaparāyaṇo.",
  "atk-abh03a:370_4": "Nesādakuleti migaluddakādīnaṃ kule.",
  "atk-abh03a:370_5": "Venakuleti vilīvakārakule.",
  "atk-abh03a:370_6": "Rathakārakuleti cammakārakule.",
  "atk-abh03a:370_7": "Pukkusakuleti pupphachaḍḍakakule.",
  "atk-abh03a:370_8": "Kasiravuttiketi dukkhavuttike.",
  "atk-abh03a:370_9": "Dubbaṇṇoti paṃsupisācako viya jhāmakhāṇuvaṇṇo.",
  "atk-abh03a:370_10": "Duddasikoti vijātamātuyāpi amanāpadassano.",
  "atk-abh03a:370_11": "Okoṭimakoti lakuṇḍako.",
  "atk-abh03a:370_12": "Kāṇoti ekakkhikāṇo vā ubhayakkhikāṇo vā.",
  "atk-abh03a:370_13": "Kuṇīti ekahatthakuṇī vā ubhayahatthakuṇī vā.",
  "atk-abh03a:370_14": "Khañjoti ekapādakhañjo vā ubhayapādakhañjo vā.",
  "atk-abh03a:370_15": "Pakkhahatoti hatapakkho pīṭhasappī.",
  "atk-abh03a:370_16": "Padīpeyyassāti telakapallakādino padīpūpakaraṇassa.",
  "atk-abh03a:370_17": "Evaṃ puggalo tamo hoti tamaparāyaṇoti ettha eko puggalo bahiddhā ālokaṃ adisvā mātukucchismiññeva kālaṃ",
  "atk-abh03a:370_18": "katvā apāyesu nibbattanto sakalepi kappe saṃsarati.",
  "atk-abh03a:370_19": "Sopi tamo tamaparāyaṇova.",
  "atk-abh03a:370_20": "So pana kuhakapuggalo bhaveyya.",
  "atk-abh03a:370_21": "Kuhakassa hi evarūpā nibbatti hotīti vuttaṃ.",
  "atk-abh03a:371_0": "Ettha ca nīce kule paccājāto hoti caṇḍālakule vātiādīhi āgamanavipatti ceva pubbuppannapaccayavipatti ca dassitā.",
  "atk-abh03a:371_1": "Daliddetiādīhi pavattipaccayavipatti.",
  "atk-abh03a:371_2": "Kasiravuttiketiādīhi ājīvupāyavipatti.",
  "atk-abh03a:371_3": "Dubbaṇṇotiādīhi rūpavipatti.",
  "atk-abh03a:371_4": "Bahvābādhotiādīhi dukkhakāraṇasamāyogo.",
  "atk-abh03a:371_5": "Na lābhītiādīhi sukhakāraṇavipatti ceva upabhogavipatti ca.",
  "atk-abh03a:371_6": "Kāyena duccaritantiādīhi tamaparāyaṇabhāvassa kāraṇasamāyogo.",
  "atk-abh03a:371_7": "Kāyassa bhedātiādīhi samparāyikatamūpagamo.",
  "atk-abh03a:371_8": "Sukkapakkho vuttapaṭipakkhanayena veditabbo.",
  "atk-abh03a:372_0": "Apicettha tividhāya kulasampattiyā paccājātiādikena jotinā yuttato joti,",
  "atk-abh03a:372_1": "ālokabhūtoti vuttaṃ hoti.",
  "atk-abh03a:372_2": "Kāyasucaritādīhi pana saggūpapattijotibhāvūpagamanato jotiparāyaṇo.",
  "atk-abh03a:372_3": "Khattiyamahāsālakule vātiādīsu khattiyamahāsālāti khattiyā mahāsārā mahāsārappattā khattiyā.",
  "atk-abh03a:372_4": "Yesañhi khattiyānaṃ heṭṭhimantena koṭisataṃ nidhānagataṃ hoti,",
  "atk-abh03a:372_5": "tayo kahāpaṇakumbhā vaḷañjanatthāya gehamajjhe rāsiṃ katvā ṭhapitā honti,",
  "atk-abh03a:372_6": "te khattiyamahāsālā nāma.",
  "atk-abh03a:372_7": "Yesaṃ brāhmaṇānaṃ asītikoṭidhanaṃ nihitaṃ hoti,",
  "atk-abh03a:372_8": "diyaḍḍho kahāpaṇakumbho vaḷañjanatthāya gehamajjhe rāsiṃ katvā ṭhapito hoti,",
  "atk-abh03a:372_9": "te brāhmaṇamahāsālā nāma.",
  "atk-abh03a:372_10": "Yesaṃ gahapatīnaṃ cattālīsakoṭidhanaṃ nihitaṃ hoti,",
  "atk-abh03a:372_11": "kahāpaṇakumbho vaḷañjatthāya gehamajjhe rāsiṃ katvā ṭhapito hoti,",
  "atk-abh03a:372_12": "te gahapatimahāsālā nāma.",
  "atk-abh03a:372_13": "Tesaṃ kuleti attho.",
  "atk-abh03a:372_14": "Aḍḍheti issare.",
  "atk-abh03a:372_15": "Nidhānagatadhanassa mahantatāya mahaddhane.",
  "atk-abh03a:372_16": "Suvaṇṇarajatabhājanādīnaṃ upabhogabhaṇḍānaṃ mahantatāya mahābhoge.",
  "atk-abh03a:372_17": "Nidhānagatassa jātarūparajatassa pahūtatāya pahūtajātarūparajate.",
  "atk-abh03a:372_18": "Vittūpakaraṇassa tuṭṭhikaraṇassa pahūtatāya pahūtavittūpakaraṇe.",
  "atk-abh03a:372_19": "Godhanādīnañca sattavidhadhaññānañca pahūtatāya pahūtadhanadhaññe.",
  "atk-abh03a:372_20": "Abhirūpoti sundararūpo.",
  "atk-abh03a:372_21": "Dassanīyoti aññaṃ kammaṃ pahāya divasampi passitabbayutto.",
  "atk-abh03a:372_22": "Pāsādikoti dassaneneva cittapasādāvaho.",
  "atk-abh03a:372_23": "Paramāyāti uttamāya.",
  "atk-abh03a:372_24": "Vaṇṇapokkharatāyāti pokkharavaṇṇatāya.",
  "atk-abh03a:372_25": "Pokkharaṃ vuccati sarīraṃ.",
  "atk-abh03a:372_26": "Tassa vaṇṇasampattiyāti attho.",
  "atk-abh03a:372_27": "Samannāgatoti upeto.",
  "atk-abh03a:373_0": "169.",
  "atk-abh03a:373_1": "Oṇatoṇatādīsu –",
  "atk-abh03a:373_2": "diṭṭhadhammikāya vā samparāyikāya vā sampattiyā virahito oṇato. Nīco,",
  "atk-abh03a:373_3": "lāmakoti attho.",
  "atk-abh03a:373_4": "Tabbipakkhato uṇṇato. Ucco,",
  "atk-abh03a:373_5": "uggatoti attho.",
  "atk-abh03a:373_6": "Sesamettha tamādīsu vuttanayeneva veditabbaṃ. Apica –",
  "atk-abh03a:373_7": "oṇatoṇatoti idāni nīco,",
  "atk-abh03a:373_8": "āyatimpi nīcova bhavissati.",
  "atk-abh03a:373_9": "Oṇatuṇṇatoti idāni nīco,",
  "atk-abh03a:373_10": "āyatiṃ ucco bhavissati.",
  "atk-abh03a:373_11": "Uṇṇatoṇatoti idāni ucco,",
  "atk-abh03a:373_12": "āyatiṃ nīco bhavissati.",
  "atk-abh03a:373_13": "Uṇṇatuṇṇatoti idāni ucco,",
  "atk-abh03a:373_14": "āyatimpi uccova bhavissatīti.",
  "atk-abh03a:374_0": "170.",
  "atk-abh03a:374_1": "Rukkhūpamesu –",
  "atk-abh03a:374_2": "rukkho tāva pheggusāraparivāroti vanajeṭṭhakarukkho sayaṃ pheggu hoti,",
  "atk-abh03a:374_3": "parivārarukkhā panassa sārā honti.",
  "atk-abh03a:374_4": "Iminā nayena sesā veditabbā.",
  "atk-abh03a:374_5": "Puggalesu pana sīlasāravirahato pheggutā,",
  "atk-abh03a:374_6": "sīlācārasamannāgamena ca sāratā veditabbā.",
  "atk-abh03a:375_0": "171.",
  "atk-abh03a:375_1": "Rūpappamāṇādīsu –",
  "atk-abh03a:375_2": "sampattiyuttaṃ rūpaṃ pamāṇaṃ karotīti rūpappamāṇo.",
  "atk-abh03a:375_3": "Tattha pasādaṃ janetīti rūpappasanno.",
  "atk-abh03a:375_4": "Kittisaddabhūtaṃ ghosaṃ pamāṇaṃ karotīti ghosappamāṇo.",
  "atk-abh03a:375_5": "Ārohaṃ vātiādīsu pana –",
  "atk-abh03a:375_6": "ārohanti uccattanaṃ.",
  "atk-abh03a:375_7": "Pariṇāhanti kisathūlabhāvāpagataṃ parikkhepasampattiṃ.",
  "atk-abh03a:375_8": "Saṇṭhānanti aṅgapaccaṅgānaṃ dīgharassavaṭṭatādiyuttaṭṭhānesu tathābhāvaṃ.",
  "atk-abh03a:375_9": "Pāripūrinti yathāvuttappakārānaṃ anūnataṃ,",
  "atk-abh03a:375_10": "lakkhaṇaparipuṇṇabhāvaṃ vā.",
  "atk-abh03a:375_11": "Paravaṇṇanāyāti parehi parammukhā nicchāritāya guṇavaṇṇanāya.",
  "atk-abh03a:375_12": "Parathomanāyāti parehi thutivasena gāthādiupanibandhanena vuttāya thomanāya.",
  "atk-abh03a:375_13": "Parapasaṃsanāyāti parehi sammukhā vuttāya pasaṃsāya.",
  "atk-abh03a:375_14": "Paravaṇṇahārikāyāti paramparathutivasena parehi pavattitāya vaṇṇaharaṇāya.",
  "atk-abh03a:376_0": "172.",
  "atk-abh03a:376_1": "Cīvaralūkhanti cīvarassa dubbaṇṇādibhāvena lūkhataṃ.",
  "atk-abh03a:376_2": "Pattalūkhanti bhājanassa vaṇṇasaṇṭhānavatthūhi lūkhataṃ.",
  "atk-abh03a:376_3": "Senāsanalūkhanti nāṭakādisampattivirahena senāsanassa lūkhataṃ.",
  "atk-abh03a:376_4": "Vividhanti acelakādibhāvena anekappakāraṃ.",
  "atk-abh03a:376_5": "Dukkarakārikanti sarīratāpanaṃ.",
  "atk-abh03a:377_0": "Aparo nayo –",
  "atk-abh03a:377_1": "imesu hi catūsu puggalesu rūpe pamāṇaṃ gahetvā pasanno rūpappamāṇo nāma.",
  "atk-abh03a:377_2": "Rūpappasannoti tasseva atthavacanaṃ.",
  "atk-abh03a:377_3": "Ghose pamāṇaṃ gahetvā pasanno ghosappamāṇo nāma.",
  "atk-abh03a:377_4": "Cīvaralūkhapattalūkhesu pamāṇaṃ gahetvā pasanno lūkhappamāṇo nāma.",
  "atk-abh03a:377_5": "Dhamme pamāṇaṃ gahetvā pasanno dhammappamāṇo nāma.",
  "atk-abh03a:377_6": "Itarāni tesaṃyeva atthavacanāni.",
  "atk-abh03a:377_7": "Sabbasatte ca tayo koṭṭhāse katvā dve koṭṭhāsā rūpappamāṇā,",
  "atk-abh03a:377_8": "eko na rūpappamāṇo.",
  "atk-abh03a:377_9": "Pañca koṭṭhāse katvā cattāro koṭṭhāsā ghosappamāṇā,",
  "atk-abh03a:377_10": "eko na ghosappamāṇo.",
  "atk-abh03a:377_11": "Dasa koṭṭhāse katvā nava koṭṭhāsā lūkhappamāṇā,",
  "atk-abh03a:377_12": "eko na lūkhappamāṇo.",
  "atk-abh03a:377_13": "Satasahassaṃ koṭṭhāse katvā pana eko koṭṭhāsova dhammappamāṇo,",
  "atk-abh03a:377_14": "sesā na dhammappamāṇā.",
  "atk-abh03a:377_15": "Evamayaṃ catuppamāṇo lokasannivāso.",
  "atk-abh03a:378_0": "Etasmiṃ catuppamāṇe lokasannivāse buddhesu appasannā mandā,",
  "atk-abh03a:378_1": "pasannāva bahukā.",
  "atk-abh03a:378_2": "Rūpappamāṇassa hi buddharūpato uttari pasādāvahaṃ rūpaṃ nāma natthi.",
  "atk-abh03a:378_3": "Ghosappamāṇassa buddhānaṃ kittighosato uttari pasādāvaho ghoso nāma natthi.",
  "atk-abh03a:378_4": "Lūkhappamāṇassa kāsikāni vatthāni mahārahāni kañcanabhājanāni tiṇṇaṃ utūnaṃ anucchavike sabbasampattiyutte",
  "atk-abh03a:378_5": "pāsādavare pahāya paṃsukūlacīvaraselamayapattarukkhamūlādisenāsanasevino buddhassa bhagavato lūkhato",
  "atk-abh03a:378_6": "uttari pasādāvahaṃ aññaṃ lūkhaṃ nāma natthi.",
  "atk-abh03a:378_7": "Dhammappamāṇassa sadevake loke asādhāraṇasīlādiguṇassa tathāgatassa sīlādiguṇato uttari pasādāvaho añño sīlādiguṇo nāma natthi.",
  "atk-abh03a:378_8": "Iti bhagavā imaṃ catuppamāṇikaṃ lokasannivāsaṃ muṭṭhinā gahetvā viya ṭhitoti.",
  "atk-abh03a:379_0": "173.",
  "atk-abh03a:379_1": "Attahitāya paṭipannādīsu –",
  "atk-abh03a:379_2": "sīlasampannoti sīlena sampanno samannāgato.",
  "atk-abh03a:379_3": "Samādhisampannotiādīsupi eseva nayo.",
  "atk-abh03a:379_4": "Ettha ca sīlaṃ lokiyalokuttaraṃ kathitaṃ.",
  "atk-abh03a:379_5": "Tathā samādhipaññā ca.",
  "atk-abh03a:379_6": "Vimutti arahattaphalavimuttiyeva.",
  "atk-abh03a:379_7": "Ñāṇadassanaṃ ekūnavīsatividhaṃ paccavekkhaṇañāṇaṃ.",
  "atk-abh03a:379_8": "No parantiādīsu –",
  "atk-abh03a:379_9": "parapuggalaṃ “tayāpi sīlasampannena bhavituṃ vaṭṭatī”ti vatvā yathā sīlaṃ samādiyati,",
  "atk-abh03a:379_10": "evaṃ na samādapeti,",
  "atk-abh03a:379_11": "na gaṇhāpeti.",
  "atk-abh03a:379_12": "Eseva nayo sabbattha.",
  "atk-abh03a:379_13": "Etesu pana catūsu paṭhamo vakkalittherasadiso hoti.",
  "atk-abh03a:379_14": "Dutiyo upanandasakyaputtasadiso.",
  "atk-abh03a:379_15": "Tatiyo sāriputtamoggallānattherasadiso.",
  "atk-abh03a:379_16": "Catuttho devadattasadisoti veditabbo.",
  "atk-abh03a:380_0": "174.",
  "atk-abh03a:380_1": "Attantapādīsu –",
  "atk-abh03a:380_2": "attānaṃ tapati dukkhāpetīti attantapo.",
  "atk-abh03a:380_3": "Attano paritāpanānuyogaṃ attaparitāpanānuyogaṃ.",
  "atk-abh03a:380_4": "Acelakoti niccelo, naggo.",
  "atk-abh03a:380_5": "Muttācāroti visaṭṭhācāro.",
  "atk-abh03a:380_6": "Uccārakammādīsu lokiyakulaputtācārena virahito ṭhitakova uccāraṃ karoti,",
  "atk-abh03a:380_7": "passāvaṃ karoti, khādati,",
  "atk-abh03a:380_8": "bhuñjati ca.",
  "atk-abh03a:380_9": "Hatthāpalekhanoti hatthe piṇḍamhi niṭṭhite jivhāya hatthaṃ apalekhati.",
  "atk-abh03a:380_10": "Uccāraṃ vā katvā hatthasmiññeva daṇḍakasaññī hutvā hatthena apalekhatīti dasseti.",
  "atk-abh03a:380_11": "Te kira daṇḍakaṃ sattoti paññapenti.",
  "atk-abh03a:380_12": "Tasmā tesaṃ paṭipadaṃ pūrento evaṃ karoti.",
  "atk-abh03a:380_13": "Bhikkhāgahaṇatthaṃ ‘ehi bhaddante’ti vutto,",
  "atk-abh03a:380_14": "na etīti naehibhaddantiko.",
  "atk-abh03a:380_15": "Tena hi ‘tiṭṭha bhaddante’ti vuttopi na tiṭṭhatīti natiṭṭhabhaddantiko.",
  "atk-abh03a:380_16": "Tadubhayampi hetaṃ titthiyā “etassa vacanaṃ kataṃ bhavissatī”ti na karonti.",
  "atk-abh03a:380_17": "Abhihaṭanti puretaraṃ gahetvā āhaṭaṃ bhikkhaṃ.",
  "atk-abh03a:380_18": "Uddissakatanti “imaṃ tumhe uddissa kata”nti evaṃ ārocitabhikkhaṃ.",
  "atk-abh03a:380_19": "Na nimantananti “asukaṃ nāma kulaṃ vā vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati,",
  "atk-abh03a:380_20": "na gaṇhāti.",
  "atk-abh03a:381_0": "Na kumbhimukhāti kumbhito uddharitvā diyyamānaṃ bhikkhaṃ na gaṇhāti.",
  "atk-abh03a:381_1": "Na kaḷopimukhāti kaḷopīti ukkhali,",
  "atk-abh03a:381_2": "pacchi vā.",
  "atk-abh03a:381_3": "Tatopi na gaṇhāti. Kasmā?",
  "atk-abh03a:381_4": "Kumbhī kaḷopiyo kaṭacchunā pahāraṃ labhantīti.",
  "atk-abh03a:381_5": "Na eḷakamantaranti ummāraṃ antaraṃ katvā diyyamānaṃ na gaṇhāti. Kasmā?",
  "atk-abh03a:381_6": "Ayaṃ maṃ nissāya antarakaraṇaṃ labhatīti.",
  "atk-abh03a:381_7": "Daṇḍamusalesupi eseva nayo.",
  "atk-abh03a:381_8": "Dvinnanti dvīsu bhuñjamānesu ekasmiṃ uṭṭhāya dente na gaṇhati. Kasmā?",
  "atk-abh03a:381_9": "Kabaḷantarāyo hotīti.",
  "atk-abh03a:381_10": "Na gabbhiniyātiādīsu pana gabbhiniyā kucchiyaṃ dārako kilamati.",
  "atk-abh03a:381_11": "Pāyantiyā dārakassa khīrantarāyo hoti.",
  "atk-abh03a:381_12": "Purisantaragatāya ratiantarāyo hotīti na gaṇhāti na saṅkittīsūti saṅkittetvā katabhattesu.",
  "atk-abh03a:381_13": "Dubbhikkhasamaye kira acelakasāvakā acelakānaṃ atthāya tato tato taṇḍulādīni samādapetvā bhattaṃ pacanti,",
  "atk-abh03a:381_14": "ukkaṭṭhācelako tato na paṭiggaṇhāti.",
  "atk-abh03a:381_15": "Na yattha sāti yattha sunakho ‘piṇḍaṃ labhissāmī’ti upaṭṭhito hoti,",
  "atk-abh03a:381_16": "tattha tassa adatvā āhaṭaṃ na gaṇhāti. Kasmā?",
  "atk-abh03a:381_17": "Etassa piṇḍantarāyo hotīti.",
  "atk-abh03a:382_0": "Saṇḍasaṇḍacārinīti samūhasamūhacārinī.",
  "atk-abh03a:382_1": "Sace hi acelakaṃ disvā ‘imassa bhikkhaṃ dassāmā’ti mānussakā bhattagehaṃ pavisanti,",
  "atk-abh03a:382_2": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,",
  "atk-abh03a:382_3": "tato āhaṭaṃ bhikkhaṃ na gaṇhāti. Kasmā?",
  "atk-abh03a:382_4": "Maṃ nissāya makkhikānaṃ gocarantarāyo jātoti.",
  "atk-abh03a:382_5": "Thusodakanti sabbasassasambhārehi kataṃ sovīrakaṃ.",
  "atk-abh03a:382_6": "Ettha ca surāpānameva sāvajjaṃ.",
  "atk-abh03a:382_7": "Ayaṃ pana etasmimpi sāvajjasaññī.",
  "atk-abh03a:382_8": "Ekāgārikoti yo ekasmiṃyeva gehe bhikkhaṃ labhitvā nivattati.",
  "atk-abh03a:382_9": "Ekālopikoti yo ekeneva ālopena yāpeti.",
  "atk-abh03a:382_10": "Dvāgārikādīsupi eseva nayo.",
  "atk-abh03a:382_11": "Ekissāpi dattiyāti ekāya dattiyā.",
  "atk-abh03a:382_12": "Datti nāma ekā khuddakapāti hoti,",
  "atk-abh03a:382_13": "yattha aggabhikkhaṃ pakkhipitvā ṭhapenti.",
  "atk-abh03a:383_0": "Ekāhikanti ekadivasantarikaṃ.",
  "atk-abh03a:383_1": "Aḍḍhamāsikanti aḍḍhamāsantarikaṃ.",
  "atk-abh03a:383_2": "Pariyāyabhattabhojananti vārabhattabhojanaṃ.",
  "atk-abh03a:383_3": "Ekāhavārena dvīhavārena sattāhavārena aḍḍhamāsavārenāti –",
  "atk-abh03a:383_4": "evaṃ divasavārena ābhatabhattabhojanaṃ.",
  "atk-abh03a:383_5": "Sākabhakkhoti allasākabhakkho.",
  "atk-abh03a:383_6": "Sāmākabhakkhoti sāmākataṇḍulabhakkho.",
  "atk-abh03a:383_7": "Nīvārādīsu –",
  "atk-abh03a:383_8": "nīvārā nāma tāva araññe sayaṃ jātā vīhijāti.",
  "atk-abh03a:383_9": "Daddulanti cammakārehi cammaṃ vilikhitvā chaḍḍitakasaṭaṃ.",
  "atk-abh03a:383_10": "Haṭaṃ vuccati silesopi,",
  "atk-abh03a:383_11": "sevālopi kaṇikārādirukkhaniyyāsopi.",
  "atk-abh03a:383_12": "Kaṇanti kuṇḍakaṃ.",
  "atk-abh03a:383_13": "Ācāmoti bhattaukkhalikāya laggo jhāmodano.",
  "atk-abh03a:383_14": "Taṃ chaḍḍitaṭṭhāne gahetvā khādati.",
  "atk-abh03a:383_15": "“Odanakañjiya”ntipi vadanti.",
  "atk-abh03a:383_16": "Piññākādayo pākaṭā eva.",
  "atk-abh03a:383_17": "Pavattaphalabhojīti patitaphalabhojī.",
  "atk-abh03a:384_0": "Sāṇānīti sāṇavākacelāni.",
  "atk-abh03a:384_1": "Masāṇānīti missakacelāni.",
  "atk-abh03a:384_2": "Chavadussānīti matasarīrato chaḍḍitavatthāni.",
  "atk-abh03a:384_3": "Erakatiṇādīni vā ganthetvā katanivāsanāni.",
  "atk-abh03a:384_4": "Paṃsukūlānīti pathaviyaṃ chaḍḍitanantakāni.",
  "atk-abh03a:384_5": "Tirīṭānīti rukkhattacavatthāni.",
  "atk-abh03a:384_6": "Ajinanti ajinamigacammaṃ.",
  "atk-abh03a:384_7": "Ajinakkhipanti tadeva majjhe phālitaṃ.",
  "atk-abh03a:384_8": "Sakhurakantipi vadanti.",
  "atk-abh03a:384_9": "Kusacīranti kusatiṇāni ganthetvā katacīrakaṃ.",
  "atk-abh03a:384_10": "Vākacīraphalakacīresupi eseva nayo.",
  "atk-abh03a:384_11": "Kesakambalanti manussakesehi katakambalaṃ.",
  "atk-abh03a:384_12": "Yaṃ sandhāya vuttaṃ –",
  "atk-abh03a:384_13": "“seyyathāpi,",
  "atk-abh03a:384_14": "bhikkhave,",
  "atk-abh03a:384_15": "yāni kānici tantāvutānaṃ vatthānaṃ kesakambalo tesaṃ patikuṭṭho akkhāyatī”ti.",
  "atk-abh03a:384_16": "Vāḷakambalanti assavāḷādīhi katakambalaṃ.",
  "atk-abh03a:384_17": "Ulūkapakkhanti ulūkapattāni ganthetvā katanivāsanaṃ.",
  "atk-abh03a:384_18": "Ubbhaṭṭhakoti uddhaṃ ṭhitako.",
  "atk-abh03a:385_0": "Ukkuṭikappadhānamanuyuttoti ukkuṭikavīriyaṃ anuyutto.",
  "atk-abh03a:385_1": "Gacchantopi ukkuṭikova hutvā uppatitvā uppatitvā gacchati.",
  "atk-abh03a:385_2": "Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.",
  "atk-abh03a:385_3": "Seyyanti sayantopi tattheva seyyaṃ kappeti.",
  "atk-abh03a:385_4": "Sāyaṃ tatiyamassāti sāyatatiyakaṃ. “Pāto,",
  "atk-abh03a:385_5": "majjhanhike,",
  "atk-abh03a:385_6": "sāyanti divasassa tikkhattuṃ pāpaṃ pavāhessāmī”ti udakorohanānuyogaṃ anuyutto viharati.",
  "atk-abh03a:386_0": "175.",
  "atk-abh03a:386_1": "Paraṃ tapatīti parantapo.",
  "atk-abh03a:386_2": "Paresaṃ paritāpanānuyogaṃ paraparitāpanānuyogaṃ.",
  "atk-abh03a:386_3": "Orabbhikādīsu –",
  "atk-abh03a:386_4": "urabbhā vuccanti eḷakā.",
  "atk-abh03a:386_5": "Urabbhe hanatīti orabbhiko.",
  "atk-abh03a:386_6": "Sūkarikādīsupi –",
  "atk-abh03a:386_7": "eseva nayo.",
  "atk-abh03a:386_8": "Luddoti dāruṇo kakkhaḷo.",
  "atk-abh03a:386_9": "Macchaghātakoti macchabandho kevaṭṭo.",
  "atk-abh03a:386_10": "Bandhanāgārikoti bandhanāgāragopako.",
  "atk-abh03a:386_11": "Kurūrakammantāti dāruṇakammantā.",
  "atk-abh03a:387_0": "176.",
  "atk-abh03a:387_1": "Muddhāvasittoti khattiyābhisekena muddhani abhisitto.",
  "atk-abh03a:387_2": "Puratthimena nagarassāti nagarato puratthimadisāya.",
  "atk-abh03a:387_3": "Sandhāgāranti yaññasālaṃ.",
  "atk-abh03a:387_4": "Kharājinaṃ nivāsetvāti sakhuraṃ ajinacammaṃ nivāsetvā.",
  "atk-abh03a:387_5": "Sappitelenāti sappinā ca telena ca.",
  "atk-abh03a:387_6": "Ṭhapetvā hi sappiṃ avaseso yo koci sneho telanti vuccati.",
  "atk-abh03a:387_7": "Kaṇḍuvamānoti nakhānaṃ chinnattā kaṇḍuvitabbakāle tena kaṇḍuvamāno.",
  "atk-abh03a:387_8": "Anantarahitāyāti asanthatāya.",
  "atk-abh03a:387_9": "Sarūpavacchāyāti sadisavacchāya.",
  "atk-abh03a:387_10": "Sace gāvī setā hoti,",
  "atk-abh03a:387_11": "vacchopi setakova sace kabarā vā, rattā vā,",
  "atk-abh03a:387_12": "vacchopi tādisovāti –",
  "atk-abh03a:387_13": "evaṃ sarūpavacchāya.",
  "atk-abh03a:387_14": "So evamāhāti so rājā evaṃ vadeti.",
  "atk-abh03a:387_15": "Vacchatarāti taruṇavacchakabhāvaṃ atikkantā balavavacchā.",
  "atk-abh03a:387_16": "Vacchatarīsupi eseva nayo.",
  "atk-abh03a:387_17": "Barihisatthāyāti parikkhepakaraṇatthāya ceva yaññabhūmiyaṃ attharaṇatthāya ca.",
  "atk-abh03a:388_0": "177.",
  "atk-abh03a:388_1": "Diṭṭheva dhammeti imasmiṃyeva attabhāve.",
  "atk-abh03a:388_2": "Nicchātoti chātaṃ vuccati taṇhā,",
  "atk-abh03a:388_3": "sā assa natthīti nicchāto.",
  "atk-abh03a:388_4": "Sabbakilesānaṃ nibbutattā nibbuto.",
  "atk-abh03a:388_5": "Anto tāpanakilesānaṃ abhāvā sītalo jātoti sītībhūto.",
  "atk-abh03a:388_6": "Jhānamaggaphalanibbānasukhāni paṭisaṃvedetīti sukhappaṭisaṃvedī.",
  "atk-abh03a:388_7": "Brahmabhūtena attanāti seṭṭhabhūtena attanā.",
  "atk-abh03a:389_0": "Imaṃ pana puggalaṃ buddhuppādato paṭṭhāya dassetuṃ –",
  "atk-abh03a:389_1": "idha tathāgatotiādimāha.",
  "atk-abh03a:389_2": "Tattha tathāgatoti aṭṭhahi kāraṇehi bhagavā tathāgato –",
  "atk-abh03a:389_3": "tathā āgatoti tathāgato,",
  "atk-abh03a:389_4": "tathā gatoti tathāgato,",
  "atk-abh03a:389_5": "tathalakkhaṇaṃ āgatoti tathāgato,",
  "atk-abh03a:389_6": "tathadhamme yāthāvato abhisambuddhoti tathāgato,",
  "atk-abh03a:389_7": "tathadassitāya tathāgato,",
  "atk-abh03a:389_8": "tathāvāditāya tathāgato,",
  "atk-abh03a:389_9": "tathākāritāya tathāgato,",
  "atk-abh03a:389_10": "abhibhavanaṭṭhena tathāgatoti.",
  "atk-abh03a:389_11": "Arahaṃ sammāsambuddhotiādīni visuddhimagge vitthāritāneva.",
  "atk-abh03a:389_12": "Taṃ dhammanti taṃ vuttappakārasampadaṃ dhammaṃ.",
  "atk-abh03a:389_13": "Suṇāti gahapati vāti kasmā paṭhamaṃ gahapatiṃ niddisati?",
  "atk-abh03a:389_14": "Nihatamānattā ussannattā ca.",
  "atk-abh03a:389_15": "Yebhuyyena hi khattiyakulato pabbajitā jātiṃ nissāya mānaṃ karonti.",
  "atk-abh03a:389_16": "Brāhmaṇakulā pabbajitā mante nissāya mānaṃ karonti.",
  "atk-abh03a:389_17": "Hīnajaccakulā pabbajitā attano vijātitāya patiṭṭhātuṃ na sakkonti.",
  "atk-abh03a:389_18": "Gahapatidārakā pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa mānassa abhāvato nihatamānadappā honti.",
  "atk-abh03a:389_19": "Te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.",
  "atk-abh03a:389_20": "Itarehi ca kulehi nikkhamitvā pabbajitā nāma na bahukā,",
  "atk-abh03a:389_21": "gahapatikāva bahukā.",
  "atk-abh03a:389_22": "Iti nihatamānattā ussannattā ca paṭhamaṃ gahapatiṃ niddisatīti.",
  "atk-abh03a:390_0": "Aññatarasmiṃ vāti itaresaṃ vā kulānaṃ aññatarasmiṃ.",
  "atk-abh03a:390_1": "Paccājātoti patijāto.",
  "atk-abh03a:390_2": "Tathāgate saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate “sammāsambuddho vata so bhagavā”ti saddhaṃ paṭilabhati.",
  "atk-abh03a:390_3": "Iti paṭisañcikkhatīti evaṃ paccavekkhati.",
  "atk-abh03a:390_4": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-abh03a:390_5": "tathāpi nesaṃ sakiñcanasapalibodhaṭṭhena gharāvāso sambādhoyeva.",
  "atk-abh03a:390_6": "Rajopathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ.",
  "atk-abh03a:390_7": "Āgamanapathotipi vattuṃ vaṭṭati.",
  "atk-abh03a:390_8": "Alagganaṭṭhena abbhokāso viyāti abbhokāso.",
  "atk-abh03a:390_9": "Pabbajito hi kūṭāgāraratanapāsāde ca devavimānādīsu ca supihitadvāravātapānesu paṭicchannesu vasantopi neva laggati,",
  "atk-abh03a:390_10": "na sajjati,",
  "atk-abh03a:390_11": "na bajjhati.",
  "atk-abh03a:390_12": "Tena vuttaṃ –",
  "atk-abh03a:390_13": "“abbhokāso pabbajjā”ti.",
  "atk-abh03a:391_0": "Apica –",
  "atk-abh03a:391_1": "sambādho gharāvāso kusalakiriyāya okāsābhāvato.",
  "atk-abh03a:391_2": "Rajopatho asaṃvutasaṅkāraṭṭhānaṃ viya rajānaṃ kilesarajānaṃ sannipātaṭṭhānato.",
  "atk-abh03a:391_3": "Abbhokāso pabbajjā kusalakiriyāya yathāsukhaṃ okāsasambhāvato.",
  "atk-abh03a:391_4": "Nayidaṃ sukaraṃ…pe…",
  "atk-abh03a:391_5": "pabbajeyyanti ettha ayaṃ saṅkhepakathā –",
  "atk-abh03a:391_6": "yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ.",
  "atk-abh03a:391_7": "Ekadivasampi ca kilesamalena amalinaṃ katvā carimakacittaṃ pāpetabbatāya ekantaparisuddhaṃ.",
  "atk-abh03a:391_8": "Saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ.",
  "atk-abh03a:391_9": "Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ –",
  "atk-abh03a:391_10": "“yaṃnūnāhaṃ kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-abh03a:391_11": "vatthāni acchādetvā paridahitvā agārasmā nikkhamitvā anagāriyaṃ pabbajeyya”nti.",
  "atk-abh03a:391_12": "Ettha ca yasmā agārassa hitaṃ kasivāṇijjādikammaṃ “agāriya”nti vuccati,",
  "atk-abh03a:391_13": "tañca pabbajjāya natthi,",
  "atk-abh03a:391_14": "tasmā pabbajjā “anagāriya”nti ñātabbā.",
  "atk-abh03a:391_15": "Taṃ anagāriyaṃ.",
  "atk-abh03a:391_16": "Pabbajeyyanti paṭipajjeyyaṃ.",
  "atk-abh03a:391_17": "Appaṃ vāti sahassato heṭṭhā bhogakkhandho appo nāma hoti,",
  "atk-abh03a:391_18": "sahassato paṭṭhāya mahā.",
  "atk-abh03a:391_19": "Abandhanaṭṭhena ñātiyeva ñātiparivaṭṭo.",
  "atk-abh03a:391_20": "Sopi vīsatiyā heṭṭhā appo hoti,",
  "atk-abh03a:391_21": "vīsatiyā paṭṭhāya mahā.",
  "atk-abh03a:392_0": "178.",
  "atk-abh03a:392_1": "Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca.",
  "atk-abh03a:392_2": "Yattha cete saha jīvanti,",
  "atk-abh03a:392_3": "ekajīvikā sabhāgavuttino honti,",
  "atk-abh03a:392_4": "taṃ bhagavatā paññattasikkhāpadasaṅkhātaṃ sājīvañca.",
  "atk-abh03a:392_5": "Tattha sikkhanabhāvena samāpannoti bhikkhūnaṃ sikkhāsājīvasamāpanno.",
  "atk-abh03a:392_6": "Samāpannoti sikkhaṃ paripūrento sājīvañca avītikkamanto hutvā tadubhayaṃ upagatoti attho.",
  "atk-abh03a:392_7": "Pāṇātipātaṃ pahāyātiādīsu pāṇātipātādikathā heṭṭhā vitthāritā eva.",
  "atk-abh03a:392_8": "Pahāyāti imaṃ pāṇātipātacetanāsaṅkhātaṃ dussīlyaṃ pajahitvā.",
  "atk-abh03a:392_9": "Paṭivirato hotīti pahīnakālato paṭṭhāya tato dussīlyato orato viratova hoti.",
  "atk-abh03a:392_10": "Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya avattanato nikkhittadaṇḍo ceva nikkhittasattho cāti attho.",
  "atk-abh03a:392_11": "Ettha ca ṭhapetvā daṇḍaṃ,",
  "atk-abh03a:392_12": "sabbampi avasesaṃ upakaraṇaṃ sattānaṃ vināsanabhāvato ‘sattha’nti veditabbaṃ.",
  "atk-abh03a:392_13": "Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalikaṃ vā gahetvā vicaranti,",
  "atk-abh03a:392_14": "na taṃ parūpaghātatthāya.",
  "atk-abh03a:392_15": "Tasmā nihitadaṇḍā nihitasatthātveva saṅkhaṃ gacchanti.",
  "atk-abh03a:392_16": "Lajjīti pāpajigucchanalakkhaṇāya lajjāya samannāgato.",
  "atk-abh03a:392_17": "Dayāpannoti dayaṃ mettacittataṃ āpanno.",
  "atk-abh03a:392_18": "Sabbapāṇabhūtahitānukampīti sabbe pāṇabhūte hitena anukampako.",
  "atk-abh03a:392_19": "Tāya dayāpannatāya sabbesaṃ pāṇabhūtānaṃ hitacittakoti attho.",
  "atk-abh03a:392_20": "Viharatīti iriyati, pāleti.",
  "atk-abh03a:393_0": "Dinnameva ādiyatīti dinnādāyī.",
  "atk-abh03a:393_1": "Cittenapi dinnameva paṭikaṅkhatīti dinnapāṭikaṅkhī.",
  "atk-abh03a:393_2": "Thenetīti theno.",
  "atk-abh03a:393_3": "Na thenena athenena.",
  "atk-abh03a:393_4": "Athenattāyeva sucibhūtena.",
  "atk-abh03a:393_5": "Attanāti attabhāvena.",
  "atk-abh03a:393_6": "Athenaṃ sucibhūtaṃ attabhāvaṃ katvā viharatīti vuttaṃ hoti.",
  "atk-abh03a:394_0": "Abrahmacariyanti aseṭṭhacariyaṃ.",
  "atk-abh03a:394_1": "Brahmaṃ seṭṭhaṃ ācāraṃ caratīti brahmacārī.",
  "atk-abh03a:394_2": "Ārācārīti abrahmacariyato dūracārī.",
  "atk-abh03a:394_3": "Methunāti rāgapariyuṭṭhānavasena sadisattā methunakāti laddhavohārehi paṭisevitabbato methunāti saṅkhaṃ gatā asaddhammā.",
  "atk-abh03a:394_4": "Gāmadhammāti gāmavāsīnaṃ dhammā.",
  "atk-abh03a:395_0": "Saccaṃ vadatīti saccavādī.",
  "atk-abh03a:395_1": "Saccena saccaṃ sandahati ghaṭetīti saccasandho.",
  "atk-abh03a:395_2": "Na antarantarā musā vadatīti attho.",
  "atk-abh03a:395_3": "Yo hi puriso kadāci musā vadati,",
  "atk-abh03a:395_4": "kadāci saccaṃ,",
  "atk-abh03a:395_5": "tassa musāvādena antaritattā saccaṃ saccena na ghaṭīyati,",
  "atk-abh03a:395_6": "tasmā na so saccasandho.",
  "atk-abh03a:395_7": "Ayaṃ pana na tādiso.",
  "atk-abh03a:395_8": "Jīvitahetupi musā avatvā saccena saccaṃ sandahatiyevāti saccasandho.",
  "atk-abh03a:395_9": "Thetoti thiro,",
  "atk-abh03a:395_10": "thirakathoti attho.",
  "atk-abh03a:395_11": "Eko hi puggalo haliddirāgo viya,",
  "atk-abh03a:395_12": "thusarāsimhi nikhātakhāṇuko viya,",
  "atk-abh03a:395_13": "assapiṭṭhe ṭhapitakumbhaṇḍamiva ca,",
  "atk-abh03a:395_14": "na thirakatho hoti.",
  "atk-abh03a:395_15": "Eko pāsāṇalekhā viya,",
  "atk-abh03a:395_16": "indakhīlo viya ca thirakatho hoti.",
  "atk-abh03a:395_17": "Asinā sīse chindantepi dve kathā na katheti.",
  "atk-abh03a:395_18": "Ayaṃ vuccati theto.",
  "atk-abh03a:395_19": "Paccayikoti pattiyāyitabbako,",
  "atk-abh03a:395_20": "saddhāyikoti attho.",
  "atk-abh03a:395_21": "Ekacco hi puggalo na paccayiko hoti.",
  "atk-abh03a:395_22": "‘Idaṃ kena vuttaṃ?",
  "atk-abh03a:395_23": "Asukenā’ti vutte ‘mā tassa vacanaṃ saddahathā’ti vattabbataṃ āpajjati.",
  "atk-abh03a:395_24": "Eko paccayiko hoti.",
  "atk-abh03a:395_25": "‘Idaṃ kena vuttaṃ?",
  "atk-abh03a:395_26": "Asukenā’ti vutte ‘yadi tena vuttaṃ,",
  "atk-abh03a:395_27": "idameva pamāṇaṃ,",
  "atk-abh03a:395_28": "idāni upaparikkhitabbaṃ natthi,",
  "atk-abh03a:395_29": "evameva ida’nti vattabbataṃ āpajjati.",
  "atk-abh03a:395_30": "Ayaṃ vuccati paccayiko.",
  "atk-abh03a:395_31": "Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-abh03a:396_0": "Imesaṃ bhedāyāti yesaṃ ito sutvāti vuttānaṃ santike sutaṃ,",
  "atk-abh03a:396_1": "tesaṃ bhedāya.",
  "atk-abh03a:396_2": "Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ upasaṅkamitvā –",
  "atk-abh03a:396_3": "‘tumhākaṃ īdise kule jātānaṃ,",
  "atk-abh03a:396_4": "evaṃ bahussutānaṃ idaṃ na yutta’ntiādīni vatvā sandhānaṃ kattā.",
  "atk-abh03a:396_5": "Anuppadātāti sandhānānuppadātā.",
  "atk-abh03a:396_6": "Dve jane samagge disvā –",
  "atk-abh03a:396_7": "‘tumhākaṃ evarūpe kule jātānaṃ,",
  "atk-abh03a:396_8": "evarūpehi guṇehi samannāgatānaṃ anucchavikameta’ntiādīni vatvā daḷhīkammaṃ kattāti attho.",
  "atk-abh03a:396_9": "Samaggo ārāmo assāti samaggārāmo.",
  "atk-abh03a:396_10": "Yattha samaggā natthi,",
  "atk-abh03a:396_11": "tattha vasitumpi na icchatīti attho.",
  "atk-abh03a:396_12": "Samaggarāmotipi pāḷi.",
  "atk-abh03a:396_13": "Ayameva attho.",
  "atk-abh03a:396_14": "Samaggaratoti samaggesu rato.",
  "atk-abh03a:396_15": "Te pahāya aññatra gantumpi na icchatīti attho.",
  "atk-abh03a:396_16": "Samagge disvāpi sutvāpi nandatīti samagganandī.",
  "atk-abh03a:396_17": "Samaggakaraṇiṃ vācaṃ bhāsitāti yā vācā satte samaggeyeva karoti,",
  "atk-abh03a:396_18": "taṃ sāmaggīguṇaparidīpakameva vācaṃ bhāsati,",
  "atk-abh03a:396_19": "na itaranti.",
  "atk-abh03a:397_0": "Kālena vadatīti kālavādī.",
  "atk-abh03a:397_1": "Vattabbayuttakālaṃ sallakkhetvā vadatīti attho.",
  "atk-abh03a:397_2": "Bhūtaṃ tathaṃ tacchaṃ sabhāvameva vadatīti bhūtavādī.",
  "atk-abh03a:397_3": "Diṭṭhadhammikasamparāyikatthasannissitameva katvā vadatīti atthavādī.",
  "atk-abh03a:397_4": "Navalokuttaradhammasannissitaṃ katvā vadatīti dhammavādī.",
  "atk-abh03a:397_5": "Saṃvaravinayapahānavinayasannissitaṃ katvā vadatīti vinayavādī.",
  "atk-abh03a:397_6": "Nidhānaṃ vuccati ṭhapanokāso.",
  "atk-abh03a:397_7": "Nidhānamassa atthīti nidhānavatī.",
  "atk-abh03a:397_8": "Hadaye nidhātabbayuttakaṃ vācaṃ bhāsitāti attho.",
  "atk-abh03a:397_9": "Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na akālena bhāsati.",
  "atk-abh03a:397_10": "Yuttakālaṃ pana sallakkhetvāva bhāsatīti attho.",
  "atk-abh03a:397_11": "Sāpadesanti saupamaṃ,",
  "atk-abh03a:397_12": "sakāraṇanti attho.",
  "atk-abh03a:397_13": "Pariyantavatinti paricchedaṃ dassetvā.",
  "atk-abh03a:397_14": "Yathāssā paricchedo paññāyati,",
  "atk-abh03a:397_15": "evaṃ bhāsatīti attho.",
  "atk-abh03a:397_16": "Atthasaṃhitanti anekehipi nayehi vibhajantena pariyādātuṃ asakkuṇeyyatāya atthasampannaṃ bhāsati.",
  "atk-abh03a:397_17": "Yaṃ vā so atthavādī atthaṃ vadati,",
  "atk-abh03a:397_18": "tena atthena saṃhitattā atthasaṃhitaṃ vācaṃ bhāsati.",
  "atk-abh03a:397_19": "Na aññaṃ nikkhipitvā aññaṃ bhāsatīti vuttaṃ hoti.",
  "atk-abh03a:398_0": "179.",
  "atk-abh03a:398_1": "Bījagāmabhūtagāmasamārambhāti mūlabījaṃ,",
  "atk-abh03a:398_2": "khandhabījaṃ,",
  "atk-abh03a:398_3": "phaḷubījaṃ,",
  "atk-abh03a:398_4": "aggabījaṃ bījabījanti pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca samārambhā.",
  "atk-abh03a:398_5": "Chedanabhedanapacanādibhāvena vikopanā paṭiviratoti attho.",
  "atk-abh03a:398_6": "Ekabhattikoti pātarāsabhattaṃ,",
  "atk-abh03a:398_7": "sāyamāsabhattanti dve bhattāni.",
  "atk-abh03a:398_8": "Tesu pātarāsabhattaṃ antomajjhanhikena paricchinnaṃ.",
  "atk-abh03a:398_9": "Itaraṃ majjhanhikato uddhaṃ antoaruṇena.",
  "atk-abh03a:398_10": "Tasmā antomajjhanhike dasakkhattuṃ bhuñjamānopi ekabhattikova hoti.",
  "atk-abh03a:398_11": "Taṃ sandhāya vuttaṃ –",
  "atk-abh03a:398_12": "ekabhattikoti.",
  "atk-abh03a:398_13": "Rattiyā bhojanaṃ ratti,",
  "atk-abh03a:398_14": "tato uparatoti rattūparato.",
  "atk-abh03a:398_15": "Atikkante majjhanhike yāva sūriyasatthaṅgamanā bhojanaṃ vikālabhojanaṃ nāma,",
  "atk-abh03a:398_16": "tato viratattā virato vikālabhojanā.",
  "atk-abh03a:398_17": "Sāsanassa ananulomattā visūkaṃ paṭāṇībhūtaṃ dassananti visūkadassanaṃ.",
  "atk-abh03a:398_18": "Attanā naccananaccāpanādivasena naccā ca gītā ca vāditā ca antamaso mayūranaccanāpanādivasenapi pavattānaṃ",
  "atk-abh03a:398_19": "naccādīnaṃ visūkabhūtā dassanā cāti naccagītavāditavisūkadassanā.",
  "atk-abh03a:398_20": "Naccādīni hi attanā payojetuṃ vā parehi payojāpetuṃ vā yuttāni passituṃ vā neva bhikkhūnaṃ na bhikkhunīnaṃ vaṭṭanti.",
  "atk-abh03a:398_21": "Mālādīsu –",
  "atk-abh03a:398_22": "mālāti yaṃkiñci pupphaṃ.",
  "atk-abh03a:398_23": "Gandhanti yaṃkiñci gandhajātaṃ.",
  "atk-abh03a:398_24": "Vilepananti chavirāgakaraṇaṃ.",
  "atk-abh03a:398_25": "Tattha piḷandhanto dhāreti nāma.",
  "atk-abh03a:398_26": "Ūnaṭṭhānaṃ pūrento maṇḍeti nāma.",
  "atk-abh03a:398_27": "Gandhavasena chavirāgavasena ca sādiyanto vibhūseti nāma.",
  "atk-abh03a:398_28": "Ṭhānaṃ vuccati kāraṇaṃ.",
  "atk-abh03a:398_29": "Tasmā yāya dussīlyacetanāya tāni mālādhāraṇādīni mahājano karoti,",
  "atk-abh03a:398_30": "tato paṭiviratoti attho.",
  "atk-abh03a:398_31": "Uccāsayanaṃ vuccati pamāṇātikkantaṃ.",
  "atk-abh03a:398_32": "Mahāsayanaṃ akappiyasanthataṃ,",
  "atk-abh03a:398_33": "tato paṭiviratoti attho.",
  "atk-abh03a:398_34": "Jātarūpanti suvaṇṇaṃ.",
  "atk-abh03a:398_35": "Rajatanti kahāpaṇo,",
  "atk-abh03a:398_36": "lohamāsako,",
  "atk-abh03a:398_37": "jatumāsako,",
  "atk-abh03a:398_38": "dārumāsakoti ye vohāraṃ gacchanti.",
  "atk-abh03a:398_39": "Tassa ubhayassāpi paṭiggahaṇā paṭivirato,",
  "atk-abh03a:398_40": "neva naṃ uggaṇhāti,",
  "atk-abh03a:398_41": "na uggaṇhāpeti,",
  "atk-abh03a:398_42": "na upanikkhittaṃ sādiyatīti attho.",
  "atk-abh03a:399_0": "Āmakadhaññapaṭiggahaṇāti sālivīhiyavagodhumakaṅguvarakakudrūsakasaṅkhātassa sattavidhassāpi āmakadhaññassa paṭiggahaṇā.",
  "atk-abh03a:399_1": "Na kevalañca etesaṃ paṭiggahaṇameva,",
  "atk-abh03a:399_2": "āmasanampi bhikkhūnaṃ na vaṭṭatiyeva.",
  "atk-abh03a:399_3": "Āmakamaṃsapaṭiggahaṇāti ettha aññatra odissa anuññātā āmakamacchamaṃsānaṃ paṭiggahaṇameva bhikkhūnaṃ na vaṭṭati,",
  "atk-abh03a:399_4": "no āmasanaṃ.",
  "atk-abh03a:399_5": "Itthikumārikapaṭiggahaṇāti ettha itthīti purisantaragatā.",
  "atk-abh03a:399_6": "Itarā kumārikā nāma.",
  "atk-abh03a:399_7": "Tāsaṃ paṭiggahaṇampi āmasanampi akappiyameva.",
  "atk-abh03a:399_8": "Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati.",
  "atk-abh03a:399_9": "‘Kappiyakārakaṃ dammi’,",
  "atk-abh03a:399_10": "‘ārāmikaṃ dammī’ti evaṃ vutte pana vaṭṭati.",
  "atk-abh03a:399_11": "Ajeḷakādīsupi khettavatthupariyosānesu kappiyākappiyanayo vinayavasena upaparikkhitabbo.",
  "atk-abh03a:399_12": "Tattha khettaṃ nāma yasmiṃ pubbaṇṇaṃ ruhati.",
  "atk-abh03a:399_13": "Vatthu nāma yasmiṃ aparaṇṇaṃ ruhati.",
  "atk-abh03a:399_14": "Yattha vā ubhayampi ruhati taṃ khettaṃ.",
  "atk-abh03a:399_15": "Tadatthāya akatabhūmibhāgo vatthu.",
  "atk-abh03a:399_16": "Khettavatthusīsena cettha vāpitaḷākādīnipi saṅgahitāneva.",
  "atk-abh03a:400_0": "Dūteyyaṃ vuccati dūtakammaṃ.",
  "atk-abh03a:400_1": "Gihīnaṃ pahitaṃ paṇṇaṃ vā sāsanaṃ vā gahetvā tattha tattha gamanaṃ.",
  "atk-abh03a:400_2": "Pahīṇagamanaṃ vuccati paragharaṃ pesitassa khuddakagamanaṃ.",
  "atk-abh03a:400_3": "Anuyogo nāma tadubhayakaraṇaṃ.",
  "atk-abh03a:400_4": "Tasmā dūteyyapahīṇagamanānaṃ anugoti evamettha attho daṭṭhabbo.",
  "atk-abh03a:400_5": "Kayavikkayāti kayā ca vikkayā ca.",
  "atk-abh03a:400_6": "Tulākūṭādīsu –",
  "atk-abh03a:400_7": "kūṭanti vañcanaṃ.",
  "atk-abh03a:400_8": "Tattha tulākūṭaṃ nāma rūpakūṭaṃ,",
  "atk-abh03a:400_9": "aṅgakūṭaṃ gahaṇakūṭaṃ,",
  "atk-abh03a:400_10": "paṭicchannakūṭanti catubbidhaṃ hoti.",
  "atk-abh03a:400_11": "Tattha rūpakūṭaṃ nāma dve tulā samarūpā katvā gaṇhanto mahatiyā gaṇhāti,",
  "atk-abh03a:400_12": "dadanto khuddikāya deti.",
  "atk-abh03a:400_13": "Aṅgakūṭaṃ nāma gaṇhanto pacchābhāge hatthena tulaṃ akkamati,",
  "atk-abh03a:400_14": "dadanto pubbabhāge.",
  "atk-abh03a:400_15": "Gahaṇakūṭaṃ nāma gaṇhanto mūle rajjuṃ gaṇhāti,",
  "atk-abh03a:400_16": "dadanto agge.",
  "atk-abh03a:400_17": "Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti,",
  "atk-abh03a:400_18": "dadanto aggabhāge.",
  "atk-abh03a:401_0": "Kaṃso vuccati suvaṇṇapāti.",
  "atk-abh03a:401_1": "Tāya vañcanaṃ kaṃsakūṭaṃ. Kathaṃ?",
  "atk-abh03a:401_2": "Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karonti,",
  "atk-abh03a:401_3": "tato janapadaṃ gantvā kiñcideva aḍḍhakulaṃ pavisitvā suvaṇṇabhājanāni kiṇathā’ti vatvā agghe pucchite samagghataraṃ dātukāmā honti.",
  "atk-abh03a:401_4": "Tato tehi ‘kathaṃ imesaṃ suvaṇṇabhāvo jānitabbo’ti vutte ‘vīmaṃsitvā gaṇhathā’ti suvaṇṇapātiṃ pāsāṇe ghaṃsitvā sabbapātiyo datvā gacchanti.",
  "atk-abh03a:402_0": "Mānakūṭaṃ nāma hadayabhedasikhābhedarajjubhedavasena tividhaṃ hoti.",
  "atk-abh03a:402_1": "Tattha hadayabhedo sappitelādiminanakāle labbhati.",
  "atk-abh03a:402_2": "Tāni hi gaṇhanto heṭṭhā chiddena mānena ‘saṇikaṃ āsiñcā’ti vatvā antobhājane bahuṃ paggharāpetvā gaṇhāti.",
  "atk-abh03a:402_3": "Dadanto chiddaṃ pidhāya sīghaṃ pūretvā deti.",
  "atk-abh03a:402_4": "Sikhābhedo tilataṇḍulādiminanakāle labbhati.",
  "atk-abh03a:402_5": "Tāni hi gaṇhanto saṇikaṃ sikhaṃ ussāpetvā gaṇhāti.",
  "atk-abh03a:402_6": "Dadanto vegena pūretvā sikhaṃ chindanto deti.",
  "atk-abh03a:402_7": "Rajjubhedo khettavatthuminanakāle labbhati.",
  "atk-abh03a:402_8": "Lañjaṃ alabhantā hi khettaṃ amahantampi mahantaṃ katvā minanti.",
  "atk-abh03a:403_0": "Ukkoṭanādīsu –",
  "atk-abh03a:403_1": "ukkoṭananti assāmike sāmike kātuṃ lañjaggahaṇaṃ.",
  "atk-abh03a:403_2": "Vañcananti tehi tehi upāyehi paresaṃ vañcanaṃ.",
  "atk-abh03a:403_3": "Tatridamekaṃ vatthu –",
  "atk-abh03a:403_4": "eko kira luddako migañca migapotakañca gahetvā āgacchati.",
  "atk-abh03a:403_5": "Tameko dhutto –",
  "atk-abh03a:403_6": "“kiṃ bho migo agghati,",
  "atk-abh03a:403_7": "kiṃ migapotako”ti āha.",
  "atk-abh03a:403_8": "“Migo dve kahāpaṇe,",
  "atk-abh03a:403_9": "migapotako eka”nti ca vutte kahāpaṇaṃ datvā migapotakaṃ gahetvā thokaṃ gantvā nivatto,",
  "atk-abh03a:403_10": "“na me bho migapotakena attho,",
  "atk-abh03a:403_11": "migaṃ me dehī”ti āha.",
  "atk-abh03a:403_12": "Tena hi “dve kahāpaṇe dehī”ti. So āha – “nanu te, bho,",
  "atk-abh03a:403_13": "mayā paṭhamaṃ eko kahāpaṇo dinno”ti?",
  "atk-abh03a:403_14": "“Āma dinno”ti.",
  "atk-abh03a:403_15": "Idampi migapotakaṃ gaṇha,",
  "atk-abh03a:403_16": "evaṃ so ca kahāpaṇo ayañca kahāpaṇagghaṇako migapotakoti dve kahāpaṇā bhavissantīti.",
  "atk-abh03a:403_17": "So “kāraṇaṃ vadatī”ti sallakkhetvā migapotakaṃ gahetvā migaṃ adāsīti.",
  "atk-abh03a:404_0": "Nikatīti yogavasena vā māyāvasena vā apāmaṅgaṃ pāmaṅganti,",
  "atk-abh03a:404_1": "amaṇiṃ maṇīti,",
  "atk-abh03a:404_2": "asuvaṇṇaṃ suvaṇṇanti katvā patirūpakena vañcanaṃ.",
  "atk-abh03a:404_3": "Sāciyogoti kuṭilayogo.",
  "atk-abh03a:404_4": "Etesaṃyeva ukkoṭanādīnametaṃ nāmaṃ.",
  "atk-abh03a:404_5": "Tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-abh03a:404_6": "Keci aññaṃ dassetvā aññassa parivattanaṃ ‘sāciyogo’ti vadanti.",
  "atk-abh03a:404_7": "Taṃ pana vañcaneneva saṅgahitaṃ.",
  "atk-abh03a:405_0": "Chedanādīsu –",
  "atk-abh03a:405_1": "chedananti hatthacchedanādi.",
  "atk-abh03a:405_2": "Vadhoti māraṇaṃ.",
  "atk-abh03a:405_3": "Bandhoti rajjubandhanādīhi bandhanaṃ.",
  "atk-abh03a:405_4": "Viparāmosoti himaviparāmoso,",
  "atk-abh03a:405_5": "gumbaviparāmosoti duvidho.",
  "atk-abh03a:405_6": "Yañhi himapātasamaye himena paṭicchannā hutvā maggappaṭipannaṃ janaṃ musanti,",
  "atk-abh03a:405_7": "ayaṃ himaviparāmoso.",
  "atk-abh03a:405_8": "Yaṃ gumbādīhi paṭicchannā musanti,",
  "atk-abh03a:405_9": "ayaṃ gumbaviparāmoso.",
  "atk-abh03a:405_10": "Ālopo vuccati gāmanigamādīnaṃ vilopakaraṇaṃ.",
  "atk-abh03a:405_11": "Sahasākāroti sāhasikakiriyā.",
  "atk-abh03a:405_12": "Gehaṃ pavisitvā manussānaṃ ure satthaṃ ṭhapetvā icchitabhaṇḍaggahaṇaṃ.",
  "atk-abh03a:405_13": "Evametasmā chedana…pe…",
  "atk-abh03a:405_14": "sahasākārā paṭivirato hoti.",
  "atk-abh03a:406_0": "180.",
  "atk-abh03a:406_1": "So santuṭṭho hotīti so catūsu paccayesu dvādasavidhena itarītarapaccayasantosena samannāgato hoti.",
  "atk-abh03a:406_2": "Kāyaparihārikenāti kāyaṃ pariharaṇamattakena.",
  "atk-abh03a:406_3": "Kucchiparihārikenāti kucchipariharaṇamattakena.",
  "atk-abh03a:406_4": "Samādāyeva pakkamatīti aṭṭhavidhaṃ bhikkhu parikkhāramattakaṃ sabbaṃ gahetvāva kāyapaṭibaddhaṃ katvāva gacchati.",
  "atk-abh03a:406_5": "“Mama vihāro pariveṇaṃ upaṭṭhāko”ti saṅgo vā baddho vā na hoti.",
  "atk-abh03a:406_6": "So jiyā muttasaro viya yūthā pakkanto,",
  "atk-abh03a:406_7": "mattahatthī viya icchiticchitaṃ senāsanaṃ vanasaṇḍaṃ rukkhamūlaṃ vanapatthaṃ pabbhāraṃ paribhuñjanto ekova tiṭṭhati,",
  "atk-abh03a:406_8": "ekova nisīdati.",
  "atk-abh03a:406_9": "Sabbiriyāpathesu ekova adutiyo.",
  "atk-abh03a:407_0": "“Cātuddiso appaṭigho ca hoti,",
  "atk-abh03a:408_0": "Santussamāno itarītarena;",
  "atk-abh03a:409_0": "Parissayānaṃ sahitā achambhī,",
  "atk-abh03a:410_0": "Eko care khaggavisāṇakappo”ti. ;",
  "atk-abh03a:411_0": "Evaṃ vaṇṇitaṃ khaggavisāṇakappataṃ āpajjati.",
  "atk-abh03a:412_0": "Idāni tamatthaṃ upamāya sādhento,",
  "atk-abh03a:412_1": "“seyyathāpī”tiādimāha.",
  "atk-abh03a:412_2": "Tattha pakkhī sakuṇoti pakkhayutto sakuṇo.",
  "atk-abh03a:412_3": "Ḍetīti uppatati.",
  "atk-abh03a:412_4": "Ayaṃ panettha saṅkhepattho –",
  "atk-abh03a:412_5": "sakuṇo nāma “asukasmiṃ padese rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni vijjhantā vidhunantā khādanti.",
  "atk-abh03a:412_6": "“Idaṃ ajjatanāya,",
  "atk-abh03a:412_7": "idaṃ svātanāya bhavissatī”ti tesaṃ na hoti.",
  "atk-abh03a:412_8": "Phale pana khīṇe neva rukkhassa ārakkhaṃ ṭhapenti,",
  "atk-abh03a:412_9": "na tattha pattaṃ vā nakhaṃ vā tuṇḍaṃ vā ṭhapenti.",
  "atk-abh03a:412_10": "Atha kho tasmiṃ rukkhe anapekkho hutvā yo yaṃ disābhāgaṃ icchati,",
  "atk-abh03a:412_11": "so tena sapattabhārova uppatitvā gacchati.",
  "atk-abh03a:412_12": "Evameva ayaṃ bhikkhu nissaṅgo nirapekkhoyeva pakkamati,",
  "atk-abh03a:412_13": "tena vuttaṃ samādāyeva pakkamatīti.",
  "atk-abh03a:412_14": "Ariyenāti niddosena.",
  "atk-abh03a:412_15": "Ajjhattanti sake attabhāve.",
  "atk-abh03a:412_16": "Anavajjasukhanti niddosasukhaṃ.",
  "atk-abh03a:413_0": "181.",
  "atk-abh03a:413_1": "So cakkhunā rūpaṃ disvāti so iminā ariyena sīlakkhandhena samannāgato bhikkhu cakkhuviññāṇena rūpaṃ passitvāti attho.",
  "atk-abh03a:413_2": "Sesapadesupi yaṃ vattabbaṃ,",
  "atk-abh03a:413_3": "taṃ sabbaṃ heṭṭhā vuttameva.",
  "atk-abh03a:413_4": "Abyāsekasukhanti kilesehi anavasittasukhaṃ.",
  "atk-abh03a:413_5": "Avikiṇṇasukhantipi vuttaṃ.",
  "atk-abh03a:413_6": "Indriyasaṃvarasukhañhi diṭṭhādīsu diṭṭhamattādivasena pavattatāya avikiṇṇaṃ hoti.",
  "atk-abh03a:414_0": "182.",
  "atk-abh03a:414_1": "So abhikkante paṭikkanteti so manacchaṭṭhānaṃ indriyānaṃ saṃvarena samannāgato bhikkhu imesu abhikkantapaṭikkantādīsu",
  "atk-abh03a:414_2": "sattasu ṭhānesu satisampajaññavasena sampajānakārī hoti.",
  "atk-abh03a:414_3": "Tattha yaṃ vattabbaṃ siyā,",
  "atk-abh03a:414_4": "taṃ jhānavibhaṅge vuttameva.",
  "atk-abh03a:415_0": "So iminā cātiādinā kiṃ dasseti?",
  "atk-abh03a:415_1": "Araññavāsassa paccayasampattiṃ dasseti.",
  "atk-abh03a:415_2": "Yassa hi ime cattāro paccayā natthi,",
  "atk-abh03a:415_3": "tassa araññavāso na ijjhati,",
  "atk-abh03a:415_4": "tiracchānagatehi vā vanacarakehi vā saddhiṃ vattabbataṃ āpajjati.",
  "atk-abh03a:415_5": "Araññe adhivatthā devatā “kiṃ evarūpassa pāpabhikkhuno araññavāsenā”ti bheravaṃ saddaṃ sāventi.",
  "atk-abh03a:415_6": "Hatthehi sīsaṃ paharitvā palāyanākāraṃ karonti.",
  "atk-abh03a:415_7": "“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.",
  "atk-abh03a:415_8": "Yassa panete cattāro paccayā atthi,",
  "atk-abh03a:415_9": "tassa araññavāso ijjhati.",
  "atk-abh03a:415_10": "So hi attano sīlaṃ paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato vayato sammasanto ariyabhūmiṃ okkamati.",
  "atk-abh03a:415_11": "Araññe adhivatthā devatā attamanā vaṇṇaṃ bhāsanti.",
  "atk-abh03a:415_12": "Itissa udake pakkhittatelabindu viya yaso vitthāriko hoti.",
  "atk-abh03a:415_13": "Vivittantiādīni heṭṭhā vuttatthāneva.",
  "atk-abh03a:415_14": "So evaṃ samāhite citte…pe…",
  "atk-abh03a:415_15": "yathākammūpage satte pajānātīti ettake ṭhāne yaṃ vattabbaṃ siyā,",
  "atk-abh03a:415_16": "taṃ sabbaṃ visuddhimagge vuttameva.",
  "atk-abh03a:416_0": "185.",
  "atk-abh03a:416_1": "Tatiyavijjāya so evaṃ samāhite citteti vipassanāpādakaṃ catutthajjhānacittaṃ veditabbaṃ.",
  "atk-abh03a:416_2": "Āsavānaṃ khayañāṇāyāti arahattamaggañāṇatthāya.",
  "atk-abh03a:416_3": "Arahattamaggo hi āsavānaṃ vināsanato āsavānaṃ khayoti vuccati.",
  "atk-abh03a:416_4": "Tatra cetaṃ ñāṇaṃ tappariyāpannattāti.",
  "atk-abh03a:416_5": "Cittaṃ abhininnāmetīti vipassanācittaṃ abhinīharati.",
  "atk-abh03a:416_6": "So idaṃ dukkhanti evamādīsu –",
  "atk-abh03a:416_7": "“ettakaṃ dukkhaṃ,",
  "atk-abh03a:416_8": "na ito bhiyyo”ti sabbampi dukkhasaccaṃ sarasalakkhaṇappaṭivedhena yathābhūtaṃ pajānāti,",
  "atk-abh03a:416_9": "paṭivijjhati.",
  "atk-abh03a:416_10": "Tassa ca dukkhassa nibbattikaṃ taṇhaṃ –",
  "atk-abh03a:416_11": "ayaṃ dukkhasamudayoti;",
  "atk-abh03a:416_12": "tadubhayampi yaṃ ṭhānaṃ patvā nirujjhati,",
  "atk-abh03a:416_13": "taṃ tesaṃ appavattiṃ nibbānaṃ –",
  "atk-abh03a:416_14": "ayaṃ dukkhanirodhoti;",
  "atk-abh03a:416_15": "tassa ca sampāpakaṃ ariyamaggaṃ –",
  "atk-abh03a:416_16": "ayaṃ dukkhanirodhagāminī paṭipadāti sarasalakkhaṇapaṭivedhena yathābhūtaṃ pajānāti,",
  "atk-abh03a:416_17": "paṭivijjhatīti –",
  "atk-abh03a:416_18": "evamattho veditabbo.",
  "atk-abh03a:417_0": "Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-abh03a:417_1": "Tassa evaṃ jānato evaṃ passatoti tassa evaṃ jānantassa evaṃ passantassa saha vipassanāya koṭippattaṃ maggaṃ katheti.",
  "atk-abh03a:417_2": "Kāmāsavāti kāmāsavato.",
  "atk-abh03a:417_3": "Vimuccatīti iminā maggakkhaṇaṃ dasseti.",
  "atk-abh03a:417_4": "Vimuttasminti iminā phalakkhaṇaṃ dasseti.",
  "atk-abh03a:417_5": "Maggakkhaṇe hi cittaṃ vimuccati,",
  "atk-abh03a:417_6": "phalakkhaṇe vimuttaṃ hoti.",
  "atk-abh03a:417_7": "Vimuttasmiṃ vimuttamiti ñāṇanti iminā paccavekkhaṇañāṇaṃ dasseti.",
  "atk-abh03a:417_8": "Khīṇā jātītiādīhi tassa bhūmiṃ.",
  "atk-abh03a:417_9": "Tena hi ñāṇena so paccavekkhanto ‘khīṇā jātī’tiādīni pajānāti.",
  "atk-abh03a:417_10": "Vusitanti vuṭṭhaṃ parivuṭṭhaṃ kataṃ caritaṃ niṭṭhitanti attho.",
  "atk-abh03a:417_11": "Brahmacariyanti maggabrahmacariyaṃ.",
  "atk-abh03a:417_12": "Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma.",
  "atk-abh03a:417_13": "Khīṇāsavo vuṭṭhavāso.",
  "atk-abh03a:417_14": "Tasmā so attano brahmacariyavāsaṃ paccavekkhanto vusitaṃ brahmacariyanti pajānāti.",
  "atk-abh03a:417_15": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena soḷasavidhampi kiccaṃ niṭṭhāpitanti attho.",
  "atk-abh03a:417_16": "Puthujjanakalyāṇakādayo hi taṃ kiccaṃ karonti;",
  "atk-abh03a:417_17": "khīṇāsavo katakaraṇīyo.",
  "atk-abh03a:417_18": "Tasmā so attano karaṇīyaṃ paccavekkhanto.",
  "atk-abh03a:417_19": "“Kataṃ karaṇīya”nti pajānāti.",
  "atk-abh03a:417_20": "Nāparaṃ itthattāyāti “idāni puna etthabhāvāya evaṃ soḷasakiccabhāvāya kilesakkhayāya vā maggabhāvanākiccaṃ natthī”ti pajānāti.",
  "atk-abh03a:418_0": "186.",
  "atk-abh03a:418_1": "Sarāgādīsu –",
  "atk-abh03a:418_2": "appahīnoti vikkhambhanappahānena vā tadaṅgappahānena vā samucchedappahānena vā appahīno.",
  "atk-abh03a:419_0": "187.",
  "atk-abh03a:419_1": "Lābhī hotītiādīsu –",
  "atk-abh03a:419_2": "lābhīti lābhavā paṭilabhitvā ṭhito.",
  "atk-abh03a:419_3": "Ajjhattaṃ cetosamathassāti niyakajjhattasaṅkhāte attano citte uppannassa cetosamathassa.",
  "atk-abh03a:419_4": "Adhipaññādhammavipassanāyāti adhipaññāsaṅkhātāya khandhadhammesu aniccādivasena pavattāya vipassanāya.",
  "atk-abh03a:419_5": "Rūpasahagatānanti rūpanimittārammaṇānaṃ rūpāvacarasamāpattīnaṃ.",
  "atk-abh03a:419_6": "Arūpasahagatānanti na rūpanimittārammaṇānaṃ arūpasamāpattīnaṃ.",
  "atk-abh03a:419_7": "Ettha ca paṭhamo aṭṭhasamāpattilābhī puthujjano.",
  "atk-abh03a:419_8": "Dutiyo sukkhavipassakaariyasāvako.",
  "atk-abh03a:419_9": "Tatiyo aṭṭhasamāpattilābhī ariyasāvako.",
  "atk-abh03a:419_10": "Catuttho lokiyamahājano veditabbo.",
  "atk-abh03a:420_0": "188.",
  "atk-abh03a:420_1": "Anusotagāmīādīsu –",
  "atk-abh03a:420_2": "anusotagāmīti vaṭṭasotaṃ anugato,",
  "atk-abh03a:420_3": "vaṭṭasote nimuggo puthujjano veditabbo.",
  "atk-abh03a:420_4": "Paṭisotagāmīti paṭisotagamano.",
  "atk-abh03a:420_5": "Anusotaṃ agantvā paṭisotaṃ gacchantassetaṃ adhivacanaṃ.",
  "atk-abh03a:420_6": "Pāpañca kammaṃ na karotīti paññattaṃ vītikkamanto na karoti.",
  "atk-abh03a:420_7": "Sahāpi dukkhena sahāpi domanassenāti kilesapariyuṭṭhāne sati uppannena dukkhadomanassena saddhimpi.",
  "atk-abh03a:420_8": "Paripuṇṇanti tissannaṃ sikkhānaṃ ekāyapi anūnaṃ.",
  "atk-abh03a:420_9": "Parisuddhanti nirupakkilesaṃ.",
  "atk-abh03a:420_10": "Brahmacariyanti seṭṭhacariyaṃ.",
  "atk-abh03a:420_11": "Iminā vārena sotāpannasakadāgāmino kathitā.",
  "atk-abh03a:420_12": "Kiṃ pana te rudantā brahmacariyaṃ carantīti? Āma.",
  "atk-abh03a:420_13": "Kilesarodanena rudantā caranti nāma.",
  "atk-abh03a:420_14": "Sīlasampanno puthujjanabhikkhupi ettheva saṅgahito.",
  "atk-abh03a:421_0": "Ṭhitattoti ṭhitasabhāvo.",
  "atk-abh03a:421_1": "Anāgāmīti kāmarāgabyāpādehi akampanīyacittatāya ca tamhā lokā anāvattidhammatāya ca ṭhitasabhāvo nāma.",
  "atk-abh03a:421_2": "Tiṇṇoti taṇhāsotaṃ uttiṇṇo.",
  "atk-abh03a:421_3": "Pāraṅgatoti nibbānapāraṃ gato.",
  "atk-abh03a:421_4": "Thale tiṭṭhatīti arahattaphalasamāpattithale tiṭṭhati.",
  "atk-abh03a:421_5": "Cetovimuttinti phalasamādhiṃ.",
  "atk-abh03a:421_6": "Paññāvimuttinti phalañāṇaṃ.",
  "atk-abh03a:421_7": "Ayaṃ vuccatīti ayaṃ khīṇāsavo “tiṇṇo pāraṅgato thale tiṭṭhati brāhmaṇo”ti vuccati.",
  "atk-abh03a:421_8": "Bāhitapāpatāya hi esa brāhmaṇo nāma.",
  "atk-abh03a:422_0": "189.",
  "atk-abh03a:422_1": "Appassutādīsu –",
  "atk-abh03a:422_2": "appakaṃ sutaṃ hotīti navaṅge satthusāsane kiñcideva thokaṃ sutaṃ hoti.",
  "atk-abh03a:422_3": "Na atthamaññāya,",
  "atk-abh03a:422_4": "na dhammamaññāya dhammānudhammapaṭipanno hotīti aṭṭhakathañca pāḷiñca jānitvā lokuttaradhammassa anurūpadhammaṃ pubbabhāgapaṭipadaṃ paṭipanno na hoti.",
  "atk-abh03a:422_5": "Iminā nayena sabbattha attho veditabbo.",
  "atk-abh03a:423_0": "190.",
  "atk-abh03a:423_1": "Samaṇamacalādīsu –",
  "atk-abh03a:423_2": "samaṇamacaloti samaṇaacalo,",
  "atk-abh03a:423_3": "makāro padasandhikaro.",
  "atk-abh03a:423_4": "Niccalasamaṇo,",
  "atk-abh03a:423_5": "thirasamaṇoti attho.",
  "atk-abh03a:423_6": "Ayaṃ vuccatīti ayaṃ sotāpanno sāsane mūlajātāya saddhāya patiṭṭhitattā ‘samaṇamacalo’ti vuccati.",
  "atk-abh03a:423_7": "Sakadāgāmī pana rajjanakilesassa atthitāya samaṇapadumoti vutto.",
  "atk-abh03a:423_8": "Rattaṭṭho hi idha padumaṭṭho nāmāti vuttaṃ.",
  "atk-abh03a:423_9": "Anāgāmī kāmarāgasaṅkhātassa rajjanakilesassa natthitāya samaṇapuṇḍarīkoti vutto.",
  "atk-abh03a:423_10": "Paṇḍaraṭṭho hi idha puṇḍarīkaṭṭho nāmāti vuttaṃ.",
  "atk-abh03a:423_11": "Khīṇāsavo ca thaddhabhāvakarānaṃ kilesānaṃ abhāvena samaṇesu samaṇasukhumālo nāmāti vutto.",
  "atk-abh03a:423_12": "Appadukkhaṭṭhenapi cesa samaṇasukhumāloyevāti.",
  "atk-abh03a:424_0": "Catukkaniddesavaṇṇanā.",
  "atk-abh03a:425_0": "5. Pañcakaniddesavaṇṇanā",
  "atk-abh03a:426_0": "191. Pañcake –",
  "atk-abh03a:426_1": "tatrāti tesu “ārabhati ca vippaṭisārī ca hotī”tiādinā nayena heṭṭhā uddiṭṭhapuggalesu.",
  "atk-abh03a:426_2": "Yvāyanti yo ayaṃ.",
  "atk-abh03a:426_3": "Ārabhatīti ettha ārambhasaddo kammakiriyāhiṃsanavīriyavikopanāpattivītikkamesu vattati.",
  "atk-abh03a:426_4": "Tathā hesa “yaṃkiñci dukkhaṃ sambhoti,",
  "atk-abh03a:426_5": "sabbaṃ ārambhapaccayā”ti kamme āgato.",
  "atk-abh03a:426_6": "“Mahāyaññā mahārambhā,",
  "atk-abh03a:426_7": "na te honti mahapphalā”ti kiriyāyaṃ.",
  "atk-abh03a:426_8": "“Samaṇaṃ gotamaṃ uddissa pāṇaṃ ārabhantī”ti hiṃsane.",
  "atk-abh03a:426_9": "“Ārabhatha,",
  "atk-abh03a:426_10": "nikkhamatha,",
  "atk-abh03a:426_11": "yuñjatha buddhasāsane”ti vīriye.",
  "atk-abh03a:426_12": "“Bījagāmabhūtagāmasamārambhā paṭivirato hotī”ti vikopane.",
  "atk-abh03a:426_13": "“Ārabhati ca vippaṭisārī ca hotī”ti ayaṃ pana āpattivītikkame āgato.",
  "atk-abh03a:426_14": "Tasmā āpattivītikkamavasena ārabhati ceva tappaccayā vippaṭisārī ca hotīti ayamettha attho.",
  "atk-abh03a:427_0": "Yathābhūtaṃ nappajānātīti anadhigatattā yathāsabhāvato na jānāti.",
  "atk-abh03a:427_1": "Yatthassāti yasmiṃ assa,",
  "atk-abh03a:427_2": "yaṃ ṭhānaṃ patvā etassa puggalassa uppannā pāpakā akusalā dhammā aparisesā nirujjhantīti attho.",
  "atk-abh03a:427_3": "Kiṃ pana patvā te nirujjhantīti?",
  "atk-abh03a:427_4": "Arahattamaggaṃ.",
  "atk-abh03a:427_5": "Phalappattassa pana niruddhā nāma honti.",
  "atk-abh03a:427_6": "Evaṃ santepi idha maggakiccavasena phalameva vuttanti veditabbaṃ.",
  "atk-abh03a:427_7": "Ārambhajāti āpattivītikkamasambhavā.",
  "atk-abh03a:427_8": "Vippaṭisārajāti vippaṭisārato jātā.",
  "atk-abh03a:427_9": "Pavaḍḍhantīti punappunaṃ uppajjanena vaḍḍhanti.",
  "atk-abh03a:427_10": "Sādhūti āyācanasādhu.",
  "atk-abh03a:427_11": "Idaṃ vuttaṃ hoti –",
  "atk-abh03a:427_12": "yāva aparaddhañca vata āyasmatā,",
  "atk-abh03a:427_13": "evaṃ santepi mayaṃ āyasmantaṃ yācāma –",
  "atk-abh03a:427_14": "“desetabbayuttakassa desanāya,",
  "atk-abh03a:427_15": "vuṭṭhātabbayuttakassa vuṭṭhānena,",
  "atk-abh03a:427_16": "āvikātabbayuttakassa āvikiriyāya,",
  "atk-abh03a:427_17": "ārambhaje āsave pahāya,",
  "atk-abh03a:427_18": "suddhante ṭhitabhāvapaccavekkhaṇena vippaṭisāraje āsave paṭivinodetvā nīharitvā vipassanācittañceva vipassanāpaññañca bhāvetū”ti.",
  "atk-abh03a:427_19": "Amunā pañcamena puggalenāti etena pañcamena khīṇāsavapuggalena.",
  "atk-abh03a:427_20": "Samasamo bhavissatīti lokuttaraguṇehi samabhāveneva samo bhavissatīti evaṃ khīṇāsavena ovaditabboti attho.",
  "atk-abh03a:428_0": "Ārabhati na vippaṭisārī hotīti āpattiṃ āpajjati.",
  "atk-abh03a:428_1": "Taṃ pana desetuṃ sabhāgapuggalaṃ pariyesati.",
  "atk-abh03a:428_2": "Tasmā na vippaṭisārī hoti.",
  "atk-abh03a:428_3": "Aṅguttaraṭṭhakathāyaṃ pana “vuṭṭhitattā na vippaṭisārī hotī”ti vuttaṃ.",
  "atk-abh03a:428_4": "Na ārabhati vippaṭisārī hotīti āpattiṃ nāpajjati,",
  "atk-abh03a:428_5": "vinayapaññattiyaṃ pana akovidattā anāpattiyaṃ āpattisaññī hutvā vippaṭisārī hoti.",
  "atk-abh03a:428_6": "Aṅguttaraṭṭhakathāyaṃ pana “sakiṃ āpattiṃ āpajjitvā tato vuṭṭhāya pacchā kiñcāpi nāpajjati,",
  "atk-abh03a:428_7": "vippaṭisāraṃ pana vinodetuṃ na sakkotī”ti vuttaṃ.",
  "atk-abh03a:428_8": "Na ārabhati na vippaṭisārī hotīti neva āpattiṃ āpajjati,",
  "atk-abh03a:428_9": "na vippaṭisārī hoti.",
  "atk-abh03a:428_10": "Katamo panesa puggaloti?",
  "atk-abh03a:428_11": "Ossaṭṭhavīriyapuggalo.",
  "atk-abh03a:428_12": "So hi “kiṃ me imasmiṃ buddhakāle parinibbānena,",
  "atk-abh03a:428_13": "anāgate metteyyasammāsambuddhakāle parinibbāyissāmī”ti visuddhasīlopi paṭipattiṃ na pūreti.",
  "atk-abh03a:428_14": "Sopi “kimatthaṃ āyasmā pamatto viharati puthujjanassa nāma gati anibaddhā.",
  "atk-abh03a:428_15": "Āyasmā hi metteyyasammāsambuddhassa sammukhabhāvaṃ labheyyapi na labheyyāpīti arahattatthāya vipassanaṃ bhāvehī”ti ovaditabbova.",
  "atk-abh03a:428_16": "Sesaṃ sabbattha vuttanayeneva veditabbaṃ.",
  "atk-abh03a:429_0": "192.",
  "atk-abh03a:429_1": "Datvā avajānātītiādīsu –",
  "atk-abh03a:429_2": "eko bhikkhu mahāpuñño catupaccayalābhī hoti.",
  "atk-abh03a:429_3": "So cīvarādīni labhitvā aññaṃ appapuññaṃ āpucchati.",
  "atk-abh03a:429_4": "Sopi tasmiṃ punappunaṃ āpucchantepi gaṇhātiyeva.",
  "atk-abh03a:429_5": "Athassa itaro thokaṃ kupito hutvā maṅkubhāvaṃ uppādetukāmo vadati –",
  "atk-abh03a:429_6": "“ayaṃ attano dhammatāya cīvarādīni na labhati,",
  "atk-abh03a:429_7": "amhe nissāya labhatī”ti.",
  "atk-abh03a:429_8": "Evaṃ puggalo datvā avajānāti nāma.",
  "atk-abh03a:429_9": "Eko pana ekena saddhiṃ dve tīṇi vassāni vasanto pubbe taṃ puggalaṃ garuṃ katvā pacchā gacchante gacchante kāle cittīkāraṃ na karoti,",
  "atk-abh03a:429_10": "āsanāpi na vuṭṭhāti,",
  "atk-abh03a:429_11": "upaṭṭhānampi na gacchati.",
  "atk-abh03a:429_12": "Evaṃ puggalo saṃvāsena avajānāti nāma.",
  "atk-abh03a:430_0": "Ādheyyamukhoti ādito dheyyamukho.",
  "atk-abh03a:430_1": "Paṭhamavacanasmiṃyeva ṭhapitamukhoti attho.",
  "atk-abh03a:430_2": "Adhimuccitā hotīti saddhātā hoti.",
  "atk-abh03a:430_3": "Tatrāyaṃ nayo –",
  "atk-abh03a:430_4": "eko puggalo sāruppaṃyeva bhikkhuṃ ‘asāruppo eso’ti katheti,",
  "atk-abh03a:430_5": "taṃ sutvā esa niṭṭhaṃ gacchati.",
  "atk-abh03a:430_6": "Puna aññena sabhāgena bhikkhunā ‘sāruppo aya’nti vuttepi tassa vacanaṃ na gaṇhāti “asukena nāma ‘asāruppo",
  "atk-abh03a:430_7": "aya’nti amhākaṃ kathita”nti purimabhikkhunova kathaṃ gaṇhāti.",
  "atk-abh03a:430_8": "Aparopissa dussīlaṃ ‘sīlavā’ti katheti.",
  "atk-abh03a:430_9": "Tassa vacanaṃ saddahitvā puna aññena “asāruppo esa bhikkhu,",
  "atk-abh03a:430_10": "nāyaṃ tumhākaṃ santikaṃ upasaṅkamituṃ yutto”ti vuttopi tassa vacanaṃ aggahetvā purimasseva kathaṃ gaṇhāti.",
  "atk-abh03a:430_11": "Aparo vaṇṇampi kathitaṃ gaṇhāti,",
  "atk-abh03a:430_12": "avaṇṇampi kathitaṃ gaṇhātiyeva.",
  "atk-abh03a:430_13": "Ayampi ādheyyamukhoyeva nāma.",
  "atk-abh03a:430_14": "Ādhātabbamukho yaṃ yaṃ suṇāti,",
  "atk-abh03a:430_15": "tattha tattha ṭhapitamukhoti attho.",
  "atk-abh03a:431_0": "Loloti saddhādīnaṃ ittarakālaṭṭhitikattā assaddhiyādīhi lulitabhāvena lolo.",
  "atk-abh03a:431_1": "Ittarasaddhoti parittasaddho,",
  "atk-abh03a:431_2": "aparipuṇṇasaddho.",
  "atk-abh03a:431_3": "Sesesupi eseva nayo.",
  "atk-abh03a:431_4": "Ettha pana punappunaṃ bhajanavasena saddhāva bhatti.",
  "atk-abh03a:431_5": "Pemaṃ saddhāpemaṃ gehasitapemampi vaṭṭati.",
  "atk-abh03a:431_6": "Pasādo saddhāpasādova.",
  "atk-abh03a:431_7": "Evaṃ puggalo lolo hotīti evaṃ ittarasaddhāditāya puggalo lolo nāma hoti.",
  "atk-abh03a:431_8": "Haliddirāgo viya,",
  "atk-abh03a:431_9": "thusarāsimhi koṭṭitakhāṇuko viya,",
  "atk-abh03a:431_10": "assapiṭṭhiyaṃ ṭhapitakumbhaṇḍaṃ viya ca anibaddhaṭṭhāno muhuttena pasīdati,",
  "atk-abh03a:431_11": "muhuttena kuppati.",
  "atk-abh03a:432_0": "Mando momūhoti aññāṇabhāvena mando avisadatāya momūho. Mahāmūḷhoti attho.",
  "atk-abh03a:433_0": "193.",
  "atk-abh03a:433_1": "Yodhājīvūpamesu –",
  "atk-abh03a:433_2": "yodhājīvāti yuddhūpajīvino.",
  "atk-abh03a:433_3": "Rajagganti hatthiassādīnaṃ pādappahārabhinnāya bhūmiyā uggataṃ rajakkhandhaṃ.",
  "atk-abh03a:433_4": "Na santhambhatīti santhambhitvā ṭhātuṃ na sakkoti.",
  "atk-abh03a:433_5": "Sahati rajagganti rajakkhandhaṃ disvāpi adhivāseti.",
  "atk-abh03a:433_6": "Dhajagganti hatthiassādipiṭṭhesu vā rathesu vā ussāpitānaṃ dhajānaṃ aggaṃ.",
  "atk-abh03a:433_7": "Ussāraṇanti hatthiassarathādīnañceva balakāyassa ca uccāsaddamahāsaddaṃ.",
  "atk-abh03a:433_8": "Sampahāreti samāgate appamattakepi pahāre.",
  "atk-abh03a:433_9": "Haññatīti vihaññati,",
  "atk-abh03a:433_10": "vighātaṃ āpajjati.",
  "atk-abh03a:433_11": "Byāpajjatīti vipattiṃ āpajjati,",
  "atk-abh03a:433_12": "pakatibhāvaṃ jahati.",
  "atk-abh03a:433_13": "Sahati sampahāranti dve tayo pahāre patvāpi sahati,",
  "atk-abh03a:433_14": "adhivāseti.",
  "atk-abh03a:433_15": "Tameva saṅgāmasīsanti tameva jayakhandhāvāraṭṭhānaṃ.",
  "atk-abh03a:433_16": "Ajjhāvasatīti sattāhamattaṃ abhibhavitvā āvasati.",
  "atk-abh03a:433_17": "Kiṃ kāraṇā?",
  "atk-abh03a:433_18": "Laddhappahārānaṃ pahārajagganatthañceva katakammānaṃ visesaṃ ñatvā ṭhānantaradānatthañca issariyasukhānubhavanatthañca.",
  "atk-abh03a:434_0": "194.",
  "atk-abh03a:434_1": "Idāni yasmā satthu yodhājīvehi kiccaṃ natthi,",
  "atk-abh03a:434_2": "imasmiṃ pana sāsane tathārūpe pañca puggale dassetuṃ idaṃ opammaṃ ābhataṃ,",
  "atk-abh03a:434_3": "tasmā te puggale dassento evamevantiādimāha.",
  "atk-abh03a:435_0": "Tattha saṃsīdatīti micchāvitakkasmiṃ visīdati,",
  "atk-abh03a:435_1": "anupavisati.",
  "atk-abh03a:435_2": "Na sakkoti brahmacariyaṃ sandhāretunti brahmacariyavāsaṃ anupacchijjamānaṃ gopetuṃ na sakkoti.",
  "atk-abh03a:435_3": "Sikkhādubbalyaṃ āvikatvāti sikkhāya dubbalabhāvaṃ pakāsetvā.",
  "atk-abh03a:435_4": "Kimassa rajaggasminti kiṃ tassa puggalassa rajaggaṃ nāmāti vadati.",
  "atk-abh03a:435_5": "Abhirūpāti abhirūpavatī.",
  "atk-abh03a:435_6": "Dassanīyāti dassanayoggā.",
  "atk-abh03a:435_7": "Pāsādikāti dassaneneva cittappasādāvahā.",
  "atk-abh03a:435_8": "Paramāyāti uttamāya.",
  "atk-abh03a:435_9": "Vaṇṇapokkharatāyāti sarīravaṇṇena ceva aṅgasaṇṭhānena ca.",
  "atk-abh03a:436_0": "196.",
  "atk-abh03a:436_1": "Ūhasatīti avahasati.",
  "atk-abh03a:436_2": "Ullapatīti katheti.",
  "atk-abh03a:436_3": "Ujjagghatīti pāṇiṃ paharitvā mahāhasitaṃ hasati.",
  "atk-abh03a:436_4": "Uppaṇḍetīti uppaṇḍanakathaṃ katheti.",
  "atk-abh03a:437_0": "197.",
  "atk-abh03a:437_1": "Abhinisīdatīti abhibhavitvā santike vā ekāsane vā nisīdati.",
  "atk-abh03a:437_2": "Dutiyapadepi eseva nayo.",
  "atk-abh03a:437_3": "Ajjhottharatīti avattharati.",
  "atk-abh03a:438_0": "198.",
  "atk-abh03a:438_1": "Viniveṭhetvā vinimocetvāti gahitaṭṭhānato tassa hatthaṃ viniveṭhetvā ceva,",
  "atk-abh03a:438_2": "mocetvā ca.",
  "atk-abh03a:438_3": "Sesamettha uttānatthameva.",
  "atk-abh03a:439_0": "199.",
  "atk-abh03a:439_1": "Piṇḍapātikesu –",
  "atk-abh03a:439_2": "mandattā momūhattāti neva samādānaṃ jānāti,",
  "atk-abh03a:439_3": "na ānisaṃsaṃ;",
  "atk-abh03a:439_4": "attano pana mandattā momūhattā aññāṇeneva piṇḍapātiko hoti.",
  "atk-abh03a:439_5": "Pāpiccho icchāpakatoti piṇḍapātikassa me sato “ayaṃ piṇḍapātiko”ti catupaccayasakkāraṃ karissanti. Lajjī,",
  "atk-abh03a:439_6": "appicchotiādīhi ca guṇehi sambhāvessantīti.",
  "atk-abh03a:439_7": "Evaṃ pāpikāya icchāya ṭhatvā tāya pāpicchāya abhibhūto hutvā piṇḍapātiko hoti.",
  "atk-abh03a:439_8": "Ummādavasena piṇḍāya caranto pana ummādā cittavikkhepā piṇḍapātiko nāma hoti.",
  "atk-abh03a:439_9": "Vaṇṇitanti idaṃ piṇḍapātikaṅgaṃ nāma buddhehi ca buddhasāvakehi ca vaṇṇitaṃ pasatthanti piṇḍapātiko hoti.",
  "atk-abh03a:439_10": "Appicchataṃyeva nissāyātiādīsu –",
  "atk-abh03a:439_11": "“iti appiccho bhavissāmi,",
  "atk-abh03a:439_12": "idaṃ me piṇḍapātikaṅgaṃ appicchatāya saṃvattissati;",
  "atk-abh03a:439_13": "‘iti santuṭṭho bhavissāmi idaṃ me piṇḍapātikaṅgaṃ santuṭṭhiyā saṃvattissati’;",
  "atk-abh03a:439_14": "‘iti kilese saṃlikhissāmi’,",
  "atk-abh03a:439_15": "idaṃ me piṇḍapātikaṅgaṃ kilesasallekhanatthāya saṃvattissatī”ti piṇḍapātiko hoti.",
  "atk-abh03a:439_16": "Idamatthitanti imāya kalyāṇāya paṭipattiyā atthikabhāvaṃ,",
  "atk-abh03a:439_17": "iminā vā piṇḍapātamattena atthikabhāvaṃ.",
  "atk-abh03a:439_18": "Yaṃ yaṃ laddhaṃ tena teneva yāpanabhāvaṃ nissāyāti attho.",
  "atk-abh03a:439_19": "Aggoti jeṭṭhako.",
  "atk-abh03a:439_20": "Sesāni tasseva vevacanāni.",
  "atk-abh03a:440_0": "Gavā khīranti gāvito khīraṃ nāma hoti,",
  "atk-abh03a:440_1": "na vinā gāviyā.",
  "atk-abh03a:440_2": "Khīramhā dadhītiādīsupi eseva nayo.",
  "atk-abh03a:440_3": "Evamevanti yathā etesu pañcasu gorasesu sappimaṇḍo aggo;",
  "atk-abh03a:440_4": "evamevaṃ imesu pañcasu piṇḍapātikesu yvāyaṃ appicchatādīni nissāya piṇḍapātiko hoti.",
  "atk-abh03a:440_5": "Ayaṃ aggo ca seṭṭho ca pāmokkho ca uttamo ca pavaro ca.",
  "atk-abh03a:440_6": "Imesu pana pañcasu piṇḍapātikesu dveva janā piṇḍapātikā,",
  "atk-abh03a:440_7": "tayo na piṇḍapātikā.",
  "atk-abh03a:440_8": "Nāmamattena pana piṇḍapātikāti veditabbā.",
  "atk-abh03a:440_9": "Khalupacchābhattikādīsupi eseva nayoti.",
  "atk-abh03a:441_0": "Pañcakaniddesavaṇṇanā.",
  "atk-abh03a:442_0": "6. Chakkaniddesavaṇṇanā",
  "atk-abh03a:443_0": "202. Chakke –",
  "atk-abh03a:443_1": "tatrāti tesu chasu puggalesu.",
  "atk-abh03a:443_2": "Sammāsambuddho tena daṭṭhabboti so puggalo tena anācariyakena attanā uppāditena sabbaññutaññāṇena sabbaññubuddho daṭṭhabbo.",
  "atk-abh03a:444_0": "Paccekasambuddho tenātiādīsupi tena paccekasambodhiñāṇena so puggalo paccekasambuddho.",
  "atk-abh03a:444_1": "Tena sāvakapāramīñāṇena te puggalā sāriputtamoggallānā.",
  "atk-abh03a:444_2": "Tena dukkhassa antakaraṇena te puggalā avasesā arahanto.",
  "atk-abh03a:444_3": "Tena itthattaṃ anāgamanena so puggalo anāgāmī.",
  "atk-abh03a:444_4": "Tena itthattaṃ āgamanena te puggalā sotāpannasakadāgāmino daṭṭhabbāti.",
  "atk-abh03a:445_0": "Chakkaniddesavaṇṇanā.",
  "atk-abh03a:446_0": "7. Sattakaniddesavaṇṇanā",
  "atk-abh03a:447_0": "203. Sattake –",
  "atk-abh03a:447_1": "sakiṃ nimuggoti ekavāraṃ nimuggo.",
  "atk-abh03a:447_2": "Ekantakāḷakehīti ekanteneva kāḷakehi natthikavādaahetukavādaakiriyavādasaṅkhātehi niyatamicchādiṭṭhidhammehi.",
  "atk-abh03a:447_3": "Evaṃ puggaloti iminā kāraṇena puggalo ekavāraṃ nimuggo tathā nimuggova hoti.",
  "atk-abh03a:447_4": "Etassa hi puna bhavato vuṭṭhānaṃ nāma natthīti vadanti.",
  "atk-abh03a:447_5": "Makkhaligosālādayo viya heṭṭhā narakaggīnaṃyeva āhāro hoti.",
  "atk-abh03a:448_0": "Sāhu saddhā kusalesu dhammesūti kusaladhammesu saddhā nāma sādhuladdhikāti ummujjati.",
  "atk-abh03a:448_1": "So tāvatakeneva kusalena ummujjati nāma.",
  "atk-abh03a:448_2": "Sādhu hirītiādīsupi eseva nayo.",
  "atk-abh03a:448_3": "Hāyatiyevāti caṅkavāre āsittaudakaṃ viya ekantena parihāyateva.",
  "atk-abh03a:448_4": "Evaṃ puggaloti evaṃ sāhu saddhāti.",
  "atk-abh03a:448_5": "Imesaṃ saddhādīnaṃ vasena ekavāraṃ ummujjitvā tesaṃ parihāniyā puna nimujjatiyeva,",
  "atk-abh03a:448_6": "devadattādayo viya.",
  "atk-abh03a:448_7": "Devadatto hi aṭṭha samāpattiyo,",
  "atk-abh03a:448_8": "pañca ca abhiññāyo nibbattetvāpi puna buddhānaṃ paṭikaṇṭakatāya tehi guṇehi parihīno ruhiruppādakammaṃ",
  "atk-abh03a:448_9": "saṅghabhedakammañca katvā kāyassa bhedā dutiyacittavārena niraye nibbatti.",
  "atk-abh03a:448_10": "Kokāliko dve aggasāvake upavaditvā padumaniraye nibbatto.",
  "atk-abh03a:449_0": "Neva hāyati no vaḍḍhatīti appahonakakālepi na hāyati,",
  "atk-abh03a:449_1": "pahonakakālepi na vaḍḍhati.",
  "atk-abh03a:449_2": "Ubhayampi panetaṃ agārikenapi anagārikenapi dīpetabbaṃ.",
  "atk-abh03a:449_3": "Ekacco hi agāriko appahonakakāle pakkhikabhattaṃ vā salākabhattaṃ vā vassāvāsikaṃ vā upanibandhāpeti.",
  "atk-abh03a:449_4": "So pacchā pahonakakālepi pakkhikabhattādimattameva pavatteti.",
  "atk-abh03a:449_5": "Anagārikopi ādimhi appahonakakāle uddesaṃ vā dhutaṅgaṃ vā gaṇhāti,",
  "atk-abh03a:449_6": "medhābalavīriyasampattiyā pahonakakālepi tato uttariṃ na karoti.",
  "atk-abh03a:449_7": "Evaṃ puggaloti evaṃ imāya saddhādīnaṃ ṭhitiyā puggalo ummujjitvā ṭhito nāma hoti.",
  "atk-abh03a:450_0": "Ummujjitvā vipassati viloketīti sotāpanno puggalo uṭṭhahitvā gamanamaggaṃ gantabbaṃ disaṃ vā āloketi nāma.",
  "atk-abh03a:451_0": "Ummujjitvā pataratīti sakadāgāmipuggalo kilesatanutāya uṭṭhahitvā gantabbadisābhimukho patarati nāma.",
  "atk-abh03a:452_0": "Patigādhappatto hotīti anāgāmipuggalo uṭṭhāya viloketvā pataritvā gantvā ekasmiṃ ṭhāne patiṭṭhāpatto nāma hoti, tiṭṭhati,",
  "atk-abh03a:452_1": "na punāgacchati.",
  "atk-abh03a:453_0": "Tiṇṇo pāraṅgato thale tiṭṭhatīti sabbakilesoghaṃ taritvā paratīraṃ gantvā nibbānathale ṭhito nāma hoti.",
  "atk-abh03a:453_1": "Ime pana satta puggalā udakopamena dīpitā.",
  "atk-abh03a:454_0": "Satta kira jaṅghavāṇijā addhānamaggapaṭipannā antarāmagge ekaṃ puṇṇanadiṃ pāpuṇiṃsu.",
  "atk-abh03a:454_1": "Tesu paṭhamaṃ otiṇṇo udakabhīruko puriso otiṇṇaṭṭhāneyeva nimujjitvā puna uṭṭhātuṃ nāsakkhi,",
  "atk-abh03a:454_2": "antoyeva macchakacchapabhakkho jāto.",
  "atk-abh03a:454_3": "Dutiyo otiṇṇaṭṭhāne nimujjitvā sakiṃ uṭṭhahitvā puna nimuggo uṭṭhātuṃ nāsakkhi,",
  "atk-abh03a:454_4": "antoyeva macchakacchapabhakkho jāto.",
  "atk-abh03a:454_5": "Tatiyo nimujjitvā uṭṭhahi.",
  "atk-abh03a:454_6": "So majjhe nadiyā ṭhatvā neva orato āgantuṃ,",
  "atk-abh03a:454_7": "na parato gantuṃ asakkhi.",
  "atk-abh03a:454_8": "Catuttho uṭṭhāya ṭhito uttaraṇatitthaṃ olokesi.",
  "atk-abh03a:454_9": "Pañcamo otaraṇatitthaṃ oloketvā patari.",
  "atk-abh03a:454_10": "Chaṭṭho taritvā pārimatīraṃ gantvā kaṭippamāṇe udake ṭhito.",
  "atk-abh03a:454_11": "Sattamo pārimatīraṃ gantvā gandhacuṇṇādīhi nhātvā varavatthāni nivāsetvā surabhivilepanaṃ vilimpitvā",
  "atk-abh03a:454_12": "nīluppalādīni piḷandhitvā nānālaṅkārapaṭimaṇḍito mahānagaraṃ pavisitvā pāsādavaramāruyha uttamabhojanaṃ bhuñji.",
  "atk-abh03a:455_0": "Tattha satta jaṅghavāṇijā viya ime satta puggalā.",
  "atk-abh03a:455_1": "Nadī viya vaṭṭaṃ.",
  "atk-abh03a:455_2": "Paṭhamassa udakabhīrukassa purisassa otiṇṇaṭṭhāneyeva nimujjanaṃ viya micchādiṭṭhikassa vaṭṭe nimujjanaṃ.",
  "atk-abh03a:455_3": "Ummujjitvā nimuggapuriso viya saddhādīnaṃ uppattimattakena ummujjitvā tesaṃ parihāniyā nimuggapuggalo.",
  "atk-abh03a:455_4": "Majjhe nadiyā ṭhito viya saddhādīnaṃ ṭhitiyā ṭhitapuggalo.",
  "atk-abh03a:455_5": "Uttaraṇatitthaṃ olokento viya gantabbamaggaṃ gantabbadisaṃ vā olokento sotāpanno.",
  "atk-abh03a:455_6": "Pataritapuriso viya kilesatanutāya pataranto sakadāgāmī.",
  "atk-abh03a:455_7": "Taritvā kaṭimatte udake ṭhitapuriso viya anāvattitadhammatāya ṭhito anāgāmī.",
  "atk-abh03a:455_8": "Nhatvā pārimatīraṃ uttaritvā thale ṭhitapuriso viya cattāro oghe atikkamitvā nibbānathale ṭhito khīṇāsavabrāhmaṇo.",
  "atk-abh03a:455_9": "Thale ṭhitapurisassa nagaraṃ pavisitvā pāsādavaraṃ āruyha uttamabhojanabhuñjanaṃ viya khīṇāsavassa nibbānārammaṇaṃ",
  "atk-abh03a:455_10": "phalasamāpattiṃ appetvā vītināmanaṃ veditabbaṃ.",
  "atk-abh03a:455_11": "Ubhatobhāgavimuttādayo heṭṭhā pakāsitāyevāti.",
  "atk-abh03a:456_0": "Sattakaniddesavaṇṇanā.",
  "atk-abh03a:457_0": "207. Aṭṭhakanavakaniddesāpi heṭṭhā vuttanayeneva veditabbā.",
  "atk-abh03a:458_0": "10. Dasakaniddesavaṇṇanā",
  "atk-abh03a:459_0": "209.",
  "atk-abh03a:459_1": "Dasakaniddese –",
  "atk-abh03a:459_2": "idhāti kāmāvacarabhūmiyaṃ.",
  "atk-abh03a:459_3": "Kāmāvacarabhūmiyañhi sattakkhattuparamādīnaṃ kāmāvacarabhūmiyaññeva niṭṭhā hoti.",
  "atk-abh03a:459_4": "Kāmāvacarattabhāveneva arahattappatti ca anupādisesanibbānappatti ca hotīti attho.",
  "atk-abh03a:460_0": "Idha vihāyāti idha kāmāvacare attabhāve vihāya suddhāvāsattabhāve ṭhitānaṃ niṭṭhā hotīti attho.",
  "atk-abh03a:460_1": "Antarāparinibbāyiādayo hi idha anāgāmiphalaṃ patvā ito cutā suddhāvāsesu uppajjitvā tena attabhāvena",
  "atk-abh03a:460_2": "arahattañceva anupādisesanibbānadhātuñca pāpuṇanti.",
  "atk-abh03a:460_3": "Tena vuttaṃ –",
  "atk-abh03a:460_4": "“imesaṃ pañcannaṃ idha vihāya niṭṭhā”ti.",
  "atk-abh03a:461_0": "Dasakaniddesavaṇṇanā.",
  "atk-abh03a:462_0": "Nigamanakathā",
  "atk-abh03a:463_0": "Ettāvatā ca –",
  "atk-abh03a:464_0": "Yaṃ ve puggalapaññattiṃ, loke appaṭipuggalo;",
  "atk-abh03a:465_0": "Nātisaṅkhepato satthā, desesi tidasālaye.",
  "atk-abh03a:466_0": "Tassā aṭṭhakathañceva, dīpabhāsāya saṅkhataṃ;",
  "atk-abh03a:467_0": "Āgamaṭṭhakathāyo ca, ogāhetvā asesato.",
  "atk-abh03a:468_0": "Suvibhatto asaṃkiṇṇo, yo yo attho yahiṃ yahiṃ;",
  "atk-abh03a:469_0": "Tato tato taṃ gahetvā, pahāya ativitthāraṃ.",
  "atk-abh03a:470_0": "Visuddhimagge yaṃ vuttaṃ, taṃ anādāya saṅkhatā;",
  "atk-abh03a:471_0": "Nātisaṅkhepavitthāra-nayenaṭṭhakathā ayaṃ.",
  "atk-abh03a:472_0": "Taṃ etaṃ sattamattehi, bhāṇavārehi tantiyā;",
  "atk-abh03a:473_0": "Ciraṭṭhitatthaṃ dhammassa, saṅkharontena yaṃ mayā.",
  "atk-abh03a:474_0": "Sampattaṃ kusalaṃ tena, saddhammaṃ sukhumaṃ sivaṃ;",
  "atk-abh03a:475_0": "Olokentu visuddhena, pāṇayo dhammacakkhunāti.",
  "atk-abh03a:476_0": "Puggalapaññatti-aṭṭhakathā niṭṭhitā.",
  "atk-abh03a:477_0": "Namo tassa bhagavato arahato sammāsambuddhassa",
  "atk-abh03a:478_0": "Abhidhammapiṭake",
  "atk-abh03a:479_0": "Kathāvatthu-aṭṭhakathā",
  "atk-abh03a:480_0": "Nisinno devalokasmiṃ, devasaṅghapurakkhato;",
  "atk-abh03a:481_0": "Sadevakassa lokassa, satthā appaṭipuggalo.",
  "atk-abh03a:482_0": "Sabbapaññattikusalo, paññattiparidīpanaṃ;",
  "atk-abh03a:483_0": "Vatvā puggalapaññattiṃ, loke uttamapuggalo.",
  "atk-abh03a:484_0": "Yaṃ puggalakathādīnaṃ, kathānaṃ vatthubhāvato;",
  "atk-abh03a:485_0": "Kathāvatthuppakaraṇaṃ, saṅkhepena adesayī.",
  "atk-abh03a:486_0": "Mātikāṭhapaneneva, ṭhapitassa surālaye;",
  "atk-abh03a:487_0": "Tassa moggaliputtena, vibhattassa mahītale.",
  "atk-abh03a:488_0": "Idāni yasmā sampatto, atthasaṃvaṇṇanākkamo;",
  "atk-abh03a:489_0": "Tasmā naṃ vaṇṇayissāmi, taṃ suṇātha samāhitāti.",
  "atk-abh03a:490_0": "Nidānakathā",
  "atk-abh03a:491_0": "Yamakapāṭihīrāvasānasmiñhi bhagavā tidasapure pāricchattakamūle paṇḍukambalasilāyaṃ vassaṃ upagantvā",
  "atk-abh03a:491_1": "mātaraṃ kāyasakkhiṃ katvā devaparisāya abhidhammakathaṃ kathento dhammasaṅgaṇīvibhaṅgadhātukathāpuggalapaññattippakaraṇāni",
  "atk-abh03a:491_2": "desayitvā kathāvatthudesanāya vāre sampatte “anāgate mama sāvako mahāpañño moggaliputtatissatthero nāma",
  "atk-abh03a:491_3": "uppannaṃ sāsanamalaṃ sodhetvā tatiyasaṅgītiṃ karonto bhikkhusaṅghassa majjhe nisinno sakavāde pañca suttasatāni",
  "atk-abh03a:491_4": "paravāde pañcāti suttasahassaṃ samodhānetvā imaṃ pakaraṇaṃ bhājessatī”ti tassokāsaṃ karonto yā cesā puggalavāde",
  "atk-abh03a:491_5": "tāva catūsu pañhesu dvinnaṃ pañcakānaṃ vasena aṭṭhamukhā vādayutti,",
  "atk-abh03a:491_6": "taṃ ādiṃ katvā sabbakathāmaggesu asampuṇṇabhāṇavāramattāya tantiyā mātikaṃ ṭhapesi.",
  "atk-abh03a:491_7": "Athāvasesaṃ abhidhammakathaṃ vitthāranayeneva kathetvā vutthavasso suvaṇṇarajatasopānamajjhe maṇimayena",
  "atk-abh03a:491_8": "sopānena devalokato saṅkassanagare oruyha sattahitaṃ sampādento yāvatāyukaṃ ṭhatvā anupādisesāya nibbānadhātuyā",
  "atk-abh03a:491_9": "parinibbāyi.",
  "atk-abh03a:492_0": "Athassa mahākassapappamukho vasīgaṇo ajātasatturājānaṃ sahāyaṃ gahetvā dhammavinayasarīraṃ saṅgahaṃ āropesi.",
  "atk-abh03a:492_1": "Tato vassasatassa accayena vajjiputtakā bhikkhū dasa vatthūni dīpayiṃsu.",
  "atk-abh03a:492_2": "Tāni sutvā kākaṇḍakassa brāhmaṇassa putto yasatthero susunāgaputtaṃ kālāsokaṃ nāma rājānaṃ sahāyaṃ gahetvā",
  "atk-abh03a:492_3": "dvādasannaṃ bhikkhusatasahassānaṃ antare sattatherasatāni uccinitvā tāni dasavatthūni madditvā dhammavinayasarīraṃ",
  "atk-abh03a:492_4": "saṅgahaṃ āropesi.",
  "atk-abh03a:493_0": "Tehi pana dhammasaṅgāhakattherehi niggahitā dasasahassā vajjiputtakā bhikkhū pakkhaṃ pariyesamānā attano",
  "atk-abh03a:493_1": "anurūpaṃ dubbalapakkhaṃ labhitvā visuṃ mahāsaṅghikācariyakulaṃ nāma akaṃsu.",
  "atk-abh03a:493_2": "Tato bhijjitvā aparāni dve ācariyakulāni jātāni –",
  "atk-abh03a:493_3": "gokulikā ca ekabyohārikā ca.",
  "atk-abh03a:493_4": "Gokulikanikāyato bhijjitvā aparāni dve ācariyakulāni jātāni –",
  "atk-abh03a:493_5": "paṇṇattivādā ca bāhuliyā ca.",
  "atk-abh03a:493_6": "Bahussutikātipi tesaṃyeva nāmaṃ.",
  "atk-abh03a:493_7": "Tesaṃyeva antare cetiyavādā nāma apare ācariyavādā uppannā.",
  "atk-abh03a:493_8": "Evaṃ mahāsaṅghikācariyakulato dutiye vassasate pañcācariyakulāni uppannāni.",
  "atk-abh03a:493_9": "Tāni mahāsaṅghikehi saddhiṃ cha honti.",
  "atk-abh03a:494_0": "Tasmiṃyeva dutiye vassasate theravādato bhijjitvā dve ācariyavādā uppannā –",
  "atk-abh03a:494_1": "mahisāsakā ca vajjiputtakā ca.",
  "atk-abh03a:494_2": "Tattha vajjiputtakavādato bhijjitvā apare cattāro ācariyavādā uppannā –",
  "atk-abh03a:494_3": "dhammuttariyā,",
  "atk-abh03a:494_4": "bhadrayānikā,",
  "atk-abh03a:494_5": "channāgārikā,",
  "atk-abh03a:494_6": "samitiyāti.",
  "atk-abh03a:494_7": "Puna tasmiṃyeva dutiye vassasate mahisāsakavādato bhijjitvā sabbatthivādā dhammaguttikāti dve ācariyavādā uppannā.",
  "atk-abh03a:494_8": "Puna sabbatthivādakulato bhijjitvā kassapikā nāma jātā.",
  "atk-abh03a:494_9": "Kassapikesu bhinnesu apare saṅkantikā nāma jātā.",
  "atk-abh03a:494_10": "Saṅkantikesu bhinnesu suttavādā nāma jātāti theravādato bhijjitvā ime ekādasa ācariyavādā uppannā.",
  "atk-abh03a:494_11": "Te theravādehi saddhiṃ dvādasa honti.",
  "atk-abh03a:494_12": "Iti ime ca dvādasa,",
  "atk-abh03a:494_13": "mahāsaṅghikānañca cha ācariyavādāti sabbeva aṭṭhārasa ācariyavādā dutiye vassasate uppannā.",
  "atk-abh03a:494_14": "Aṭṭhārasa nikāyātipi,",
  "atk-abh03a:494_15": "aṭṭhārasācariyakulānītipi etesaṃyeva nāmaṃ.",
  "atk-abh03a:494_16": "Etesu pana sattarasa vādā bhinnakā,",
  "atk-abh03a:494_17": "theravādo asambhinnakoti veditabbo.",
  "atk-abh03a:494_18": "Vuttampi cetaṃ dīpavaṃse –",
  "atk-abh03a:495_0": "“Nikkaḍḍhitā pāpabhikkhū, therehi vajjiputtakā;",
  "atk-abh03a:496_0": "Aññaṃ pakkhaṃ labhitvāna, adhammavādī bahū janā.",
  "atk-abh03a:497_0": "“Dasasahassā samāgantvā, akaṃsu dhammasaṅgahaṃ;",
  "atk-abh03a:498_0": "Tasmāyaṃ dhammasaṅgīti, mahāsaṅgīti vuccati.",
  "atk-abh03a:499_0": "“Mahāsaṅgītikā bhikkhū, vilomaṃ akaṃsu sāsane;",
  "atk-abh03a:500_0": "Bhinditvā mūlasaṅgahaṃ, aññaṃ akaṃsu saṅgahaṃ.",
  "atk-abh03a:501_0": "“Aññatra saṅgahitā suttaṃ, aññatra akariṃsu te;",
  "atk-abh03a:502_0": "Atthaṃ dhammañca bhindiṃsu, vinaye nikāyesu ca pañcasu.",
  "atk-abh03a:503_0": "“Pariyāyadesitañcāpi, atho nippariyāyadesitaṃ;",
  "atk-abh03a:504_0": "Nītatthañceva neyyatthaṃ, ajānitvāna bhikkhavo.",
  "atk-abh03a:505_0": "“Aññaṃ sandhāya bhaṇitaṃ, aññaṃ atthaṃ ṭhapayiṃsu te;",
  "atk-abh03a:506_0": "Byañjanacchāyāya te bhikkhū, bahuṃ atthaṃ vināsayuṃ.",
  "atk-abh03a:507_0": "“Chaḍḍetvāna ekadesaṃ, suttaṃ vinayagambhīraṃ;",
  "atk-abh03a:508_0": "Patirūpaṃ suttaṃ vinayaṃ, tañca aññaṃ kariṃsu te.",
  "atk-abh03a:509_0": "“Parivāraṃ atthuddhāraṃ, abhidhammaṃ chappakaraṇaṃ;",
  "atk-abh03a:510_0": "Paṭisambhidañca niddesaṃ, ekadesañca jātakaṃ.",
  "atk-abh03a:511_0": "“Ettakaṃ vissajjitvāna, aññāni akariṃsu te;",
  "atk-abh03a:512_0": "Nāmaṃ liṅgaṃ parikkhāraṃ, ākappakaraṇāni ca.",
  "atk-abh03a:513_0": "“Pakatibhāvaṃ jahitvā, tañca aññaṃ akaṃsu te;",
  "atk-abh03a:514_0": "Pubbaṅgamā bhinnavādā, mahāsaṅgītikārakā.",
  "atk-abh03a:515_0": "“Tesañca anukārena, bhinnavādā bahū ahu;",
  "atk-abh03a:516_0": "Tato aparakālamhi, tasmiṃ bhedo ajāyatha.",
  "atk-abh03a:517_0": "“Gokulikā ekabyohāri, dvidhā bhijjittha bhikkhavo;",
  "atk-abh03a:518_0": "Gokulikānaṃ dve bhedā, aparakālamhi jāyatha.",
  "atk-abh03a:519_0": "“Bahussutikā ca paññatti, dvidhā bhijjittha bhikkhavo;",
  "atk-abh03a:520_0": "Cetiyā ca punavādī, mahāsaṅgītibhedakā.",
  "atk-abh03a:521_0": "“Pañcavādā ime sabbe, mahāsaṅgītimūlakā;",
  "atk-abh03a:522_0": "Atthaṃ dhammañca bhindiṃsu, ekadesañca saṅgahaṃ.",
  "atk-abh03a:523_0": "“Ganthañca ekadesañhi, chaḍḍetvā aññaṃ akaṃsu te;",
  "atk-abh03a:524_0": "Nāmaṃ liṅgaṃ parikkhāraṃ, ākappakaraṇāni ca.",
  "atk-abh03a:525_0": "“Pakatibhāvaṃ jahitvā, tañca aññaṃ akaṃsu te;",
  "atk-abh03a:526_0": "Visuddhattheravādamhi, puna bhedo ajāyatha.",
  "atk-abh03a:527_0": "“Mahisāsakā vajjiputtakā, dvidhā bhijjittha bhikkhavo;",
  "atk-abh03a:528_0": "Vajjiputtakavādamhi, catudhā bhedo ajāyatha.",
  "atk-abh03a:529_0": "“Dhammuttarikā bhaddayānikā, channāgārikā ca samiti;",
  "atk-abh03a:530_0": "Mahisāsakānaṃ dve bhedā, aparakālamhi ajāyatha.",
  "atk-abh03a:531_0": "“Sabbatthivādā dhammaguttā, dvidhā bhijjittha bhikkhavo;",
  "atk-abh03a:532_0": "Sabbatthivādānaṃ kassapikā, saṅkantikassapikena ca.",
  "atk-abh03a:533_0": "“Saṅkantikānaṃ suttavādī, anupubbena bhijjatha;",
  "atk-abh03a:534_0": "Ime ekādasa vādā, sambhinnā theravādato.",
  "atk-abh03a:535_0": "“Atthaṃ dhammañca bhindiṃsu, ekadesañca saṅgahaṃ;",
  "atk-abh03a:536_0": "Ganthañca ekadesañhi, chaḍḍetvā aññaṃ akaṃsu te.",
  "atk-abh03a:537_0": "“Nāmaṃ liṅgaṃ parikkhāraṃ, ākappakaraṇāni ca;",
  "atk-abh03a:538_0": "Pakatibhāvaṃ jahitvā, tañca aññaṃ akaṃsu te.",
  "atk-abh03a:539_0": "“Sattarasa bhinnavādā, ekavādo abhinnako;",
  "atk-abh03a:540_0": "Sabbevaṭṭhārasa honti, bhinnavādena te saha.",
  "atk-abh03a:541_0": "“Nigrodhova mahārukkho, thera vādānamuttamo;",
  "atk-abh03a:542_0": "Anūnaṃ anadhikañca, kevalaṃ jinasāsanaṃ.",
  "atk-abh03a:543_0": "“Santakā viya rukkhamhi, nibbattā vādasesakā;",
  "atk-abh03a:544_0": "Paṭhame vassasate natthi, dutiye vassasatantare;",
  "atk-abh03a:545_0": "Bhinnā sattarasa vādā, uppannā jinasāsane”ti.",
  "atk-abh03a:546_0": "Aparāparaṃ pana hemavatikā,",
  "atk-abh03a:546_1": "rājagirikā,",
  "atk-abh03a:546_2": "siddhatthikā,",
  "atk-abh03a:546_3": "pubbaseliyā,",
  "atk-abh03a:546_4": "aparaseliyā,",
  "atk-abh03a:546_5": "vājiriyāti aññepi cha ācariyavādā uppannā.",
  "atk-abh03a:546_6": "Te idha anadhippetā.",
  "atk-abh03a:546_7": "Purimakānaṃ pana aṭṭhārasannaṃ ācariyavādānaṃ vasena pavattamāne sāsane paṭiladdhasaddho asoko dhammarājā divase divase buddhapūjāya satasahassaṃ,",
  "atk-abh03a:546_8": "dhammapūjāya satasahassaṃ,",
  "atk-abh03a:546_9": "saṅghapūjāya satasahassaṃ,",
  "atk-abh03a:546_10": "attano ācariyassa nigrodhattherassa satasahassaṃ,",
  "atk-abh03a:546_11": "catūsu dvāresu bhesajjatthāya satasahassanti pañcasatasahassāni pariccajanto sāsane uḷāraṃ lābhasakkāraṃ pavattesi.",
  "atk-abh03a:547_0": "Titthiyā hatalābhasakkārā antamaso ghāsacchādanamattampi alabhantā lābhasakkāraṃ patthayamānā bhikkhūsu pabbajitvā sakāni sakāni diṭṭhigatāni –",
  "atk-abh03a:547_1": "“ayaṃ dhammo,",
  "atk-abh03a:547_2": "ayaṃ vinayo,",
  "atk-abh03a:547_3": "idaṃ satthusāsana”nti dīpenti.",
  "atk-abh03a:547_4": "Pabbajjaṃ alabhamānāpi sayameva kese chinditvā kāsāyāni vatthāni acchādetvā vihāresu vicarantā uposathakammādikaraṇakāle saṅghamajjhaṃ pavisanti.",
  "atk-abh03a:547_5": "Te bhikkhusaṅghena dhammena vinayena satthusāsanena niggayhamānāpi dhammavinayānulomāya paṭipattiyā asaṇṭhahantā",
  "atk-abh03a:547_6": "anekarūpaṃ sāsanassa abbudañca malañca kaṇṭakañca samuṭṭhāpenti.",
  "atk-abh03a:547_7": "Keci aggiṃ paricaranti,",
  "atk-abh03a:547_8": "keci pañcātape tapanti,",
  "atk-abh03a:547_9": "keci ādiccaṃ anuparivattanti,",
  "atk-abh03a:547_10": "keci “dhammañca vinayañca vobhindissāmā”ti tathā tathā paggaṇhiṃsu.",
  "atk-abh03a:547_11": "Tadā bhikkhusaṅgho na tehi saddhiṃ uposathaṃ vā pavāraṇaṃ vā akāsi.",
  "atk-abh03a:547_12": "Asokārāme satta vassāni uposatho upacchijji.",
  "atk-abh03a:548_0": "Rājā “āṇāya kāressāmī”ti vāyamantopi kāretuṃ nāsakkhi,",
  "atk-abh03a:548_1": "aññadatthu duggahitagāhinā bālena amaccena anekesu bhikkhūsu jīvitā voropitesu vippaṭisārī ahosi.",
  "atk-abh03a:548_2": "So tañca vippaṭisāraṃ tañca sāsane uppannaṃ abbudaṃ vūpasametukāmo “ko nu kho imasmiṃ atthe paṭibalo”ti saṅghaṃ pucchitvā “moggaliputtatissatthero,",
  "atk-abh03a:548_3": "mahārājā”ti sutvā saṅghassa vacanena ahogaṅgāpabbatato theraṃ pakkosāpetvā iddhipāṭihāriyadassanena therassa",
  "atk-abh03a:548_4": "ānubhāve nibbicikiccho attano kukkuccaṃ pucchitvā vippaṭisāraṃ vūpasamesi.",
  "atk-abh03a:548_5": "Theropi taṃ rājuyyāneyeva vasanto satta divasāni samayaṃ uggaṇhāpesi.",
  "atk-abh03a:548_6": "So uggahitasamayo sattame divase asokārāme bhikkhusaṅghaṃ sannipātāpetvā sāṇipākāraṃ parikkhipāpetvā",
  "atk-abh03a:548_7": "sāṇipākārantare nisinno ekaladdhike ekaladdhike bhikkhū ekato ekato kāretvā ekamekaṃ bhikkhusamūhaṃ pakkosāpetvā pucchi – “bhante,",
  "atk-abh03a:548_8": "kiṃvādī sammāsambuddho”ti?",
  "atk-abh03a:548_9": "Tato sassatavādino –",
  "atk-abh03a:548_10": "“sassatavādī”ti āhaṃsu.",
  "atk-abh03a:548_11": "Ekaccasassatikā,",
  "atk-abh03a:548_12": "antānantikā,",
  "atk-abh03a:548_13": "amarāvikkhepikā,",
  "atk-abh03a:548_14": "adhiccasamuppannikā,",
  "atk-abh03a:548_15": "saññīvādā,",
  "atk-abh03a:548_16": "asaññīvādā,",
  "atk-abh03a:548_17": "nevasaññīnāsaññīvādā,",
  "atk-abh03a:548_18": "ucchedavādā,",
  "atk-abh03a:548_19": "diṭṭhadhammanibbānavādā –",
  "atk-abh03a:548_20": "“diṭṭhadhammanibbānavādī”ti āhaṃsu.",
  "atk-abh03a:548_21": "Rājā paṭhamameva samayassa uggahitattā nayime bhikkhū aññatitthiyā imeti ñatvā tesaṃ setakāni vatthāni datvā uppabbājesi.",
  "atk-abh03a:548_22": "Te sabbepi saṭṭhisahassā ahesuṃ.",
  "atk-abh03a:549_0": "Athaññe bhikkhū pakkosāpetvā pucchi – “kiṃvādī, bhante,",
  "atk-abh03a:549_1": "sammāsambuddho”ti?",
  "atk-abh03a:549_2": "“Vibhajjavādī,",
  "atk-abh03a:549_3": "mahārājā”ti.",
  "atk-abh03a:549_4": "Evaṃ vutte rājā theraṃ pucchi –",
  "atk-abh03a:549_5": "“vibhajjavādī, bhante,",
  "atk-abh03a:549_6": "sammāsambuddho”ti? “Āma,",
  "atk-abh03a:549_7": "mahārājā”ti.",
  "atk-abh03a:549_8": "Tato rājā ‘suddhaṃ dāni, bhante, sāsanaṃ,",
  "atk-abh03a:549_9": "karotu bhikkhusaṅgho uposatha’nti ārakkhaṃ datvā nagaraṃ pāvisi.",
  "atk-abh03a:549_10": "Samaggo saṅgho sannipatitvā uposathaṃ akāsi.",
  "atk-abh03a:549_11": "Tasmiṃ sannipāte saṭṭhibhikkhusatasahassāni ahesuṃ.",
  "atk-abh03a:549_12": "Tasmiṃ samāgame moggaliputtatissatthero yāni ca tadā uppannāni vatthūni,",
  "atk-abh03a:549_13": "yāni ca āyatiṃ uppajjissanti,",
  "atk-abh03a:549_14": "sabbesampi tesaṃ paṭibāhanatthaṃ satthārā dinnanayavaseneva tathāgatena ṭhapitamātikaṃ vibhajanto sakavāde",
  "atk-abh03a:549_15": "pañca suttasatāni paravāde pañcāti suttasahassaṃ āharitvā imaṃ parappavādamathanaṃ āyatilakkhaṇaṃ kathāvatthuppakaraṇaṃ abhāsi.",
  "atk-abh03a:550_0": "Tato saṭṭhisatasahassasaṅkhyesu bhikkhū uccinitvā tipiṭakapariyattidharānaṃ pabhinnapaṭisambhidānaṃ bhikkhūnaṃ",
  "atk-abh03a:550_1": "sahassamekaṃ gahetvā yathā mahākassapatthero ca yasatthero ca dhammañca vinayañca saṅgāyiṃsu;",
  "atk-abh03a:550_2": "evameva saṅgāyanto sāsanamalaṃ visodhetvā tatiyasaṅgītiṃ akāsi.",
  "atk-abh03a:550_3": "Tattha abhidhammaṃ saṅgāyanto imaṃ yathābhāsitaṃ pakaraṇaṃ saṅgahaṃ āropesi.",
  "atk-abh03a:550_4": "Tena vuttaṃ –",
  "atk-abh03a:551_0": "“Yaṃ puggalakathādīnaṃ, kathānaṃ vatthubhāvato;",
  "atk-abh03a:552_0": "Kathāvatthuppakaraṇaṃ, saṅkhepena adesayī.",
  "atk-abh03a:553_0": "“Mātikāṭhapaneneva, ṭhapitassa surālaye;",
  "atk-abh03a:554_0": "Tassa moggaliputtena, vibhattassa mahītale.",
  "atk-abh03a:555_0": "“Idāni yasmā sampatto, atthasaṃvaṇṇanākkamo;",
  "atk-abh03a:556_0": "Tasmā naṃ vaṇṇayissāmi, taṃ suṇātha samāhitā”ti.",
  "atk-abh03a:557_0": "Nidānakathā niṭṭhitā.",
  "atk-abh03a:558_0": "Mahāvaggo",
  "atk-abh03a:559_0": "1. Puggalakathā",
  "atk-abh03a:560_0": "1. Suddhasaccikaṭṭho",
  "atk-abh03a:561_0": "1. Anulomapaccanīkavaṇṇanā",
  "atk-abh03a:562_0": "1.",
  "atk-abh03a:562_1": "Tattha puggalo upalabbhati saccikaṭṭhaparamatthenāti ayaṃ pucchā.",
  "atk-abh03a:562_2": "Āmantāti ayaṃ paṭijānanā.",
  "atk-abh03a:562_3": "Kassa panāyaṃ pucchā,",
  "atk-abh03a:562_4": "kassa paṭijānanāti?",
  "atk-abh03a:562_5": "Asukassāti na vattabbā.",
  "atk-abh03a:562_6": "Bhagavatā hi imasmiṃ pakaraṇe nānappakārānaṃ laddhīnaṃ visodhanatthaṃ tantivasena mātikā ṭhapitā.",
  "atk-abh03a:562_7": "Sā therena satthārā dinnanaye ṭhatvā tantivasena vibhattā.",
  "atk-abh03a:562_8": "Na hi thero yattakā ettha vādamaggā dassitā,",
  "atk-abh03a:562_9": "tattakehi vādīhi saddhiṃ vādena viggāhikakathaṃ kathesi.",
  "atk-abh03a:562_10": "Evaṃ santepi pana tāsaṃ tāsaṃ kathānaṃ atthassa sukhāvadhāraṇatthaṃ sakavādīpucchā,",
  "atk-abh03a:562_11": "paravādīpucchā,",
  "atk-abh03a:562_12": "sakavādīpaṭiññā,",
  "atk-abh03a:562_13": "paravādīpaṭiññāti evaṃ vibhāgaṃ dassetvāva atthavaṇṇanaṃ karissāma.",
  "atk-abh03a:563_0": "Puggalo upalabbhati saccikaṭṭhaparamatthenāti hi ayaṃ sakavādīpucchā.",
  "atk-abh03a:563_1": "Tāya “ye atthi puggaloti evaṃladdhikā puggalavādino,",
  "atk-abh03a:563_2": "te evaṃ pucchitabbā”ti dīpeti.",
  "atk-abh03a:563_3": "Ke pana puggalavādinoti?",
  "atk-abh03a:563_4": "Sāsane vajjiputtakā ceva samitiyā ca bahiddhā ca bahū aññatitthiyā.",
  "atk-abh03a:563_5": "Tattha puggaloti attā,",
  "atk-abh03a:563_6": "satto jīvo.",
  "atk-abh03a:563_7": "Upalabbhatīti paññāya upagantvā labbhati,",
  "atk-abh03a:563_8": "ñāyatīti attho.",
  "atk-abh03a:563_9": "Saccikaṭṭhaparamatthenāti ettha saccikaṭṭhoti māyāmarīciādayo viya abhūtākārena aggahetabbo bhūtaṭṭho.",
  "atk-abh03a:563_10": "Paramatthoti anussavādivasena aggahetabbo uttamattho.",
  "atk-abh03a:563_11": "Ubhayenāpi yo parato “puggalo upalabbhati saccikaṭṭhaparamatthena,",
  "atk-abh03a:563_12": "rūpañca upalabbhatī”tiādinā khandhāyatanadhātuindriyavasena sattapaññāsavidho dhammappabhedo dassito.",
  "atk-abh03a:563_13": "Yathā so bhūtena sabhāvaṭṭhena upalabbhati,",
  "atk-abh03a:563_14": "evaṃ tava puggalo upalabbhatīti pucchati.",
  "atk-abh03a:563_15": "Paravādī āmantāti paṭijānāti.",
  "atk-abh03a:563_16": "Paṭijānanañhi katthaci “āma,",
  "atk-abh03a:563_17": "bhante”ti āgacchati,",
  "atk-abh03a:563_18": "katthaci “āmo”ti paṭijānanaṃ āgacchati.",
  "atk-abh03a:563_19": "Idha pana “āmantā”ti āgataṃ.",
  "atk-abh03a:563_20": "Tatrāyaṃ adhippāyo –",
  "atk-abh03a:563_21": "so hi yaṃ taṃ parato vuttaṃ bhagavatā –",
  "atk-abh03a:563_22": "“atthi puggalo attahitāya paṭipanno”ti suttaṃ āgataṃ,",
  "atk-abh03a:563_23": "taṃ gahetvā yasmā pana bhagavā saccavādī na visaṃvādanapurekkhāro vācaṃ bhāsati,",
  "atk-abh03a:563_24": "nāpi anussavādivasena dhammaṃ deseti,",
  "atk-abh03a:563_25": "sadevakaṃ pana lokaṃ sayaṃ abhiññā sacchikatvā pavedeti,",
  "atk-abh03a:563_26": "tasmā yo tena vutto “atthi puggalo attahitāya paṭipanno”ti,",
  "atk-abh03a:563_27": "so saccikaṭṭhaparamattheneva atthīti laddhiṃ gahetvā “āmantā”ti paṭijānāti.",
  "atk-abh03a:564_0": "Athassa tādisassa lesavacanassa chalavādassa okāsaṃ adadamāno sakavādī yo saccikaṭṭhotiādimāha.",
  "atk-abh03a:564_1": "Tatrāyaṃ adhippāyo –",
  "atk-abh03a:564_2": "yvāyaṃ parato “sappaccayo appaccayo,",
  "atk-abh03a:564_3": "saṅkhato asaṅkhato, sassato,",
  "atk-abh03a:564_4": "asassato sanimitto animitto”ti evaṃ paridīpito rūpādisattapaññāsavidho dhammappabhedo āgato;",
  "atk-abh03a:564_5": "na sammutisaccavasena,",
  "atk-abh03a:564_6": "nāpi anussavādivasena gahetabbo.",
  "atk-abh03a:564_7": "Attano pana bhūtatāya eva saccikaṭṭho,",
  "atk-abh03a:564_8": "attapaccakkhatāya ca paramattho.",
  "atk-abh03a:564_9": "Taṃ sandhāyāha –",
  "atk-abh03a:564_10": "“yo saccikaṭṭho paramattho,",
  "atk-abh03a:564_11": "tato so puggalo upalabbhati saccikaṭṭhaparamatthenā”ti.",
  "atk-abh03a:565_0": "Tatoti karaṇavacanametaṃ,",
  "atk-abh03a:565_1": "tasmā tena saccikaṭṭhaparamatthena so puggalo upalabbhatīti ayamettha attho.",
  "atk-abh03a:565_2": "Idaṃ vuttaṃ hoti –",
  "atk-abh03a:565_3": "ruppanādibhedena vā sappaccayādibhedena vā ākārena yo saccikaṭṭhaparamattho upalabbhati,",
  "atk-abh03a:565_4": "kiṃ te puggalopi tenākārena upalabbhatīti?",
  "atk-abh03a:565_5": "Na hevaṃ vattabbeti avajānanā paravādissa.",
  "atk-abh03a:565_6": "So hi tathārūpaṃ puggalaṃ anicchanto avajānāti.",
  "atk-abh03a:565_7": "Tatrāyaṃ padacchedo –",
  "atk-abh03a:565_8": "‘na hi evaṃ vattabbe’ti,",
  "atk-abh03a:565_9": "na hi evantipi vaṭṭati.",
  "atk-abh03a:565_10": "Dvinnampi evaṃ na vattabboti attho.",
  "atk-abh03a:566_0": "Ājānāhi niggahanti sakavādivacanaṃ.",
  "atk-abh03a:566_1": "Yasmā te purimāya vattabbapaṭiññāya pacchimā navattabbapaṭiññā,",
  "atk-abh03a:566_2": "pacchimāya ca purimā na sandhiyati,",
  "atk-abh03a:566_3": "tasmāpi niggahaṃ patto.",
  "atk-abh03a:566_4": "Taṃ niggahaṃ dosaṃ aparādhaṃ sampaṭicchāhīti attho.",
  "atk-abh03a:566_5": "Evaṃ niggahaṃ ājānāpetvā idāni taṃ ṭhapanāya ceva anulomapaṭilomato pāpanāropanānañca vasena pākaṭaṃ karonto hañci puggalotiādimāha.",
  "atk-abh03a:566_6": "Tattha hañci puggalo upalabbhatīti yadi puggalo upalabbhati,",
  "atk-abh03a:566_7": "sace puggalo upalabbhati saccikaṭṭhaparamatthenāti attho.",
  "atk-abh03a:566_8": "Ayaṃ tāva paravādīpakkhassa ṭhapanato niggahapāpanāropanānaṃ lakkhaṇabhūtā anulomaṭhapanā nāma.",
  "atk-abh03a:566_9": "Tena vata retiādi anulomapakkhe niggahassa pāpitattā anulomapāpanā nāma.",
  "atk-abh03a:566_10": "Tattha tenāti kāraṇavacanaṃ.",
  "atk-abh03a:566_11": "Vatāti okappanavacanaṃ.",
  "atk-abh03a:566_12": "Reti āmantanavacanaṃ.",
  "atk-abh03a:566_13": "Idaṃ vuttaṃ hoti – tena,",
  "atk-abh03a:566_14": "re vattabbe vata,",
  "atk-abh03a:566_15": "re hambho,",
  "atk-abh03a:566_16": "bhadramukha,",
  "atk-abh03a:566_17": "tena kāraṇena vattabboyevāti.",
  "atk-abh03a:566_18": "Yaṃ tattha vadesītiādi anulomapakkhe niggahassa āropitattā anulomaropanā nāma.",
  "atk-abh03a:566_19": "Yaṃ tassa pariyosāne micchātipadaṃ tassa purato idaṃ te’ti āharitabbaṃ.",
  "atk-abh03a:566_20": "Idaṃ te micchāti ayañhettha attho.",
  "atk-abh03a:566_21": "Parato ca pāḷiyaṃ etaṃ āgatameva.",
  "atk-abh03a:567_0": "No ce pana vattabbetiādi “na hevaṃ vattabbe”ti paṭikkhittapakkhassa ṭhapitattā paṭilomato niggahapāpanāropanānaṃ lakkhaṇabhūtā paṭilomaṭhapanā nāma.",
  "atk-abh03a:567_1": "No ca vata retiādi paṭilomapakkhe niggahassa pāpitattā paṭilomapāpanā nāma.",
  "atk-abh03a:567_2": "Puna yaṃ tattha vadesītiādi paṭilomapakkhe niggahassa āropitattā paṭilomaropanā nāma.",
  "atk-abh03a:567_3": "Idhāpi pariyosāne micchātipadassa purato idaṃ teti āharitabbameva.",
  "atk-abh03a:567_4": "Paratopi evarūpesu ṭhānesu eseva nayo.",
  "atk-abh03a:568_0": "Tatrāyaṃ ādito paṭṭhāya saṅkhepattho –",
  "atk-abh03a:568_1": "yadi puggalo upalabbhati saccikaṭṭhaparamatthena,",
  "atk-abh03a:568_2": "tena vata bho so upalabbhatīti vattabbo.",
  "atk-abh03a:568_3": "Yaṃ pana tattha vadesi “vattabbo kho purimapañhe ‘saccikaṭṭhaparamatthena upalabbhatī’ti,",
  "atk-abh03a:568_4": "no ca vattabbo dutiyapañhe ‘tato so puggalo upalabbhatī”’ti,",
  "atk-abh03a:568_5": "idaṃ te micchāti evaṃ tāva anulomato ṭhapanāpāpanāropanā honti.",
  "atk-abh03a:568_6": "Atha na vattabbo dutiyapañhe “tato so upalabbhatī”ti,",
  "atk-abh03a:568_7": "purimapañhepi na vattabbova.",
  "atk-abh03a:568_8": "Yaṃ panettha vadesi “vattabbo kho purimapañhe ‘saccikaṭṭhaparamatthena upalabbhatī’ti,",
  "atk-abh03a:568_9": "no ca vattabbo dutiyapañhe ‘tato so puggalo upalabbhatī”’ti,",
  "atk-abh03a:568_10": "idaṃ te micchāti evaṃ paṭilomato ṭhapanāpāpanāropanā honti.",
  "atk-abh03a:568_11": "Evametaṃ niggahassa ca anulomapaṭilomato catunnaṃ pāpanāropanānañca vuttattā upalabbhatītiādikaṃ anulomapañcakaṃ nāma.",
  "atk-abh03a:568_12": "Ettha ca kiñcāpi anulomato pāpanāropanāhi eko,",
  "atk-abh03a:568_13": "paṭilomato pāpanāropanāhi ekoti dve niggahā katā.",
  "atk-abh03a:568_14": "‘Ājānāhi niggaha’nti etasseva panettha puggalo upalabbhatīti paṭhamaṃ vādaṃ nissāya paṭhamassa niggahassa",
  "atk-abh03a:568_15": "dvīhākārehi āropitattā ekovāyaṃ niggahoti paṭhamo niggaho.",
  "atk-abh03a:569_0": "2.",
  "atk-abh03a:569_1": "Idāni paccanīkanayo hoti.",
  "atk-abh03a:569_2": "Tattha pucchā paravādissa.",
  "atk-abh03a:569_3": "So hi “atthi puggalo attahitāya paṭipanno”ti gahitattā “nupalabbhatī”ti asampaṭicchanto evaṃ pucchati.",
  "atk-abh03a:569_4": "Sakavādī yathā rūpādidhammā upalabbhanti,",
  "atk-abh03a:569_5": "evaṃ anupalabbhanīyato āmantāti paṭijānāti.",
  "atk-abh03a:569_6": "Puna itaro attanā adhippetaṃ saccikaṭṭhaṃyeva sandhāya yo saccikaṭṭhotiādimāha.",
  "atk-abh03a:569_7": "Sammutisaccaparamatthasaccāni vā ekato katvāpi evamāha.",
  "atk-abh03a:569_8": "Sakavādī ‘puggalo’ti upādāpaññattisabbhāvatopi dvinnaṃ saccānaṃ ekato katvā pucchitattāpi na hevanti paṭikkhipati.",
  "atk-abh03a:570_0": "Idāni kiñcāpi tena paṭhamaṃ paramatthasaccavasena nupalabbhanīyatā sampaṭicchitā,",
  "atk-abh03a:570_1": "pacchā sammutisaccavasena vomissakavasena vā paṭikkhittā.",
  "atk-abh03a:570_2": "Paravādī pana ‘nupalabbhatī’ti vacanasāmaññamattaṃ chalavādaṃ nissāya yaṃ tayā paṭhamaṃ paṭiññātaṃ,",
  "atk-abh03a:570_3": "taṃ pacchā paṭikkhittanti bhaṇḍanassa paṭibhaṇḍanaṃ viya attano katassa niggahakammassa paṭikammaṃ karonto ājānāhi paṭikammanti āha.",
  "atk-abh03a:570_4": "Idāni yathāssa anulomapañcake sakavādinā vādaṭṭhapanaṃ katvā anulomapaṭilomato pāpanāropanāhi niggaho pākaṭo kato,",
  "atk-abh03a:570_5": "evaṃ paṭikammaṃ pākaṭaṃ karonto hañci puggalotiādimāha.",
  "atk-abh03a:570_6": "Taṃ heṭṭhā vuttanayeneva atthato veditabbaṃ.",
  "atk-abh03a:570_7": "Yasmā panettha ṭhapanā nāma paravādīpakkhassa ṭhapanato “ayaṃ tava doso”ti dassetuṃ ṭhapanamattameva hoti,",
  "atk-abh03a:570_8": "na niggahassa vā paṭikammassa vā pākaṭabhāvakaraṇaṃ,",
  "atk-abh03a:570_9": "pāpanāropanāhi panassa pākaṭakaraṇaṃ hoti.",
  "atk-abh03a:570_10": "Tasmā idaṃ anulomapaṭilomato pāpanāropanānaṃ vasena catūhākārehi.",
  "atk-abh03a:570_11": "Paṭikammassa katattā paṭikammacatukkaṃ nāmāti ekaṃ catukkaṃ veditabbaṃ.",
  "atk-abh03a:571_0": "3.",
  "atk-abh03a:571_1": "Evaṃ paṭikammaṃ katvā idāni yvāssa anulomapañcake sakavādinā niggaho kato,",
  "atk-abh03a:571_2": "tassa tameva chalavādaṃ nissāya dukkaṭabhāvaṃ dassento tvañce pana maññasītiādimāha.",
  "atk-abh03a:571_3": "Tattha tvaṃ ce pana maññasīti yadi tvaṃ maññasi.",
  "atk-abh03a:571_4": "Vattabbe khoti idaṃ paccanīke āmantāti paṭiññaṃ sandhāya vuttaṃ.",
  "atk-abh03a:571_5": "No ca vattabbeti idaṃ pana na hevāti avajānanaṃ sandhāya vuttaṃ.",
  "atk-abh03a:571_6": "Tena tava tatthāti tena kāraṇena tvaṃyeva tasmiṃ nupalabbhatīti pakkhe –",
  "atk-abh03a:571_7": "“hevaṃ paṭijānantanti āmantā”ti evaṃ paṭijānanto.",
  "atk-abh03a:571_8": "Hevaṃ niggahetabbeti puna na hevāti avajānanto evaṃ niggahetabbo.",
  "atk-abh03a:571_9": "Atha taṃ niggaṇhāmāti athevaṃ niggahārahaṃ taṃ niggaṇhāma.",
  "atk-abh03a:571_10": "Suniggahito ca hosīti sakena matena niggahitattā suniggahito ca bhavasi.",
  "atk-abh03a:572_0": "Evamassa niggahetabbabhāvaṃ dassetvā idāni taṃ niggaṇhanto hañcītiādimāha.",
  "atk-abh03a:572_1": "Tattha ṭhapanāpāpanāropanā heṭṭhā vuttanayeneva veditabbā.",
  "atk-abh03a:572_2": "Pariyosāne pana idaṃ te micchāti idaṃ tava vacanaṃ micchā hotīti attho.",
  "atk-abh03a:572_3": "Idaṃ chalavādena catūhi ākārehi niggahassa katattā niggahacatukkaṃ nāma.",
  "atk-abh03a:573_0": "4.",
  "atk-abh03a:573_1": "Evaṃ niggahaṃ katvāpi idāni “yadi ayaṃ mayā tava matena kato niggaho dunniggaho,",
  "atk-abh03a:573_2": "yo mama tayā heṭṭhā anulomapañcake kato niggaho,",
  "atk-abh03a:573_3": "sopi dunniggaho”ti dassento ese ce dunniggahitetiādimāha.",
  "atk-abh03a:573_4": "Tattha ese ce dunniggahiteti eso ce tava vādo mayā dunniggahito.",
  "atk-abh03a:573_5": "Atha vā eso ce tava mayā kato niggaho dunniggaho.",
  "atk-abh03a:573_6": "Hevamevaṃ tattha dakkhāti tatthāpi tayā mama heṭṭhā kate niggahe evamevaṃ passa.",
  "atk-abh03a:573_7": "Idāni yvāssa heṭṭhā sakavādinā niggaho kato,",
  "atk-abh03a:573_8": "taṃ “vattabbe kho”tiādivacanena dassetvā puna taṃ niggahaṃ aniggahabhāvaṃ upanento no ca mayaṃ tayātiādimāha.",
  "atk-abh03a:573_9": "Tattha no ca mayaṃ tayā tattha hetāya paṭiññāyātiādīsu ayamattho –",
  "atk-abh03a:573_10": "yasmā so tayā mama kato niggaho dunniggaho,",
  "atk-abh03a:573_11": "tasmā mayaṃ tayā tattha anulomapañcake āmantāti etāya paṭiññāya evaṃ paṭijānantā puna na hevāti paṭikkhepe",
  "atk-abh03a:573_12": "katepi “ājānāhi niggaha”nti evaṃ na niggahetabboyeva.",
  "atk-abh03a:573_13": "Evaṃ aniggahetabbampi maṃ niggaṇhāsi,",
  "atk-abh03a:573_14": "īdisena pana niggahena dunniggahitā mayaṃ homa.",
  "atk-abh03a:574_0": "Idāni yaṃ niggahaṃ sandhāya “dunniggahitā ca homā”ti avoca,",
  "atk-abh03a:574_1": "taṃ dassetuṃ hañci puggalo…pe…",
  "atk-abh03a:574_2": "idaṃ te micchātiāha.",
  "atk-abh03a:574_3": "Evamidaṃ anulomapaṭilomato catūhi pāpanāropanāhi niggahassa upanītattā upanayanacatukkaṃ nāma hoti.",
  "atk-abh03a:575_0": "5.",
  "atk-abh03a:575_1": "Idāni “na hevaṃ niggahetabbe”tiādikaṃ niggamanacatukkaṃ nāma hoti.",
  "atk-abh03a:575_2": "Tattha na hevaṃ niggahetabbeti yathāhaṃ tayā niggahito,",
  "atk-abh03a:575_3": "na hi evaṃ niggahetabbo.",
  "atk-abh03a:575_4": "Etassa hi niggahassa dunniggahabhāvo mayā sādhito.",
  "atk-abh03a:575_5": "Tena hīti tena kāraṇena,",
  "atk-abh03a:575_6": "yasmā esa niggaho dunniggaho,",
  "atk-abh03a:575_7": "tasmā yaṃ maṃ niggaṇhāsi hañci puggalo…pe…",
  "atk-abh03a:575_8": "idaṃ te micchāti,",
  "atk-abh03a:575_9": "idaṃ niggaṇhanaṃ tava micchāti attho.",
  "atk-abh03a:575_10": "Tena hi ye kate niggaheti yena kāraṇena idaṃ micchā,",
  "atk-abh03a:575_11": "tena kāraṇena yo tayā niggaho kato,",
  "atk-abh03a:575_12": "so dukkaṭo.",
  "atk-abh03a:575_13": "Yaṃ mayā paṭikammaṃ kataṃ,",
  "atk-abh03a:575_14": "tadeva sukataṃ.",
  "atk-abh03a:575_15": "Yāpi cesā paṭikammacatukkādivasena kathāmaggasampaṭipādanā katā,",
  "atk-abh03a:575_16": "sāpi sukatā.",
  "atk-abh03a:575_17": "Evametaṃ puggalo upalabbhatītiādikassa anulomapañcakassa nupalabbhatītiādikānaṃ paṭikammaniggahopanayananiggamanacatukkānaṃ",
  "atk-abh03a:575_18": "vasena anulomapaccanīkapañcakaṃ nāma niddiṭṭhanti veditabbaṃ.",
  "atk-abh03a:575_19": "Ettāvatā sakavādino pubbapakkhe sati paravādino vacanasāmaññamattena chalavādena jayo hoti.",
  "atk-abh03a:576_0": "2. Paccanīkānulomavaṇṇanā",
  "atk-abh03a:577_0": "6.",
  "atk-abh03a:577_1": "Idāni yathā paravādino pubbapakkhe sati sakavādino dhammeneva tathena sujayo hoti,",
  "atk-abh03a:577_2": "tathā vāduppattiṃ dassetuṃ puggalo nupalabbhatīti paccanīkānulomapañcakaṃ āraddhaṃ.",
  "atk-abh03a:577_3": "Tattha paccanīke pucchā paravādissa,",
  "atk-abh03a:577_4": "rūpādibhedaṃ saccikaṭṭhaparamatthaṃ sandhāya paṭiññā sakavādissa.",
  "atk-abh03a:577_5": "Suddhasammutisaccaṃ vā paramatthamissakaṃ vā sammutisaccaṃ sandhāya yo saccikaṭṭhoti puna anuyogo paravādissa,",
  "atk-abh03a:577_6": "sammutivasena nupalabbhatīti navattabbattā missakavasena vā anuyogassa saṃkiṇṇattā na hevanti paṭikkhepo sakavādissa.",
  "atk-abh03a:577_7": "Paṭiññātaṃ paṭikkhipatīti vacanasāmaññamattena ājānāhi niggahantiādivacanaṃ paravādissa.",
  "atk-abh03a:577_8": "Evamayaṃ puggalo nupalabbhatīti dutiyavādaṃ nissāya dutiyo niggaho hotīti veditabbo.",
  "atk-abh03a:577_9": "Evaṃ tena chalena niggaho āropito.",
  "atk-abh03a:578_0": "7- 10.",
  "atk-abh03a:578_1": "Idāni dhammena samena attano vāde jayaṃ dassetuṃ anulomanaye pucchā sakavādissa,",
  "atk-abh03a:578_2": "attano laddhiṃ nissāya paṭiññā paravādissa.",
  "atk-abh03a:578_3": "Laddhiyā okāsaṃ adatvā paramatthavasena puna anuyogo sakavādissa,",
  "atk-abh03a:578_4": "paramatthavasena puggalassa abhāvato paṭikkhepo paravādissa.",
  "atk-abh03a:578_5": "Tato paraṃ dhammena samena attano jayadassanatthaṃ ājānāhi paṭikammantiādi sabbaṃ sakavādīvacanameva hoti.",
  "atk-abh03a:578_6": "Tattha sabbesaṃ paṭikammaniggahopanayananiggamanacatukkānaṃ heṭṭhā vuttanayeneva attho veditabbo.",
  "atk-abh03a:578_7": "Evamidaṃ puggalo nupalabbhatītiādikassa paccanīkapañcakassa upalabbhatītiādīnaṃ paṭikammaniggahopanayananiggamanacatukkānañca",
  "atk-abh03a:578_8": "vasena paccanīkānulomapañcakaṃ nāma niddiṭṭhaṃ hoti.",
  "atk-abh03a:578_9": "Evametāni paṭhamasaccikaṭṭhe dve pañcakāni niddiṭṭhāni.",
  "atk-abh03a:578_10": "Tattha purimapañcake paravādissa sakavādinā kato niggaho suniggaho.",
  "atk-abh03a:578_11": "Sakavādissa pana paravādinā chalavādaṃ nissāya paṭikammaṃ katvā attanā sādhito jayo dujjayo.",
  "atk-abh03a:578_12": "Dutiyapañcake sakavādissa paravādinā kato niggaho dunniggaho.",
  "atk-abh03a:578_13": "Paravādissa pana sakavādinā dhammavādaṃ nissāya paṭikammaṃ katvā attanā sādhito jayo sujayoti paṭhamasaccikaṭṭho.",
  "atk-abh03a:578_14": "Tatthetaṃ vuccati –",
  "atk-abh03a:579_0": "“Niggaho paravādissa, suddho paṭhamapañcake;",
  "atk-abh03a:580_0": "Asuddho pana tasseva, paṭikammajayo tahiṃ.",
  "atk-abh03a:581_0": "“Niggaho sakavādissa, asuddho dutiyapañcake;",
  "atk-abh03a:582_0": "Visuddho pana tasseva, paṭikammajayo tahiṃ.",
  "atk-abh03a:583_0": "“Tasmā dvīsupi ṭhānesu, jayova sakavādino;",
  "atk-abh03a:584_0": "Dhammena hi jayo nāma, adhammena kuto jayo.",
  "atk-abh03a:585_0": "“Saccikaṭṭhe yathā cettha, pañcakadvayamaṇḍite;",
  "atk-abh03a:586_0": "Dhammādhammavaseneva, vutto jayaparājayo.",
  "atk-abh03a:587_0": "“Ito paresu sabbesu, saccikaṭṭhesu paṇḍito;",
  "atk-abh03a:588_0": "Evameva vibhāveyya, ubho jayaparājaye”ti.",
  "atk-abh03a:589_0": "2. Okāsasaccikaṭṭho",
  "atk-abh03a:590_0": "1. Anulomapaccanīkavaṇṇanā",
  "atk-abh03a:591_0": "11.",
  "atk-abh03a:591_1": "Evaṃ suddhikasaccikaṭṭhaṃ vitthāretvā idāni tameva aparehi okāsādīhi nayehi vitthāretuṃ puna puggalo upalabbhatītiādi āraddhaṃ.",
  "atk-abh03a:591_2": "Tattha pucchā sakavādissa,",
  "atk-abh03a:591_3": "paṭiññā paravādissa.",
  "atk-abh03a:591_4": "Puna sabbatthāti sarīraṃ sandhāya anuyogo sakavādissa,",
  "atk-abh03a:591_5": "rūpasmiṃ attānaṃ samanupassanādosañca ‘aññaṃ jīvaṃ aññaṃ sarīra’nti āpajjanadosañca disvā paṭikkhepo paravādissa.",
  "atk-abh03a:591_6": "Sesamettha anulomapaccanīkapañcake heṭṭhā vuttanayeneva veditabbaṃ.",
  "atk-abh03a:591_7": "Pāṭho pana saṅkhitto.",
  "atk-abh03a:591_8": "Tattha yasmā sarīraṃ sandhāya “sabbattha na upalabbhatī”ti vutte sarīrato bahi upalabbhatīti āpajjati.",
  "atk-abh03a:591_9": "Tasmā paccanīke paṭikkhepo sakavādissa,",
  "atk-abh03a:591_10": "paṭhamaṃ anujānitvā pacchā avajānātīti chalavādassa vasena paṭikammaṃ paravādissa.",
  "atk-abh03a:591_11": "Sesaṃ pākaṭameva.",
  "atk-abh03a:592_0": "3. Kālasaccikaṭṭho",
  "atk-abh03a:593_0": "1. Anulomapaccanīkavaṇṇanā",
  "atk-abh03a:594_0": "12.",
  "atk-abh03a:594_1": "Dutiyanaye sabbadāti purimapacchimajātikālañca dharamānaparinibbutakālañca sandhāya anuyogo sakavādissa,",
  "atk-abh03a:594_2": "sveva khattiyo so brāhmaṇotiādīnaṃ āpattidosañca dharamānaparinibbutānaṃ visesābhāvadosañca disvā paṭikkhepo paravādissa.",
  "atk-abh03a:594_3": "Sesaṃ paṭhamanaye vuttasadisameva.",
  "atk-abh03a:595_0": "4. Avayavasaccikaṭṭho",
  "atk-abh03a:596_0": "1. Anulomapaccanīkavaṇṇanā",
  "atk-abh03a:597_0": "13.",
  "atk-abh03a:597_1": "Tatiyanaye sabbesūti khandhāyatanādīni sandhāya anuyogo sakavādissa,",
  "atk-abh03a:597_2": "rūpasmiṃ attā,",
  "atk-abh03a:597_3": "cakkhusmiṃ attātiādidosabhayena paṭikkhepo paravādissa.",
  "atk-abh03a:597_4": "Sesaṃ tādisamevāti.",
  "atk-abh03a:598_0": "Okāsadisaccikaṭṭhādi",
  "atk-abh03a:599_0": "2. Paccanīkānulomavaṇṇanā",
  "atk-abh03a:600_0": "14.",
  "atk-abh03a:600_1": "Evametāni tīṇi anulomapaccanīkapañcake anulomamattavaseneva tāva paṭipāṭiyā bhājetvā puna paccanīkānulomapañcake",
  "atk-abh03a:600_2": "paccanīkamattavaseneva bhājetuṃ puggalo nupalabbhatītiādi āraddhaṃ.",
  "atk-abh03a:600_3": "Tattha anulomapañcakassa pāḷiyaṃ saṅkhipitvā āgate paccanīke vuttanayeneva paccanīkassa ca pāḷiyaṃ saṅkhipitvā",
  "atk-abh03a:600_4": "āgate anulome vuttanayeneva attho veditabbo.",
  "atk-abh03a:600_5": "Ettāvatā suddhikassa ceva imesañca tiṇṇanti catunnaṃ saccikaṭṭhānaṃ ekekasmiṃ saccikaṭṭhe anulomapaccanīkassa",
  "atk-abh03a:600_6": "paccanīkānulomassa cāti dvinnaṃ dvinnaṃ paccanīkānaṃ vasena ayaṃ aṭṭhamukhā nāma vādayutti niddiṭṭhā",
  "atk-abh03a:600_7": "hotīti veditabbā.",
  "atk-abh03a:600_8": "Yā ekekasmiṃ mukhe ekekassa niggahassa vasena aṭṭhakaniggahoti pāḷiyaṃ likhiyati.",
  "atk-abh03a:600_9": "Tatthetaṃ vuccati –",
  "atk-abh03a:601_0": "“Evaṃ catubbidhe pañhe, pañcakadvayabhedato;",
  "atk-abh03a:602_0": "Esā aṭṭhamukhā nāma, vādayutti pakāsitā.",
  "atk-abh03a:603_0": "“Aṭṭheva niggahā tattha, cattāro tesu dhammikā;",
  "atk-abh03a:604_0": "Adhammikā ca cattāro, sabbattha sakavādino;",
  "atk-abh03a:605_0": "Jayo parājayo ceva, sabbattha paravādino”ti.",
  "atk-abh03a:606_0": "Saccikaṭṭhavaṇṇanā niṭṭhitā.",
  "atk-abh03a:607_0": "5. Suddhikasaṃsandanavaṇṇanā",
  "atk-abh03a:608_0": "17- 27.",
  "atk-abh03a:608_1": "Idāni rūpādīhi saddhiṃ saccikaṭṭhasaṃsandanaṃ hoti.",
  "atk-abh03a:608_2": "Tattha rūpañcāti yathā rūpaṃ paramatthato upalabbhati,",
  "atk-abh03a:608_3": "kiṃ te puggalopi tatheva upalabbhatīti sandhāya pucchā sakavādissa,",
  "atk-abh03a:608_4": "atthi puggaloti vacanamattaṃ gahetvā paṭiññā paravādissa.",
  "atk-abh03a:608_5": "Yadi te rūpaṃ viya paramatthato puggalo atthi,",
  "atk-abh03a:608_6": "rūpato vedanādīnaṃ viya puggalassāpi aññattaṃ āpajjatīti anuyogo sakavādissa,",
  "atk-abh03a:608_7": "samayasuttavirodhaṃ disvā paṭikkhepo paravādissa.",
  "atk-abh03a:608_8": "Sesaṃ atthato pākaṭameva.",
  "atk-abh03a:608_9": "Dhammato panettha sattapaññāsabhedassa saccikaṭṭhaparamatthassa vasena sakavādīpakkhamūlake anulomapaccanīke sattapaññāsa anulomapañcakāni dassitāni.",
  "atk-abh03a:608_10": "Paṭikammacatukkādīni saṅkhittāni.",
  "atk-abh03a:608_11": "Paravādīpakkhamūlakepi paccanīkānulome sattapaññāsa paṭilomapañcakāni dassitāni.",
  "atk-abh03a:608_12": "Paṭikammacatukkādīni saṅkhittāni.",
  "atk-abh03a:608_13": "Tattha “vuttaṃ bhagavatā”ti vacanamattena puggalassa atthitaṃ rūpassa ca saccikaṭṭhaparamatthavasena",
  "atk-abh03a:608_14": "upalabbhanīyataṃ dassetvā ubhinnaṃ aññattaṃ paṭijānāpanatthaṃ vuttaṃ bhagavatāti anuyogo paravādissa,",
  "atk-abh03a:608_15": "sammutiparamatthānaṃ ekattanānattapañhassa ṭhapanīyattā paṭikkhepo sakavādissa.",
  "atk-abh03a:608_16": "Sesamidhāpi atthato pākaṭamevāti.",
  "atk-abh03a:609_0": "Suddhikasaṃsandanavaṇṇanā.",
  "atk-abh03a:610_0": "6. Opammasaṃsandanavaṇṇanā",
  "atk-abh03a:611_0": "28- 36.",
  "atk-abh03a:611_1": "Idāni rūpādīheva saddhiṃ opammavasena saccikaṭṭhasaṃsandanaṃ hoti.",
  "atk-abh03a:611_2": "Tattha rūpavedanānaṃ upaladdhisāmaññena aññattapucchā ca puggalarūpānaṃ upaladdhisāmaññapucchā cāti pucchādvayampi sakavādissa,",
  "atk-abh03a:611_3": "ubhopi paṭiññā paravādissa.",
  "atk-abh03a:611_4": "Paravādinā anuññātena upaladdhisāmaññena rūpavedanānaṃ viya rūpapuggalānaṃ aññattānuyogo sakavādissa,",
  "atk-abh03a:611_5": "paṭikkhepo itarassa.",
  "atk-abh03a:611_6": "Sesamidhāpi atthato pākaṭameva.",
  "atk-abh03a:611_7": "Dhammato panettha rūpamūlakādīnaṃ cakkānañca vasena sakavādīpakkhe vīsādhikāni nava niggahapañcakasatāni dassitāni. Kathaṃ?",
  "atk-abh03a:611_8": "Khandhesu tāva rūpamūlake cakke cattāri,",
  "atk-abh03a:611_9": "tathā vedanādimūlakesūti vīsati.",
  "atk-abh03a:611_10": "Āyatanesu cakkhāyatanamūlake cakke ekādasa,",
  "atk-abh03a:611_11": "tathā sesesūti dvattiṃsasataṃ.",
  "atk-abh03a:611_12": "Dhātūsu cakkhudhātumūlake cakke sattarasa,",
  "atk-abh03a:611_13": "tathā sesesūti chādhikāni tīṇi satāni.",
  "atk-abh03a:611_14": "Indriyesu cakkhundriyamūlake cakke ekavīsati,",
  "atk-abh03a:611_15": "tathā sesesūti dvāsaṭṭhādhikāni cattāri satāni.",
  "atk-abh03a:611_16": "Evaṃ sabbānipi vīsādhikāni nava niggahapañcakasatāni honti.",
  "atk-abh03a:612_0": "37- 45.",
  "atk-abh03a:612_1": "Paravādīpakkhepi rūpaṃ upalabbhatīti anulomavaseneva rūpavedanādīnaṃ aññattapaṭiññaṃ kāretvā puna atthi",
  "atk-abh03a:612_2": "puggaloti suttaṃ nissāya chalavasena puggalassa rūpādīhi upaladdhisāmaññaṃ āropetvā aññattānuyogo kato.",
  "atk-abh03a:612_3": "Sesamidhāpi atthato uttānameva.",
  "atk-abh03a:612_4": "Dhammatopi sakavādīpakkhe vuttanayena vīsādhikāni nava paṭikammapañcakasatāni dassitāni.",
  "atk-abh03a:613_0": "Rūpādīhi saddhiṃ opammavasena saccikaṭṭhasaṃsandanaṃ.",
  "atk-abh03a:614_0": "7. Catukkanayasaṃsandanavaṇṇanā",
  "atk-abh03a:615_0": "46- 52.",
  "atk-abh03a:615_1": "Idāni yaṃ saccikaṭṭhaparamatthena upalabbhati,",
  "atk-abh03a:615_2": "tena yasmā rūpādīsu sattapaññāsāya saccikaṭṭhaparamatthesu aññatarena bhavitabbaṃ;",
  "atk-abh03a:615_3": "rūpādinissitena vā,",
  "atk-abh03a:615_4": "aññatra vā rūpādīhi,",
  "atk-abh03a:615_5": "rūpādīnaṃ vā nissayena,",
  "atk-abh03a:615_6": "tasmā iminā catukkanayena saccikaṭṭhasaṃsandanaṃ āraddhaṃ.",
  "atk-abh03a:615_7": "Tattha rūpaṃ puggaloti anuyogo sakavādissa,",
  "atk-abh03a:615_8": "ucchedadiṭṭhibhayena na hevāti paṭikkhepo paravādissa,",
  "atk-abh03a:615_9": "niggahāropanaṃ sakavādissa.",
  "atk-abh03a:615_10": "Kiṃ panetaṃ yuttaṃ,",
  "atk-abh03a:615_11": "nanu rūpaṃ vedanāti vuttampi paṭikkhipitabbamevāti?",
  "atk-abh03a:615_12": "Āma paṭikkhipitabbaṃ.",
  "atk-abh03a:615_13": "Taṃ pana rūpato vedanāya aññasabhāvasabbhāvato,",
  "atk-abh03a:615_14": "na aññattābhāvato.",
  "atk-abh03a:615_15": "Ayañca rūpādīsu ekadhammatopi puggalassa aññattaṃ na icchati,",
  "atk-abh03a:615_16": "tasmā yuttaṃ.",
  "atk-abh03a:615_17": "Ayañca anuyogo rūpaṃ puggalo…pe…",
  "atk-abh03a:615_18": "aññātāvindriyaṃ puggaloti sakalaṃ paramatthasaccaṃ sandhāya āraddho.",
  "atk-abh03a:615_19": "Sakalaṃ pana paccattalakkhaṇavasena ekato vattuṃ na sakkāti tantivasena anuyogalakkhaṇamattametaṃ ṭhapitaṃ.",
  "atk-abh03a:615_20": "Tena viññū atthaṃ vibhāventi.",
  "atk-abh03a:615_21": "Vādakāmena pana imaṃ lakkhaṇaṃ gahetvā yathā yathā paravādissa okāso na hoti,",
  "atk-abh03a:615_22": "tathā tathā vattabbaṃ.",
  "atk-abh03a:615_23": "Iti tantivasena anuyogalakkhaṇassa ṭhapitattāpi yuttameva.",
  "atk-abh03a:615_24": "Iminā nayena sabbānuyogesu attho veditabbo.",
  "atk-abh03a:616_0": "Ayaṃ pana viseso –",
  "atk-abh03a:616_1": "rūpasmiṃ puggalotiādīsu yathā ekaṃ mahābhūtaṃ nissāya tayo mahābhūtā,",
  "atk-abh03a:616_2": "vatthurūpaṃ nissāya viññāṇaṃ rūpasminti vattuṃ vaṭṭati,",
  "atk-abh03a:616_3": "kiṃ te evaṃ rūpasmiṃ puggalo?",
  "atk-abh03a:616_4": "Yathā ca sabhāgavinibbhogato vedanādayo sabbadhammā,",
  "atk-abh03a:616_5": "arūpā vā pana cattāro khandhā,",
  "atk-abh03a:616_6": "nibbānameva vā “aññatra rūpā”ti vattuṃ vaṭṭati,",
  "atk-abh03a:616_7": "kiṃ te evaṃ puggalo?",
  "atk-abh03a:616_8": "Yathā ca cittasamuṭṭhānānaṃ rūpānaṃ nissayavasena “vedanāya rūpaṃ…pe…",
  "atk-abh03a:616_9": "viññāṇasmiṃ rūpa”nti vattuṃ vaṭṭati,",
  "atk-abh03a:616_10": "kiṃ te evaṃ puggaloti?",
  "atk-abh03a:616_11": "Sabbānuyogesu pana ucchedadiṭṭhibhayena ceva samayavirodhena ca paṭikkhepo paravādissa.",
  "atk-abh03a:616_12": "Sesamettha atthato pākaṭameva.",
  "atk-abh03a:616_13": "Dhammato panettha sattapaññāsāya saccikaṭṭhesu ekekasmiṃ cattāri cattāri katvā niggahavasena aṭṭhavīsādhikāni dve pañcakasatāni dassitāni.",
  "atk-abh03a:616_14": "Paravādīpakkhepi paṭikammavasena tattakāneva.",
  "atk-abh03a:616_15": "Yā panettha atthi puggaloti vutte sakavādissa paṭiññā,",
  "atk-abh03a:616_16": "sā sutte āgatena sammutivasena.",
  "atk-abh03a:616_17": "Yo rūpaṃ puggalotiādīsu paṭikkhepo,",
  "atk-abh03a:616_18": "so sakkāyadiṭṭhipañhassa ṭhapanīyattā.",
  "atk-abh03a:616_19": "Paravādissa paṭikammaṃ chalavasenevāti.",
  "atk-abh03a:617_0": "Catukkanayasaṃsandanaṃ.",
  "atk-abh03a:618_0": "Niṭṭhitā ca saṃsandanakathā.",
  "atk-abh03a:619_0": "8. Lakkhaṇayuttivaṇṇanā",
  "atk-abh03a:620_0": "53.",
  "atk-abh03a:620_1": "Idāni lakkhaṇayutti nāma hoti.",
  "atk-abh03a:620_2": "Tattha yasmā ṭhapetvā nibbānaṃ seso saccikaṭṭhaparamattho paccayapaṭibaddhatāya sappaccayo,",
  "atk-abh03a:620_3": "paccayehi samāgamma katattā saṅkhato,",
  "atk-abh03a:620_4": "uppajjitvā nirujjhanato sadā abhāvato asassato,",
  "atk-abh03a:620_5": "uppattikāraṇasaṅkhātassa nimittassa atthitāya sanimitto,",
  "atk-abh03a:620_6": "nibbānaṃ vuttappakārābhāvato appaccayaṃ asaṅkhataṃ sassataṃ animittanti idaṃ saccikaṭṭhassa lakkhaṇaṃ.",
  "atk-abh03a:620_7": "Tasmā yadi puggalopi saccikaṭṭhaparamatthova tassāpi iminā lakkhaṇena bhavitabbanti sandhāya puggalo sappaccayotiādayo aṭṭhapi anuyogā sakavādissa,",
  "atk-abh03a:620_8": "paṭikkhepo paravādissa.",
  "atk-abh03a:620_9": "Ājānāhi niggahantiādi panettha saṅkhittaṃ.",
  "atk-abh03a:620_10": "Evametāni sakavādīpakkhe anulomapaccanīke anulomamattavasena aṭṭha pañcakāni veditabbāni.",
  "atk-abh03a:621_0": "54.",
  "atk-abh03a:621_1": "Paravādīpakkhepi paccanīkānulome paccanīkamattavasena aṭṭheva.",
  "atk-abh03a:621_2": "Tattha yasmā paravādinā suttavasena sammutisaccaṃ sādhitaṃ,",
  "atk-abh03a:621_3": "sammutiyā ca sappaccayādibhāvo natthi,",
  "atk-abh03a:621_4": "tasmā yāthāvato ca paṭikkhepo sakavādissa.",
  "atk-abh03a:621_5": "Chalavasena pana vattabbaṃ “ājānāhi paṭikamma”ntiādi sabbaṃ idhāpi saṅkhittameva.",
  "atk-abh03a:622_0": "Lakkhaṇayuttikathāvaṇṇanā niṭṭhitā.",
  "atk-abh03a:623_0": "9. Vacanasodhanavaṇṇanā",
  "atk-abh03a:624_0": "55- 59.",
  "atk-abh03a:624_1": "Idāni vacanasodhanaṃ hoti.",
  "atk-abh03a:624_2": "Tattha yadetaṃ puggalo upalabbhatīti vacanaṃ,",
  "atk-abh03a:624_3": "taṃ sodhetuṃ puggalo upalabbhati,",
  "atk-abh03a:624_4": "upalabbhati puggaloti.",
  "atk-abh03a:624_5": "Pucchā sakavādissa.",
  "atk-abh03a:624_6": "Tassattho –",
  "atk-abh03a:624_7": "yadetaṃ puggalo upalabbhatīti padadvayaṃ,",
  "atk-abh03a:624_8": "taṃ ekatthaṃ vā bhaveyya nānatthaṃ vā.",
  "atk-abh03a:624_9": "Yadi tāva nānatthaṃ,",
  "atk-abh03a:624_10": "yathā aññaṃ rūpaṃ,",
  "atk-abh03a:624_11": "aññā vedanā,",
  "atk-abh03a:624_12": "evaṃ añño puggalo,",
  "atk-abh03a:624_13": "añño upalabbhatīti āpajjati.",
  "atk-abh03a:624_14": "Athekatthaṃ,",
  "atk-abh03a:624_15": "yathā yaṃ cittaṃ taṃ mano,",
  "atk-abh03a:624_16": "evaṃ sveva puggalo,",
  "atk-abh03a:624_17": "so upalabbhatīti āpajjati.",
  "atk-abh03a:624_18": "Tena taṃ vadāmi “yadi te yo puggalo,",
  "atk-abh03a:624_19": "so upalabbhati,",
  "atk-abh03a:624_20": "evaṃ sante yo yo upalabbhati,",
  "atk-abh03a:624_21": "so so puggaloti āpajjati,",
  "atk-abh03a:624_22": "kiṃ sampaṭicchasi eta”nti?",
  "atk-abh03a:624_23": "Tato puggalavādī yasmā puggalassa upalabbhataṃ icchati,",
  "atk-abh03a:624_24": "na upalabbhamānānampi rūpādīnaṃ puggalabhāvaṃ,",
  "atk-abh03a:624_25": "tasmā puggalo upalabbhati,",
  "atk-abh03a:624_26": "upalabbhati ke hi ci puggalo ke hi ci na puggalotiādimāha.",
  "atk-abh03a:624_27": "Tassattho –",
  "atk-abh03a:624_28": "mama puggalo atthi puggaloti satthu vacanato upalabbhati.",
  "atk-abh03a:624_29": "Yo pana upalabbhati,",
  "atk-abh03a:624_30": "na so sabbo puggalo,",
  "atk-abh03a:624_31": "atha kho ke hi ci puggalo ke hi ci na puggaloti.",
  "atk-abh03a:624_32": "Tattha ko-",
  "atk-abh03a:624_33": "kāratthe ke- kāro, hi-",
  "atk-abh03a:624_34": "kāro ca nipātamatto.",
  "atk-abh03a:624_35": "Koci puggalo,",
  "atk-abh03a:624_36": "koci na puggaloti ayaṃ panettha attho.",
  "atk-abh03a:624_37": "Idaṃ vuttaṃ hoti –",
  "atk-abh03a:624_38": "puggalopi hi rūpādīsupi yo koci dhammo upalabbhatiyeva,",
  "atk-abh03a:624_39": "tattha puggalova puggalo.",
  "atk-abh03a:624_40": "Rūpādīsu pana kocipi na puggaloti.",
  "atk-abh03a:624_41": "Tato taṃ sakavādī āha –",
  "atk-abh03a:624_42": "puggalo ke hi ci upalabbhati ke hi ci na upalabbhatīti.",
  "atk-abh03a:624_43": "Tassattho –",
  "atk-abh03a:624_44": "puggalo upalabbhatīti padadvayassa atthato ekatte yadi upalabbhatīti anuññāto dhammo puggalato anaññopi koci puggalo koci na puggalo,",
  "atk-abh03a:624_45": "puggalopi te koci upalabbhati,",
  "atk-abh03a:624_46": "koci na upalabbhatīti āpajjati,",
  "atk-abh03a:624_47": "kiṃ sampaṭicchasi etanti?",
  "atk-abh03a:624_48": "So puggalassa anupaladdhiṃ anicchanto na hevanti paṭikkhipati.",
  "atk-abh03a:624_49": "Ito paraṃ “ājānāhi niggaha”ntiādi sabbaṃ saṅkhittaṃ.",
  "atk-abh03a:624_50": "Vitthārato pana veditabbaṃ.",
  "atk-abh03a:624_51": "Puggalo saccikaṭṭhotiādīsupi eseva nayo.",
  "atk-abh03a:624_52": "Sabbāni hetāni upalabbhativevacanāneva,",
  "atk-abh03a:624_53": "apica yasmā “puggalo upalabbhatisaccikaṭṭhaparamatthenā”ti ayaṃ puggalavādino paṭiññā,",
  "atk-abh03a:624_54": "tasmāssa yatheva puggalo upalabbhatīti laddhi,",
  "atk-abh03a:624_55": "evamevaṃ puggalo saccikaṭṭhotipi āpajjati.",
  "atk-abh03a:624_56": "Yā panassa puggalo atthīti laddhi,",
  "atk-abh03a:624_57": "tassā vijjamānotivevacanameva,",
  "atk-abh03a:624_58": "tasmā sabbānipetāni vacanāni sodhitāni.",
  "atk-abh03a:625_0": "60.",
  "atk-abh03a:625_1": "Tattha yaṃ avasāne “puggalo atthi,",
  "atk-abh03a:625_2": "atthi na sabbo puggalo”tiādi vuttaṃ,",
  "atk-abh03a:625_3": "tatrāyamadhippāyo –",
  "atk-abh03a:625_4": "yañhetaṃ paravādinā “puggalo atthi,",
  "atk-abh03a:625_5": "atthi kehici puggalo,",
  "atk-abh03a:625_6": "kehici na puggalo”ti vuttaṃ,",
  "atk-abh03a:625_7": "taṃ yasmā atthato puggalo atthi,",
  "atk-abh03a:625_8": "atthi na sabbo puggaloti ettakaṃ hoti,",
  "atk-abh03a:625_9": "tasmā naṃ sakavādī sampaṭicchāpetvā idāni naṃ evaṃ anuyuñjati.",
  "atk-abh03a:625_10": "Tayā hi “atthi puggalo attahitāya paṭipanno”ti vacanamattaṃ nissāya “puggalo atthī”ti laddhi gahitā,",
  "atk-abh03a:625_11": "yathā ca bhagavatā etaṃ vuttaṃ,",
  "atk-abh03a:625_12": "tathā “suññato lokaṃ avekkhassu,",
  "atk-abh03a:625_13": "mogharājā,",
  "atk-abh03a:625_14": "sadā sato”tiādinā nayena “natthī”tipi vuttaṃ,",
  "atk-abh03a:625_15": "tasmā yatheva te “puggalo atthi,",
  "atk-abh03a:625_16": "atthi na sabbo puggalo”ti laddhi,",
  "atk-abh03a:625_17": "tathā puggalo natthi,",
  "atk-abh03a:625_18": "natthi na sabbo puggalotipi āpajjati,",
  "atk-abh03a:625_19": "kiṃ etaṃ sampaṭicchasīti?",
  "atk-abh03a:625_20": "Atha naṃ asampaṭicchanto na hevāti paṭikkhipati.",
  "atk-abh03a:625_21": "Sesamettha niggahādividhānaṃ vuttanayeneva veditabbanti.",
  "atk-abh03a:626_0": "Vacanasodhanavaṇṇanā niṭṭhitā.",
  "atk-abh03a:627_0": "10. Paññattānuyogavaṇṇanā",
  "atk-abh03a:628_0": "61- 66.",
  "atk-abh03a:628_1": "Idāni paññattānuyogo nāma hoti.",
  "atk-abh03a:628_2": "Rūpadhātuyā hi puggalavādī rūpiṃ puggalaṃ paññapeti,",
  "atk-abh03a:628_3": "tathā arūpadhātuyā arūpiṃ.",
  "atk-abh03a:628_4": "Tassa taṃ laddhiṃ bhindituṃ sabbāpi pucchā sakavādissa,",
  "atk-abh03a:628_5": "paṭiññā ca paṭikkhepo ca itarassa.",
  "atk-abh03a:628_6": "So hi rūpīti vutte rūpakāyasabbhāvato ceva tathārūpāya ca paññattiyā atthitāya paṭijānāti.",
  "atk-abh03a:628_7": "Kāmīti vutte vītarāgasabbhāvato ceva tathārūpāya ca paññattiyā natthitāya paṭikkhipati.",
  "atk-abh03a:628_8": "Arūpīti vuttepi arūpakkhandhasabbhāvato ceva tathārūpāya ca paññattiyā atthitāya paṭijānāti.",
  "atk-abh03a:628_9": "Dvīsupi nayesu sattoti puggalassa vevacanavasena vuttaṃ.",
  "atk-abh03a:629_0": "67.",
  "atk-abh03a:629_1": "Idāni yasmā so “kāye kāyānupassī”ti āgataṭṭhāne añño kāyo añño puggaloti icchati,",
  "atk-abh03a:629_2": "tasmā taṃ laddhiṃ bhindituṃ kāyoti vā sarīranti vātiādi sakavādīpucchā hoti.",
  "atk-abh03a:629_3": "Tattha kāyaṃ appiyaṃ karitvāti kāyaṃ appetabbaṃ allīyāpetabbaṃ ekībhāvaṃ upanetabbaṃ avibhajitabbaṃ katvā pucchāmīti attho.",
  "atk-abh03a:629_4": "Eseseti eso soyeva.",
  "atk-abh03a:629_5": "Ese esetipi pāṭho.",
  "atk-abh03a:629_6": "Eso esoyevāti attho.",
  "atk-abh03a:629_7": "Ekaṭṭheti ekaṭṭho.",
  "atk-abh03a:629_8": "Same samabhāge tajjāteti samo samabhāgo tajjātiko.",
  "atk-abh03a:629_9": "Vacanamatteyevettha bhedo.",
  "atk-abh03a:629_10": "Atthato pana kāyova esoti pucchati.",
  "atk-abh03a:629_11": "Paravādī nānattaṃ apassanto āmantāti paṭijānāti.",
  "atk-abh03a:629_12": "Puggaloti vā jīvoti vāti pucchāyapi eseva nayo.",
  "atk-abh03a:629_13": "Añño kāyoti puṭṭho pana kāyānupassanāya evaṃladdhikattā paṭijānāti.",
  "atk-abh03a:629_14": "Aññaṃ jīvanti puṭṭho pana āhacca bhāsitaṃ suttaṃ paṭikkhipituṃ asakkonto avajānāti.",
  "atk-abh03a:629_15": "Tato paraṃ “ājānāhi niggaha”ntiādi uttānatthameva.",
  "atk-abh03a:630_0": "68.",
  "atk-abh03a:630_1": "Paravādīpakkhe pana añño kāyo añño puggaloti puṭṭho sakavādī ṭhapanīyapañhattā paṭikkhipati,",
  "atk-abh03a:630_2": "paravādī chalavasena paṭikammaṃ karoti.",
  "atk-abh03a:630_3": "Tampi uttānatthamevāti.",
  "atk-abh03a:631_0": "Paññattānuyogavaṇṇanā niṭṭhitā.",
  "atk-abh03a:632_0": "11. Gatianuyogavaṇṇanā",
  "atk-abh03a:633_0": "69- 72.",
  "atk-abh03a:633_1": "Idāni gatiparivattanamukhena cutipaṭisandhianuyogo hoti.",
  "atk-abh03a:633_2": "Tattha yasmā puggalavādī “sa sattakkhattuparamaṃ sandhāvitvāna puggalo”tiādīni suttāni nissāya puggalo sandhāvatīti laddhiṃ gahetvā voharati,",
  "atk-abh03a:633_3": "tasmāssa taṃ laddhiṃ bhindituṃ sandhāvatīti pucchā sakavādissa.",
  "atk-abh03a:633_4": "Tattha sandhāvatīti saṃsarati gamanāgamanaṃ karoti.",
  "atk-abh03a:633_5": "Attano laddhivasena paṭiññā paravādissa.",
  "atk-abh03a:633_6": "So puggalotiādayo anuyogopi sakavādissa,",
  "atk-abh03a:633_7": "paṭikkhepo itarassa.",
  "atk-abh03a:633_8": "Tattha soti soyevāti attho.",
  "atk-abh03a:633_9": "Evaṃ pana anuyutto sassatadiṭṭhibhayena paṭikkhipati.",
  "atk-abh03a:633_10": "Aññoti puṭṭho ucchedadiṭṭhibhayena.",
  "atk-abh03a:633_11": "So ca añño cāti puṭṭho ekaccasassatadiṭṭhibhayena.",
  "atk-abh03a:633_12": "Neva so na aññoti puṭṭho amarāvikkhepadiṭṭhibhayena.",
  "atk-abh03a:633_13": "Puna cattāropi pañhe ekato puṭṭho catunnampi diṭṭhīnaṃ bhayena paṭikkhipitvā puna yānissa suttāni nissāya",
  "atk-abh03a:633_14": "laddhi uppannā tāni dassento tena hi puggalo sandhāvatītiādimāha.",
  "atk-abh03a:634_0": "76.",
  "atk-abh03a:634_1": "Puna sakavādinā “yvāyaṃ tava laddhiyā sandhāvati,",
  "atk-abh03a:634_2": "kiṃ so asmiñca parasmiñca loke ekoyevā”ti adhippāyena svevāti niyametvā puṭṭho sassatabhayā paṭikkhipitvā",
  "atk-abh03a:634_3": "puna daḷhaṃ katvā tatheva puṭṭho yasmā so puggalova na añño bhāvo,",
  "atk-abh03a:634_4": "“so tato cuto idhūpapanno”tiādisuttampi atthi,",
  "atk-abh03a:634_5": "tasmā paṭijānāti.",
  "atk-abh03a:634_6": "Sveva manussoti puṭṭho manussasseva devattābhāvato paṭikkhipati.",
  "atk-abh03a:635_0": "77.",
  "atk-abh03a:635_1": "Puna puṭṭho “ahaṃ tena samayena sunetto nāma satthā ahosi”ntiādisuttavasena paṭijānāti.",
  "atk-abh03a:635_2": "Athassa sakavādī devamanussupapattīnaṃ nānattato vacanaṃ micchāti pakāsento manusso hutvātiādimāha.",
  "atk-abh03a:636_0": "78.",
  "atk-abh03a:636_1": "Tattha hevaṃ maraṇaṃ na hehitīti evaṃ sante maraṇaṃ na bhavissatīti attho.",
  "atk-abh03a:636_2": "Ito paraṃ yakkho petoti attabhāvanānattavasena anuyoganānattaṃ veditabbaṃ.",
  "atk-abh03a:637_0": "82. Khattiyotiādīni jātivasena ceva aṅgavekallādivasena ca vuttāni.",
  "atk-abh03a:638_0": "87.",
  "atk-abh03a:638_1": "Puna na vattabbanti paravādinā puṭṭho idhaṭṭhakassa upapattivasena paralokassa gamanābhāvato paṭiññā",
  "atk-abh03a:638_2": "sakavādissa puna sotāpannassa bhavantarepi sotāpannabhāvāvijahanato dutiyapaṭiññāpi tasseva.",
  "atk-abh03a:638_3": "Hañcītiādivacanaṃ paravādissa.",
  "atk-abh03a:639_0": "88. Puna devaloke upapannassa manussattābhāvadassanena anuyogo sakavādissa.",
  "atk-abh03a:640_0": "89.",
  "atk-abh03a:640_1": "Tato paraṃ anañño avigatoti ettha anaññoti sabbākārena ekasadiso.",
  "atk-abh03a:640_2": "Avigatoti ekenāpi ākārena avigatoti attho.",
  "atk-abh03a:640_3": "Na hevanti devaloke upapannassa manussabhāvābhāvato evamāha.",
  "atk-abh03a:641_0": "90.",
  "atk-abh03a:641_1": "Puna daḷhaṃ katvā anuyutto “sveva puggalo sandhāvatī”ti laddhiyā anujānāti.",
  "atk-abh03a:641_2": "Hatthacchinnotiādi ākāravigamanadassanena avigato sandhāvatīti laddhibhindanatthaṃ vuttaṃ.",
  "atk-abh03a:641_3": "Tattha aḷacchinnoti yassa aṅguṭṭhakā chinnā.",
  "atk-abh03a:641_4": "Kaṇḍaracchinnoti yassa mahānhārū chinnā.",
  "atk-abh03a:642_0": "91.",
  "atk-abh03a:642_1": "Sarūpotiādīsu paṭhame pañhe iminā rūpakāyena saddhiṃ agamanaṃ sandhāya paṭikkhipati.",
  "atk-abh03a:642_2": "Dutiye antarābhavapuggalaṃ sandhāya paṭijānāti.",
  "atk-abh03a:642_3": "So hi tassa laddhiyā sarūpova gantvā mātukucchiṃ pavisati.",
  "atk-abh03a:642_4": "Athassa taṃ rūpaṃ bhijjati.",
  "atk-abh03a:642_5": "Taṃ jīvanti yena rūpasaṅkhātena sarīrena saddhiṃ gacchati,",
  "atk-abh03a:642_6": "kimassa tadeva jīvaṃ taṃ sarīranti pucchati.",
  "atk-abh03a:642_7": "Paravādī idha sarīranikkhepā suttavirodhā ca paṭikkhipati.",
  "atk-abh03a:643_0": "Savedanotiādīsu asaññūpapattiṃ sandhāya paṭikkhipati,",
  "atk-abh03a:643_1": "tadaññaṃ upapattiṃ sandhāya paṭijānāti.",
  "atk-abh03a:643_2": "Taṃ jīvanti yena vedanādisaṅkhātena sarīrena saddhiṃ gacchati.",
  "atk-abh03a:643_3": "Kimassa tadeva jīvaṃ taṃ sarīranti pucchati.",
  "atk-abh03a:643_4": "Taṃ jīvaṃ taṃ sarīraṃ,",
  "atk-abh03a:643_5": "aññaṃ jīvaṃ aññaṃ sarīranti etissā hi laddhiyā pañcapi khandhā sarīranti adhippetā.",
  "atk-abh03a:643_6": "Paravādī suttavirodhā paṭikkhipati.",
  "atk-abh03a:644_0": "92.",
  "atk-abh03a:644_1": "Arūpotiādīsu paṭhame pañhe antarābhavaṃ sandhāya paṭikkhipati.",
  "atk-abh03a:644_2": "Dutiye arūpā rūpaṃ upapajjamānaṃ sandhāya paṭijānāti. Aññaṃ,",
  "atk-abh03a:644_3": "jīvanti yaṃ rūpasaṅkhātaṃ sarīraṃ pahāya arūpo sandhāvati,",
  "atk-abh03a:644_4": "kiṃ te taṃ sarīraṃ aññaṃ,",
  "atk-abh03a:644_5": "aññaṃ jīvanti pucchati.",
  "atk-abh03a:644_6": "Itaro suttavirodhā paṭikkhipati.",
  "atk-abh03a:645_0": "Avedanotiādīsu saññībhavaṃ sandhāya paṭikkhipati,",
  "atk-abh03a:645_1": "tadaññaṃ upapattiṃ sandhāya paṭijānāti.",
  "atk-abh03a:645_2": "Aññaṃ jīvanti yaṃ vedanādisaṅkhātaṃ sarīraṃ pahāya avedano aviññāṇo sandhāvati,",
  "atk-abh03a:645_3": "kiṃ te taṃ aññaṃ sarīraṃ,",
  "atk-abh03a:645_4": "aññaṃ jīvanti pucchati.",
  "atk-abh03a:645_5": "Itaro suttavirodhā paṭikkhipati.",
  "atk-abh03a:646_0": "93.",
  "atk-abh03a:646_1": "Rūpaṃ sandhāvatītiādīsu ye rūpādayo khandhe upādāya puggalaṃ paññapeti,",
  "atk-abh03a:646_2": "kiṃ te tasmiṃ puggale sandhāvante tampi rūpaṃ sandhāvatīti pucchati.",
  "atk-abh03a:646_3": "Paravādī “avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti sattasseva sandhāvanavacanato paṭikkhipati.",
  "atk-abh03a:646_4": "Puna puṭṭho yasmā rūpādidhamme vinā puggalo natthi,",
  "atk-abh03a:646_5": "tasmā tasmiṃ sandhāvante tenapi rūpena sandhāvitabbanti saññāya paṭijānāti.",
  "atk-abh03a:646_6": "Vedanādīsupi eseva nayo.",
  "atk-abh03a:647_0": "94.",
  "atk-abh03a:647_1": "Rūpaṃ na sandhāvatītiādīsu yasmā te rūpaṃ puggalo na hoti,",
  "atk-abh03a:647_2": "sveva ca sandhāvatīti vadesi,",
  "atk-abh03a:647_3": "tasmā taṃ pucchāmi,",
  "atk-abh03a:647_4": "kiṃ te rūpaṃ na sandhāvatīti attho.",
  "atk-abh03a:647_5": "Itaro puggale sandhāvante na sakkā tassa upādānabhūtena rūpena sandhāvitunti saññāya paṭikkhipati.",
  "atk-abh03a:647_6": "Puna puṭṭho sattānaññeva sandhāvanavacanato paṭijānāti.",
  "atk-abh03a:647_7": "Sesamettha uttānameva.",
  "atk-abh03a:648_0": "Gāthānaṃ pana ayamattho –",
  "atk-abh03a:648_1": "āyasmato matena rukkhaṃ upādāya chāyā viya,",
  "atk-abh03a:648_2": "indhanaṃ upādāya aggi viya ca,",
  "atk-abh03a:648_3": "khandhe upādāya puggalo;",
  "atk-abh03a:648_4": "rūpādīnaṃ sandhāvane asati tesu khandhesu bhijjamānesu so tava puggalo bhijjati ce,",
  "atk-abh03a:648_5": "evaṃ sante ucchedā bhavati diṭṭhi,",
  "atk-abh03a:648_6": "ucchedadiṭṭhi te āpajjati.",
  "atk-abh03a:648_7": "Katarā yā buddhena vivajjitā akusaladiṭṭhi.",
  "atk-abh03a:648_8": "Yā pana “ucchedavādī samaṇo gotamo”ti pariyāyabhāsitā,",
  "atk-abh03a:648_9": "na taṃ vadāmāti dasseti.",
  "atk-abh03a:648_10": "Athāpi tesu khandhesu bhijjamānesu so puggalo na bhijjati,",
  "atk-abh03a:648_11": "evaṃ sante sassato puggalo hoti.",
  "atk-abh03a:648_12": "Tato so nibbānena samasamo āpajjati.",
  "atk-abh03a:648_13": "Samasamoti ativiya samo,",
  "atk-abh03a:648_14": "samena vā samo,",
  "atk-abh03a:648_15": "samabhāveneva samo.",
  "atk-abh03a:648_16": "Yatheva nibbānaṃ nuppajjati na bhijjati,",
  "atk-abh03a:648_17": "evaṃ te puggalopi tena samasamoti.",
  "atk-abh03a:649_0": "Gatiparivattanamukhena cutipaṭisandhānuyogo niṭṭhito.",
  "atk-abh03a:650_0": "Anuyogavaṇṇanā.",
  "atk-abh03a:651_0": "12. Upādāpaññattānuyogavaṇṇanā",
  "atk-abh03a:652_0": "95.",
  "atk-abh03a:652_1": "Idāni upādāpaññattānuyogo hoti.",
  "atk-abh03a:652_2": "Tattha pucchā sakavādissa,",
  "atk-abh03a:652_3": "paṭiññāpaṭikkhepo paravādissa.",
  "atk-abh03a:652_4": "So hi rukkhaṃ upādāya chāyāya viya,",
  "atk-abh03a:652_5": "indhanaṃ upādāya aggissa viya ca,",
  "atk-abh03a:652_6": "rūpādīni upādāya puggalassa paññattiṃ paññāpanaṃ avabodhanaṃ icchati,",
  "atk-abh03a:652_7": "tasmā “rūpaṃ upādāyā”ti puṭṭho paṭijānāti.",
  "atk-abh03a:652_8": "Puna yathā rukkhupādānā chāyā rukkho viya,",
  "atk-abh03a:652_9": "indhanupādāno ca aggi indhanaṃ viya aniccādidhammo,",
  "atk-abh03a:652_10": "evaṃ te rūpādiupādāno puggalo rūpādayo viya aniccoti imamatthaṃ puṭṭho attano laddhiyaṃ ṭhatvā paṭikkhipati.",
  "atk-abh03a:653_0": "97.",
  "atk-abh03a:653_1": "Nīlaṃ rūpaṃ upādāya nīlotiādīsu nīlarūpena saddhiṃ puggalassa ekattaṃ,",
  "atk-abh03a:653_2": "ekasarīre nīlādīnaṃ bahūnaṃ vasena bahubhāvañca anicchanto paṭikkhipati.",
  "atk-abh03a:654_0": "98.",
  "atk-abh03a:654_1": "Kusalaṃ vedananti etthāpi vedanāya saddhiṃ ekattaṃ ekasantāne bahūnaṃ kusalavedanānaṃ vasena bahubhāvañca anicchanto paṭikkhipati.",
  "atk-abh03a:654_2": "Dutiyanaye maggakusalotiādivacanasabbhāvato chekaṭṭhaṃ sandhāya paṭijānāti.",
  "atk-abh03a:654_3": "Saphalotiādīni puṭṭho tathārūpassa vohārassa abhāvato paṭikkhipati.",
  "atk-abh03a:655_0": "99. Akusalapakkhe achekaṭṭhaṃ sandhāya paṭijānāti.",
  "atk-abh03a:656_0": "100.",
  "atk-abh03a:656_1": "Abyākatapakkhe sassatādivasena abyākatabhāvaṃ sandhāya paṭijānāti.",
  "atk-abh03a:656_2": "Sesamettha heṭṭhā vuttanayeneva veditabbaṃ.",
  "atk-abh03a:657_0": "104.",
  "atk-abh03a:657_1": "Cakkhuṃ upādāyātiādīsu “cakkhumā visamānīva…pe…",
  "atk-abh03a:657_2": "pāpāni parivajjaye”ti ādivohārasabbhāvato paṭijānāti.",
  "atk-abh03a:657_3": "Cakkhumattādinirodhena puggalanirodhaṃ anicchanto paṭikkhipati.",
  "atk-abh03a:658_0": "107.",
  "atk-abh03a:658_1": "Rūpaṃ upādāya vedanaṃ upādāyāti ettha aññepi rūpamūlakā dukatikacatukkā veditabbā.",
  "atk-abh03a:658_2": "Yasmā pana khandhe upādāya puggalassa paññatti,",
  "atk-abh03a:658_3": "tasmā dvepi tayopi cattāropi pañcapi upādāya paññattiṃ paṭijānāti.",
  "atk-abh03a:658_4": "Ekasantāne pana dvinnaṃ pañcannaṃ vā abhāvā paṭikkhipati.",
  "atk-abh03a:658_5": "Āyatanādīsupi eseva nayo.",
  "atk-abh03a:659_0": "112.",
  "atk-abh03a:659_1": "Idāni yaṃ upādāya yassa paññatti,",
  "atk-abh03a:659_2": "yathā tassa aniccatāya tassāpi aniccatā,",
  "atk-abh03a:659_3": "tato ca aññattaṃ siddhaṃ,",
  "atk-abh03a:659_4": "evaṃ tassa puggalassāpi āpajjatīti dassetuṃ yathā rukkhantiādimāha.",
  "atk-abh03a:659_5": "Tattha upādāyāti paṭicca āgamma,",
  "atk-abh03a:659_6": "na vinā tanti attho.",
  "atk-abh03a:659_7": "Paravādī pana tathā anicchanto laddhiyaṃ ṭhatvā paṭikkhipati.",
  "atk-abh03a:660_0": "115.",
  "atk-abh03a:660_1": "Nigaḷoti saṅkhalikabandhanaṃ.",
  "atk-abh03a:660_2": "Negaḷikoti tena bandhako yassa rūpaṃ so rūpavāti yasmā yassa rūpaṃ so rūpavā hoti,",
  "atk-abh03a:660_3": "tasmā yathā na nigaḷo …pe…",
  "atk-abh03a:660_4": "añño rūpavāti attho.",
  "atk-abh03a:661_0": "116.",
  "atk-abh03a:661_1": "Citte cittetiādīsu sarāgādicittavasena sarāgāditaṃ sandhāya cittānupassanāvasena paṭijānāti.",
  "atk-abh03a:661_2": "Jāyatītiādinā nayena puṭṭho puggalassa khaṇikabhāvaṃ anicchanto paṭikkhipati.",
  "atk-abh03a:661_3": "“So”ti vā “añño”ti vā puṭṭho sassatucchedabhayena paṭikkhipati.",
  "atk-abh03a:661_4": "Puna na vattabbaṃ “kumārako”ti vā “kumārikā”ti vā puṭṭho lokavohārasamucchedabhayena vattabbanti paṭijānāti.",
  "atk-abh03a:661_5": "Sesamettha pākaṭameva.",
  "atk-abh03a:662_0": "118.",
  "atk-abh03a:662_1": "Idāni paravādī aññenākārena laddhiṃ patiṭṭhāpetukāmo na vattabbaṃ puggalo upalabbhatītiādimāha.",
  "atk-abh03a:662_2": "Tattha na vattabbanti kiṃ te iminā evaṃ bahunā upādāpaññattānuyogena,",
  "atk-abh03a:662_3": "idaṃ tāva vadehi,",
  "atk-abh03a:662_4": "kiṃ na vattabbaṃ “puggalo upalabbhati saccikaṭṭhaparamatthenā”ti.",
  "atk-abh03a:662_5": "Tato sakavādinā āmantāti vutte nanu yo passatītiādimāha.",
  "atk-abh03a:662_6": "Tattha yoti puggalo.",
  "atk-abh03a:662_7": "Yanti rūpaṃ.",
  "atk-abh03a:662_8": "Yenāti cakkhunā.",
  "atk-abh03a:662_9": "Soti puggalo.",
  "atk-abh03a:662_10": "Tanti rūpaṃ.",
  "atk-abh03a:662_11": "Tenāti cakkhunā.",
  "atk-abh03a:662_12": "Idaṃ vuttaṃ hoti –",
  "atk-abh03a:662_13": "nanu yo yaṃ rūpaṃ yena cakkhunā passati,",
  "atk-abh03a:662_14": "so taṃ rūpaṃ tena cakkhunā passanto puggaloti.",
  "atk-abh03a:662_15": "Sakavādī kiñcāpi cakkhuviññāṇassa nissayabhāvaṃ gacchantaṃ cakkhumeva rūpaṃ passati,",
  "atk-abh03a:662_16": "tathā sotameva saddaṃ suṇāti…pe…",
  "atk-abh03a:662_17": "viññāṇameva dhammaṃ vijānāti,",
  "atk-abh03a:662_18": "“atthi arahato cakkhu,",
  "atk-abh03a:662_19": "passati arahā cakkhunā rūpa”ntiādisammutivasena pana āmantāti paṭijānāti.",
  "atk-abh03a:663_0": "120.",
  "atk-abh03a:663_1": "Tato chalavādaṃ nissāya paravādinā puggalassa vattabbatāya sādhitāya tameva vādaṃ parivattetvā puggalo upalabbhatītiādimāha.",
  "atk-abh03a:663_2": "Tattha yo na passatīti andho asaññasatto arūpaṃ upapanno nirodhaṃ samāpanno,",
  "atk-abh03a:663_3": "anandhopi ca aññatra dassanasamayā na passati nāma.",
  "atk-abh03a:663_4": "Sesavāresupi eseva nayo.",
  "atk-abh03a:663_5": "Sesaṃ pāḷivaseneva atthato veditabbaṃ.",
  "atk-abh03a:664_0": "122.",
  "atk-abh03a:664_1": "Suttasaṃsandanāyaṃ dibbassa cakkhuno rūpagocarattā rūpaṃ passatīti āha.",
  "atk-abh03a:664_2": "Dutiyavāre “satte passāmī”tivacanato puggalaṃ passatīti āha.",
  "atk-abh03a:664_3": "Tatiyavāre “rūpaṃ disvā puggalaṃ vibhāvetī”ti laddhito ubho passatīti āha.",
  "atk-abh03a:664_4": "Yasmā pana passitabbaṃ nāma diṭṭhaṃ sutaṃ mutaṃ viññātanti catubbidhe rūpasaṅgahe rūpāyatanameva saṅgahitaṃ,",
  "atk-abh03a:664_5": "tasmā sakavādī “rūpaṃ puggalo,",
  "atk-abh03a:664_6": "puggalo rūpaṃ,",
  "atk-abh03a:664_7": "ubho rūpa”nti anuyogaṃ karoti.",
  "atk-abh03a:664_8": "Tassattho pākaṭoyevāti.",
  "atk-abh03a:665_0": "Upādāpaññattānuyogavaṇṇanā.",
  "atk-abh03a:666_0": "13. Purisakārānuyogavaṇṇanā",
  "atk-abh03a:667_0": "123.",
  "atk-abh03a:667_1": "Idāni purisakārānuyogo hoti.",
  "atk-abh03a:667_2": "Tattha kamme sati niyamato tassa kārakenapi bhavitabbanti laddhiyā pucchā paravādissa,",
  "atk-abh03a:667_3": "tathārūpānaṃ kammānaṃ atthitāya paṭiññā sakavādissa.",
  "atk-abh03a:667_4": "Puna kattā kāretāti pucchā paravādissa.",
  "atk-abh03a:667_5": "Tattha kattāti tesaṃ kammānaṃ kārako.",
  "atk-abh03a:667_6": "Kāretāti āṇattidesanādīhi upāyehi kārāpako.",
  "atk-abh03a:667_7": "Idāni yasmā paravādī puggalaṃ sandhāya kattāti pucchati,",
  "atk-abh03a:667_8": "na karaṇamattaṃ,",
  "atk-abh03a:667_9": "tasmā paṭikkhepo sakavādissa.",
  "atk-abh03a:668_0": "124.",
  "atk-abh03a:668_1": "Tassa kattā kāretāti ettha yadi yaṃ yaṃ upalabbhati,",
  "atk-abh03a:668_2": "tassa tassa kattā puggalo te upalabbhati,",
  "atk-abh03a:668_3": "kiṃ tassāpi kārako ca kārāpako ca añño puggalo upalabbhatīti attho.",
  "atk-abh03a:668_4": "Paravādī tathā anicchanto issaranimmānavādabhayena paṭikkhipati.",
  "atk-abh03a:668_5": "Puna puṭṭho yasmā puggalaṃ mātāpitaro janenti nāmaṃ karonti posenti,",
  "atk-abh03a:668_6": "tasmāssa te kārakā.",
  "atk-abh03a:668_7": "Ye ca pana taṃ kalyāṇamittā vā ācariyā vā tāni tāni vijjāṭṭhānasippāyatanāni sikkhāpenti,",
  "atk-abh03a:668_8": "te kārāpakā nāmāti imamatthaṃ sandhāya paṭijānāti.",
  "atk-abh03a:668_9": "Purimakammameva tassa kattā ceva kārāpetā cāti adhippetaṃ.",
  "atk-abh03a:669_0": "125.",
  "atk-abh03a:669_1": "Tassa tassevāti iminā idaṃ pucchati –",
  "atk-abh03a:669_2": "yadi kammānaṃ kārakassa kattā tassāpi kattā tassāpi kattā attheva,",
  "atk-abh03a:669_3": "evaṃ sante purimena purimena avassaṃ pacchā pacchā puggalo kātabboti imināpi te kammānaṃ kārakena puggalena āyatiṃ añño puggalo kātabbo,",
  "atk-abh03a:669_4": "tenāpi aññoti natthi dukkhassa antakiriyā,",
  "atk-abh03a:669_5": "natthi vaṭṭassa upacchedo,",
  "atk-abh03a:669_6": "natthi appaccayaparinibbānaṃ.",
  "atk-abh03a:669_7": "Paccayābhāvena paccayapaṭibaddhassa dukkhassa abhāvā yaṃ nibbānaṃ vuttaṃ,",
  "atk-abh03a:669_8": "natthi te tanti.",
  "atk-abh03a:669_9": "Atha vā tassa tassevāti yadi kammaṃ kammamattaṃ na hoti,",
  "atk-abh03a:669_10": "tassa pana kārako puggalo,",
  "atk-abh03a:669_11": "tassāpi kārako,",
  "atk-abh03a:669_12": "tassāpi kārakoti evaṃ puggalaparamparā atthi.",
  "atk-abh03a:669_13": "Evaṃ sante yā esā kammavaṭṭassa appavattikaraṇena dukkhassa antakiriyā vuttā,",
  "atk-abh03a:669_14": "sā natthīti attho.",
  "atk-abh03a:669_15": "Paravādī taṃ anicchanto paṭikkhipati.",
  "atk-abh03a:669_16": "Ito aparāsupi upalabbhati sāmaññena kārakapucchāsu puggalaṃyeva sandhāya “kattā kāretā”ti vuttaṃ,",
  "atk-abh03a:669_17": "na paccaye.",
  "atk-abh03a:669_18": "Na hi mahāpathavīādīnaṃ paccayā natthi.",
  "atk-abh03a:670_0": "135.",
  "atk-abh03a:670_1": "Añño kalyāṇapāpakānaṃ kammānaṃ kattāti pañho “saṅkhāravantaṃ vā attāna”ntiādidiṭṭhibhayā paṭikkhitto.",
  "atk-abh03a:671_0": "136.",
  "atk-abh03a:671_1": "Vipāko upalabbhatītiādi vipākapaṭisaṃvedīvasena puggalaṃ dassentassa laddhibhindanatthaṃ vuttaṃ.",
  "atk-abh03a:671_2": "Tattha vipākapaṭisaṃvedīti anuyogo paravādissa,",
  "atk-abh03a:671_3": "vipākapavattito aññassa vedakassa abhāvā paṭikkhepo sakavādissa.",
  "atk-abh03a:671_4": "Puna pucchā sakavādissa,",
  "atk-abh03a:671_5": "paṭiññā itarassa.",
  "atk-abh03a:672_0": "138.",
  "atk-abh03a:672_1": "Tassa paṭisaṃvedīti tassa vipākapaṭisaṃvedakassa paṭisaṃvedī yasmā pana paṭisaṃveditabbo nāma vipāko,",
  "atk-abh03a:672_2": "na ca puggalo vipāko,",
  "atk-abh03a:672_3": "tasmā paṭikkhepo paravādissa.",
  "atk-abh03a:672_4": "Puna puṭṭho yasmā puññavipāke ṭhitattā vipākapaṭisaṃvedī puttaṃ vā patiṃ vā mātā vā jāyā vā paricumbati parisajjati,",
  "atk-abh03a:672_5": "tasmā tathārūpaṃ paṭisaṃveditaṃ sandhāya paṭijānāti paravādī.",
  "atk-abh03a:673_0": "Tassa tassevāti yadi vipāko vipākamattaṃ na hoti,",
  "atk-abh03a:673_1": "tassa pana paṭisaṃvedī puggalo,",
  "atk-abh03a:673_2": "tassāpi paṭisaṃvedī tassāpi paṭisaṃvedīti evaṃ puggalaparamparā atthi.",
  "atk-abh03a:673_3": "Evaṃ sante yā esā vipākavaṭṭassa appavattikaraṇena dukkhassa antakiriyā vuttā,",
  "atk-abh03a:673_4": "sā natthīti attho.",
  "atk-abh03a:673_5": "Ito paraṃ upalabbhatisāmaññena paṭisaṃvedīpucchāsu heṭṭhā vuttanayeneva attho veditabbo.",
  "atk-abh03a:674_0": "142.",
  "atk-abh03a:674_1": "Añño kalyāṇapāpakānaṃ kammānaṃ vipākapaṭisaṃvedīti pañho “vedanavantaṃ vā attāna”ntiādidiṭṭhibhayā paṭikkhitto.",
  "atk-abh03a:675_0": "143.",
  "atk-abh03a:675_1": "Dibbaṃ sukhantiādi kalyāṇapāpakānaṃ kammānaṃ vipākaṃ bhājetvā dassanavasena āraddhaṃ.",
  "atk-abh03a:675_2": "Taṃ sabbaṃ heṭṭhā vuttanayeneva veditabbaṃ.",
  "atk-abh03a:675_3": "Sakavādino cettha puggalavaseneva paṭisaṃvedīpaṭikkhepo veditabbo,",
  "atk-abh03a:675_4": "na vedayitavasena.",
  "atk-abh03a:676_0": "148. Mahāpathavīādīni hi ārammaṇaṃ katvā vedayitānaṃ uppatti appaṭisiddhā.",
  "atk-abh03a:677_0": "170.",
  "atk-abh03a:677_1": "Kattā kāretā vipākapaṭisaṃvedītiādi vomissakanayavasena āraddhaṃ.",
  "atk-abh03a:677_2": "Tattha so karotīti yaṃ tvaṃ kattāti ca paṭisaṃvedīti ca vadesi,",
  "atk-abh03a:677_3": "kiṃ soyeva karoti,",
  "atk-abh03a:677_4": "so paṭisaṃvedeti.",
  "atk-abh03a:677_5": "Ayamanuyogo sakavādissa,",
  "atk-abh03a:677_6": "suttavirodhabhayena paṭikkhepo paravādissa.",
  "atk-abh03a:678_0": "171.",
  "atk-abh03a:678_1": "Puna puṭṭho “idha nandati pecca nandatī”tiādisuttavasena paṭiññā tasseva.",
  "atk-abh03a:678_2": "Athassa vacanokāsaṃ paṭibāhanto sakavādī sayaṃkataṃ sukhadukkhanti āha.",
  "atk-abh03a:679_0": "172.",
  "atk-abh03a:679_1": "Tattha añño karotīti kārakavedakānaṃ aññattapucchāvasena vuttaṃ.",
  "atk-abh03a:679_2": "Tato paravādī suttavirodhabhayena paṭikkhipitvā puna puṭṭho “manussabhūto katvā devabhūto paṭisaṃvedetī”ti maññamāno paṭijānāti.",
  "atk-abh03a:679_3": "Evaṃvādino pana paraṃkataṃ sukhadukkhaṃ āpajjatīti tassa vasena puṭṭho puna paṭikkhipati.",
  "atk-abh03a:680_0": "174.",
  "atk-abh03a:680_1": "So ca añño cāti kārakavedakānaṃ ekattaaññattapucchāvasena vuttaṃ.",
  "atk-abh03a:680_2": "Tato paravādī suttavirodhabhayeneva paṭikkhipitvā puna puṭṭho purime dvepi naye ekato katvā paṭijānāti.",
  "atk-abh03a:680_3": "Evaṃvādino pana sayaṃkatañca paraṃkatañca sukhadukkhaṃ āpajjatīti tassa vasena puṭṭho puna paṭikkhipati.",
  "atk-abh03a:681_0": "176.",
  "atk-abh03a:681_1": "Neva so karotīti kārakavedakānaṃ ekattaaññattapaṭikkhepavasena vuttaṃ.",
  "atk-abh03a:681_2": "Tato paravādī suttavirodhavaseneva paṭikkhipitvā puna puṭṭho yasmā manusso devalokūpapattiyā kammaṃ katvā na manussabhūtova paṭisaṃvedeti,",
  "atk-abh03a:681_3": "nāpi yena kammaṃ kataṃ,",
  "atk-abh03a:681_4": "tato aññova paṭisaṃvedeti,",
  "atk-abh03a:681_5": "tasmā kārakato vedako neva so hoti,",
  "atk-abh03a:681_6": "na aññoti maññamāno paṭijānāti.",
  "atk-abh03a:681_7": "Laddhimattamevetaṃ?",
  "atk-abh03a:681_8": "Evaṃvādino pana asayaṃkāraṃ aparaṃkāraṃ adhiccasamuppannaṃ sukhadukkhaṃ āpajjatīti tassa vasena puṭṭho puna paṭikkhipati.",
  "atk-abh03a:681_9": "Apica imasmiṃ vomissakanaye ādito paṭṭhāya imināpi nayena attho veditabbo.",
  "atk-abh03a:681_10": "Yasmā hi ayaṃ puggalavādī kammānaṃ kārakañceva vedakañca icchati,",
  "atk-abh03a:681_11": "tasmāssa yo kārako,",
  "atk-abh03a:681_12": "teneva vā vedakena bhavitabbaṃ,",
  "atk-abh03a:681_13": "aññena vā ubhohi vā bhavitabbaṃ,",
  "atk-abh03a:681_14": "ubhohi vāpi na bhavitabbanti idamāpannaṃ hoti.",
  "atk-abh03a:681_15": "Evamāpannameva anuyogaṃ anuyuñjanto sakavādī “so karotī”tiādayo cattāropi vikappe āha.",
  "atk-abh03a:681_16": "Sesaṃ vuttappakārameva.",
  "atk-abh03a:682_0": "Pariyosāne pana cattāropi pañhā ekato puṭṭhā.",
  "atk-abh03a:682_1": "Tattha paṭikkhepo ca paṭijānanā ca sayaṃkatādidosappatti ca purimanayeneva veditabbā.",
  "atk-abh03a:682_2": "Ito paraṃ “kalyāṇapāpakānī”ti avatvā heṭṭhā vuttanayā eva “kammaṃ atthī”tiādinā vikappena dassitā.",
  "atk-abh03a:682_3": "Tesampi heṭṭhā vuttanayeneva attho veditabbo.",
  "atk-abh03a:683_0": "Purisakārānuyogavaṇṇanā.",
  "atk-abh03a:684_0": "Kalyāṇavaggotipi etasseva nāmaṃ.",
  "atk-abh03a:685_0": "14. Abhiññānuyogavaṇṇanā",
  "atk-abh03a:686_0": "193.",
  "atk-abh03a:686_1": "Ito paraṃ abhiññānuyogādivasena arahattasādhanā hoti.",
  "atk-abh03a:686_2": "Tattha āmantāti sakavādinā paṭiññāte paravādī “bahiddhā anindriyabaddharūpe iddhividhādivisesādhigamo natthi,",
  "atk-abh03a:686_3": "ajjhattaṃ atthi,",
  "atk-abh03a:686_4": "tasmā iddhādinibbattakena puggalena bhavitabba”nti maññamāno nanu atthi koci iddhiṃ vikubbatītiādimāha.",
  "atk-abh03a:686_5": "Taṃ sabbaṃ uttānatthameva.",
  "atk-abh03a:687_0": "Abhiññānuyogavaṇṇanā.",
  "atk-abh03a:688_0": "15-18. Ñātakānuyogādivaṇṇanā",
  "atk-abh03a:689_0": "197.",
  "atk-abh03a:689_1": "Idāni mātātiādiko ñātakānuyogo.",
  "atk-abh03a:689_2": "Khattiyotiādiko jātianuyogo.",
  "atk-abh03a:689_3": "Gahaṭṭho pabbajitoti paṭipattianuyogo.",
  "atk-abh03a:689_4": "Devo manussoti upapattianuyogo.",
  "atk-abh03a:689_5": "Sotāpannotiādiko paṭivedhānuyogo,",
  "atk-abh03a:689_6": "ariyānuyogotipi vuccati.",
  "atk-abh03a:689_7": "Te sabbe uttānatthāyeva.",
  "atk-abh03a:689_8": "“Arahā hutvā na arahā”ti panettha moghapañhattā na vuttaṃ.",
  "atk-abh03a:690_0": "206. Cattāro purisayugātiādi saṃghānuyogo, sopi uttānatthoyeva.",
  "atk-abh03a:691_0": "209.",
  "atk-abh03a:691_1": "Saṅkhatotiādi saccikaṭṭhasabhāvānuyogo.",
  "atk-abh03a:691_2": "Tattha tatiyā koṭīti pucchā sakavādissa.",
  "atk-abh03a:691_3": "Tathārūpassa saccikaṭṭhassa abhāvato paṭikkhepo paravādissa.",
  "atk-abh03a:691_4": "Puna puṭṭho puggalaṃ sandhāya paṭiññā tasseva.",
  "atk-abh03a:692_0": "211. Añño puggalotipañhepi saṅkhatehi khandhehi aññattaṃ anicchanto paṭikkhepo tasseva.",
  "atk-abh03a:693_0": "212. Khandhā saṅkhatātiādi saṅkhatāsaṅkhatāni sarūpena dassetvā aññattapucchanatthaṃ vuttaṃ.",
  "atk-abh03a:694_0": "213. Rūpaṃ saṅkhatantiādi khandhe vibhāgato dassetvā aññattapucchanatthaṃ vuttaṃ.",
  "atk-abh03a:695_0": "214.",
  "atk-abh03a:695_1": "Puggalassa uppādoti pucchā sakavādissa,",
  "atk-abh03a:695_2": "“jātidhammā jarādhammā,",
  "atk-abh03a:695_3": "atho maraṇadhammino”tiādisuttavasena paṭiññā paravādissa.",
  "atk-abh03a:695_4": "Saṅkhatabhāvaṃ panassa so na icchati,",
  "atk-abh03a:695_5": "tasmā paṭikkhipati.",
  "atk-abh03a:696_0": "215.",
  "atk-abh03a:696_1": "Puna na uppādo paññāyatītiādinā nayena puṭṭho “dukkhameva hi sambhoti,",
  "atk-abh03a:696_2": "dukkhaṃ tiṭṭhati veti cā”tiādivacanato puggalassa uppādādayo nāma na yujjantīti paṭijānāti.",
  "atk-abh03a:697_0": "216.",
  "atk-abh03a:697_1": "Atthatthamhīti atthaṃ vuccati nibbānaṃ.",
  "atk-abh03a:697_2": "Tattha atthīti pucchati.",
  "atk-abh03a:697_3": "Tassa atthitāya sassataṃ,",
  "atk-abh03a:697_4": "natthitāya.",
  "atk-abh03a:697_5": "Ucchedo āpajjati.",
  "atk-abh03a:697_6": "Tadubhayampi anicchanto pacchā paṭikkhipati.",
  "atk-abh03a:698_0": "Ñātakānuyogādivaṇṇanā.",
  "atk-abh03a:699_0": "19. Paṭivedhānuyogādivaṇṇanā",
  "atk-abh03a:700_0": "217. Bhavaṃ nissāya pañhe bhavanti upapattibhavaṃ.",
  "atk-abh03a:701_0": "218.",
  "atk-abh03a:701_1": "Vedanaṃ vediyamānapañhe vedanaṃ vediyamāno pariggahitavedano yogāvacarova pajānāti,",
  "atk-abh03a:701_2": "bālaputhujjano nappajānāti.",
  "atk-abh03a:702_0": "224. Kāyānupassanādipañhā uttānatthāyeva.",
  "atk-abh03a:703_0": "226. Pārāyanagāthāya suññato lokaṃ avekkhassūti sattasuññatavasena khandhalokaṃ olokehīti attho.",
  "atk-abh03a:704_0": "228.",
  "atk-abh03a:704_1": "Puggalo avekkhatīti sakavādipucchā.",
  "atk-abh03a:704_2": "Paravādissa hi “suññato lokaṃ avekkhassū”ti gāthāya yo avekkhati,",
  "atk-abh03a:704_3": "so puggaloti laddhi,",
  "atk-abh03a:704_4": "tasmā naṃ evaṃ pucchati.",
  "atk-abh03a:704_5": "Saha rūpenāti rūpakāyena saddhiṃ.",
  "atk-abh03a:704_6": "Tato anissaṭo hutvāti attho.",
  "atk-abh03a:704_7": "Idaṃ pañcavokāravasena anujānitvā puna taṃ jīvanti puṭṭho suttavirodhabhayena paṭikkhipati.",
  "atk-abh03a:704_8": "Vinā rūpenāti idaṃ catuvokāravasena anujānitvā puna aññaṃ jīvanti puṭṭho suttavirodhabhayeneva paṭikkhipati.",
  "atk-abh03a:704_9": "“Abbhantaragato”ti ca “bahiddhā nikkhamitvā”ti ca idaṃ “saha rūpena vinā rūpenā”ti heṭṭhā vuttassa lakkhaṇavacanaṃ.",
  "atk-abh03a:704_10": "Tattha abbhantaragatoti rūpassa antogato,",
  "atk-abh03a:704_11": "ito vā etto vā anikkhamitvā rūpaparicchedavaseneva ṭhito hutvāti attho.",
  "atk-abh03a:704_12": "Nikkhamitvāti rūpaparicchedaṃ atikkamitvā.",
  "atk-abh03a:704_13": "Rūpaṃ anissito hutvāti attho.",
  "atk-abh03a:705_0": "231.",
  "atk-abh03a:705_1": "Anattāti attanā jīvena puggalena rahito.",
  "atk-abh03a:705_2": "Ekadhammepi puggalo natthīti attho.",
  "atk-abh03a:705_3": "Evaṃ sabbasuttānaṃ āgamaṭṭhakathāsu vuttanayeneva attho veditabbo.",
  "atk-abh03a:705_4": "Idha pana sandhāyabhāsitamattameva vakkhāma.",
  "atk-abh03a:706_0": "237.",
  "atk-abh03a:706_1": "Vuttaṃ bhagavatā sappikumbhotiādi “sabbāva desanā yathārutavaseneva atthato na gahetabbā”ti dassanatthaṃ ābhataṃ.",
  "atk-abh03a:706_2": "Yathā hi suvaṇṇaṃ gahetvā kato suvaṇṇavikāro kumbho suvaṇṇakumbhoti vuccati,",
  "atk-abh03a:706_3": "na evaṃ sappiṃ gahetvā kato sappissa vikāro sappikumbho nāma atthi.",
  "atk-abh03a:706_4": "Yasmiṃ pana kumbhe sappi pakkhittaṃ,",
  "atk-abh03a:706_5": "so sappikumbho nāmāti ayamettha attho.",
  "atk-abh03a:706_6": "Telakumbhādīsupi eseva nayo.",
  "atk-abh03a:706_7": "Yathā ca nibbānaṃ niccaṃ dhuvaṃ,",
  "atk-abh03a:706_8": "na evaṃ bhattaṃ vā yāgu vā atthi.",
  "atk-abh03a:706_9": "Kālaparicchedaṃ pana akatvā divase divase dassāmāti paññattavasena “niccabhattaṃ dhuvayāgū”ti vuccatīti ayamettha attho.",
  "atk-abh03a:707_0": "“Atthi puggalo attahitāya paṭipanno”tiādīsupi yathā rūpādayo dhammā paccattalakkhaṇasāmaññalakkhaṇavasena atthi,",
  "atk-abh03a:707_1": "na evaṃ puggalo.",
  "atk-abh03a:707_2": "Rūpādīsu pana sati ‘evaṃnāmo’‘evaṃgotto’ti vohāro hoti.",
  "atk-abh03a:707_3": "Iti iminā lokavohārena lokasammutiyā lokaniruttiyā atthi puggaloti ayamettha attho.",
  "atk-abh03a:707_4": "Vuttampi cetaṃ bhagavatā –",
  "atk-abh03a:707_5": "“imā kho citta,",
  "atk-abh03a:707_6": "lokasamaññā lokaniruttiyo lokavohārā lokapaññattiyo”ti.",
  "atk-abh03a:707_7": "Rūpādidhammā pana vināpi lokasammutiṃ paccattasāmaññalakkhaṇavasena paññāpanato atthīti ayamettha attho.",
  "atk-abh03a:708_0": "Buddhānaṃ pana dve kathā sammutikathā ca paramatthakathā ca.",
  "atk-abh03a:708_1": "Tattha satto, puggalo, devo,",
  "atk-abh03a:708_2": "brahmātiādikā sammutikathā nāma. Aniccaṃ, dukkhaṃ, anattā, khandhā, dhātuyo,",
  "atk-abh03a:708_3": "āyatanāni,",
  "atk-abh03a:708_4": "satipaṭṭhānā,",
  "atk-abh03a:708_5": "sammappadhānātiādikā paramatthakathā nāma.",
  "atk-abh03a:709_0": "Tattha yo sammutidesanāya sattoti vā…pe…",
  "atk-abh03a:709_1": "brahmāti vāti vutte jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti,",
  "atk-abh03a:709_2": "tassa bhagavā āditova sattoti vā puggaloti vā posoti vā devoti vā brahmāti vā katheti.",
  "atk-abh03a:709_3": "Yo paramatthadesanāya aniccanti vā dukkhanti vātiādīsu aññataraṃ sutvāva jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti.",
  "atk-abh03a:709_4": "Tassa aniccantiādīsu aññataraṃ katheti.",
  "atk-abh03a:709_5": "Tathā sammutikathāya bujjhanakasattassa na paṭhamaṃ paramatthakathaṃ katheti.",
  "atk-abh03a:709_6": "Sammutikathāya pana bodhetvā pacchā paramatthakathaṃ katheti.",
  "atk-abh03a:709_7": "Paramatthakathāya bujjhanakasattassāpi na paṭhamaṃ sammutikathaṃ katheti.",
  "atk-abh03a:709_8": "Paramatthakathāya pana bodhetvā pacchā sammutikathaṃ katheti.",
  "atk-abh03a:709_9": "Pakatiyā pana paṭhamameva paramatthakathaṃ kathentassa desanā lūkhākārā hoti.",
  "atk-abh03a:709_10": "Tasmā buddhā paṭhamaṃ sammutikathaṃ kathetvā pacchā paramatthakathaṃ kathenti.",
  "atk-abh03a:709_11": "Te sammutikathaṃ kathentāpi saccameva sabhāvameva amusāva kathenti.",
  "atk-abh03a:709_12": "Paramatthakathaṃ kathentāpi saccameva sabhāvameva amusāva kathenti. Ayañhi –",
  "atk-abh03a:710_0": "“Duve saccāni akkhāsi, sambuddho vadataṃ varo;",
  "atk-abh03a:711_0": "Sammutiṃ paramatthañca, tatiyaṃ nupalabbhati”.",
  "atk-abh03a:712_0": "Tattha –",
  "atk-abh03a:713_0": "“Saṅketavacanaṃ saccaṃ, lokasammutikāraṇaṃ;",
  "atk-abh03a:714_0": "Paramatthavacanaṃ saccaṃ, dhammānaṃ tathalakkhaṇa”nti.",
  "atk-abh03a:715_0": "Aparo nayo –",
  "atk-abh03a:715_1": "dve bhagavato desanā paramatthadesanā ca khandhādivasena,",
  "atk-abh03a:715_2": "sammutidesanā ca sappikumbhādivasena.",
  "atk-abh03a:715_3": "Na hi bhagavā samaññaṃ atidhāvati.",
  "atk-abh03a:715_4": "Tasmā “atthi puggalo”ti vacanamattato abhiniveso na kātabbo.",
  "atk-abh03a:715_5": "Satthārā hi –",
  "atk-abh03a:716_0": "“Paññattiṃ anatikkamma, paramattho pakāsito;",
  "atk-abh03a:717_0": "Samaññaṃ nātidhāveyya, tasmā aññopi paṇḍito;",
  "atk-abh03a:718_0": "Paramatthaṃ pakāsento, samaññaṃ nātidhāvaye”.",
  "atk-abh03a:719_0": "Sesaṃ sabbattha uttānatthamevāti.",
  "atk-abh03a:720_0": "Puggalakathā niṭṭhitā.",
  "atk-abh03a:721_0": "2. Parihānikathā",
  "atk-abh03a:722_0": "1. Vādayuttiparihānivaṇṇanā",
  "atk-abh03a:723_0": "239.",
  "atk-abh03a:723_1": "Idāni parihānikathā hoti.",
  "atk-abh03a:723_2": "Parihānidhammo aparihānidhammo, “dveme,",
  "atk-abh03a:723_3": "bhikkhave,",
  "atk-abh03a:723_4": "dhammā sekkhassa,",
  "atk-abh03a:723_5": "bhikkhuno parihānāya saṃvattanti”, “pañcime,",
  "atk-abh03a:723_6": "bhikkhave,",
  "atk-abh03a:723_7": "dhammā samayavimuttassa bhikkhuno parihānāya saṃvattantī”ti evamādīni hi suttāni nissāya sammitiyā vajjiputtakā",
  "atk-abh03a:723_8": "sabbatthivādino ekacce ca mahāsaṅghikā arahatopi parihāniṃ icchanti,",
  "atk-abh03a:723_9": "tasmā te vā hontu aññeyeva vā,",
  "atk-abh03a:723_10": "yesaṃ ayaṃ laddhi,",
  "atk-abh03a:723_11": "tesaṃ laddhibhindanatthaṃ parihāyati arahā arahattāti pucchā sakavādissa.",
  "atk-abh03a:723_12": "Tatra parihāyatīti dve parihāniyo pattaparihāni ca appattaparihāni ca.",
  "atk-abh03a:723_13": "Tattha “dutiyampi kho āyasmā godhiko tamhā sāmayikāya cetovimuttiyā parihāyī”ti ayaṃ pattaparihāni nāma.",
  "atk-abh03a:723_14": "“Mā vo sāmaññatthikānaṃ sataṃ sāmaññattho parihāyī”ti ayaṃ appattaparihāni.",
  "atk-abh03a:723_15": "Tāsu idha pattaparihāni adhippetā.",
  "atk-abh03a:723_16": "Tañhi sandhāya āmantāti paṭiññā paravādissa.",
  "atk-abh03a:723_17": "Sakasamaye pana imaṃ pattaparihāniṃ nāma lokiyasamāpattiyāva icchanti,",
  "atk-abh03a:723_18": "na arahattādīhi sāmaññaphalehi.",
  "atk-abh03a:723_19": "Parasamayepi naṃ sabbasāmaññaphalesu sabbabhavesu sabbakālesu sabbesañca puggalānaṃ na icchanti.",
  "atk-abh03a:723_20": "Taṃ pana tesaṃ laddhimattamevāti sabbaṃ laddhijālaṃ bhindituṃ puna sabbatthātiādinā nayena desanā vaḍḍhitā.",
  "atk-abh03a:724_0": "Tattha yasmā paravādī kamena parihāyitvā sotāpattiphale ṭhitassa arahato parihāniṃ na icchati,",
  "atk-abh03a:724_1": "upariphalesu ṭhitasseva icchati.",
  "atk-abh03a:724_2": "Yasmā ca rūpārūpabhavesu ṭhitassa na icchati,",
  "atk-abh03a:724_3": "kammārāmatādīnaṃ pana parihāniyadhammānaṃ bhāvato kāmabhave ṭhitasseva icchati,",
  "atk-abh03a:724_4": "tasmā “sabbatthā”ti puṭṭho paṭikkhipati.",
  "atk-abh03a:724_5": "Puna daḷhaṃ katvā puṭṭho kāmabhavaṃ sandhāya paṭijānāti.",
  "atk-abh03a:724_6": "Sabbasmimpi hi kāmabhave parihānikarā kāmaguṇā atthi,",
  "atk-abh03a:724_7": "tasmā tattha parihāyatīti tassa laddhi.",
  "atk-abh03a:725_0": "Tatiyapucchāya parihānīti parihānikare dhamme pucchati.",
  "atk-abh03a:725_1": "Tattha yasmā parihāni nāma kammārāmatādidhammā,",
  "atk-abh03a:725_2": "visesato vā kāmarāgabyāpādā eva,",
  "atk-abh03a:725_3": "te ca rūpārūpabhave natthi,",
  "atk-abh03a:725_4": "tasmā “na heva”nti paṭikkhepo paravādissa.",
  "atk-abh03a:726_0": "Sabbadāti kālapucchā.",
  "atk-abh03a:726_1": "Tattha paṭhamapañhe yonisomanasikārakāle aparihāyanato paṭikkhipati.",
  "atk-abh03a:726_2": "Dutiye ayonisomanasikaroto rattibhāge vā divasabhāge vā sabbadā parihāyanato paṭijānāti.",
  "atk-abh03a:726_3": "Tatiye parihānikaradhammasamāyoge sati muhuttameva parihāni nāma hoti,",
  "atk-abh03a:726_4": "tato pubbe aparihīnassa pacchā parihīnassa ca parihāni nāma natthīti paṭikkhipati.",
  "atk-abh03a:727_0": "Sabbeva arahantoti pañhānaṃ paṭhamasmiṃ tikkhindriye sandhāya paṭikkhipati.",
  "atk-abh03a:727_1": "Dutiyasmiṃ mudindriye sandhāya paṭijānāti.",
  "atk-abh03a:727_2": "Tatiyasmimpi tikkhindriyāva adhippetā.",
  "atk-abh03a:727_3": "Tesañhi sabbesampi parihāni na hotīti tassa laddhi.",
  "atk-abh03a:728_0": "Seṭṭhiudāharaṇe paṭhamapucchā paravādissa,",
  "atk-abh03a:728_1": "dutiyā sakavādissa.",
  "atk-abh03a:728_2": "Tatrāyaṃ adhippāyo –",
  "atk-abh03a:728_3": "yaṃ maṃ tumhe pucchatha –",
  "atk-abh03a:728_4": "“arahā arahattā parihāyanto catūhi phalehi parihāyatī”ti,",
  "atk-abh03a:728_5": "tatra vo paṭipucchāmi –",
  "atk-abh03a:728_6": "“catūhi satasahassehi seṭṭhī seṭṭhittaṃ karonto satasahassehi parihīne seṭṭhī seṭṭhittā parihīno hotī”ti.",
  "atk-abh03a:728_7": "Tato sakavādinā ekadesena parihāniṃ sandhāya “āmantā”ti vutte sabbasāpateyyā parihīno hotīti pucchati.",
  "atk-abh03a:728_8": "Tathā aparihīnattā sakavādī na hevāti vatvā atha naṃ “evameva arahāpi parihāyati ca.",
  "atk-abh03a:728_9": "Na ca catūhi phalehī”ti uppannaladdhikaṃ dutiyaṃ bhabbapañhaṃ pucchati.",
  "atk-abh03a:728_10": "Paravādī seṭṭhino abhabbatāya niyamaṃ apassanto paṭijānitvā arahato catūhi phalehi parihānibhabbataṃ",
  "atk-abh03a:728_11": "puṭṭho “niyato sambodhiparāyaṇo”ti vacanassa ayoniso atthaṃ gahetvā laddhiyaṃ ṭhito sotāpattiphalato",
  "atk-abh03a:728_12": "parihāyituṃ abhabbataṃ sandhāya paṭikkhipati.",
  "atk-abh03a:728_13": "Taṃ panassa laddhimattamevāti.",
  "atk-abh03a:729_0": "Ettāvatā vādayutti nāma niṭṭhitā hoti.",
  "atk-abh03a:730_0": "2. Ariyapuggalasaṃsandanaparihānivaṇṇanā",
  "atk-abh03a:731_0": "240.",
  "atk-abh03a:731_1": "Idāni ariyapuggalasaṃsandanā āraddhā.",
  "atk-abh03a:731_2": "Tattha yasmā keci arahatova parihāniṃ icchanti,",
  "atk-abh03a:731_3": "keci anāgāminopi,",
  "atk-abh03a:731_4": "keci sakadāgāmissapi.",
  "atk-abh03a:731_5": "Sotāpannassa pana sabbepi na icchantiyeva.",
  "atk-abh03a:731_6": "Ye arahattā parihāyitvā anāgāmisakadāgāmibhāve ṭhitā,",
  "atk-abh03a:731_7": "tesaṃ parihāniṃ icchanti,",
  "atk-abh03a:731_8": "na itaresaṃ anāgāmisakadāgāmīnaṃ.",
  "atk-abh03a:731_9": "Sotāpannassa pana tepi sabbathāpi na icchantiyeva,",
  "atk-abh03a:731_10": "tasmā peyyālamukhena pucchā katā.",
  "atk-abh03a:731_11": "Tattha tesaṃ laddhivasena paṭiññā ca paṭikkhepo ca veditabbā.",
  "atk-abh03a:731_12": "“Parihāyati anāgāmī anāgāmiphalā”ti hi pañhasmiṃ ye anāgāmino parihāniṃ na icchanti,",
  "atk-abh03a:731_13": "tesaṃ vasena paṭikkhepo.",
  "atk-abh03a:731_14": "Ye pakatianāgāmino vā arahattā parihāyitvā ṭhitaanāgāmino vā parihāniṃ icchanti,",
  "atk-abh03a:731_15": "tesaṃ vasena paṭiññāti idamettha nayamukhaṃ.",
  "atk-abh03a:731_16": "Tassānusārena sabbapeyyālā atthato veditabbā.",
  "atk-abh03a:732_0": "241.",
  "atk-abh03a:732_1": "Yaṃ panettha “sotāpattiphalassa anantarā arahattaṃyeva sacchikarotī”ti vuttaṃ,",
  "atk-abh03a:732_2": "taṃ parihīnassa puna vāyamato arahattappattiṃ sandhāya vuttaṃ.",
  "atk-abh03a:732_3": "Itaro sotāpattiphalānantaraṃ arahattassa abhāvā paṭikkhipati.",
  "atk-abh03a:733_0": "242.",
  "atk-abh03a:733_1": "Tato paraṃ “parihāni nāmesā kilesappahānassa vā mandatāya bhaveyya,",
  "atk-abh03a:733_2": "maggabhāvanādīnaṃ vā anadhimattatāya,",
  "atk-abh03a:733_3": "saccānaṃ vā adassanenā”ti evamādīnaṃ vasena anuyuñjituṃ kassa bahutarā kilesā pahīnātiādi vuttaṃ.",
  "atk-abh03a:733_4": "Taṃ sabbaṃ uttānādhippāyameva suttānaṃ panattho āgamaṭṭhakathāsu vuttanayeneva veditabbo.",
  "atk-abh03a:734_0": "262.",
  "atk-abh03a:734_1": "Samayavimutto arahā arahattā parihāyatīti ettha mudindriyo samayavimutto,",
  "atk-abh03a:734_2": "tikkhindriyo asamayavimuttoti tesaṃ laddhi.",
  "atk-abh03a:734_3": "Sakasamaye pana avasippatto jhānalābhī samayavimutto,",
  "atk-abh03a:734_4": "vasippatto jhānalābhī ceva sabbe ca ariyapuggalā ariye vimokkhe asamayavimuttāti sanniṭṭhānaṃ.",
  "atk-abh03a:734_5": "So pana taṃ attano laddhiṃ gahetvā samayavimutto parihāyati,",
  "atk-abh03a:734_6": "itaro na parihāyatī”ti āha.",
  "atk-abh03a:734_7": "Sesamettha uttānatthameva.",
  "atk-abh03a:735_0": "Ariyapuggalasaṃsandanaparihānivaṇṇanā.",
  "atk-abh03a:736_0": "3. Suttasādhanaparihānivaṇṇanā",
  "atk-abh03a:737_0": "265.",
  "atk-abh03a:737_1": "Idāni suttasādhanā hoti.",
  "atk-abh03a:737_2": "Tattha uccāvacāti uttamahīnabhedato uccā ca avacā ca.",
  "atk-abh03a:737_3": "Paṭipādāti paṭipadā.",
  "atk-abh03a:737_4": "Samaṇena pakāsitāti buddhasamaṇena jotitā.",
  "atk-abh03a:737_5": "Sukhāpaṭipadā hi khippābhiññā uccā.",
  "atk-abh03a:737_6": "Dukkhāpaṭipadā dandhābhiññā avacā.",
  "atk-abh03a:737_7": "Itarā dve ekenaṅgena uccā,",
  "atk-abh03a:737_8": "ekena avacā.",
  "atk-abh03a:737_9": "Paṭhamaṃ vuttā eva vā uccā,",
  "atk-abh03a:737_10": "itaro tissopi avacā.",
  "atk-abh03a:737_11": "Tāya cetāya uccāvacāya paṭipadāya na pāraṃ diguṇaṃ yanti,",
  "atk-abh03a:737_12": "ekamaggena dvikkhattuṃ nibbānaṃ na gacchantīti attho. Kasmā?",
  "atk-abh03a:737_13": "Yena maggena ye kilesā pahīnā,",
  "atk-abh03a:737_14": "tena tesaṃ puna appahātabbato.",
  "atk-abh03a:737_15": "Etena parihānidhammābhāvaṃ dīpeti.",
  "atk-abh03a:737_16": "Nayidaṃ ekaguṇaṃ mutanti tañca idaṃ pāraṃ ekavāraṃyeva phusanārahaṃ na hoti. Kasmā?",
  "atk-abh03a:737_17": "Ekena maggena sabbakilesānaṃ appahānato.",
  "atk-abh03a:737_18": "Etena ekamaggeneva arahattābhāvaṃ dīpeti.",
  "atk-abh03a:738_0": "Atthi chinnassa chediyanti chinnassa kilesavaṭṭassa puna chinditabbaṃ kiñci atthīti pucchati.",
  "atk-abh03a:738_1": "Itaro tikkhindriyaṃ sandhāya paṭikkhipitvā puna puṭṭho mudindriyaṃ sandhāya paṭijānāti.",
  "atk-abh03a:738_2": "Sakavādī suttaṃ āharitvā natthibhāvaṃ dasseti.",
  "atk-abh03a:738_3": "Tattha oghapāsoti kilesogho ceva kilesapāso ca.",
  "atk-abh03a:739_0": "266.",
  "atk-abh03a:739_1": "Katassa paṭicayoti bhāvitassa maggassa puna bhāvanā.",
  "atk-abh03a:739_2": "Idhāpi paṭikkhepapaṭijānanāni purimanayeneva veditabbāni.",
  "atk-abh03a:740_0": "267.",
  "atk-abh03a:740_1": "Parihānāya saṃvattantīti paravādinā ābhate sutte pañca dhammā appattaparihānāya ceva lokiyasamāpattiparihānāya ca saṃvattanti.",
  "atk-abh03a:740_2": "So pana pattassa arahattaphalassa parihānāya sallakkheti.",
  "atk-abh03a:740_3": "Teneva atthi arahato kammārāmatāti āha.",
  "atk-abh03a:740_4": "Itaropi asamayavimuttaṃ sandhāya paṭikkhipitvā itaraṃ sandhāya paṭijānāti.",
  "atk-abh03a:740_5": "Kāmarāgavasena vā pavattamānaṃ taṃ paṭikkhipitvā itarathā pavattamānaṃ paṭijānāti.",
  "atk-abh03a:740_6": "Rāgādīnaṃ pana atthitaṃ puṭṭho paṭijānituṃ na sakkoti.",
  "atk-abh03a:741_0": "268.",
  "atk-abh03a:741_1": "Kiṃ pariyuṭṭhitoti kena pariyuṭṭhito anubaddho ajjhotthato vā hutvāti attho.",
  "atk-abh03a:741_2": "Anusayapucchāyapi tikkhindriyamudindriyavaseneva paṭikkhepapaṭijānanāni veditabbāni.",
  "atk-abh03a:741_3": "Kalyāṇānusayoti vacanamattasāmaññena vā paṭijānāti.",
  "atk-abh03a:741_4": "Rāgo upacayaṃ gacchatīti bhāvanāya pahīnaṃ sandhāyāha.",
  "atk-abh03a:741_5": "Parato dosamohesupi eseva nayo.",
  "atk-abh03a:741_6": "Sakkāyadiṭṭhiādīnaṃ pana dassanena pahīnattā upacayaṃ na icchati.",
  "atk-abh03a:741_7": "Sesaṃ sabbattha uttānatthamevāti.",
  "atk-abh03a:742_0": "Suttasādhanā.",
  "atk-abh03a:743_0": "Parihānikathā niṭṭhitā.",
  "atk-abh03a:744_0": "3. Brahmacariyakathā",
  "atk-abh03a:745_0": "1. Suddhabrahmacariyakathāvaṇṇanā",
  "atk-abh03a:746_0": "269.",
  "atk-abh03a:746_1": "Idāni brahmacariyakathā hoti.",
  "atk-abh03a:746_2": "Tattha dve brahmacariyavāsā,",
  "atk-abh03a:746_3": "maggabhāvanā ca pabbajjā ca.",
  "atk-abh03a:746_4": "Pabbajjā sabbadevesu natthi.",
  "atk-abh03a:746_5": "Maggabhāvanā ṭhapetvā asaññasatte sesesu appaṭisiddhā.",
  "atk-abh03a:746_6": "Tattha ye paranimmitavasavattideve upādāya taduparidevesu maggabhāvanampi na icchanti seyyathāpi sammitiyā,",
  "atk-abh03a:746_7": "te sandhāya natthi devesūti pucchā sakavādissa. “Tīhi,",
  "atk-abh03a:746_8": "bhikkhave,",
  "atk-abh03a:746_9": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse.",
  "atk-abh03a:746_10": "Katamehi tīhi?",
  "atk-abh03a:746_11": "Sūrā satimanto idha brahmacariyavāso”ti idaṃ suttaṃ nissāya dvepi brahmacariyavāsā natthi devesūti uppannaladdhivasena paṭiññā paravādissa.",
  "atk-abh03a:746_12": "Puna dvinnampi brahmacariyānaṃ antarāyikadhammavaseneva sabbe devā jaḷāti pucchā sakavādissa.",
  "atk-abh03a:746_13": "Tattha hatthasaṃvācikāti mūgā viya hatthamuddhāya vattāro.",
  "atk-abh03a:746_14": "Parato atthi devesūti pucchā paravādissa,",
  "atk-abh03a:746_15": "maggabhāvanaṃ sandhāya paṭiññā sakavādissa.",
  "atk-abh03a:746_16": "Paṭiññāya adhippāyaṃ asallakkhetvā pabbajjāvasena anuyogo paravādissa.",
  "atk-abh03a:747_0": "270.",
  "atk-abh03a:747_1": "Yattha natthi pabbajjāti pañhe gihīnañceva ekaccānañca devānaṃ maggapaṭilābhaṃ sandhāya paṭikkhepo tasseva.",
  "atk-abh03a:747_2": "Puna puṭṭho paccantavāsino ceva asaññasatte ca sandhāya paṭiññā tasseva.",
  "atk-abh03a:747_3": "Yo pabbajatītiādīsu pucchāsupi eseva nayo.",
  "atk-abh03a:747_4": "Puna “atthi devesū”ti pañhepi maggabhāvanaṃ sandhāyeva paṭiññā sakavādissa,",
  "atk-abh03a:747_5": "“sabbadevesū”ti vutte asaññasatte sandhāya paṭikkhepo tasseva.",
  "atk-abh03a:748_0": "271.",
  "atk-abh03a:748_1": "Manussesūti pañhadvaye jambudīpake sandhāya paṭiññā.",
  "atk-abh03a:748_2": "Paccantavāsino sandhāya paṭikkhepo veditabbo.",
  "atk-abh03a:749_0": "Atthi yattha atthīti atthi te devā,",
  "atk-abh03a:749_1": "atthi vā so padeso,",
  "atk-abh03a:749_2": "yattha atthīti evaṃ sattapadesavibhāgamukhena vissajjanaṃ sakavādissa.",
  "atk-abh03a:749_3": "Iminā nayena sabbe ekantarikapañhā veditabbā.",
  "atk-abh03a:750_0": "272.",
  "atk-abh03a:750_1": "Suttānuyoge kuhiṃ phaluppattīti tassa anāgāmino arahattaphaluppatti kuhinti pucchā sakavādissa.",
  "atk-abh03a:750_2": "Tatthevāti suddhāvāsesūti attho.",
  "atk-abh03a:751_0": "Handa hīti kāraṇatthe nipāto.",
  "atk-abh03a:751_1": "Idaṃ vuttaṃ hoti –",
  "atk-abh03a:751_2": "yasmā anāgāmipuggalo idha loke bhāvitena maggena tattha suddhāvāsesu phalaṃ sacchikaroti,",
  "atk-abh03a:751_3": "na tattha aññaṃ maggaṃ bhāveti,",
  "atk-abh03a:751_4": "tasmā natthi devesu brahmacariyavāsoti.",
  "atk-abh03a:752_0": "2. Saṃsandanabrahmacariyavaṇṇanā",
  "atk-abh03a:753_0": "273.",
  "atk-abh03a:753_1": "Idāni yadi aññattha bhāvitena maggena aññattha phalasacchikiriyā hoti,",
  "atk-abh03a:753_2": "sotāpannādīnampi siyāti etamatthaṃ dassetuṃ puna anāgāmītiādīnaṃ saṃsandanapucchā sakavādissa.",
  "atk-abh03a:753_3": "Tattha anāgāmissa phalasacchikiriyāya paṭiññā,",
  "atk-abh03a:753_4": "sesānaṃ phalasacchikiriyāya paṭikkhepo paravādissa.",
  "atk-abh03a:753_5": "Idha bhāvitamaggo hi anāgāmī idhavihāyaniṭṭho nāma hoti.",
  "atk-abh03a:753_6": "So idha anāgāmimaggaṃ bhāvetvā “opapātiko tatthaparinibbāyī”ti vacanato “puna maggabhāvanaṃ vinā upapattivaseneva",
  "atk-abh03a:753_7": "arahattaphalaṃ sacchikarotī”ti tassa laddhi.",
  "atk-abh03a:753_8": "Sotāpannasakadāgāmino pana tattha maggaṃ bhāvetvā tatrupapattikā nāma hontīti tesaṃ idhāgamanaññeva natthi.",
  "atk-abh03a:753_9": "Iti so anāgāmissa phalasacchikiriyaṃ puṭṭho paṭijānāti.",
  "atk-abh03a:753_10": "Itaresaṃ paṭikkhipati.",
  "atk-abh03a:754_0": "Anāgāmī puggalo tattha bhāvitena maggenāti pañhe “anāgāmino tattha maggabhāvanāva natthī”ti laddhiyā paṭikkhipati.",
  "atk-abh03a:754_1": "Maggo ca bhāvīyati,",
  "atk-abh03a:754_2": "na ca kilesā pahīyantīti pucchā sakavādissa,",
  "atk-abh03a:754_3": "rūpāvacaramaggaṃ sandhāya paṭiññā itarassa.",
  "atk-abh03a:754_4": "Rūpāvacaramaggena hi so idhavihāyaniṭṭho nāma jāto.",
  "atk-abh03a:755_0": "Anāgāmī puggalo katakaraṇīyoti pañhe “opapātiko tatthaparinibbāyī”ti vacanato upapattiyāvassa katakaraṇīyādibhāvaṃ sandhāya paṭijānāti.",
  "atk-abh03a:755_1": "Arahāti pañhe idhaparinibbāyino arahato vaseneva paṭikkhipati.",
  "atk-abh03a:755_2": "Puna puṭṭho tatthaparinibbāyino vasena paṭijānāti.",
  "atk-abh03a:756_0": "Atthi arahato punabbhavotiādīsupi tatthaparinibbāyī idhaparinibbāyīnaṃ vaseneva attho veditabbo.",
  "atk-abh03a:756_1": "Appaṭividdhākuppova tatthaparinibbāyatīti puṭṭho idheva bhāvitena maggena tassa akuppapaṭivedhaṃ icchanto paṭikkhipati.",
  "atk-abh03a:757_0": "Yathā migoti paṭhamaṃ udāharaṇaṃ paravādissa, dutiyaṃ sakavādissa. Sesaṃ sabbattha uttānatthamevāti.",
  "atk-abh03a:758_0": "Brahmacariyakathā niṭṭhitā.",
  "atk-abh03a:759_0": "3. Odhisokathāvaṇṇanā",
  "atk-abh03a:760_0": "274.",
  "atk-abh03a:760_1": "Idāni odhisokathā nāma hoti.",
  "atk-abh03a:760_2": "Tattha ye sotāpannādīnaṃ nānābhisamayavasena dukkhadassanādīhi odhiso odhiso ekadesena ekadesena kilesappahānaṃ",
  "atk-abh03a:760_3": "icchanti seyyathāpi etarahi sammitiyādayo,",
  "atk-abh03a:760_4": "tesaṃ taṃ laddhiṃ bhindituṃ odhisoti pucchā sakavādissa,",
  "atk-abh03a:760_5": "paṭiññā paravādissa.",
  "atk-abh03a:760_6": "Puna anuyogo sakavādissa,",
  "atk-abh03a:760_7": "ekadesena sotāpannādibhāvassa abhāvato paṭikkhepo paravādissa.",
  "atk-abh03a:760_8": "Iminā upāyena sabbavāresu attho veditabboti.",
  "atk-abh03a:761_0": "Odhisokathāvaṇṇanā.",
  "atk-abh03a:762_0": "4. Jahatikathā",
  "atk-abh03a:763_0": "1. Nasuttāharaṇakathāvaṇṇanā",
  "atk-abh03a:764_0": "279.",
  "atk-abh03a:764_1": "Idāni jahatikathā nāma hoti.",
  "atk-abh03a:764_2": "Tattha yesaṃ “jhānalābhī puthujjano saha saccābhisamayā anāgāmī nāma hoti,",
  "atk-abh03a:764_3": "tassa puthujjanakāleyeva kāmarāgabyāpādā pahīnā”ti laddhi seyyathāpi etarahi sammitiyānaṃ,",
  "atk-abh03a:764_4": "tesaṃ taṃ laddhiṃ bhindituṃ jahati puthujjanoti pucchā sakavādissa,",
  "atk-abh03a:764_5": "jhānavikkhambhitānaṃ pana tesaṃ pariyuṭṭhānaṃ apassantassa paṭiññā paravādissa.",
  "atk-abh03a:764_6": "Yasmā pana tesaṃ jhānavikkhambhitānampi anāgāmimaggeneva accantaṃ pahānaṃ hoti,",
  "atk-abh03a:764_7": "tasmā puna accantantiādianuyogo sakavādissa,",
  "atk-abh03a:764_8": "tathārūpassa pahānassa abhāvato paṭikkhepo itarassa.",
  "atk-abh03a:764_9": "Vikkhambhetīti accantavikkhambhanameva sandhāya pucchā sakavādissa.",
  "atk-abh03a:764_10": "Tato paraṃ anāgāmimaggaṭṭhena saddhiṃ puthujjanasaṃsandanaṃ hoti.",
  "atk-abh03a:764_11": "Taṃ uttānatthameva.",
  "atk-abh03a:765_0": "280.",
  "atk-abh03a:765_1": "Tato paraṃ anāgāmiphale saṇṭhātīti puṭṭho jhānānāgāmitaṃ sandhāya paṭijānāti.",
  "atk-abh03a:765_2": "Arahatte saṇṭhātīti puṭṭho dassanamaggena uddhambhāgiyānaṃ pahānābhāvato paṭikkhipati.",
  "atk-abh03a:766_0": "Apubbaṃ acarimaṃ tayo maggeti puṭṭho tathārūpāya bhāvanāya abhāvā paṭikkhipati.",
  "atk-abh03a:766_1": "Puna puṭṭho tiṇṇaṃ maggānaṃ kiccasabbhāvaṃ sandhāya paṭijānāti.",
  "atk-abh03a:766_2": "Sāmaññaphalapucchāsupi eseva nayo.",
  "atk-abh03a:766_3": "Katamena maggenāti puṭṭho anāgāmimaggenāti jhānānāgāmitaṃ sandhāya vadati.",
  "atk-abh03a:766_4": "Puna saṃyojanappahānaṃ puṭṭho tiṇṇaṃ anāgāmimaggena tesaṃ kilesānaṃ appaheyyattā paṭikkhipati.",
  "atk-abh03a:766_5": "Dutiyaṃ puṭṭho paṭhamamaggasseva jhānānāgāmimaggabhāvaṃ sandhāya paṭijānāti.",
  "atk-abh03a:766_6": "Sesamettha uttānatthamevāti.",
  "atk-abh03a:767_0": "Jahatikathā.",
  "atk-abh03a:768_0": "5. Sabbamatthītikathā",
  "atk-abh03a:769_0": "1. Vādayuttivaṇṇanā",
  "atk-abh03a:770_0": "282.",
  "atk-abh03a:770_1": "Idāni sabbamatthītivādakathā nāma hoti.",
  "atk-abh03a:770_2": "Tattha yesaṃ “yaṃ kiñci rūpaṃ atītānāgatapaccuppannaṃ…pe…",
  "atk-abh03a:770_3": "ayaṃ vuccati rūpakkhandho”tiādivacanato “sabbepi atītādibhedā dhammā khandhasabhāvaṃ na vijahanti,",
  "atk-abh03a:770_4": "tasmā sabbaṃ atthiyeva nāmā”ti laddhi,",
  "atk-abh03a:770_5": "seyyathāpi etarahi sabbamatthivādānaṃ,",
  "atk-abh03a:770_6": "tesaṃ laddhivisodhanatthaṃ sabbamatthīti pucchā sakavādissa,",
  "atk-abh03a:770_7": "vuttappakārāya laddhiyā ṭhatvā paṭiññā itarassa.",
  "atk-abh03a:770_8": "Sabbathāti sabbasmiṃ sarīre sabbamatthīti pucchati.",
  "atk-abh03a:770_9": "Sabbadāti sabbasmiṃ kāle sabbamatthīti pucchati.",
  "atk-abh03a:770_10": "Sabbena sabbanti sabbenākārena sabbamatthīti pucchati.",
  "atk-abh03a:770_11": "Sabbesūti sabbesu dhammesu sabbamatthīti pucchati.",
  "atk-abh03a:770_12": "Ayoganti ayuttaṃ.",
  "atk-abh03a:770_13": "Nānāsabhāvānañhi yogo hoti,",
  "atk-abh03a:770_14": "na ekasabhāvassa.",
  "atk-abh03a:770_15": "Iti imasmiṃ pañhe rūpaṃ vedanāya,",
  "atk-abh03a:770_16": "vedanaṃ vā rūpena anānaṃ ekalakkhaṇameva katvā sabbamatthīti pucchati.",
  "atk-abh03a:770_17": "Yampi natthi tampatthīti yampi chaṭṭhakhandhādikaṃ sasavisāṇādikaṃ vā kiñci natthīti siddhaṃ,",
  "atk-abh03a:770_18": "tampi te atthīti pucchati.",
  "atk-abh03a:770_19": "Sabbamatthīti yā diṭṭhi sā diṭṭhi micchādiṭṭhīti,",
  "atk-abh03a:770_20": "yā diṭṭhi sā diṭṭhi sammādiṭṭhīti hevamatthīti iminā idaṃ pucchati –",
  "atk-abh03a:770_21": "yā te esā sabbamatthīti diṭṭhi,",
  "atk-abh03a:770_22": "sā diṭṭhi ayāthāvakattā micchādiṭṭhīti evaṃ yā amhākaṃ diṭṭhi,",
  "atk-abh03a:770_23": "sā diṭṭhi yāthāvakattā sammādiṭṭhīti evaṃ tava samaye atthīti pucchati.",
  "atk-abh03a:770_24": "Itaro sabbesupi etesu nayesu vuttappakārāya atthitāya abhāvato paṭikkhipati.",
  "atk-abh03a:770_25": "Imesu pana sabbesupi nayesu “ājānāhi niggaha”nti ādiṃ katvā sabbo kathāmaggabhedo vitthārato veditabboti ayaṃ tāvettha vādayutti.",
  "atk-abh03a:771_0": "2. Kālasaṃsandanavaṇṇanā",
  "atk-abh03a:772_0": "283- 284.",
  "atk-abh03a:772_1": "Idāni atītaṃ atthīti kālasaṃsandanaṃ hoti.",
  "atk-abh03a:772_2": "Tattha atītaṃ atthītiādikaṃ suddhikasaṃsandanaṃ.",
  "atk-abh03a:772_3": "Atītaṃ rūpaṃ atthītiādikaṃ khandhavasena kālasaṃsandanaṃ.",
  "atk-abh03a:773_0": "285.",
  "atk-abh03a:773_1": "Paccuppannaṃ rūpaṃ appiyaṃ karitvāti atītānāgataṃ pahāya paccuppannarūpameva appiyaṃ avibhajitabbaṃ karitvā.",
  "atk-abh03a:773_2": "Rūpabhāvaṃ jahatītipañhe niruddhassāpi rūpassa rūpakkhandhasaṅgahitattā paṭikkhipati.",
  "atk-abh03a:773_3": "Rūpabhāvaṃ na jahatīti paṭilomapañhepi rūpakkhandhena saṅgahitattāva paṭijānāti.",
  "atk-abh03a:773_4": "Odātaṃ vatthaṃ appiyaṃ karitvāti ettha kiñcāpi na sabbaṃ vatthaṃ odātaṃ,",
  "atk-abh03a:773_5": "iminā pana vatthanti avatvā “odātaṃ vatthaṃ appiyaṃ karitvā”ti vutte sakavādinā ekatthatā anuññātā.",
  "atk-abh03a:773_6": "Odātabhāvaṃ jahatīti pañhe vaṇṇavigamaṃ sandhāya paṭiññā sakavādissa.",
  "atk-abh03a:773_7": "Vatthabhāvaṃ jahatīti ettha pana paññattiyā avigatattā paṭikkhepo tasseva.",
  "atk-abh03a:773_8": "Paṭilomepi eseva nayo.",
  "atk-abh03a:774_0": "286.",
  "atk-abh03a:774_1": "Atītaṃ atītabhāvaṃ na jahatīti puṭṭho “yadi jaheyya,",
  "atk-abh03a:774_2": "anāgataṃ vā paccuppannaṃ vā siyā”ti maññamāno paṭijānāti.",
  "atk-abh03a:774_3": "Anāgataṃ anāgatabhāvaṃ na jahatīti puṭṭho pana “yadi na jaheyya,",
  "atk-abh03a:774_4": "anāgatamevassa,",
  "atk-abh03a:774_5": "paccuppannabhāvaṃ na pāpuṇeyyā”ti maññamāno paṭikkhipati.",
  "atk-abh03a:774_6": "Paccuppannapañhepi atītabhāvaṃ anāpajjanadoso siyāti paṭikkhipati.",
  "atk-abh03a:774_7": "Anulomapañhesupi imināva nayena attho veditabbo.",
  "atk-abh03a:775_0": "287.",
  "atk-abh03a:775_1": "Evaṃ suddhikanayaṃ vatvā puna khandhavasena dassetuṃ atītaṃ rūpantiādi vuttaṃ.",
  "atk-abh03a:775_2": "Taṃ sabbaṃ pāḷianusāreneva sakkā jānituṃ.",
  "atk-abh03a:776_0": "Vacanasodhanavaṇṇanā",
  "atk-abh03a:777_0": "288.",
  "atk-abh03a:777_1": "Idāni “atītaṃ nvatthī”tiādi vacanasodhanā hoti.",
  "atk-abh03a:777_2": "Tattha hañci atītaṃ nvatthīti yadi atītaṃ no atthīti attho.",
  "atk-abh03a:777_3": "Atītaṃ atthīti micchāti atītañca taṃ atthi cāti micchā eva.",
  "atk-abh03a:777_4": "Taññeva anāgataṃ taṃ paccuppannanti puṭṭho anāgatakkhaṇeyevassa paccuppannatāya abhāvaṃ sandhāya kālanānattena paṭikkhipati.",
  "atk-abh03a:778_0": "Dutiyaṃ puṭṭho yaṃ uppādato pubbe anāgataṃ ahosi,",
  "atk-abh03a:778_1": "tassa uppannakāle paccuppannattā paṭijānāti.",
  "atk-abh03a:778_2": "Hutvā hoti hutvā hotīti yadetaṃ tayā “anāgataṃ hutvā paccuppannaṃ hotī”ti vadatā taññeva anāgataṃ taṃ",
  "atk-abh03a:778_3": "paccuppannanti laddhivasena “anāgataṃ vā paccuppannaṃ vā hutvā hotī”ti vuttaṃ.",
  "atk-abh03a:778_4": "Kiṃ te tampi hutvā hotīti?",
  "atk-abh03a:778_5": "Itaro hutvā bhūtassa puna hutvā abhāvato na hevanti paṭikkhipati.",
  "atk-abh03a:779_0": "Dutiyaṃ puṭṭho yasmā taṃ anāgataṃ hutvā paccuppannaṃ hontaṃ “hutvā hotī”ti saṅkhaṃ gataṃ,",
  "atk-abh03a:779_1": "tasmā paṭijānāti.",
  "atk-abh03a:779_2": "Atha naṃ sakavādī “yadi te taṃ anāgataṃ hutvā paccuppannaṃ hontaṃ ‘hutvā hotī’ti saṅkhaṃ gataṃ,",
  "atk-abh03a:779_3": "puna hutvā hoti,",
  "atk-abh03a:779_4": "yaṃ anāgataṃ na hutvā paccuppannaṃ na hontaṃ ‘na hutvā na hotī’ti saṅkhaṃ gataṃ sasavisāṇaṃ,",
  "atk-abh03a:779_5": "kiṃ te tampi puna na hutvā na hotī”tiadhippāyena na hutvā na hoti na hutvā na hotīti pañhaṃ pucchati.",
  "atk-abh03a:779_6": "Itaro “yaṃ natthi,",
  "atk-abh03a:779_7": "taṃ natthitāya,",
  "atk-abh03a:779_8": "eva anāgataṃ na hutvā paccuppannaṃ na hotīti nahutvānahoti nāma tāva hotu,",
  "atk-abh03a:779_9": "puna nahutvānahotibhāvo panassa kuto”ti maññamāno paṭikkhipati.",
  "atk-abh03a:779_10": "Taññeva paccuppannaṃ taṃ atītanti pañhepi paccuppannakkhaṇeyevassa atītatāya abhāvaṃ sandhāya kālanānattā paṭikkhipati.",
  "atk-abh03a:780_0": "Dutiyapañhe puṭṭho yaṃ atītabhāvato pubbe paccuppannaṃ ahosi,",
  "atk-abh03a:780_1": "tasseva atītattā paṭijānāti.",
  "atk-abh03a:780_2": "Hutvā hoti hutvā hotīti yadetaṃ tayā “paccuppannaṃ hutvā atītaṃ hotī”ti vadatā “taññeva paccuppannaṃ",
  "atk-abh03a:780_3": "taṃ atīta”nti laddhivasena “paccuppannaṃ vā atītaṃ vā hutvā hotī”ti vuttaṃ,",
  "atk-abh03a:780_4": "kiṃ te tampi hutvā hotīti?",
  "atk-abh03a:780_5": "Itaro hutvā bhūtassa puna hutvā abhāvato na hevanti paṭikkhipati.",
  "atk-abh03a:781_0": "Dutiyapañhe yasmā taṃ paccuppannaṃ hutvā atītaṃ hontaṃ “hutvā hotī”ti saṅkhaṃ gataṃ,",
  "atk-abh03a:781_1": "tasmā paṭijānāti.",
  "atk-abh03a:781_2": "Atha naṃ sakavādī “yadi te taññeva paccuppannaṃ hutvā atītaṃ hontaṃ ‘hutvā hotī’ti saṅkhaṃ gataṃ,",
  "atk-abh03a:781_3": "puna hutvā hoti,",
  "atk-abh03a:781_4": "yaṃ paccuppannaṃ na hutvā atītaṃ na hontaṃ ‘na hutvā na hotī’ti saṅkhaṃ gataṃ sasavisāṇaṃ,",
  "atk-abh03a:781_5": "kiṃ te tampi puna na hutvā na hotī”ti adhippāyena na hutvā na hoti na hutvā na hotīti pañhaṃ pucchati.",
  "atk-abh03a:781_6": "Itaro “yaṃ natthi,",
  "atk-abh03a:781_7": "taṃ natthitāya eva paccuppannaṃ na hutvā atītaṃ na hotīti nahutvānahoti nāma tāva hotu.",
  "atk-abh03a:781_8": "Puna nahutvānahotibhāvo panassa kuto”ti maññamāno paṭikkhipati.",
  "atk-abh03a:781_9": "Ubhayaṃ ekato katvā āgate tatiyapañhepi imināvupāyena yojanā kātabbā.",
  "atk-abh03a:782_0": "Aparo nayo –",
  "atk-abh03a:782_1": "yadi taññeva anāgataṃ taṃ paccuppannaṃ,",
  "atk-abh03a:782_2": "anāgatassa paccuppanne vutto hotibhāvo,",
  "atk-abh03a:782_3": "paccuppannassa ca anāgate vutto hutvābhāvo āpajjati.",
  "atk-abh03a:782_4": "Evaṃ sante anāgatampi hutvāhoti nāma.",
  "atk-abh03a:782_5": "Paccuppannampi hutvāhotiyeva nāma.",
  "atk-abh03a:782_6": "Tena taṃ pucchāma –",
  "atk-abh03a:782_7": "“kiṃ te etesu ekekaṃ hutvā hoti hutvā hotī”ti? Itaro –",
  "atk-abh03a:782_8": "“taññeva anāgataṃ taṃ paccuppanna”nti pañhe paṭikkhittanayeneva paṭikkhipitvā puna puṭṭho dutiye pañhe paṭiññātanayeneva paṭijānāti.",
  "atk-abh03a:782_9": "Atha naṃ sakavādī “taññeva anāgataṃ taṃ paccuppanna”nti pañhāvasena tesu ekekaṃ hutvā hoti hutvā hotīti",
  "atk-abh03a:782_10": "paṭijānantaṃ purimaṃ paṭikkhittapañhaṃ parivattitvā pucchanto na hutvā na hoti na hutvā na hotīti pucchati.",
  "atk-abh03a:782_11": "Tassattho –",
  "atk-abh03a:782_12": "nanu “tayā taññeva anāgataṃ taṃ paccuppanna”nti vutte paṭhamapañhaṃ paṭikkhipantena anāgatassa hotibhāvo paccuppannassa ca hutvābhāvo paṭikkhittoti.",
  "atk-abh03a:782_13": "Tena anāgataṃ na hoti nāma,",
  "atk-abh03a:782_14": "paccuppannaṃ na hutvā nāma.",
  "atk-abh03a:783_0": "Dutiyapañhe ca taññeva anāgataṃ taṃ paccuppannanti paṭiññātaṃ.",
  "atk-abh03a:783_1": "Evaṃ sante anāgatampi na hutvā na hoti nāma.",
  "atk-abh03a:783_2": "Paccuppannampi na hutvā na hotiyeva nāma.",
  "atk-abh03a:783_3": "Tena taṃ pucchāma –",
  "atk-abh03a:783_4": "“kiṃ te etesu ekekaṃ na hutvā na hoti na hutvā na hotī”ti?",
  "atk-abh03a:783_5": "Paravādī sabbato andhakārena pariyonaddho viya tesaṃ nahutvānahotibhāvaṃ apassanto na hevanti paṭikkhipati.",
  "atk-abh03a:784_0": "Dutiyavārepi yadi taññeva paccuppannaṃ taṃ atītaṃ,",
  "atk-abh03a:784_1": "paccuppannassa atīte vutto hotibhāvo,",
  "atk-abh03a:784_2": "atītassa ca paccuppanne vutto hutvābhāvo āpajjati,",
  "atk-abh03a:784_3": "evaṃ sante paccuppannampi hutvāhoti nāma,",
  "atk-abh03a:784_4": "atītampi hutvāhotiyeva nāma.",
  "atk-abh03a:784_5": "Tena taṃ pucchāma –",
  "atk-abh03a:784_6": "“kiṃ te etesu ekekaṃ hutvā hoti hutvā hotī”ti?",
  "atk-abh03a:784_7": "Itaro taññeva paccuppannaṃ taṃ atītantipañhe paṭikkhittanayeneva paṭikkhipitvā puna puṭṭho dutiyapañhe paṭiññātanayeneva paṭijānāti.",
  "atk-abh03a:784_8": "Atha naṃ sakavādī “taññeva paccuppannaṃ taṃ atīta”nti pañhāvasena tesu ekekaṃ hutvā hoti hutvā hotīti",
  "atk-abh03a:784_9": "paṭijānantaṃ purimaṃ paṭikkhittapañhaṃ parivattitvā pucchanto na hutvā na hoti na hutvā na hotīti pucchati.",
  "atk-abh03a:784_10": "Tassattho –",
  "atk-abh03a:784_11": "nanu tayā taññeva paccuppannaṃ taṃ atītanti vutte paṭhamapañhaṃ paṭikkhipantena paccuppannassa hotibhāvo,",
  "atk-abh03a:784_12": "atītassa ca hutvābhāvo paṭikkhittoti.",
  "atk-abh03a:784_13": "Tena paccuppannaṃ nahoti nāma.",
  "atk-abh03a:784_14": "Atītaṃ nahutvā nāma.",
  "atk-abh03a:785_0": "Dutiyapañhe ca te “taññeva paccuppannaṃ taṃ atīta”nti paṭiññātaṃ.",
  "atk-abh03a:785_1": "Evaṃ sante paccuppannampi na hutvā na hoti nāma,",
  "atk-abh03a:785_2": "atītampi na hutvā na hotiyeva nāma.",
  "atk-abh03a:785_3": "Tena taṃ pucchāma –",
  "atk-abh03a:785_4": "“kiṃ te etesu ekekaṃ na hutvā na hoti,",
  "atk-abh03a:785_5": "na hutvā na hotī”ti.",
  "atk-abh03a:785_6": "Paravādī sabbato andhakārena pariyonaddho viya tesaṃ nahutvānahotibhāvaṃ apassanto na hevanti paṭikkhipati.",
  "atk-abh03a:786_0": "Tatiyavārepi yadi taññeva anāgataṃ taṃ paccuppannaṃ taṃ atītaṃ;",
  "atk-abh03a:786_1": "anāgatapaccuppannānaṃ paccuppannātītesu vutto hotibhāvo,",
  "atk-abh03a:786_2": "paccuppannātītānañca anāgatapaccuppannesu vutto hutvābhāvo āpajjati.",
  "atk-abh03a:786_3": "Evaṃ sante anāgatampi hutvāhoti nāma.",
  "atk-abh03a:786_4": "Paccuppannampi atītampi hutvā hotiyeva nāma.",
  "atk-abh03a:786_5": "Tena taṃ pucchāma –",
  "atk-abh03a:786_6": "“kiṃ te tīsupi etesu ekekaṃ hutvā hoti hutvā hotī”ti?",
  "atk-abh03a:786_7": "Itaro “taññeva anāgataṃ,",
  "atk-abh03a:786_8": "taṃ paccuppannaṃ,",
  "atk-abh03a:786_9": "taṃ atīta”ntipañhe paṭikkhittanayeneva paṭikkhipitvā puna puṭṭho dutiyapañhe paṭiññātanayeneva paṭijānāti.",
  "atk-abh03a:786_10": "Atha naṃ sakavādī “taññeva anāgataṃ,",
  "atk-abh03a:786_11": "taṃ paccuppannaṃ,",
  "atk-abh03a:786_12": "taṃ atīta”nti pañhāvasena tesu ekekaṃ hutvā hoti,",
  "atk-abh03a:786_13": "hutvā hotīti paṭijānantaṃ purimaṃ paṭikkhittapañhaṃ parivattitvā pucchanto na hutvā na hoti na hutvā na hotīti pucchati.",
  "atk-abh03a:786_14": "Tassattho –",
  "atk-abh03a:786_15": "nanu tayā taññeva anāgataṃ,",
  "atk-abh03a:786_16": "taṃ paccuppannaṃ,",
  "atk-abh03a:786_17": "taṃ atītanti vutte paṭhamapañhaṃ paṭikkhipantena anāgatapaccuppannānaṃ hotibhāvo;",
  "atk-abh03a:786_18": "paccuppannātītānañca hutvābhāvo paṭikkhittoti?",
  "atk-abh03a:786_19": "Tena anāgataṃ paccuppannañca na hoti nāma.",
  "atk-abh03a:786_20": "Paccuppannañca atītañca na hutvā nāma.",
  "atk-abh03a:787_0": "Dutiyapañhe ca te “taññeva anāgataṃ,",
  "atk-abh03a:787_1": "taṃ paccuppannaṃ,",
  "atk-abh03a:787_2": "taṃ atīta”nti paṭiññātaṃ.",
  "atk-abh03a:787_3": "Evaṃ sante anāgatampi na hutvā na hoti nāma,",
  "atk-abh03a:787_4": "paccuppannampi atītampi na hutvā na hotiyeva nāma.",
  "atk-abh03a:787_5": "Tena taṃ pucchāma –",
  "atk-abh03a:787_6": "“kiṃ te etesu ekekaṃ na hutvā na hoti na hutvā na hotī”ti?",
  "atk-abh03a:787_7": "Paravādī sabbato andhakārena pariyonaddho viya tesaṃ na hutvā na hotibhāvaṃ apassanto na hevanti paṭikkhipatīti.",
  "atk-abh03a:787_8": "Niggahādīni panettha heṭṭhā vuttanayeneva yojetabbāni.",
  "atk-abh03a:788_0": "Vacanasodhanavaṇṇanā niṭṭhitā.",
  "atk-abh03a:789_0": "Atītacakkhurūpādikathāvaṇṇanā",
  "atk-abh03a:790_0": "289.",
  "atk-abh03a:790_1": "Atītaṃ cakkhu atthītiādīsupi cakkhādibhāvāvijahaneneva atthitaṃ paṭijānāti.",
  "atk-abh03a:790_2": "Passatītiādīni puṭṭho pana tesaṃ viññāṇānaṃ kiccābhāvavasena paṭikkhipati.",
  "atk-abh03a:791_0": "Atītañāṇādikathāvaṇṇanā",
  "atk-abh03a:792_0": "290.",
  "atk-abh03a:792_1": "Tena ñāṇena ñāṇakaraṇīyaṃ karotīti pañhe tassa ñāṇassa niruddhattā kiccabhāvamassa apassanto paṭikkhipati.",
  "atk-abh03a:792_2": "Puna puṭṭho atītārammaṇaṃ paccuppannaṃ ñāṇaṃ atītānaṃ dhammānaṃ jānanato atītaṃ ñāṇanti lesena paccuppannameva",
  "atk-abh03a:792_3": "“atītaṃ ñāṇa”nti katvā tena ñāṇena ñāṇakaraṇīyassa atthitāya paṭijānāti.",
  "atk-abh03a:792_4": "Athassa sakavādī lesokāsaṃ adatvā tena ñāṇena dukkhaṃ parijānātītiādimāha.",
  "atk-abh03a:792_5": "Itaro atītārammaṇeneva ñāṇena imesaṃ catunnaṃ kiccānaṃ abhāvā paṭikkhipati.",
  "atk-abh03a:792_6": "Anāgatapañhepi eseva nayo.",
  "atk-abh03a:792_7": "Paccuppannapañho ceva saṃsandanapañho ca uttānatthāyeva.",
  "atk-abh03a:793_0": "Arahantādikathāvaṇṇanā",
  "atk-abh03a:794_0": "291.",
  "atk-abh03a:794_1": "Arahato atīto rāgo atthītiādīsupi rāgādibhāvāvijahanto evaṃ paṭijānāti.",
  "atk-abh03a:794_2": "Sarāgotiādīsu suttavirodhabhayena ceva yuttivirodhabhayena ca paṭikkhipati.",
  "atk-abh03a:795_0": "Padasodhanakathāvaṇṇanā",
  "atk-abh03a:796_0": "295.",
  "atk-abh03a:796_1": "Evaṃ sabbampi pāḷianusāreneva viditvā parato atthi siyā atītaṃ,",
  "atk-abh03a:796_2": "siyā nvātītanti ettha evamattho veditabbo.",
  "atk-abh03a:796_3": "Yaṃ atītameva atthi,",
  "atk-abh03a:796_4": "taṃ atītaṃ.",
  "atk-abh03a:796_5": "Yaṃ paccuppannānāgataṃ atthi,",
  "atk-abh03a:796_6": "taṃ no atthi,",
  "atk-abh03a:796_7": "taṃ no atītaṃ.",
  "atk-abh03a:796_8": "Tenātītaṃ nvātītaṃ,",
  "atk-abh03a:796_9": "nvātītaṃ atītanti tena kāraṇena atītaṃ no atītaṃ,",
  "atk-abh03a:796_10": "no atītaṃ atītanti.",
  "atk-abh03a:796_11": "Anāgatapaccuppannapucchāsupi eseva nayo.",
  "atk-abh03a:797_0": "Suttasādhanavaṇṇanā",
  "atk-abh03a:798_0": "296.",
  "atk-abh03a:798_1": "Na vattabbaṃ “atītaṃ atthi anāgataṃ atthī”ti suttasādhanāya pucchā paravādissa,",
  "atk-abh03a:798_2": "paṭiññā sakavādissa.",
  "atk-abh03a:798_3": "Puna attano laddhiṃ nissāya yaṃkiñci,",
  "atk-abh03a:798_4": "bhikkhave,",
  "atk-abh03a:798_5": "rūpanti anuyogo paravādisseva.",
  "atk-abh03a:798_6": "Dutiyanaye pucchā sakavādissa,",
  "atk-abh03a:798_7": "paṭiññā itarassa.",
  "atk-abh03a:798_8": "Evaṃ sabbattha pucchā ca paṭiññā ca veditabbā.",
  "atk-abh03a:798_9": "Yaṃ panetaṃ paravādinā anāgatassa atthibhāvasādhanatthaṃ “nanu vuttaṃ bhagavatā kabaḷīkāre, ce,",
  "atk-abh03a:798_10": "bhikkhave”ti suttassa pariyosāne atthi tattha āyatiṃ punabbhavābhinibbattītiādi dassitaṃ na taṃ anāgatassa atthibhāvasādhakaṃ.",
  "atk-abh03a:798_11": "Tañhi hetūnaṃ pariniṭṭhitattā avassaṃ bhāvitaṃ sandhāya tattha vuttaṃ.",
  "atk-abh03a:798_12": "Ayaṃ suttādhippāyo.",
  "atk-abh03a:798_13": "Sesaṃ sabbattha uttānatthamevāti.",
  "atk-abh03a:799_0": "Sabbamatthītikathāvaṇṇanā niṭṭhitā.",
  "atk-abh03a:800_0": "6. Atītakkhandhādikathā",
  "atk-abh03a:801_0": "1. Nasuttasādhanakathāvaṇṇanā",
  "atk-abh03a:802_0": "297.",
  "atk-abh03a:802_1": "Idāni “atītaṃ khandhā”tiādikathā hoti.",
  "atk-abh03a:802_2": "Tattha khandhādibhāvāvijahanato atītānāgatānaṃ atthitaṃ icchantassa atītaṃ khandhāti pucchā paravādissa,",
  "atk-abh03a:802_3": "atītassa khandhasaṅgahitattā āmantāti paṭiññā sakavādissa.",
  "atk-abh03a:802_4": "Puna atītaṃ natthīti pucchā paravādissa,",
  "atk-abh03a:802_5": "tassa niruttipathasuttena atthitāya vāritattā paṭikkhepo sakavādissa.",
  "atk-abh03a:802_6": "Āyatanadhātupucchāsupi anāgatapañhesupi paccuppannena saddhiṃ saṃsanditvā anulomapaṭilomato āgatapañhesupi",
  "atk-abh03a:802_7": "“atītaṃ rūpa”ntiādipañhesupi imināvupāyena attho veditabbo.",
  "atk-abh03a:803_0": "2. Suttasādhanavaṇṇanā",
  "atk-abh03a:804_0": "298.",
  "atk-abh03a:804_1": "Suttasādhane pana na vattabbanti pucchā sakavādissa.",
  "atk-abh03a:804_2": "Tattha natthi ceteti natthi ca ete dhammāti attho.",
  "atk-abh03a:804_3": "Khandhādibhāve sati natthitaṃ anicchantassa āmantāti paṭiññā paravādissa,",
  "atk-abh03a:804_4": "atha nesaṃ natthibhāvasādhanatthaṃ suttāharaṇaṃ sakavādissa.",
  "atk-abh03a:804_5": "Dutiyapucchāpi paravādissa,",
  "atk-abh03a:804_6": "paṭiññā sakavādissa,",
  "atk-abh03a:804_7": "suttāharaṇaṃ paravādissa.",
  "atk-abh03a:804_8": "Taṃ pana nesaṃ khandhādibhāvameva sādheti,",
  "atk-abh03a:804_9": "na atthibhāvanti āhaṭampi anāhaṭasadisamevāti.",
  "atk-abh03a:805_0": "Atītaṃ khandhātiādikathāvaṇṇanā.",
  "atk-abh03a:806_0": "7. Ekaccaṃatthītikathā",
  "atk-abh03a:807_0": "1. Atītādiekaccakathāvaṇṇanā",
  "atk-abh03a:808_0": "299.",
  "atk-abh03a:808_1": "Idāni ekaccaṃ atthīti kathā hoti.",
  "atk-abh03a:808_2": "Tattha ye “ekaccaṃ atītaṃ atthī”ti maññanti,",
  "atk-abh03a:808_3": "seyyathāpi kassapikā;",
  "atk-abh03a:808_4": "tesaṃ laddhibhindanatthaṃ atītaṃ atthīti pucchā sakavādissa,",
  "atk-abh03a:808_5": "ekaccaṃ atthīti vissajjanaṃ paravādissa.",
  "atk-abh03a:808_6": "Ayañhi adhippāyo –",
  "atk-abh03a:808_7": "avipakkavipākaṃ atthi,",
  "atk-abh03a:808_8": "vipakkavipākaṃ natthīti.",
  "atk-abh03a:808_9": "Ekaccaṃ niruddhanti anuyogo sakavādissa.",
  "atk-abh03a:808_10": "Tassattho –",
  "atk-abh03a:808_11": "yadi te atītaṃ ekaccaṃ atthi ekaccaṃ natthi,",
  "atk-abh03a:808_12": "evaṃ sante ekaccaṃ atītaṃ niruddhaṃ,",
  "atk-abh03a:808_13": "ekaccaṃ atītaṃ aniruddhaṃ,",
  "atk-abh03a:808_14": "tatheva ṭhitanti āpajjati.",
  "atk-abh03a:808_15": "Vigatantiādīsupi eseva nayo.",
  "atk-abh03a:809_0": "Avipakkavipākadhammā ekacceti idaṃ yasmā yesaṃ so avipakkavipākānaṃ atthitaṃ icchati,",
  "atk-abh03a:809_1": "tepi atītāyeva.",
  "atk-abh03a:809_2": "Tasmā yathā te atītaṃ ekaccaṃ atthi,",
  "atk-abh03a:809_3": "kiṃ tathā avipakkavipākāpi dhammā ekacce atthī ekacce natthīti codetuṃ vuttaṃ.",
  "atk-abh03a:809_4": "Vipakkavipākāti idaṃ yesaṃ so natthitaṃ icchati,",
  "atk-abh03a:809_5": "tesaṃ vasena codetuṃ vuttaṃ.",
  "atk-abh03a:809_6": "Avipākāti idaṃ abyākatānaṃ vasena codetuṃ vuttaṃ.",
  "atk-abh03a:809_7": "Iti imesaṃ tiṇṇaṃ rāsīnaṃ vasena sabbesu anulomapaṭilomesu paṭiññā ca paṭikkhepo ca veditabbā.",
  "atk-abh03a:809_8": "Atītā ekadesaṃ vipakkavipākā,",
  "atk-abh03a:809_9": "ekadesaṃ avipakkavipākāti vippakatavipākā vuccanti.",
  "atk-abh03a:809_10": "Yena hi kammena paṭisandhi nibbattitā,",
  "atk-abh03a:809_11": "bhavaṅgampi cutipi tasseva vipāko.",
  "atk-abh03a:809_12": "Tasmā paṭisandhito yāva cuti,",
  "atk-abh03a:809_13": "tāva taṃ vippakatavipākaṃ nāma hoti.",
  "atk-abh03a:809_14": "Tathārūpe dhamme sandhāyetaṃ vuttaṃ.",
  "atk-abh03a:810_0": "Vipaccissantīti katvā te atthīti pucchā sakavādissa.",
  "atk-abh03a:810_1": "Yathā dhammadharassa puggalassa niddāyantassāpi bahupavattino dhammā atthīti vuccanti,",
  "atk-abh03a:810_2": "evaṃ lokavohāravasena atthitaṃ sandhāya paṭiññā paravādissa.",
  "atk-abh03a:810_3": "Vipaccissantīti katvā paccupannāti dutiyapañhe “kammānaṃ avināsasaṅkhāto kammūpacayo nāmeko atthī”ti laddhiyaṃ ṭhatvā paṭiññā paravādissa.",
  "atk-abh03a:811_0": "2. Anāgatādiekaccakathāvaṇṇanā",
  "atk-abh03a:812_0": "300.",
  "atk-abh03a:812_1": "Anāgataṃ atthītiādīsupi ekaccaṃ atthīti uppādino dhamme sandhāya vadati.",
  "atk-abh03a:812_2": "Sesaṃ sabbattha heṭṭhā vuttanayattā uttānatthamevāti.",
  "atk-abh03a:813_0": "Ekaccaṃatthītikathāvaṇṇanā.",
  "atk-abh03a:814_0": "8. Satipaṭṭhānakathāvaṇṇanā",
  "atk-abh03a:815_0": "301.",
  "atk-abh03a:815_1": "Idāni satipaṭṭhānakathā hoti. “Tattha – catunnaṃ,",
  "atk-abh03a:815_2": "bhikkhave,",
  "atk-abh03a:815_3": "satipaṭṭhānānaṃ samudayañca atthaṅgamañca desessāmī”ti satipaṭṭhānasaṃyutte vuttanayeneva yesaṃ kāyādayo",
  "atk-abh03a:815_4": "satiyā ārammaṇadhamme gahetvā “sabbe dhammā satipaṭṭhānā”ti laddhi,",
  "atk-abh03a:815_5": "seyyathāpi etarahi andhakānaṃ.",
  "atk-abh03a:815_6": "Andhakā nāma pubbaseliyā,",
  "atk-abh03a:815_7": "aparaseliyā,",
  "atk-abh03a:815_8": "rājagiriyā,",
  "atk-abh03a:815_9": "siddhatthikāti ime pacchā uppannanikāyā.",
  "atk-abh03a:815_10": "Tesaṃ laddhivivecanatthaṃ pucchā sakavādissa,",
  "atk-abh03a:815_11": "paṭiññā paravādissa.",
  "atk-abh03a:815_12": "Tattha yasmā “patiṭṭhāti etesūti paṭṭhānā.",
  "atk-abh03a:815_13": "Kā patiṭṭhāti? Sati.",
  "atk-abh03a:815_14": "Satiyā paṭṭhānā satipaṭṭhānā”ti iminā atthena satigocarāpi satipaṭṭhānā.",
  "atk-abh03a:815_15": "“Patiṭṭhahantīti paṭṭhānā.",
  "atk-abh03a:815_16": "Kā patiṭṭhahanti? Satiyo.",
  "atk-abh03a:815_17": "Satiyova paṭṭhānā satipaṭṭhānā”ti iminā atthena satiyova satipaṭṭhānā.",
  "atk-abh03a:815_18": "Tasmā dvepi vādā pariyāyena yujjanti.",
  "atk-abh03a:815_19": "Ye pana taṃ pariyāyaṃ pahāya ekanteneva “sabbe dhammā satipaṭṭhānā”ti vadanti,",
  "atk-abh03a:815_20": "te sandhāya pucchā sakavādissa,",
  "atk-abh03a:815_21": "ārammaṇavasena paṭiññā paravādissa.",
  "atk-abh03a:815_22": "Sabbe dhammā satīti anuyuttassa pana sabbesaṃ satisabhāvābhāvato paṭikkhepo tasseva.",
  "atk-abh03a:815_23": "Tattha khayagāmītiādīni maggavisesanāni.",
  "atk-abh03a:815_24": "Ekāyanamaggo hi kilesānaṃ khayabhūtaṃ nibbānaṃ gacchatīti khayagāmī.",
  "atk-abh03a:815_25": "Cattāri saccāni bujjhanto gacchatīti bodhagāmī.",
  "atk-abh03a:815_26": "Vaṭṭaṃ apacinanto gacchatīti apacayagāmī.",
  "atk-abh03a:815_27": "Evametehi padehi “kiṃ te sabbe dhammā evarūpo te ekāyano maggo hotī”ti pucchati.",
  "atk-abh03a:815_28": "Anāsavā asaṃyojaniyātiādīnipi lokuttarabhāvaṃ pucchanatthāya vuttāni.",
  "atk-abh03a:815_29": "Buddhānussatītiādīni pabhedapucchāvasena vuttāni.",
  "atk-abh03a:816_0": "Cakkhāyatanaṃ satipaṭṭhānantiādi sabbadhammānaṃ pabhedapucchāvasena vuttaṃ.",
  "atk-abh03a:816_1": "Tatthāpi sativasena paṭikkhepo,",
  "atk-abh03a:816_2": "ārammaṇavasena paṭiññāti.",
  "atk-abh03a:816_3": "Evaṃ sabbapañhesu attho veditabbo.",
  "atk-abh03a:816_4": "Suttasādhanā uttānatthāyevāti.",
  "atk-abh03a:817_0": "Satipaṭṭhānakathāvaṇṇanā niṭṭhitā.",
  "atk-abh03a:818_0": "9. Hevatthikathāvaṇṇanā",
  "atk-abh03a:819_0": "304.",
  "atk-abh03a:819_1": "Idāni hevatthikathā nāma hoti.",
  "atk-abh03a:819_2": "Tattha yesaṃ “sabbepi atītādibhedā dhammā rūpādivasena atthi,",
  "atk-abh03a:819_3": "atītaṃ anāgatapaccuppannavasena,",
  "atk-abh03a:819_4": "anāgatapaccuppannāni vā atītādivasena natthi;",
  "atk-abh03a:819_5": "tasmā sabbamevidaṃ evaṃ atthi evaṃ natthī”ti laddhi,",
  "atk-abh03a:819_6": "seyyathāpi etarahi vuttappabhedānaṃ andhakānaṃ;",
  "atk-abh03a:819_7": "te sandhāya atītaṃ atthīti pucchā sakavādissa.",
  "atk-abh03a:819_8": "Hevatthi heva natthīti vissajjanaṃ paravādissa.",
  "atk-abh03a:819_9": "Tattha hevāti evaṃ.",
  "atk-abh03a:819_10": "Atha naṃ sakavādī “yadi atītova evaṃ atthi,",
  "atk-abh03a:819_11": "evaṃ natthīti laddhi,",
  "atk-abh03a:819_12": "evaṃ sante soyeva atthi,",
  "atk-abh03a:819_13": "soyeva natthi nāmā”ti pucchanto sevatthi,",
  "atk-abh03a:819_14": "seva natthīti āha.",
  "atk-abh03a:819_15": "Itaro teneva sabhāvena atthitaṃ,",
  "atk-abh03a:819_16": "teneva natthitaṃ sandhāya paṭikkhipati.",
  "atk-abh03a:819_17": "Dutiyaṃ puṭṭho sakabhāveneva atthitaṃ,",
  "atk-abh03a:819_18": "parabhāveneva natthitaṃ sandhāya paṭijānāti.",
  "atk-abh03a:819_19": "Tato paraṃ atthaṭṭho natthaṭṭhoti atthisabhāvo natthisabhāvo nāma hotīti pucchati.",
  "atk-abh03a:819_20": "Imināvupāyena sabbavāresu attho veditabbo.",
  "atk-abh03a:819_21": "Pariyosāne pana “tena hi atītaṃ hevatthi,",
  "atk-abh03a:819_22": "heva natthī”ti ca “tena hi rūpaṃ hevatthi,",
  "atk-abh03a:819_23": "heva natthī”ti cātiādīni vatvā kiñcāpi paravādinā laddhi patiṭṭhāpitā,",
  "atk-abh03a:819_24": "ayoniso patiṭṭhāpitattā panesā appatiṭṭhāpitāyevāti.",
  "atk-abh03a:820_0": "Hevatthikathāvaṇṇanā.",
  "atk-abh03a:821_0": "Mahāvaggo niṭṭhito.",
  "atk-abh03a:822_0": "2. Dutiyavaggo",
  "atk-abh03a:823_0": "1. Parūpahāravaṇṇanā",
  "atk-abh03a:824_0": "307.",
  "atk-abh03a:824_1": "Idāni parūpahārakathā nāma hoti.",
  "atk-abh03a:824_2": "Tattha ye arahattaṃ paṭijānantānaṃ appatte pattasaññīnaṃ adhimānikānaṃ kuhakānaṃ vā arahattaṃ paṭijānantānaṃ",
  "atk-abh03a:824_3": "sukkavissaṭṭhiṃ disvā “mārakāyikā devatā arahato asuciṃ upasaṃharantī”ti maññanti;",
  "atk-abh03a:824_4": "seyyathāpi etarahi pubbaseliyā ca aparaseliyā ca;",
  "atk-abh03a:824_5": "te sandhāya atthi arahatoti pucchā sakavādissa,",
  "atk-abh03a:824_6": "paṭiññā itarassa.",
  "atk-abh03a:824_7": "Idāni yasmā sukkavissaṭṭhi nāma rāgasamuṭṭhānā hoti,",
  "atk-abh03a:824_8": "tasmā atthi arahato rāgoti anuyogo āraddho.",
  "atk-abh03a:824_9": "So sabbopi uttānatthoyeva.",
  "atk-abh03a:825_0": "Mārakāyikā devatā attanotiādipañhe yasmā tāsaṃ devatānaṃ sukkavissaṭṭhi nāma natthi,",
  "atk-abh03a:825_1": "aññesampi sukkaṃ gahetvā na upasaṃharanti,",
  "atk-abh03a:825_2": "arahato pana sukkameva natthi,",
  "atk-abh03a:825_3": "tasmā na hevanti paṭikkhipati.",
  "atk-abh03a:826_0": "Neva attanotipañhe pana nimminitvā upasaṃharantīti laddhiyā paṭijānāti.",
  "atk-abh03a:826_1": "Lomakūpehītipañhe sappitelānaṃ viya lomakūpehi upasaṃharaṇābhāvaṃ disvā paṭikkhipati.",
  "atk-abh03a:827_0": "308.",
  "atk-abh03a:827_1": "Handa hīti vacasāyatthe nipāto.",
  "atk-abh03a:827_2": "“Arahā nu kho ahaṃ,",
  "atk-abh03a:827_3": "no”ti evaṃ vimatiṃ gāhayissāmāti evaṃ vacasāyaṃ katvā upasaṃharantīti attho.",
  "atk-abh03a:827_4": "Atthi arahato vimatīti puṭṭho aṭṭhavatthukaṃ vicikicchaṃ sandhāya paṭikkhipati,",
  "atk-abh03a:827_5": "dutiyaṃ puṭṭho itthipurisānaṃ nāmagottādīsu sanniṭṭhānābhāvaṃ sandhāya paṭijānāti.",
  "atk-abh03a:828_0": "309. Atthi tassa āsayoti tassa sukkassa uccārapassāvānaṃ viya patiṭṭhānokāso atthīti pucchati.",
  "atk-abh03a:829_0": "312.",
  "atk-abh03a:829_1": "Sadhammakusalassāti attano arahattadhammamatteyeva kusalassa.",
  "atk-abh03a:829_2": "Paññāvimuttaṃ sandhāyevaṃ vadati.",
  "atk-abh03a:829_3": "Paradhammakusalassāti sadhammato parasmiṃ aṭṭhasamāpattidhammepi kusalassa.",
  "atk-abh03a:829_4": "Ubhatobhāgavimuttaṃ sandhāyevaṃ vadati.",
  "atk-abh03a:829_5": "Sesamettha pāḷianusāreneva veditabbanti.",
  "atk-abh03a:830_0": "Parūpahārakathāvaṇṇanā.",
  "atk-abh03a:831_0": "2-3-4. Aññāṇādikathāvaṇṇanā",
  "atk-abh03a:832_0": "314.",
  "atk-abh03a:832_1": "Idāni aññāṇaṃ, kaṅkhā,",
  "atk-abh03a:832_2": "paravitaraṇāti tisso kathā nāma honti.",
  "atk-abh03a:832_3": "Tattha yesaṃ “arahato itthipurisādīnaṃ nāmagottādīsu ñāṇappavattiyā abhāvena atthi aññāṇaṃ,",
  "atk-abh03a:832_4": "tattheva sanniṭṭhānābhāvena atthi kaṅkhā.",
  "atk-abh03a:832_5": "Yasmā ca nesaṃ tāni vatthūni pare vitaranti pakāsenti ācikkhanti,",
  "atk-abh03a:832_6": "tasmā nesaṃ atthi paravitaraṇā”ti imā laddhiyo,",
  "atk-abh03a:832_7": "seyyathāpi etarahi pubbaseliyādīnaṃ;",
  "atk-abh03a:832_8": "tesaṃ tā laddhiyo bhindituṃ tīsupi kathāsu pucchā sakavādissa,",
  "atk-abh03a:832_9": "paṭiññā ca paṭikkhepo ca itarassa.",
  "atk-abh03a:832_10": "Tattha sabbesupi pañhesu ceva vissajjanesu ca pāḷiṃ anugantvāva attho veditabboti.",
  "atk-abh03a:833_0": "Aññāṇādikathāvaṇṇanā.",
  "atk-abh03a:834_0": "5. Vacībhedakathāvaṇṇanā",
  "atk-abh03a:835_0": "326.",
  "atk-abh03a:835_1": "Idāni vacībhedakathā nāma hoti.",
  "atk-abh03a:835_2": "Tattha yesaṃ “sotāpattimaggakkhaṇe paṭhamaṃ jhānaṃ samāpannassa dukkhanti vācā bhijjatī”ti laddhi,",
  "atk-abh03a:835_3": "seyyathāpi etarahi pubbaseliyādīnaṃ;",
  "atk-abh03a:835_4": "te sandhāya samāpannassa atthi vacībhedoti pucchā sakavādissa,",
  "atk-abh03a:835_5": "laddhiyaṃ ṭhatvā paṭiññā paravādissa.",
  "atk-abh03a:835_6": "Puna sabbatthāti tayo bhave sandhāya puṭṭho arūpaṃ sandhāya paṭikkhipati.",
  "atk-abh03a:835_7": "Sabbadāti kālavasena puṭṭho paṭhamamaggakkhaṇe paṭhamajjhānikasamāpattito aññaṃ sabbaṃ samāpattikālaṃ sandhāya paṭikkhipati.",
  "atk-abh03a:835_8": "Sabbesaṃ samāpannānanti puṭṭho lokiyasamāpattiyo samāpanne sandhāya paṭikkhipati.",
  "atk-abh03a:835_9": "Sabbasamāpattīsūti puṭṭho dutiyajjhānādikaṃ lokuttaraṃ sabbañca lokiyasamāpattiṃ sandhāya paṭikkhipati.",
  "atk-abh03a:836_0": "Kāyabhedoti abhikkamādivasena pavattakāyaviññatti.",
  "atk-abh03a:836_1": "Idaṃ “yāni cittāni vacīviññattiṃ samuṭṭhāpenti,",
  "atk-abh03a:836_2": "tāneva kāyaviññattiṃ.",
  "atk-abh03a:836_3": "Evaṃ sante kasmā kāyabhedopi na hotī”ti codanatthaṃ pucchati.",
  "atk-abh03a:836_4": "Itaro laddhivasena paṭikkhipati ceva paṭijānāti ca.",
  "atk-abh03a:836_5": "Idāni yadi so maggakkhaṇe “dukkha”nti vācaṃ bhāsati,",
  "atk-abh03a:836_6": "“samudayo”tiādikampi bhāseyya.",
  "atk-abh03a:836_7": "Yadi vā taṃ na bhāsati,",
  "atk-abh03a:836_8": "itarampi na bhāseyyāti codanatthaṃ dukkhanti jānantotiādayo pañhā vuttā.",
  "atk-abh03a:836_9": "Itaro pana attano laddhivaseneva paṭijānāti ceva paṭikkhipati ca.",
  "atk-abh03a:836_10": "Lokuttaraṃ paṭhamajjhānaṃ samāpanno dukkhadukkhanti vipassatīti hissa laddhi.",
  "atk-abh03a:837_0": "328.",
  "atk-abh03a:837_1": "Ñāṇanti lokuttaraṃ catusaccañāṇaṃ.",
  "atk-abh03a:837_2": "Sotanti sotaviññāṇaṃ adhippetaṃ,",
  "atk-abh03a:837_3": "yena taṃ saddaṃ suṇāti.",
  "atk-abh03a:837_4": "Dvinnaṃ phassānanti sotasamphassamanosamphassānaṃ.",
  "atk-abh03a:838_0": "329.",
  "atk-abh03a:838_1": "No vata re vattabbeti yadi avisesena yaṃkiñci samāpannassa natthi vacībhedo,",
  "atk-abh03a:838_2": "na avisesena vattabbaṃ “samāpannassa atthi vacībhedo”ti.",
  "atk-abh03a:838_3": "Sesamettha uttānatthameva saddhiṃ suttasādhanāya.",
  "atk-abh03a:838_4": "Yaṃ panetena “sikhissa ānanda,",
  "atk-abh03a:838_5": "bhagavato”ti pariyosāne suttaṃ ābhataṃ,",
  "atk-abh03a:838_6": "tattha yena samāpatticittena so vacībhedo samuṭṭhito,",
  "atk-abh03a:838_7": "kāyabhedopi tena samuṭṭhātiyeva,",
  "atk-abh03a:838_8": "na ca taṃ lokuttaraṃ paṭhamajjhānacittaṃ,",
  "atk-abh03a:838_9": "tasmā asādhakanti.",
  "atk-abh03a:839_0": "Vacībhedakathāvaṇṇanā.",
  "atk-abh03a:840_0": "6. Dukkhāhārakathāvaṇṇanā",
  "atk-abh03a:841_0": "334.",
  "atk-abh03a:841_1": "Idāni dukkhāhārakathā nāma hoti.",
  "atk-abh03a:841_2": "Tattha “dukkhaṃ dukkhanti vācaṃ bhāsanto dukkhe ñāṇaṃ āharati,",
  "atk-abh03a:841_3": "taṃ dukkhāhāro nāma vuccati.",
  "atk-abh03a:841_4": "Tañca panetaṃ maggaṅgaṃ maggapariyāpanna”nti yesaṃ laddhi,",
  "atk-abh03a:841_5": "seyyathāpi etarahi pubbaseliyānaṃ;",
  "atk-abh03a:841_6": "te sandhāya dukkhāhāroti pucchā sakavādissa,",
  "atk-abh03a:841_7": "paṭiññā paravādissa.",
  "atk-abh03a:841_8": "Ye kecīti paṭhamapañhe avipassake sandhāya paṭikkhipati,",
  "atk-abh03a:841_9": "dutiyapañhe vipassake sandhāya paṭijānāti,",
  "atk-abh03a:841_10": "taṃ panassa laddhimattameva.",
  "atk-abh03a:841_11": "Tasmā “sabbe te”ti vādassa bhindanatthaṃ bālaputhujjanātiādimāha.",
  "atk-abh03a:841_12": "Taṃ uttānatthamevāti.",
  "atk-abh03a:842_0": "Dukkhāhārakathāvaṇṇanā.",
  "atk-abh03a:843_0": "7. Cittaṭṭhitikathāvaṇṇanā",
  "atk-abh03a:844_0": "335.",
  "atk-abh03a:844_1": "Idāni cittaṭṭhitikathā nāma hoti.",
  "atk-abh03a:844_2": "Tattha yesaṃ samāpatticittañceva bhavaṅgacittañca anuppabandhena pavattamānaṃ disvā “ekameva cittaṃ ciraṃ",
  "atk-abh03a:844_3": "tiṭṭhatī”ti laddhi seyyathāpi etarahi heṭṭhā vuttappabhedānaṃ andhakānaṃ,",
  "atk-abh03a:844_4": "taṃladdhivisodhanatthaṃ ekaṃ,",
  "atk-abh03a:844_5": "cittaṃ divasaṃ tiṭṭhatīti pucchā sakavādissa,",
  "atk-abh03a:844_6": "paṭiññā paravādissa.",
  "atk-abh03a:844_7": "Upaḍḍhadivaso uppādakkhaṇoti ettha ṭhitikkhaṇaṃ anāmasitvā “aniccā vata saṅkhārā,",
  "atk-abh03a:844_8": "uppādavayadhammino”ti desanānayena uppādavayavaseneva pucchā katā.",
  "atk-abh03a:845_0": "Te dhammā cittena lahuparivattāti puṭṭho cittato lahutaraparivattino dhamme apassanto paṭikkhipati.",
  "atk-abh03a:845_1": "Dutiyaṃ puṭṭho yassa cittassa dīghaṭṭhitiṃ icchati,",
  "atk-abh03a:845_2": "taṃ sandhāya paṭijānāti.",
  "atk-abh03a:845_3": "Yāvatāyukaṃ tiṭṭhatīti pañhe “cullāsītisahassāni,",
  "atk-abh03a:845_4": "kappā tiṭṭhanti ye marū”tiādivacanavasena āruppato aññatra paṭikkhipati,",
  "atk-abh03a:845_5": "āruppe paṭijānāti.",
  "atk-abh03a:845_6": "Muhuttaṃ muhuttaṃ uppajjatīti pañhe paravādissa “uppādavayadhammino”tiādisuttavirodhabhayena paṭijānāti.",
  "atk-abh03a:845_7": "Ṭhitiṃ panassa laddhivasena icchati.",
  "atk-abh03a:845_8": "Sesamettha uttānatthamevāti.",
  "atk-abh03a:846_0": "Cittaṭṭhitikathāvaṇṇanā.",
  "atk-abh03a:847_0": "8. Kukkuḷakathāvaṇṇanā",
  "atk-abh03a:848_0": "338.",
  "atk-abh03a:848_1": "Idāni kukkuḷakathā nāma hoti.",
  "atk-abh03a:848_2": "Tattha yesaṃ “sabbaṃ,",
  "atk-abh03a:848_3": "bhikkhave,",
  "atk-abh03a:848_4": "ādittaṃ sabbe saṅkhārā dukkhā”tiādīni suttāni ayoniso gahetvā “nippariyāyeneva sabbe saṅkhārā kukkuḷā",
  "atk-abh03a:848_5": "vītaccitaṅgārasammissā chārikanirayasadisā”ti laddhi,",
  "atk-abh03a:848_6": "seyyathāpi etarahi gokulikānaṃ;",
  "atk-abh03a:848_7": "tesaṃ nānappakārasukhasandassanena taṃ laddhiṃ vivecetuṃ pucchā sakavādissa,",
  "atk-abh03a:848_8": "paṭiññā paravādissa.",
  "atk-abh03a:848_9": "Tattha anodhiṃ katvāti odhiṃ mariyādaṃ koṭṭhāsaṃ akaritvā,",
  "atk-abh03a:848_10": "avisesena sabbeyevāti attho.",
  "atk-abh03a:848_11": "Sesaṃ sabbaṃ pāḷinayeneva veditabbaṃ saddhiṃ suttasādhanāyāti.",
  "atk-abh03a:849_0": "Kukkuḷakathāvaṇṇanā.",
  "atk-abh03a:850_0": "9. Anupubbābhisamayakathāvaṇṇanā",
  "atk-abh03a:851_0": "339. Idāni anupubbābhisamayakathā nāma hoti. Tattha yesaṃ –",
  "atk-abh03a:852_0": "“Anupubbena medhāvī, thokaṃ thokaṃ khaṇe khaṇe;",
  "atk-abh03a:853_0": "Kammāro rajatasseva, niddhame malamattano”ti. –",
  "atk-abh03a:854_0": "Ādīni suttāni ayoniso gahetvā “sotāpattiphalasacchikiriyāya paṭipanno ekacce kilese dukkhadassanena pajahati,",
  "atk-abh03a:854_1": "ekacce samudayanirodhamaggadassanena,",
  "atk-abh03a:854_2": "tathā sesāpīti evaṃ soḷasahi koṭṭhāsehi anupubbena kilesappahānaṃ katvā arahattapaṭilābho hotī”ti evarūpā nānābhisamayaladdhi uppannā,",
  "atk-abh03a:854_3": "seyyathāpi etarahi andhakasabbatthikasammitiyabhadrayānikānaṃ;",
  "atk-abh03a:854_4": "tesaṃ laddhivivecanatthaṃ anupubbābhisamayoti pucchā sakavādissa,",
  "atk-abh03a:854_5": "paṭiññā itarassa.",
  "atk-abh03a:854_6": "Anupubbena sotāpattimagganti puṭṭho pana ekassa maggassa bahubhāvāpattibhayena paṭikkhipati.",
  "atk-abh03a:854_7": "Dutiyaṃ puṭṭho dukkhadassanādivasena paṭijānāti.",
  "atk-abh03a:854_8": "Tāni vā cattāripi ñāṇāni eko sotāpattimaggoyevāti paṭijānāti,",
  "atk-abh03a:854_9": "phalaṃ pana ekameva icchati,",
  "atk-abh03a:854_10": "tasmā paṭikkhipati.",
  "atk-abh03a:854_11": "Sakadāgāmimaggādīsupi eseva nayo.",
  "atk-abh03a:855_0": "344.",
  "atk-abh03a:855_1": "Magge diṭṭhe phale ṭhitoti pañhe yasmā dukkhadassanādīhi dassanaṃ apariniṭṭhitaṃ,",
  "atk-abh03a:855_2": "maggadassanena pariniṭṭhitaṃ nāma hoti,",
  "atk-abh03a:855_3": "tadā so phale ṭhitoti saṅkhaṃ gacchati,",
  "atk-abh03a:855_4": "tasmā paṭijānāti.",
  "atk-abh03a:856_0": "345.",
  "atk-abh03a:856_1": "Dukkhe diṭṭhe cattāri saccānīti pucchā paravādissa,",
  "atk-abh03a:856_2": "ekābhisamayavasena paṭiññā sakavādissa.",
  "atk-abh03a:856_3": "Puna dukkhasaccaṃ cattāri saccānīti anuyoge catunnampi nānāsabhāvattā paṭikkhepo tasseva.",
  "atk-abh03a:857_0": "Rūpakkhandhe aniccato diṭṭheti pucchā sakavādissa,",
  "atk-abh03a:857_1": "samuddato ekabindussa rase paṭividdhe sesaudakassa paṭivedho viya ekadhamme aniccādito paṭividdhe sabbepi",
  "atk-abh03a:857_2": "paṭividdhā hontīti laddhiyā paṭiññā paravādissa.",
  "atk-abh03a:858_0": "Catūhi ñāṇehīti dukkhe ñāṇādīhi.",
  "atk-abh03a:858_1": "Aṭṭhahi ñāṇehīti sāvakānaṃ sādhāraṇehi saccañāṇehi ceva paṭisambhidāñāṇehi ca.",
  "atk-abh03a:858_2": "Dvādasahi ñāṇehīti dvādasaṅgapaṭiccasamuppādañāṇehi.",
  "atk-abh03a:858_3": "Catucattārīsāya ñāṇehīti “jarāmaraṇe ñāṇaṃ,",
  "atk-abh03a:858_4": "jarāmaraṇasamudaye ñāṇa”nti evaṃ nidānavagge vuttañāṇehi.",
  "atk-abh03a:858_5": "Sattasattatiyā ñāṇehīti “jarāmaraṇaṃ,",
  "atk-abh03a:858_6": "bhikkhave,",
  "atk-abh03a:858_7": "aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhamma”nti evaṃ tattheva vuttañāṇehi.",
  "atk-abh03a:858_8": "Sesamettha pāḷinayeneva veditabbaṃ saddhiṃ suttasādhanenāti.",
  "atk-abh03a:859_0": "Anupubbābhisamayakathāvaṇṇanā.",
  "atk-abh03a:860_0": "10. Vohārakathāvaṇṇanā",
  "atk-abh03a:861_0": "347.",
  "atk-abh03a:861_1": "Idāni vohārakathā nāma hoti.",
  "atk-abh03a:861_2": "Tattha buddho bhagavā lokuttarena vohārena voharatīti yesaṃ laddhi,",
  "atk-abh03a:861_3": "seyyathāpi etarahi andhakānaṃ;",
  "atk-abh03a:861_4": "te sandhāya pucchā sakavādissa,",
  "atk-abh03a:861_5": "laddhivasena paṭiññā paravādissa.",
  "atk-abh03a:861_6": "Lokuttare sotetiādīni tassa ayuttavādībhāvadīpanatthaṃ vuttāni.",
  "atk-abh03a:861_7": "Ayañhettha adhippāyo –",
  "atk-abh03a:861_8": "“saddāyatanameva te lokuttaraṃ,",
  "atk-abh03a:861_9": "udāhu sotādīnipī”ti.",
  "atk-abh03a:862_0": "Hañci buddhassa bhagavato vohāro lokiye sote paṭihaññatīti ettha yadi so lokuttare paṭihaññeyya.",
  "atk-abh03a:862_1": "Lokuttaro siyāti evamattho na gahetabbo.",
  "atk-abh03a:862_2": "Lokiye paṭihaññamānassa pana lokuttaratā nāma natthīti ayametthādhippāyo.",
  "atk-abh03a:862_3": "Lokiyena viññāṇenāti etthāpi lokiyenevāti attho.",
  "atk-abh03a:862_4": "Itarathā anekantatā siyā.",
  "atk-abh03a:862_5": "Lokuttarañhi lokiyenapi ñāṇena ñāyatī.",
  "atk-abh03a:862_6": "Evaṃ sabbaṃ yathānurūpato veditabbaṃ.",
  "atk-abh03a:862_7": "Sabbe te maggaṃ bhāventīti pañhesu ye maggaṃ nappaṭilabhanti,",
  "atk-abh03a:862_8": "te sandhāya paṭikkhipati.",
  "atk-abh03a:862_9": "Ye paṭilabhanti,",
  "atk-abh03a:862_10": "te sandhāya paṭijānāti.",
  "atk-abh03a:863_0": "351. Sovaṇṇamayāyāti suvaṇṇamayāya. Idaṃ paravādissa udāharaṇaṃ.",
  "atk-abh03a:864_0": "Eḷaṇḍiyāyāti eḷaṇḍamayāya.",
  "atk-abh03a:864_1": "Idaṃ sakavādissa udāharaṇaṃ.",
  "atk-abh03a:864_2": "Lokiyaṃ voharantassa lokiyoti ayampi ekā laddhi.",
  "atk-abh03a:864_3": "Sā etarahi ekaccānaṃ andhakānaṃ laddhi.",
  "atk-abh03a:864_4": "Sesamettha uttānatthamevāti.",
  "atk-abh03a:865_0": "Vohārakathāvaṇṇanā.",
  "atk-abh03a:866_0": "11. Nirodhakathāvaṇṇanā",
  "atk-abh03a:867_0": "353.",
  "atk-abh03a:867_1": "Idāni nirodhakathā nāma hoti.",
  "atk-abh03a:867_2": "Tattha yesaṃ appaṭisaṅkhānirodhañca paṭisaṅkhānirodhañca dvepi ekato katvā nirodhasaccanti laddhi,",
  "atk-abh03a:867_3": "seyyathāpi etarahi mahisāsakānañceva andhakānañca;",
  "atk-abh03a:867_4": "te sandhāya dve nirodhāti pucchā sakavādissa,",
  "atk-abh03a:867_5": "paṭiññā paravādissa.",
  "atk-abh03a:867_6": "Dve dukkhanirodhāti pañhesu yasmā dve dukkhasaccāni na icchati,",
  "atk-abh03a:867_7": "tasmā paṭikkhipati.",
  "atk-abh03a:867_8": "Yasmā dvīhākārehi dukkhaṃ nirujjhatīti icchati,",
  "atk-abh03a:867_9": "tasmā paṭijānāti.",
  "atk-abh03a:867_10": "Dve nirodhasaccānītipañhesu dvinnaṃ dukkhasaccānaṃ nirodhavasenaanicchanto paṭikkhipati.",
  "atk-abh03a:867_11": "Dvīhākārehi dukkhassa nirujjhanato paṭijānāti.",
  "atk-abh03a:867_12": "Dve tāṇānītiādīsupi eseva nayo.",
  "atk-abh03a:868_0": "Atthi dvinnaṃ nibbānānantiādīsu pucchāsu uccanīcatādīni apassanto paṭikkhipati.",
  "atk-abh03a:869_0": "Appaṭisaṅkhāniruddheti ye paṭisaṅkhāya lokuttarena ñāṇena aniruddhā suddhapakatikattā vā uddesaparipucchādīnaṃ",
  "atk-abh03a:869_1": "vā vasena na samudācaraṇato niruddhāti vuccanti,",
  "atk-abh03a:869_2": "te saṅkhāre.",
  "atk-abh03a:869_3": "Paṭisaṅkhā nirodhentīti.",
  "atk-abh03a:869_4": "Lokuttarañāṇena nirodhenti anuppattibhāvaṃ gamenti.",
  "atk-abh03a:869_5": "Nanu appaṭisaṅkhāniruddhā saṅkhārāti pucchā paravādissa.",
  "atk-abh03a:869_6": "Tattha bhaggānaṃ puna abhañjanato appaṭisaṅkhāniruddhānaṃ vā ariyamagge uppanne tathā nirujjhanatova sakavādī accantabhaggataṃ paṭijānāti.",
  "atk-abh03a:869_7": "Sesamettha uttānatthamevāti.",
  "atk-abh03a:870_0": "Nirodhakathāvaṇṇanā.",
  "atk-abh03a:871_0": "Dutiyo vaggo.",
  "atk-abh03a:872_0": "3. Tatiyavaggo",
  "atk-abh03a:873_0": "1. Balakathāvaṇṇanā",
  "atk-abh03a:874_0": "354.",
  "atk-abh03a:874_1": "Idāni balakathā nāma hoti.",
  "atk-abh03a:874_2": "Tattha yesaṃ anuruddhasaṃyutte “imesañca panāhaṃ, āvuso,",
  "atk-abh03a:874_3": "catunnaṃ satipaṭṭhānānaṃ bhāvitattā bahulīkatattā ṭhānañca ṭhānato aṭṭhānañca aṭṭhānato yathābhūtaṃ pajānāmī”tiādīni",
  "atk-abh03a:874_4": "dasasuttāni ayoniso gahetvā “tathāgatabalaṃ sāvakasādhāraṇa”nti laddhi,",
  "atk-abh03a:874_5": "seyyathāpi etarahi andhakānaṃ;",
  "atk-abh03a:874_6": "te sandhāya pucchā sakavādissa,",
  "atk-abh03a:874_7": "laddhiyaṃ ṭhatvā paṭiññā paravādissa.",
  "atk-abh03a:874_8": "Tathāgatabalañca nāmetaṃ sāvakehi sādhāraṇampi atthi asādhāraṇampi sādhāraṇāsādhāraṇampi.",
  "atk-abh03a:874_9": "Tattha āsavānaṃ khaye ñāṇaṃ sādhāraṇaṃ.",
  "atk-abh03a:874_10": "Indriyaparopariyattiñāṇaṃ asādhāraṇaṃ.",
  "atk-abh03a:874_11": "Sesaṃ sādhāraṇañca asādhāraṇañca.",
  "atk-abh03a:874_12": "Ṭhānāṭṭhānādīni hi sāvakā padesena jānanti,",
  "atk-abh03a:874_13": "tathāgatā nippadesena.",
  "atk-abh03a:874_14": "Iti tāni uddesato sādhāraṇāni,",
  "atk-abh03a:874_15": "na niddesato.",
  "atk-abh03a:874_16": "Ayaṃ pana avisesena sabbampi sādhāraṇanti āha.",
  "atk-abh03a:874_17": "Tamenaṃ tato vivecetuṃ tathāgatabalaṃ sāvakabalanti puna anuyogo āraddho.",
  "atk-abh03a:874_18": "Tattha paṭhamapañhe niddesato sabbākāravisayataṃ sandhāya paṭikkhipati.",
  "atk-abh03a:874_19": "Dutiyapañhe uddesato ṭhānāṭṭhānamattādijānanavasena paṭijānāti.",
  "atk-abh03a:874_20": "Taññevātiādipañhesu sabbākārena ninnānākaraṇatāya abhāvena paṭikkhipati.",
  "atk-abh03a:874_21": "Pubbayogo ca pubbacariyā ca atthato ekaṃ,",
  "atk-abh03a:874_22": "tathā dhammakkhānañca dhammadesanā ca.",
  "atk-abh03a:875_0": "Indriyaparopariyattipañhe ekadesena sādhāraṇataṃ sandhāya sāvakavisaye paṭijānāti.",
  "atk-abh03a:876_0": "355.",
  "atk-abh03a:876_1": "Idāni yasmā uddesato ṭhānāṭṭhānādīni sāvako jānāti,",
  "atk-abh03a:876_2": "tasmā sāvakassa tathā jānanaṃ pakāsetvā tena jānanamattasāmaññena tesaṃ sāvakasādhāraṇattaṃ patiṭṭhāpetuṃ",
  "atk-abh03a:876_3": "sāvako ṭhānāṭṭhānaṃ jānātītiādayo paravādipañhā honti.",
  "atk-abh03a:876_4": "Tattha indriyaparopariyattiñāṇaṃ channaṃ asādhāraṇañāṇānaṃ aññataranti na gahitaṃ.",
  "atk-abh03a:876_5": "Āsavakkhayena vā āsavakkhayanti yaṃ tathāgatassa āsavakkhayena saddhiṃ sāvakassa āsavakkhayaṃ paṭicca vattabbaṃ siyā nānākaraṇaṃ,",
  "atk-abh03a:876_6": "taṃ natthi.",
  "atk-abh03a:876_7": "Vimuttiyā vā vimuttinti padepi eseva nayo.",
  "atk-abh03a:876_8": "Sesamettha uttānatthameva.",
  "atk-abh03a:877_0": "356.",
  "atk-abh03a:877_1": "Idāni yaṃ sakavādinā “āsavānaṃ khaye ñāṇaṃ sādhāraṇa”nti anuññātaṃ,",
  "atk-abh03a:877_2": "tena saddhiṃ saṃsanditvā sesānampi sādhāraṇabhāvaṃ pucchituṃ puna āsavānaṃ khayetiādayo paravādipañhāva honti.",
  "atk-abh03a:877_3": "Tesaṃ vissajjane sakavādinā āsavakkhaye visesābhāvena taṃ ñāṇaṃ sādhāraṇanti anuññātaṃ.",
  "atk-abh03a:877_4": "Itaresupi visesābhāvena sādhāraṇatā paṭikkhittā.",
  "atk-abh03a:877_5": "Puna ṭhānāṭṭhānādīnaṃ āsavakkhayeneva saddhiṃ saṃsanditvā asādhāraṇapucchā paravādisseva.",
  "atk-abh03a:877_6": "Tattha āsavakkhayañāṇe paṭikkhepo,",
  "atk-abh03a:877_7": "sesesu ca paṭiññā sakavādissa.",
  "atk-abh03a:877_8": "Tato indriyaparopariyattena saddhiṃ saṃsanditvā asādhāraṇapucchā paravādissa.",
  "atk-abh03a:877_9": "Sā saṅkhipitvā dassitā.",
  "atk-abh03a:877_10": "Tathāpi indriyaparopariyatte paṭiññā,",
  "atk-abh03a:877_11": "sesesu ca paṭikkhepo sakavādissa.",
  "atk-abh03a:877_12": "Tato ṭhānāṭṭhānādīhi saddhiṃ saṃsanditvā indriyaparopariyattassa sādhāraṇapucchā paravādissa.",
  "atk-abh03a:877_13": "Sāpi saṅkhipitvāva dassitā.",
  "atk-abh03a:877_14": "Tattha indriyaparopariyatte paṭikkhepo.",
  "atk-abh03a:877_15": "Sesesu ca paṭiññā sakavādissāti.",
  "atk-abh03a:878_0": "Balakathāvaṇṇanā.",
  "atk-abh03a:879_0": "2. Ariyantikathāvaṇṇanā",
  "atk-abh03a:880_0": "357.",
  "atk-abh03a:880_1": "Idāni ariyantikathā nāma hoti.",
  "atk-abh03a:880_2": "Tattha yesaṃ “na kevalaṃ āsavakkhayañāṇameva ariyaṃ,",
  "atk-abh03a:880_3": "atha kho purimānipi nava balāni ariyāni”cceva laddhi,",
  "atk-abh03a:880_4": "seyyathāpi etarahi andhakānaṃ;",
  "atk-abh03a:880_5": "te sandhāya ariyanti pucchā sakavādissa,",
  "atk-abh03a:880_6": "paṭiññā itarassa.",
  "atk-abh03a:880_7": "Puna yadi taṃ ariyaṃ,",
  "atk-abh03a:880_8": "maggādīsu tena aññatarena bhavitabbanti maggādivasena pucchā sakavādissa,",
  "atk-abh03a:880_9": "paṭikkhepo itarassa.",
  "atk-abh03a:881_0": "Puna suññatārammaṇādivasena pucchā sakavādissa.",
  "atk-abh03a:881_1": "Tattha dve suññatā –",
  "atk-abh03a:881_2": "sattasuññatā ca saṅkhārasuññatā ca.",
  "atk-abh03a:881_3": "Sattasuññatā nāma diṭṭhiyā parikappitena sattena suññā pañcakkhandhā.",
  "atk-abh03a:881_4": "Saṅkhārasuññatā nāma sabbasaṅkhārehi suññaṃ vivittaṃ nissaṭaṃ nibbānaṃ.",
  "atk-abh03a:881_5": "Tattha paravādī nibbānārammaṇataṃ sandhāya paṭikkhipati,",
  "atk-abh03a:881_6": "saṅkhārārammaṇataṃ sandhāya paṭijānāti.",
  "atk-abh03a:881_7": "Manasi karotīti puṭṭhopi nibbānameva sandhāya paṭikkhipati,",
  "atk-abh03a:881_8": "saṅkhāre sandhāya paṭijānāti.",
  "atk-abh03a:881_9": "Tato sakavādinā “ṭhānāṭṭhānādimanasikāro saṅkhārārammaṇo,",
  "atk-abh03a:881_10": "suññatamanasikāro nibbānārammaṇo”ti imaṃ nayaṃ gahetvā “dvinnaṃ phassānaṃ dvinnaṃ cittānaṃ samodhānaṃ hotī”ti puṭṭho lesokāsaṃ alabhanto paṭikkhipati.",
  "atk-abh03a:881_11": "Animittāpaṇihitesupi eseva nayo.",
  "atk-abh03a:881_12": "Sattanimittābhāvato hi khandhā animittā.",
  "atk-abh03a:881_13": "Saṅkhāranimittābhāvato nibbānaṃ.",
  "atk-abh03a:881_14": "Ekadhammasmimpi āropetvā ṭhapetabbasaṅkhātena ca paṇidahitabbaṭṭhena paṇihitasaṅkhaṃ gatena sattapaṇidhinā appaṇihitā khandhā.",
  "atk-abh03a:881_15": "Taṇhāpaṇidhinā taṇhāya vā ārammaṇabhūtena sabbasaṅkhārapaṇidhinā appaṇihitaṃ nibbānaṃ.",
  "atk-abh03a:881_16": "Tasmā idhāpi paṭikkhepo ca paṭiññā ca purimanayeneva veditabbā.",
  "atk-abh03a:882_0": "358.",
  "atk-abh03a:882_1": "Tato “yathā satipaṭṭhānādayo lokuttaradhammā ariyā ceva suññatādiārammaṇā ca,",
  "atk-abh03a:882_2": "kiṃ te evaṃ ṭhānāṭṭhānañāṇa”nti anulomapaṭilomapucchā honti.",
  "atk-abh03a:882_3": "Tattha sabbāpi paṭiññā sabbe ca paṭikkhepā paravādisseva.",
  "atk-abh03a:882_4": "Imināvupāyena sesañāṇesupi pucchāvissajjanaṃ veditabbaṃ.",
  "atk-abh03a:882_5": "Pāḷiyaṃ pana sesāni saṅkhipitvā avasāne cutūpapātañāṇameva vibhattaṃ.",
  "atk-abh03a:882_6": "Tato paraṃ sakasamayepi “ariya”nti siddhena āsavānaṃ khayañāṇena saddhiṃ saṃsanditvā sesañāṇānaṃ anulomato ca paṭilomato ca ariyabhāvapucchā honti.",
  "atk-abh03a:882_7": "Tā sabbā paravādissa,",
  "atk-abh03a:882_8": "paṭiññā paṭikkhepo ca sakavādissa.",
  "atk-abh03a:882_9": "Te uttānatthāyeva.",
  "atk-abh03a:882_10": "Pāḷiyaṃ panettha paṭhamanavamāneva dassetvā satta ñāṇāni saṅkhittānīti.",
  "atk-abh03a:883_0": "Ariyantikathāvaṇṇanā.",
  "atk-abh03a:884_0": "3. Vimuttikathāvaṇṇanā",
  "atk-abh03a:885_0": "363.",
  "atk-abh03a:885_1": "Idāni vimuttikathā nāma hoti.",
  "atk-abh03a:885_2": "Tattha yesaṃ “vītarāgacittānaṃ vimuttipayojanaṃ nāma natthi.",
  "atk-abh03a:885_3": "Yathā pana malīnaṃ vatthaṃ dhoviyamānaṃ malā vimuccati,",
  "atk-abh03a:885_4": "evaṃ sarāgaṃ cittaṃ rāgato vimuccatī”ti laddhi,",
  "atk-abh03a:885_5": "seyyathāpi etarahi andhakānaṃ;",
  "atk-abh03a:885_6": "te sandhāya sarāganti pucchā sakavādissa,",
  "atk-abh03a:885_7": "paṭiññā itarassa.",
  "atk-abh03a:885_8": "Tato rāgasahagatantiādinā nayena puṭṭho maggakkhaṇe cittaṃ vimuccati nāma.",
  "atk-abh03a:885_9": "Tadā ca evarūpaṃ cittaṃ natthīti paṭikkhipati.",
  "atk-abh03a:886_0": "Saphassantiādinā nayena puṭṭhopi yathā phasso ca cittañca ubho rāgato vimuccanti,",
  "atk-abh03a:886_1": "evaṃ rāgassa vimuttiṃ apassamāno paṭikkhipati.",
  "atk-abh03a:886_2": "Sadosādīsupi imināvupāyena attho veditabbo.",
  "atk-abh03a:887_0": "Vimuttikathāvaṇṇanā.",
  "atk-abh03a:888_0": "4. Vimuccamānakathāvaṇṇanā",
  "atk-abh03a:889_0": "366.",
  "atk-abh03a:889_1": "Idāni vimuccamānakathā nāma hoti.",
  "atk-abh03a:889_2": "Tattha yesaṃ “jhānena vikkhambhanavimuttiyā vimuttaṃ,",
  "atk-abh03a:889_3": "maggakkhaṇe samucchedavimuttiyā vimuccamānaṃ nāma hotī”ti laddhi,",
  "atk-abh03a:889_4": "te sandhāya vimuttaṃ vimuccamānanti pucchā sakavādissa,",
  "atk-abh03a:889_5": "paṭiññā itarasa.",
  "atk-abh03a:890_0": "Puna ekadesanti pucchā sakavādissa.",
  "atk-abh03a:890_1": "Tattha ekadesanti bhāvanapuṃsakaṃ.",
  "atk-abh03a:890_2": "Yathā vimuttaṃ,",
  "atk-abh03a:890_3": "ekadesena vā ekadese vā avimuttaṃ hoti kiṃ evaṃ ekadesaṃ vimuttaṃ,",
  "atk-abh03a:890_4": "ekadesaṃ avimuttanti pucchati.",
  "atk-abh03a:890_5": "Kiṃ kāraṇā evaṃ pucchatīti?",
  "atk-abh03a:890_6": "“Vimuttaṃ vimuccamāna”nti vippakatabhāvena vuttattā.",
  "atk-abh03a:890_7": "Yathā hi kariyamānā kaṭādayo vippakatattā ekadesena katā ekadesena akatā honti,",
  "atk-abh03a:890_8": "tathā idampi ekadesaṃ vimuttaṃ ekadesaṃ avimuttanti āpajjati.",
  "atk-abh03a:890_9": "Tato paravādī kaṭādīnaṃ viya cittassa ekadesābhāvā paṭhamapañhe paṭikkhipitvā dutiye vimuccamānassa apariniṭṭhitavimuttitāya paṭijānāti.",
  "atk-abh03a:890_10": "Lokiyajjhānakkhaṇaṃ vā sandhāya paṭikkhipati.",
  "atk-abh03a:890_11": "Na hi taṃ tadā samucchedavimuttiyā vimuccamānaṃ.",
  "atk-abh03a:890_12": "Lokuttarajjhānakkhaṇaṃ sandhāya paṭijānāti.",
  "atk-abh03a:890_13": "Tañhi tadā samucchedavimuttiyā vimuttekadesena vimuccamānantissa laddhi.",
  "atk-abh03a:890_14": "Tato sakavādī “yadi te ekameva cittaṃ ekadesaṃ vimuttaṃ ekadesaṃ avimuttaṃ,",
  "atk-abh03a:890_15": "evaṃ sante yo ekeneva cittena sotāpanno hoti,",
  "atk-abh03a:890_16": "sopi te ekadesaṃ sotāpanno,",
  "atk-abh03a:890_17": "ekadesaṃ na sotāpanno āpajjatī”ti codanatthaṃ ekadesaṃ sotāpannotiādimāha.",
  "atk-abh03a:890_18": "Itaro taṃ vidhānaṃ apassanto paṭikkhipati.",
  "atk-abh03a:890_19": "Sesavāresupi eseva nayo.",
  "atk-abh03a:891_0": "Uppādakkhaṇapañhe yadi ekameva cittaṃ vimuttañca vimuccamānañca,",
  "atk-abh03a:891_1": "ekasmiṃ khaṇe vimuttaṃ ekasmiṃ vimuccamānaṃ āpajjati.",
  "atk-abh03a:891_2": "Kiṃ te evarūpaṃ cittanti attho.",
  "atk-abh03a:892_0": "367.",
  "atk-abh03a:892_1": "Suttasādhane paṭhamasuttaṃ paravādissa.",
  "atk-abh03a:892_2": "Tatrāssāyamadhippāyo –",
  "atk-abh03a:892_3": "vimuccatīti vippakataniddeso.",
  "atk-abh03a:892_4": "Tasmā yaṃ tassa yogino evaṃ jānato evaṃ passato etehi āsavehi cittaṃ vimuccati,",
  "atk-abh03a:892_5": "taṃ vimuccamānaṃ nāma hotīti.",
  "atk-abh03a:892_6": "Dutiyasuttaṃ sakavādissa.",
  "atk-abh03a:892_7": "Tatrāssāyamadhippāyo –",
  "atk-abh03a:892_8": "yadi te vimuccatīti vacanato vimuttaṃ vimuccamānaṃ,",
  "atk-abh03a:892_9": "idha vimuccatīti vacanābhāvato vimuttameva siyā,",
  "atk-abh03a:892_10": "na vimuccamānanti.",
  "atk-abh03a:893_0": "Idāni “yathā te vippakatavimuttitāya vimuccamānaṃ,",
  "atk-abh03a:893_1": "kiṃ evaṃ vippakatarāgāditāya rajjamānādīnipi atthī”ti codanatthaṃ puna atthi cittantiādi āraddhaṃ.",
  "atk-abh03a:893_2": "Paravādināpi tathārūpaṃ cittaṃ apassantena sabbaṃ paṭikkhittaṃ.",
  "atk-abh03a:893_3": "Atha naṃ sakavādī “dveyeva koṭiyo,",
  "atk-abh03a:893_4": "tatiyā natthī”ti anubodhento nanu rattañceva arattañcātiādimāha.",
  "atk-abh03a:893_5": "Tassattho –",
  "atk-abh03a:893_6": "nanu bhadramukha,",
  "atk-abh03a:893_7": "rāgasampayuttaṃ cittaṃ rattaṃ vippayuttaṃ arattanti dveva koṭiyo,",
  "atk-abh03a:893_8": "rajjamānaṃ nāma tatiyā koṭi natthīti?",
  "atk-abh03a:893_9": "Duṭṭhādīsupi eseva nayo.",
  "atk-abh03a:893_10": "Atha naṃ āmantāti paṭijānitvā ṭhitaṃ.",
  "atk-abh03a:893_11": "Vimuttipakkhepi dveyeva koṭiyo dassetuṃ hañci rattañcevātiādimāha.",
  "atk-abh03a:893_12": "Tassattho –",
  "atk-abh03a:893_13": "yadi etā dve koṭiyo sampaṭicchasi,",
  "atk-abh03a:893_14": "avimuttañceva vimuttañcā ti imāpi sampaṭiccha.",
  "atk-abh03a:893_15": "Kilesasampayuttañhi cittaṃ avimuttaṃ,",
  "atk-abh03a:893_16": "vippayuttaṃ vimuttaṃ.",
  "atk-abh03a:893_17": "Vimuccamānaṃ nāmāti paramatthato tatiyā koṭi natthīti.",
  "atk-abh03a:894_0": "Vimuccamānakathāvaṇṇanā.",
  "atk-abh03a:895_0": "5. Aṭṭhamakakathāvaṇṇanā",
  "atk-abh03a:896_0": "368.",
  "atk-abh03a:896_1": "Idāni aṭṭhamakakathā nāma hoti.",
  "atk-abh03a:896_2": "Tattha yesaṃ anulomagotrabhumaggakkhaṇe kilesānaṃ samudācārābhāvato aṭṭhamakassa sotāpattimaggaṭṭhapuggalassa dve pariyuṭṭhānā pahīnāti laddhi,",
  "atk-abh03a:896_3": "seyyathāpi etarahi andhakānañceva sammitiyānañca;",
  "atk-abh03a:896_4": "tesaṃ aññataraṃ sandhāya pucchā sakavādissa,",
  "atk-abh03a:896_5": "maggakkhaṇato paṭṭhāya diṭṭhiyā anuppattiṃ sandhāya paṭiññā itarassa.",
  "atk-abh03a:896_6": "Tato yasmā diṭṭhi nāmesā sotāpannasseva pahīnā,",
  "atk-abh03a:896_7": "na maggaṭṭhassa,",
  "atk-abh03a:896_8": "tasmā aṭṭhamako puggalo sotāpannoti anuyogo sakavādissa.",
  "atk-abh03a:896_9": "Vicikicchāpañhepi eseva nayo.",
  "atk-abh03a:896_10": "Anusayapañhe pariyuṭṭhānato añño anusayoti tesaṃ laddhi,",
  "atk-abh03a:896_11": "tasmā “na heva”nti paṭikkhittaṃ.",
  "atk-abh03a:897_0": "Sīlabbataparāmāsapañhepi sīlabbataparāmāsapariyuṭṭhānanti vohāraṃ na passati,",
  "atk-abh03a:897_1": "tasmā paṭikkhipati.",
  "atk-abh03a:897_2": "Pariyuṭṭhānamevassa pahīnanti laddhi.",
  "atk-abh03a:898_0": "369.",
  "atk-abh03a:898_1": "Maggo bhāvitoti pañhe tasmiṃ khaṇe bhāveti,",
  "atk-abh03a:898_2": "na bhāvito.",
  "atk-abh03a:898_3": "Tasmā paṭikkhipati.",
  "atk-abh03a:898_4": "Amaggenātiādianuyoge paṭhamamaggeneva pahīnabhāvaṃ sandhāya paṭikkhipati.",
  "atk-abh03a:898_5": "Yadi hi amaggena pahīyetha,",
  "atk-abh03a:898_6": "gotrabhupuggalādīnampi pahīyethāti āpajjanato.",
  "atk-abh03a:898_7": "Uppajjissatīti pucchā paravādissa,",
  "atk-abh03a:898_8": "vissajjanaṃ sakavādissa.",
  "atk-abh03a:898_9": "Sesaṃ sabbattha uttānatthamevāti.",
  "atk-abh03a:899_0": "Aṭṭhamakakathāvaṇṇanā.",
  "atk-abh03a:900_0": "6. Aṭṭhamakassa indriyakathāvaṇṇanā",
  "atk-abh03a:901_0": "371.",
  "atk-abh03a:901_1": "Idāni aṭṭhamakassa indriyakathā nāma hoti.",
  "atk-abh03a:901_2": "Tattha yesaṃ “aṭṭhamako maggakkhaṇe indriyāni paṭilabhati nāma,",
  "atk-abh03a:901_3": "no cassa paṭiladdhāni hontī”ti laddhi,",
  "atk-abh03a:901_4": "seyyathāpi etarahi andhakānaṃ;",
  "atk-abh03a:901_5": "te sandhāya natthi saddhindriyanti pucchā sakavādissa,",
  "atk-abh03a:901_6": "paṭiññā itarassa.",
  "atk-abh03a:901_7": "Natthi saddhāti puṭṭho pana saddhindriyato saddhāya nānattaṃ sallakkhetvā paṭikkhipati.",
  "atk-abh03a:901_8": "Sesesupi eseva nayo.",
  "atk-abh03a:901_9": "Yathā pana yassa atthi mano,",
  "atk-abh03a:901_10": "tassa manindriyampi atthi;",
  "atk-abh03a:901_11": "evaṃ yassa saddhādayo atthi,",
  "atk-abh03a:901_12": "tassa atthi saddhindriyādīnipīti dīpanatthaṃ atthi mano atthi manindriyantiādi āraddhaṃ.",
  "atk-abh03a:901_13": "Taṃ sabbaṃ uttānatthameva saddhiṃ suttasādhanenāti.",
  "atk-abh03a:902_0": "Aṭṭhamakassa indriyakathāvaṇṇanā.",
  "atk-abh03a:903_0": "7. Dibbacakkhukathāvaṇṇanā",
  "atk-abh03a:904_0": "373.",
  "atk-abh03a:904_1": "Idāni dibbacakkhukathā nāma hoti.",
  "atk-abh03a:904_2": "Tattha yesaṃ catutthajjhānadhammūpatthaddhaṃ maṃsacakkhumeva dibbacakkhu nāma hotīti laddhi,",
  "atk-abh03a:904_3": "seyyathāpi etarahi andhakānañceva sammitiyānañca;",
  "atk-abh03a:904_4": "te sandhāya maṃsacakkhunti pucchā sakavādissa,",
  "atk-abh03a:904_5": "paṭiññā itarassa.",
  "atk-abh03a:905_0": "Puna “maṃsacakkhu dibbacakkhu,",
  "atk-abh03a:905_1": "dibbacakkhu maṃsacakkhū”ti puṭṭho taṃ mattameva taṃ na hotīti paṭikkhipati.",
  "atk-abh03a:905_2": "Yādisantiādipucchāsupi ubhinnaṃ ekasabhāvābhāveneva paṭikkhipati.",
  "atk-abh03a:906_0": "Visayotiādīsu ubhinnampi rūpāyatanameva visayo.",
  "atk-abh03a:906_1": "Maṃsacakkhu pana āpāthagatameva passati.",
  "atk-abh03a:906_2": "Itaraṃ anāpāthagataṃ tiropabbatādigatampi.",
  "atk-abh03a:906_3": "Dibbacakkhussa ca atisukhumampi rūpaṃ gocaro,",
  "atk-abh03a:906_4": "na tādisaṃ itarassāti evametesaṃ ānubhāvagocarā asadisā.",
  "atk-abh03a:907_0": "Upādiṇṇaṃ hutvā anupādiṇṇaṃ hotīti puṭṭho yasmā maṃsacakkhu upādiṇṇaṃ,",
  "atk-abh03a:907_1": "dibbacakkhu anupādiṇṇaṃ,",
  "atk-abh03a:907_2": "na ca maṃsacakkhumeva dibbacakkhūti icchati,",
  "atk-abh03a:907_3": "tasmā paṭikkhipati.",
  "atk-abh03a:907_4": "Dutiyaṃ puṭṭho yasmā “maṃsacakkhussa uppādo,",
  "atk-abh03a:907_5": "maggo dibbassa cakkhuno”ti vacanaṃ nissāya maṃsacakkhupaccayā dibbacakkhu uppajjati,",
  "atk-abh03a:907_6": "tañca rūpāvacarikānaṃ catunnaṃ mahābhūtānaṃ pasādoti icchati,",
  "atk-abh03a:907_7": "tasmā paṭijānāti.",
  "atk-abh03a:907_8": "Kāmāvacaraṃ hutvāti puṭṭhopi yasmā na maṃsacakkhumeva dibbacakkhūti icchati,",
  "atk-abh03a:907_9": "tasmā paṭikkhipati.",
  "atk-abh03a:907_10": "Dutiyaṃ puṭṭho rūpāvacarajjhānapaccayena uppannattā rūpāvacaraṃ nāma jātanti paṭijānāti.",
  "atk-abh03a:908_0": "Rūpāvacaraṃ hutvā arūpāvacaranti puṭṭhopi tato paraṃ bhāvanāya arūpāvacarakkhaṇe rūpāvacaracittassa abhāvā paṭikkhipati.",
  "atk-abh03a:908_1": "Dutiyaṃ puṭṭho arūpāvacarikānaṃ catunnaṃ mahābhūtānaṃ pasādo hutvā uppajjatīti laddhiyā paṭijānāti.",
  "atk-abh03a:908_2": "Apariyāpannabhāvaṃ panassa na icchati,",
  "atk-abh03a:908_3": "tasmā paṭikkhipatiyeva.",
  "atk-abh03a:909_0": "374.",
  "atk-abh03a:909_1": "Dibbacakkhuṃ dhammupatthaddhanti kāmāvacaradhammena upatthambhitaṃ hutvā.",
  "atk-abh03a:909_2": "Puna dhammupatthaddhanti lokuttaradhammena upatthaddhaṃ.",
  "atk-abh03a:909_3": "Dveva cakkhūnīti puṭṭho kiñcāpi dibbacakkhuno dhammupatthaddhassa paññācakkhubhāvaṃ na icchati,",
  "atk-abh03a:909_4": "paññācakkhussa pana atthitāya paṭikkhipati.",
  "atk-abh03a:909_5": "Puna puṭṭho maṃsacakkhu dhammupatthaddhaṃ dibbacakkhu hotīti laddhivasena paṭijānāti.",
  "atk-abh03a:909_6": "Sesamettha uttānatthamevāti.",
  "atk-abh03a:910_0": "Dibbacakkhukathāvaṇṇanā.",
  "atk-abh03a:911_0": "8. Dibbasotakathāvaṇṇanā",
  "atk-abh03a:912_0": "375.",
  "atk-abh03a:912_1": "Idāni dibbasotakathā nāma hoti.",
  "atk-abh03a:912_2": "Tattha ekaṃyeva sotanti puṭṭho dvinnaṃ atthitāya paṭikkhipati.",
  "atk-abh03a:912_3": "Puna puṭṭho yasmā tadeva dhammupatthaddhaṃ dibbasotaṃ nāma hoti,",
  "atk-abh03a:912_4": "tasmā paṭijānāti.",
  "atk-abh03a:912_5": "Sesaṃ heṭṭhā vuttanayamevāti.",
  "atk-abh03a:913_0": "Dibbasotakathāvaṇṇanā.",
  "atk-abh03a:914_0": "9. Yathākammūpagatañāṇakathāvaṇṇanā",
  "atk-abh03a:915_0": "377.",
  "atk-abh03a:915_1": "Idāni yathākammūpagatañāṇakathā nāma hoti.",
  "atk-abh03a:915_2": "Tattha yesaṃ “iti dibbena cakkhunā visuddhena…pe…",
  "atk-abh03a:915_3": "yathākammūpage satte pajānātī”ti suttaṃ ayoniso gahetvā yathākammūpagatañāṇameva dibbacakkhunti laddhi,",
  "atk-abh03a:915_4": "te sandhāya pucchā sakavādissa,",
  "atk-abh03a:915_5": "paṭiññā itarassa.",
  "atk-abh03a:915_6": "Puna yathākammūpagatañca manasi karotīti puṭṭho ekacittassa ārammaṇadvayābhāvā paṭikkhipati.",
  "atk-abh03a:915_7": "Dutiyaṃ puṭṭho nānācittavasena paṭijānāti.",
  "atk-abh03a:915_8": "Puna lesokāsaṃ adatvā dvinnaṃ phassānanti puṭṭho paṭikkhipati.",
  "atk-abh03a:915_9": "Iti yathā iminā yathākammūpagatapadena,",
  "atk-abh03a:915_10": "evameva ime vata bhonto,",
  "atk-abh03a:915_11": "sattātiādipadehipi saddhiṃ yojanāsu attho veditabbo.",
  "atk-abh03a:916_0": "378.",
  "atk-abh03a:916_1": "Āyasmā sāriputto yathākammūpagataṃ ñāṇaṃ jānātīti idaṃ sakavādī yasmā thero appicchatāya abhiññāñāṇāni na vaḷañjetīti ekacce na jānanti,",
  "atk-abh03a:916_2": "tāni panassa neva atthīti maññanti,",
  "atk-abh03a:916_3": "tasmā taṃ “dibbacakkhuno alābhī thero”ti maññamānaṃ pucchati.",
  "atk-abh03a:916_4": "Teneva kāraṇena “atthāyasmato sāriputtassa dibbacakkhū”ti parato puṭṭho paṭikkhipati.",
  "atk-abh03a:916_5": "Dutiyaṃ puṭṭho yaṃkiñci sāvakena pattabbaṃ,",
  "atk-abh03a:916_6": "sabbaṃ taṃ therena anuppattanti paṭijānāti.",
  "atk-abh03a:916_7": "Idānissa vikkhepaṃ karonto sakavādī nanu āyasmā sāriputtotiādimāha.",
  "atk-abh03a:916_8": "Imañhi gāthaṃ thero vaḷañjanapaṇidhiyā eva abhāvena āha,",
  "atk-abh03a:916_9": "na abhiññāñāṇassa abhāvena.",
  "atk-abh03a:916_10": "Paravādī pana abhāvenevāti atthaṃ sallakkheti.",
  "atk-abh03a:916_11": "Tasmā tassa laddhiyā therassa yathākammūpagatañāṇameva atthi,",
  "atk-abh03a:916_12": "no dibbacakkhu.",
  "atk-abh03a:916_13": "Tena vuttaṃ “tena hi na vattabbaṃ yathākammūpagatañāṇaṃ dibbacakkhū”ti.",
  "atk-abh03a:917_0": "Yathākammūpagatañāṇakathāvaṇṇanā.",
  "atk-abh03a:918_0": "10. Saṃvarakathāvaṇṇanā",
  "atk-abh03a:919_0": "379.",
  "atk-abh03a:919_1": "Idāni saṃvarakathā nāma hoti.",
  "atk-abh03a:919_2": "Tattha yesaṃ tāvatiṃse deve upādāya tatuttari devesu yasmā te pañca verāni na samācaranti,",
  "atk-abh03a:919_3": "tasmā saṃvaro atthīti laddhi,",
  "atk-abh03a:919_4": "te sandhāya pucchā sakavādissa,",
  "atk-abh03a:919_5": "verasamudācāraṃ apassato paṭiññā itarassa.",
  "atk-abh03a:919_6": "Tato yasmā saṃvaro nāma saṃvaritabbe asaṃvare sati hoti,",
  "atk-abh03a:919_7": "tasmā asaṃvarapucchā sakavādissa,",
  "atk-abh03a:919_8": "devesu pāṇātipātādīnaṃ abhāvena paṭikkhepo itarassa.",
  "atk-abh03a:920_0": "Atthi manussesūtiādi saṃvare sati asaṃvarassa asaṃvare ca sati saṃvarassa pavattidassanatthaṃ vuttaṃ.",
  "atk-abh03a:921_0": "380.",
  "atk-abh03a:921_1": "Pāṇātipātā veramaṇīti ādipañhesu pāṇātipātādīnaṃ asamācaraṇavasena paṭiññā,",
  "atk-abh03a:921_2": "pāṇātipātādīnaṃ natthitāya paṭikkhepo veditabbo.",
  "atk-abh03a:921_3": "Paṭilomapañhā uttānatthāyeva.",
  "atk-abh03a:922_0": "Avasāne natthi devesu saṃvarotipañhe pāṇātipātādīni katvā puna tato saṃvarābhāvaṃ sandhāya paṭiññā sakavādissa.",
  "atk-abh03a:922_1": "Tato chalavasena yadi saṃvaro natthi,",
  "atk-abh03a:922_2": "sabbe devā pāṇātipātinotiādipucchā paravādissa.",
  "atk-abh03a:922_3": "Devānaṃ verasamudācārassa abhāvena paṭikkhepo sakavādissa.",
  "atk-abh03a:922_4": "Nahevanti vacanamattaṃ gahetvā laddhipatiṭṭhāpanaṃ paravādissa.",
  "atk-abh03a:922_5": "Evaṃ patiṭṭhitā pana laddhi appatiṭṭhitāva hotīti.",
  "atk-abh03a:923_0": "Saṃvarakathāvaṇṇanā.",
  "atk-abh03a:924_0": "11. Asaññakathāvaṇṇanā",
  "atk-abh03a:925_0": "381.",
  "atk-abh03a:925_1": "Idāni asaññakathā nāma hoti.",
  "atk-abh03a:925_2": "Tattha yesaṃ “saṅkhārapaccayā viññāṇa”nti vacanato vinā viññāṇena paṭisandhi nāma natthi.",
  "atk-abh03a:925_3": "“Saññuppādā ca pana te devā tamhā kāyā cavantī”ti vacanato asaññasattānampi cutipaṭisandhikkhaṇe saññā atthīti laddhi,",
  "atk-abh03a:925_4": "seyyathāpi etarahi andhakānaṃ;",
  "atk-abh03a:925_5": "te sandhāya pucchā sakavādissa,",
  "atk-abh03a:925_6": "paṭiññā itarassa.",
  "atk-abh03a:925_7": "Tato naṃ sakavādī “kiṃ te taṃ ṭhānaṃ saññābhavo”tiādīhi codetuṃ saññābhavo saññāgatītiādimāha.",
  "atk-abh03a:925_8": "Taṃ sabbaṃ tato parañca pāḷinayeneva veditabbanti.",
  "atk-abh03a:926_0": "Asaññakathāvaṇṇanā.",
  "atk-abh03a:927_0": "12. Nevasaññānāsaññāyatanakathāvaṇṇanā",
  "atk-abh03a:928_0": "384.",
  "atk-abh03a:928_1": "Idāni nevasaññānāsaññāyatanakathā nāma hoti.",
  "atk-abh03a:928_2": "Tattha yesaṃ “nevasaññānāsaññāyatana”nti vacanato na vattabbaṃ “tasmiṃ bhave saññā atthī”ti laddhi,",
  "atk-abh03a:928_3": "seyyathāpi etarahi andhakānaṃ;",
  "atk-abh03a:928_4": "te sandhāya pucchā sakavādissa,",
  "atk-abh03a:928_5": "paṭiññā itarassa.",
  "atk-abh03a:928_6": "Sesamettha sabbaṃ pāḷinayeneva veditabbanti.",
  "atk-abh03a:929_0": "Nevasaññānāsaññāyatanakathāvaṇṇanā.",
  "atk-abh03a:930_0": "Tatiyo vaggo.",
  "atk-abh03a:931_0": "4. Catutthavaggo",
  "atk-abh03a:932_0": "1. Gihissa arahātikathāvaṇṇanā",
  "atk-abh03a:933_0": "387.",
  "atk-abh03a:933_1": "Idāni gihissa arahāti kathā nāma hoti.",
  "atk-abh03a:933_2": "Tattha yesaṃ yasakulaputtādīnaṃ gihibyañjane ṭhitānaṃ arahattappattiṃ disvā “gihi assa arahā”ti laddhi,",
  "atk-abh03a:933_3": "seyyathāpi etarahi uttarāpathakānaṃ;",
  "atk-abh03a:933_4": "te sandhāya pucchā sakavādissa.",
  "atk-abh03a:933_5": "Tattha gihissāti yo gihisaṃyojanasampayuttatāya gihi,",
  "atk-abh03a:933_6": "so arahaṃ assāti attho.",
  "atk-abh03a:933_7": "Paravādī pana adhippāyaṃ asallakkhetvā gihibyañjanamattameva passanto paṭijānāti.",
  "atk-abh03a:933_8": "Idānissa “gihi nāma gihisaṃyojanena hoti,",
  "atk-abh03a:933_9": "na byañjanamattena.",
  "atk-abh03a:933_10": "Yathāha bhagavā –",
  "atk-abh03a:934_0": "‘Alaṅkato cepi samaṃ careyya,",
  "atk-abh03a:935_0": "Santo danto niyato brahmacārī;",
  "atk-abh03a:936_0": "Sabbesu bhūtesu nidhāya daṇḍaṃ,",
  "atk-abh03a:937_0": "So brāhmaṇo so samaṇo sa bhikkhū”’ti. ;",
  "atk-abh03a:938_0": "Imaṃ nayaṃ dassetuṃ atthi arahatotiādi āraddhaṃ. Taṃ sabbaṃ uttānatthamevāti.",
  "atk-abh03a:939_0": "Gihissa arahātikathāvaṇṇanā.",
  "atk-abh03a:940_0": "2. Upapattikathāvaṇṇanā",
  "atk-abh03a:941_0": "388.",
  "atk-abh03a:941_1": "Idāni upapattikathā nāma hoti.",
  "atk-abh03a:941_2": "Tattha yesaṃ “opapātiko hoti tatthaparinibbāyī”tivacanāni ayoniso gahetvā suddhāvāsesu upapattiyā arahāti laddhi,",
  "atk-abh03a:941_3": "“yesaṃ vā upahaccaparinibbāyī”ti padaṃ parivattitvā “upapajjaparinibbāyī”ti pariyāpuṇantānaṃ saha upapattiyā arahā hotīti laddhi,",
  "atk-abh03a:941_4": "seyyathāpi etarahi uttarāpathakānaṃ;",
  "atk-abh03a:941_5": "te sandhāya pucchā sakavādissa,",
  "atk-abh03a:941_6": "paṭiññā itarassa.",
  "atk-abh03a:941_7": "Tattha yasmā upapatticittaṃ nāma lokiyaṃ,",
  "atk-abh03a:941_8": "tena sotāpannādayopi na honti,",
  "atk-abh03a:941_9": "pageva arahā.",
  "atk-abh03a:941_10": "Tasmāssa imaṃ nayaṃ dassetuṃ saha upapattiyā sotāpannotiādi āraddhaṃ.",
  "atk-abh03a:942_0": "389. Sāriputtotiādi imesu mahātheresu ko ekopi saha upapattiyā arahā nāmāti codanatthaṃ vuttaṃ.",
  "atk-abh03a:943_0": "390.",
  "atk-abh03a:943_1": "Upapattesiyenāti paṭisandhicittena.",
  "atk-abh03a:943_2": "Tañhi upapattiṃ esati gavesati,",
  "atk-abh03a:943_3": "tasmā upapattesiyanti vuccati.",
  "atk-abh03a:943_4": "Sesamettha uttānatthamevāti.",
  "atk-abh03a:944_0": "Upapattikathāvaṇṇanā.",
  "atk-abh03a:945_0": "3. Anāsavakathāvaṇṇanā",
  "atk-abh03a:946_0": "391.",
  "atk-abh03a:946_1": "Idāni anāsavakathā nāma hoti.",
  "atk-abh03a:946_2": "Tattha ye dhammā anāsavassa arahato,",
  "atk-abh03a:946_3": "sabbe te anāsavāti yesaṃ laddhi,",
  "atk-abh03a:946_4": "seyyathāpi etarahi uttarāpathakānaṃ;",
  "atk-abh03a:946_5": "te sandhāya arahatoti pucchā sakavādissa,",
  "atk-abh03a:946_6": "paṭiññā itarassa.",
  "atk-abh03a:946_7": "Atha naṃ anāsavā nāma maggādayo,",
  "atk-abh03a:946_8": "kiṃ tassa teyeva uppajjantīti codanatthaṃ maggo phalantiādi āraddhaṃ.",
  "atk-abh03a:946_9": "Cakkhu anāsavanti puṭṭho tassa sāsavattā paṭikkhipati.",
  "atk-abh03a:946_10": "Dutiyaṃ puṭṭho anāsavassetanti paṭijānāti.",
  "atk-abh03a:947_0": "392.",
  "atk-abh03a:947_1": "Cīvarapañhe ekova dhammo anāsavo sāsavo ca hotīti lakkhaṇavirodhabhayā paṭikkhipati.",
  "atk-abh03a:947_2": "Dutiyaṃ puṭṭho anāsavassa hutvā sāsavassa hotīti paṭijānāti.",
  "atk-abh03a:947_3": "Taññeva anāsavanti pañhādvayepi eseva nayo.",
  "atk-abh03a:947_4": "Sakavādī pana taññevāti anuññātattā “maggo anāsavo hutvā”tiādīhi codeti.",
  "atk-abh03a:947_5": "Iminā upāyena sabbattha attho veditabboti.",
  "atk-abh03a:948_0": "Anāsavakathāvaṇṇanā.",
  "atk-abh03a:949_0": "4. Samannāgatakathāvaṇṇanā",
  "atk-abh03a:950_0": "393.",
  "atk-abh03a:950_1": "Idāni samannāgatakathā nāma hoti.",
  "atk-abh03a:950_2": "Tattha dve samannāgamā paccuppannakkhaṇe samaṅgībhāvasamannāgamo ca rūpāvacarādīsu aññatarabhūmippattito paṭilābhasamannāgamo ca.",
  "atk-abh03a:950_3": "So yāva adhigatavisesā na parihāyati,",
  "atk-abh03a:950_4": "tāvadeva labbhati.",
  "atk-abh03a:950_5": "Yesaṃ pana ṭhapetvā ime dve samannāgame añño upapattidhammavasena eko samannāgamo nāma hotīti laddhi,",
  "atk-abh03a:950_6": "seyyathāpi etarahi uttarāpathakānaṃ,",
  "atk-abh03a:950_7": "tesaṃ pattidhammo nāma koci natthīti anubodhanatthaṃ arahā catūhi phalehi samannāgatoti pucchā sakavādissa,",
  "atk-abh03a:950_8": "pattiṃ sandhāya paṭiññā itarassa.",
  "atk-abh03a:950_9": "Athassa “yadi te arahā catūhi khandhehi viya catūhi phalehi samannāgato,",
  "atk-abh03a:950_10": "evaṃ sante ye catūsu phalesu cattāro phassādayo,",
  "atk-abh03a:950_11": "tehi te arahato samannāgatatā pāpuṇātī”ti codanatthaṃ arahā catūhi phassehītiādi āraddhaṃ.",
  "atk-abh03a:950_12": "Taṃ sabbaṃ paravādinā ekakkhaṇe catunnaṃ phassādīnaṃ abhāvā paṭikkhittaṃ.",
  "atk-abh03a:950_13": "Anāgāmipañhādīsupi eseva nayo.",
  "atk-abh03a:951_0": "395.",
  "atk-abh03a:951_1": "Sotāpattiphalaṃ vītivattoti na paṭhamajjhānaṃ viya dutiyajjhānalābhī;",
  "atk-abh03a:951_2": "puna anuppattiyā pana vītivattoti pucchati.",
  "atk-abh03a:951_3": "Sotāpattimaggantiādi yaṃ vītivatto,",
  "atk-abh03a:951_4": "tenassa puna asamannāgamaṃ dassetuṃ āraddhaṃ.",
  "atk-abh03a:952_0": "396.",
  "atk-abh03a:952_1": "Tehi ca aparihīnoti pañhe yasmā yathā paccanīkasamudācārena lokiyajjhānadhammā parihāyanti,",
  "atk-abh03a:952_2": "na evaṃ lokuttarā.",
  "atk-abh03a:952_3": "Maggena hi ye kilesā pahīyanti,",
  "atk-abh03a:952_4": "phalena ca paṭippassambhanti,",
  "atk-abh03a:952_5": "te tathā pahīnāva tathā paṭippassaddhāyeva ca honti,",
  "atk-abh03a:952_6": "tasmā sakavādinā āmantāti paṭiññātaṃ.",
  "atk-abh03a:952_7": "Svāyamattho parato “arahatā cattāro maggā paṭiladdhā”tiādīsu pakāsitoyeva.",
  "atk-abh03a:952_8": "Sesaṃ uttānatthamevāti.",
  "atk-abh03a:953_0": "Samannāgatakathāvaṇṇanā.",
  "atk-abh03a:954_0": "5. Upekkhāsamannāgatakathāvaṇṇanā",
  "atk-abh03a:955_0": "397.",
  "atk-abh03a:955_1": "Arahā chahi upekkhāhīti kathāyapi imināva nayena attho veditabbo.",
  "atk-abh03a:955_2": "Arahā hi chasu dvāresu upekkhānaṃ uppattibhabbatāya tāhi samannāgatoti vuccati,",
  "atk-abh03a:955_3": "na ekakkhaṇe sabbāsaṃ uppattibhāvenāti.",
  "atk-abh03a:956_0": "Upekkhāsamannāgatakathāvaṇṇanā.",
  "atk-abh03a:957_0": "6. Bodhiyābuddhotikathāvaṇṇanā",
  "atk-abh03a:958_0": "398.",
  "atk-abh03a:958_1": "Idāni bodhiyā buddhotikathā nāma hoti.",
  "atk-abh03a:958_2": "Tattha bodhīti catumaggañāṇassāpi sabbaññutaññāṇassāpi adhivacanaṃ.",
  "atk-abh03a:958_3": "Tasmā yesaṃ yathā odātena vaṇṇena odāto,",
  "atk-abh03a:958_4": "sāmena vaṇṇena sāmo,",
  "atk-abh03a:958_5": "evaṃ bodhiyā buddhoti laddhi,",
  "atk-abh03a:958_6": "seyyathāpi etarahi uttarāpathakānaṃyeva;",
  "atk-abh03a:958_7": "te sandhāya pucchā ca anuyogo ca sakavādissa,",
  "atk-abh03a:958_8": "paṭiññā ca paṭikkhepo ca itarassa.",
  "atk-abh03a:959_0": "Atītāyāti pañhe tasmiṃ khaṇe abhāvato paṭikkhipati.",
  "atk-abh03a:959_1": "Dutiyaṃ puṭṭho paṭilābhaṃ sandhāya paṭijānāti.",
  "atk-abh03a:959_2": "Puna kiccavasena puṭṭho kiccābhāvato paṭikkhipati.",
  "atk-abh03a:959_3": "Dutiyaṃ puṭṭho yaṃ tena tāya karaṇīyaṃ kataṃ,",
  "atk-abh03a:959_4": "tattha sammohābhāvaṃ paṭijānāti.",
  "atk-abh03a:959_5": "Lesokāsaṃ pana adatvā dukkhaṃ parijānātītiādinā nayena puṭṭho tassa kiccassa abhāvā paṭikkhipati.",
  "atk-abh03a:960_0": "Anāgatapañhe tasmiṃ khaṇe maggañāṇassa abhāvā paṭikkhipati.",
  "atk-abh03a:960_1": "Dutiyaṃ puṭṭho “agamā rājagahaṃ buddho”ti anāgatāya bodhiyā buddhabhāvaṃ maññamāno paṭijānāti.",
  "atk-abh03a:960_2": "Bodhikaraṇīyaṃ karotīti puṭṭho tasmiṃ khaṇe kiccābhāvena paṭikkhipati.",
  "atk-abh03a:960_3": "Dutiyaṃ puṭṭho yadi na kareyya,",
  "atk-abh03a:960_4": "buddhoti na vucceyya.",
  "atk-abh03a:960_5": "Yasmā avassaṃ karissati,",
  "atk-abh03a:960_6": "tasmā karotiyeva nāmāti paṭijānāti.",
  "atk-abh03a:960_7": "Puna lesokāsaṃ adatvā puṭṭho paṭikkhipati.",
  "atk-abh03a:960_8": "Paccuppannapañho saddhiṃ saṃsandanāya uttānatthova.",
  "atk-abh03a:961_0": "399.",
  "atk-abh03a:961_1": "Tisso bodhiyo ekato katvā puṭṭho sabbaññutaññāṇaṃ sandhāya tīhipi buddhoti vattabbabhāvato paṭijānāti.",
  "atk-abh03a:961_2": "Puna tīhiti puṭṭho sabbāsaṃ ekakkhaṇe abhāvā paṭikkhipati.",
  "atk-abh03a:961_3": "Dutiyaṃ puṭṭho atītānāgatapaccuppannassa sabbaññutaññāṇassa vasena paṭijānāti.",
  "atk-abh03a:961_4": "Puna lesokāsaṃ adatvā satataṃ samitanti puṭṭho paṭikkhipati.",
  "atk-abh03a:962_0": "Na battabbaṃ bodhiyāti pucchā paravādissa,",
  "atk-abh03a:962_1": "bodhiyā abhāvakkhaṇe abuddhabhāvāpattito paṭiññā sakavādissa.",
  "atk-abh03a:962_2": "Nanu bodhipaṭilābhāti pañhe pana yasmiṃ santāne bodhisaṅkhātaṃ maggañāṇaṃ uppannaṃ,",
  "atk-abh03a:962_3": "tattha buddhoti sammutisabbhāvato paṭiññā tasseva.",
  "atk-abh03a:962_4": "Tassa adhippāyaṃ ajānitvā hañcīti laddhiṭṭhapanā paravādissa.",
  "atk-abh03a:962_5": "Idānissa asallakkhaṇaṃ pākaṭaṃ kātuṃ bodhipaṭilābhā buddhoti bodhiyā buddhoti pucchā sakavādissa.",
  "atk-abh03a:962_6": "Tassattho –",
  "atk-abh03a:962_7": "“kiṃ te yasmā bodhipaṭilābhā buddho,",
  "atk-abh03a:962_8": "tasmā bodhiyā buddho”ti.",
  "atk-abh03a:962_9": "Itaro “bodhipaṭilābho nāma bodhiyā uppajjitvā niruddhāyapi santāne uppannabhāvoyeva.",
  "atk-abh03a:962_10": "Bodhi nāma maggakkhaṇe ñāṇa”nti imaṃ vibhāgaṃ asallakkhentova puna paṭijānāti.",
  "atk-abh03a:962_11": "Tato sakavādinā bodhipaṭilābhā bodhīti puṭṭho vacanokāsaṃ alabhanto paṭikkhipatīti.",
  "atk-abh03a:963_0": "Bodhiyābuddhotikathāvaṇṇanā.",
  "atk-abh03a:964_0": "Iti imā tissopi kathā uttarāpathakānaṃyeva.",
  "atk-abh03a:965_0": "7. Lakkhaṇakathāvaṇṇanā",
  "atk-abh03a:966_0": "400.",
  "atk-abh03a:966_1": "Idāni lakkhaṇakathā nāma hoti.",
  "atk-abh03a:966_2": "Tattha “yehi samannāgatassa mahāpurisassa dveva gatiyo bhavantī”ti imaṃ suttaṃ ayoniso gahetvā lakkhaṇasamannāgato bodhisattova hotīti yesaṃ laddhi,",
  "atk-abh03a:966_3": "seyyathāpi etarahi uttarāpathakānaṃ;",
  "atk-abh03a:966_4": "te sandhāya pucchā sakavādissa,",
  "atk-abh03a:966_5": "paṭiññā itarassa.",
  "atk-abh03a:967_0": "Cakkavattisattoti pañhesu yasmā cakkavattī sattopi ca bodhisattopi,",
  "atk-abh03a:967_1": "tasmā abodhisattaṃ sandhāya paṭikkhipati.",
  "atk-abh03a:967_2": "Bodhisattaṃ sandhāya paṭijānāti.",
  "atk-abh03a:968_0": "402.",
  "atk-abh03a:968_1": "Dvattiṃsimānītisuttaṃ bodhisattameva sandhāya vuttaṃ.",
  "atk-abh03a:968_2": "So hi pacchime bhave buddho hoti,",
  "atk-abh03a:968_3": "itaresu cakkavattī,",
  "atk-abh03a:968_4": "tasmā ābhatampi anābhatasadisamevāti.",
  "atk-abh03a:969_0": "Lakkhaṇakathāvaṇṇanā.",
  "atk-abh03a:970_0": "8. Niyāmokkantikathāvaṇṇanā",
  "atk-abh03a:971_0": "403.",
  "atk-abh03a:971_1": "Idāni niyāmokkantikathā nāma hoti.",
  "atk-abh03a:971_2": "Tattha yesaṃ ghaṭikārasutte jotipālassa pabbajjaṃ sandhāya “bodhisatto kassapabhagavato pāvacane okkantaniyāmo caritabrahmacariyo”ti laddhi,",
  "atk-abh03a:971_3": "seyyathāpi etarahi andhakānaṃ;",
  "atk-abh03a:971_4": "te sandhāya bodhisattoti pucchā sakavādissa,",
  "atk-abh03a:971_5": "laddhiyaṃ ṭhatvā paṭiññā itarassa.",
  "atk-abh03a:971_6": "Tato yasmā niyāmoti vā brahmacariyanti vā ariyamaggassa nāmaṃ,",
  "atk-abh03a:971_7": "bodhisattānañca ṭhapetvā pāramīpūraṇaṃ aññā niyāmokkanti nāma natthi.",
  "atk-abh03a:971_8": "Yadi bhaveyya,",
  "atk-abh03a:971_9": "bodhisatto sotāpanno sāvako bhaveyya.",
  "atk-abh03a:971_10": "Na cetamevaṃ.",
  "atk-abh03a:971_11": "Kevalañhi naṃ buddhā attano ñāṇabale ṭhatvā –",
  "atk-abh03a:971_12": "“ayaṃ buddho bhavissatī”ti byākaronti,",
  "atk-abh03a:971_13": "tasmā puna bodhisattoti anuyogo sakavādissa.",
  "atk-abh03a:971_14": "Pacchimabhavaṃ sandhāya paṭikkhepo itarassa.",
  "atk-abh03a:971_15": "Dutiyapañhe jotipālakālaṃ sandhāya paṭiññā tasseva.",
  "atk-abh03a:971_16": "Sāvako hutvātiādīsupi eseva nayo.",
  "atk-abh03a:971_17": "Anussaviyoti anussavena paṭividdhadhammo.",
  "atk-abh03a:971_18": "Pacchimabhavaṃ sandhāya paṭikkhipitvā jotipālakāle anussavaṃ sandhāya paṭijānāti.",
  "atk-abh03a:972_0": "404.",
  "atk-abh03a:972_1": "Aññaṃ satthārantiāḷārañca rāmaputtañca sandhāya vuttaṃ.",
  "atk-abh03a:972_2": "Āyasmā ānandotiādi “okkantaniyāmāva sāvakā honti,",
  "atk-abh03a:972_3": "na itare okkantaniyāmā evarūpā hontī”ti dassetuṃ vuttaṃ.",
  "atk-abh03a:973_0": "Sāvako jātiṃ vītivattoti yāya jātiyā sāvako,",
  "atk-abh03a:973_1": "taṃ vītivatto aññasmiṃ bhave asāvako hotīti pucchati.",
  "atk-abh03a:973_2": "Itaro sotāpannādīnaṃ sotāpannādisāvakabhāvato paṭikkhipati.",
  "atk-abh03a:973_3": "Sesamettha uttānatthamevāti.",
  "atk-abh03a:974_0": "Niyāmokkantikathāvaṇṇanā.",
  "atk-abh03a:975_0": "9. Aparāpi samannāgatakathāvaṇṇanā",
  "atk-abh03a:976_0": "406.",
  "atk-abh03a:976_1": "Idāni aparāpi samannāgatakathā nāma hoti.",
  "atk-abh03a:976_2": "Tattha yesaṃ “catutthamaggaṭṭho puggalo pattidhammavasena tīhi phalehi samannāgato”ti laddhi,",
  "atk-abh03a:976_3": "seyyathāpi etarahi andhakānaṃ;",
  "atk-abh03a:976_4": "te sandhāya pucchā sakavādissa,",
  "atk-abh03a:976_5": "paṭiññā itarassa.",
  "atk-abh03a:976_6": "Sesamettha heṭṭhā catūhi phalehi samannāgatakathāyaṃ vuttanayeneva veditabbanti.",
  "atk-abh03a:977_0": "Aparāpi samannāgatakathāvaṇṇanā.",
  "atk-abh03a:978_0": "10. Sabbasaṃyojanappahānakathāvaṇṇanā",
  "atk-abh03a:979_0": "413.",
  "atk-abh03a:979_1": "Idāni saṃyojanappahānakathā nāma hoti.",
  "atk-abh03a:979_2": "Tattha yesaṃ “nippariyāyeneva sabbasaṃyojanappahānaṃ arahatta”nti laddhi,",
  "atk-abh03a:979_3": "seyyathāpi etarahi andhakānaṃ;",
  "atk-abh03a:979_4": "te sandhāya pucchā sakavādissa,",
  "atk-abh03a:979_5": "paṭiññā itarassa.",
  "atk-abh03a:979_6": "Puna sabbe saṃyojanāti puṭṭho heṭṭhā vuttamaggattayena pahīne sandhāya paṭikkhipati.",
  "atk-abh03a:979_7": "Dutiyaṃ puṭṭho tena maggena appahīnassa abhāvā paṭijānāti.",
  "atk-abh03a:979_8": "Sakkāyadiṭṭhiādīsupi paṭhamamaggena pahīnabhāvaṃ sandhāya paṭikkhipati,",
  "atk-abh03a:979_9": "catutthamaggena anavasesappahānaṃ sandhāya paṭijānāti.",
  "atk-abh03a:979_10": "Eseva nayo sabbatthāti.",
  "atk-abh03a:980_0": "Sabbasaṃyojanappahānakathāvaṇṇanā.",
  "atk-abh03a:981_0": "Catuttho vaggo.",
  "atk-abh03a:982_0": "5. Pañcamavaggo",
  "atk-abh03a:983_0": "1. Vimuttikathāvaṇṇanā",
  "atk-abh03a:984_0": "418.",
  "atk-abh03a:984_1": "Idāni vimuttikathā nāma hoti.",
  "atk-abh03a:984_2": "Tattha vipassanā, maggo, phalaṃ,",
  "atk-abh03a:984_3": "paccavekkhaṇanti catunnaṃ ñāṇānaṃ vimuttiñāṇanti nāmaṃ.",
  "atk-abh03a:984_4": "Tesu vipassanāñāṇaṃ niccanimittādīhi vimuttattā,",
  "atk-abh03a:984_5": "tadaṅgavimuttibhāvena vā vimuttattā vimuttiñāṇaṃ.",
  "atk-abh03a:984_6": "Maggo samucchedavimutti,",
  "atk-abh03a:984_7": "phalaṃ paṭippassaddhivimutti,",
  "atk-abh03a:984_8": "paccavekkhaṇañāṇaṃ pana vimuttiṃ jānātīti vimuttiñāṇaṃ.",
  "atk-abh03a:984_9": "Evaṃ catubbidhe vimuttiñāṇe nippariyāyena phalañāṇameva vimutti.",
  "atk-abh03a:984_10": "Sesāni “vimuttānī”ti vā “avimuttānī”ti vā na vattabbāni.",
  "atk-abh03a:984_11": "Tasmā “idaṃ nāma vimuttiñāṇaṃ vimutta”nti avatvā aviseseneva “vimuttiñāṇaṃ vimutta”nti yesaṃ laddhi,",
  "atk-abh03a:984_12": "seyyathāpi andhakānaṃ;",
  "atk-abh03a:984_13": "te sandhāya pucchā sakavādissa,",
  "atk-abh03a:984_14": "paṭiññā paravādissa.",
  "atk-abh03a:984_15": "Puna yaṃkiñcīti puṭṭho paccavekkhaṇādīni sandhāya paṭikkhipati.",
  "atk-abh03a:984_16": "Paṭipannassāti puṭṭho maggañāṇassa anāsavataṃ sandhāya paṭijānāti.",
  "atk-abh03a:984_17": "Yasmā pana taṃ sotāpannassa phale ṭhitassa ñāṇaṃ na hoti,",
  "atk-abh03a:984_18": "tasmā vimuttaṃ nāma na hotīti codanatthaṃ puna sakavādī sotāpannassātiādimāha.",
  "atk-abh03a:984_19": "Iminā upāyena sabbattha attho veditabbo.",
  "atk-abh03a:985_0": "Vimuttikathāvaṇṇanā.",
  "atk-abh03a:986_0": "2. Asekhañāṇakathāvaṇṇanā",
  "atk-abh03a:987_0": "421.",
  "atk-abh03a:987_1": "Idāni asekhakathā nāma hoti.",
  "atk-abh03a:987_2": "Tattha yasmā ānandattherādayo sekhā “uḷāro bhagavā”tiādinā nayena asekhe jānanti,",
  "atk-abh03a:987_3": "tasmā “sekhassa asekhañāṇaṃ atthī”ti yesaṃ laddhi,",
  "atk-abh03a:987_4": "seyyathāpi uttarāpathakānaṃ;",
  "atk-abh03a:987_5": "te sandhāya pucchā sakavādissa,",
  "atk-abh03a:987_6": "paṭiññā itarassa.",
  "atk-abh03a:987_7": "Jānāti passatīti idaṃ attanā adhigatassa jānanavasena vuttaṃ.",
  "atk-abh03a:987_8": "Gotrabhunotiādi heṭṭhimāya bhūmiyaṃ ṭhitassa uparūpariñāṇassa abhāvadassanatthaṃ vuttaṃ.",
  "atk-abh03a:987_9": "Nanu āyasmā ānando sekho “uḷāro bhagavā”ti jānātīti paravādī asekhe bhagavati pavattattā taṃ asekhañāṇanti icchati,",
  "atk-abh03a:987_10": "na panetaṃ asekhaṃ.",
  "atk-abh03a:987_11": "Tasmā evaṃ patiṭṭhāpitāpi laddhi appatiṭṭhāpitāva hotīti.",
  "atk-abh03a:988_0": "Asekhañāṇakathāvaṇṇanā.",
  "atk-abh03a:989_0": "3. Viparītakathāvaṇṇanā",
  "atk-abh03a:990_0": "424.",
  "atk-abh03a:990_1": "Idāni viparītakathā nāma hoti.",
  "atk-abh03a:990_2": "Tattha “yvāyaṃ pathavīkasiṇe pathavīsaññī samāpajjati,",
  "atk-abh03a:990_3": "tassa taṃ ñāṇaṃ viparītañāṇa”nti yesaṃ laddhi,",
  "atk-abh03a:990_4": "seyyathāpi andhakānaṃ,",
  "atk-abh03a:990_5": "te sandhāya pucchā sakavādissa,",
  "atk-abh03a:990_6": "paṭiññā itarassa.",
  "atk-abh03a:990_7": "Pathaviṃ nissāya uppannanimittañhi na pathavīyeva,",
  "atk-abh03a:990_8": "tatra cāyaṃ pathavīsaññī.",
  "atk-abh03a:990_9": "Tasmā viparītañāṇanti ayametassa adhippāyo.",
  "atk-abh03a:990_10": "Tato sakavādī “lakkhaṇapathavīpi sasambhārapathavīpi nimittapathavīpi pathavīdevatāpi sabbā pathavīyeva,",
  "atk-abh03a:990_11": "tāsu pathavīti ñāṇaṃ viparītaṃ na hoti.",
  "atk-abh03a:990_12": "Anicce niccantiādivipariyeso pana viparītañāṇaṃ nāma.",
  "atk-abh03a:990_13": "Kiṃ te idaṃ etesu aññatara”nti codetuṃ anicce niccantiādimāha.",
  "atk-abh03a:990_14": "Itaro vipallāsalakkhaṇābhāvaṃ sandhāya paṭikkhipati,",
  "atk-abh03a:990_15": "pathavīnimittaṃ sandhāya paṭijānāti.",
  "atk-abh03a:991_0": "Kusalanti sekkhaputhujjanānaṃ ñāṇaṃ sandhāya vuttaṃ.",
  "atk-abh03a:991_1": "Atthi arahatoti pañhesupi vipallāsalakkhaṇābhāvena paṭikkhipati.",
  "atk-abh03a:991_2": "Pathavīnimittaṃ sandhāya paṭijānāti.",
  "atk-abh03a:991_3": "Sabbeva pathavīti sabbaṃ taṃ pathavīkasiṇaṃ lakkhaṇapathavīyeva hotīti pucchati.",
  "atk-abh03a:991_4": "Sakavādī tathā abhāvato paṭikkhipati.",
  "atk-abh03a:991_5": "Nanu pathavī atthi,",
  "atk-abh03a:991_6": "atthi ca koci pathaviṃ pathavito samāpajjatīti pucchā sakavādissa.",
  "atk-abh03a:991_7": "Tassattho –",
  "atk-abh03a:991_8": "nanu nimittapathavī atthi,",
  "atk-abh03a:991_9": "atthi ca koci taṃ pathaviṃ pathavitoyeva samāpajjati,",
  "atk-abh03a:991_10": "na āpato vā tejato vāti.",
  "atk-abh03a:991_11": "Pathavī atthītiādi “yadi yaṃ yathā atthi,",
  "atk-abh03a:991_12": "taṃ tathā samāpajjantassa ñāṇaṃ viparītaṃ hoti,",
  "atk-abh03a:991_13": "nibbānaṃ atthi,",
  "atk-abh03a:991_14": "tampi samāpajjantassa sabbavipariyesasamugghātanaṃ maggañāṇampi te viparītaṃ hotū”ti dassanatthaṃ vuttanti.",
  "atk-abh03a:992_0": "Viparītakathāvaṇṇanā.",
  "atk-abh03a:993_0": "4. Niyāmakathāvaṇṇanā",
  "atk-abh03a:994_0": "428- 431.",
  "atk-abh03a:994_1": "Idāni niyāmakathā nāma hoti.",
  "atk-abh03a:994_2": "Tattha yo puggalo sammattaniyāmaṃ okkamissati,",
  "atk-abh03a:994_3": "taṃ “bhabbo esa dhammaṃ abhisametu”nti yasmā bhagavā jānāti,",
  "atk-abh03a:994_4": "tasmā “aniyatassa puthujjanasseva sato puggalassa niyāmagamanāya ñāṇaṃ atthī”ti yesaṃ laddhi,",
  "atk-abh03a:994_5": "seyyathāpi etarahi uttarāpathakānaṃ;",
  "atk-abh03a:994_6": "te sandhāya aniyatassāti pucchā sakavādissa.",
  "atk-abh03a:994_7": "Tattha niyāmagamanāyāti niyāmo vuccati maggo,",
  "atk-abh03a:994_8": "maggagamanāya maggokkamanāyāti attho.",
  "atk-abh03a:994_9": "Yaṃ panassa ñāṇaṃ disvā bhagavā “bhabbo aya”nti jānāti,",
  "atk-abh03a:994_10": "taṃ sandhāya paṭiññā paravādissa.",
  "atk-abh03a:995_0": "Athassa sakavādī ayuttavāditaṃ dīpetuṃ niyatassāti viparītānuyogamāha.",
  "atk-abh03a:995_1": "Tattha paṭhamapañhe maggena niyatassa aniyāmagamanāya ñāṇaṃ nāma natthīti paṭikkhipati.",
  "atk-abh03a:995_2": "Dutiye natthibhāvena paṭijānāti.",
  "atk-abh03a:995_3": "Tatiye aniyatassa natthīti puṭṭhattā laddhivirodhena paṭikkhipati.",
  "atk-abh03a:995_4": "Puna paṭhamapañhameva catutthaṃ katvā niyatassa niyāmagamanādivasena tayo pañhā katā.",
  "atk-abh03a:995_5": "Tesu paṭhame yasmā ādimaggena niyatassa puna tadatthāya ñāṇaṃ natthi,",
  "atk-abh03a:995_6": "tasmā paṭikkhipati.",
  "atk-abh03a:995_7": "Dutiye natthibhāveneva paṭijānāti.",
  "atk-abh03a:995_8": "Tatiye laddhivirodheneva paṭikkhipati.",
  "atk-abh03a:995_9": "Puna paṭhamapañhaṃ aṭṭhamaṃ katvā aniyatassa aniyāmagamanādivasena tayo pañhā katā.",
  "atk-abh03a:995_10": "Tesaṃ attho vuttanayeneva veditabbo.",
  "atk-abh03a:995_11": "Puna paṭhamapañhameva dvādasamaṃ katvā taṃmūlakā atthi niyāmotiādayo pañhā katā.",
  "atk-abh03a:995_12": "Tattha yasmā niyāmagamanāya ñāṇaṃ nāma maggañāṇameva hoti,",
  "atk-abh03a:995_13": "tasmā taṃ sandhāya atthi niyāmoti vuttaṃ.",
  "atk-abh03a:995_14": "Itaro pana niyāmoti vutte paṭikkhipati,",
  "atk-abh03a:995_15": "ñāṇanti vutte paṭijānāti.",
  "atk-abh03a:995_16": "Satipaṭṭhānādīsupi eseva nayo.",
  "atk-abh03a:995_17": "Paccanīkaṃ uttānatthameva.",
  "atk-abh03a:995_18": "Gotrabhunotiādi yena yaṃ appattaṃ,",
  "atk-abh03a:995_19": "tassa taṃ natthīti dassanatthaṃ vuttaṃ.",
  "atk-abh03a:995_20": "Bhagavā jānātīti attano ñāṇabalena jānāti,",
  "atk-abh03a:995_21": "na tassa niyāmagamanañāṇasabbhāvato.",
  "atk-abh03a:995_22": "Tasmā iminā kāraṇena patiṭṭhitāpissa laddhi appatiṭṭhitāyevāti.",
  "atk-abh03a:996_0": "Niyāmakathāvaṇṇanā.",
  "atk-abh03a:997_0": "5. Paṭisambhidākathāvaṇṇanā",
  "atk-abh03a:998_0": "432- 433.",
  "atk-abh03a:998_1": "Idāni paṭisambhidākathā nāma hoti.",
  "atk-abh03a:998_2": "Tattha yesaṃ “yaṃkiñci ariyānaṃ ñāṇaṃ,",
  "atk-abh03a:998_3": "sabbaṃ lokuttaramevā”ti gahetvā “sabbaṃ ñāṇaṃ paṭisambhidā”ti laddhi,",
  "atk-abh03a:998_4": "seyyathāpi andhakānaṃ;",
  "atk-abh03a:998_5": "te sandhāya pucchā sakavādissa,",
  "atk-abh03a:998_6": "paṭiññā itarassa.",
  "atk-abh03a:998_7": "Sammutiñāṇapañhesu pathavīkasiṇasammutiyaṃ samāpattiñāṇaṃ sandhāya paṭikkhipati,",
  "atk-abh03a:998_8": "niruttiñāṇaṃ sandhāya paṭijānāti.",
  "atk-abh03a:998_9": "Ye keci sammutinti pañhe puthujjane sandhāya paṭikkhipati.",
  "atk-abh03a:998_10": "Cetopariyāyapañhesu puthujjanassa ñāṇaṃ sandhāya paṭikkhipati,",
  "atk-abh03a:998_11": "ariyassa ñāṇaṃ sandhāya paṭijānāti.",
  "atk-abh03a:998_12": "Sabbā paññātipañhesu kasiṇasamāpattipañhaṃ sandhāya paṭikkhipati,",
  "atk-abh03a:998_13": "lokuttaraṃ sandhāya paṭijānāti.",
  "atk-abh03a:998_14": "Pathavīkasiṇasamāpattintiādi “yā etesu ettakesu ṭhānesu paññā,",
  "atk-abh03a:998_15": "kiṃ sabbā sā paṭisambhidā”ti pucchanatthaṃ vuttaṃ.",
  "atk-abh03a:998_16": "Tena hi sabbaṃ ñāṇanti yasmā sabbā lokuttarapaññā paṭisambhidā,",
  "atk-abh03a:998_17": "tasmā sabbanti vacanaṃ sāmaññaphalena saddhiṃ patiṭṭhāpetīti.",
  "atk-abh03a:999_0": "Paṭisambhidākathāvaṇṇanā.",
  "atk-abh03a:1000_0": "6. Sammutiñāṇakathāvaṇṇanā",
  "atk-abh03a:1001_0": "434- 435.",
  "atk-abh03a:1001_1": "Idāni sammutiñāṇakathā nāma hoti.",
  "atk-abh03a:1001_2": "Tattha sammutisaccaṃ paramatthasaccanti dve saccāni.",
  "atk-abh03a:1001_3": "Ye pana evaṃ vibhāgaṃ akatvā saccanti vacanasāmaññena sammutiñāṇampi “saccārammaṇamevā”ti vadanti,",
  "atk-abh03a:1001_4": "seyyathāpi andhakā;",
  "atk-abh03a:1001_5": "te ayuttavādinoti tesaṃ vādavisodhanatthaṃ ayaṃ kathā āraddhā.",
  "atk-abh03a:1001_6": "Tattha na vattabbanti pucchā paravādissa,",
  "atk-abh03a:1001_7": "paramatthasaccaṃ sandhāya paṭiññā sakavādissa.",
  "atk-abh03a:1001_8": "Sammutisaccamhīti sammutiṃ anupaviṭṭhe saccamhi.",
  "atk-abh03a:1001_9": "Paccatte vā bhummavacanaṃ,",
  "atk-abh03a:1001_10": "sammutisaccanti attho.",
  "atk-abh03a:1001_11": "Sammutiñāṇaṃ saccārammaṇaññevāti pucchā sakavādissa,",
  "atk-abh03a:1001_12": "paṭiññā itarassa.",
  "atk-abh03a:1001_13": "Tato naṃ “yadi taṃ avisesena saccārammaṇaññeva,",
  "atk-abh03a:1001_14": "tena ñāṇena dukkhapariññādīni kareyyā”ti codetuṃ tena ñāṇenātiādimāha.",
  "atk-abh03a:1002_0": "Sammutiñāṇakathāvaṇṇanā.",
  "atk-abh03a:1003_0": "7. Cittārammaṇakathāvaṇṇanā",
  "atk-abh03a:1004_0": "436- 438.",
  "atk-abh03a:1004_1": "Idāni cittārammaṇakathā nāma hoti.",
  "atk-abh03a:1004_2": "Tattha cetopariyāye ñāṇanti vacanamattameva gahetvā “taṃ ñāṇaṃ cittārammaṇamevā”ti yesaṃ laddhi,",
  "atk-abh03a:1004_3": "seyyathāpi etarahi andhakānaṃ;",
  "atk-abh03a:1004_4": "te sandhāya pucchā sakavādissa,",
  "atk-abh03a:1004_5": "paṭiññā itarassa.",
  "atk-abh03a:1004_6": "Athassa “yo sarāgādivasena cittaṃ jānāti,",
  "atk-abh03a:1004_7": "tassa rāgādayopi ārammaṇā honti,",
  "atk-abh03a:1004_8": "tasmā na vattabbaṃ taṃ cittārammaṇaññevā”ti codanatthaṃ nanu atthi kocītiādi āraddhaṃ.",
  "atk-abh03a:1004_9": "Phassārammaṇeti phassasaṅkhāte ārammaṇe.",
  "atk-abh03a:1004_10": "Vedanārammaṇetiādīsupi eseva nayo.",
  "atk-abh03a:1004_11": "Puna phassārammaṇe ñāṇaṃ na vattabbanti puṭṭho phassassa phusanalakkhaṇaṃ manasikaroto phassovārammaṇaṃ hotīti paṭijānāti.",
  "atk-abh03a:1004_12": "Kiṃ panetaṃ phassapariyāye ñāṇanti puṭṭho pana tādisassa suttapadassa abhāvā paṭikkhipati.",
  "atk-abh03a:1004_13": "Vedanādīsupi eseva nayo.",
  "atk-abh03a:1004_14": "Idāni yaṃ nissāya laddhi,",
  "atk-abh03a:1004_15": "tadeva dassetvā laddhiṃ patiṭṭhāpetuṃ nanu cetopariyāye ñāṇantiādimāha.",
  "atk-abh03a:1004_16": "Sā panesā vacanamattābhinivesena patiṭṭhāpitāpi appatiṭṭhāpitāva hotīti.",
  "atk-abh03a:1005_0": "Cittārammaṇakathāvaṇṇanā.",
  "atk-abh03a:1006_0": "8. Anāgatañāṇakathāvaṇṇanā",
  "atk-abh03a:1007_0": "439- 440.",
  "atk-abh03a:1007_1": "Idāni anāgatañāṇakathā nāma hoti.",
  "atk-abh03a:1007_2": "Tattha anāgataṃ nāma antarampi atthi,",
  "atk-abh03a:1007_3": "anantarampi.",
  "atk-abh03a:1007_4": "Tesu anantare ekanteneva ñāṇaṃ natthi.",
  "atk-abh03a:1007_5": "Yathā ca anantare,",
  "atk-abh03a:1007_6": "tathā ekavīthiekajavanapariyāpannepi.",
  "atk-abh03a:1007_7": "Tattha ye sabbasmimpi anāgate ñāṇaṃ icchanti,",
  "atk-abh03a:1007_8": "seyyathāpi andhakā;",
  "atk-abh03a:1007_9": "te sandhāya pucchā sakavādissa,",
  "atk-abh03a:1007_10": "paṭiññā itarassa.",
  "atk-abh03a:1007_11": "Atha naṃ “yaṃ te anāgate ñāṇaṃ,",
  "atk-abh03a:1007_12": "kiṃ tena anantaraṃ anāgataṃ mūlādivasena jānātī”ti codetuṃ anāgataṃ mūlatotiādimāha.",
  "atk-abh03a:1007_13": "Tattha mūlatotiādīni sabbāni kāraṇavevacanāneva.",
  "atk-abh03a:1007_14": "Kāraṇañhi yaṃ attano phalaṃ karoti,",
  "atk-abh03a:1007_15": "taṃ tattha mūlayati patiṭṭhātīti mūlaṃ.",
  "atk-abh03a:1007_16": "Tato ca taṃ hinoti pavattayatīti hetu.",
  "atk-abh03a:1007_17": "Tadeva taṃ nideti “handa naṃ gaṇhathā”ti.",
  "atk-abh03a:1007_18": "Niyyāteti viyāti nidānaṃ.",
  "atk-abh03a:1007_19": "Tato taṃ sambhavatīti sambhavo.",
  "atk-abh03a:1007_20": "Pabhavatīti pabhavo.",
  "atk-abh03a:1007_21": "Tattha ca taṃ samuṭṭhāti,",
  "atk-abh03a:1007_22": "taṃ vā naṃ samuṭṭhāpetīti samuṭṭhānaṃ.",
  "atk-abh03a:1007_23": "Tadeva naṃ āharatīti āhāro.",
  "atk-abh03a:1007_24": "Tañcassa apariccajitabbaṭṭhena ārammaṇaṃ.",
  "atk-abh03a:1007_25": "Tadeva cetaṃ paṭicca etīti paccayo.",
  "atk-abh03a:1007_26": "Tato naṃ samudetīti samudayoti vuccati.",
  "atk-abh03a:1007_27": "Yasmā pana anantaraṃ cittaṃ etehākārehi na sakkā jānituṃ,",
  "atk-abh03a:1007_28": "tasmā na hevanti paṭikkhipati.",
  "atk-abh03a:1007_29": "Anāgataṃ hetupaccayatanti yā anantarānāgate citte hetupaccayatā,",
  "atk-abh03a:1007_30": "taṃ jānāti.",
  "atk-abh03a:1007_31": "Ye tattha dhammā hetupaccayā honti,",
  "atk-abh03a:1007_32": "te jānātīti attho.",
  "atk-abh03a:1007_33": "Sesapadesupi eseva nayo.",
  "atk-abh03a:1007_34": "Gotrabhunotiādi yasmiṃ anāgate ñāṇaṃ na uppajjati,",
  "atk-abh03a:1007_35": "taṃ sarūpato dassetuṃ vuttaṃ.",
  "atk-abh03a:1007_36": "Pāṭaliputtassāti suttaṃ yasmiṃ anāgate ñāṇaṃ uppajjati,",
  "atk-abh03a:1007_37": "taṃ dassetuṃ āhaṭaṃ.",
  "atk-abh03a:1007_38": "Yasmā panetaṃ na sabbasmiṃ anāgate ñāṇassa sādhakaṃ;",
  "atk-abh03a:1007_39": "tasmā anāhaṭamevāti.",
  "atk-abh03a:1008_0": "Anāgatañāṇakathāvaṇṇanā.",
  "atk-abh03a:1009_0": "9. Paṭuppannañāṇakathāvaṇṇanā",
  "atk-abh03a:1010_0": "441- 442.",
  "atk-abh03a:1010_1": "Idāni paṭuppannañāṇakathā nāma hoti.",
  "atk-abh03a:1010_2": "Tattha yesaṃ “sabbasaṅkhāresu aniccato diṭṭhesu tampi ñāṇaṃ aniccato diṭṭhaṃ hotī”ti vacanaṃ nissāya",
  "atk-abh03a:1010_3": "“avisesena sabbasmiṃ paccuppanne ñāṇaṃ atthī”ti laddhi,",
  "atk-abh03a:1010_4": "seyyathāpi andhakānaṃ;",
  "atk-abh03a:1010_5": "te sandhāya paṭuppanneti pucchā sakavādissa,",
  "atk-abh03a:1010_6": "paṭiññā itarassa.",
  "atk-abh03a:1010_7": "Atha naṃ “yadi avisesena paṭuppanne ñāṇaṃ atthi,",
  "atk-abh03a:1010_8": "khaṇapaccuppannepi tena bhavitabbaṃ.",
  "atk-abh03a:1010_9": "Evaṃ sante dvinnaṃ ñāṇānaṃ ekato abhāvā teneva ñāṇena taṃ jānitabbaṃ hotī”ti codanatthaṃ tenāti anuyogo sakavādissa.",
  "atk-abh03a:1010_10": "Tattha paṭhamapañhe teneva taṃ jānituṃ na sakkāti paṭikkhepo itarassa.",
  "atk-abh03a:1010_11": "Dutiyapañhe santatiṃ sandhāya paṭiññā tasseva.",
  "atk-abh03a:1010_12": "Paṭipāṭito bhaṅgaṃ passanto bhaṅgānupassaneneva bhaṅgānupassanāñāṇaṃ passatīti adhippāyo.",
  "atk-abh03a:1010_13": "Tena ñāṇena taṃ ñāṇaṃ jānātītiādīsupi eseva nayo.",
  "atk-abh03a:1010_14": "Tena phassena taṃ phassantiādīnissa lesokāsanivāraṇatthaṃ vuttāni.",
  "atk-abh03a:1010_15": "Yaṃ panetena laddhipatiṭṭhāpanatthaṃ nanu sabbasaṅkhāretiādi vuttaṃ.",
  "atk-abh03a:1010_16": "Tattha nayato taṃ ñāṇaṃ diṭṭhaṃ hoti,",
  "atk-abh03a:1010_17": "na ārammaṇatoti adhippāyena paṭiññā sakavādissa.",
  "atk-abh03a:1010_18": "Tasmā evaṃ patiṭṭhitāpissa laddhi appatiṭṭhitāva hoti.",
  "atk-abh03a:1011_0": "Paṭuppannañāṇakathāvaṇṇanā.",
  "atk-abh03a:1012_0": "10. Phalañāṇakathāvaṇṇanā",
  "atk-abh03a:1013_0": "443- 444.",
  "atk-abh03a:1013_1": "Idāni phale ñāṇakathā nāma hoti.",
  "atk-abh03a:1013_2": "Tattha “buddhāpi sattānaṃ ariyaphalappattiyā dhammaṃ desenti sāvakāpi,",
  "atk-abh03a:1013_3": "iti iminā sāmaññena buddhānaṃ viya sāvakānampi tena tena sattena pattabbe phale ñāṇaṃ atthī”ti yesaṃ laddhi,",
  "atk-abh03a:1013_4": "seyyathāpi andhakānaṃ;",
  "atk-abh03a:1013_5": "te sandhāya sāvakassāti pucchā sakavādissa,",
  "atk-abh03a:1013_6": "paṭiññā itarassa.",
  "atk-abh03a:1013_7": "Atha naṃ “yadi sāvakassa phale ñāṇaṃ atthi,",
  "atk-abh03a:1013_8": "yathā buddhā samānepi sotāpattiphale attano ñāṇabalena ‘ayaṃ ekabījī,",
  "atk-abh03a:1013_9": "ayaṃ kolaṃkolo,",
  "atk-abh03a:1013_10": "ayaṃ sattakkhattuparamo’ti phalassakataṃ paññapenti,",
  "atk-abh03a:1013_11": "kiṃ te evaṃ sāvakopī”ti codetuṃ sāvako phalassa kataṃ paññapetīti āha.",
  "atk-abh03a:1013_12": "Itaro paṭikkhipati.",
  "atk-abh03a:1014_0": "Atthi sāvakassa phalaparopariyattītiādi phale ñāṇassa atthitāya paccayapucchanatthaṃ vuttaṃ.",
  "atk-abh03a:1014_1": "Ayañhettha adhippāyo –",
  "atk-abh03a:1014_2": "buddhānaṃ “idaṃ phalaṃ paraṃ,",
  "atk-abh03a:1014_3": "idaṃ opara”nti evaṃ phalānaṃ uccāvacabhāvajānanasaṅkhātā phale paropariyatti nāma atthi.",
  "atk-abh03a:1014_4": "Tathā indriyapuggalaparopariyattiyo,",
  "atk-abh03a:1014_5": "tāsaṃ atthitāya tassa tassa puggalassa tesaṃ tesaṃ indriyānaṃ vasena taṃ taṃ phalaṃ jānanti,",
  "atk-abh03a:1014_6": "kiṃ te sāvakassāpi etā paropariyattiyo atthīti.",
  "atk-abh03a:1015_0": "Atthi sāvakassa khandhapaññattītiādīnipi “yadi te sāvakassa buddhānaṃ viya phale ñāṇaṃ atthi,",
  "atk-abh03a:1015_1": "imā hi pissa paññattīhi bhavitabbaṃ.",
  "atk-abh03a:1015_2": "Kimassa tā atthi,",
  "atk-abh03a:1015_3": "sakkoti so etā paññattiyo attano balena jānituṃ vā paññapetuṃ vā”ti codanatthaṃ vuttāni.",
  "atk-abh03a:1015_4": "Sāvako jinotiādi “yadi sāvakassa buddhānaṃ viya phale ñāṇaṃ atthi,",
  "atk-abh03a:1015_5": "evaṃ sante sveva jino”ti codanatthaṃ vuttaṃ.",
  "atk-abh03a:1015_6": "Sāvako anuppannassāti pañhepi ayameva nayo.",
  "atk-abh03a:1015_7": "Aññāṇīti pañhe avijjāsaṅkhātassa aññāṇassa vihatattā paṭikkhitto,",
  "atk-abh03a:1015_8": "na panassa buddhānaṃ viya phale ñāṇaṃ atthi.",
  "atk-abh03a:1015_9": "Tasmā appatiṭṭhitova paravādīvādoti.",
  "atk-abh03a:1016_0": "Phalañāṇakathāvaṇṇanā.",
  "atk-abh03a:1017_0": "Pañcamo vaggo.",
  "atk-abh03a:1018_0": "Mahāpaṇṇāsako samatto.",
  "atk-abh03a:1019_0": "6. Chaṭṭhavaggo",
  "atk-abh03a:1020_0": "1. Niyāmakathāvaṇṇanā",
  "atk-abh03a:1021_0": "445- 447.",
  "atk-abh03a:1021_1": "Idāni niyāmakathā nāma hoti.",
  "atk-abh03a:1021_2": "Tattha niyāmoti “bhabbo niyāmaṃ okkamituṃ kusalesu dhammesu sammatta”nti vacanato ariyamaggo vuccati.",
  "atk-abh03a:1021_3": "Yasmā pana tasmiṃ uppajjitvā niruddhepi puggalo aniyato nāma na hoti,",
  "atk-abh03a:1021_4": "tasmā “so niyāmo niccaṭṭhena asaṅkhato”ti yesaṃ laddhi,",
  "atk-abh03a:1021_5": "seyyathāpi andhakānaṃ;",
  "atk-abh03a:1021_6": "te sandhāya pucchā sakavādissa,",
  "atk-abh03a:1021_7": "paṭiññā itarassa.",
  "atk-abh03a:1021_8": "Tato “yadi so asaṅkhato,",
  "atk-abh03a:1021_9": "evarūpena tena bhavitabba”nti dīpento nibbānantiādimāha.",
  "atk-abh03a:1021_10": "Saṃsandanapucchā uttānatthāyeva.",
  "atk-abh03a:1022_0": "Atthi kecītiādi niyāmassa saṅkhatabhāvadīpanatthaṃ vuttaṃ.",
  "atk-abh03a:1022_1": "Maggo asaṅkhatotipañhe tassa uppādanirodhabhāvato paṭikkhipatīti.",
  "atk-abh03a:1022_2": "Niyāmo saṅkhatotipañhe niruddhepi magge niyāmassa atthitaṃ sandhāya paṭikkhipati.",
  "atk-abh03a:1022_3": "Sotāpattiniyāmotiādipañhesupi anulomato ca paṭilomato ca imināva nayena attho veditabbo.",
  "atk-abh03a:1022_4": "Pañca asaṅkhatānīti puṭṭho pañcannaṃ asaṅkhatānaṃ āgataṭṭhānaṃ apassanto paṭikkhipati.",
  "atk-abh03a:1022_5": "Dutiyaṃ puṭṭho catunnaṃ sammattaniyāmānaṃ niyāmavacanato nibbānassa ca asaṅkhatabhāvato paṭijānāti.",
  "atk-abh03a:1022_6": "Micchattaniyāmapañho niyāmavacanamattena asaṅkhatatāya ayuttabhāvadīpanatthaṃ vuttoti.",
  "atk-abh03a:1023_0": "Niyāmakathāvaṇṇanā.",
  "atk-abh03a:1024_0": "2. Paṭiccasamuppādakathāvaṇṇanā",
  "atk-abh03a:1025_0": "448.",
  "atk-abh03a:1025_1": "Idāni paṭiccasamuppādakathā nāma hoti.",
  "atk-abh03a:1025_2": "Tattha yesaṃ nidānavagge “uppādā vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā”tiādivacanato",
  "atk-abh03a:1025_3": "“paṭiccasamuppādo asaṅkhato”ti laddhi,",
  "atk-abh03a:1025_4": "seyyathāpi pubbaseliyānañca mahisāsakānañca;",
  "atk-abh03a:1025_5": "te sandhāya pucchā sakavādissa,",
  "atk-abh03a:1025_6": "paṭiññā itarassa.",
  "atk-abh03a:1026_0": "449.",
  "atk-abh03a:1026_1": "Avijjā asaṅkhatāti ādayo pañhā avijjādīnaṃyeva paṭiccasamuppādabhāvadassanatthaṃ vuttā.",
  "atk-abh03a:1026_2": "Yena panatthena tattha ekekaṃ aṅgaṃ “paṭiccasamuppādo”ti vuccati,",
  "atk-abh03a:1026_3": "so paṭiccasamuppādavibhaṅge vuttoyeva.",
  "atk-abh03a:1027_0": "451.",
  "atk-abh03a:1027_1": "Avijjāpaccayā saṅkhārāti yā tattha dhammaṭṭhitatātiādi yena suttena laddhi patiṭṭhāpitā,",
  "atk-abh03a:1027_2": "tasseva atthadassanena laddhibhindanatthaṃ vuttaṃ.",
  "atk-abh03a:1027_3": "Ayañhettha attho –",
  "atk-abh03a:1027_4": "yā ayaṃ heṭṭhā “ṭhitāva sā dhātu dhammaṭṭhitatā dhammaniyāmatā”ti vuttā na sā aññatra avijjādīhi visuṃ ekā atthi.",
  "atk-abh03a:1027_5": "Avijjādīnaṃ pana paccayānaṃyevetaṃ nāmaṃ.",
  "atk-abh03a:1027_6": "Uppannepi hi tathāgate anuppannepi avijjāto saṅkhārā sambhavanti,",
  "atk-abh03a:1027_7": "saṅkhārādīhi ca viññāṇādīni,",
  "atk-abh03a:1027_8": "tasmā “avijjāpaccayā saṅkhārā”ti yā etasmiṃ pade saṅkhāradhammānaṃ kāraṇaṭṭhena ṭhitatāti dhammaṭṭhitatā.",
  "atk-abh03a:1027_9": "Tesaṃyeva ca dhammānaṃ kāraṇaṭṭheneva niyāmatāti dhammaniyāmatāti avijjā vuccati.",
  "atk-abh03a:1027_10": "Sā ca asaṅkhatā,",
  "atk-abh03a:1027_11": "nibbānañca asaṅkhatanti pucchati.",
  "atk-abh03a:1027_12": "Paravādī laddhivasena paṭijānitvā puna dve asaṅkhatānīti puṭṭho suttābhāvena paṭikkhipitvā laddhivaseneva paṭijānāti.",
  "atk-abh03a:1027_13": "Sesapadesupi eseva nayo.",
  "atk-abh03a:1027_14": "Heṭṭhā vuttasadisaṃ pana tattha vuttanayeneva veditabbanti.",
  "atk-abh03a:1028_0": "Paṭiccasamuppādakathāvaṇṇanā.",
  "atk-abh03a:1029_0": "3. Saccakathāvaṇṇanā",
  "atk-abh03a:1030_0": "452- 454.",
  "atk-abh03a:1030_1": "Idāni saccakathā nāma hoti.",
  "atk-abh03a:1030_2": "Tattha yesaṃ “cattārimāni,",
  "atk-abh03a:1030_3": "bhikkhave,",
  "atk-abh03a:1030_4": "tathāni avitathānī”ti suttaṃ nissāya “cattāri saccāni niccāni asaṅkhatānī”ti laddhi,",
  "atk-abh03a:1030_5": "seyyathāpi pubbaseliyānaṃ;",
  "atk-abh03a:1030_6": "te sandhāya pucchā sakavādissa,",
  "atk-abh03a:1030_7": "paṭiññā itarassa.",
  "atk-abh03a:1030_8": "Ayañhissa adhippāyo –",
  "atk-abh03a:1030_9": "dukkhasamudayamaggesu vatthusaccaṃ saṅkhataṃ,",
  "atk-abh03a:1030_10": "lakkhaṇasaccaṃ asaṅkhataṃ.",
  "atk-abh03a:1030_11": "Nirodhe vatthusaccaṃ nāma natthi asaṅkhatameva tanti.",
  "atk-abh03a:1030_12": "Tasmā āmantāti āha.",
  "atk-abh03a:1030_13": "Taṃ panassa laddhimattameva.",
  "atk-abh03a:1030_14": "So hi dukkhaṃ vatthusaccaṃ icchati,",
  "atk-abh03a:1030_15": "tathā samudayaṃ maggañca.",
  "atk-abh03a:1030_16": "Yāni pana nesaṃ bādhanapabhavaniyyānikalakkhaṇāni,",
  "atk-abh03a:1030_17": "tāni lakkhaṇasaccaṃ nāmāti,",
  "atk-abh03a:1030_18": "na ca bādhanalakkhaṇādīhi aññāni dukkhādīni nāma atthīti.",
  "atk-abh03a:1030_19": "Tāṇānītiādīsu adhippāyo vuttanayeneva veditabbo.",
  "atk-abh03a:1031_0": "Dukkhasaccanti pañhe laddhivasena lakkhaṇaṃ sandhāya paṭijānāti.",
  "atk-abh03a:1031_1": "Dukkhanti pañhe vatthuṃ sandhāya paṭikkhipati.",
  "atk-abh03a:1031_2": "Ito paraṃ suddhikapañhā ca saṃsandanapañhā ca sabbe pāḷianusāreneva veditabbā.",
  "atk-abh03a:1031_3": "Avasāne laddhipatiṭṭhāpanatthaṃ āhaṭasuttaṃ atthassa micchā gahitattā anāhaṭasadisamevāti.",
  "atk-abh03a:1032_0": "Saccakathāvaṇṇanā.",
  "atk-abh03a:1033_0": "4. Āruppakathāvaṇṇanā",
  "atk-abh03a:1034_0": "455- 456.",
  "atk-abh03a:1034_1": "Idāni āruppakathā nāma hoti.",
  "atk-abh03a:1034_2": "Tattha yesaṃ “cattāro āruppā āneñjā”ti vacanaṃ nissāya “sabbepi te dhammā asaṅkhatā”ti laddhi,",
  "atk-abh03a:1034_3": "te sandhāya ākāsānañcāyatananti pucchā sakavādissa,",
  "atk-abh03a:1034_4": "paṭiññā itarassa.",
  "atk-abh03a:1034_5": "Sesamettha uttānatthamevāti.",
  "atk-abh03a:1034_6": "Sādhakasuttampi atthaṃ ajānitvā āhaṭattā anāhaṭasadisamevāti.",
  "atk-abh03a:1035_0": "Āruppakathāvaṇṇanā.",
  "atk-abh03a:1036_0": "5. Nirodhasamāpattikathāvaṇṇanā",
  "atk-abh03a:1037_0": "457- 459.",
  "atk-abh03a:1037_1": "Idāni nirodhasamāpattikathā nāma hoti.",
  "atk-abh03a:1037_2": "Tattha nirodhasamāpattīti catunnaṃ khandhānaṃ appavatti.",
  "atk-abh03a:1037_3": "Yasmā pana sā kariyamānā kariyati,",
  "atk-abh03a:1037_4": "samāpajjiyamānā samāpajjiyati,",
  "atk-abh03a:1037_5": "tasmā nipphannāti vuccati.",
  "atk-abh03a:1037_6": "Saṅkhatāsaṅkhatalakkhaṇānaṃ pana abhāvena na vattabbā “saṅkhatāti vā asaṅkhatā”ti vā.",
  "atk-abh03a:1037_7": "Tattha yesaṃ “yasmā saṅkhatā na hoti,",
  "atk-abh03a:1037_8": "tasmā asaṅkhatā”ti laddhi,",
  "atk-abh03a:1037_9": "seyyathāpi andhakānañceva uttarāpathakānañca;",
  "atk-abh03a:1037_10": "te sandhāya nirodhasamāpattīti pucchā sakavādissa,",
  "atk-abh03a:1037_11": "paṭiññā itarassa.",
  "atk-abh03a:1037_12": "Uppādentītiādi samāpajjanapaṭilābhavaseneva vuttaṃ.",
  "atk-abh03a:1037_13": "Yathā pana rūpādayo asaṅkhatadhamme uppādenti;",
  "atk-abh03a:1037_14": "na tathā taṃ keci uppādenti nāma.",
  "atk-abh03a:1037_15": "Nirodhā vodānaṃ vuṭṭhānanti phalasamāpatti veditabbā.",
  "atk-abh03a:1037_16": "Asaṅkhatā pana taṃ natthiyeva,",
  "atk-abh03a:1037_17": "tasmā paṭikkhipati.",
  "atk-abh03a:1037_18": "Tena hīti yasmā saṅkhatā na hoti,",
  "atk-abh03a:1037_19": "tasmā asaṅkhatāti laddhi.",
  "atk-abh03a:1037_20": "Idaṃ pana asaṅkhatabhāve kāraṇaṃ na hotīti vuttampi avuttasadisamevāti.",
  "atk-abh03a:1038_0": "Nirodhasamāpattikathāvaṇṇanā.",
  "atk-abh03a:1039_0": "6. Ākāsakathāvaṇṇanā",
  "atk-abh03a:1040_0": "460- 462.",
  "atk-abh03a:1040_1": "Idāni ākāsakathā nāma hoti.",
  "atk-abh03a:1040_2": "Tattha tividho ākāso –",
  "atk-abh03a:1040_3": "paricchedākāso,",
  "atk-abh03a:1040_4": "kasiṇugghāṭimākāso,",
  "atk-abh03a:1040_5": "ajaṭākāso.",
  "atk-abh03a:1040_6": "“Tucchākāso”tipi tasseva nāmaṃ.",
  "atk-abh03a:1040_7": "Tesu paricchedākāso saṅkhato,",
  "atk-abh03a:1040_8": "itare dve paññattimattā.",
  "atk-abh03a:1040_9": "Yesaṃ pana “duvidhopi yasmā saṅkhato na hoti,",
  "atk-abh03a:1040_10": "tasmā asaṅkhato”ti laddhi,",
  "atk-abh03a:1040_11": "seyyathāpi uttarāpathakānaṃ mahisāsakānañca;",
  "atk-abh03a:1040_12": "te sandhāya ākāsoti pucchā sakavādissa,",
  "atk-abh03a:1040_13": "paṭiññā itarassa.",
  "atk-abh03a:1040_14": "Sesamettha uttānatthamevāti.",
  "atk-abh03a:1041_0": "Ākāsakathāvaṇṇanā.",
  "atk-abh03a:1042_0": "7. Ākāso sanidassanotikathāvaṇṇanā",
  "atk-abh03a:1043_0": "463- 464.",
  "atk-abh03a:1043_1": "Idāni ākāso sanidassanotikathā nāma hoti.",
  "atk-abh03a:1043_2": "Tattha yesaṃ tāḷacchiddādīsu ñāṇappavattiṃ nissāya “sabbopi ajaṭākāso sanidassano”ti laddhi,",
  "atk-abh03a:1043_3": "seyyathāpi andhakānaṃ;",
  "atk-abh03a:1043_4": "te sandhāya ākāso sanidassanoti pucchā sakavādissa,",
  "atk-abh03a:1043_5": "paṭiññā itarassa.",
  "atk-abh03a:1043_6": "Atha naṃ “yadi sanidassano,",
  "atk-abh03a:1043_7": "evaṃvidho bhaveyyā”ti codanatthaṃ rūpantiādi vuttaṃ.",
  "atk-abh03a:1043_8": "Cakkhuñca paṭiccātipañhesu evarūpassa suttassa abhāvena paṭikkhipitvā tulantarikādīnaṃ upaladdhiṃ nissāya paṭijānāti.",
  "atk-abh03a:1043_9": "Dvinnaṃ rukkhānaṃ antaranti ettha rukkharūpaṃ cakkhunā disvā antare rūpābhāvato ākāsanti manodvāraviññāṇaṃ uppajjati,",
  "atk-abh03a:1043_10": "na cakkhuviññāṇaṃ.",
  "atk-abh03a:1043_11": "Sesesupi eseva nayo.",
  "atk-abh03a:1043_12": "Tasmā asādhakametanti.",
  "atk-abh03a:1044_0": "Ākāso sanidassanotikathāvaṇṇanā.",
  "atk-abh03a:1045_0": "10. Pathavīdhātusanidassanātiādikathāvaṇṇanā",
  "atk-abh03a:1046_0": "465- 470.",
  "atk-abh03a:1046_1": "Idāni pathavīdhātu sanidassanātiādikathā nāma hoti.",
  "atk-abh03a:1046_2": "Tattha yesaṃ pāsāṇaudakajālarukkhacalanānañceva pañcindriyapatiṭṭhokāsānañca vaṇṇāyatanaṃ kāyaviññattikāle",
  "atk-abh03a:1046_3": "hatthapādādirūpañca disvā “pathavīdhātuādayo sanidassanā”ti laddhi,",
  "atk-abh03a:1046_4": "seyyathāpi andhakānaṃ;",
  "atk-abh03a:1046_5": "te sandhāya sabbakathāsu ādipucchā sakavādissa,",
  "atk-abh03a:1046_6": "paṭiññā itarassa.",
  "atk-abh03a:1046_7": "Sesaṃ sabbattha pāḷianusārena ceva heṭṭhā vuttanayena ca veditabbanti.",
  "atk-abh03a:1046_8": "Pathavīdhātu sanidassanāti ādiṃ katvā kāyakammaṃ sanidassananti pariyosānakathā niṭṭhitā.",
  "atk-abh03a:1047_0": "Chaṭṭho vaggo.",
  "atk-abh03a:1048_0": "7. Sattamavaggo",
  "atk-abh03a:1049_0": "1. Saṅgahitakathāvaṇṇanā",
  "atk-abh03a:1050_0": "471- 472.",
  "atk-abh03a:1050_1": "Idāni saṅgahitakathā nāma hoti.",
  "atk-abh03a:1050_2": "Tattha yasmā dāmādīhi balibaddādayo viya keci dhammā kehici dhammehi saṅgahitā nāma natthi,",
  "atk-abh03a:1050_3": "tasmā “natthi keci dhammā kehici dhammehi saṅgahitā,",
  "atk-abh03a:1050_4": "evaṃ sante ekavidhena rūpasaṅgahotiādi niratthaka”nti yesaṃ laddhi,",
  "atk-abh03a:1050_5": "seyyathāpi rājagirikānañceva siddhatthikānañca;",
  "atk-abh03a:1050_6": "te sandhāya aññenatthena saṅgahabhāvaṃ dassetuṃ pucchā sakavādissa,",
  "atk-abh03a:1050_7": "attano laddhivasena paṭiññā itarassa.",
  "atk-abh03a:1050_8": "Idāni yenatthena saṅgaho labbhati,",
  "atk-abh03a:1050_9": "taṃ dassetuṃ nanu atthi keci dhammātiādi āraddhaṃ.",
  "atk-abh03a:1050_10": "Taṃ sabbaṃ heṭṭhā vuttanayattā uttānatthameva.",
  "atk-abh03a:1050_11": "Yā panesā paravādinā laddhipatiṭṭhāpanatthaṃ yathā dāmena vātiādikā upamā āhaṭā,",
  "atk-abh03a:1050_12": "sakavādinā taṃ anabhinanditvā appaṭikkositvā “hañci dāmena vā”ti tassa laddhi bhinnāti veditabbā.",
  "atk-abh03a:1050_13": "Ayañhettha attho –",
  "atk-abh03a:1050_14": "yadi te dāmādīhi balibaddādayo saṅgahitā nāma,",
  "atk-abh03a:1050_15": "atthi keci dhammā kehici dhammehi saṅgahitāti.",
  "atk-abh03a:1051_0": "Saṅgahitakathāvaṇṇanā.",
  "atk-abh03a:1052_0": "2. Sampayuttakathāvaṇṇanā",
  "atk-abh03a:1053_0": "473- 474.",
  "atk-abh03a:1053_1": "Idāni sampayuttakathā nāma hoti.",
  "atk-abh03a:1053_2": "Tattha yasmā tilamhi telaṃ viya na vedanādayo saññādīsu anupaviṭṭhā,",
  "atk-abh03a:1053_3": "tasmā “natthi keci dhammā kehici dhammehi sampayuttā,",
  "atk-abh03a:1053_4": "evaṃ sante ñāṇasampayuttantiādi niratthakaṃ hotī”ti yesaṃ laddhi,",
  "atk-abh03a:1053_5": "seyyathāpi rājagirikasiddhatthikānaññeva;",
  "atk-abh03a:1053_6": "te sandhāya aññenevatthena sampayuttataṃ dassetuṃ pucchā sakavādissa,",
  "atk-abh03a:1053_7": "attano laddhivasena paṭiññā itarassa.",
  "atk-abh03a:1053_8": "Sesamidhāpi heṭṭhā vuttanayattā uttānatthameva.",
  "atk-abh03a:1053_9": "Yo panesa paravādinā “yathā tilamhi tela”ntiādiko upamāpañho āhaṭo,",
  "atk-abh03a:1053_10": "so yasmā vedanāsaññānaṃ viya tilatelānaṃ lakkhaṇato nānattavavatthānaṃ natthi.",
  "atk-abh03a:1053_11": "Sabbesupi hi tilaaṭṭhitacesu tiloti vohāramattaṃ,",
  "atk-abh03a:1053_12": "teneva tilaṃ nibbattetvā gahite purimasaṇṭhānena tilo nāma na paññāyati,",
  "atk-abh03a:1053_13": "tasmā anāhaṭasadisova hotīti.",
  "atk-abh03a:1054_0": "Sampayuttakathāvaṇṇanā.",
  "atk-abh03a:1055_0": "3. Cetasikakathāvaṇṇanā",
  "atk-abh03a:1056_0": "475- 477.",
  "atk-abh03a:1056_1": "Idāni cetasikakathā nāma hoti.",
  "atk-abh03a:1056_2": "Tattha yasmā phassikādayo nāma natthi,",
  "atk-abh03a:1056_3": "tasmā “cetasikenāpi na bhavitabbaṃ,",
  "atk-abh03a:1056_4": "iti natthi cetasiko dhammo”ti yesaṃ laddhi,",
  "atk-abh03a:1056_5": "seyyathāpi rājagirikasiddhatthikānaṃ;",
  "atk-abh03a:1056_6": "te sandhāya pucchā sakavādissa,",
  "atk-abh03a:1056_7": "paṭiññā itarassa.",
  "atk-abh03a:1056_8": "Sahajātoti sampayuttasahajātaṃ sandhāya vuttaṃ.",
  "atk-abh03a:1056_9": "Phassikāti tādisaṃ vohāraṃ apassantassa pucchā paravādissa.",
  "atk-abh03a:1056_10": "Kiṃ vohārena,",
  "atk-abh03a:1056_11": "yathā cittanissitakoti cetasiko,",
  "atk-abh03a:1056_12": "evaṃ sopi phassanissitattā phassikoti vutte doso natthīti paṭiññā sakavādissa.",
  "atk-abh03a:1056_13": "Sesaṃ uttānatthamevāti.",
  "atk-abh03a:1057_0": "Cetasikakathāvaṇṇanā.",
  "atk-abh03a:1058_0": "4. Dānakathāvaṇṇanā",
  "atk-abh03a:1059_0": "478.",
  "atk-abh03a:1059_1": "Idāni dānakathā nāma hoti.",
  "atk-abh03a:1059_2": "Tattha dānaṃ nāma tividhaṃ –",
  "atk-abh03a:1059_3": "cāgacetanāpi, viratipi,",
  "atk-abh03a:1059_4": "deyyadhammopi.",
  "atk-abh03a:1059_5": "“Saddhā hiriyaṃ kusalañca dāna”nti āgataṭṭhāne cāgacetanā dānaṃ.",
  "atk-abh03a:1059_6": "“Abhayaṃ detī”ti āgataṭṭhāne virati.",
  "atk-abh03a:1059_7": "“Dānaṃ deti annaṃ pāna”nti āgataṭṭhāne deyyadhammo.",
  "atk-abh03a:1059_8": "Tattha cāgacetanā “deti vā deyyadhammaṃ,",
  "atk-abh03a:1059_9": "denti vā etāya deyyadhamma”nti dānaṃ.",
  "atk-abh03a:1059_10": "Virati avakhaṇḍanaṭṭhena lavanaṭṭhena vā dānaṃ.",
  "atk-abh03a:1059_11": "Sā hi uppajjamānā bhayabheravādisaṅkhātaṃ dussīlyacetanaṃ dāti khaṇḍeti lunāti vāti dānaṃ.",
  "atk-abh03a:1059_12": "Deyyadhammo diyyatīti dānaṃ.",
  "atk-abh03a:1059_13": "Evametaṃ tividhampi atthato cetasiko ceva dhammo deyyadhammo cāti duvidhaṃ hoti.",
  "atk-abh03a:1059_14": "Tattha yesaṃ “cetasikova dhammo dānaṃ,",
  "atk-abh03a:1059_15": "na deyyadhammo”ti laddhi,",
  "atk-abh03a:1059_16": "seyyathāpi rājagirikasiddhatthikānaṃ;",
  "atk-abh03a:1059_17": "te sandhāya cetasikoti pucchā sakavādissa,",
  "atk-abh03a:1059_18": "paṭiññā itarassa.",
  "atk-abh03a:1059_19": "Atha naṃ deyyadhammavasena codetuṃ labbhāti pucchā sakavādissa,",
  "atk-abh03a:1059_20": "annādīni viya so na sakkā dātunti paṭikkhepo itarassa.",
  "atk-abh03a:1059_21": "Puna daḷhaṃ katvā puṭṭhe “abhayaṃ detī”ti suttavasena paṭiññā tasseva.",
  "atk-abh03a:1059_22": "Phassapañhādīsu pana phassaṃ detītiādivohāraṃ apassanto paṭikkhipateva.",
  "atk-abh03a:1060_0": "479.",
  "atk-abh03a:1060_1": "Aniṭṭhaphalantiādi acetasikassa dhammassa dānabhāvadīpanatthaṃ vuttaṃ.",
  "atk-abh03a:1060_2": "Na hi acetasiko annādidhammo āyatiṃ vipākaṃ deti,",
  "atk-abh03a:1060_3": "iṭṭhaphalabhāvaniyamanatthaṃ panetaṃ vuttanti veditabbaṃ.",
  "atk-abh03a:1060_4": "Ayampi hettha adhippāyo –",
  "atk-abh03a:1060_5": "yadi acetasiko annādidhammo dānaṃ bhaveyya,",
  "atk-abh03a:1060_6": "hitacittena aniṭṭhaṃ akantaṃ bhesajjaṃ dentassa nimbabījādīhi viya nimbādayo aniṭṭhameva phalaṃ nibbatteyya.",
  "atk-abh03a:1060_7": "Yasmā panettha hitapharaṇacāgacetanā dānaṃ,",
  "atk-abh03a:1060_8": "tasmā aniṭṭhepi deyyadhamme dānaṃ iṭṭhaphalameva hotīti.",
  "atk-abh03a:1061_0": "Evaṃ paravādinā cetasikadhammassa dānabhāve patiṭṭhāpite sakavādī itarena pariyāyena deyyadhammassa dānabhāvaṃ",
  "atk-abh03a:1061_1": "sādhetuṃ dānaṃ iṭṭhaphalaṃ vuttaṃ bhagavatātiādimāha.",
  "atk-abh03a:1061_2": "Paravādī pana cīvarādīnaṃ iṭṭhavipākataṃ apassanto paṭikkhipati.",
  "atk-abh03a:1061_3": "Suttasādhanaṃ paravādīvādepi yujjati sakavādīvādepi,",
  "atk-abh03a:1061_4": "na pana ekenatthena.",
  "atk-abh03a:1061_5": "Deyyadhammo iṭṭhaphaloti iṭṭhaphalabhāvamattameva paṭikkhittaṃ.",
  "atk-abh03a:1061_6": "Tasmā tena hi na vattabbanti iṭṭhaphalabhāveneva na vattabbatā yujjati.",
  "atk-abh03a:1061_7": "Dātabbaṭṭhena pana deyyadhammo dānameva.",
  "atk-abh03a:1061_8": "Dinnañhi dānānaṃ saṅkarabhāvamocanatthameva ayaṃ kathāti.",
  "atk-abh03a:1062_0": "Dānakathāvaṇṇanā.",
  "atk-abh03a:1063_0": "5. Paribhogamayapuññakathāvaṇṇanā",
  "atk-abh03a:1064_0": "483.",
  "atk-abh03a:1064_1": "Idāni paribhogamayapuññakathā nāma hoti.",
  "atk-abh03a:1064_2": "Tattha “tesaṃ divā ca ratto ca,",
  "atk-abh03a:1064_3": "sadā puññaṃ pavaḍḍhatī”ti ca “yassa bhikkhave,",
  "atk-abh03a:1064_4": "bhikkhu cīvaraṃ paribhuñjamāno”ti ca evamādīni suttāni ayoniso gahetvā yesaṃ paribhogamayaṃ nāma puññaṃ atthī”ti laddhi,",
  "atk-abh03a:1064_5": "seyyathāpi rājagirikasiddhatthikasammitiyānaṃ;",
  "atk-abh03a:1064_6": "te sandhāya paribhogamayanti pucchā sakavādissa,",
  "atk-abh03a:1064_7": "paṭiññā itarassa.",
  "atk-abh03a:1064_8": "Atha naṃ “puññaṃ nāma phassādayo kusalā dhammā,",
  "atk-abh03a:1064_9": "na tato paraṃ,",
  "atk-abh03a:1064_10": "tasmā phassādīhi te vaḍḍhitabba”nti codetuṃ paribhogamayo phassotiādi āraddhaṃ.",
  "atk-abh03a:1064_11": "Taṃ sabbaṃ itarena tesaṃ avaḍḍhanato paṭikkhittaṃ.",
  "atk-abh03a:1064_12": "Latāviyātiādīni “kiriyāya vā bhāvanāya vā vināpi yathā latādīni sayameva vaḍḍhanti,",
  "atk-abh03a:1064_13": "kiṃ te evaṃ vaḍḍhantī”ti codanatthaṃ vuttāni.",
  "atk-abh03a:1064_14": "Tathā panassa avaḍḍhanato na hevāti paṭikkhittaṃ.",
  "atk-abh03a:1065_0": "484.",
  "atk-abh03a:1065_1": "Na samannāharatīti pañhe paṭiggāhakānaṃ paribhogena purimacetanā vaḍḍhati,",
  "atk-abh03a:1065_2": "evaṃ taṃ hoti puññanti laddhivasena paṭijānāti.",
  "atk-abh03a:1065_3": "Tato anāvaṭṭentassātiādīhi puṭṭho dāyakassa cāgacetanaṃ sandhāya paṭikkhipati.",
  "atk-abh03a:1065_4": "Tattha anāvaṭṭentassāti dānacetanāya purecārikena āvajjanena bhavaṅgaṃ anāvaṭṭentassa aparivaṭṭentassa.",
  "atk-abh03a:1065_5": "Anābhogassāti nirābhogassa.",
  "atk-abh03a:1065_6": "Asamannāharantassāti na samannāharantassa.",
  "atk-abh03a:1065_7": "Āvajjanañhi bhavaṅgaṃ vicchinditvā attano gatamagge uppajjamānaṃ dānacetanaṃ samannāharati nāma.",
  "atk-abh03a:1065_8": "Evaṃkiccena iminā cittena asamannāharantassa puññaṃ hotīti pucchati.",
  "atk-abh03a:1065_9": "Amanasikarontassāti manaṃ akarontassa.",
  "atk-abh03a:1065_10": "Āvajjanena hi tadanantaraṃ uppajjamānaṃ manaṃ karoti nāma.",
  "atk-abh03a:1065_11": "Evaṃ akarontassāti attho.",
  "atk-abh03a:1065_12": "Upayogavacanasmiñhi etaṃ bhummaṃ.",
  "atk-abh03a:1065_13": "Acetayantassāti cetanaṃ anuppādentassa.",
  "atk-abh03a:1065_14": "Apatthentassāti patthanāsaṅkhātaṃ kusalacchandaṃ akarontassa.",
  "atk-abh03a:1065_15": "Appaṇidahantassāti dānacetanāvasena cittaṃ aṭṭhapentassāti attho.",
  "atk-abh03a:1065_16": "Nanu āvaṭṭentassāti vāre ābhogassāti ābhogavato.",
  "atk-abh03a:1065_17": "Atha vā ābhogā assa,",
  "atk-abh03a:1065_18": "ābhogassa vā anantaraṃ taṃ puññaṃ hotīti attho.",
  "atk-abh03a:1066_0": "485.",
  "atk-abh03a:1066_1": "Dvinnaṃ phassānantiādīsupi ekakkhaṇe dāyakassa dvinnaṃ phassādīnaṃ abhāvā paṭikkhipati,",
  "atk-abh03a:1066_2": "dāyakassa ca paribhuñjantassa cāti ubhinnaṃ phassādayo sandhāya paṭijānāti.",
  "atk-abh03a:1066_3": "Apicassa pañcannaṃ viññāṇānaṃ samodhānaṃ hotīti laddhi,",
  "atk-abh03a:1066_4": "tassāpi vasena paṭijānāti.",
  "atk-abh03a:1066_5": "Atha naṃ sakavādī pariyāyassa dvāraṃpidahitvā ujuvipaccanīkavasena codetuṃ kusalādipañhaṃ pucchati.",
  "atk-abh03a:1066_6": "Tatrāpi kusalākusalānaṃ ekassekakkhaṇe sampayogābhāvaṃ sandhāya paṭikkhipati.",
  "atk-abh03a:1066_7": "Paribhogamayaṃ pana cittavippayuttaṃ uppajjatīti laddhiyā paṭijānāti.",
  "atk-abh03a:1066_8": "Atha naṃ sakavādī suttena niggaṇhāti.",
  "atk-abh03a:1067_0": "486.",
  "atk-abh03a:1067_1": "Suttasādhane ārāmaropakādīnaṃ anussaraṇapaṭisaṅkharaṇādivasena antarantarā uppajjamānaṃ puññaṃ sandhāya sadā puññaṃ pavaḍḍhatīti vuttaṃ.",
  "atk-abh03a:1067_2": "Appamāṇo tassa puññābhisandoti idaṃ appamāṇavihārino dinnapaccayattā ca “evarūpo me cīvaraṃ paribhuñjatī”ti anumodanavasena ca vuttaṃ.",
  "atk-abh03a:1067_3": "Taṃ so paribhogamayanti sallakkheti.",
  "atk-abh03a:1067_4": "Yasmā pana paṭiggāhakena paṭiggahetvā aparibhuttepi deyyadhamme puññaṃ hotiyeva,",
  "atk-abh03a:1067_5": "tasmā sakavādīvādova balavā,",
  "atk-abh03a:1067_6": "tattha paṭiggāhakena paṭiggahiteti attho daṭṭhabbo.",
  "atk-abh03a:1067_7": "Sesaṃ uttānatthamevāti.",
  "atk-abh03a:1068_0": "Paribhogamayapuññakathāvaṇṇanā.",
  "atk-abh03a:1069_0": "6. Itodinnakathāvaṇṇanā",
  "atk-abh03a:1070_0": "488- 491.",
  "atk-abh03a:1070_1": "Idāni ito dinnakathā nāma hoti.",
  "atk-abh03a:1070_2": "Tattha yesaṃ “ito dinnena yāpenti,",
  "atk-abh03a:1070_3": "petā kālaṅkatā tahi”nti vacanaṃ nissāya “yaṃ ito cīvarādi dinnaṃ teneva yāpentī”ti laddhi,",
  "atk-abh03a:1070_4": "seyyathāpi rājagirikasiddhatthikānaṃ;",
  "atk-abh03a:1070_5": "te sandhāya ito dinnenāti pucchā sakavādissa,",
  "atk-abh03a:1070_6": "paṭiññā itarassa.",
  "atk-abh03a:1070_7": "Puna cīvarādivasena anuyutto paṭikkhipati.",
  "atk-abh03a:1070_8": "Añño aññassa kārakoti aññassa vipākadāyakānaṃ kammānaṃ añño kārako,",
  "atk-abh03a:1070_9": "na attanāva attano kammaṃ karotīti vuttaṃ hoti.",
  "atk-abh03a:1070_10": "Evaṃ puṭṭho pana itaro suttavirodhabhayena paṭikkhipati.",
  "atk-abh03a:1070_11": "Dānaṃ dentanti dānaṃ dadamānaṃ disvāti attho.",
  "atk-abh03a:1070_12": "Tattha yasmā attano anumoditattā ca tesaṃ tattha bhogā uppajjanti,",
  "atk-abh03a:1070_13": "tasmāssa iminā kāraṇena laddhiṃ patiṭṭhapentassāpi appatiṭṭhitāva hoti.",
  "atk-abh03a:1070_14": "Na hi te ito dinneneva vatthunā yāpenti.",
  "atk-abh03a:1070_15": "Sesesupi suttasādhanesu eseva nayoti.",
  "atk-abh03a:1071_0": "Ito dinnakathāvaṇṇanā.",
  "atk-abh03a:1072_0": "7. Pathavīkammavipākotikathāvaṇṇanā",
  "atk-abh03a:1073_0": "492.",
  "atk-abh03a:1073_1": "Idāni pathavī kammavipākotikathā nāma hoti.",
  "atk-abh03a:1073_2": "Tattha yasmā “atthi issariyasaṃvattaniyaṃ kammaṃ,",
  "atk-abh03a:1073_3": "ādhipaccasaṃvattaniyaṃ kamma”nti ettha issarānaṃ bhāvo issariyaṃ nāma,",
  "atk-abh03a:1073_4": "adhipatīnañca bhāvo ādhipaccaṃ nāma,",
  "atk-abh03a:1073_5": "pathavissariyaādhipaccasaṃvattanikañca kammaṃ atthīti vuttaṃ.",
  "atk-abh03a:1073_6": "Tasmā yesaṃ “pathavī kammavipāko”ti laddhi,",
  "atk-abh03a:1073_7": "seyyathāpi andhakānaṃ;",
  "atk-abh03a:1073_8": "te sandhāya pathavīti pucchā sakavādissa,",
  "atk-abh03a:1073_9": "paṭiññā itarassa.",
  "atk-abh03a:1073_10": "Sukhavedanīyātiādi kammavipākasabhāvadassanavasena vuttaṃ.",
  "atk-abh03a:1073_11": "“Phasso hotī”tiādinā nayena niddiṭṭhesu vipākesu phasso sukhavedanīyādibhedo hoti.",
  "atk-abh03a:1073_12": "So ca saññādayo ca sukhavedanādīhi sampayuttā,",
  "atk-abh03a:1073_13": "vedanādayo saññādīhi,",
  "atk-abh03a:1073_14": "sabbepi sārammaṇā,",
  "atk-abh03a:1073_15": "atthi ca nesaṃ purecārikaāvaṭṭanādisaṅkhātaṃ āvajjanaṃ,",
  "atk-abh03a:1073_16": "kammapaccayabhūtā cetanā,",
  "atk-abh03a:1073_17": "yo tattha iṭṭhavipāko,",
  "atk-abh03a:1073_18": "tassa patthanā,",
  "atk-abh03a:1073_19": "paṇidhānavasena pavattā mūlataṇhā,",
  "atk-abh03a:1073_20": "kiṃ te evarūpā pathavīti pucchati.",
  "atk-abh03a:1073_21": "Itaro paṭikkhipati.",
  "atk-abh03a:1073_22": "Paṭilomapucchādīni uttānatthāneva.",
  "atk-abh03a:1074_0": "493.",
  "atk-abh03a:1074_1": "Kammavipāko paresaṃ sādhāraṇoti pañhe phassādayo sandhāya paṭikkhipati,",
  "atk-abh03a:1074_2": "kammasamuṭṭhānaṃ rūpañca pathavīādīnaṃyeva ca sādhāraṇabhāvaṃ sandhāya paṭijānāti.",
  "atk-abh03a:1074_3": "Asādhāraṇamaññesanti suttaṃ parasamayato āharitvā dassitaṃ.",
  "atk-abh03a:1074_4": "Sabbe sattā pathaviṃ paribhuñjantīti pañhe pathaviṃ anissite sandhāya paṭikkhipati,",
  "atk-abh03a:1074_5": "nissite sandhāya paṭijānāti.",
  "atk-abh03a:1074_6": "Pathaviṃ aparibhuñjitvā parinibbāyantīti pañhe āruppe parinibbāyantānaṃ vasena paṭijānāti.",
  "atk-abh03a:1074_7": "Kammavipākaṃ akhepetvāti idaṃ parasamayavasena vuttaṃ.",
  "atk-abh03a:1074_8": "Kammavipākañhi khepetvāva parinibbāyantīti tesaṃ laddhi.",
  "atk-abh03a:1074_9": "Sakasamaye pana katokāsassa kammassa uppannaṃ vipākaṃ akhepetvā parinibbānaṃ natthi.",
  "atk-abh03a:1074_10": "Tesañca laddhiyā pathavī sādhāraṇavipākattā uppannavipākoyeva hoti.",
  "atk-abh03a:1074_11": "Taṃ vipākabhāvena ṭhitaṃ akhepetvā parinibbānaṃ na yujjatīti codetuṃ vaṭṭati.",
  "atk-abh03a:1074_12": "Itaro laddhivasena paṭikkhipati.",
  "atk-abh03a:1074_13": "Cakkavattisattassa kammavipākanti pañhe asādhāraṇaṃ phassādiṃ sandhāya paṭikkhipati,",
  "atk-abh03a:1074_14": "sādhāraṇaṃ sandhāya paṭijānāti.",
  "atk-abh03a:1074_15": "Pathavīsamuddasūriyacandimādayo hi sabbesaṃ sādhāraṇakammavipākoti tesaṃ laddhi.",
  "atk-abh03a:1075_0": "494.",
  "atk-abh03a:1075_1": "Issariyasaṃvattaniyanti ettha issariyaṃ nāma bahudhanatā.",
  "atk-abh03a:1075_2": "Ādhipaccaṃ nāma sesajane attano vase vattetvā tehi garukātabbaṭṭhena adhipatibhāvo.",
  "atk-abh03a:1075_3": "Tattha kammaṃ paṭilābhavasena taṃsaṃvattanikaṃ nāma hoti,",
  "atk-abh03a:1075_4": "na janakavasena.",
  "atk-abh03a:1075_5": "Tasmā vipākabhāve asādhakametanti.",
  "atk-abh03a:1076_0": "Pathavī kammavipākotikathāvaṇṇanā.",
  "atk-abh03a:1077_0": "8. Jarāmaraṇaṃ vipākotikathāvaṇṇanā",
  "atk-abh03a:1078_0": "495.",
  "atk-abh03a:1078_1": "Idāni jarāmaraṇaṃ vipākotikathā nāma hoti.",
  "atk-abh03a:1078_2": "Tattha yesaṃ “atthi dubbaṇṇasaṃvattaniyaṃ kammaṃ appāyukasaṃvattaniyaṃ kamma”nti ettha dubbaṇṇatā nāma jarā.",
  "atk-abh03a:1078_3": "Appāyukatā nāma maraṇaṃ.",
  "atk-abh03a:1078_4": "Taṃsaṃvattaniyañca kammaṃ atthi.",
  "atk-abh03a:1078_5": "Tasmā jarāmaraṇaṃ vipākoti laddhi,",
  "atk-abh03a:1078_6": "seyyathāpi andhakānaṃ;",
  "atk-abh03a:1078_7": "te sandhāya pucchā sakavādissa,",
  "atk-abh03a:1078_8": "paṭiññā itarassa.",
  "atk-abh03a:1078_9": "Paṭilomapañhe anārammaṇanti rūpadhammānaṃ tāva anārammaṇameva,",
  "atk-abh03a:1078_10": "arūpānaṃ pana jarāmaraṇaṃ sampayogalakkhaṇābhāvā anārammaṇameva.",
  "atk-abh03a:1079_0": "496.",
  "atk-abh03a:1079_1": "Akusalānaṃ dhammānaṃ jarāmaraṇaṃ akusalānaṃ dhammānaṃ vipākoti pañhe jarāmaraṇena nāma aniṭṭhavipākena bhavitabbanti laddhiyā paṭijānāti.",
  "atk-abh03a:1079_2": "Teneva kāraṇena kusalānaṃ dhammānaṃ jarāmaraṇassa kusalavipākataṃ paṭikkhipati.",
  "atk-abh03a:1079_3": "Parato cassa akusalavipākataññeva paṭijānāti.",
  "atk-abh03a:1080_0": "Kusalānañca akusalānañcāti pucchāvasena ekato kataṃ,",
  "atk-abh03a:1080_1": "ekakkhaṇe pana taṃ natthi.",
  "atk-abh03a:1080_2": "Abyākatānaṃ avipākānaṃ jarāmaraṇaṃ vipākoti vattabbatāya pariyāyo natthi,",
  "atk-abh03a:1080_3": "tasmā abyākatavasena pucchā na katā.",
  "atk-abh03a:1081_0": "497.",
  "atk-abh03a:1081_1": "Dubbaṇṇasaṃvattaniyanti ettha dubbaṇṇiyaṃ nāma aparisuddhavaṇṇatā.",
  "atk-abh03a:1081_2": "Appāyukatā nāma āyuno ciraṃ pavattituṃ asamatthatā.",
  "atk-abh03a:1081_3": "Tattha akusalakammaṃ kammasamuṭṭhānassa dubbaṇṇarūpassa kammapaccayo hoti,",
  "atk-abh03a:1081_4": "asadisattā panassa taṃvipāko na hoti.",
  "atk-abh03a:1081_5": "Utusamuṭṭhānādino pana taṃpaṭilābhavasena āyuno ca upacchedakavasena paccayo hoti.",
  "atk-abh03a:1081_6": "Evametaṃ pariyāyena taṃsaṃvattanikaṃ nāma hoti,",
  "atk-abh03a:1081_7": "na vipākaphassādīnaṃ viya janakavasena,",
  "atk-abh03a:1081_8": "tasmā vipākabhāve asādhakaṃ.",
  "atk-abh03a:1081_9": "Sesamettha heṭṭhā vuttasadisamevāti.",
  "atk-abh03a:1082_0": "Jarāmaraṇaṃ vipākotikathāvaṇṇanā.",
  "atk-abh03a:1083_0": "9. Ariyadhammavipākakathāvaṇṇanā",
  "atk-abh03a:1084_0": "498.",
  "atk-abh03a:1084_1": "Idāni ariyadhammavipākakathā nāma hoti.",
  "atk-abh03a:1084_2": "Tattha yesaṃ kilesappahānamattameva sāmaññaphalaṃ,",
  "atk-abh03a:1084_3": "na cittacetasikā dhammāti laddhi,",
  "atk-abh03a:1084_4": "seyyathāpi andhakānaṃ;",
  "atk-abh03a:1084_5": "te sandhāya natthi ariyadhammavipākoti pucchā sakavādissa.",
  "atk-abh03a:1084_6": "Tattha ariyadhammavipākoti maggasaṅkhātassa ariyadhammassa vipāko.",
  "atk-abh03a:1084_7": "Kilesakkhayamattaṃ ariyaphalanti laddhiyā paṭiññā itarassa.",
  "atk-abh03a:1084_8": "Sāmaññanti samaṇabhāvo,",
  "atk-abh03a:1084_9": "maggassetaṃ nāmaṃ.",
  "atk-abh03a:1084_10": "“Sāmaññañca vo,",
  "atk-abh03a:1084_11": "bhikkhave,",
  "atk-abh03a:1084_12": "desessāmi sāmaññaphalañcā”ti hi vuttaṃ.",
  "atk-abh03a:1084_13": "Brahmaññepi eseva nayo.",
  "atk-abh03a:1085_0": "Sotāpattiphalaṃ na vipākotiādīsu sotāpattimaggādīnaṃ apacayagāmitaṃ sandhāya ariyaphalānaṃ navipākabhāvaṃ paṭijānāti,",
  "atk-abh03a:1085_1": "dānaphalādīnaṃ paṭikkhipati.",
  "atk-abh03a:1085_2": "So hi ācayagāmittikassa evaṃ atthaṃ dhāreti –",
  "atk-abh03a:1085_3": "vipākasaṅkhātaṃ ācayaṃ gacchanti,",
  "atk-abh03a:1085_4": "taṃ vā ācinantā gacchantīti ācayagāmino,",
  "atk-abh03a:1085_5": "vipākaṃ apacinantā gacchantīti apacayagāminoti.",
  "atk-abh03a:1085_6": "Tasmā evaṃ paṭijānāti ca paṭikkhipati ca.",
  "atk-abh03a:1086_0": "500.",
  "atk-abh03a:1086_1": "Kāmāvacaraṃ kusalaṃ savipākaṃ ācayagāmītiādikā pucchā paravādissa,",
  "atk-abh03a:1086_2": "paṭiññā ca paṭikkhepo ca sakavādissa.",
  "atk-abh03a:1086_3": "Lokiyañhi kusalaṃ vipākacutipaṭisandhiyo ceva vaṭṭañca ācinantaṃ gacchatīti ācayagāmi.",
  "atk-abh03a:1086_4": "Lokuttarakusalaṃ cutipaṭisandhiyo ceva vaṭṭañca apacinantaṃ gacchatīti apacayagāmi.",
  "atk-abh03a:1086_5": "Evametaṃ savipākameva hoti,",
  "atk-abh03a:1086_6": "na apacayagāmivacanamattena avipākaṃ.",
  "atk-abh03a:1086_7": "Imamatthaṃ sandhāyettha sakavādino paṭiññā ca paṭikkhepo ca veditabbāti.",
  "atk-abh03a:1087_0": "Ariyadhammavipākakathāvaṇṇanā.",
  "atk-abh03a:1088_0": "10. Vipāko vipākadhammadhammotikathāvaṇṇanā",
  "atk-abh03a:1089_0": "501.",
  "atk-abh03a:1089_1": "Idāni vipāko vipākadhammadhammotikathā nāma hoti.",
  "atk-abh03a:1089_2": "Tattha yasmā vipāko vipākassa aññamaññādipaccayavasena paccayo hoti,",
  "atk-abh03a:1089_3": "tasmā vipākopi vipākadhammadhammoti yesaṃ laddhi,",
  "atk-abh03a:1089_4": "seyyathāpi andhakānaṃ;",
  "atk-abh03a:1089_5": "te sandhāya pucchā sakavādissa,",
  "atk-abh03a:1089_6": "paṭiññā itarassa.",
  "atk-abh03a:1089_7": "Tassa vipākoti tassa vipākadhammadhammassa vipākassa yo vipāko,",
  "atk-abh03a:1089_8": "sopi te vipākadhammadhammo hotīti pucchati.",
  "atk-abh03a:1089_9": "Itaro āyatiṃ vipākadānābhāvaṃ sandhāya paṭikkhipati.",
  "atk-abh03a:1089_10": "Dutiyaṃ puṭṭho tappaccayāpi aññassa vipākassa uppattiṃ sandhāya paṭijānāti.",
  "atk-abh03a:1089_11": "Evaṃ sante panassa kusalākusalassa viya tassāpi vipākassa vipāko,",
  "atk-abh03a:1089_12": "tassāpi vipākoti vaṭṭānupacchedo āpajjatīti puṭṭho samayavirodhabhayena paṭikkhipati.",
  "atk-abh03a:1090_0": "Vipākoti vātiādimhi vacanasādhane pana yadi vipākassa vipākadhammadhammena ekatthatā bhaveyya,",
  "atk-abh03a:1090_1": "kusalākusalabyākatānaṃ ekatthataṃ āpajjeyyāti paṭikkhipati.",
  "atk-abh03a:1090_2": "Vipāko ca vipākadhammadhammo cāti ettha ayaṃ adhippāyo –",
  "atk-abh03a:1090_3": "so hi catūsu vipākakkhandhesu ekekaṃ aññamaññapaccayādīsu paccayaṭṭhena vipākadhammadhammataṃ paccayuppannaṭṭhena",
  "atk-abh03a:1090_4": "ca vipākaṃ maññamāno “vipāko vipākadhammadhammo”ti puṭṭho āmantāti paṭijānāti.",
  "atk-abh03a:1090_5": "Atha naṃ sakavādī “yasmā tayā ekakkhaṇe catūsu khandhesu vipāko vipākadhammadhammopi anuññāto,",
  "atk-abh03a:1090_6": "tasmā tesaṃ sahagatādibhāvo āpajjatī”ti codetuṃ evamāha.",
  "atk-abh03a:1090_7": "Itaro kusalākusalasaṅkhātaṃ vipākadhammadhammaṃ sandhāya paṭikkhipati.",
  "atk-abh03a:1090_8": "Taññeva akusalanti yadi te vipāko vipākadhammadhammo,",
  "atk-abh03a:1090_9": "yo akusalavipāko,",
  "atk-abh03a:1090_10": "so akusalaṃ āpajjati. Kasmā?",
  "atk-abh03a:1090_11": "Vipākadhammadhammena ekattā.",
  "atk-abh03a:1090_12": "Taññeva kusalantiādīsupi eseva nayo.",
  "atk-abh03a:1091_0": "502.",
  "atk-abh03a:1091_1": "Aññamaññapaccayāti idaṃ sahajātānaṃ paccayamattavasena vuttaṃ,",
  "atk-abh03a:1091_2": "tasmā asādhakaṃ.",
  "atk-abh03a:1091_3": "Mahābhūtānampi ca aññamaññapaccayatā vuttā,",
  "atk-abh03a:1091_4": "na ca tāni vipākāni,",
  "atk-abh03a:1091_5": "na ca vipākadhammadhammānīti.",
  "atk-abh03a:1092_0": "Vipāko vipākadhammadhammotikathāvaṇṇanā.",
  "atk-abh03a:1093_0": "Sattamo vaggo.",
  "atk-abh03a:1094_0": "8. Aṭṭhamavaggo",
  "atk-abh03a:1095_0": "1. Chagatikathāvaṇṇanā",
  "atk-abh03a:1096_0": "503- 504.",
  "atk-abh03a:1096_1": "Idāni chagatikathā nāma hoti.",
  "atk-abh03a:1096_2": "Tattha asurakāyena saddhiṃ chagatiyoti yesaṃ laddhi,",
  "atk-abh03a:1096_3": "seyyathāpi andhakānañceva uttarāpathakānañca;",
  "atk-abh03a:1096_4": "te sandhāya pucchā sakavādissa,",
  "atk-abh03a:1096_5": "paṭiññā itarassa.",
  "atk-abh03a:1096_6": "Atha naṃ sakavādī “pañca kho panimā,",
  "atk-abh03a:1096_7": "sāriputta,",
  "atk-abh03a:1096_8": "gatiyo”ti lomahaṃsanapariyāye paricchinnānaṃ gatīnaṃ vasena codetuṃ nanu pañca gatiyotiādimāha.",
  "atk-abh03a:1096_9": "Itaro suttavirodhabhayena paṭijānāti.",
  "atk-abh03a:1096_10": "Kasmā pana sakavādī cha gatiyo na sampaṭicchati,",
  "atk-abh03a:1096_11": "nanu “catūhāpāyehi ca vippamutto”ti ettha asurakāyopi gahitoti.",
  "atk-abh03a:1096_12": "Saccaṃ gahito,",
  "atk-abh03a:1096_13": "na panesā gati. Kasmā?",
  "atk-abh03a:1096_14": "Visuṃ abhāvato.",
  "atk-abh03a:1096_15": "Asurakāyasmiñhi kālakañcikā asurā petagatiyā saṅgahitā,",
  "atk-abh03a:1096_16": "vepacittiparisā devagatiyā,",
  "atk-abh03a:1096_17": "asurakāyoti visuṃ ekā gati nāma natthi.",
  "atk-abh03a:1097_0": "Idāni etameva atthaṃ dassetuṃ nanu kālakañcikātiādi āraddhaṃ.",
  "atk-abh03a:1097_1": "Tattha samānavaṇṇāti sadisarūpasaṇṭhānā bībhacchā virūpā duddassikā.",
  "atk-abh03a:1097_2": "Samānabhogāti sadisamethunasamācārā.",
  "atk-abh03a:1097_3": "Samānāhārāti sadisakheḷasiṅghāṇikapubbalohitādiāhārā.",
  "atk-abh03a:1097_4": "Samānāyukāti sadisaāyuparicchedā.",
  "atk-abh03a:1097_5": "Āvāhavivāhanti kaññāgahaṇañceva kaññādānañca.",
  "atk-abh03a:1097_6": "Sukkapakkhe samānavaṇṇāti sadisarūpasaṇṭhānā abhirūpā pāsādikā dassanīyā pabhāsampannā.",
  "atk-abh03a:1097_7": "Samānabhogāti sadisapañcakaāmaguṇabhogā.",
  "atk-abh03a:1097_8": "Samānāhārāti sadisasudhābhojanādiāhārā.",
  "atk-abh03a:1097_9": "Sesaṃ vuttanayameva.",
  "atk-abh03a:1097_10": "Nanu atthi asurakāyoti idaṃ asurakāyasseva sādhakaṃ.",
  "atk-abh03a:1097_11": "Tassa pana visuṃ gatiparicchedābhāvena na gatisādhakanti.",
  "atk-abh03a:1098_0": "Chagatikathāvaṇṇanā.",
  "atk-abh03a:1099_0": "2. Antarābhavakathāvaṇṇanā",
  "atk-abh03a:1100_0": "505.",
  "atk-abh03a:1100_1": "Idāni antarābhavakathā nāma hoti.",
  "atk-abh03a:1100_2": "Tattha yesaṃ “antarā parinibbāyī”ti suttapadaṃ ayoniso gahetvā “antarābhavo nāma atthi,",
  "atk-abh03a:1100_3": "yattha satto dibbacakkhuko viya adibbacakkhuko,",
  "atk-abh03a:1100_4": "iddhimā viya aniddhimā mātāpitisamāgamañceva utusamayañca olokayamāno sattāhaṃ vā atirekasattāhaṃ vā tiṭṭhatī”ti laddhi,",
  "atk-abh03a:1100_5": "seyyathāpi pubbaseliyānañceva sammitiyānañca;",
  "atk-abh03a:1100_6": "te sandhāya atthīti pucchā sakavādissa,",
  "atk-abh03a:1100_7": "laddhiyaṃ ṭhatvā paṭiññā itarassa.",
  "atk-abh03a:1100_8": "Atha naṃ ye ca bhagavatā tayo bhavā vuttā,",
  "atk-abh03a:1100_9": "tesaṃ vasena codetuṃ kāmabhavotiādimāha.",
  "atk-abh03a:1100_10": "Tatrāyaṃ adhippāyo –",
  "atk-abh03a:1100_11": "yadi te antarābhavo nāma koci bhavo atthi,",
  "atk-abh03a:1100_12": "tena kāmabhavādīnaṃyeva aññatarena bhavitabbaṃ pañcavokārabhavādinā viya,",
  "atk-abh03a:1100_13": "tena taṃ pucchāmi –",
  "atk-abh03a:1100_14": "“kiṃ te ayaṃ antarābhavo nāma kāmabhavo,",
  "atk-abh03a:1100_15": "udāhu rūpabhavo arūpabhavo vā”ti?",
  "atk-abh03a:1100_16": "Itaro tathā anicchanto sabbaṃ paṭikkhipati.",
  "atk-abh03a:1100_17": "Kāmabhavassa cātiādi yadi antarābhavo nāma atthi,",
  "atk-abh03a:1100_18": "imesaṃ bhavānaṃ antarā dvinnaṃ sīmānaṃ sīmantarikā viya bhaveyyāti codetuṃ āraddhaṃ.",
  "atk-abh03a:1100_19": "Paravādī pana tathā anicchanto sabbapañhe paṭikkhipati kevalaṃ laddhiyā,",
  "atk-abh03a:1100_20": "na sahadhammena.",
  "atk-abh03a:1100_21": "Teneva naṃ sakavādī ‘no vata re’ti paṭisedheti.",
  "atk-abh03a:1101_0": "506.",
  "atk-abh03a:1101_1": "Pañcamī sā yonītiādīnipi yathāparicchinnayoniādīsu so samodhānaṃ na gacchati,",
  "atk-abh03a:1101_2": "atha tena tato tato atirekena bhavitabbanti codetuṃ vuttāni.",
  "atk-abh03a:1101_3": "Antarābhavūpagaṃ kammanti yadi sopi eko bhavo,",
  "atk-abh03a:1101_4": "yathā kāmabhavūpagādīni kammāni atthīti satthārā vibhajitvā dassitāni,",
  "atk-abh03a:1101_5": "evaṃ tadupagenāpi kammena bhavitabbanti codanatthaṃ vuttaṃ.",
  "atk-abh03a:1101_6": "Yasmā pana parasamaye antarābhavūpagaṃ nāma pāṭiyekkaṃ kammaṃ natthi,",
  "atk-abh03a:1101_7": "yaṃ yaṃ bhavaṃ upapajjissati,",
  "atk-abh03a:1101_8": "tadupageneva kammena antarābhave nibbattatīti tesaṃ laddhi,",
  "atk-abh03a:1101_9": "tasmā ‘naheva’nti paṭikkhittaṃ.",
  "atk-abh03a:1101_10": "Atthi antarābhavūpagā sattāti puṭṭhopi kāmabhavūpagāyeva nāma teti laddhiyā paṭikkhipati.",
  "atk-abh03a:1101_11": "Jāyantītiādīni puṭṭhopi tattha jātijarāmaraṇāni ceva cutipaṭisandhiparamparañca anicchanto paṭikkhipati.",
  "atk-abh03a:1101_12": "Rūpādivasena puṭṭhopi yasmā antarābhavasattassa anidassanaṃ rūpaṃ,",
  "atk-abh03a:1101_13": "vedanādayopi aññesaṃ viya na oḷārikāti tassa laddhi,",
  "atk-abh03a:1101_14": "tasmā paṭikkhipati.",
  "atk-abh03a:1101_15": "Imināva kāraṇena pañcavokārabhavabhāvepi paṭikkhepo veditabbo.",
  "atk-abh03a:1102_0": "507.",
  "atk-abh03a:1102_1": "Idāni kāmabhavo bhavo gatītiādi bhavasaṃsandanaṃ nāma hoti.",
  "atk-abh03a:1102_2": "Tatrāyaṃ adhippāyo –",
  "atk-abh03a:1102_3": "yadi te antarābhavo nāma koci bhavo bhaveyya,",
  "atk-abh03a:1102_4": "yathā kāmabhavādīsu bhavagatiādibhedo labbhati,",
  "atk-abh03a:1102_5": "tathā tatrāpi labbhetha.",
  "atk-abh03a:1102_6": "Yathā vā tattha na labbhati,",
  "atk-abh03a:1102_7": "tathā imesupi na labbhetha.",
  "atk-abh03a:1102_8": "Samānasmiñhi bhavabhāve etesvevesa vibhāgo atthi,",
  "atk-abh03a:1102_9": "na itarasminti ko ettha visesahetūti.",
  "atk-abh03a:1102_10": "Itaro puna laddhimattavasena taṃ taṃ paṭijānāti ceva paṭikkhipati ca.",
  "atk-abh03a:1103_0": "508.",
  "atk-abh03a:1103_1": "Sabbesaññeva sattānaṃ atthi antarābhavoti puṭṭho yasmā nirayūpagaasaññasattūpagaarūpūpagānaṃ antarābhavaṃ na icchati,",
  "atk-abh03a:1103_2": "tasmā paṭikkhipati.",
  "atk-abh03a:1103_3": "Teneva kāraṇena paṭilome paṭijānāti.",
  "atk-abh03a:1103_4": "Ānantariyassātiādi yesaṃ so antarābhavaṃ na icchati,",
  "atk-abh03a:1103_5": "te tāva vibhajitvā dassetuṃ vuttaṃ.",
  "atk-abh03a:1103_6": "Taṃ sabbaṃ pāḷianusāreneva veditabbaṃ saddhiṃ suttasādhanenāti.",
  "atk-abh03a:1104_0": "Antarābhavakathāvaṇṇanā.",
  "atk-abh03a:1105_0": "3. Kāmaguṇakathāvaṇṇanā",
  "atk-abh03a:1106_0": "510.",
  "atk-abh03a:1106_1": "Idāni kāmaguṇakathā nāma hoti.",
  "atk-abh03a:1106_2": "Tattha sakasamaye tāva kāmadhātūti vatthukāmāpi vuccanti –",
  "atk-abh03a:1106_3": "kilesakāmāpi kāmabhavopi.",
  "atk-abh03a:1106_4": "Etesu hi vatthukāmā kamanīyaṭṭhena kāmā,",
  "atk-abh03a:1106_5": "sabhāvanissattasuññataṭṭhena dhātūti kāmadhātu.",
  "atk-abh03a:1106_6": "Kilesakāmā kamanīyaṭṭhena ceva kamanaṭṭhena ca kāmā,",
  "atk-abh03a:1106_7": "yathāvuttenevatthena dhātūti kāmadhātu.",
  "atk-abh03a:1106_8": "Kāmabhavo kamanīyaṭṭhena kamanaṭṭhena vatthukāmapavattidesaṭṭhenāti tīhi kāraṇehi kāmo,",
  "atk-abh03a:1106_9": "yathāvuttenevatthena dhātūti kāmadhātu.",
  "atk-abh03a:1106_10": "Parasamaye pana – “pañcime,",
  "atk-abh03a:1106_11": "bhikkhave,",
  "atk-abh03a:1106_12": "kāmaguṇā”ti vacanamattaṃ nissāya pañceva kāmaguṇā kāmadhātūti gahitaṃ.",
  "atk-abh03a:1106_13": "Tasmā yesaṃ ayaṃ laddhi,",
  "atk-abh03a:1106_14": "seyyathāpi etarahi pubbaseliyānaṃ;",
  "atk-abh03a:1106_15": "te sandhāya kāmadhātunānattaṃ bodhetuṃ pañcevāti pucchā sakavādissa,",
  "atk-abh03a:1106_16": "laddhivasena paṭiññā itarassa.",
  "atk-abh03a:1106_17": "Nanu atthītiādi kilesakāmadassanatthaṃ vuttaṃ.",
  "atk-abh03a:1106_18": "Tattha tappaṭisaṃyuttoti kāmaguṇapaṭisaṃyutto,",
  "atk-abh03a:1106_19": "kāmaguṇārammaṇoti attho.",
  "atk-abh03a:1106_20": "No ca vata re vattabbe pañcevāti imesu tappaṭisaṃyuttachandādīsu sati pañceva kāmaguṇā kāmadhātūti na vattabbaṃ.",
  "atk-abh03a:1106_21": "Etepi hi chandādayo kamanīyaṭṭhena kāmā ca dhātu cātipi kāmadhātu.",
  "atk-abh03a:1106_22": "Kamanaṭṭhena kāmasaṅkhātā dhātūtipi kāmadhātūti attho.",
  "atk-abh03a:1107_0": "Manussānaṃ cakkhuntiādi vatthukāmadassanatthaṃ vuttaṃ.",
  "atk-abh03a:1107_1": "Tattha paravādī channampi āyatanānaṃ vatthukāmabhāvena nakāmadhātubhāvaṃ paṭikkhipitvā puna manoti puṭṭho",
  "atk-abh03a:1107_2": "mahaggatalokuttaraṃ sandhāya nakāmadhātubhāvaṃ paṭijānāti.",
  "atk-abh03a:1107_3": "Yasmā pana sabbopi tebhūmakamano kāmadhātuyeva,",
  "atk-abh03a:1107_4": "tasmā naṃ sakavādī suttena niggaṇhāti.",
  "atk-abh03a:1108_0": "511.",
  "atk-abh03a:1108_1": "Kāmaguṇā bhavotiādi bhavassa kāmadhātubhāvadassanatthaṃ vuttaṃ.",
  "atk-abh03a:1108_2": "Yasmā pana kāmaguṇamatte bhavoti vohāro natthi,",
  "atk-abh03a:1108_3": "tasmā paravādī nahevāti paṭikkhipati.",
  "atk-abh03a:1108_4": "Kāmaguṇūpagaṃ kammantiādi sabbaṃ kāmaguṇamattassa nakāmadhātubhāvadassanatthaṃ vuttaṃ.",
  "atk-abh03a:1108_5": "Kāmadhātusaṅkhātakāmabhavūpagameva hi kammaṃ atthi,",
  "atk-abh03a:1108_6": "kāmabhavūpagā eva ca sattā honti.",
  "atk-abh03a:1108_7": "Tattha jāyanti jiyanti miyanti cavanti upapajjanti,",
  "atk-abh03a:1108_8": "na kāmaguṇesūti iminā upāyena sabbattha attho veditabboti.",
  "atk-abh03a:1109_0": "Kāmaguṇakathāvaṇṇanā.",
  "atk-abh03a:1110_0": "4. Kāmakathāvaṇṇanā",
  "atk-abh03a:1111_0": "513- 514.",
  "atk-abh03a:1111_1": "Idāni kāmakathā nāma hoti.",
  "atk-abh03a:1111_2": "Tattha yesaṃ “pañcime,",
  "atk-abh03a:1111_3": "bhikkhave,",
  "atk-abh03a:1111_4": "kāmaguṇā”ti vacanamattaṃ nissāya rūpāyatanādīni pañcevāyatanāni kāmāti laddhi,",
  "atk-abh03a:1111_5": "seyyathāpi pubbaseliyānaṃ;",
  "atk-abh03a:1111_6": "tesaṃ kilesakāmasseva nippariyāyena kāmabhāvaṃ dassetuṃ pañcevāti pucchā sakavādissa,",
  "atk-abh03a:1111_7": "paṭiññā itarassa.",
  "atk-abh03a:1111_8": "Sesamettha uttānatthamevāti.",
  "atk-abh03a:1112_0": "Kāmakathāvaṇṇanā.",
  "atk-abh03a:1113_0": "5. Rūpadhātukathāvaṇṇanā",
  "atk-abh03a:1114_0": "515- 516.",
  "atk-abh03a:1114_1": "Idāni rūpadhātukathā nāma hoti.",
  "atk-abh03a:1114_2": "Tattha “rūpino dhammā rūpadhātu nāmā”ti yesaṃ laddhi,",
  "atk-abh03a:1114_3": "seyyathāpi andhakānaṃ;",
  "atk-abh03a:1114_4": "te sandhāya rūpinoti pucchā sakavādissa,",
  "atk-abh03a:1114_5": "paṭiññā itarassa.",
  "atk-abh03a:1114_6": "Atha naṃ sakavādī yasmā rūpadhātu nāma rūpabhavo,",
  "atk-abh03a:1114_7": "na rūpamattameva,",
  "atk-abh03a:1114_8": "tasmā tenatthena codetuṃ rūpadhātūtiādimāha.",
  "atk-abh03a:1114_9": "Taṃ sabbaṃ kāmaguṇakathāyaṃ vuttanayeneva veditabbaṃ.",
  "atk-abh03a:1114_10": "Sāva kāmadhātūti puṭṭho bhūmiparicchedena virodhaṃ passamāno paṭikkhipati.",
  "atk-abh03a:1114_11": "Puna daḷhaṃ katvā puṭṭho attano laddhivasena paṭijānāti.",
  "atk-abh03a:1114_12": "Evaṃ sante pana dvīhi bhavehi samannāgatatā āpajjati,",
  "atk-abh03a:1114_13": "tena taṃ sakavādī kāmabhavena cāti ādimāha.",
  "atk-abh03a:1114_14": "Itaro ekassa dvīhi samannāgatābhāvato paṭikkhipatīti.",
  "atk-abh03a:1115_0": "Rūpadhātukathāvaṇṇanā.",
  "atk-abh03a:1116_0": "6. Arūpadhātukathāvaṇṇanā",
  "atk-abh03a:1117_0": "517- 518.",
  "atk-abh03a:1117_1": "Arūpadhātukathāyapi imināvupāyena attho veditabbo.",
  "atk-abh03a:1117_2": "Arūpadhammesu pana vedanākkhandhameva gahetvā vedanā bhavotiādinā nayenettha desanā katā.",
  "atk-abh03a:1117_3": "Tattha kiṃ te arūpino dhammāti saṅkhaṃ gatā vedanādīsu aññatarā hotīti evamattho daṭṭhabbo.",
  "atk-abh03a:1117_4": "Sesaṃ heṭṭhā vuttanayeneva veditabbanti.",
  "atk-abh03a:1118_0": "Arūpadhātukathāvaṇṇanā.",
  "atk-abh03a:1119_0": "7. Rūpadhātuyā āyatanakathāvaṇṇanā",
  "atk-abh03a:1120_0": "519.",
  "atk-abh03a:1120_1": "Idāni rūpadhātuyā āyatanakathā nāma hoti.",
  "atk-abh03a:1120_2": "Tattha yesaṃ “rūpī manomayo sabbaṅgapaccaṅgī ahīnindriyo”ti suttaṃ nissāya brahmakāyikānaṃ ghānādinimittānipi",
  "atk-abh03a:1120_3": "āyatanānevāti kappetvā saḷāyataniko tesaṃ attabhāvoti laddhi,",
  "atk-abh03a:1120_4": "seyyathāpi andhakānañceva sammitiyānañca;",
  "atk-abh03a:1120_5": "te sandhāya saḷāyatanikoti pucchā sakavādissa,",
  "atk-abh03a:1120_6": "laddhivasena paṭiññā itarassa.",
  "atk-abh03a:1120_7": "Atha naṃ yaṃ tattha āyatanaṃ natthi,",
  "atk-abh03a:1120_8": "tassa vasena codetuṃ atthi tattha ghānāyatanantiādi āraddhaṃ.",
  "atk-abh03a:1120_9": "Tato paravādī yaṃ tattha ajjhattikānaṃ tiṇṇaṃ āyatanānaṃ ghānādikaṃ saṇṭhānanimittaṃ tadeva āyatananti laddhiyā paṭijānāti.",
  "atk-abh03a:1120_10": "Bāhirānaṃ gandhāyatanādīnaṃ vasena puṭṭho ghānappasādādayo tattha na icchati,",
  "atk-abh03a:1120_11": "tasmā tesaṃ gocaraṃ paṭisedhento paṭikkhipati.",
  "atk-abh03a:1120_12": "Paṭilomapañhasaṃsandanapañhesupi imināvupāyena attho veditabbo.",
  "atk-abh03a:1121_0": "521.",
  "atk-abh03a:1121_1": "Atthi tattha ghānāyatanaṃ atthi gandhāyatanaṃ tena ghānena taṃ gandhaṃ ghāyatīti tasmiṃyeva parasamaye ekacce ācariye sandhāya vuttaṃ.",
  "atk-abh03a:1121_2": "Te kira tattha cha ajjhattikāni āyatanāni paripuṇṇāni icchanti,",
  "atk-abh03a:1121_3": "āyatanena ca nāma sakiccakena bhavitabbanti tehi ghānādīhi te gandhādayo ghāyanti sāyanti phusantītipi icchanti.",
  "atk-abh03a:1121_4": "Taṃ laddhiṃ sandhāya paravādī āmantāti paṭijānāti.",
  "atk-abh03a:1122_0": "522.",
  "atk-abh03a:1122_1": "Atthi tattha mūlagandhotiādīni pana puṭṭho atthibhāvaṃ sādhetuṃ asakkonto paṭikkhipati.",
  "atk-abh03a:1122_2": "Nanu atthi tattha ghānanimittantiādi saṇṭhānamattasseva sādhakaṃ,",
  "atk-abh03a:1122_3": "na āyatanassa,",
  "atk-abh03a:1122_4": "tasmā udāhaṭampi anudāhaṭasadisamevāti.",
  "atk-abh03a:1123_0": "Rūpadhātuyā āyatanakathāvaṇṇanā.",
  "atk-abh03a:1124_0": "8. Arūpe rūpakathāvaṇṇanā",
  "atk-abh03a:1125_0": "524- 526.",
  "atk-abh03a:1125_1": "Idāni arūpe rūpakathā nāma hoti.",
  "atk-abh03a:1125_2": "Tattha yesaṃ “viññāṇapaccayā nāmarūpa”nti vacanato āruppabhavepi oḷārikarūpā nissaṭaṃ sukhumarūpaṃ atthīti laddhi,",
  "atk-abh03a:1125_3": "seyyathāpi andhakānaṃ;",
  "atk-abh03a:1125_4": "te sandhāya atthi rūpanti pucchā sakavādissa,",
  "atk-abh03a:1125_5": "paṭiññā itarassa.",
  "atk-abh03a:1125_6": "Sesamettha uttānatthamevāti.",
  "atk-abh03a:1126_0": "Arūpe rūpakathāvaṇṇanā.",
  "atk-abh03a:1127_0": "9. Rūpaṃ kammantikathāvaṇṇanā",
  "atk-abh03a:1128_0": "527- 537.",
  "atk-abh03a:1128_1": "Idāni rūpaṃ kammantikathā nāma hoti.",
  "atk-abh03a:1128_2": "Tattha yesaṃ kāyavacīviññattisaṅkhātaṃ rūpameva kāyakammaṃ vacīkammaṃ nāma,",
  "atk-abh03a:1128_3": "tañca kusalasamuṭṭhānaṃ kusalaṃ,",
  "atk-abh03a:1128_4": "akusalasamuṭṭhānaṃ akusalanti laddhi,",
  "atk-abh03a:1128_5": "seyyathāpi mahisāsakānañceva sammitiyānañca;",
  "atk-abh03a:1128_6": "te sandhāya kusalena cittena samuṭṭhitanti pucchā sakavādissa,",
  "atk-abh03a:1128_7": "paṭiññā itarassa.",
  "atk-abh03a:1128_8": "Atha naṃ sace taṃ kusalaṃ,",
  "atk-abh03a:1128_9": "yvāyaṃ sārammaṇādibhedo kusalassa labbhati,",
  "atk-abh03a:1128_10": "atthi te so tassāti codetuṃ sārammaṇantiādi āraddhaṃ.",
  "atk-abh03a:1128_11": "Tattha patthanā paṇidhīti cetanāyevetaṃ vevacanaṃ.",
  "atk-abh03a:1128_12": "Kusalacetanāyeva hi pakappayamānā patthanāti.",
  "atk-abh03a:1128_13": "Pakappanavasena ṭhitattā paṇidhīti ca vuccati.",
  "atk-abh03a:1128_14": "Parato pana kusalena cittena samuṭṭhitā vedanā saññā cetanā saddhātiādīsu vedanādīnaññeva cettha patthanā paṇidhīti labbhati,",
  "atk-abh03a:1128_15": "na cetanāya. Kasmā?",
  "atk-abh03a:1128_16": "Dvinnaṃ cetanānaṃ ekato abhāvā,",
  "atk-abh03a:1128_17": "sotapatitattā pana evaṃ tanti gatāti veditabbā.",
  "atk-abh03a:1128_18": "Rūpāyatanantiādi purimavāre “sabbantaṃ kusala”nti saṃkhittassa pabhedadassanatthaṃ vuttaṃ.",
  "atk-abh03a:1128_19": "Sesā saṃsandananayā,",
  "atk-abh03a:1128_20": "vacīkammakathā “akusalena cittena samuṭṭhita”ntiādividhānañca sabbaṃ pāḷianusāreneva veditabbaṃ.",
  "atk-abh03a:1128_21": "Asucīti panettha sukkaṃ adhippetaṃ.",
  "atk-abh03a:1128_22": "Suttasādhanaṃ uttānatthameva.",
  "atk-abh03a:1129_0": "Rūpaṃ kammantikathāvaṇṇanā.",
  "atk-abh03a:1130_0": "10. Jīvitindriyakathāvaṇṇanā",
  "atk-abh03a:1131_0": "540.",
  "atk-abh03a:1131_1": "Idāni jīvitindriyakathā nāma hoti.",
  "atk-abh03a:1131_2": "Tattha yesaṃ jīvitindriyaṃ nāma cittavippayutto arūpadhammo,",
  "atk-abh03a:1131_3": "tasmā rūpajīvitindriyaṃ natthīti laddhi,",
  "atk-abh03a:1131_4": "seyyathāpi pubbaseliyānañceva sammitiyānañca;",
  "atk-abh03a:1131_5": "te sandhāya pucchā sakavādissa,",
  "atk-abh03a:1131_6": "paṭiññā itarassa.",
  "atk-abh03a:1131_7": "Natthi rūpīnaṃ dhammānaṃ āyūti pañhe upādinnarūpānampi tiṇakaṭṭhādīnampi santānavasena pavattimeva āyu",
  "atk-abh03a:1131_8": "ṭhiti yapanā yāpanā iriyanā vattanā pālanāti icchati,",
  "atk-abh03a:1131_9": "tasmā paṭikkhipati.",
  "atk-abh03a:1131_10": "Atthīti pañhepi iminā kāraṇena paṭijānāti.",
  "atk-abh03a:1131_11": "Atthi arūpajīvitindriyanti pañhe arūpadhammānaṃ cittavippayuttaṃ jīvitindriyasantānaṃ nāma atthīti icchati,",
  "atk-abh03a:1131_12": "tasmā paṭijānāti.",
  "atk-abh03a:1132_0": "541.",
  "atk-abh03a:1132_1": "Rūpīnaṃ dhammānaṃ āyu arūpajīvitindriyanti pañhe sattasantāne rūpino vā hontu arūpino vā,",
  "atk-abh03a:1132_2": "sabbesaṃ cittavippayuttaṃ arūpajīvitindriyameva icchati,",
  "atk-abh03a:1132_3": "tasmā paṭijānāti.",
  "atk-abh03a:1133_0": "542.",
  "atk-abh03a:1133_1": "Nirodhasamāpannapañhesupi cittavippayuttaṃ arūpajīvitameva sandhāya paṭikkhipati ca paṭijānāti ca.",
  "atk-abh03a:1133_2": "Sakavādī pana taṃ asampaṭicchanto yaṃ arūpapavatte asati atthi,",
  "atk-abh03a:1133_3": "rūpena tena bhavitabbanti codetuṃ hañcītiādimāha.",
  "atk-abh03a:1133_4": "Saṅkhārakkhandhapañhe phassādisaṅkhārakkhandhaṃ sandhāya paṭikkhipati,",
  "atk-abh03a:1133_5": "kāyakammādisaṅkhārakkhandhaṃ sandhāya paṭijānāti.",
  "atk-abh03a:1133_6": "Kāyaviññatti vacīviññatti sammāvācā sammākammanto jīvitindriyanti evamādayopi dhammā saṅkhārakkhandhapariyāpannātissa laddhi.",
  "atk-abh03a:1133_7": "Sakavādī pana taṃ asampaṭicchanto yadi niruddhepi arūpapavatte saṅkhārakkhandho atthi,",
  "atk-abh03a:1133_8": "catunnampi khandhānaṃ atthitā hotūti codetuṃ atthi vedanākkhandhoti ādimāha.",
  "atk-abh03a:1133_9": "Itaro antosamāpattiṃ sandhāya paṭikkhipati,",
  "atk-abh03a:1133_10": "samāpajjantassa ca vuṭṭhahantassa ca pubbāparabhāgaṃ sandhāya paṭijānāti.",
  "atk-abh03a:1134_0": "543.",
  "atk-abh03a:1134_1": "Asaññasattavārepi eseva nayo.",
  "atk-abh03a:1134_2": "Tassa hi laddhiyā asaññasattānaṃ paṭisandhikāle cittaṃ uppajjitvā nirujjhati,",
  "atk-abh03a:1134_3": "tena saha cittavippayuttaarūpajīvitindriyaṃ uppajjitvā yāvatāyukaṃ pavattati.",
  "atk-abh03a:1134_4": "Tasmā tesaṃ jīvitindriyaṃ natthīti puṭṭho paṭikkhipati,",
  "atk-abh03a:1134_5": "atthīti puṭṭho paṭijānāti.",
  "atk-abh03a:1134_6": "Vedanākkhandhādayopi tesaṃ pavattivasena paṭikkhipati,",
  "atk-abh03a:1134_7": "cutipaṭisandhivasena paṭijānāti.",
  "atk-abh03a:1134_8": "Sakavādī pana taṃ anicchanto “sace tattha ekakkhaṇepi vedanādayo atthi,",
  "atk-abh03a:1134_9": "pañcavokārabhavattaṃ pāpuṇātī”ti codetuṃ pañcavokārabhavoti āha.",
  "atk-abh03a:1134_10": "Itaro suttavirodhabhayā paṭikkhipati.",
  "atk-abh03a:1135_0": "544- 545.",
  "atk-abh03a:1135_1": "Ekadesaṃ bhijjatīti pañhe sampayuttaṃ bhijjati,",
  "atk-abh03a:1135_2": "vippayuttaṃ tiṭṭhatīti tassa laddhi,",
  "atk-abh03a:1135_3": "tasmā paṭijānāti.",
  "atk-abh03a:1135_4": "Dve jīvitindriyānīti pucchā paravādissa,",
  "atk-abh03a:1135_5": "paṭiññā sakavādissa.",
  "atk-abh03a:1135_6": "Rūpārūpavasena hi dve jīvitindriyāni,",
  "atk-abh03a:1135_7": "tehiyeva satto jīvati,",
  "atk-abh03a:1135_8": "tesaṃ bhaṅgena maratīti vuccati.",
  "atk-abh03a:1135_9": "Cutikkhaṇasmiñhi dvepi jīvitāni saheva bhijjanti.",
  "atk-abh03a:1136_0": "Jīvitindriyakathāvaṇṇanā.",
  "atk-abh03a:1137_0": "11. Kammahetukathāvaṇṇanā",
  "atk-abh03a:1138_0": "546.",
  "atk-abh03a:1138_1": "Idāni kammahetukathā nāma hoti.",
  "atk-abh03a:1138_2": "Tattha yena arahatā purimabhave arahā abbhācikkhitapubbo,",
  "atk-abh03a:1138_3": "so tassa kammassa hetu arahattā parihāyatīti yesaṃ laddhi,",
  "atk-abh03a:1138_4": "seyyathāpi pubbaseliyānañceva sammitiyānañca;",
  "atk-abh03a:1138_5": "te sandhāya kammahetūti pucchā sakavādissa,",
  "atk-abh03a:1138_6": "paṭiññā itarassa.",
  "atk-abh03a:1138_7": "Sesaṃ parihānikathāyaṃ vuttanayameva.",
  "atk-abh03a:1139_0": "Handa hi arahantānaṃ abbhācikkhatīti idaṃ yassa kammassa hetu parihāyati,",
  "atk-abh03a:1139_1": "taṃ sampaṭicchāpetuṃ vadati.",
  "atk-abh03a:1139_2": "Atha naṃ sakavādī taṃ pakkhaṃ paṭijānāpetvā “yadi evaṃ yehi arahanto na abbhācikkhitapubbā,",
  "atk-abh03a:1139_3": "te sabbe arahattaṃ pāpuṇeyyu”nti codetuṃ ye kecītiādimāha.",
  "atk-abh03a:1139_4": "Itaro tassa kammassa arahattaṃ sampāpuṇane niyāmaṃ apassanto paṭikkhipati.",
  "atk-abh03a:1140_0": "Kammahetukathāvaṇṇanā.",
  "atk-abh03a:1141_0": "Aṭṭhamo vaggo.",
  "atk-abh03a:1142_0": "9. Navamavaggo",
  "atk-abh03a:1143_0": "1. Ānisaṃsadassāvīkathāvaṇṇanā",
  "atk-abh03a:1144_0": "547.",
  "atk-abh03a:1144_1": "Idāni ānisaṃsadassāvīkathā nāma hoti.",
  "atk-abh03a:1144_2": "Tattha sakasamaye saṅkhāre ādīnavato nibbānañca ānisaṃsato passantassa saṃyojanappahānaṃ hotīti nicchayo.",
  "atk-abh03a:1144_3": "Yesaṃ pana tesu dvīsupi ekaṃsikavādaṃ gahetvā “ānisaṃsadassāvinova saṃyojanappahānaṃ hotī”ti laddhi,",
  "atk-abh03a:1144_4": "seyyathāpi andhakānaṃ;",
  "atk-abh03a:1144_5": "te sandhāya pucchā sakavādissa,",
  "atk-abh03a:1144_6": "paṭiññā itarassa.",
  "atk-abh03a:1144_7": "Athassa “ekaṃsikavādo tayā gahito,",
  "atk-abh03a:1144_8": "ādīnavopi daṭṭhabboyevā”ti vibhāgadassanatthaṃ sakavādī saṅkhāretiādimāha.",
  "atk-abh03a:1145_0": "Saṅkhāre ca aniccato manasikaroti,",
  "atk-abh03a:1145_1": "nibbāne ca ānisaṃsadassāvī hotīti pañhasmiṃ ayamadhippāyo –",
  "atk-abh03a:1145_2": "ānisaṃsadassāvissa saṃyojanānaṃ pahānaṃ hotīti tesaṃ laddhi.",
  "atk-abh03a:1145_3": "Nanu saṅkhāre aniccato manasikaroto saṃyojanā pahīyantīti ca puṭṭho āmantāti paṭijānāti.",
  "atk-abh03a:1145_4": "Tena te saṅkhāre ca aniccato manasikaroti,",
  "atk-abh03a:1145_5": "nibbāne ca ānisaṃsadassāvī hotīti idaṃ āpajjati,",
  "atk-abh03a:1145_6": "kiṃ sampaṭicchasi etanti.",
  "atk-abh03a:1145_7": "Tato paravādī ekacittakkhaṇaṃ sandhāya paṭikkhipati,",
  "atk-abh03a:1145_8": "dutiyaṃ puṭṭho nānācittavasena paṭijānāti.",
  "atk-abh03a:1145_9": "Sakavādī panassa adhippāyaṃ madditvā aniccamanasikārassa ānisaṃsadassāvitāya ca ekato paṭiññātattā dvinnaṃ",
  "atk-abh03a:1145_10": "phassānaṃ dvinnaṃ cittānaṃ samodhānaṃ hotīti pucchati.",
  "atk-abh03a:1145_11": "Itaro dvinnaṃ samodhānaṃ apassanto paṭikkhipati.",
  "atk-abh03a:1145_12": "Dukkhatotiādipañhesupi eseva nayo.",
  "atk-abh03a:1145_13": "Kiṃ panettha sanniṭṭhānaṃ,",
  "atk-abh03a:1145_14": "kiṃ aniccādito manasikaroto saṃyojanā pahīyanti,",
  "atk-abh03a:1145_15": "udāhu nibbāne ānisaṃsadassāvissa,",
  "atk-abh03a:1145_16": "udāhu dvepi ekato karontassāti.",
  "atk-abh03a:1145_17": "Yadi tāva aniccādito manasikaroto pahānaṃ bhaveyya,",
  "atk-abh03a:1145_18": "vipassanācitteneva bhaveyya.",
  "atk-abh03a:1145_19": "Atha ānisaṃsadassāvino,",
  "atk-abh03a:1145_20": "anussavavasena nibbāne ānisaṃsaṃ passantassa vipassanācitteneva bhaveyya,",
  "atk-abh03a:1145_21": "atha dvepi ekato karontassa bhaveyya,",
  "atk-abh03a:1145_22": "dvinnaṃ phassādīnaṃ samodhānaṃ bhaveyya.",
  "atk-abh03a:1145_23": "Yasmā pana ariyamaggakkhaṇe aniccādimanasikārassa kiccaṃ nipphattiṃ gacchati puna niccatotiādigahaṇassa anuppattidhammabhāvato,",
  "atk-abh03a:1145_24": "nibbāne ca paccakkhatova ānisaṃsadassanaṃ ijjhati,",
  "atk-abh03a:1145_25": "tasmā kiccanipphattivasena aniccādito manasikaroto ārammaṇaṃ katvā pavattivasena ca nibbāne ānisaṃsadassāvissa saṃyojanānaṃ pahānaṃ hotīti veditabbaṃ.",
  "atk-abh03a:1146_0": "548.",
  "atk-abh03a:1146_1": "Nibbāne sukhānupassīti suttaṃ nibbāne sukhānupassanādibhāvameva sādheti,",
  "atk-abh03a:1146_2": "na ānisaṃsadassāvitāmattena saṃyojanānaṃ pahānaṃ.",
  "atk-abh03a:1146_3": "Tasmā ābhatampi anābhatasadisamevāti.",
  "atk-abh03a:1147_0": "Ānisaṃsadassāvīkathāvaṇṇanā.",
  "atk-abh03a:1148_0": "2. Amatārammaṇakathāvaṇṇanā",
  "atk-abh03a:1149_0": "549.",
  "atk-abh03a:1149_1": "Idāni amatārammaṇakathā nāma hoti.",
  "atk-abh03a:1149_2": "Tattha yesaṃ “nibbānaṃ maññatī”tiādīnaṃ ayoniso atthaṃ gahetvā amatārammaṇaṃ saṃyojanaṃ hotīti laddhi,",
  "atk-abh03a:1149_3": "seyyathāpi pubbaseliyānaṃ,",
  "atk-abh03a:1149_4": "te sandhāya pucchā sakavādissa,",
  "atk-abh03a:1149_5": "paṭiññā itarassa.",
  "atk-abh03a:1149_6": "Atha naṃ sace amatārammaṇaṃ saṃyojanaṃ,",
  "atk-abh03a:1149_7": "amatassa saṃyojaniyādibhāvo āpajjatīti codetuṃ amataṃ saṃyojaniyantiādimāha.",
  "atk-abh03a:1149_8": "Itaro suttavirodhabhayena sabbaṃ paṭikkhipati.",
  "atk-abh03a:1149_9": "Iminā upāyena sabbavāresu attho veditabbo.",
  "atk-abh03a:1149_10": "Nibbānaṃ nibbānatoti āhaṭasuttaṃ pana diṭṭhadhammanibbānaṃ sandhāya bhāsitaṃ,",
  "atk-abh03a:1149_11": "tasmā asādhakanti.",
  "atk-abh03a:1150_0": "Amatārammaṇakathāvaṇṇanā.",
  "atk-abh03a:1151_0": "3. Rūpaṃ sārammaṇantikathāvaṇṇanā",
  "atk-abh03a:1152_0": "552- 553.",
  "atk-abh03a:1152_1": "Idāni rūpaṃ sārammaṇantikathā nāma hoti.",
  "atk-abh03a:1152_2": "Tattha rūpaṃ sappaccayaṭṭhena sārammaṇaṃ nāma hoti,",
  "atk-abh03a:1152_3": "na aññaṃ ārammaṇaṃ karotīti ārammaṇapaccayavasena.",
  "atk-abh03a:1152_4": "Yesaṃ pana avisesena rūpaṃ sārammaṇanti laddhi,",
  "atk-abh03a:1152_5": "seyyathāpi uttarāpathakānaṃ;",
  "atk-abh03a:1152_6": "te sandhāya ārammaṇatthassa vibhāgadassanatthaṃ pucchā sakavādissa,",
  "atk-abh03a:1152_7": "paṭiññā itarassa.",
  "atk-abh03a:1152_8": "Sesamettha pāḷianusāreneva veditabbaṃ.",
  "atk-abh03a:1152_9": "Na vattabbanti pañhe olubbhārammaṇaṃ sandhāya paṭiññā sakavādissa.",
  "atk-abh03a:1152_10": "Dutiyapañhepi paccayārammaṇaṃ sandhāya paṭiññā tasseva.",
  "atk-abh03a:1152_11": "Iti sappaccayaṭṭhenevettha sārammaṇatā siddhāti.",
  "atk-abh03a:1153_0": "Rūpaṃ sārammaṇantikathāvaṇṇanā.",
  "atk-abh03a:1154_0": "4. Anusayā anārammaṇakathāvaṇṇanā",
  "atk-abh03a:1155_0": "554- 556.",
  "atk-abh03a:1155_1": "Idāni anusayā anārammaṇātikathā nāma hoti.",
  "atk-abh03a:1155_2": "Tattha yesaṃ anusayā nāma cittavippayuttā ahetukā abyākatā,",
  "atk-abh03a:1155_3": "teneva ca anārammaṇāti laddhi,",
  "atk-abh03a:1155_4": "seyyathāpi andhakānañceva ekaccānañca uttarāpathakānaṃ;",
  "atk-abh03a:1155_5": "te sandhāya anusayāti pucchā sakavādissa,",
  "atk-abh03a:1155_6": "paṭiññā itarassa.",
  "atk-abh03a:1155_7": "Atha naṃ anārammaṇena nāma evaṃvidhena bhavitabbanti codetuṃ rūpantiādimāha.",
  "atk-abh03a:1155_8": "Kāmarāgotiādi kāmarāgānusayato anaññattā dassitaṃ.",
  "atk-abh03a:1155_9": "Saṅkhārakkhandho anārammaṇoti pañhe cittasampayuttasaṅkhārakkhandhaṃ sandhāya paṭikkhipati.",
  "atk-abh03a:1155_10": "Anusayaṃ jīvitindriyaṃ kāyakammādirūpañca saṅkhārakkhandhapariyāpannaṃ,",
  "atk-abh03a:1155_11": "taṃ sandhāya paṭijānāti.",
  "atk-abh03a:1155_12": "Imināvupāyena sabbavāresu attho veditabbo.",
  "atk-abh03a:1155_13": "Sānusayoti pañhe pana appahīnānusayattā sānusayatā anuññātā.",
  "atk-abh03a:1155_14": "Na anusayānaṃ pavattisabbhāvā.",
  "atk-abh03a:1155_15": "Yo hi appahīno,",
  "atk-abh03a:1155_16": "na so atīto, nānāgato,",
  "atk-abh03a:1155_17": "na paccuppanno ca.",
  "atk-abh03a:1155_18": "Maggavajjhakileso panesa appahīnattāva atthīti vuccati.",
  "atk-abh03a:1155_19": "Evarūpassa ca idaṃ nāma ārammaṇanti na vattabbaṃ.",
  "atk-abh03a:1155_20": "Tasmā taṃ paṭikkhittaṃ.",
  "atk-abh03a:1155_21": "Taṃ panetaṃ na kevalaṃ anusayassa,",
  "atk-abh03a:1155_22": "rāgādīnampi tādisameva,",
  "atk-abh03a:1155_23": "tasmā anusayānaṃ anārammaṇatāsādhakaṃ na hotīti.",
  "atk-abh03a:1156_0": "Anusayā anārammaṇātikathāvaṇṇanā.",
  "atk-abh03a:1157_0": "5. Ñāṇaṃ anārammaṇantikathāvaṇṇanā",
  "atk-abh03a:1158_0": "557- 558.",
  "atk-abh03a:1158_1": "Idāni ñāṇaṃ anārammaṇantikathā nāma hoti.",
  "atk-abh03a:1158_2": "Tattha yasmā arahā cakkhuviññāṇasamaṅgī ñāṇīti vuccati,",
  "atk-abh03a:1158_3": "tassa ñāṇassa tasmiṃ khaṇe ārammaṇaṃ natthi,",
  "atk-abh03a:1158_4": "tasmā ñāṇaṃ anārammaṇanti yesaṃ laddhi,",
  "atk-abh03a:1158_5": "seyyathāpi andhakānaṃ;",
  "atk-abh03a:1158_6": "te sandhāya pucchā sakavādissa,",
  "atk-abh03a:1158_7": "paṭiññā itarassa.",
  "atk-abh03a:1158_8": "Sesamettha anusayakathāyaṃ vuttanayeneva veditabbanti.",
  "atk-abh03a:1159_0": "Ñāṇaṃ anārammaṇantikathāvaṇṇanā.",
  "atk-abh03a:1160_0": "6. Atītānāgatārammaṇakathāvaṇṇanā",
  "atk-abh03a:1161_0": "559- 561.",
  "atk-abh03a:1161_1": "Idāni atītānāgatārammaṇakathā nāma hoti.",
  "atk-abh03a:1161_2": "Tattha yasmā atītānāgatārammaṇaṃ nāma natthi,",
  "atk-abh03a:1161_3": "tasmā tadārammaṇena cittena ārammaṇassa natthitāya anārammaṇena bhavitabbanti atītaṃ anārammaṇanti yesaṃ laddhi,",
  "atk-abh03a:1161_4": "seyyathāpi uttarāpathakānaṃ,",
  "atk-abh03a:1161_5": "te sandhāya atītārammaṇanti pucchā sakavādissa,",
  "atk-abh03a:1161_6": "paṭiññā itarassa.",
  "atk-abh03a:1161_7": "Sesamettha yathāpāḷimeva niyyātīti.",
  "atk-abh03a:1162_0": "Atītānāgatārammaṇakathāvaṇṇanā.",
  "atk-abh03a:1163_0": "7. Vitakkānupatitakathāvaṇṇanā",
  "atk-abh03a:1164_0": "562.",
  "atk-abh03a:1164_1": "Idāni vitakkānupatitakathā nāma hoti.",
  "atk-abh03a:1164_2": "Tattha vitakkānupatitā nāma duvidhā –",
  "atk-abh03a:1164_3": "ārammaṇato ca sampayogato ca.",
  "atk-abh03a:1164_4": "Tattha asukacittaṃ nāma vitakkassārammaṇaṃ na hotīti niyamābhāvato siyā sabbaṃ cittaṃ vitakkānupatitaṃ,",
  "atk-abh03a:1164_5": "vitakkavippayuttacittasabbhāvato pana na sabbaṃ cittaṃ vitakkānupatitaṃ.",
  "atk-abh03a:1164_6": "Iti imaṃ vibhāgaṃ akatvā aviseseneva sabbaṃ cittaṃ vitakkānupatitanti yesaṃ laddhi,",
  "atk-abh03a:1164_7": "seyyathāpi uttarāpathakānaṃ,",
  "atk-abh03a:1164_8": "te sandhāya pucchā sakavādissa,",
  "atk-abh03a:1164_9": "paṭiññā itarassa.",
  "atk-abh03a:1164_10": "Sesamettha pāḷivaseneva niyyātīti.",
  "atk-abh03a:1165_0": "Vitakkānupatitakathāvaṇṇanā.",
  "atk-abh03a:1166_0": "8. Vitakkavipphārasaddakathāvaṇṇanā",
  "atk-abh03a:1167_0": "563.",
  "atk-abh03a:1167_1": "Idāni vitakkavipphārasaddakathā nāma hoti.",
  "atk-abh03a:1167_2": "Tattha yasmā “vitakkavicārā vacīsaṅkhārā”ti vuttā,",
  "atk-abh03a:1167_3": "tasmā sabbaso vitakkayato vicārayato antamaso manodhātupavattikālepi vitakkavipphāro saddoyevāti yesaṃ laddhi,",
  "atk-abh03a:1167_4": "seyyathāpi pubbaseliyānaṃ;",
  "atk-abh03a:1167_5": "te sandhāya sabbasoti pucchā sakavādissa paṭiññā itarassa.",
  "atk-abh03a:1167_6": "Atha naṃ yadi vitakkavipphāramattaṃ saddo,",
  "atk-abh03a:1167_7": "phassādivipphāropi saddo bhaveyyāti codetuṃ sabbaso phusayatotiādimāha.",
  "atk-abh03a:1167_8": "Itaro tādisaṃ suttalesaṃ apassanto paṭikkhipati.",
  "atk-abh03a:1167_9": "Vitakkavipphāro saddo sotaviññeyyoti vitakkassa vipphāramattameva saddoti katvā pucchati,",
  "atk-abh03a:1167_10": "na vitakkavipphārasamuṭṭhitaṃ suttapamattānaṃ saddaṃ,",
  "atk-abh03a:1167_11": "itaro paṭikkhipati.",
  "atk-abh03a:1167_12": "Nanu vitakkavipphārasaddo na sotaviññeyyoti idaṃ tasseva laddhiyā dasseti.",
  "atk-abh03a:1167_13": "So hi vitakkavipphāramattameva saddaṃ vadati,",
  "atk-abh03a:1167_14": "so na sotaviññeyyoti.",
  "atk-abh03a:1167_15": "Itaro pana “vitakkavipphārasaddaṃ sutvā ādisatī” ti vacanato sotaviññeyyovāti vadati.",
  "atk-abh03a:1168_0": "Vitakkavipphārasaddakathāvaṇṇanā.",
  "atk-abh03a:1169_0": "9. Nayathācittassa vācātikathāvaṇṇanā",
  "atk-abh03a:1170_0": "564.",
  "atk-abh03a:1170_1": "Idāni nayathācittassa vācātikathā nāma hoti.",
  "atk-abh03a:1170_2": "Tattha yasmā koci aññaṃ bhaṇissāmīti aññaṃ bhaṇati,",
  "atk-abh03a:1170_3": "tasmā nayathācittassa vācā cittānurūpā cittānugatikā na hoti,",
  "atk-abh03a:1170_4": "vināpi cittena pavattatīti yesaṃ laddhi;",
  "atk-abh03a:1170_5": "seyyathāpi pubbaseliyānaṃ;",
  "atk-abh03a:1170_6": "te sandhāya pucchā sakavādissa,",
  "atk-abh03a:1170_7": "paṭiññā itarassa.",
  "atk-abh03a:1170_8": "Atha naṃ “yadi taṃsamuṭṭhāpakaṃ cittaṃ na siyā,",
  "atk-abh03a:1170_9": "phassādayopi tasmiṃ khaṇe na siyu”nti codetuṃ aphassakassātiādimāha.",
  "atk-abh03a:1170_10": "Na bhaṇitukāmotiādīsu yasmā aññaṃ bhaṇissāmīti aññaṃ bhaṇantopi bhaṇitukāmoyeva nāma hoti,",
  "atk-abh03a:1170_11": "tasmā na hevāti paṭikkhipati.",
  "atk-abh03a:1171_0": "565.",
  "atk-abh03a:1171_1": "Nanu atthi koci aññaṃ bhaṇissāmītiādīsu cīvaranti bhaṇitukāmo cīranti bhaṇeyya.",
  "atk-abh03a:1171_2": "Tattha aññaṃ bhaṇitukāmatācittaṃ,",
  "atk-abh03a:1171_3": "aññaṃ bhaṇanacittaṃ,",
  "atk-abh03a:1171_4": "iti pubbabhāgena cittena asadisattā ayathācitto nāma hoti,",
  "atk-abh03a:1171_5": "tenassa kevalaṃ anāpatti nāma hoti,",
  "atk-abh03a:1171_6": "na pana cīranti vacanasamuṭṭhāpakacittaṃ natthi,",
  "atk-abh03a:1171_7": "iti acittakā sā vācāti atthaṃ sandhāya iminā udāharaṇena “nayathācittassa vācā”ti patiṭṭhāpitāpi appatiṭṭhāpitāva hotīti.",
  "atk-abh03a:1172_0": "Nayathācittassa vācātikathāvaṇṇanā.",
  "atk-abh03a:1173_0": "10. Nayathācittassa kāyakammantikathāvaṇṇanā",
  "atk-abh03a:1174_0": "566- 567.",
  "atk-abh03a:1174_1": "Idāni nayathācittassa kāyakammantikathā nāma hoti.",
  "atk-abh03a:1174_2": "Tattha yasmā koci aññatra gacchissāmīti aññatra gacchati,",
  "atk-abh03a:1174_3": "tasmā nayathācittassa kāyakammaṃ cittānurūpaṃ cittānugatikaṃ na hoti,",
  "atk-abh03a:1174_4": "vināpi cittena pavattatīti yesaṃ laddhi,",
  "atk-abh03a:1174_5": "seyyathāpi pubbaseliyānaṃyeva,",
  "atk-abh03a:1174_6": "te sandhāya pucchā sakavādissa,",
  "atk-abh03a:1174_7": "paṭiññā itarassa.",
  "atk-abh03a:1174_8": "Sesamettha heṭṭhā vuttanayeneva veditabbanti.",
  "atk-abh03a:1175_0": "Nayathācittassa kāyakammantikathāvaṇṇanā.",
  "atk-abh03a:1176_0": "11. Atītānāgatasamannāgatakathāvaṇṇanā",
  "atk-abh03a:1177_0": "568- 570.",
  "atk-abh03a:1177_1": "Idāni atītānāgatehi samannāgatakathā nāma hoti.",
  "atk-abh03a:1177_2": "Tattha samannāgatapaññatti paṭilābhapaññattīti dve paññattiyo veditabbā.",
  "atk-abh03a:1177_3": "Tāsu paccuppannadhammasamaṅgī samannāgatoti vuccati.",
  "atk-abh03a:1177_4": "Aṭṭha samāpattilābhino pana samāpattiyo kiñcāpi na ekakkhaṇe pavattanti,",
  "atk-abh03a:1177_5": "aññā atītā honti,",
  "atk-abh03a:1177_6": "aññā anāgatā,",
  "atk-abh03a:1177_7": "aññā paccuppannā,",
  "atk-abh03a:1177_8": "paṭivijjhitvā aparihīnatāya pana lābhīti vuccati.",
  "atk-abh03a:1177_9": "Tattha yesaṃ imaṃ vibhāgaṃ aggahetvā yasmā jhānalābhīnaṃ atītānāgatāni jhānānipi atthi,",
  "atk-abh03a:1177_10": "tasmā “te atītenapi anāgatenapi samannāgatā”ti laddhi,",
  "atk-abh03a:1177_11": "seyyathāpi andhakānaṃ.",
  "atk-abh03a:1177_12": "Te sandhāya pucchā sakavādissa,",
  "atk-abh03a:1177_13": "paṭiññā itarassa.",
  "atk-abh03a:1177_14": "Sesamettha uttānatthamevāti.",
  "atk-abh03a:1177_15": "“Aṭṭhavimokkhajhāyī”tiādi pana lābhībhāvassa sādhakaṃ,",
  "atk-abh03a:1177_16": "na samannāgatabhāvassāti.",
  "atk-abh03a:1178_0": "Atītānāgatasamannāgatakathāvaṇṇanā.",
  "atk-abh03a:1179_0": "Navamo vaggo.",
  "atk-abh03a:1180_0": "10. Dasamavaggo",
  "atk-abh03a:1181_0": "1. Nirodhakathāvaṇṇanā",
  "atk-abh03a:1182_0": "571- 572.",
  "atk-abh03a:1182_1": "Idāni nirodhakathā nāma hoti.",
  "atk-abh03a:1182_2": "Tattha yesaṃ “upapattesiyanti saṅkhaṃ gatassa bhavaṅgacittassa bhaṅgakkhaṇena saheva kiriyāti saṅkhaṃ",
  "atk-abh03a:1182_3": "gatā kusalā vā akusalā vā cattāro khandhā cittasamuṭṭhānarūpañcāti pañcakkhandhā uppajjanti.",
  "atk-abh03a:1182_4": "Tesu hi anuppannesu bhavaṅge niruddhe santativicchedo bhaveyyā”ti laddhi,",
  "atk-abh03a:1182_5": "seyyathāpi andhakānaṃ;",
  "atk-abh03a:1182_6": "te sandhāya upapattesiyeti pucchā sakavādissa,",
  "atk-abh03a:1182_7": "paṭiññā itarassa.",
  "atk-abh03a:1182_8": "Tattha upapattesiyeti catūsupi padesu bahuvacanabhummatthe ekavacanabhummaṃ.",
  "atk-abh03a:1182_9": "Upapattesiyesu pañcasu khandhesu aniruddhesūti ayañhettha attho.",
  "atk-abh03a:1182_10": "Dasannanti upapattesiyakhandhānañca kiriyakhandhānañca vasena vuttaṃ.",
  "atk-abh03a:1182_11": "Tattha paṭhamapañhe khandhalakkhaṇavasena kiriyavasena ca pañceva nāma te khandhāti paṭikkhipati.",
  "atk-abh03a:1182_12": "Dutiyapañhe purimapacchimavasena upapattesiyakiriyavasena ca nānattaṃ sandhāya paṭijānāti.",
  "atk-abh03a:1182_13": "Dvinnaṃ pana phassānaṃ cittānañca samodhānaṃ puṭṭho suttalesābhāvena paṭikkhipati.",
  "atk-abh03a:1183_0": "Kiriyā cattāroti rūpena vinā kusalā akusalā vā cattāro gahitā.",
  "atk-abh03a:1183_1": "Kiriyāñāṇanti paravādinā cakkhuviññāṇasamaṅgikkhaṇe arahato anuññātaṃ anārammaṇañāṇaṃ.",
  "atk-abh03a:1183_2": "Niruddhe maggo uppajjatīti pucchā paravādissa,",
  "atk-abh03a:1183_3": "aniruddhe anuppajjanato paṭiññā sakavādissa.",
  "atk-abh03a:1183_4": "Mato maggaṃ bhāvetīti chalena pucchā paravādissa.",
  "atk-abh03a:1183_5": "Yasmā pana paṭisandhito yāva cuticittā satto jīvatiyeva nāma,",
  "atk-abh03a:1183_6": "tasmā sakavādī na hevanti paṭikkhipati.",
  "atk-abh03a:1184_0": "Nirodhakathāvaṇṇanā.",
  "atk-abh03a:1185_0": "2. Rūpaṃmaggotikathāvaṇṇanā",
  "atk-abh03a:1186_0": "573- 575.",
  "atk-abh03a:1186_1": "Idāni rūpaṃ maggotikathā nāma hoti.",
  "atk-abh03a:1186_2": "Tattha yesaṃ “sammāvācākammantājīvā rūpa”nti laddhi,",
  "atk-abh03a:1186_3": "seyyathāpi mahisāsakasammitiyamahāsaṃghikānaṃ;",
  "atk-abh03a:1186_4": "te sandhāya maggasamaṅgissāti pucchā sakavādissa,",
  "atk-abh03a:1186_5": "paṭiññā itarassa.",
  "atk-abh03a:1186_6": "Atha naṃ “yadi te sammāvācādayo rūpaṃ,",
  "atk-abh03a:1186_7": "na viratiyo,",
  "atk-abh03a:1186_8": "yathā sammādiṭṭhādimaggo sārammaṇādisabhāvo,",
  "atk-abh03a:1186_9": "evaṃ tampi rūpaṃ siyā”ti codetuṃ sārammaṇotiādimāha.",
  "atk-abh03a:1186_10": "Tattha paṭikkhepo ca paṭiññā ca paravādino laddhianurūpena veditabbā.",
  "atk-abh03a:1186_11": "Sesamettha uttānatthamevāti.",
  "atk-abh03a:1187_0": "Rūpaṃ maggotikathāvaṇṇanā.",
  "atk-abh03a:1188_0": "3. Pañcaviññāṇasamaṅgissa maggakathāvaṇṇanā",
  "atk-abh03a:1189_0": "576.",
  "atk-abh03a:1189_1": "Idāni pañcaviññāṇasamaṅgissa maggakathā nāma hoti.",
  "atk-abh03a:1189_2": "Tattha yesaṃ “cakkhunā rūpaṃ disvā na nimittaggāhī hotī”ti suttaṃ nissāya “pañcaviññāṇasamaṅgissa atthi maggabhāvanā”ti laddhi,",
  "atk-abh03a:1189_3": "seyyathāpi mahāsaṃghikānaṃ,",
  "atk-abh03a:1189_4": "te sandhāya pucchā sakavādissa,",
  "atk-abh03a:1189_5": "paṭiññā itarassa.",
  "atk-abh03a:1189_6": "Atha naṃ “sace tassa maggabhāvanā atthi,",
  "atk-abh03a:1189_7": "pañcaviññāṇagatikena vā maggena,",
  "atk-abh03a:1189_8": "maggagatikehi vā pañcaviññāṇehi bhavitabbaṃ,",
  "atk-abh03a:1189_9": "na ca tāni maggagatikāni anibbānārammaṇattā alokuttarattā ca,",
  "atk-abh03a:1189_10": "na maggo pañcaviññāṇagatiko tesaṃ lakkhaṇena asaṅgahitattā”ti codetuṃ nanu pañcaviññāṇā uppannavatthukātiādimāha.",
  "atk-abh03a:1189_11": "Tatrāyaṃ adhippāyo –",
  "atk-abh03a:1189_12": "yadi pañcaviññāṇasamaṅgissa maggabhāvanā siyā,",
  "atk-abh03a:1189_13": "yena manoviññāṇena maggo sampayutto,",
  "atk-abh03a:1189_14": "tampi pañcaviññāṇasamaṅgissa siyā.",
  "atk-abh03a:1189_15": "Evaṃ sante yadidaṃ “pañcaviññāṇā uppannavatthukā”tiādi lakkhaṇaṃ vuttaṃ,",
  "atk-abh03a:1189_16": "taṃ evaṃ avatvā “cha viññāṇā”ti vattabbaṃ siyā.",
  "atk-abh03a:1189_17": "Tathā pana avatvā “pañcaviññāṇā”tveva vuttaṃ,",
  "atk-abh03a:1189_18": "tasmā na vatabbaṃ “pañcaviññāṇasamaṅgissa atthi maggabhāvanā”ti.",
  "atk-abh03a:1189_19": "Yasmā cettha ayameva adhippāyo,",
  "atk-abh03a:1189_20": "tasmā sakavādī taṃ lakkhaṇaṃ paravādiṃ sampaṭicchāpetvā no ca vata re vattabbe pañcaviññāṇasamaṅgissa atthi maggabhāvanāti āha.",
  "atk-abh03a:1190_0": "Aparo nayo –",
  "atk-abh03a:1190_1": "pañcaviññāṇā uppannavatthukā,",
  "atk-abh03a:1190_2": "maggo avatthukopi hoti.",
  "atk-abh03a:1190_3": "Te ca uppannārammaṇā,",
  "atk-abh03a:1190_4": "maggo navattabbārammaṇo.",
  "atk-abh03a:1190_5": "Te purejātavatthukāva maggo avatthukopi.",
  "atk-abh03a:1190_6": "Te purejātārammaṇā,",
  "atk-abh03a:1190_7": "maggo apurejātārammaṇo.",
  "atk-abh03a:1190_8": "Te ajjhattikavatthukāva maggo avatthukopi hoti.",
  "atk-abh03a:1190_9": "Te ca rūpādivasena bāhirārammaṇā,",
  "atk-abh03a:1190_10": "maggo nibbānārammaṇo.",
  "atk-abh03a:1190_11": "Te aniruddhaṃ vatthuṃ nissayaṃ katvā pavattanato asambhinnavatthukā,",
  "atk-abh03a:1190_12": "maggo avatthukopi.",
  "atk-abh03a:1190_13": "Te aniruddhāneva rūpādīni ārabbha pavattanato asambhinnārammaṇā,",
  "atk-abh03a:1190_14": "maggo nibbānārammaṇo.",
  "atk-abh03a:1190_15": "Te nānāvatthukā,",
  "atk-abh03a:1190_16": "maggo avatthuko vā ekavatthuko vā.",
  "atk-abh03a:1190_17": "Te nānārammaṇā maggo ekārammaṇo.",
  "atk-abh03a:1190_18": "Te attano attanova rūpādigocare pavattanato na aññamaññassa gocaravisayaṃ paccanubhonti,",
  "atk-abh03a:1190_19": "maggo rūpādīsu ekampi gocaraṃ na karoti.",
  "atk-abh03a:1190_20": "Te kiriyamanodhātuṃ purecārikaṃ katvā uppajjanato na asamannāhārā na amanasikārā uppajjanti,",
  "atk-abh03a:1190_21": "maggo nirāvajjanova.",
  "atk-abh03a:1190_22": "Te sampaṭicchanādīhi vokiṇṇā uppajjanti,",
  "atk-abh03a:1190_23": "maggassa vokāroyeva natthi.",
  "atk-abh03a:1190_24": "Te aññamaññaṃ pubbacarimabhāvena uppajjanti,",
  "atk-abh03a:1190_25": "maggassa tehi saddhiṃ purimapacchimatāva natthi,",
  "atk-abh03a:1190_26": "tesaṃ anuppattikāle tikkhavipassanāsamaye,",
  "atk-abh03a:1190_27": "tesaṃ anuppattidese āruppepi ca uppajjanato.",
  "atk-abh03a:1190_28": "Te sampaṭicchanādīhi antaritattā na aññamaññassa samanantarā uppajjanti,",
  "atk-abh03a:1190_29": "maggassa sampaṭicchanādīhi antaritabhāvova natthi.",
  "atk-abh03a:1190_30": "Tesaṃ aññatra abhinipātā ābhogamattampi kiccaṃ natthi,",
  "atk-abh03a:1190_31": "maggassa kilesasamugghātanaṃ kiccanti.",
  "atk-abh03a:1190_32": "Yasmā cettha ayampi adhippāyo,",
  "atk-abh03a:1190_33": "tasmā sakavādī imehākārehi paravādiṃ maggassa apañcaviññāṇagatikabhāvaṃ sampaṭicchāpetvā no ca vata re",
  "atk-abh03a:1190_34": "vattabbe pañcaviññāṇasamaṅgissa atthi maggabhāvanāti āha.",
  "atk-abh03a:1191_0": "577.",
  "atk-abh03a:1191_1": "Suññataṃ ārabbhāti “yathā lokuttaramaggo suññataṃ nibbānaṃ ārabbha,",
  "atk-abh03a:1191_2": "lokiyo suddhasaṅkhārapuñjaṃ ārabbha uppajjati,",
  "atk-abh03a:1191_3": "kiṃ te evaṃ cakkhuviññāṇa”nti pucchati.",
  "atk-abh03a:1191_4": "Itaro “cakkhuñca paṭicca rūpe cā”ti vacanato paṭikkhipati.",
  "atk-abh03a:1191_5": "Dutiyaṃ puṭṭho “na nimittaggāhī”ti vacanato yaṃ tattha animittaṃ,",
  "atk-abh03a:1191_6": "tadeva suññatanti sandhāya paṭijānāti.",
  "atk-abh03a:1191_7": "Cakkhuñca paṭiccāti pañhadvayepi eseva nayo.",
  "atk-abh03a:1192_0": "578- 579.",
  "atk-abh03a:1192_1": "Cakkhuviññāṇaṃ atītānāgataṃ ārabbhāti ettha ayamadhippāyo –",
  "atk-abh03a:1192_2": "manoviññāṇasamaṅgissa atthi maggabhāvanā,",
  "atk-abh03a:1192_3": "manoviññāṇañca atītānāgatampi ārabbha uppajjati,",
  "atk-abh03a:1192_4": "kiṃ te evaṃ cakkhuviññāṇampīti.",
  "atk-abh03a:1192_5": "Phassaṃ ārabbhātiādīsupi eseva nayo.",
  "atk-abh03a:1192_6": "Cakkhunā rūpaṃ disvā na nimittaggāhīti ettha javanakkhaṇe na nimittaggāhitā vuttā,",
  "atk-abh03a:1192_7": "na cakkhuviññāṇakkhaṇe.",
  "atk-abh03a:1192_8": "Tasmā lokiyamaggampi sandhāyetaṃ asādhakanti.",
  "atk-abh03a:1193_0": "Pañcaviññāṇasamaṅgissa maggakathāvaṇṇanā.",
  "atk-abh03a:1194_0": "4. Pañcaviññāṇā kusalāpītikathāvaṇṇanā",
  "atk-abh03a:1195_0": "580-583. Idāni pañcaviññāṇā kusalāpītikathā nāma hoti. Sā heṭṭhā vuttanayeneva atthato veditabbāti.",
  "atk-abh03a:1196_0": "Pañcaviññāṇā kusalāpītikathāvaṇṇanā.",
  "atk-abh03a:1197_0": "5. Pañcaviññāṇā sābhogātikathāvaṇṇanā",
  "atk-abh03a:1198_0": "584- 586.",
  "atk-abh03a:1198_1": "Idāni pañcaviññāṇā sābhogātikathā nāma hoti.",
  "atk-abh03a:1198_2": "Tattha ābhogo nāma kusalākusalavasena hoti satthārā ca “cakkhunā rūpaṃ disvā nimittaggāhī hoti,",
  "atk-abh03a:1198_3": "na nimittaggāhī hotī”tiādi vuttaṃ,",
  "atk-abh03a:1198_4": "taṃ ayoniso gahetvā “pañcaviññāṇā sābhogā”ti yesaṃ laddhi,",
  "atk-abh03a:1198_5": "seyyathāpi mahāsaṃghikānaṃ,",
  "atk-abh03a:1198_6": "te sandhāya pucchā sakavādissa,",
  "atk-abh03a:1198_7": "paṭiññā itarassa.",
  "atk-abh03a:1198_8": "Sesamettha purimakathāsadisamevāti.",
  "atk-abh03a:1199_0": "Pañcaviññāṇā sābhogātikathāvaṇṇanā.",
  "atk-abh03a:1200_0": "6. Dvīhi sīlehītikathāvaṇṇanā",
  "atk-abh03a:1201_0": "587- 589.",
  "atk-abh03a:1201_1": "Idāni dvīhi sīlehītikathā nāma hoti.",
  "atk-abh03a:1201_2": "Tattha “sīle patiṭṭhāya naro sapañño”tiādivacanato yasmā lokiyena sīlena sīlavā lokuttaraṃ maggaṃ bhāveti,",
  "atk-abh03a:1201_3": "tasmā “purimena ca lokiyena maggakkhaṇe lokuttarena cāti dvīhi sīlehi samannāgato nāma hotī”ti yesaṃ laddhi,",
  "atk-abh03a:1201_4": "seyyathāpi mahāsaṃghikānaṃyeva,",
  "atk-abh03a:1201_5": "te sandhāya maggasamaṅgīti pucchā sakavādissa,",
  "atk-abh03a:1201_6": "paṭiññā itarassa.",
  "atk-abh03a:1201_7": "Atha naṃ “yadi so ekakkhaṇe lokiyalokuttarehi dvīhi sīlehi samannāgato,",
  "atk-abh03a:1201_8": "dvīhi phassādīhipi tena samannāgatena bhavitabba”nti codetuṃ dvīhi phassehītiādimāha.",
  "atk-abh03a:1201_9": "Itaro tathārūpaṃ nayaṃ apassanto paṭikkhipati.",
  "atk-abh03a:1201_10": "Lokiyena ca lokuttarena cāti pañhe pubbe samādinnañca maggakkhaṇe uppannasammāvācādīni ca sandhāya paṭijānāti.",
  "atk-abh03a:1202_0": "Lokiye sīle niruddheti pucchā paravādissa,",
  "atk-abh03a:1202_1": "khaṇabhaṅganirodhaṃ sandhāya paṭiññā sakavādissa.",
  "atk-abh03a:1202_2": "Itaro pana taṃ vītikkamaṃ viya sallakkhento dussīlotiādimāha.",
  "atk-abh03a:1202_3": "Laddhipatiṭṭhāpanaṃ panassa pubbe abhinnasīlataṃyeva dīpeti,",
  "atk-abh03a:1202_4": "na dvīhi samannāgatataṃ.",
  "atk-abh03a:1202_5": "Tasmā appatiṭṭhitāva laddhīti.",
  "atk-abh03a:1203_0": "Dvīhi sīlehītikathāvaṇṇanā.",
  "atk-abh03a:1204_0": "7. Sīlaṃ acetasikantikathāvaṇṇanā",
  "atk-abh03a:1205_0": "590- 594.",
  "atk-abh03a:1205_1": "Idāni sīlaṃ acetasikantikathā nāma hoti.",
  "atk-abh03a:1205_2": "Tattha yasmā sīle uppajjitvā niruddhepi samādānahetuko sīlopacayo nāma atthi,",
  "atk-abh03a:1205_3": "yena so sīlavāyeva nāma hoti,",
  "atk-abh03a:1205_4": "tasmā “sīlaṃ acetasika”nti yesaṃ laddhi,",
  "atk-abh03a:1205_5": "seyyathāpi mahāsaṃghikānaṃ,",
  "atk-abh03a:1205_6": "te sandhāya pucchā sakavādissa,",
  "atk-abh03a:1205_7": "paṭiññā itarassa.",
  "atk-abh03a:1205_8": "Sesamettha “dānaṃ acetasika”ntikathāyaṃ vuttanayeneva veditabbaṃ.",
  "atk-abh03a:1205_9": "Laddhipatiṭṭhāpanampi ayoniso gahitattā appatiṭṭhāpanamevāti.",
  "atk-abh03a:1206_0": "Sīlaṃ acetasikantikathāvaṇṇanā.",
  "atk-abh03a:1207_0": "8. Sīlaṃ na cittānuparivattītikathāvaṇṇanā",
  "atk-abh03a:1208_0": "595- 597.",
  "atk-abh03a:1208_1": "Idāni sīlaṃ na cittānuparivattītikathā nāma hoti.",
  "atk-abh03a:1208_2": "Tattha na cittānuparivattīti bhāsantarameva nānaṃ,",
  "atk-abh03a:1208_3": "sesaṃ purimakathāsadisamevāti.",
  "atk-abh03a:1209_0": "Sīlaṃ na cittānuparivattītikathāvaṇṇanā.",
  "atk-abh03a:1210_0": "9. Samādānahetukathāvaṇṇanā",
  "atk-abh03a:1211_0": "598- 600.",
  "atk-abh03a:1211_1": "Idāni samādānahetukathā nāma hoti.",
  "atk-abh03a:1211_2": "Tattha “ārāmaropā”ti gāthāya atthaṃ ayoniso gahetvā “sadā puññaṃ pavaḍḍhatī”ti vacanato “samādānahetukaṃ sīlaṃ vaḍḍhatī”ti yesaṃ laddhi,",
  "atk-abh03a:1211_3": "seyyathāpi mahāsaṃghikānaññeva,",
  "atk-abh03a:1211_4": "te sandhāya pucchā sakavādissa,",
  "atk-abh03a:1211_5": "cittavippayuttaṃ sīlopacayaṃ sandhāya paṭiññā paravādissa.",
  "atk-abh03a:1211_6": "Sesaṃ purimakathāsadisamevāti.",
  "atk-abh03a:1212_0": "Samādānahetukathāvaṇṇanā.",
  "atk-abh03a:1213_0": "10. Viññatti sīlantikathāvaṇṇanā",
  "atk-abh03a:1214_0": "601- 602.",
  "atk-abh03a:1214_1": "Idāni viññatti sīlantikathā nāma hoti.",
  "atk-abh03a:1214_2": "Tattha kāyaviññatti kāyakammaṃ,",
  "atk-abh03a:1214_3": "vacīviññatti vacīkammanti gahitattā “viññatti sīla”nti yesaṃ laddhi,",
  "atk-abh03a:1214_4": "seyyathāpi mahāsaṃghikānañceva sammitiyānañca;",
  "atk-abh03a:1214_5": "te sandhāya viññattīti pucchā sakavādissa,",
  "atk-abh03a:1214_6": "paṭiññā itarassa.",
  "atk-abh03a:1214_7": "Atha naṃ yasmā sīlaṃ nāma virati,",
  "atk-abh03a:1214_8": "na rūpadhammo,",
  "atk-abh03a:1214_9": "tasmā tenatthena codetuṃ pāṇātipātā veramaṇītiādimāha.",
  "atk-abh03a:1214_10": "Abhivādanaṃ sīlantiādi yathārūpaṃ viññattiṃ so “sīla”nti maññati taṃ uddharitvā dassetuṃ vuttaṃ.",
  "atk-abh03a:1214_11": "Yasmā pana sā virati na hoti,",
  "atk-abh03a:1214_12": "tasmā puna pāṇātipātātiādimāha.",
  "atk-abh03a:1214_13": "Laddhi panassa chalena patiṭṭhitattā appatiṭṭhitāyevāti.",
  "atk-abh03a:1215_0": "Viññatti sīlantikathāvaṇṇanā.",
  "atk-abh03a:1216_0": "11. Aviññatti dussīlyantikathāvaṇṇanā",
  "atk-abh03a:1217_0": "603- 604.",
  "atk-abh03a:1217_1": "Idāni aviññatti dussīlyantikathā nāma hoti.",
  "atk-abh03a:1217_2": "Tattha cittavippayuttaṃ apuññūpacayañceva āṇattiyā ca pāṇātipātādīsu aṅgapāripūriṃ sandhāya “aviññatti dussīlya”nti yesaṃ laddhi,",
  "atk-abh03a:1217_3": "seyyathāpi mahāsaṃghikānaṃ,",
  "atk-abh03a:1217_4": "te sandhāya pucchā sakavādissa,",
  "atk-abh03a:1217_5": "paṭiññā itarassa.",
  "atk-abh03a:1217_6": "Atha naṃ “sace sā dussīlyaṃ,",
  "atk-abh03a:1217_7": "pāṇātipātādīsu aññatarā siyā”ti codetuṃ pāṇātipātotiādimāha.",
  "atk-abh03a:1217_8": "Pāpakammaṃ samādiyitvāti “asukaṃ nāma ghātessāmi,",
  "atk-abh03a:1217_9": "asukaṃ bhaṇḍaṃ avaharissāmī”ti evaṃ pāpasamādānaṃ katvā.",
  "atk-abh03a:1217_10": "Ubho vaḍḍhantīti puṭṭho dānakkhaṇe pāpassa anuppattiṃ sandhāya paṭikkhipati.",
  "atk-abh03a:1217_11": "Dutiyaṃ puṭṭho cittavippayuttaṃ pāpūpacayaṃ sandhāya paṭijānāti.",
  "atk-abh03a:1217_12": "Sesamettha paribhogamayakathāyaṃ vuttanayeneva veditabbaṃ.",
  "atk-abh03a:1217_13": "Laddhipatiṭṭhāpanampissa pāpasamādinnapubbabhāgameva sādheti;",
  "atk-abh03a:1217_14": "na aviññattiyā dussīlabhāvanti.",
  "atk-abh03a:1218_0": "Aviññatti dussīlyantikathāvaṇṇanā.",
  "atk-abh03a:1219_0": "Dasamo vaggo.",
  "atk-abh03a:1220_0": "Dutiyapaṇṇāsako samatto.",
  "atk-abh03a:1221_0": "11. Ekādasamavaggo",
  "atk-abh03a:1222_0": "1-3. Tissopi anusayakathāvaṇṇanā",
  "atk-abh03a:1223_0": "605- 613.",
  "atk-abh03a:1223_1": "Idāni anusayā abyākatā, ahetukā,",
  "atk-abh03a:1223_2": "cittavippayuttāti tissopi anusayakathā nāma honti.",
  "atk-abh03a:1223_3": "Tattha yasmā puthujjano kusalābyākate citte vattamāne “sānusayo”ti vattabbo,",
  "atk-abh03a:1223_4": "yo cassa tasmiṃ khaṇe hetu,",
  "atk-abh03a:1223_5": "na tena hetunā anusayā sahetukā,",
  "atk-abh03a:1223_6": "na tena cittena sampayuttā,",
  "atk-abh03a:1223_7": "tasmā “te abyākatā, ahetukā,",
  "atk-abh03a:1223_8": "cittavippayuttā”ti yesaṃ laddhi,",
  "atk-abh03a:1223_9": "seyyathāpi mahāsaṃghikānañceva sammitiyānañca;",
  "atk-abh03a:1223_10": "te sandhāya tīsupi kathāsu pucchā sakavādissa,",
  "atk-abh03a:1223_11": "paṭiññā itarassa.",
  "atk-abh03a:1223_12": "Sesaṃ heṭṭhā vuttanayattā sakkā pāḷimaggeneva jānitunti,",
  "atk-abh03a:1223_13": "tasmā na vitthāritanti.",
  "atk-abh03a:1224_0": "Tissopi anusayakathāvaṇṇanā.",
  "atk-abh03a:1225_0": "4. Ñāṇakathāvaṇṇanā",
  "atk-abh03a:1226_0": "614- 615.",
  "atk-abh03a:1226_1": "Idāni ñāṇakathā nāma hoti.",
  "atk-abh03a:1226_2": "Tattha maggañāṇena aññāṇe vigatepi puna cakkhuviññāṇādivasena ñāṇavippayuttacitte vattamāne yasmā taṃ maggacittaṃ na pavattati,",
  "atk-abh03a:1226_3": "tasmā “na vattabbaṃ ñāṇī”ti yesaṃ laddhi,",
  "atk-abh03a:1226_4": "seyyathāpi mahāsaṃghikānaṃ;",
  "atk-abh03a:1226_5": "te sandhāya pucchā sakavādissa,",
  "atk-abh03a:1226_6": "paṭiññā itarassa.",
  "atk-abh03a:1226_7": "Atha naṃ “yadi aññāṇe vigate ‘ñāṇī’ti paññatti na siyā,",
  "atk-abh03a:1226_8": "rāgādīsu vigatesu vītarāgādipaññattipi na siyāti puggalapaññattiyaṃ akovidosī”ti codetuṃ rāge vigatetiādimāha.",
  "atk-abh03a:1226_9": "Itaro tesu vigatesu sarāgādibhāve yuttiṃ apassanto paṭikkhipati.",
  "atk-abh03a:1226_10": "Pariyosāne yasmā ñāṇapaṭilābhena so ñāṇīti vattabbataṃ arahati,",
  "atk-abh03a:1226_11": "tasmā na hevanti paṭikkhepo sakavādissāti.",
  "atk-abh03a:1227_0": "Ñāṇakathāvaṇṇanā.",
  "atk-abh03a:1228_0": "5. Ñāṇaṃ cittavippayuttantikathāvaṇṇanā",
  "atk-abh03a:1229_0": "616- 617.",
  "atk-abh03a:1229_1": "Idāni ñāṇaṃ cittavippayuttantikathā nāma hoti.",
  "atk-abh03a:1229_2": "Tattha yasmā arahā cakkhuviññāṇādisamaṅgī paṭiladdhaṃ maggañāṇaṃ sandhāya “ñāṇī”ti vuccati,",
  "atk-abh03a:1229_3": "na cassa taṃ tena cittena sampayuttaṃ,",
  "atk-abh03a:1229_4": "tasmā “ñāṇaṃ cittavippayutta”nti yesaṃ laddhi,",
  "atk-abh03a:1229_5": "seyyathāpi pubbaseliyānaṃ;",
  "atk-abh03a:1229_6": "te sandhāya pucchā sakavādissa,",
  "atk-abh03a:1229_7": "paṭiññā itarassa.",
  "atk-abh03a:1229_8": "Atha naṃ “yadi te ñāṇaṃ cittavippayuttaṃ cittavippayuttesu rūpādīsu aññataraṃ siyā”ti codetuṃ rūpantiādimāha.",
  "atk-abh03a:1229_9": "Itaro paṭikkhipati.",
  "atk-abh03a:1229_10": "Sesaṃ heṭṭhā vuttanayameva.",
  "atk-abh03a:1229_11": "Pariyosāne pana paññavāti puṭṭho paṭilābhavasena taṃ pavattiṃ icchati,",
  "atk-abh03a:1229_12": "tasmā paṭijānātīti.",
  "atk-abh03a:1230_0": "Ñāṇaṃ cittavippayuttantikathāvaṇṇanā.",
  "atk-abh03a:1231_0": "6. Idaṃ dukkhantikathāvaṇṇanā",
  "atk-abh03a:1232_0": "618- 820.",
  "atk-abh03a:1232_1": "Idāni idaṃ dukkhantikathā nāma hoti.",
  "atk-abh03a:1232_2": "Tattha yesaṃ “lokuttaramaggakkhaṇe yogāvacaro idaṃ dukkhanti vācaṃ bhāsati,",
  "atk-abh03a:1232_3": "evamassa idaṃ dukkhanti vācaṃ bhāsato ca idaṃ dukkhanti ñāṇaṃ pavattatī”ti laddhi,",
  "atk-abh03a:1232_4": "seyyathāpi andhakānaṃ;",
  "atk-abh03a:1232_5": "te sandhāya pucchā sakavādissa,",
  "atk-abh03a:1232_6": "maggakkhaṇe tathā vācābhāsanaṃ ñāṇappavattiñca sandhāya paṭiññā itarassa.",
  "atk-abh03a:1232_7": "Yasmā pana so sesasaccapaṭisaṃyuttaṃ vācaṃ puthujjanova bhāsati,",
  "atk-abh03a:1232_8": "na ca tassa tathā ñāṇappavattīti icchati,",
  "atk-abh03a:1232_9": "tasmā samudayādipañhesu paṭikkhipati.",
  "atk-abh03a:1232_10": "Rūpaṃ aniccantiādi dukkhapariyāyadassanavasena vuttaṃ.",
  "atk-abh03a:1232_11": "Itaro pana sakasamaye tādisaṃ vohāraṃ apassanto paṭikkhipati.",
  "atk-abh03a:1232_12": "Iti ca danti cātiādi yadi tassa dukkhe ñāṇaṃ pavattati, i- kāra daṃ- kāra du- kāra kha-",
  "atk-abh03a:1232_13": "kāresu paṭipāṭiyā catūhi ñāṇehi pavattitabbanti dassetuṃ vuttaṃ.",
  "atk-abh03a:1232_14": "Itaro pana tathā na icchati,",
  "atk-abh03a:1232_15": "tasmā paṭikkhipati.",
  "atk-abh03a:1233_0": "Idaṃ dukkhantikathāvaṇṇanā.",
  "atk-abh03a:1234_0": "7. Iddhibalakathāvaṇṇanā",
  "atk-abh03a:1235_0": "621- 624.",
  "atk-abh03a:1235_1": "Idāni iddhibalakathā nāma hoti.",
  "atk-abh03a:1235_2": "Tattha iddhipādabhāvanānisaṃsassa atthaṃ ayoniso gahetvā “iddhibalena samannāgato kappaṃ tiṭṭheyyā”ti yesaṃ laddhi,",
  "atk-abh03a:1235_3": "seyyathāpi mahāsaṃghikānaṃ;",
  "atk-abh03a:1235_4": "te sandhāya iddhibalena samannāgato kappaṃ tiṭṭheyyāti pucchā sakavādissa.",
  "atk-abh03a:1235_5": "Tattha kappo nāma mahākappo,",
  "atk-abh03a:1235_6": "kappekadeso,",
  "atk-abh03a:1235_7": "āyukappoti tividho.",
  "atk-abh03a:1235_8": "“Cattārimāni,",
  "atk-abh03a:1235_9": "bhikkhave,",
  "atk-abh03a:1235_10": "kappassa asaṅkhyeyyānī”ti ettha hi mahākappova kappoti vutto.",
  "atk-abh03a:1235_11": "“Brahmakāyikānaṃ devānaṃ kappo āyuppamāṇa”nti ettha kappekadesā.",
  "atk-abh03a:1235_12": "“Kappaṃ nirayamhi paccati,",
  "atk-abh03a:1235_13": "kappaṃ saggamhi modatī”ti ettha āyukappo.",
  "atk-abh03a:1235_14": "Āyukappanaṃ āyuvidhānaṃ kammassa vipākavasena vā vassagaṇanāya vā āyuparicchedoti attho.",
  "atk-abh03a:1235_15": "Tesu mahākappaṃ sandhāya pucchati,",
  "atk-abh03a:1235_16": "itaro paṭijānāti.",
  "atk-abh03a:1236_0": "Atha naṃ sakavādī “sace te iddhibalena samannāgato,",
  "atk-abh03a:1236_1": "‘yo ciraṃ jīvati,",
  "atk-abh03a:1236_2": "so vassasataṃ appaṃ vā bhiyyo’ti evaṃ paricchinnā āyukappā uddhaṃ mahākappaṃ vā mahākappekadesaṃ vā jīveyya",
  "atk-abh03a:1236_3": "iddhimayikenassa āyunā bhavitabba”nti codetuṃ iddhimayiko so āyūtiādimāha.",
  "atk-abh03a:1236_4": "Itaro “jīvitindriyaṃ nāma iddhimayikaṃ natthi,",
  "atk-abh03a:1236_5": "kammasamuṭṭhānamevā”ti vuttattā paṭikkhipati.",
  "atk-abh03a:1236_6": "Ko panettha iddhimato viseso,",
  "atk-abh03a:1236_7": "nanu aniddhimāpi āyukappaṃ tiṭṭheyyāti?",
  "atk-abh03a:1236_8": "Ayaṃ viseso –",
  "atk-abh03a:1236_9": "iddhimā hi yāvatāyukaṃ jīvitappavattiyā antarāyakare dhamme iddhibalena paṭibāhitvā antarā akālamaraṇaṃ nivāretuṃ sakkoti,",
  "atk-abh03a:1236_10": "aniddhimato etaṃ balaṃ natthi.",
  "atk-abh03a:1236_11": "Ayametesaṃ viseso.",
  "atk-abh03a:1237_0": "Atītaṃ anāgatanti idaṃ avisesena kappaṃ tiṭṭheyyāti paṭiññātattā codeti.",
  "atk-abh03a:1237_1": "Dve kappetiādi “yadi iddhimā jīvitaparicchedaṃ atikkamituṃ sakkoti,",
  "atk-abh03a:1237_2": "na kevalaṃ ekaṃ anekepi kappe tiṭṭheyyā”ti codanatthaṃ vuttaṃ.",
  "atk-abh03a:1237_3": "Uppanno phassotiādi na sabbaṃ iddhiyā labbhati,",
  "atk-abh03a:1237_4": "iddhiyā avisayopi atthīti dassetuṃ vuttaṃ.",
  "atk-abh03a:1237_5": "Sesamettha uttānatthamevāti.",
  "atk-abh03a:1238_0": "Iddhibalakathāvaṇṇanā.",
  "atk-abh03a:1239_0": "8. Samādhikathāvaṇṇanā",
  "atk-abh03a:1240_0": "625- 626.",
  "atk-abh03a:1240_1": "Idāni samādhikathā nāma hoti.",
  "atk-abh03a:1240_2": "Tattha yesaṃ ekacittakkhaṇe uppannāpi ekaggatā samādhānaṭṭhena samādhīti aggahetvā “satta rattindivāni",
  "atk-abh03a:1240_3": "ekantasukhapaṭisaṃvedī viharitu”ntiādivacanaṃ nissāya “cittasantati samādhī”ti laddhi,",
  "atk-abh03a:1240_4": "seyyathāpi sabbatthivādānañceva uttarāpathakānañca;",
  "atk-abh03a:1240_5": "te sandhāya cittasantatīti pucchā sakavādissa,",
  "atk-abh03a:1240_6": "paṭiññā itarassa.",
  "atk-abh03a:1240_7": "Atha naṃ “yadi cittasantati samādhi,",
  "atk-abh03a:1240_8": "cittasantati nāma atītāpi atthi,",
  "atk-abh03a:1240_9": "anāgatāpi atthi.",
  "atk-abh03a:1240_10": "Na hi ekaṃ paccuppannacittameva cittasantati nāma hoti,",
  "atk-abh03a:1240_11": "kiṃ te sabbāpi sā samādhī”ti codetuṃ atītātiādimāha,",
  "atk-abh03a:1240_12": "itaro tathā anicchanto paṭikkhipati.",
  "atk-abh03a:1241_0": "Nanu atītaṃ niruddhantiādi “cittasantatiyaṃ paccuppannameva cittaṃ kiccakaraṃ,",
  "atk-abh03a:1241_1": "atītānāgataṃ niruddhattā anuppannattā ca natthi,",
  "atk-abh03a:1241_2": "kathaṃ taṃ samādhi nāma hotī”ti dassetuṃ vuttaṃ.",
  "atk-abh03a:1241_3": "Ekacittakkhaṇikoti pucchā paravādissa.",
  "atk-abh03a:1241_4": "Tato yā sakasamaye “samādhiṃ,",
  "atk-abh03a:1241_5": "bhikkhave,",
  "atk-abh03a:1241_6": "bhāvethā”tiādīsu paccuppannakusalacittasampayuttā ekaggatā samādhīti vuttā,",
  "atk-abh03a:1241_7": "taṃ sandhāya paṭiññā sakavādissa.",
  "atk-abh03a:1241_8": "Cakkhuviññāṇasamaṅgītiādi “ekacittakkhaṇiko”ti vacanamattaṃ gahetvā chalena vuttaṃ,",
  "atk-abh03a:1241_9": "teneva sakavādinā paṭikkhittaṃ.",
  "atk-abh03a:1241_10": "Nanu vuttaṃ bhagavatāti suttaṃ purimapacchimavasena pavattamānassa samādhissa abbokiṇṇataṃ sādheti,",
  "atk-abh03a:1241_11": "na santatiyā samādhibhāvaṃ,",
  "atk-abh03a:1241_12": "tasmā asādhakanti.",
  "atk-abh03a:1242_0": "Samādhikathāvaṇṇanā.",
  "atk-abh03a:1243_0": "9. Dhammaṭṭhitatākathāvaṇṇanā",
  "atk-abh03a:1244_0": "627.",
  "atk-abh03a:1244_1": "Idāni dhammaṭṭhitatākathā nāma hoti.",
  "atk-abh03a:1244_2": "Tattha “ṭhitāva sā dhātū”ti vacanaṃ nissāya “paṭiccasamuppādasaṅkhātā dhammaṭṭhitatā nāma ekā atthi,",
  "atk-abh03a:1244_3": "sā ca parinipphannā”ti yesaṃ laddhi,",
  "atk-abh03a:1244_4": "seyyathāpi andhakānaṃ;",
  "atk-abh03a:1244_5": "te sandhāya pucchā sakavādissa,",
  "atk-abh03a:1244_6": "paṭiññā itarassa.",
  "atk-abh03a:1244_7": "Atha naṃ “yadi parinipphannānaṃ avijjādīnaṃ aññā dhammaṭṭhitatā nāma parinipphannā atthi,",
  "atk-abh03a:1244_8": "tāyapi ca te dhammaṭṭhitatāya aññā ṭhitatā parinipphannā āpajjatī”ti codetuṃ tāya ṭhitatātiādimāha.",
  "atk-abh03a:1244_9": "Paravādī evarūpāya laddhiyā abhāvena paṭikkhipati.",
  "atk-abh03a:1244_10": "Dutiyaṃ puṭṭho anantarapaccayatañceva aññamaññapaccayatañca sandhāya paṭijānāti.",
  "atk-abh03a:1244_11": "Sesaṃ heṭṭhā vuttanayattā uttānatthamevāti.",
  "atk-abh03a:1245_0": "Dhammaṭṭhitatākathāvaṇṇanā.",
  "atk-abh03a:1246_0": "10. Aniccatākathāvaṇṇanā",
  "atk-abh03a:1247_0": "628.",
  "atk-abh03a:1247_1": "Idāni aniccatākathā nāma hoti.",
  "atk-abh03a:1247_2": "Tattha “aniccānaṃ rūpādīnaṃ aniccatāpi rūpādayo viya parinipphannā”ti yesaṃ laddhi,",
  "atk-abh03a:1247_3": "seyyathāpi andhakānaṃ;",
  "atk-abh03a:1247_4": "te sandhāya pucchā sakavādissa,",
  "atk-abh03a:1247_5": "paṭiññā itarassa.",
  "atk-abh03a:1247_6": "Atha naṃ “yadi te rūpādayo viya aniccatā parinipphannā,",
  "atk-abh03a:1247_7": "tassāpi aññāya parinipphannāya aniccatāya bhavitabba”nti codetuṃ tāya aniccatāyātiādimāha.",
  "atk-abh03a:1247_8": "Itaro dvinnaṃ aniccatāya ekato abhāvena paṭikkhipitvā puna yasmā sā aniccatā niccā na hoti,",
  "atk-abh03a:1247_9": "teneva aniccena saddhiṃ antaradhāyati,",
  "atk-abh03a:1247_10": "tasmā paṭijānāti.",
  "atk-abh03a:1247_11": "Athassa sakavādī lesokāsaṃ adatvā yā tena dutiyā aniccatā paṭiññātā,",
  "atk-abh03a:1247_12": "tāyapi tato parāyapīti paramparavasena anupacchedadosaṃ āropento tāya tāyevātiādimāha.",
  "atk-abh03a:1247_13": "Jarā parinipphannātiādi yasmā uppannassa jarāmaraṇato aññā aniccatā nāma natthi,",
  "atk-abh03a:1247_14": "tasmā aniccatāvibhāgānuyuñjanavasena vuttaṃ.",
  "atk-abh03a:1247_15": "Tatrāpi paravādino purimanayeneva paṭiññā ca paṭikkhepo ca veditabbo.",
  "atk-abh03a:1248_0": "629.",
  "atk-abh03a:1248_1": "Rūpaṃ parinipphannantiādi yesaṃ sā aniccatā,",
  "atk-abh03a:1248_2": "tehi saddhiṃ saṃsandanatthaṃ vuttaṃ.",
  "atk-abh03a:1248_3": "Tattha “yathā parinipphannānaṃ rūpādīnaṃ aniccatājarāmaraṇāni atthi,",
  "atk-abh03a:1248_4": "evaṃ parinipphannānaṃ aniccatādīnaṃ tāni natthī”ti maññamāno ekantena paṭikkhipatiyevāti.",
  "atk-abh03a:1249_0": "Aniccatākathāvaṇṇanā.",
  "atk-abh03a:1250_0": "Ekādasamo vaggo.",
  "atk-abh03a:1251_0": "12. Dvādasamavaggo",
  "atk-abh03a:1252_0": "1. Saṃvaro kammantikathāvaṇṇanā",
  "atk-abh03a:1253_0": "630- 632.",
  "atk-abh03a:1253_1": "Idāni saṃvaro kammantikathā nāma hoti.",
  "atk-abh03a:1253_2": "Tattha “cakkhunā rūpaṃ disvā nimittaggāhī hoti,",
  "atk-abh03a:1253_3": "na nimittaggāhī hotī”ti suttaṃ nissāya “saṃvaropi asaṃvaropi kamma”nti yesaṃ laddhi,",
  "atk-abh03a:1253_4": "seyyathāpi mahāsaṃghikānaṃ;",
  "atk-abh03a:1253_5": "te sandhāya pucchā sakavādissa,",
  "atk-abh03a:1253_6": "paṭiññā itarassa.",
  "atk-abh03a:1254_0": "Atha naṃ yā sakasamaye cetanā “kamma”nti vuttā yathā sā kāyavacīmanodvāresu pavattamānā kāyakammādināmaṃ labhati,",
  "atk-abh03a:1254_1": "tathā “yadi te saṃvaro kammaṃ,",
  "atk-abh03a:1254_2": "sopi cakkhundriyādīsu pavattamāno cakkhukammādināmaṃ labheyyā”ti codetuṃ cakkhundriyasaṃvaro cakkhukammantiādimāha.",
  "atk-abh03a:1254_3": "Itaro tādisaṃ suttapadaṃ apassanto catūsu dvāresu paṭikkhipitvā pañcame kāyadvāre pasādakāyaṃ sandhāya paṭikkhipati,",
  "atk-abh03a:1254_4": "viññattikāyaṃ sandhāya paṭijānāti.",
  "atk-abh03a:1254_5": "So hi pasādakāyampi viññattikāyampi kāyindriyantveva icchati.",
  "atk-abh03a:1254_6": "Manodvārepi vipākadvāraṃ sandhāya paṭikkhipati,",
  "atk-abh03a:1254_7": "kammadvāraṃ sandhāya paṭijānāti.",
  "atk-abh03a:1254_8": "Asaṃvarepi eseva nayo.",
  "atk-abh03a:1254_9": "“Cakkhunā rūpaṃ disvā”ti suttaṃ tesu dvāresu saṃvarāsaṃvarameva dīpeti,",
  "atk-abh03a:1254_10": "na tassa kammabhāvaṃ,",
  "atk-abh03a:1254_11": "tasmā asādhakanti.",
  "atk-abh03a:1255_0": "Saṃvaro kammantikathāvaṇṇanā.",
  "atk-abh03a:1256_0": "2. Kammakathāvaṇṇanā",
  "atk-abh03a:1257_0": "633- 635.",
  "atk-abh03a:1257_1": "Idāni kammakathā nāma hoti.",
  "atk-abh03a:1257_2": "Tattha “nāhaṃ,",
  "atk-abh03a:1257_3": "bhikkhave,",
  "atk-abh03a:1257_4": "sañcetanikānaṃ kammāna”nti suttapadaṃ nissāya “sabbaṃ kammaṃ savipāka”nti yesaṃ laddhi,",
  "atk-abh03a:1257_5": "seyyathāpi mahāsaṃghikānaṃ;",
  "atk-abh03a:1257_6": "tesaṃ “cetanāhaṃ,",
  "atk-abh03a:1257_7": "bhikkhave,",
  "atk-abh03a:1257_8": "kammaṃ vadāmī”ti satthārā avisesena cetanā “kamma”nti vuttā;",
  "atk-abh03a:1257_9": "sā ca kusalākusalāva savipākā,",
  "atk-abh03a:1257_10": "abyākatā avipākāti imaṃ vibhāgaṃ dassetuṃ sabbaṃ kammanti pucchā sakavādissa,",
  "atk-abh03a:1257_11": "paṭiññā itarassa.",
  "atk-abh03a:1257_12": "Puna sabbā cetanāti pañhesu abyākataṃ sandhāya paṭikkhepo,",
  "atk-abh03a:1257_13": "kusalākusale sandhāya paṭiññā veditabbā.",
  "atk-abh03a:1257_14": "Vipākābyākatātiādi savipākāvipākacetanaṃ sarūpena dassetuṃ vuttaṃ.",
  "atk-abh03a:1257_15": "Sesamettha uttānatthameva. “Nāhaṃ,",
  "atk-abh03a:1257_16": "bhikkhave”ti suttaṃ sati paccaye diṭṭhadhammādīsu vipākapaṭisaṃvedanaṃ sandhāya vuttaṃ,",
  "atk-abh03a:1257_17": "tasmā asādhakanti.",
  "atk-abh03a:1258_0": "Kammakathāvaṇṇanā.",
  "atk-abh03a:1259_0": "3. Saddo vipākotikathāvaṇṇanā",
  "atk-abh03a:1260_0": "636- 637.",
  "atk-abh03a:1260_1": "Idāni saddo vipākotikathā nāma hoti.",
  "atk-abh03a:1260_2": "Tattha “so tassa kammassa katattā upacitattā ussannattā vipulattā brahmassaro hotī”tiādīni ayoniso gahetvā “saddo vipāko”ti yesaṃ laddhi,",
  "atk-abh03a:1260_3": "seyyathāpi mahāsaṃghikānaṃ;",
  "atk-abh03a:1260_4": "tesaṃ “kammasamuṭṭhānā arūpadhammāva vipākāti nāmaṃ labhanti.",
  "atk-abh03a:1260_5": "Rūpadhammesu panāyaṃ vohāro natthī”ti dassetuṃ pucchā sakavādissa,",
  "atk-abh03a:1260_6": "paṭiññā itarassa.",
  "atk-abh03a:1260_7": "Sukhavedanīyotiādi “vipāko nāma evarūpo hotī”ti dassanatthaṃ vuttaṃ.",
  "atk-abh03a:1260_8": "“So tassa kammassā”ti suttaṃ lakkhaṇapaṭilābhadassanatthaṃ vuttaṃ.",
  "atk-abh03a:1260_9": "Mahāpuriso hi kammassa katattā suciparivāropi hoti,",
  "atk-abh03a:1260_10": "na ca parivāro vipāko,",
  "atk-abh03a:1260_11": "tasmā asādhakametanti.",
  "atk-abh03a:1261_0": "Saddo vipākotikathāvaṇṇanā.",
  "atk-abh03a:1262_0": "4. Saḷāyatanakathāvaṇṇanā",
  "atk-abh03a:1263_0": "638- 640.",
  "atk-abh03a:1263_1": "Idāni saḷāyatanakathā nāma hoti.",
  "atk-abh03a:1263_2": "Tattha yasmā saḷāyatanaṃ kammassa katattā uppannaṃ,",
  "atk-abh03a:1263_3": "tasmā “vipāko”ti yesaṃ laddhi,",
  "atk-abh03a:1263_4": "seyyathāpi mahāsaṃghikānaṃ;",
  "atk-abh03a:1263_5": "te sandhāya cakkhāyatanaṃ vipākoti pucchā sakavādissa,",
  "atk-abh03a:1263_6": "paṭiññā itarassa.",
  "atk-abh03a:1263_7": "Sesaṃ heṭṭhā vuttanayameva.",
  "atk-abh03a:1263_8": "Saḷāyatanaṃ vipākoti ettha manāyatanaṃ siyā vipāko.",
  "atk-abh03a:1263_9": "Sesāni kevalaṃ kammasamuṭṭhānāni,",
  "atk-abh03a:1263_10": "na vipāko.",
  "atk-abh03a:1263_11": "Tasmā asādhakametanti.",
  "atk-abh03a:1264_0": "Saḷāyatanakathāvaṇṇanā.",
  "atk-abh03a:1265_0": "5. Sattakkhattuparamakathāvaṇṇanā",
  "atk-abh03a:1266_0": "541- 545.",
  "atk-abh03a:1266_1": "Idāni sattakkhattuparamakathā nāma hoti,",
  "atk-abh03a:1266_2": "tattha yasmā “sattakkhattuparamo”ti vuttaṃ,",
  "atk-abh03a:1266_3": "tasmā “sattakkhattuparamo puggalo sattakkhattuparamatāya niyato”ti yesaṃ laddhi,",
  "atk-abh03a:1266_4": "seyyathāpi uttarāpathakānaṃ;",
  "atk-abh03a:1266_5": "tesaṃ ṭhapetvā “ariyamaggaṃ añño tassa niyamo natthi,",
  "atk-abh03a:1266_6": "yena so sattakkhattuparamatāya niyato bhaveyyā”ti imaṃ vibhāgaṃ dassetuṃ pucchā sakavādissa,",
  "atk-abh03a:1266_7": "paṭiññā itarassa.",
  "atk-abh03a:1267_0": "Mātā jīvitātiādīsu ayamadhippāyo –",
  "atk-abh03a:1267_1": "dve niyāmā sammattaniyāmo ca micchattaniyāmo ca.",
  "atk-abh03a:1267_2": "Sammattaniyāmo ariyamaggo.",
  "atk-abh03a:1267_3": "So avinipātadhammatañceva phaluppattiñca niyameti.",
  "atk-abh03a:1267_4": "Micchattaniyāmo ānantariyakammaṃ.",
  "atk-abh03a:1267_5": "Taṃ anantarā nirayūpapattiṃ niyameti.",
  "atk-abh03a:1267_6": "Tattha sattakkhattuparamo sotāpattimaggena avinipātadhammatāya ca phaluppattiyā ca niyamito.",
  "atk-abh03a:1267_7": "Sesamagganiyāmo panassa natthi anadhigatattā,",
  "atk-abh03a:1267_8": "ānantariyampi kātuṃ so abhabbo.",
  "atk-abh03a:1267_9": "Tvaṃ panassa niyāmaṃ icchasi,",
  "atk-abh03a:1267_10": "tena taṃ vadāma –",
  "atk-abh03a:1267_11": "“kiṃ te so iminā micchattaniyāmena niyamito”ti.",
  "atk-abh03a:1268_0": "Abhabbo antarāti pañhesu ānantariyābhāvaṃ sandhāya paṭikkhipati,",
  "atk-abh03a:1268_1": "sattakkhattuparamaṃ sandhāya paṭijānāti.",
  "atk-abh03a:1268_2": "Atthi so niyāmoti pañhe sattakkhattuparamatāya niyāmaṃ apassanto paṭikkhipati.",
  "atk-abh03a:1268_3": "Atthi te satipaṭṭhānātiādi niyāmasaṅkhāte maggadhamme dassetuṃ vuttaṃ.",
  "atk-abh03a:1268_4": "Tassa pana puna paṭhamamaggānuppattito tepi natthi,",
  "atk-abh03a:1268_5": "tasmā paṭikkhipati.",
  "atk-abh03a:1268_6": "Sesamettha uttānatthameva.",
  "atk-abh03a:1268_7": "Nanu so sattakkhattuparamoti ettha bhagavā “ayaṃ puggalo ettake bhave sandhāvitvā parinibbāyissati,",
  "atk-abh03a:1268_8": "ayaṃ ettake”ti attano ñāṇabalena byākaroti,",
  "atk-abh03a:1268_9": "na bhavaniyāmaṃ nāma kiñci tena sattakkhattuparamo,",
  "atk-abh03a:1268_10": "kolaṃkolo,",
  "atk-abh03a:1268_11": "ekabījī vāti vuttaṃ,",
  "atk-abh03a:1268_12": "tasmā asādhakametanti.",
  "atk-abh03a:1269_0": "Sattakkhattuparamakathāvaṇṇanā.",
  "atk-abh03a:1270_0": "646-647. Kolaṃkolaekabījikathāyopi imināvupāyena veditabbā.",
  "atk-abh03a:1271_0": "Kolaṃkolaekabījikathāvaṇṇanā.",
  "atk-abh03a:1272_0": "8. Jīvitāvoropanakathāvaṇṇanā",
  "atk-abh03a:1273_0": "648- 649.",
  "atk-abh03a:1273_1": "Idāni jīvitāvoropanakathā nāma hoti.",
  "atk-abh03a:1273_2": "Tattha yasmā dosasampayuttena cittena pāṇātipāto hoti,",
  "atk-abh03a:1273_3": "doso ca diṭṭhisampannassa appahīno,",
  "atk-abh03a:1273_4": "tasmā “diṭṭhisampanno sañcicca pāṇaṃ jīvitā voropeyyā”ti yesaṃ laddhi,",
  "atk-abh03a:1273_5": "seyyathāpi pubbaseliyāparaseliyānaṃ;",
  "atk-abh03a:1273_6": "te sandhāya diṭṭhisampannoti pucchā sakavādissa,",
  "atk-abh03a:1273_7": "paṭiññā itarassa.",
  "atk-abh03a:1273_8": "Sañcicca mātarantiādipañhesu pana “aṭṭhānametaṃ anavakāso”ti suttabhayena paṭikkhipati.",
  "atk-abh03a:1273_9": "Satthari agāravotiādi satthārādīsu sagāravassa sikkhāpadassa vītikkamābhāvadassanatthaṃ vuttaṃ.",
  "atk-abh03a:1273_10": "Itaro pana akusalavasena tassa agāravo nāma natthīti paṭikkhipitvā sagāravabhāvañca sampaṭicchitvā puna",
  "atk-abh03a:1273_11": "agāravoti puṭṭho tesu tesu kiccesu pasutatāya vikkhittānaṃ asatiyā amanasikārena cetiye abhivādanapadakkhiṇakaraṇābhāvaṃ",
  "atk-abh03a:1273_12": "sandhāya paṭijānāti.",
  "atk-abh03a:1273_13": "Puna ohadeyyātiādinā nayena puṭṭho tādisāya kiriyāya sañcicca akaraṇato paṭikkhipati.",
  "atk-abh03a:1273_14": "Sesamettha uttānatthamevāti.",
  "atk-abh03a:1274_0": "Jīvitāvoropanakathāvaṇṇanā.",
  "atk-abh03a:1275_0": "9. Duggatikathāvaṇṇanā",
  "atk-abh03a:1276_0": "650- 652.",
  "atk-abh03a:1276_1": "Idāni duggatikathā nāma hoti.",
  "atk-abh03a:1276_2": "Tattha ye duggatiñca duggatisattānaṃ rūpādiārammaṇaṃ taṇhañcāti ubhayampi duggatīti gahetvā puna tathā",
  "atk-abh03a:1276_3": "avibhajitvā aviseseneva “diṭṭhisampannassa pahīnā duggatī”ti vadanti,",
  "atk-abh03a:1276_4": "seyyathāpi uttarāpathakā;",
  "atk-abh03a:1276_5": "te sandhāya pucchā sakavādissa,",
  "atk-abh03a:1276_6": "paṭiññā itarassa.",
  "atk-abh03a:1276_7": "Āpāyike rūpe rajjeyyātiādi paravādino laddhiyā diṭṭhisampannassa duggati appahīnā,",
  "atk-abh03a:1276_8": "tassa vasena codetuṃ vuttaṃ.",
  "atk-abh03a:1276_9": "Sesamettha uttānatthameva.",
  "atk-abh03a:1276_10": "Nirayaṃ upapajjeyyātiādi duggatipahānameva duggatigāminitaṇhāpahānaṃ vā dīpeti,",
  "atk-abh03a:1276_11": "na duggatisattānaṃ rūpādiārammaṇāya taṇhāya pahānaṃ,",
  "atk-abh03a:1276_12": "tasmā asādhakanti.",
  "atk-abh03a:1277_0": "Duggatikathāvaṇṇanā.",
  "atk-abh03a:1278_0": "653. Sattamabhavikakathāyapi eseva nayoti.",
  "atk-abh03a:1279_0": "Dvādasamo vaggo.",
  "atk-abh03a:1280_0": "13. Terasamavaggo",
  "atk-abh03a:1281_0": "1. Kappaṭṭhakathāvaṇṇanā",
  "atk-abh03a:1282_0": "654- 657.",
  "atk-abh03a:1282_1": "Idāni kappaṭṭhakathā nāma hoti.",
  "atk-abh03a:1282_2": "Tattha yesaṃ “saṅghaṃ samaggaṃ bhetvāna,",
  "atk-abh03a:1282_3": "kappaṃ nirayamhi paccatī”ti “sakalampi kappaṃ saṅghabhedako niraye tiṭṭhatī”ti laddhi,",
  "atk-abh03a:1282_4": "seyyathāpi rājagirikānaṃ;",
  "atk-abh03a:1282_5": "te sandhāya kappaṭṭhoti pucchā sakavādissa,",
  "atk-abh03a:1282_6": "paṭiññā itarassa.",
  "atk-abh03a:1282_7": "Buddho ca loketi idaṃ vinā buddhuppādena saṅghabhedassa abhāvadassanatthaṃ vuttaṃ.",
  "atk-abh03a:1282_8": "Kappo ca saṇṭhāti saṅgho ca bhijjatītiādi “yadi so sakalaṃ kappaṃ tiṭṭhati,",
  "atk-abh03a:1282_9": "saṇṭhahanato paṭṭhāya taṃ kammaṃ katvā tattha uppajjitvā tiṭṭheyyā”ti dassetuṃ vuttaṃ.",
  "atk-abh03a:1282_10": "Atītantiādi heṭṭhā vuttādhippāyameva.",
  "atk-abh03a:1282_11": "Kappaṭṭho iddhimāti pañhe bhāvanāmayaṃ sandhāya paṭikkhipati,",
  "atk-abh03a:1282_12": "parasamaye panassa jātimayaṃ iddhiṃ icchanti,",
  "atk-abh03a:1282_13": "taṃ sandhāya paṭijānāti.",
  "atk-abh03a:1282_14": "Chandiddhipādotiādi “jātimayāya iddhiyā iddhimāti laddhimattametaṃ, kiṃ tena,",
  "atk-abh03a:1282_15": "yadi panassa iddhi atthi,",
  "atk-abh03a:1282_16": "iminā nayena iddhipādā bhāvitā bhaveyyu”nti codanatthaṃ vuttaṃ.",
  "atk-abh03a:1282_17": "Āpāyiko nerayikoti suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya,",
  "atk-abh03a:1282_18": "taṃ āyukappaṃ sandhāya vuttaṃ,",
  "atk-abh03a:1282_19": "tasmā asādhakanti.",
  "atk-abh03a:1283_0": "Kappaṭṭhakathāvaṇṇanā.",
  "atk-abh03a:1284_0": "2. Kusalapaṭilābhakathāvaṇṇanā",
  "atk-abh03a:1285_0": "658- 659.",
  "atk-abh03a:1285_1": "Idāni kusalapaṭilābhakathā nāma hoti.",
  "atk-abh03a:1285_2": "Tattha kappaṭṭho sakasamaye kāmāvacarakusalameva paṭilabhati.",
  "atk-abh03a:1285_3": "Yena pana taṃ upapattiṃ paṭibāheyya,",
  "atk-abh03a:1285_4": "taṃ mahaggataṃ lokuttaraṃ vā na paṭilabhati.",
  "atk-abh03a:1285_5": "Yesaṃ pana imaṃ vibhāgaṃ akatvā aviseseneva “so kusalacittaṃ na paṭilabhatī”ti laddhi,",
  "atk-abh03a:1285_6": "seyyathāpi uttarāpathakānaṃ;",
  "atk-abh03a:1285_7": "tesaṃ vibhāgadassanena taṃ laddhiṃ bhindituṃ pucchā sakavādissa,",
  "atk-abh03a:1285_8": "paṭiññā itarassa.",
  "atk-abh03a:1285_9": "Sesamettha uttānatthamevāti.",
  "atk-abh03a:1286_0": "Kusalapaṭilābhakathāvaṇṇanā.",
  "atk-abh03a:1287_0": "3. Anantarāpayuttakathāvaṇṇanā",
  "atk-abh03a:1288_0": "660- 662.",
  "atk-abh03a:1288_1": "Idāni anantarāpayuttakathā nāma hoti.",
  "atk-abh03a:1288_2": "Tattha anantarāpayutto nāma yena khandhabhedato anantarā vipākadāyakaṃ mātughātādi ānantariyakammaṃ āṇattaṃ.",
  "atk-abh03a:1288_3": "Tattha yassa niyatāya āṇattiyā āṇatto taṃ kammaṃ karissati,",
  "atk-abh03a:1288_4": "so atthasādhikāya cetanāya uppāditattā micchattaniyato hoti,",
  "atk-abh03a:1288_5": "abhabbo sammattaniyāmaṃ okkamituṃ.",
  "atk-abh03a:1288_6": "Yassa aniyatāya āṇattiyā āṇatto taṃ kammaṃ karissati,",
  "atk-abh03a:1288_7": "so atthasādhikāya cetanāya anuppāditattā na micchattaniyato,",
  "atk-abh03a:1288_8": "bhabbo sammattaniyāmaṃ okkamitunti idaṃ sakasamaye sanniṭṭhānaṃ.",
  "atk-abh03a:1288_9": "Yesaṃ pana “aniyatāyapi āṇattiyā abhabboyeva sammattaniyāmaṃ okkamitu”nti laddhi,",
  "atk-abh03a:1288_10": "seyyathāpi uttarāpathakānaṃ;",
  "atk-abh03a:1288_11": "tesaṃ taṃ laddhiṃ bhindituṃ sakavādī pubbapakkhaṃ datvā anantarāpayuttoti paravādinā attānaṃ pucchāpeti.",
  "atk-abh03a:1288_12": "Tenettha paṭhamapucchā paravādissa,",
  "atk-abh03a:1288_13": "atthasādhikacetanāya abhāvaṃ sandhāya paṭiññā sakavādissa.",
  "atk-abh03a:1288_14": "Tato paravādī mātughātādikammassa āṇattattāva “so micchattaniyato”ti maññati.",
  "atk-abh03a:1288_15": "Tasmā micchattaniyāmañcāti pañhaṃ pucchati.",
  "atk-abh03a:1288_16": "Sakavādī pana ekassa puggalassa dvinnaṃ niyāmānaṃ anokkantimattameva sandhāya na hevanti paṭikkhipati.",
  "atk-abh03a:1289_0": "Nanu taṃ kammanti mātughātādikammaṃ.",
  "atk-abh03a:1289_1": "Tattha aniyatāṇattiṃ sandhāya “āmantā”ti paṭiññā sakavādissa.",
  "atk-abh03a:1289_2": "Aniyatampi hi āṇattiṃ payojetvā ṭhitassa “ananucchavikaṃ mayā kata”nti kukkuccaṃ uppajjateva,",
  "atk-abh03a:1289_3": "vippaṭisāro jāyateva.",
  "atk-abh03a:1289_4": "Hañcītiādi kukkuccuppattimattaṃ gahetvā paravādinā laddhipatiṭṭhāpanatthaṃ vuttaṃ.",
  "atk-abh03a:1290_0": "661.",
  "atk-abh03a:1290_1": "Idāni yassa aniyatāṇattikassāpi anantarāpayuttassa paravādinā sammattaniyāmokkamanaṃ paṭisiddhaṃ,",
  "atk-abh03a:1290_2": "tameva puggalaṃ gahetvā anantarāpayutto puggalo abhabboti pucchā sakavādissa,",
  "atk-abh03a:1290_3": "attano laddhivasena paṭiññā itarassa.",
  "atk-abh03a:1290_4": "Atha naṃ sakavādī “abhabbo nāma mātughātādikammānaṃ kārako,",
  "atk-abh03a:1290_5": "kiṃ te tena tāni kammāni katānī”ti codetuṃ mātā jīvitā voropitātiādimāha.",
  "atk-abh03a:1290_6": "Itaro tesaṃ vatthūnaṃ arogatāya tathārūpaṃ kiriyaṃ apassanto “na heva”nti paṭikkhipati.",
  "atk-abh03a:1291_0": "Taṃ kammaṃ paṭisaṃharitvāti aniyatāṇattikammaṃ sandhāya vuttaṃ.",
  "atk-abh03a:1291_1": "Tañhi “mā kho mayā āṇattaṃ ākāsī”ti āṇattaṃ nivārentena paṭisaṃhaṭaṃ nāma hoti.",
  "atk-abh03a:1291_2": "Paṭisaṃhaṭattāyeva cettha kukkuccaṃ paṭivinoditaṃ,",
  "atk-abh03a:1291_3": "vippaṭisāro paṭivinīto nāma hoti.",
  "atk-abh03a:1291_4": "Evaṃ santepi panettha purimāṇattiyāyeva niyatabhāvaṃ maññamāno paravādī “āmantā”ti paṭijānāti.",
  "atk-abh03a:1291_5": "Atha naṃ sakavādī tassa kammassa paṭisaṃhaṭabhāvaṃ sampaṭicchāpetvā attano laddhiṃ patiṭṭhāpetvā hañcītiādimāha.",
  "atk-abh03a:1292_0": "662.",
  "atk-abh03a:1292_1": "Puna anantarāpayuttoti pariyosānapañhe paṭhamapañhe viya pucchā paravādissa,",
  "atk-abh03a:1292_2": "paṭiññā sakavādissa.",
  "atk-abh03a:1292_3": "Nanu taṃ kammanti anuyogo paravādissa,",
  "atk-abh03a:1292_4": "paṭisaṃhaṭakālato pubbe payuttakālaṃ sandhāya paṭiññā sakavādissa.",
  "atk-abh03a:1292_5": "Payuttapubbatāmattaṃ gahetvā aniyatāṇattivasena hañcīti laddhipatiṭṭhāpanaṃ paravādissa.",
  "atk-abh03a:1292_6": "Ayaṃ pana laddhi ayoniso patiṭṭhitattā appatiṭṭhitāva hotīti.",
  "atk-abh03a:1293_0": "Anantarāpayuttakathāvaṇṇanā.",
  "atk-abh03a:1294_0": "4. Niyatassa niyāmakathāvaṇṇanā",
  "atk-abh03a:1295_0": "663- 664.",
  "atk-abh03a:1295_1": "Idāni niyatassa niyāmakathā nāma hoti.",
  "atk-abh03a:1295_2": "Tattha duvidho niyāmo –",
  "atk-abh03a:1295_3": "micchattaniyāmo ca ānantariyakammaṃ,",
  "atk-abh03a:1295_4": "sammattaniyāmo ca ariyamaggo.",
  "atk-abh03a:1295_5": "Ime dve niyāme ṭhapetvā añño niyāmo nāma natthi.",
  "atk-abh03a:1295_6": "Sabbepi hi sesā tebhūmakadhammā aniyatā nāma.",
  "atk-abh03a:1295_7": "Tehi samannāgatopi aniyatoyeva.",
  "atk-abh03a:1295_8": "Buddhehi pana attano ñāṇabalena “ayaṃ satto anāgate bodhiṃ pāpuṇissatī”ti byākato bodhisatto puññussadattā niyatoti vuccati.",
  "atk-abh03a:1295_9": "Iti imaṃ vohāramattaṃ gahetvā “pacchimabhaviko bodhisatto tāya jātiyā bhabbo dhammaṃ abhisametu”nti adhippāyena",
  "atk-abh03a:1295_10": "“niyato niyāmaṃ okkamatī”ti yesaṃ laddhi,",
  "atk-abh03a:1295_11": "seyyathāpi pubbaseliyāparaseliyānaṃ;",
  "atk-abh03a:1295_12": "te sandhāya pucchā sakavādissa,",
  "atk-abh03a:1295_13": "paṭiññā itarassa.",
  "atk-abh03a:1295_14": "Micchattaniyatotiādi aññena niyāmena niyatassa aññaniyāmābhāvadassanatthaṃ vuttaṃ.",
  "atk-abh03a:1295_15": "Pubbe maggaṃ bhāvetvātiādi niyāmappabhedadassanatthaṃ vuttaṃ.",
  "atk-abh03a:1295_16": "Satipaṭṭhānantiādi ekasmimpi niyāme dhammappabhedadassanatthaṃ vuttaṃ.",
  "atk-abh03a:1295_17": "Bhabbo bodhisattoti vacanaṃ kevalaṃ bodhisattassa bhabbataṃ dīpeti,",
  "atk-abh03a:1295_18": "na niyatassa niyāmokkamanaṃ,",
  "atk-abh03a:1295_19": "tasmā asādhakaṃ.",
  "atk-abh03a:1295_20": "So hi pubbe ekenapi niyatadhammena aniyato bodhimūle saccadassanena niyāmaṃ okkantoti.",
  "atk-abh03a:1296_0": "Niyatassa niyāmakathāvaṇṇanā.",
  "atk-abh03a:1297_0": "5. Nivutakathāvaṇṇanā",
  "atk-abh03a:1298_0": "665- 667.",
  "atk-abh03a:1298_1": "Idāni nivutakathā nāma hoti.",
  "atk-abh03a:1298_2": "Tattha suddhassa suddhakiccābhāvato nīvaraṇehi nivuto ophuṭo pariyonaddho ca nīvaraṇaṃ jahatīti yesaṃ laddhi,",
  "atk-abh03a:1298_3": "seyyathāpi uttarāpathakānaṃ;",
  "atk-abh03a:1298_4": "te sandhāya nivutotipucchā sakavādissa,",
  "atk-abh03a:1298_5": "paṭiññā itarassa.",
  "atk-abh03a:1298_6": "Ratto rāgantiādi nivutassa nīvaraṇajahane dosadassanatthaṃ vuttaṃ.",
  "atk-abh03a:1298_7": "Parisuddhe pariyodātetiādi vikkhambhanavisuddhiyā visuddhassa samucchedavisuddhidassanatthaṃ vuttaṃ.",
  "atk-abh03a:1298_8": "Tassa evaṃ jānatotiādi jānato passato āsavakkhayaṃ dīpeti,",
  "atk-abh03a:1298_9": "na nivutassa nīvaraṇajahanaṃ,",
  "atk-abh03a:1298_10": "tasmā asādhakanti.",
  "atk-abh03a:1299_0": "Nivutakathāvaṇṇanā.",
  "atk-abh03a:1300_0": "6. Sammukhībhūtakathāvaṇṇanā",
  "atk-abh03a:1301_0": "668- 670.",
  "atk-abh03a:1301_1": "Idāni sammukhībhūtakathā nāma hoti.",
  "atk-abh03a:1301_2": "Tattha sammukhībhūtoti saṃyojanānaṃ sammukhībhāvaṃ tehi samaṅgībhāvaṃ upagato.",
  "atk-abh03a:1301_3": "Sesamettha nivutakathāsadisamevāti.",
  "atk-abh03a:1302_0": "Sammukhībhūtakathāvaṇṇanā.",
  "atk-abh03a:1303_0": "7. Samāpanno assādetītikathāvaṇṇanā",
  "atk-abh03a:1304_0": "671- 673.",
  "atk-abh03a:1304_1": "Idāni samāpanno assādetītikathā nāma hoti.",
  "atk-abh03a:1304_2": "Tattha “paṭhamaṃ jhānaṃ upasampajja viharati,",
  "atk-abh03a:1304_3": "so tadassādetī”tiādivacanaṃ nissāya “samāpanno assādeti,",
  "atk-abh03a:1304_4": "sā cassa jhānanikanti jhānārammaṇā hotī”ti yesaṃ laddhi,",
  "atk-abh03a:1304_5": "seyyathāpi andhakānaṃ,",
  "atk-abh03a:1304_6": "te sandhāya samāpannoti pucchā sakavādissa,",
  "atk-abh03a:1304_7": "paṭiññā itarassa.",
  "atk-abh03a:1304_8": "Taṃ jhānaṃ tassa jhānassa ārammaṇanti pañhesu tasseva tadārammaṇataṃ apassanto suttavirodhabhayena paṭikkhipati,",
  "atk-abh03a:1304_9": "“tadassādetī”tivacanamattena paṭijānāti.",
  "atk-abh03a:1304_10": "So tadassādetīti suttaṃ jhānalābhino jhānā vuṭṭhāya jhānassādaṃ sādheti,",
  "atk-abh03a:1304_11": "na antosamāpattiyaṃyeva jhānanikantiyā jhānārammaṇataṃ,",
  "atk-abh03a:1304_12": "tasmā asādhakanti.",
  "atk-abh03a:1305_0": "Samāpanno assādetītikathāvaṇṇanā.",
  "atk-abh03a:1306_0": "8. Asātarāgakathāvaṇṇanā",
  "atk-abh03a:1307_0": "674.",
  "atk-abh03a:1307_1": "Idāni asātarāgakathā nāma hoti.",
  "atk-abh03a:1307_2": "Tattha “yaṃkiñci vedanaṃ vedeti sukhaṃ vā dukkhaṃ vā adukkhamasukhaṃ vā,",
  "atk-abh03a:1307_3": "so taṃ vedanaṃ abhinandati abhivadatī”ti sutte diṭṭhābhinandanavasena vuttaṃ.",
  "atk-abh03a:1307_4": "“Abhinandatī”tivacanaṃ nissāya “dukkhavedanāyapi rāgassādavasena abhinandanā hoti.",
  "atk-abh03a:1307_5": "Tasmā atthi asātarāgo”ti yesaṃ laddhi,",
  "atk-abh03a:1307_6": "seyyathāpi uttarāpathakānaṃ;",
  "atk-abh03a:1307_7": "te sandhāya atthi asātarāgoti pucchā sakavādissa.",
  "atk-abh03a:1307_8": "Tattha asātarāgoti asāte dukkhavedayite “aho vata me etadeva bhaveyyā”ti rajjanā.",
  "atk-abh03a:1307_9": "Āmantāti laddhivasena paṭiññā itarassa.",
  "atk-abh03a:1307_10": "Sesamettha uttānatthameva.",
  "atk-abh03a:1308_0": "675.",
  "atk-abh03a:1308_1": "So taṃ vedanaṃ abhinandatīti sutte pana vinivaṭṭetvā dukkhavedanameva ārabbha rāguppatti nāma natthi,",
  "atk-abh03a:1308_2": "samūhaggahaṇena pana vedayitalakkhaṇaṃ dhammaṃ dukkhavedanameva vā attato samanupassanto diṭṭhimaññanāsaṅkhātāya",
  "atk-abh03a:1308_3": "diṭṭhābhinandanāya vedanaṃ abhinandati,",
  "atk-abh03a:1308_4": "dukkhāya vedanāya vipariṇāmaṃ abhinandati,",
  "atk-abh03a:1308_5": "dukkhāya vedanāya abhibhūto tassā paṭipakkhaṃ kāmasukhaṃ patthayantopi dukkhavedanaṃ abhinandati nāma.",
  "atk-abh03a:1308_6": "Evaṃ dukkhavedanāya abhinandanā hotīti adhippāyo.",
  "atk-abh03a:1308_7": "Tasmā asādhakametaṃ asātarāgassāti.",
  "atk-abh03a:1309_0": "Asātarāgakathāvaṇṇanā.",
  "atk-abh03a:1310_0": "9. Dhammataṇhāabyākatātikathāvaṇṇanā",
  "atk-abh03a:1311_0": "676- 680.",
  "atk-abh03a:1311_1": "Idāni dhammataṇhā abyākatātikathā nāma hoti.",
  "atk-abh03a:1311_2": "Tattha rūpataṇhā…pe…",
  "atk-abh03a:1311_3": "dhammataṇhāti imāsu chasu taṇhāsu yasmā sabbapacchimā taṇhā dhammataṇhāti vuttā,",
  "atk-abh03a:1311_4": "tasmā sā abyākatāti yesaṃ laddhi,",
  "atk-abh03a:1311_5": "seyyathāpi pubbaseliyānaṃ;",
  "atk-abh03a:1311_6": "te sandhāya pucchā sakavādissa,",
  "atk-abh03a:1311_7": "paṭiññā itarassa.",
  "atk-abh03a:1311_8": "Sesapañhānaṃ pāḷiyā attho niyyāti.",
  "atk-abh03a:1311_9": "Kāmataṇhātiādīhi tīhi koṭṭhāsehi chapi taṇhā saṅkhipitvā dassitā.",
  "atk-abh03a:1311_10": "Rūpādīsu hi chasu ārammaṇesu kāmassādavasena pavattā taṇhā kāmataṇhā.",
  "atk-abh03a:1311_11": "“Bhavissati attā ca loko cā”ti sassatadiṭṭhisahagatā taṇhā bhavataṇhā.",
  "atk-abh03a:1311_12": "“Na bhavissatī”ti ucchedadiṭṭhisahagatā taṇhā vibhavataṇhāti.",
  "atk-abh03a:1311_13": "Nanu sā dhammataṇhāti padaṃ taṇhāya dhammārammaṇaṃ ārabbha pavattiṃ dīpeti,",
  "atk-abh03a:1311_14": "na abyākatabhāvaṃ tasmā asādhakanti.",
  "atk-abh03a:1312_0": "Dhammataṇhā abyākatātikathāvaṇṇanā.",
  "atk-abh03a:1313_0": "10. Dhammataṇhānadukkhasamudayotikathāvaṇṇanā",
  "atk-abh03a:1314_0": "681- 685.",
  "atk-abh03a:1314_1": "Idāni dhammataṇhā nadukkhasamudayotikathā nāma hoti.",
  "atk-abh03a:1314_2": "Tatrāpi yasmā sā dhammataṇhāti vuttā,",
  "atk-abh03a:1314_3": "tasmā na dukkhasamudayoti yesaṃ laddhi,",
  "atk-abh03a:1314_4": "seyyathāpi pubbaseliyānaṃyeva;",
  "atk-abh03a:1314_5": "te sandhāya pucchā sakavādissa,",
  "atk-abh03a:1314_6": "paṭiññā itarassa.",
  "atk-abh03a:1314_7": "Sesaṃ purimakathāsadisamevāti.",
  "atk-abh03a:1315_0": "Dhammataṇhā nadukkhasamudayotikathāvaṇṇanā.",
  "atk-abh03a:1316_0": "Terasamo vaggo.",
  "atk-abh03a:1317_0": "14. Cuddasamavaggo",
  "atk-abh03a:1318_0": "1. Kusalākusalapaṭisandahanakathāvaṇṇanā",
  "atk-abh03a:1319_0": "686- 690.",
  "atk-abh03a:1319_1": "Idāni kusalākusalapaṭisandahanakathā nāma hoti.",
  "atk-abh03a:1319_2": "Tattha kusalaṃ vā akusalassa,",
  "atk-abh03a:1319_3": "akusalaṃ vā kusalassa anantarā uppajjanakaṃ nāma natthīti tesaṃ aññamaññaṃ paṭisandhānaṃ na yujjati.",
  "atk-abh03a:1319_4": "Ye pana yasmā ekavatthusmiññeva rajjati virajjati ca,",
  "atk-abh03a:1319_5": "tasmā taṃ aññamaññaṃ paṭisandahatīti laddhiṃ gahetvā ṭhitā,",
  "atk-abh03a:1319_6": "seyyathāpi mahāsaṅghikā;",
  "atk-abh03a:1319_7": "te sandhāya pucchā sakavādissa;",
  "atk-abh03a:1319_8": "paṭiññā itarassa.",
  "atk-abh03a:1319_9": "Āvaṭṭanā paṇidhīti ubhayaṃ āvajjanasseva nāmaṃ.",
  "atk-abh03a:1319_10": "Tañhi bhavaṅgaṃ āvaṭṭetīti āvaṭṭanā.",
  "atk-abh03a:1319_11": "Bhavaṅgārammaṇato aññasmiṃ ārammaṇe cittaṃ paṇidahati ṭhapetīti paṇidhi.",
  "atk-abh03a:1319_12": "Kusalaṃ anāvaṭṭentassāti yaṃ taṃ akusalānantaraṃ paṭisandahantaṃ kusalaṃ uppajjati,",
  "atk-abh03a:1319_13": "taṃ anāvaṭṭentassa uppajjatīti pucchati.",
  "atk-abh03a:1319_14": "Itaro pana vinā āvajjanena kusalassa uppattiṃ apassanto paṭikkhipati.",
  "atk-abh03a:1319_15": "Kusalaṃ ayoniso manasikarototi idaṃ yadi akusalānantaraṃ kusalaṃ uppajjeyya,",
  "atk-abh03a:1319_16": "akusalasseva āvajjanena ayoniso manasikaroto uppajjeyyāti codanatthaṃ vuttaṃ.",
  "atk-abh03a:1319_17": "Sesaṃ yathāpāḷimeva niyyāti.",
  "atk-abh03a:1319_18": "Nanu yasmiṃyeva vatthusminti vacanaṃ ekārammaṇe sarāgavirāguppattiṃ dīpeti,",
  "atk-abh03a:1319_19": "na kusalākusalānaṃ anantarataṃ,",
  "atk-abh03a:1319_20": "tasmā asādhakanti.",
  "atk-abh03a:1320_0": "Kusalākusalapaṭisandahanakathāvaṇṇanā.",
  "atk-abh03a:1321_0": "2. Saḷāyatanuppattikathāvaṇṇanā",
  "atk-abh03a:1322_0": "691- 692.",
  "atk-abh03a:1322_1": "Idāni saḷāyatanuppattikathā nāma hoti.",
  "atk-abh03a:1322_2": "Tattha upapattesiyena paṭisandhicittena saheva opapātikānaṃ saḷāyatanaṃ uppajjati.",
  "atk-abh03a:1322_3": "Gabbhaseyyakānaṃ ajjhattikāyatanesu manāyatanakāyāyatanāneva paṭisandhikkhaṇe uppajjanti.",
  "atk-abh03a:1322_4": "Sesāni cattāri sattasattatirattimhi.",
  "atk-abh03a:1322_5": "Tāni ca kho yena kammunā paṭisandhi gahitā,",
  "atk-abh03a:1322_6": "tasseva aññassa vā katattāti ayaṃ sakasamaye vādo.",
  "atk-abh03a:1322_7": "Yesaṃ pana ekakammasambhavattā sampannasākhāviṭapānaṃ rukkhādīnaṃ aṃkuro viya bījamattaṃ saḷāyatanaṃ",
  "atk-abh03a:1322_8": "mātukucchismiṃ paṭisandhikkhaṇeyeva uppajjatīti laddhi,",
  "atk-abh03a:1322_9": "seyyathāpi pubbaseliyānaṃ;",
  "atk-abh03a:1322_10": "te sandhāya saḷāyatananti pucchā sakavādissa,",
  "atk-abh03a:1322_11": "paṭiññā itarassa.",
  "atk-abh03a:1322_12": "Sabbaṅgapaccaṅgītiādi saḷāyatane sati evarūpo hutvā okkameyyāti codanatthaṃ vuttaṃ.",
  "atk-abh03a:1322_13": "Mātukucchigatassāti pucchā paravādissa.",
  "atk-abh03a:1322_14": "Parato mātukucchigatassa pacchā kesāti pucchā sakavādissa.",
  "atk-abh03a:1322_15": "Sesamettha uttānatthamevāti.",
  "atk-abh03a:1323_0": "Saḷāyatanuppattikathāvaṇṇanā.",
  "atk-abh03a:1324_0": "3. Anantarapaccayakathāvaṇṇanā",
  "atk-abh03a:1325_0": "693- 697.",
  "atk-abh03a:1325_1": "Idāni anantarapaccayakathā nāma hoti.",
  "atk-abh03a:1325_2": "Tattha naccagītādīsu rūpadassanasaddasavanādīnaṃ lahuparivattitaṃ disvā “imāni viññāṇāni aññamaññassa anantarā uppajjantī”ti yesaṃ laddhi,",
  "atk-abh03a:1325_3": "seyyathāpi uttarāpathakānaṃ;",
  "atk-abh03a:1325_4": "te sandhāya cakkhuviññāṇassāti pucchā sakavādissa,",
  "atk-abh03a:1325_5": "paṭiññā itarassa.",
  "atk-abh03a:1325_6": "Sotaviññāṇaṃ rūpārammaṇaṃyevāti yadi cakkhuviññāṇassa anantarā uppajjeyya,",
  "atk-abh03a:1325_7": "vipākamanodhātu viya rūpārammaṇaṃ siyāti codetuṃ vuttaṃ.",
  "atk-abh03a:1325_8": "Cakkhuñca paṭicca rūpe ca uppajjati sotaviññāṇanti pañhesu suttābhāvena paṭikkhipitvā anantaruppattiṃ sallakkhento laddhivasena paṭijānāti.",
  "atk-abh03a:1325_9": "Taññeva cakkhuviññāṇaṃ taṃ sotaviññāṇanti yathā paṭhamajavanānantaraṃ dutiyajavanaṃ manoviññāṇabhāvena taññeva hoti,",
  "atk-abh03a:1325_10": "kiṃ te tathā etampi dvayaṃ ekamevāti pucchati.",
  "atk-abh03a:1325_11": "Iminā nayena sabbavāresu attho veditabbo.",
  "atk-abh03a:1325_12": "Naccati gāyatītiādivacanaṃ ārammaṇasamodhāne lahuparivattitāya vokiṇṇabhāvaṃ dīpeti,",
  "atk-abh03a:1325_13": "na anantarapaccayataṃ,",
  "atk-abh03a:1325_14": "tasmā asādhakanti.",
  "atk-abh03a:1326_0": "Anantarapaccayakathāvaṇṇanā.",
  "atk-abh03a:1327_0": "4. Ariyarūpakathāvaṇṇanā",
  "atk-abh03a:1328_0": "698- 699.",
  "atk-abh03a:1328_1": "Idāni ariyarūpakathā nāma hoti.",
  "atk-abh03a:1328_2": "Tattha sammāvācākammantā rūpaṃ,",
  "atk-abh03a:1328_3": "tañca kho “sabbaṃ rūpaṃ cattāri ca mahābhūtāni catunnañca mahābhūtānaṃ upādāyarūpa”nti vacanato upādāyarūpanti yesaṃ laddhi,",
  "atk-abh03a:1328_4": "seyyathāpi uttarāpathakānaṃ;",
  "atk-abh03a:1328_5": "te sandhāya ariyarūpaṃ mahābhūtānaṃ upādāyāti pucchā sakavādissa.",
  "atk-abh03a:1328_6": "Tattha ariyānaṃ rūpaṃ,",
  "atk-abh03a:1328_7": "ariyaṃ vā rūpanti ariyarūpaṃ.",
  "atk-abh03a:1328_8": "Āmantāti laddhiyaṃ ṭhatvā paṭiññā itarassa.",
  "atk-abh03a:1328_9": "Kusalanti puṭṭho laddhivaseneva paṭijānāti.",
  "atk-abh03a:1328_10": "Anāsavapucchādīsupi eseva nayo.",
  "atk-abh03a:1328_11": "Yaṃ kiñci rūpanti suttaṃ ṭhapetvā bhūtāni sesarūpassa upādābhāvaṃ dīpeti,",
  "atk-abh03a:1328_12": "na sammāvācākammantānaṃ.",
  "atk-abh03a:1328_13": "Tesañhi rūpamattaññeva asiddhaṃ,",
  "atk-abh03a:1328_14": "kuto upādārūpatā;",
  "atk-abh03a:1328_15": "tasmā asādhakanti.",
  "atk-abh03a:1329_0": "Ariyarūpakathāvaṇṇanā.",
  "atk-abh03a:1330_0": "5. Añño anusayotikathāvaṇṇanā",
  "atk-abh03a:1331_0": "700- 701.",
  "atk-abh03a:1331_1": "Idāni añño anusayotikathā nāma hoti.",
  "atk-abh03a:1331_2": "Tattha yasmā puthujjano kusalābyākate citte vattamāne sānusayoti vattabbo,",
  "atk-abh03a:1331_3": "na pariyuṭṭhitoti tasmā añño anusayo,",
  "atk-abh03a:1331_4": "aññaṃ pariyuṭṭhānanti yesaṃ laddhi,",
  "atk-abh03a:1331_5": "seyyathāpi andhakānaṃ;",
  "atk-abh03a:1331_6": "te sandhāya añño kāmarāgānusayoti pucchā sakavādissa paṭiññā itarassa.",
  "atk-abh03a:1331_7": "Sesaṃ heṭṭhā anusayakathāyaṃ vuttanayeneva veditabbaṃ.",
  "atk-abh03a:1331_8": "Sānusayotiādi pana tasmiṃ samaye anusayassa appahīnattā sānusayoti vattabbataṃ,",
  "atk-abh03a:1331_9": "anuppannattā ca pariyuṭṭhitoti avattabbataṃ dīpeti,",
  "atk-abh03a:1331_10": "na anusayapariyuṭṭhānānaṃ aññattaṃ,",
  "atk-abh03a:1331_11": "tasmā asādhakanti.",
  "atk-abh03a:1332_0": "Añño anusayotikathāvaṇṇanā.",
  "atk-abh03a:1333_0": "6. Pariyuṭṭhānaṃ cittavippayuttantikathāvaṇṇanā",
  "atk-abh03a:1334_0": "702.",
  "atk-abh03a:1334_1": "Idāni pariyuṭṭhānaṃ cittavippayuttantikathā nāma hoti.",
  "atk-abh03a:1334_2": "Tattha yasmā aniccādito manasikarotopi rāgādayo uppajjanti.",
  "atk-abh03a:1334_3": "Vuttampi cetaṃ –",
  "atk-abh03a:1334_4": "“appekadā,",
  "atk-abh03a:1334_5": "bho bhāradvāja,",
  "atk-abh03a:1334_6": "asubhato manasikarissāmīti subhatova manasikarotī”ti.",
  "atk-abh03a:1334_7": "Tasmā pariyuṭṭhānaṃ cittavippayuttanti yesaṃ laddhi,",
  "atk-abh03a:1334_8": "seyyathāpi andhakānaṃyeva;",
  "atk-abh03a:1334_9": "te sandhāya pucchā sakavādissa,",
  "atk-abh03a:1334_10": "paṭiññā itarassa.",
  "atk-abh03a:1334_11": "Sesamettha uttānatthamevāti.",
  "atk-abh03a:1335_0": "Pariyuṭṭhānaṃ cittavippayuttantikathāvaṇṇanā.",
  "atk-abh03a:1336_0": "7. Pariyāpannakathāvaṇṇanā",
  "atk-abh03a:1337_0": "703- 705.",
  "atk-abh03a:1337_1": "Idāni pariyāpannakathā nāma hoti.",
  "atk-abh03a:1337_2": "Tattha yasmā kāmarāgo kāmadhātuṃ anuseti,",
  "atk-abh03a:1337_3": "kāmadhātupariyāpannoti ca vuccati,",
  "atk-abh03a:1337_4": "tasmā rūparāgārūparāgāpi rūpadhātuarūpadhātuyo anusenti.",
  "atk-abh03a:1337_5": "Rūpadhātuarūpadhātupariyāpannāyeva ca nāma hontīti yesaṃ laddhi,",
  "atk-abh03a:1337_6": "seyyathāpi andhakānañceva sammitiyānañca;",
  "atk-abh03a:1337_7": "te sandhāya rūparāgoti pucchā sakavādissa,",
  "atk-abh03a:1337_8": "paṭiññā itarassa.",
  "atk-abh03a:1337_9": "Tattha anusetīti yathā kāmarāgo kāmavitakkasaṅkhātaṃ kāmadhātuṃ sahajātavasena anuseti,",
  "atk-abh03a:1337_10": "kiṃ te evaṃ rūparāgo rūpadhātunti pucchati.",
  "atk-abh03a:1337_11": "Pariyāpannoti yathā ca so tividhāya kāmadhātuyā kilesakāmavasena pariyāpannattā kāmadhātupariyāpanno,",
  "atk-abh03a:1337_12": "kiṃ te evaṃ rūparāgopi rūpadhātupariyāpannoti pucchati.",
  "atk-abh03a:1337_13": "Itaro panassa adhippāyaṃ asallakkhento kevalaṃ laddhivasena āmantāti paṭijānāti.",
  "atk-abh03a:1337_14": "Atha naṃ tamatthaṃ sallakkhāpetuṃ kusalavipākakiriyasaṅkhātehi samāpattesiyādīhi saṃsanditvā pucchituṃ samāpattesiyotiādimāha.",
  "atk-abh03a:1337_15": "Sesamettha yathāpāḷimeva niyyāti.",
  "atk-abh03a:1337_16": "Nanu kāmarāgotiādivacanampi kāmarāgasseva kāmadhātuyaṃ anusayabhāvaṃ pariyāpannatañca dīpeti,",
  "atk-abh03a:1337_17": "na itaresaṃ itaradhātūsūti.",
  "atk-abh03a:1338_0": "Pariyāpannakathāvaṇṇanā.",
  "atk-abh03a:1339_0": "8. Abyākatakathāvaṇṇanā",
  "atk-abh03a:1340_0": "706- 708.",
  "atk-abh03a:1340_1": "Idāni abyākatakathā nāma hoti.",
  "atk-abh03a:1340_2": "Tattha vipākakiriyarūpanibbānasaṅkhātaṃ catubbidhaṃ abyākataṃ avipākattā abyākatanti vuttaṃ.",
  "atk-abh03a:1340_3": "Diṭṭhigataṃ “sassato lokoti kho, vaccha,",
  "atk-abh03a:1340_4": "abyākatameta”nti sassatādibhāvena akathitattā.",
  "atk-abh03a:1340_5": "Yesaṃ pana imaṃ vibhāgaṃ aggahetvā purimābyākataṃ viya diṭṭhigatampi abyākatanti laddhi,",
  "atk-abh03a:1340_6": "seyyathāpi andhakānañceva uttarāpathakānañca;",
  "atk-abh03a:1340_7": "tesaṃ taṃ vibhāgaṃ dassetuṃ diṭṭhigataṃ abyākatanti pucchā sakavādissa,",
  "atk-abh03a:1340_8": "paṭiññā itarassa.",
  "atk-abh03a:1340_9": "Sesamettha yathāpāḷimeva niyyātīti.",
  "atk-abh03a:1341_0": "Abyākatakathāvaṇṇanā.",
  "atk-abh03a:1342_0": "9. Apariyāpannakathāvaṇṇanā",
  "atk-abh03a:1343_0": "709- 710.",
  "atk-abh03a:1343_1": "Idāni apariyāpannakathā nāma hoti.",
  "atk-abh03a:1343_2": "Tattha yasmā puthujjano jhānalābhī kāmesu vītarāgoti vattabbo hoti,",
  "atk-abh03a:1343_3": "na pana vigatadiṭṭhikoti,",
  "atk-abh03a:1343_4": "tasmā diṭṭhigataṃ apariyāpannanti yesaṃ laddhi,",
  "atk-abh03a:1343_5": "seyyathāpi pubbaseliyānaṃ;",
  "atk-abh03a:1343_6": "te sandhāya pucchā sakavādissa,",
  "atk-abh03a:1343_7": "paṭiññā itarassa.",
  "atk-abh03a:1343_8": "Sesamettha yathāpāḷimeva niyyātīti.",
  "atk-abh03a:1344_0": "Apariyāpannakathāvaṇṇanā.",
  "atk-abh03a:1345_0": "Cuddasamo vaggo.",
  "atk-abh03a:1346_0": "15. Pannarasamavaggo",
  "atk-abh03a:1347_0": "1. Paccayatākathāvaṇṇanā",
  "atk-abh03a:1348_0": "711- 717.",
  "atk-abh03a:1348_1": "Idāni paccayatākathā nāma hoti.",
  "atk-abh03a:1348_2": "Tattha yo dhammo hetupaccayena paccayo,",
  "atk-abh03a:1348_3": "so yesaṃ hetupaccayena paccayo,",
  "atk-abh03a:1348_4": "tesaññeva yasmā ārammaṇānantarasamanantarapaccayena paccayo na hoti,",
  "atk-abh03a:1348_5": "yo vā ārammaṇapaccayena paccayo,",
  "atk-abh03a:1348_6": "so yasmā tesaṃyeva anantarasamanantarapaccayena paccayo na hoti,",
  "atk-abh03a:1348_7": "tasmā paccayatā vavatthitāti yesaṃ laddhi,",
  "atk-abh03a:1348_8": "seyyathāpi mahāsaṅghikānaṃ;",
  "atk-abh03a:1348_9": "te sandhāya pucchā sakavādissa,",
  "atk-abh03a:1348_10": "paṭiññā itarassa.",
  "atk-abh03a:1348_11": "Sesamettha yathāpāḷimeva niyyātīti.",
  "atk-abh03a:1349_0": "Paccayatākathāvaṇṇanā.",
  "atk-abh03a:1350_0": "2. Aññamaññapaccayakathāvaṇṇanā",
  "atk-abh03a:1351_0": "718- 719.",
  "atk-abh03a:1351_1": "Idāni aññamaññapaccayakathā nāma hoti.",
  "atk-abh03a:1351_2": "Tattha yesaṃ samaye “avijjāpaccayā saṅkhārā”ti ayameva tanti,",
  "atk-abh03a:1351_3": "“saṅkhārapaccayāpi avijjā”ti ayaṃ natthi,",
  "atk-abh03a:1351_4": "tasmā avijjāva saṅkhārānaṃ paccayo,",
  "atk-abh03a:1351_5": "na pana saṅkhārā avijjāyāti laddhi,",
  "atk-abh03a:1351_6": "seyyathāpi mahāsaṅghikānaṃ;",
  "atk-abh03a:1351_7": "te sandhāya avijjāsaṅkhārādīnaṃ aññamaññapaccayatāpi atthīti dassetuṃ pucchā sakavādissa,",
  "atk-abh03a:1351_8": "paṭiññā itarassa.",
  "atk-abh03a:1351_9": "Avijjā saṅkhārenāti ettha apuññābhisaṅkhārova gahito.",
  "atk-abh03a:1351_10": "Tasmā saṅkhārapaccayāpi avijjāti ettha sahajātaaññamaññaatthiavigatasampayuttavasena paccayatā veditabbā.",
  "atk-abh03a:1351_11": "Upādānapaccayāpi taṇhāti ettha ṭhapetvā kāmupādānaṃ sesāni tīṇi upādānāni avijjāya saṅkhārā viya taṇhāya paccayā hontīti veditabbāni.",
  "atk-abh03a:1351_12": "Sesaṃ yathāpāḷimeva niyyāti.",
  "atk-abh03a:1351_13": "Jarāmaraṇapaccayāti pucchā paravādissa,",
  "atk-abh03a:1351_14": "nāmarūpaṃ viññāṇapaccayāti sakavādissāti.",
  "atk-abh03a:1352_0": "Aññamaññapaccayakathāvaṇṇanā.",
  "atk-abh03a:1353_0": "3. Addhākathāvaṇṇanā",
  "atk-abh03a:1354_0": "720- 721.",
  "atk-abh03a:1354_1": "Idāni addhākathā nāma hoti.",
  "atk-abh03a:1354_2": "Tattha “tīṇimāni,",
  "atk-abh03a:1354_3": "bhikkhave,",
  "atk-abh03a:1354_4": "kathāvatthūnī”ti suttaṃ nissāya kālasaṅkhāto addhā nāma parinipphanno atthīti yesaṃ laddhi;",
  "atk-abh03a:1354_5": "tesaṃ “addhā nāma koci parinipphanno natthi aññatra kālapaññattimattā.",
  "atk-abh03a:1354_6": "Rūpādayo pana khandhāva parinipphannā”ti vibhāgaṃ dassetuṃ addhā parinipphannoti pucchā sakavādissa,",
  "atk-abh03a:1354_7": "paṭiññā itarassa.",
  "atk-abh03a:1354_8": "Atha naṃ “sace so parinipphanno,",
  "atk-abh03a:1354_9": "rūpādīsu anena aññatarena bhavitabba”nti codetuṃ rūpantiādimāha.",
  "atk-abh03a:1354_10": "Itaro paṭikkhipati.",
  "atk-abh03a:1354_11": "Sesaṃ yathāpāḷimeva niyyātīti.",
  "atk-abh03a:1355_0": "Addhākathāvaṇṇanā.",
  "atk-abh03a:1356_0": "4. Khaṇalayamuhuttakathāvaṇṇanā",
  "atk-abh03a:1357_0": "722-723. Khaṇalayamuhuttakathāsupi eseva nayo. Sabbepi hete khaṇādayo addhāpariyāyā evāti.",
  "atk-abh03a:1358_0": "Khaṇalayamuhuttakathāvaṇṇanā.",
  "atk-abh03a:1359_0": "5. Āsavakathāvaṇṇanā",
  "atk-abh03a:1360_0": "724- 725.",
  "atk-abh03a:1360_1": "Idāni āsavakathā nāma hoti.",
  "atk-abh03a:1360_2": "Tattha yasmā catūhi āsavehi uttari añño āsavo nāma natthi,",
  "atk-abh03a:1360_3": "yena cattāro āsavā sāsavā siyuṃ,",
  "atk-abh03a:1360_4": "tasmā cattāro āsavā anāsavāti yesaṃ laddhi,",
  "atk-abh03a:1360_5": "seyyathāpi hetuvādānaṃ;",
  "atk-abh03a:1360_6": "te sandhāya pucchā sakavādissa,",
  "atk-abh03a:1360_7": "paṭiññā itarassa.",
  "atk-abh03a:1360_8": "Atha naṃ “yadi te āsavā anāsavā,",
  "atk-abh03a:1360_9": "evaṃ sante tehi maggādilakkhaṇappattehi bhavitabba”nti codetuṃ maggotiādimāha.",
  "atk-abh03a:1360_10": "Sesamettha uttānatthamevāti.",
  "atk-abh03a:1361_0": "Āsavakathāvaṇṇanā.",
  "atk-abh03a:1362_0": "6. Jarāmaraṇakathāvaṇṇanā",
  "atk-abh03a:1363_0": "726- 727.",
  "atk-abh03a:1363_1": "Idāni jarāmaraṇakathā nāma hoti.",
  "atk-abh03a:1363_2": "Tattha jarāmaraṇaṃ nāma aparinipphannattā lokiyanti vā lokuttaranti vā na vattabbaṃ.",
  "atk-abh03a:1363_3": "“Lokiyā dhammā lokuttarā dhammā”ti hi duke jarāmaraṇaṃ neva lokiyapade,",
  "atk-abh03a:1363_4": "na lokuttarapade niddiṭṭhaṃ.",
  "atk-abh03a:1363_5": "Tattha yesaṃ imaṃ lakkhaṇaṃ anādiyitvā lokuttarānaṃ dhammānaṃ jarāmaraṇaṃ lokuttaranti laddhi,",
  "atk-abh03a:1363_6": "seyyathāpi mahāsaṅghikānaṃ,",
  "atk-abh03a:1363_7": "te sandhāya pucchā sakavādissa,",
  "atk-abh03a:1363_8": "paṭiññā itarassa.",
  "atk-abh03a:1363_9": "Sesamettha yathāpāḷimeva niyyātīti.",
  "atk-abh03a:1364_0": "Jarāmaraṇakathāvaṇṇanā.",
  "atk-abh03a:1365_0": "7. Saññāvedayitakathāvaṇṇanā",
  "atk-abh03a:1366_0": "728- 729.",
  "atk-abh03a:1366_1": "Idāni saññāvedayitakathā nāma hoti.",
  "atk-abh03a:1366_2": "Tattha saññāvedayitanirodhasamāpatti nāma na koci dhammo,",
  "atk-abh03a:1366_3": "catunnaṃ pana khandhānaṃ nirodho.",
  "atk-abh03a:1366_4": "Iti sā neva lokiyā na lokuttarā.",
  "atk-abh03a:1366_5": "Yasmā pana lokiyā na hoti,",
  "atk-abh03a:1366_6": "tasmā lokuttarāti yesaṃ laddhi,",
  "atk-abh03a:1366_7": "seyyathāpi hetuvādānaṃyeva;",
  "atk-abh03a:1366_8": "te sandhāya pucchā sakavādissa,",
  "atk-abh03a:1366_9": "paṭiññā itarassa.",
  "atk-abh03a:1366_10": "Sesaṃ purimakathāsadisamevāti.",
  "atk-abh03a:1367_0": "Saññāvedayitakathāvaṇṇanā.",
  "atk-abh03a:1368_0": "8. Dutiyasaññāvedayitakathāvaṇṇanā",
  "atk-abh03a:1369_0": "730- 731.",
  "atk-abh03a:1369_1": "Idāni yasmā sā lokuttarā na hoti,",
  "atk-abh03a:1369_2": "tasmā lokiyāti yesaṃ laddhi,",
  "atk-abh03a:1369_3": "seyyathāpi hetuvādānaṃ,",
  "atk-abh03a:1369_4": "te sandhāya pucchā sakavādissa,",
  "atk-abh03a:1369_5": "paṭiññā itarassa.",
  "atk-abh03a:1369_6": "Sesaṃ purimasadisamevāti.",
  "atk-abh03a:1370_0": "Dutiyasaññāvedayitakathāvaṇṇanā.",
  "atk-abh03a:1371_0": "9. Tatiyasaññāvedayitakathāvaṇṇanā",
  "atk-abh03a:1372_0": "732.",
  "atk-abh03a:1372_1": "Idāni yasmā “asuko maraṇadhammo,",
  "atk-abh03a:1372_2": "asuko na maraṇadhammo”ti sattānaṃ maraṇadhammatāya niyāmo natthīti saññāvedayitanirodhaṃ samāpannopi kālaṃ kareyyāti yesaṃ laddhi,",
  "atk-abh03a:1372_3": "seyyathāpi rājagirikānaṃ;",
  "atk-abh03a:1372_4": "tesaṃ samāpannāyapi maraṇadhammatāya maraṇasamayañca amaraṇasamayañca dassetuṃ pucchā sakavādissa,",
  "atk-abh03a:1372_5": "paṭiññā itarassa.",
  "atk-abh03a:1372_6": "Atha naṃ yasmā kālaṃ karontassa nāma maraṇantikehi phassādīhi bhavitabbaṃ,",
  "atk-abh03a:1372_7": "tasmā tenākārena codetuṃ atthītiādimāha.",
  "atk-abh03a:1373_0": "Aphassakassa kālakiriyātiādīni puṭṭho sesasatte sandhāya paṭikkhipati visaṃ kameyyātiādīni puṭṭho samāpattiānubhāvaṃ sandhāya paṭikkhipati.",
  "atk-abh03a:1373_1": "Dutiyavāre sarīrapakatiṃ sandhāya paṭijānāti.",
  "atk-abh03a:1373_2": "Evaṃ sante pana samāpattiānubhāvo nāma na hoti,",
  "atk-abh03a:1373_3": "teneva na nirodhasamāpannoti anuyuñjati.",
  "atk-abh03a:1374_0": "733- 734.",
  "atk-abh03a:1374_1": "Na kālaṃ kareyyāti pucchā paravādissa.",
  "atk-abh03a:1374_2": "Atthi so niyāmoti paravādissa pañhe pana yasmā evarūpo niyāmo nāma natthi,",
  "atk-abh03a:1374_3": "tasmā paṭikkhipati.",
  "atk-abh03a:1374_4": "Cakkhuviññāṇasamaṅgītiādi sakavādinā “niyāme asantepi maraṇasamayeneva marati,",
  "atk-abh03a:1374_5": "nāsamayenā”ti dassetuṃ vuttaṃ.",
  "atk-abh03a:1374_6": "Tatrāyamadhippāyo –",
  "atk-abh03a:1374_7": "yadi niyāmābhāvena kālakiriyā bhaveyya,",
  "atk-abh03a:1374_8": "cakkhuviññāṇasamaṅginopi bhaveyya.",
  "atk-abh03a:1374_9": "Tato “pañcahi viññāṇehi na cavati,",
  "atk-abh03a:1374_10": "na upapajjatī”ti suttavirodho siyā.",
  "atk-abh03a:1374_11": "Yathā pana cakkhuviññāṇasamaṅgissa kālakiriyā na hoti,",
  "atk-abh03a:1374_12": "tathā nirodhasamāpannassāpīti.",
  "atk-abh03a:1375_0": "Tatiyasaññāvedayitakathāvaṇṇanā.",
  "atk-abh03a:1376_0": "10. Asaññasattupikākathāvaṇṇanā",
  "atk-abh03a:1377_0": "735.",
  "atk-abh03a:1377_1": "Idāni asaññasattupikākathā nāma hoti.",
  "atk-abh03a:1377_2": "Tattha saññāvirāgavasena pavattabhāvanā asaññasamāpattipi nirodhasamāpattipi saññāvedayitanirodhasamāpatti nāma.",
  "atk-abh03a:1377_3": "Iti dve saññāvedayitanirodhasamāpattiyo lokiyā ca lokuttarā ca.",
  "atk-abh03a:1377_4": "Tattha lokiyā puthujjanassa asaññasattupikā hoti,",
  "atk-abh03a:1377_5": "lokuttarā ariyānaṃ,",
  "atk-abh03a:1377_6": "sā ca nāsaññasattupikā.",
  "atk-abh03a:1377_7": "Imaṃ pana vibhāgaṃ akatvā avisesena saññāvedayitanirodhasamāpatti asaññasattupikāti yesaṃ laddhi,",
  "atk-abh03a:1377_8": "seyyathāpi hetuvādānaṃ;",
  "atk-abh03a:1377_9": "te sandhāya pucchā sakavādissa,",
  "atk-abh03a:1377_10": "paṭiññā itarassa.",
  "atk-abh03a:1377_11": "Atha naṃ yasmā asaññasamāpattiṃ samāpannassa alobhādayo atthi,",
  "atk-abh03a:1377_12": "na nirodhasamāpattiṃ,",
  "atk-abh03a:1377_13": "tasmā tesaṃ vasena codetuṃ atthītiādimāha.",
  "atk-abh03a:1378_0": "736.",
  "atk-abh03a:1378_1": "Idhāpi asaññīti pañhe idha saññāvirāgavasena samāpannattā asaññitā anuññātā,",
  "atk-abh03a:1378_2": "tatrāpi asaññasatteneva.",
  "atk-abh03a:1378_3": "Tasmā imaṃ paṭiññaṃ gahetvā laddhiṃ patiṭṭhapentena chalena patiṭṭhāpitā hoti.",
  "atk-abh03a:1378_4": "Idha vā nirodhasamāpattiṃ sandhāya asaññitā anuññātā.",
  "atk-abh03a:1378_5": "Tatrāpi ito cutassa anāgāmino nirodhasamāpattimeva tasmāpi imāya paṭiññāya patiṭṭhāpitā laddhi appatiṭṭhitāyevāti.",
  "atk-abh03a:1379_0": "Asaññasattupikākathāvaṇṇanā.",
  "atk-abh03a:1380_0": "11. Kammūpacayakathāvaṇṇanā",
  "atk-abh03a:1381_0": "737.",
  "atk-abh03a:1381_1": "Idāni kammūpacayakathā nāma hoti.",
  "atk-abh03a:1381_2": "Tattha yesaṃ kammūpacayo nāma kammato añño cittavippayutto abyākato anārammaṇoti laddhi,",
  "atk-abh03a:1381_3": "seyyathāpi andhakānañceva sammitiyānañca;",
  "atk-abh03a:1381_4": "te sandhāya aññaṃ kammanti pucchā sakavādissa,",
  "atk-abh03a:1381_5": "paṭiññā itarassa.",
  "atk-abh03a:1381_6": "Atha naṃ “yadi kammato añño kammūpacayo,",
  "atk-abh03a:1381_7": "phassāditopi aññena phassūpacayādinā bhavitabba”nti codetuṃ añño phassotiādimāha.",
  "atk-abh03a:1381_8": "Itaro laddhiyā abhāvena paṭikkhipati.",
  "atk-abh03a:1382_0": "738- 739.",
  "atk-abh03a:1382_1": "Kammena sahajātoti pañhesu cittavippayuttaṃ sandhāya paṭikkhipati,",
  "atk-abh03a:1382_2": "cittasampayuttaṃ sandhāya paṭijānāti.",
  "atk-abh03a:1382_3": "Kusaloti pañhesupi cittavippayuttaṃ sandhāya paṭijānāti.",
  "atk-abh03a:1382_4": "Parato akusalotipañhesupi eseva nayo.",
  "atk-abh03a:1383_0": "740.",
  "atk-abh03a:1383_1": "Sārammaṇoti puṭṭho pana ekantaṃ anārammaṇameva icchati,",
  "atk-abh03a:1383_2": "tasmā paṭikkhipati.",
  "atk-abh03a:1383_3": "Cittaṃ bhijjamānanti yadā cittaṃ bhijjamānaṃ hoti,",
  "atk-abh03a:1383_4": "tadā kammaṃ bhijjatīti attho.",
  "atk-abh03a:1383_5": "Bhummatthe vā paccattaṃ,",
  "atk-abh03a:1383_6": "citte bhijjamāneti attho.",
  "atk-abh03a:1383_7": "Ayameva vā pāṭho.",
  "atk-abh03a:1383_8": "Tattha yasmā sampayutto bhijjati,",
  "atk-abh03a:1383_9": "vippayutto na bhijjati,",
  "atk-abh03a:1383_10": "tasmā paṭijānāti ceva paṭikkhipati ca.",
  "atk-abh03a:1384_0": "741.",
  "atk-abh03a:1384_1": "Kammamhi kammūpacayoti kamme sati kammūpacayo,",
  "atk-abh03a:1384_2": "kamme vā patiṭṭhite kammūpacayo,",
  "atk-abh03a:1384_3": "kammūpacayatova vipāko nibbattati.",
  "atk-abh03a:1384_4": "Tasmiṃ pana kamme niruddhe yāva aṃkuruppādā bījaṃ viya yāva vipākuppādā kammūpacayo tiṭṭhatītissa laddhi,",
  "atk-abh03a:1384_5": "tasmā paṭijānāti.",
  "atk-abh03a:1384_6": "Taññeva kammaṃ,",
  "atk-abh03a:1384_7": "so kammūpacayo,",
  "atk-abh03a:1384_8": "so kammavipākoti yasmā kammamhi kammūpacayo,",
  "atk-abh03a:1384_9": "so ca yāva vipākuppādā tiṭṭhatītissa laddhi,",
  "atk-abh03a:1384_10": "tasmā naṃ tesaṃ tiṇṇampi ekattaṃ pucchati vipāko sārammaṇoti idaṃ vipāko viya vipākadhammadhammopi ārammaṇapaṭibaddhoyevāti codanatthaṃ pucchati.",
  "atk-abh03a:1384_11": "Itaro pana laddhivasenekaṃ paṭijānāti,",
  "atk-abh03a:1384_12": "ekaṃ paṭikkhipati.",
  "atk-abh03a:1384_13": "Paṭilomepi eseva nayo.",
  "atk-abh03a:1384_14": "Sesamettha yathāpāḷimeva niyyātīti.",
  "atk-abh03a:1385_0": "Kammūpacayakathāvaṇṇanā.",
  "atk-abh03a:1386_0": "Pannarasamo vaggo.",
  "atk-abh03a:1387_0": "Tatiyapaṇṇāsako samatto.",
  "atk-abh03a:1388_0": "16. Soḷasamavaggo",
  "atk-abh03a:1389_0": "1. Niggahakathāvaṇṇanā",
  "atk-abh03a:1390_0": "743- 744.",
  "atk-abh03a:1390_1": "Idāni niggahakathā nāma hoti.",
  "atk-abh03a:1390_2": "Tattha ye loke balappattā vasībhūtā,",
  "atk-abh03a:1390_3": "te yadi parassa cittaṃ niggaṇhituṃ na sakkuṇeyyuṃ,",
  "atk-abh03a:1390_4": "kā tesaṃ balappatti,",
  "atk-abh03a:1390_5": "ko vasībhāvo.",
  "atk-abh03a:1390_6": "Balappattiyā pana vasībhāvena ca addhā te parassa cittaṃ niggaṇhantīti yesaṃ laddhi,",
  "atk-abh03a:1390_7": "seyyathāpi mahāsaṅghikānaṃ;",
  "atk-abh03a:1390_8": "te sandhāya paro parassāti pucchā sakavādissa,",
  "atk-abh03a:1390_9": "paṭiññā itarassa.",
  "atk-abh03a:1390_10": "Tattha niggaṇhātīti saṃkilesāpattito nivāreti.",
  "atk-abh03a:1390_11": "Sesamettha yathāpāḷimeva niyyātīti.",
  "atk-abh03a:1390_12": "Paggahakathāyapi eseva nayo.",
  "atk-abh03a:1391_0": "Niggahakathāvaṇṇanā.",
  "atk-abh03a:1392_0": "3. Sukhānuppadānakathāvaṇṇanā",
  "atk-abh03a:1393_0": "747- 748.",
  "atk-abh03a:1393_1": "Idāni sukhānuppadānakathā nāma hoti.",
  "atk-abh03a:1393_2": "Tattha “bahūnaṃ vata no bhagavā sukhadhammānaṃ upahattā”ti suttaṃ nissāya paro parassa sukhaṃ anuppadetīti yesaṃ laddhi,",
  "atk-abh03a:1393_3": "seyyathāpi hetuvādānaṃ;",
  "atk-abh03a:1393_4": "te sandhāya pucchā sakavādissa,",
  "atk-abh03a:1393_5": "paṭiññā itarassa.",
  "atk-abh03a:1393_6": "Dukkhaṃ anuppadetīti puṭṭho pana tādisaṃ suttapadaṃ apassanto paṭikkhipati.",
  "atk-abh03a:1393_7": "Attano sukhantiādipañhe yaṃ attano parassa vā,",
  "atk-abh03a:1393_8": "taṃ anuppadātuṃ na sakkā.",
  "atk-abh03a:1393_9": "Yaṃ tasseva,",
  "atk-abh03a:1393_10": "kiṃ tattha anuppadānaṃ nāmāti paṭikkhipati.",
  "atk-abh03a:1393_11": "Nevattanotiādipañhe pana yaṃ evarūpaṃ,",
  "atk-abh03a:1393_12": "na taṃ anuppadinnaṃ nāma bhavitumarahatīti laddhiyāpaṭijānāti.",
  "atk-abh03a:1393_13": "No ca vata retitādisassa sukhassa abhāvā vuttaṃ.",
  "atk-abh03a:1393_14": "Sukhadhammānaṃ upahattātivacanaṃ bhagavato paresaṃ sukhuppattiyā paccayabhāvaṃ dīpeti,",
  "atk-abh03a:1393_15": "na annādīnaṃ viya sukhassa anuppadānaṃ,",
  "atk-abh03a:1393_16": "tasmā asādhakanti.",
  "atk-abh03a:1394_0": "Sukhānuppadānakathāvaṇṇanā.",
  "atk-abh03a:1395_0": "4. Adhigayhamanasikārakathāvaṇṇanā",
  "atk-abh03a:1396_0": "749- 753.",
  "atk-abh03a:1396_1": "Idāni adhigayha manasikārakathā nāma hoti.",
  "atk-abh03a:1396_2": "Tattha duvidho manasikāro nayato ca ārammaṇato ca.",
  "atk-abh03a:1396_3": "Tattha ekasaṅkhārassāpi aniccatāya diṭṭhāya sabbe saṅkhārā aniccāti avasesesu nayato manasikāro hoti.",
  "atk-abh03a:1396_4": "Atīte pana saṅkhāre manasikaronto na anāgate manasikātuṃ sakkoti.",
  "atk-abh03a:1396_5": "Atītādīsu aññataraṃ manasikaroto ārammaṇato manasikāro hoti.",
  "atk-abh03a:1396_6": "Tattha paccuppanne manasikaronto yena cittena te manasikaroti,",
  "atk-abh03a:1396_7": "taṃ paccuppannakkhaṇe manasikātuṃ na sakkoti.",
  "atk-abh03a:1396_8": "Tattha yesaṃ “sabbe saṅkhārā aniccā”tiādivacanaṃ nissāya “manasikaronto nāma adhigayha adhigaṇhitvā saṅgaṇhitvā",
  "atk-abh03a:1396_9": "sabbe saṅkhāre ekato manasikarotī”ti laddhi,",
  "atk-abh03a:1396_10": "seyyathāpi pubbaseliyāparaseliyānaṃ;",
  "atk-abh03a:1396_11": "te sandhāya pucchā sakavādissa,",
  "atk-abh03a:1396_12": "paṭiññā itarassa.",
  "atk-abh03a:1397_0": "Atha naṃ yasmā sabbe ekato manasikarontena yena cittena te manasikaroti,",
  "atk-abh03a:1397_1": "tampi manasikātabbaṃ hoti.",
  "atk-abh03a:1397_2": "Tasmā taṃcittatāya codetuṃ tena cittenāti āha.",
  "atk-abh03a:1397_3": "Itaro ārammaṇaṃ katvā na sakkā jānitunti sandhāya paṭikkhipati.",
  "atk-abh03a:1397_4": "Evaṃlakkhaṇaṃ cittanti ñātattā pana tampi cittaṃ ñātameva hotīti sandhāya paṭijānāti.",
  "atk-abh03a:1397_5": "Atha vā taññeva tassa ārammaṇaṃ na hotīti paṭikkhipati.",
  "atk-abh03a:1397_6": "“Sabbe saṅkhārā aniccā,",
  "atk-abh03a:1397_7": "yadā paññāya passatī”tiādīni nissāya uppannaladdhivasena paṭijānāti.",
  "atk-abh03a:1397_8": "Sesapañhadvayepi eseva nayo.",
  "atk-abh03a:1397_9": "Tena phassenātiādīsu pana tathārūpaṃ suttaṃ apassanto paṭikkhipateva.",
  "atk-abh03a:1397_10": "Atītādipañhesu heṭṭhā vuttanayeneva paṭikkhepapaṭiññā veditabbā.",
  "atk-abh03a:1397_11": "Sesaṃ yathāpāḷimeva niyyātīti.",
  "atk-abh03a:1397_12": "Sabbe saṅkhārātiādivacanaṃ nayato dassanaṃ sandhāya vuttaṃ,",
  "atk-abh03a:1397_13": "na ekakkhaṇe ārammaṇato,",
  "atk-abh03a:1397_14": "tasmā asādhakanti.",
  "atk-abh03a:1398_0": "Adhigayhamanasikārakathāvaṇṇanā.",
  "atk-abh03a:1399_0": "5. Rūpaṃ hetūtikathāvaṇṇanā",
  "atk-abh03a:1400_0": "754- 756.",
  "atk-abh03a:1400_1": "Idāni rūpaṃ hetūti kathānāma hoti.",
  "atk-abh03a:1400_2": "Tattha hetūti kusalamūlādino hetuhetussāpi nāmaṃ,",
  "atk-abh03a:1400_3": "yassa kassaci paccayassāpi.",
  "atk-abh03a:1400_4": "Imaṃ pana vibhāgaṃ akatvā “cattāro mahābhūtā hetū”ti vacanamattaṃ nissāya aviseseneva rūpaṃ hetūti yesaṃ laddhi,",
  "atk-abh03a:1400_5": "seyyathāpi uttarāpathakānaṃ;",
  "atk-abh03a:1400_6": "te sandhāya pucchā sakavādissa,",
  "atk-abh03a:1400_7": "paṭiññā itarassa.",
  "atk-abh03a:1400_8": "Alobho hetūti kiṃ te rūpaṃ alobhasaṅkhāto hetūti pucchati,",
  "atk-abh03a:1400_9": "itaro paṭikkhipati.",
  "atk-abh03a:1400_10": "Sesesupi eseva nayo.",
  "atk-abh03a:1400_11": "Mahābhūtā upādāyarūpānaṃ upādāyahetūti ettha paccayaṭṭhena hetubhāvo vutto,",
  "atk-abh03a:1400_12": "na mūlaṭṭhena,",
  "atk-abh03a:1400_13": "tasmā asādhakanti.",
  "atk-abh03a:1401_0": "Rūpaṃ hetūtikathāvaṇṇanā.",
  "atk-abh03a:1402_0": "757-759. Sahetukakathāyampi imināva nayena attho veditabboti.",
  "atk-abh03a:1403_0": "Rūpaṃ sahetukantikathāvaṇṇanā.",
  "atk-abh03a:1404_0": "7. Rūpaṃ kusalākusalantikathāvaṇṇanā",
  "atk-abh03a:1405_0": "760- 764.",
  "atk-abh03a:1405_1": "Idāni rūpaṃ kusalākusalantikathā nāma hoti.",
  "atk-abh03a:1405_2": "Tattha “kāyakammaṃ vacīkammaṃ kusalampi akusalampī”tivacanaṃ nissāya kāyavacīkammasaṅkhātaṃ kāyaviññattivacīviññattirūpaṃ",
  "atk-abh03a:1405_3": "kusalampi akusalampīti yesaṃ laddhi,",
  "atk-abh03a:1405_4": "seyyathāpi mahisāsakānañceva sammitiyānañca;",
  "atk-abh03a:1405_5": "te sandhāya rūpaṃ kusalanti pucchā sakavādissa paṭiññā itarassa.",
  "atk-abh03a:1405_6": "Atha naṃ “yadi te rūpaṃ kusalaṃ,",
  "atk-abh03a:1405_7": "evaṃvidhena anena bhavitabba”nti codetuṃ sārammaṇanti ādimāha.",
  "atk-abh03a:1405_8": "Parato akusalapañhepi eseva nayo.",
  "atk-abh03a:1405_9": "Sesamettha uttānatthamevāti.",
  "atk-abh03a:1406_0": "Rūpaṃ kusalākusalantikathāvaṇṇanā.",
  "atk-abh03a:1407_0": "8. Rūpaṃ vipākotikathāvaṇṇanā",
  "atk-abh03a:1408_0": "765- 767.",
  "atk-abh03a:1408_1": "Idāni rūpaṃ vipākotikathā nāma hoti.",
  "atk-abh03a:1408_2": "Tattha yaṃ kammassa katattā uppannā cittacetasikā viya kammassa katattā uppannaṃ taṃ rūpampi vipākoti yesaṃ laddhi,",
  "atk-abh03a:1408_3": "seyyathāpi andhakānañceva sammitiyānañca;",
  "atk-abh03a:1408_4": "te sandhāya pucchā sakavādissa,",
  "atk-abh03a:1408_5": "paṭiññā itarassa.",
  "atk-abh03a:1408_6": "Atha naṃ “yadi te rūpaṃ vipāko,",
  "atk-abh03a:1408_7": "evaṃvidhena anena bhavitabba”nti codetuṃ sukhavedanīyantiādimāha.",
  "atk-abh03a:1408_8": "Sesaṃ yathāpāḷimeva niyyātīti.",
  "atk-abh03a:1409_0": "Rūpaṃ vipākotikathāvaṇṇanā.",
  "atk-abh03a:1410_0": "9. Rūpaṃ rūpāvacarārūpāvacarantikathāvaṇṇanā",
  "atk-abh03a:1411_0": "768- 770.",
  "atk-abh03a:1411_1": "Idāni rūpaṃ rūpāvacarārūpāvacarantikathā nāma hoti.",
  "atk-abh03a:1411_2": "Tattha yaṃ kāmāvacarakammassa katattā rūpaṃ,",
  "atk-abh03a:1411_3": "taṃ yasmā kāmāvacaraṃ,",
  "atk-abh03a:1411_4": "tasmā rūpāvacarārūpāvacarakammānampi katattā rūpena rūpāvacarārūpāvacarena bhavitabbanti yesaṃ laddhi,",
  "atk-abh03a:1411_5": "seyyathāpi andhakānaṃ;",
  "atk-abh03a:1411_6": "te sandhāya atthi rūpaṃ rūpāvacarārūpāvacaranti pucchā sakavādissa,",
  "atk-abh03a:1411_7": "paṭiññā itarassa.",
  "atk-abh03a:1411_8": "Sesamettha heṭṭhā vuttanayamevāti.",
  "atk-abh03a:1412_0": "Rūpaṃ rūpāvacarārūpāvacarantikathāvaṇṇanā.",
  "atk-abh03a:1413_0": "10. Rūpārūpadhātupariyāpannakathāvaṇṇanā",
  "atk-abh03a:1414_0": "771- 775.",
  "atk-abh03a:1414_1": "Idāni rūparāgo rūpadhātupariyāpanno arūparāgo arūpadhātupariyāpannoti kathā nāma hoti.",
  "atk-abh03a:1414_2": "Tattha yasmā kāmarāgo kāmadhātupariyāpanno,",
  "atk-abh03a:1414_3": "tasmā rūparāgārūparāgehipi rūpadhātuarūpadhātupariyāpannehi bhavitabbanti yesaṃ laddhi,",
  "atk-abh03a:1414_4": "seyyathāpi andhakānaṃ,",
  "atk-abh03a:1414_5": "te sandhāya pucchā sakavādissa,",
  "atk-abh03a:1414_6": "paṭiññā itarassa.",
  "atk-abh03a:1414_7": "Sesaṃ heṭṭhā vuttanayeneva veditabbaṃ.",
  "atk-abh03a:1414_8": "Kevalañhi tattha “rūpadhātuṃ anuseti,",
  "atk-abh03a:1414_9": "arūpadhātuṃ anusetī”ti padaṃ viseso.",
  "atk-abh03a:1414_10": "Sā ca laddhi andhakānañceva sammitiyānañca.",
  "atk-abh03a:1414_11": "Ayaṃ andhakānaṃyevāti.",
  "atk-abh03a:1415_0": "Rūparāgo rūpadhātupariyāpanno arūparāgo arūpadhātupariyāpannotikathāvaṇṇanā.",
  "atk-abh03a:1416_0": "Rūpārūpadhātupariyāpannakathāvaṇṇanā.",
  "atk-abh03a:1417_0": "Soḷasamo vaggo.",
  "atk-abh03a:1418_0": "17. Sattarasamavaggo",
  "atk-abh03a:1419_0": "1. Atthi arahato puññūpacayakathāvaṇṇanā",
  "atk-abh03a:1420_0": "776- 779.",
  "atk-abh03a:1420_1": "Idāni atthi arahato puññūpacayotikathā nāma hoti.",
  "atk-abh03a:1420_2": "Tattha yesaṃ arahato dānasaṃvibhāgacetiyavandanādīni kammāni disvā atthi arahato puññūpacayoti laddhi,",
  "atk-abh03a:1420_3": "seyyathāpi andhakānaṃ;",
  "atk-abh03a:1420_4": "te sandhāya pucchā sakavādissa,",
  "atk-abh03a:1420_5": "paṭiññā itarassa.",
  "atk-abh03a:1420_6": "Atha naṃ “arahā nāma pahīnapuññapāpo,",
  "atk-abh03a:1420_7": "so yadi puññaṃ kareyya,",
  "atk-abh03a:1420_8": "pāpampi kareyyā”ti codetuṃ apuññūpacayoti āha.",
  "atk-abh03a:1420_9": "Itaro pāṇātipātādikiriyaṃ apassanto paṭikkhipati.",
  "atk-abh03a:1420_10": "Puññābhisaṅkhārantiādīsu bhavagāmikammaṃ arahato natthīti paṭikkhipati.",
  "atk-abh03a:1420_11": "Dānaṃ dadeyyātiādīsu kiriyacittena dānādipavattisabbhāvato sakavādī paṭijānāti.",
  "atk-abh03a:1420_12": "Itaro cittaṃ anādiyitvā kiriyāpavattimattadassaneneva laddhiṃ patiṭṭhapeti.",
  "atk-abh03a:1420_13": "Sā pana ayoniso patiṭṭhāpitattā appatiṭṭhāpitā hotīti.",
  "atk-abh03a:1421_0": "Atthi arahato puññūpacayotikathāvaṇṇanā.",
  "atk-abh03a:1422_0": "2. Natthi arahato akālamaccūtikathāvaṇṇanā",
  "atk-abh03a:1423_0": "780.",
  "atk-abh03a:1423_1": "Idāni natthi arahato akālamaccūtikathā nāma hoti.",
  "atk-abh03a:1423_2": "Tattha “nāhaṃ,",
  "atk-abh03a:1423_3": "bhikkhave,",
  "atk-abh03a:1423_4": "sañcetanikānaṃ kammānaṃ katānaṃ upacitānaṃ apaṭisaṃveditvā byantībhāvaṃ vadāmī”ti suttassa atthaṃ ayoniso",
  "atk-abh03a:1423_5": "gahetvā “arahatā nāma sabbakammavipākaṃ paṭisaṃvedayitvāva parinibbāyitabbaṃ,",
  "atk-abh03a:1423_6": "tasmā natthi,",
  "atk-abh03a:1423_7": "arahato akālamaccū”ti yesaṃ laddhi,",
  "atk-abh03a:1423_8": "seyyathāpi rājagirikānañceva siddhatthikānañca;",
  "atk-abh03a:1423_9": "te sandhāya pucchā sakavādissa,",
  "atk-abh03a:1423_10": "paṭiññā itarassa.",
  "atk-abh03a:1423_11": "Atha naṃ “sace tassa natthi akālamaccu,",
  "atk-abh03a:1423_12": "arahantaghātakena nāma na bhavitabba”nti codetuṃ natthi arahantaghātakoti āha.",
  "atk-abh03a:1423_13": "Itaro ānantariyakammassa ceva tādisānañca puggalānaṃ sabbhāvato paṭikkhipati.",
  "atk-abh03a:1424_0": "781.",
  "atk-abh03a:1424_1": "Visaṃ na kameyyāti pañhe “yāva pubbe katakammaṃ parikkhayaṃ na gacchati,",
  "atk-abh03a:1424_2": "tāva na kamatī”ti laddhiyā paṭikkhipati.",
  "atk-abh03a:1424_3": "Sesamettha yathāpāḷimeva niyyāti.",
  "atk-abh03a:1425_0": "782. Nāhaṃ,",
  "atk-abh03a:1425_1": "bhikkhaveti suttaṃ idaṃ sandhāya vuttaṃ –",
  "atk-abh03a:1425_2": "sañcetanikānaṃ kammānaṃ katānaṃ vipākaṃ apaṭisaṃveditvā avinditvā ananubhavitvā byantībhāvaṃ tesaṃ kammānaṃ parivaṭumaparicchinnabhāvaṃ na vadāmi,",
  "atk-abh03a:1425_3": "tañca kho diṭṭhadhammavedanīyānaṃ diṭṭheva dhamme,",
  "atk-abh03a:1425_4": "na tato paraṃ,",
  "atk-abh03a:1425_5": "upapajjavedanīyānaṃ anantaraṃ upapattiṃ upapajjitvāva na tato paraṃ,",
  "atk-abh03a:1425_6": "aparāpariyavedanīyānaṃ yadā vipākokāsaṃ labhanti,",
  "atk-abh03a:1425_7": "tathārūpe aparāpare vā pariyāye.",
  "atk-abh03a:1425_8": "Evaṃ sabbathāpi saṃsārapavatte sati laddhavipākavāre kamme na vijjateso jagatippadeso,",
  "atk-abh03a:1425_9": "yatthaṭṭhito mucceyya pāpakammāti.",
  "atk-abh03a:1425_10": "Evaṃ sante yadetaṃ “aladdhavipākavārampi kammaṃ avassaṃ arahato paṭisaṃveditabba”nti kappanāvasena “natthi",
  "atk-abh03a:1425_11": "arahato akālamaccū”ti laddhipatiṭṭhāpanaṃ kataṃ,",
  "atk-abh03a:1425_12": "taṃ dukkaṭamevāti.",
  "atk-abh03a:1426_0": "Natthi arahato akālamaccūtikathāvaṇṇanā.",
  "atk-abh03a:1427_0": "3. Sabbamidaṃ kammatotikathāvaṇṇanā",
  "atk-abh03a:1428_0": "783.",
  "atk-abh03a:1428_1": "Idāni sabbamidaṃ kammatotikathā nāma hoti.",
  "atk-abh03a:1428_2": "Tattha “kammunā vattati loko”ti suttaṃ nissāya “sabbamidaṃ kammakilesavipākavaṭṭaṃ kammatova hotī”ti yesaṃ laddhi,",
  "atk-abh03a:1428_3": "seyyathāpi rājagirikānañceva siddhatthikānañca;",
  "atk-abh03a:1428_4": "te sandhāya sabbamidanti pucchā sakavādissa,",
  "atk-abh03a:1428_5": "paṭiññā itarassa.",
  "atk-abh03a:1428_6": "Atha naṃ “evaṃ sante kammampi kammato āpajjatī”ti codetuṃ kammampi kammatoti āha.",
  "atk-abh03a:1428_7": "Itaro yadi kammampi kammatova nāma taṃ kammaṃ vipākoyeva siyāti paṭikkhipati.",
  "atk-abh03a:1428_8": "Pubbekatahetūti “yadi sabbamidaṃ kammato,",
  "atk-abh03a:1428_9": "pubbekatahetunā tena bhavitabba”nti codetuṃ pucchati,",
  "atk-abh03a:1428_10": "itaro pubbekatahetuvādabhayena paṭikkhipati.",
  "atk-abh03a:1429_0": "784.",
  "atk-abh03a:1429_1": "Kammavipākatoti “yadi sabbamidaṃ kammato,",
  "atk-abh03a:1429_2": "yaṃ atītabhave pavattassa hetubhūtaṃ kammaṃ,",
  "atk-abh03a:1429_3": "tampi purimatare bhave kammatoti kammavipāko sampajjati,",
  "atk-abh03a:1429_4": "tena te sabbamidaṃ kammavipākato āpajjatī”ti codetuṃ pucchati.",
  "atk-abh03a:1429_5": "Itaro bījato aṃkurasseva paccuppannapavattassa kammato nibbattiṃ sandhāya paṭikkhipati.",
  "atk-abh03a:1429_6": "Dutiyaṃ puṭṭho tassāpi kammassa bījassa purimabījato viya purimakammato pavattattā paṭijānāti.",
  "atk-abh03a:1429_7": "Pāṇaṃ haneyyātiādi “yadi sabbaṃ kammavipākato,",
  "atk-abh03a:1429_8": "pāṇātipātādīni kammavipākeneva kareyyā”ti codetuṃ vuttaṃ.",
  "atk-abh03a:1429_9": "Itaro dussīlyacetanāpi purimakammanibbattā ekena pariyāyena vipākoyevāti laddhiyā paṭijānāti.",
  "atk-abh03a:1429_10": "Atha naṃ “yadi te pāṇātipāto kammavipākato nibbattati,",
  "atk-abh03a:1429_11": "pāṇātipāto viya vipākopi saphalo āpajjatī”ti codetuṃ saphaloti āha.",
  "atk-abh03a:1429_12": "Itaro pāṇātipātassa nirayasaṃvattanikādibhāvato saphalataṃ passanto paṭijānāti.",
  "atk-abh03a:1429_13": "Kammavipākassa pana idaṃ nāma phalanti vuttaṭṭhānaṃ apassanto paṭikkhipati.",
  "atk-abh03a:1429_14": "Adinnādānādīsupi eseva nayo.",
  "atk-abh03a:1429_15": "Gilānapaccayabhesajjaparikkhāro saphaloti deyyadhammavasena dānaphalaṃ pucchati.",
  "atk-abh03a:1429_16": "Kammunā vattatīti suttaṃ “natthi kamma”nti akammavāditaṃ paṭikkhipitvā “atthi kamma”nti kammavāditaṃ kammassakataṃ dīpeti.",
  "atk-abh03a:1429_17": "Na sabbasseva kammato nibbattiṃ,",
  "atk-abh03a:1429_18": "tasmā asādhakanti.",
  "atk-abh03a:1430_0": "Sabbamidaṃ kammatotikathāvaṇṇanā.",
  "atk-abh03a:1431_0": "4. Indriyabaddhakathāvaṇṇanā",
  "atk-abh03a:1432_0": "786- 787.",
  "atk-abh03a:1432_1": "Idāni indriyabaddhakathā nāma hoti.",
  "atk-abh03a:1432_2": "Tattha duvidhaṃ dukkhaṃ –",
  "atk-abh03a:1432_3": "indriyabaddhaṃ,",
  "atk-abh03a:1432_4": "anindriyabaddhañca.",
  "atk-abh03a:1432_5": "Indriyabaddhaṃ dukkhavatthutāya dukkhaṃ,",
  "atk-abh03a:1432_6": "anindriyabaddhaṃ udayabbayapaṭipīḷanaṭṭhena “yadaniccaṃ taṃ dukkha”nti saṅgahitattā dukkhaṃ.",
  "atk-abh03a:1432_7": "Imaṃ vibhāgaṃ aggahetvā “yassa pariññāya bhagavati brahmacariyaṃ vussati,",
  "atk-abh03a:1432_8": "taṃ indriyabaddhameva dukkhaṃ,",
  "atk-abh03a:1432_9": "na itara”nti yesaṃ laddhi,",
  "atk-abh03a:1432_10": "seyyathāpi hetuvādānaṃ,",
  "atk-abh03a:1432_11": "tesaṃ itarassāpi dukkhabhāvaṃ dassetuṃ indriyabaddhaññevāti pucchā sakavādissa,",
  "atk-abh03a:1432_12": "paṭiññā itarassa.",
  "atk-abh03a:1432_13": "Atha naṃ “yasmā bhagavatā ‘yadaniccaṃ taṃ dukkha’nti vuttaṃ,",
  "atk-abh03a:1432_14": "tasmā indriyabaddheneva tena aniccena bhavitabba”nti codetuṃ indriyabaddhaññeva aniccantiādimāha.",
  "atk-abh03a:1432_15": "Nanu anindriyabaddhaṃ aniccanti nanu pathavīpabbatapāsāṇādi anindriyabaddhampi aniccanti attho.",
  "atk-abh03a:1433_0": "788.",
  "atk-abh03a:1433_1": "Na vattabbaṃ indriyabaddhaññeva dukkhanti pañhe āmantāti paṭiññā sakavādissa.",
  "atk-abh03a:1433_2": "Anindriyabaddhañhi dukkhadomanassānaṃ ārammaṇaṃ hoti.",
  "atk-abh03a:1433_3": "Uṇhakālasmiñhi aggi sītakāle ca vāto dukkhassa ārammaṇaṃ,",
  "atk-abh03a:1433_4": "niccampi bhogavināsādayo domanassassa.",
  "atk-abh03a:1433_5": "Tasmā vināpi aniccaṭṭhena anindriyabaddhaṃ dukkhanti vattabbaṃ.",
  "atk-abh03a:1433_6": "Kammakilesehi pana anibbattattā dukkhaṃ ariyasaccanti na vattabbaṃ,",
  "atk-abh03a:1433_7": "tathā maggena apariññeyyattā.",
  "atk-abh03a:1433_8": "Yasmā pana tiṇakaṭṭhādinirodho vā utubījādinirodho vā dukkhanirodhaṃ ariyasaccaṃ nāma na hoti,",
  "atk-abh03a:1433_9": "tasmā indriyabaddhaṃ dukkhañceva ariyasaccañca,",
  "atk-abh03a:1433_10": "itaraṃ pana dukkhamevāti idaṃ nānattaṃ dassetuṃ paṭijānāti.",
  "atk-abh03a:1433_11": "Yathā indriyabaddhassātiādivacanaṃ indriyabaddhassa pariññāya brahmacariyavāsaṃ pariññātassa puna anuppattiṃ dīpeti.",
  "atk-abh03a:1433_12": "Tenevettha sakavādinā paṭikkhepo kato.",
  "atk-abh03a:1433_13": "“Yadaniccaṃ taṃ dukkha”nti vacanena pana saṅgahitassa anindriyabaddhassa dukkhabhāvaṃ paṭisedhetuṃ na sakkāti,",
  "atk-abh03a:1433_14": "tasmā asādhakanti.",
  "atk-abh03a:1434_0": "Indriyabaddhakathāvaṇṇanā.",
  "atk-abh03a:1435_0": "5. Ṭhapetvā ariyamaggantikathāvaṇṇanā",
  "atk-abh03a:1436_0": "789- 790.",
  "atk-abh03a:1436_1": "Idāni ṭhapetvā ariyamaggantikathā nāma hoti.",
  "atk-abh03a:1436_2": "Tattha “yasmā ariyamaggo ‘dukkhanirodhagāminipaṭipadā’ti vutto,",
  "atk-abh03a:1436_3": "tasmā ṭhapetvā ariyamaggaṃ avasesā saṅkhārā dukkhā”ti yesaṃ laddhi,",
  "atk-abh03a:1436_4": "seyyathāpi hetuvādānaṃ;",
  "atk-abh03a:1436_5": "te sandhāya pucchā sakavādissa,",
  "atk-abh03a:1436_6": "paṭiññā itarassa.",
  "atk-abh03a:1436_7": "Atha naṃ “yadi evaṃ samudayassāpi dukkhabhāvo āpajjatī”ti codetuṃ dukkhasamudayopīti āha.",
  "atk-abh03a:1436_8": "Itaro hetulakkhaṇaṃ sandhāya paṭikkhipati.",
  "atk-abh03a:1436_9": "Puna puṭṭho pavattapariyāpannabhāvaṃ sandhāya paṭijānāti.",
  "atk-abh03a:1436_10": "Tīṇevāti pañhesu suttavirodhabhayena paṭikkhipati,",
  "atk-abh03a:1436_11": "laddhivasena paṭijānāti.",
  "atk-abh03a:1436_12": "Sesamettha uttānatthamevāti.",
  "atk-abh03a:1437_0": "Ṭhapetvā ariyamaggantikathāvaṇṇanā.",
  "atk-abh03a:1438_0": "6. Na vattabbaṃ saṅgho dakkhiṇaṃ paṭiggaṇhātītikathāvaṇṇanā",
  "atk-abh03a:1439_0": "791- 792.",
  "atk-abh03a:1439_1": "Idāni na vattabbaṃ saṅgho dakkhiṇaṃ paṭiggaṇhātītikathā nāma hoti.",
  "atk-abh03a:1439_2": "Tattha “paramatthato maggaphalāneva saṅgho,",
  "atk-abh03a:1439_3": "maggaphalehi añño saṅgho nāma natthi,",
  "atk-abh03a:1439_4": "maggaphalāni ca na kiñci paṭiggaṇhanti,",
  "atk-abh03a:1439_5": "tasmā na vattabbaṃ saṅgho dakkhiṇaṃ paṭiggaṇhātī”ti yesaṃ laddhi,",
  "atk-abh03a:1439_6": "seyyathāpi etarahi mahāpuññavādīsaṅkhātānaṃ vetullakānaṃ;",
  "atk-abh03a:1439_7": "te sandhāya na vattabbanti pucchā sakavādissa,",
  "atk-abh03a:1439_8": "paṭiññā itarassa.",
  "atk-abh03a:1439_9": "Atha naṃ “yadi saṅgho na paṭiggaṇheyya,",
  "atk-abh03a:1439_10": "na naṃ satthā āhuneyyātiādīhi thomeyyā”ti codetuṃ nanu saṅgho āhuneyyotiādimāha.",
  "atk-abh03a:1439_11": "Saṅghassa dānaṃ dentīti “ye te saṅghassa denti,",
  "atk-abh03a:1439_12": "te paṭiggāhakesu asati kassa dadeyyu”nti codanatthaṃ vuttaṃ.",
  "atk-abh03a:1439_13": "Āhutiṃ jātavedo vāti suttaṃ parasamayato āgataṃ.",
  "atk-abh03a:1439_14": "Tattha mahāmeghanti meghavuṭṭhiṃ sandhāya vuttaṃ.",
  "atk-abh03a:1439_15": "Vuṭṭhiñhi medanī paṭiggaṇhāti,",
  "atk-abh03a:1439_16": "na meghameva.",
  "atk-abh03a:1439_17": "Maggo paṭiggaṇhātīti “maggaphalāni saṅgho”ti laddhiyā vadati,",
  "atk-abh03a:1439_18": "na ca maggaphalāneva saṅgho.",
  "atk-abh03a:1439_19": "Maggaphalapātubhāvaparisuddhe pana khandhe upādāya paññattā aṭṭha puggalā saṅgho,",
  "atk-abh03a:1439_20": "tasmā asādhakametanti.",
  "atk-abh03a:1440_0": "Na vattabbaṃ saṅgho dakkhiṇaṃ paṭiggaṇhātītikathāvaṇṇanā.",
  "atk-abh03a:1441_0": "7. Na vattabbaṃ saṅgho dakkhiṇaṃ visodhetītikathāvaṇṇanā",
  "atk-abh03a:1442_0": "793- 794.",
  "atk-abh03a:1442_1": "Idāni na vattabbaṃ saṅgho dakkhiṇaṃ visodhetītikathā nāma hoti.",
  "atk-abh03a:1442_2": "Tattha “maggaphalāneva saṅgho nāma,",
  "atk-abh03a:1442_3": "na ca tāni dakkhiṇaṃ visodhetuṃ sakkonti,",
  "atk-abh03a:1442_4": "tasmā na vattabbaṃ saṅgho dakkhiṇaṃ visodhetī”ti yesaṃ laddhi,",
  "atk-abh03a:1442_5": "seyyathāpi tesaññeva;",
  "atk-abh03a:1442_6": "te sandhāya pucchā sakavādissa,",
  "atk-abh03a:1442_7": "paṭiññā itarassa.",
  "atk-abh03a:1442_8": "Āhuneyyotiādi “yadi saṅgho dakkhiṇaṃ visodhetuṃ na sakkuṇeyya,",
  "atk-abh03a:1442_9": "na naṃ satthā evaṃ thomeyyā”ti dassanatthaṃ vuttaṃ.",
  "atk-abh03a:1442_10": "Visodhetīti mahapphalaṃ karoti.",
  "atk-abh03a:1442_11": "Saṅghasmiñhi appaṃ dinnaṃ bahu hoti,",
  "atk-abh03a:1442_12": "bahu dinnaṃ bahutaraṃ.",
  "atk-abh03a:1442_13": "Dakkhiṇeyyāti dakkhiṇārahā dakkhiṇāya anucchavikā,",
  "atk-abh03a:1442_14": "dakkhiṇaṃ visodhetuṃ samatthāti attho.",
  "atk-abh03a:1442_15": "Dakkhiṇaṃ ārādhentīti sampādenti,",
  "atk-abh03a:1442_16": "appamattikāyapi dakkhiṇāya mahantaṃ phalaṃ pāpuṇantīti attho.",
  "atk-abh03a:1442_17": "Sesaṃ heṭṭhā vuttanayamevāti.",
  "atk-abh03a:1443_0": "Na vattabbaṃ saṅgho dakkhiṇaṃ visodhetītikathāvaṇṇanā.",
  "atk-abh03a:1444_0": "8. Na vattabbaṃ saṅgho bhuñjatītikathāvaṇṇanā",
  "atk-abh03a:1445_0": "795- 796.",
  "atk-abh03a:1445_1": "Idāni na vattabbaṃ saṅgho bhuñjatītikathā nāma hoti.",
  "atk-abh03a:1445_2": "Tatrāpi “maggaphalāneva saṅgho nāma,",
  "atk-abh03a:1445_3": "na ca tāni kiñci bhuñjanti,",
  "atk-abh03a:1445_4": "tasmā na vattabbaṃ saṅgho bhuñjati, pivati, khādati,",
  "atk-abh03a:1445_5": "sāyatī”ti yesaṃ laddhi,",
  "atk-abh03a:1445_6": "seyyathāpi tesaṃyeva;",
  "atk-abh03a:1445_7": "te sandhāya pucchā sakavādissa,",
  "atk-abh03a:1445_8": "paṭiññā itarassa.",
  "atk-abh03a:1445_9": "Atha naṃ “yadi saṅgho na bhuñjeyya,",
  "atk-abh03a:1445_10": "saṅghabhattādikaraṇaṃ niratthakaṃ bhaveyyā”ti codetuṃ nanu atthi keci saṅghabhattāni karontītiādimāha.",
  "atk-abh03a:1445_11": "Gaṇabhojanantiādi “yadi saṅgho na bhuñjeyya,",
  "atk-abh03a:1445_12": "kassa gaṇabhojanādīni siyu”nti codanatthaṃ vuttaṃ.",
  "atk-abh03a:1445_13": "Aṭṭha pānānīti idampi “yadi saṅgho na piveyya,",
  "atk-abh03a:1445_14": "kassetāni pānāni satthā anujāneyyā”ti codanatthaṃ vuttaṃ.",
  "atk-abh03a:1445_15": "Sesamidhāpi heṭṭhā vuttanayeneva veditabbanti.",
  "atk-abh03a:1446_0": "Na vattabbaṃ saṅgho bhuñjatītikathāvaṇṇanā.",
  "atk-abh03a:1447_0": "9. Na vattabbaṃ saṅghassa dinnaṃ mahapphalantikathāvaṇṇanā",
  "atk-abh03a:1448_0": "797- 798.",
  "atk-abh03a:1448_1": "Idāni na vattabbaṃ saṅghassa dinnaṃ mahapphalantikathā nāma hoti.",
  "atk-abh03a:1448_2": "Tatrāpi “maggaphalāneva saṅgho nāma,",
  "atk-abh03a:1448_3": "na ca sakkā tesaṃ kiñci dātuṃ,",
  "atk-abh03a:1448_4": "na ca tehi paṭiggaṇhituṃ,",
  "atk-abh03a:1448_5": "nāpi tesaṃ dānena koci upakāro ijjhati,",
  "atk-abh03a:1448_6": "tasmā na vattabbaṃ saṅghassa dinnaṃ mahapphala”nti yesaṃ laddhi,",
  "atk-abh03a:1448_7": "seyyathāpi tesaṃyeva;",
  "atk-abh03a:1448_8": "te sandhāya pucchā sakavādissa,",
  "atk-abh03a:1448_9": "paṭiññā itarassa.",
  "atk-abh03a:1448_10": "Āhuneyyotiādi “yadi saṅghassa dinnaṃ mahapphalaṃ na bhaveyya,",
  "atk-abh03a:1448_11": "na naṃ satthā evaṃ thomeyyā”ti dassanatthaṃ vuttaṃ.",
  "atk-abh03a:1448_12": "Sesaṃ yathāpāḷimeva niyyātīti.",
  "atk-abh03a:1449_0": "Na vattabbaṃ saṅghassa dinnaṃ mahapphalantikathāvaṇṇanā.",
  "atk-abh03a:1450_0": "10. Na vattabbaṃ buddhassa dinnaṃ mahapphalantikathāvaṇṇanā",
  "atk-abh03a:1451_0": "799.",
  "atk-abh03a:1451_1": "Idāni na vattabbaṃ buddhassa dinnaṃ mahapphalantikathā nāma hoti.",
  "atk-abh03a:1451_2": "Tattha “buddho bhagavā na kiñci paribhuñjati,",
  "atk-abh03a:1451_3": "lokānuvattanatthaṃ pana paribhuñjamānaṃ viya attānaṃ dasseti,",
  "atk-abh03a:1451_4": "tasmā nirupakārattā na vattabbaṃ tasmiṃ dinnaṃ mahapphala”nti yesaṃ laddhi,",
  "atk-abh03a:1451_5": "seyyathāpi tesaṃyeva;",
  "atk-abh03a:1451_6": "te sandhāya pucchā sakavādissa,",
  "atk-abh03a:1451_7": "paṭiññā itarassa.",
  "atk-abh03a:1451_8": "Dvipadānaṃ aggotiādi “manussadussīlepi dānaṃ sahassaguṇaṃ hoti,",
  "atk-abh03a:1451_9": "kimaṅgaṃ pana evarūpe aggapuggale”ti dassanatthaṃ vuttaṃ.",
  "atk-abh03a:1451_10": "Sesamettha yathāpāḷimeva niyyātīti.",
  "atk-abh03a:1452_0": "Na vattabbaṃ buddhassa dinnaṃ mahapphalantikathāvaṇṇanā.",
  "atk-abh03a:1453_0": "11. Dakkhiṇāvisuddhikathāvaṇṇanā",
  "atk-abh03a:1454_0": "800- 801.",
  "atk-abh03a:1454_1": "Idāni dakkhiṇāvisuddhikathā nāma hoti.",
  "atk-abh03a:1454_2": "Tattha “yadi paṭiggāhakato dakkhiṇā visujjheyya,",
  "atk-abh03a:1454_3": "mahapphalā bhaveyya.",
  "atk-abh03a:1454_4": "Dāyakena dānaṃ dinnaṃ,",
  "atk-abh03a:1454_5": "paṭiggāhakena vipāko nibbattitoti añño aññassa kārako bhaveyya,",
  "atk-abh03a:1454_6": "paraṃkataṃ sukhadukkhaṃ āpajjeyya,",
  "atk-abh03a:1454_7": "añño kareyya,",
  "atk-abh03a:1454_8": "añño paṭisaṃvedeyya.",
  "atk-abh03a:1454_9": "Tasmā dāyakatova dānaṃ visujjhati,",
  "atk-abh03a:1454_10": "no paṭiggāhakato,",
  "atk-abh03a:1454_11": "dāyakasseva cittavisuddhi vipākadāyikā hotī”ti yesaṃ laddhi,",
  "atk-abh03a:1454_12": "seyyathāpi uttarāpathakānaṃ;",
  "atk-abh03a:1454_13": "te sandhāya pucchā sakavādissa,",
  "atk-abh03a:1454_14": "paṭiññā itarassa.",
  "atk-abh03a:1454_15": "Āhuneyyātiādi “yadi paṭiggāhakato dānaṃ na visujjheyya,",
  "atk-abh03a:1454_16": "kimassa āhuneyyādibhāvo kareyyā”ti dassanatthaṃ vuttaṃ.",
  "atk-abh03a:1454_17": "Añño aññassa kārakoti yadi dāyakassa dānacetanā paṭiggāhakena katā bhaveyya,",
  "atk-abh03a:1454_18": "yuttarūpaṃ siyā.",
  "atk-abh03a:1454_19": "Tassa pana dānacetanā parisuddhā paṭiggāhakasaṅkhātaṃ vatthuṃ paṭicca mahāvipākaṭṭhena visujjhati,",
  "atk-abh03a:1454_20": "tasmā acodanā esā “paṭiggāhakato dānaṃ visujjhatī”ti.",
  "atk-abh03a:1455_0": "Dakkhiṇāvisuddhikathāvaṇṇanā.",
  "atk-abh03a:1456_0": "Sattarasamo vaggo.",
  "atk-abh03a:1457_0": "18. Aṭṭhārasamavaggo",
  "atk-abh03a:1458_0": "1. Manussalokakathāvaṇṇanā",
  "atk-abh03a:1459_0": "802- 803.",
  "atk-abh03a:1459_1": "Idāni manussalokakathā nāma hoti.",
  "atk-abh03a:1459_2": "Tattha “tathāgato loke,",
  "atk-abh03a:1459_3": "jāto loke saṃvaḍḍho,",
  "atk-abh03a:1459_4": "lokaṃ abhibhuyya viharati anupalitto lokenā”ti suttaṃ ayoniso gahetvā “bhagavā tusitabhavane nibbatto tattheva vasati,",
  "atk-abh03a:1459_5": "na manussalokaṃ āgacchati,",
  "atk-abh03a:1459_6": "nimmitarūpamattakaṃ panettha dassetī”ti yesaṃ laddhi,",
  "atk-abh03a:1459_7": "seyyathāpi etarahi vetullakānaṃyeva,",
  "atk-abh03a:1459_8": "te sandhāya pucchā sakavādissa,",
  "atk-abh03a:1459_9": "paṭiññā itarassa.",
  "atk-abh03a:1459_10": "Atha naṃ puṭṭhokāsena ceva suttasādhanena ca saññāpetuṃ nanu atthītiādimāha.",
  "atk-abh03a:1459_11": "Loke jātoti paravādī tusitapuraṃ sandhāya vadati.",
  "atk-abh03a:1459_12": "Satthārā panetaṃ manussalokaññeva sandhāya lokaṃ vuttaṃ.",
  "atk-abh03a:1459_13": "Lokaṃ abhibhuyyāti paravādī manussalokaṃ abhibhavitvāti diṭṭhiyā vadati,",
  "atk-abh03a:1459_14": "satthā pana ārammaṇalokaṃ abhibhavitvā vihāsi.",
  "atk-abh03a:1459_15": "Anupalitto lokenāti paravādī manussalokena anupalittataṃva sandhāya vadati,",
  "atk-abh03a:1459_16": "satthā pana lokadhammesu kilesehi anupalitto vihāsi.",
  "atk-abh03a:1459_17": "Tasmā asādhakametanti.",
  "atk-abh03a:1460_0": "Manussalokakathāvaṇṇanā.",
  "atk-abh03a:1461_0": "2. Dhammadesanākathāvaṇṇanā",
  "atk-abh03a:1462_0": "804- 806.",
  "atk-abh03a:1462_1": "Idāni dhammadesanākathā nāma hoti.",
  "atk-abh03a:1462_2": "Tattha “tusitapure ṭhito bhagavā dhammadesanatthāya abhinimmitaṃ pesesi,",
  "atk-abh03a:1462_3": "tena ceva tassa ca desanaṃ sampaṭicchitvā āyasmatā ānandena dhammo desito,",
  "atk-abh03a:1462_4": "na buddhena bhagavatā”ti yesaṃ laddhi,",
  "atk-abh03a:1462_5": "seyyathāpi vetullakānaññeva;",
  "atk-abh03a:1462_6": "te sandhāya pucchā sakavādissa,",
  "atk-abh03a:1462_7": "paṭiññā itarassa.",
  "atk-abh03a:1462_8": "Atha naṃ “yadi tena dhammo desito,",
  "atk-abh03a:1462_9": "sveva satthā bhaveyyā”ti codetuṃ abhinimmito jinotiādimāha.",
  "atk-abh03a:1462_10": "Itaro tathā asampaṭicchanto paṭikkhipati.",
  "atk-abh03a:1462_11": "Sesamettha uttānatthamevāti.",
  "atk-abh03a:1463_0": "Dhammadesanākathāvaṇṇanā.",
  "atk-abh03a:1464_0": "3. Karuṇākathāvaṇṇanā",
  "atk-abh03a:1465_0": "807- 808.",
  "atk-abh03a:1465_1": "Idāni karuṇākathā nāma hoti.",
  "atk-abh03a:1465_2": "Tattha piyāyitānaṃ vatthūnaṃ vipattiyā sarāgānaṃ rāgavasena karuṇāpatirūpikaṃ pavattiṃ disvā “rāgova karuṇā nāma,",
  "atk-abh03a:1465_3": "so ca bhagavato natthi,",
  "atk-abh03a:1465_4": "tasmā natthi buddhassa bhagavato karuṇā”ti yesaṃ laddhi,",
  "atk-abh03a:1465_5": "seyyathāpi uttarāpathakānaṃ;",
  "atk-abh03a:1465_6": "te sandhāya pucchā sakavādissa,",
  "atk-abh03a:1465_7": "paṭiññā itarassa.",
  "atk-abh03a:1465_8": "Atha naṃ “karuṇā nāmesā nikkilesatāya ceva sattārammaṇatāya ca cetovimuttitāya ca ekādasānisaṃsatāya ca mettādīhi samānajātikā,",
  "atk-abh03a:1465_9": "tasmā yadi bhagavato karuṇā natthi,",
  "atk-abh03a:1465_10": "mettādayopissa na siyu”nti codanatthaṃ natthi buddhassa bhagavato mettātiādimāha.",
  "atk-abh03a:1465_11": "Ākāruṇikoti pañhe tathārūpaṃ vohāraṃ apassanto paṭikkhipati.",
  "atk-abh03a:1465_12": "Sesamettha uttānatthamevāti.",
  "atk-abh03a:1466_0": "Karuṇākathāvaṇṇanā.",
  "atk-abh03a:1467_0": "4. Gandhajātakathāvaṇṇanā",
  "atk-abh03a:1468_0": "809.",
  "atk-abh03a:1468_1": "Idāni gandhajātakathā nāma hoti.",
  "atk-abh03a:1468_2": "Tattha yesaṃ buddhe bhagavati ayoniso pemavasena “bhagavato uccārapassāvo aññe gandhajāte ativiya adhigaṇhāti,",
  "atk-abh03a:1468_3": "natthi tato ca sugandhataraṃ gandhajāta”nti laddhi,",
  "atk-abh03a:1468_4": "seyyathāpi ekaccānaṃ andhakānañceva uttarāpathakānañca;",
  "atk-abh03a:1468_5": "te sandhāya pucchā sakavādissa,",
  "atk-abh03a:1468_6": "paṭiññā itarassa.",
  "atk-abh03a:1468_7": "Sesamettha yathāpāḷimeva niyyātīti.",
  "atk-abh03a:1469_0": "Gandhajātakathāvaṇṇanā.",
  "atk-abh03a:1470_0": "5. Ekamaggakathāvaṇṇanā",
  "atk-abh03a:1471_0": "810- 811.",
  "atk-abh03a:1471_1": "Idāni ekamaggakathā nāma hoti.",
  "atk-abh03a:1471_2": "Tattha yesaṃ buddhe bhagavati ayoniso pemavaseneva “bhagavā sotāpanno hutvā sakadāgāmī,",
  "atk-abh03a:1471_3": "sakadāgāmī hutvā anāgāmī,",
  "atk-abh03a:1471_4": "anāgāmī hutvā arahattaṃ sacchākāsi,",
  "atk-abh03a:1471_5": "ekeneva pana ariyamaggena cattāri phalāni sacchākāsī”ti laddhi,",
  "atk-abh03a:1471_6": "seyyathāpi tesaññeva;",
  "atk-abh03a:1471_7": "te sandhāya pucchā sakavādissa,",
  "atk-abh03a:1471_8": "paṭiññā itarassa.",
  "atk-abh03a:1471_9": "Atha naṃ catūhi phalehi saddhiṃ uppannānaṃ catunnaṃ phassādīnaṃ ekato samodhānavasena codetuṃ catunnaṃ phassānantiādimāha.",
  "atk-abh03a:1471_10": "Sotāpattimaggenātiādi “kataramaggena sacchikarotī”ti pucchanatthaṃ vuttaṃ.",
  "atk-abh03a:1471_11": "Arahattamaggenāti ca vutte tena sakkāyadiṭṭhiādīnaṃ pahānābhāvavasena codeti.",
  "atk-abh03a:1471_12": "Bhagavā sotāpannoti buddhabhūtassa sotāpannabhāvo natthīti paṭikkhipati.",
  "atk-abh03a:1471_13": "Parato pañhadvayepi eseva nayo.",
  "atk-abh03a:1471_14": "Sesamettha yathāpāḷimeva niyyātīti.",
  "atk-abh03a:1472_0": "Ekamaggakathāvaṇṇanā.",
  "atk-abh03a:1473_0": "6. Jhānasaṅkantikathāvaṇṇanā",
  "atk-abh03a:1474_0": "813- 816.",
  "atk-abh03a:1474_1": "Idāni jhānasaṅkantikathā nāma hoti.",
  "atk-abh03a:1474_2": "Tattha yesaṃ “idha,",
  "atk-abh03a:1474_3": "bhikkhave,",
  "atk-abh03a:1474_4": "bhikkhu vivicceva kāmehi paṭhamaṃ jhānaṃ upasampajja viharati,",
  "atk-abh03a:1474_5": "vitakkavicārānaṃ vūpasamā dutiyaṃ jhānaṃ,",
  "atk-abh03a:1474_6": "tatiyaṃ jhānaṃ,",
  "atk-abh03a:1474_7": "catutthaṃ jhānaṃ upasampajja viharatī”ti imaṃ paṭipāṭidesanaṃ nissāya “tassa tassa jhānassa upacārappavattiṃ vināva jhānā jhānaṃ saṅkamatī”ti laddhi,",
  "atk-abh03a:1474_8": "seyyathāpi mahisāsakānañceva ekaccānañca andhakānaṃ;",
  "atk-abh03a:1474_9": "te sandhāya pucchā sakavādissa,",
  "atk-abh03a:1474_10": "paṭiññā itarassa.",
  "atk-abh03a:1474_11": "Atha naṃ “yadi te dutiyajjhānūpacāraṃ appatvā uppaṭipāṭiyā paṭhamajjhānā dutiyajjhānameva saṅkamati,",
  "atk-abh03a:1474_12": "paṭhamato tatiyaṃ,",
  "atk-abh03a:1474_13": "dutiyato catutthampi saṅkameyyā”ti codetuṃ paṭhamā jhānātiādimāha.",
  "atk-abh03a:1474_14": "Yā paṭhamassātiādi “yadi paṭhamato anantaraṃ dutiyaṃ,",
  "atk-abh03a:1474_15": "dutiyādīhi vā tatiyādīni samāpajjati,",
  "atk-abh03a:1474_16": "ekāvajjanena samāpajjeyyā”ti codanatthaṃ vuttaṃ.",
  "atk-abh03a:1474_17": "Kāme ādīnavatoti paṭhamaṃ kāme ādīnavato manasi karoto pacchā uppajjati.",
  "atk-abh03a:1474_18": "Jhānakkhaṇe panesa nimittameva manasi karoti.",
  "atk-abh03a:1474_19": "Taññeva paṭhamanti “yadi purimajavanato pacchimajavanaṃ viya anantaraṃ uppajjeyya,",
  "atk-abh03a:1474_20": "ṭhapetvā purimapacchimabhāvaṃ lakkhaṇato taññeva taṃ bhaveyyā”ti codetuṃ pucchati.",
  "atk-abh03a:1474_21": "Iminā upāyena sabbattha attho veditabbo.",
  "atk-abh03a:1474_22": "Vivicceva kāmehītiādīhi paṭipāṭiyā jhānānaṃ desitabhāvaṃ dīpeti,",
  "atk-abh03a:1474_23": "na anantaruppattiṃ,",
  "atk-abh03a:1474_24": "tasmā asādhakanti.",
  "atk-abh03a:1475_0": "Jhānasaṅkantikathāvaṇṇanā.",
  "atk-abh03a:1476_0": "7. Jhānantarikakathāvaṇṇanā",
  "atk-abh03a:1477_0": "817- 818.",
  "atk-abh03a:1477_1": "Idāni jhānantarikakathā nāma hoti.",
  "atk-abh03a:1477_2": "Tattha yesaṃ samaye “pañcakanaye pañca jhānāni vibhattāni,",
  "atk-abh03a:1477_3": "kevalaṃ tayo samādhī uddiṭṭhā”ti avitakkavicāramattassa samādhino okāsaṃ ajānantānaṃ “paṭhamassa ca dutiyassa",
  "atk-abh03a:1477_4": "ca jhānassa antare jhānantarikā nāma esā”ti laddhi,",
  "atk-abh03a:1477_5": "seyyathāpi sammitiyānañceva ekaccānañca andhakānaṃ;",
  "atk-abh03a:1477_6": "te sandhāya pucchā sakavādissa,",
  "atk-abh03a:1477_7": "paṭiññā itarassa.",
  "atk-abh03a:1477_8": "Atha naṃ “jhānampi cetasikā dhammā,",
  "atk-abh03a:1477_9": "phassādayopi,",
  "atk-abh03a:1477_10": "tasmā yadi jhānantarikā nāma bhaveyya,",
  "atk-abh03a:1477_11": "phassantarikādīhipi bhavitabba”nti codanatthaṃ atthi phassantarikātiādimāha.",
  "atk-abh03a:1478_0": "Dutiyassa ca jhānassāti “yadi jhānantarikā nāma bhaveyya,",
  "atk-abh03a:1478_1": "dutiyatatiyādīnipi jhānāneva,",
  "atk-abh03a:1478_2": "tesampi antarikāya bhavitabba”nti codanatthaṃ vuttaṃ.",
  "atk-abh03a:1478_3": "So kevalaṃ laddhiyā abhāvena paṭikkhipati ceva paṭijānāti ca.",
  "atk-abh03a:1478_4": "Paṭhamassa cāti puṭṭho laddhivasena paṭijānāti.",
  "atk-abh03a:1479_0": "819.",
  "atk-abh03a:1479_1": "Savitakko savicārotiādi “tiṇṇampi samādhīnaṃ samādhibhāve samāne avitakko vicāramattova samādhi jhānantariko,",
  "atk-abh03a:1479_2": "na itaroti ko ettha visesahetū”ti codanatthaṃ vuttaṃ.",
  "atk-abh03a:1480_0": "820- 822.",
  "atk-abh03a:1480_1": "Dvinnaṃ jhānānaṃ paṭuppannānanti paṭhamadutiyāni sandhāya pucchati.",
  "atk-abh03a:1480_2": "Itaro “tesaṃ paccuppannānaṃyeva antare avitakko vicāramatto samādhi jhānantariko nāma hotī”ti laddhiyā paṭijānāti.",
  "atk-abh03a:1480_3": "Paṭhamaṃ jhānaṃ niruddhanti puṭṭho tiṇṇaṃ ekakkhaṇe pavatti na yuttāti paṭijānāti.",
  "atk-abh03a:1480_4": "Avitakko vicāramatto samādhi paṭhamaṃ jhānanti catukkanayavasena pucchati.",
  "atk-abh03a:1480_5": "Sakavādī tasmiṃ naye tassa abhāvā paṭikkhipati.",
  "atk-abh03a:1480_6": "Nanu tayo samādhīti etthāyamadhippāyo –",
  "atk-abh03a:1480_7": "yathā tesu tīsu samādhīsu dve samādhī jhānāneva,",
  "atk-abh03a:1480_8": "na jhānantarikā,",
  "atk-abh03a:1480_9": "evaṃ itarenapi jhāneneva bhavitabbaṃ,",
  "atk-abh03a:1480_10": "na jhānantarikāyāti.",
  "atk-abh03a:1481_0": "Jhānantarikakathāvaṇṇanā.",
  "atk-abh03a:1482_0": "8. Samāpanno saddaṃ suṇātītikathāvaṇṇanā",
  "atk-abh03a:1483_0": "823- 825.",
  "atk-abh03a:1483_1": "Idāni samāpanno saddaṃ suṇātītikathā nāma hoti.",
  "atk-abh03a:1483_2": "Tattha “yasmā paṭhamassa jhānassa saddo kaṇḍako vutto bhagavatā,",
  "atk-abh03a:1483_3": "yadi ca samāpanno taṃ na suṇeyya,",
  "atk-abh03a:1483_4": "kathaṃ kaṇḍako siyā.",
  "atk-abh03a:1483_5": "Tasmā samāpanno saddaṃ,",
  "atk-abh03a:1483_6": "suṇātī”ti yesaṃ laddhi,",
  "atk-abh03a:1483_7": "seyyathāpi pubbaseliyānaṃ;",
  "atk-abh03a:1483_8": "te sandhāya pucchā sakavādissa,",
  "atk-abh03a:1483_9": "paṭiññā itarassa.",
  "atk-abh03a:1483_10": "Cakkhunā rūpaṃ passatītiādi “samāpannassa tāva pañcadvārappavattaṃ natthi,",
  "atk-abh03a:1483_11": "tasmiṃ asati yadi so saddaṃ suṇeyya,",
  "atk-abh03a:1483_12": "rūpampi passeyyā”ti codanatthaṃ vuttaṃ.",
  "atk-abh03a:1483_13": "Saddo kaṇḍakoti vikkhepakarattā vuttaṃ.",
  "atk-abh03a:1483_14": "Oḷārikena hi saddena sote ghaṭṭite paṭhamajjhānato vuṭṭhānaṃ hoti,",
  "atk-abh03a:1483_15": "tenetaṃ vuttaṃ,",
  "atk-abh03a:1483_16": "tasmā asādhakaṃ.",
  "atk-abh03a:1483_17": "Dutiyassa jhānassātiādi “yathā aññopi kaṇḍako antosamāpattiyaṃ natthi,",
  "atk-abh03a:1483_18": "evaṃ saddassavanampī”ti bodhanatthaṃ vuttaṃ,",
  "atk-abh03a:1483_19": "taṃ sabbaṃ uttānatthamevāti.",
  "atk-abh03a:1484_0": "Samāpanno saddaṃ suṇātītikathāvaṇṇanā.",
  "atk-abh03a:1485_0": "9. Cakkhunārūpaṃpassatītikathāvaṇṇanā",
  "atk-abh03a:1486_0": "826- 827.",
  "atk-abh03a:1486_1": "Idāni cakkhunā rūpaṃ passatītikathā nāma hoti.",
  "atk-abh03a:1486_2": "Tattha “cakkhunā rūpaṃ disvā”ti vacanaṃ nissāya “pasādacakkhumeva rūpaṃ passatī”ti yesaṃ laddhi,",
  "atk-abh03a:1486_3": "seyyathāpi mahāsaṅghikānaṃ,",
  "atk-abh03a:1486_4": "te sandhāya pucchā sakavādissa,",
  "atk-abh03a:1486_5": "paṭiññā itarassa.",
  "atk-abh03a:1486_6": "Atha naṃ “yadi cakkhunā rūpaṃ passeyya,",
  "atk-abh03a:1486_7": "rūpena rūpaṃ passeyyātī”ti codetuṃ rūpena rūpaṃ passatīti āha.",
  "atk-abh03a:1486_8": "Itaro rūpāyatanaṃ sandhāya paṭikkhipitvā puna puṭṭho cakkhumeva sandhāya paṭijānāti.",
  "atk-abh03a:1486_9": "Paṭivijānātīti ettha ayamadhippāyo –",
  "atk-abh03a:1486_10": "passatīti hi mayaṃ paṭijānanaṃ sandhāya pucchāma,",
  "atk-abh03a:1486_11": "na cakkhūpasaṃhāramattaṃ.",
  "atk-abh03a:1486_12": "Tasmā vadehi tāva “kiṃ te cakkhumā rūpena rūpaṃ paṭivijānātī”ti.",
  "atk-abh03a:1486_13": "Itaro purimanayeneva paṭikkhipati ceva paṭijānāti ca.",
  "atk-abh03a:1486_14": "Atha naṃ “evaṃ sante rūpaṃ manoviññāṇaṃ āpajjati,",
  "atk-abh03a:1486_15": "tañhi paṭivijānāti nāmā”ti codetuṃ rūpaṃ manoviññāṇanti āha.",
  "atk-abh03a:1486_16": "Itaro lesaṃ alabhanto paṭikkhipateva.",
  "atk-abh03a:1486_17": "Atthi cakkhussa āvaṭṭanātiādi “yadi cakkhu paṭivijānanaṭṭhena passati,",
  "atk-abh03a:1486_18": "cakkhuviññāṇassa viya tassāpi āvajjanāya bhavitabba”nti codetuṃ pucchati.",
  "atk-abh03a:1486_19": "Itaro yasmā na āvajjanapaṭibaddhaṃ cakkhu,",
  "atk-abh03a:1486_20": "na taṃ āvajjanānantaraṃ uppajjati,",
  "atk-abh03a:1486_21": "tasmā na hevanti paṭikkhipati.",
  "atk-abh03a:1486_22": "Sotena saddantiādīsupi eseva nayo. Idha,",
  "atk-abh03a:1486_23": "bhikkhave,",
  "atk-abh03a:1486_24": "bhikkhu cakkhunā rūpaṃ passatīti sasambhārakathānayena vuttaṃ.",
  "atk-abh03a:1486_25": "Yathā hi usunā vijjhantopi “dhanunā vijjhatī”ti vuccati,",
  "atk-abh03a:1486_26": "evaṃ cakkhuviññāṇena passantopi “cakkhunā passatī”ti vutto,",
  "atk-abh03a:1486_27": "tasmā asādhakametaṃ.",
  "atk-abh03a:1486_28": "Sesesupi eseva nayopi.",
  "atk-abh03a:1487_0": "Cakkhunā rūpaṃ passatītikathāvaṇṇanā.",
  "atk-abh03a:1488_0": "Aṭṭhārasamo vaggo.",
  "atk-abh03a:1489_0": "19. Ekūnavīsatimavaggo",
  "atk-abh03a:1490_0": "1. Kilesapajahanakathāvaṇṇanā",
  "atk-abh03a:1491_0": "828- 831.",
  "atk-abh03a:1491_1": "Idāni kilesapajahanakathā nāma hoti.",
  "atk-abh03a:1491_2": "Tattha “yasmā kilesapahānaṃ nāma atthi,",
  "atk-abh03a:1491_3": "pahīnakilesassa ca atītāpi kilesā pahīnāva honti,",
  "atk-abh03a:1491_4": "anāgatāpi,",
  "atk-abh03a:1491_5": "paccuppannāpi,",
  "atk-abh03a:1491_6": "tasmā atītepi kilese pajahati,",
  "atk-abh03a:1491_7": "anāgatepi,",
  "atk-abh03a:1491_8": "paccuppannepī”ti yesaṃ laddhi,",
  "atk-abh03a:1491_9": "seyyathāpi ekaccānaṃ uttarāpathakānaṃ;",
  "atk-abh03a:1491_10": "te sandhāya atītetiādipucchā sakavādissa,",
  "atk-abh03a:1491_11": "paṭiññā itarassa.",
  "atk-abh03a:1491_12": "Sesaṃ yathāpāḷimeva niyyāti.",
  "atk-abh03a:1491_13": "Natthi kilese jahatīti imasmiṃ pana paravādissa pañhe yasmā kacavaraṃ pajahantassa kacavare chaḍḍanavāyāmo",
  "atk-abh03a:1491_14": "viya kilese pajahantassa na atītādibhedesu kilesesu vāyāmo atthi,",
  "atk-abh03a:1491_15": "nibbānārammaṇe pana ariyamagge pavattite kilesā anuppannāyeva nuppajjantīti pahīnā nāma honti,",
  "atk-abh03a:1491_16": "tasmā na hevanti paṭikkhipati.",
  "atk-abh03a:1491_17": "Tena hi atīte kilese pajahatītiādi pana yasmā “natthi kilesapajahanā”ti na vattabbaṃ,",
  "atk-abh03a:1491_18": "tasmā atītādibhede pajahatīti chalena vuttaṃ.",
  "atk-abh03a:1492_0": "Kilesapajahanakathāvaṇṇanā.",
  "atk-abh03a:1493_0": "2. Suññatakathāvaṇṇanā",
  "atk-abh03a:1494_0": "832.",
  "atk-abh03a:1494_1": "Idāni suññatakathā nāma hoti.",
  "atk-abh03a:1494_2": "Tattha suññatāti dve suññatā khandhānañca anattalakkhaṇaṃ nibbānañca.",
  "atk-abh03a:1494_3": "Tesu anattalakkhaṇaṃ tāva ekaccaṃ ekena pariyāyena siyā saṅkhārakkhandhapariyāpannaṃ, nibbānaṃ,",
  "atk-abh03a:1494_4": "apariyāpannameva.",
  "atk-abh03a:1494_5": "Imaṃ pana vibhāgaṃ aggahetvā “suññatā saṅkhārakkhandhapariyāpannā”ti yesaṃ laddhi,",
  "atk-abh03a:1494_6": "seyyathāpi andhakānaṃ,",
  "atk-abh03a:1494_7": "te sandhāya pucchā sakavādissa,",
  "atk-abh03a:1494_8": "paṭiññā itarassa.",
  "atk-abh03a:1494_9": "Animittanti sabbanimittarahitaṃ nibbānaṃ.",
  "atk-abh03a:1494_10": "“Appaṇihito”tipi tasseva nāmaṃ.",
  "atk-abh03a:1494_11": "Kasmā panetaṃ ābhatanti?",
  "atk-abh03a:1494_12": "Avibhajjavādīvāde dosāropanatthaṃ.",
  "atk-abh03a:1494_13": "Yassa hi avibhajitvā “ekadeseneva suññatā saṅkhārakkhandhapariyāpannā”ti laddhi,",
  "atk-abh03a:1494_14": "tassa nibbānampi saṅkhārakkhandhapariyāpannanti āpajjati.",
  "atk-abh03a:1494_15": "Imassa dosassāropanatthaṃ “animittaṃ appaṇihita”nti ābhataṃ.",
  "atk-abh03a:1494_16": "Itaro tassa pariyāpannabhāvaṃ anicchanto paṭikkhipati.",
  "atk-abh03a:1494_17": "Saṅkhārakkhandho na aniccotiādi nibbānasaṅkhātāya suññatāya aniccabhāvāpattidosadassanatthaṃ vuttaṃ.",
  "atk-abh03a:1495_0": "833.",
  "atk-abh03a:1495_1": "Saṅkhārakkhandhassa suññatāti “yadi aññassa khandhassa suññatā aññakkhandhapariyāpannā,",
  "atk-abh03a:1495_2": "saṅkhārakkhandhasuññatāyapi sesakkhandhapariyāpannāya bhavitabba”nti codanatthaṃ vuttaṃ.",
  "atk-abh03a:1495_3": "Saṅkhārakkhandhassa suññatā na vattabbātiādi “yadi saṅkhārakkhandhasuññatā sesakkhandhapariyāpannā na hoti,",
  "atk-abh03a:1495_4": "sesakkhandhasuññatāpi saṅkhārakkhandhapariyāpannā na hotī”ti paṭilomadassanatthaṃ vuttaṃ.",
  "atk-abh03a:1496_0": "834.",
  "atk-abh03a:1496_1": "Suññamidaṃ,",
  "atk-abh03a:1496_2": "bhikkhave,",
  "atk-abh03a:1496_3": "saṅkhārāti suttaṃ parasamayato ābhataṃ.",
  "atk-abh03a:1496_4": "Tattha saṅkhārāti “sabbe saṅkhārā aniccā”ti āgataṭṭhāne viya pañcakkhandhā,",
  "atk-abh03a:1496_5": "te ca attattaniyasuññattā suññatāti sāsanāvacaraṃ hoti,",
  "atk-abh03a:1496_6": "na virujjhati,",
  "atk-abh03a:1496_7": "tasmā anuññātaṃ.",
  "atk-abh03a:1496_8": "Yasmā panetaṃ na suññatāya saṅkhārakkhandhapariyāpannabhāvaṃ dīpeti,",
  "atk-abh03a:1496_9": "tasmā asādhakanti.",
  "atk-abh03a:1497_0": "Suññatakathāvaṇṇanā.",
  "atk-abh03a:1498_0": "3. Sāmaññaphalakathāvaṇṇanā",
  "atk-abh03a:1499_0": "835- 836.",
  "atk-abh03a:1499_1": "Idāni sāmaññaphalakathā nāma hoti.",
  "atk-abh03a:1499_2": "Tattha maggavīthiyampi phalasamāpattivīthiyampi ariyamaggassa vipākacittaṃ sāmaññaphalaṃ nāmāti sakasamaye sanniṭṭhānaṃ.",
  "atk-abh03a:1499_3": "Yesaṃ pana tathā aggahetvā “kilesapahānañceva phaluppatti ca sāmaññaphalaṃ,",
  "atk-abh03a:1499_4": "tasmā asaṅkhata”nti laddhi,",
  "atk-abh03a:1499_5": "seyyathāpi pubbaseliyānaṃ;",
  "atk-abh03a:1499_6": "te sandhāya pucchā sakavādissa,",
  "atk-abh03a:1499_7": "paṭiññā itarassa.",
  "atk-abh03a:1499_8": "Sesamettha heṭṭhā vuttanayattā yathā pāḷimeva niyyātīti.",
  "atk-abh03a:1500_0": "Sāmaññaphalakathāvaṇṇanā.",
  "atk-abh03a:1501_0": "4. Pattikathāvaṇṇanā",
  "atk-abh03a:1502_0": "837- 840.",
  "atk-abh03a:1502_1": "Idāni pattikathā nāma hoti.",
  "atk-abh03a:1502_2": "Tattha “yaṃ yaṃ paṭilabbhati,",
  "atk-abh03a:1502_3": "tassa tassa paṭilābho patti nāma.",
  "atk-abh03a:1502_4": "Sā ca asaṅkhatā”ti yesaṃ laddhi,",
  "atk-abh03a:1502_5": "seyyathāpi pubbaseliyānaññeva;",
  "atk-abh03a:1502_6": "te sandhāya pucchā sakavādissa,",
  "atk-abh03a:1502_7": "paṭiññā itarassa.",
  "atk-abh03a:1502_8": "Sesamidhāpi heṭṭhā vuttanayattā yathāpāḷimeva niyyātīti.",
  "atk-abh03a:1502_9": "Na vattabbantiādi yāya laddhiyā patti asaṅkhatāti maññati,",
  "atk-abh03a:1502_10": "taṃ pakāsetuṃ vuttaṃ.",
  "atk-abh03a:1502_11": "Tattha sakavādī “na hevaṃ vattabbe”ti paṭikkhipanto kevalaṃ pattiyā rūpādibhāvaṃ na sampaṭicchati.",
  "atk-abh03a:1502_12": "Na hi patti nāma koci dhammo atthi,",
  "atk-abh03a:1502_13": "na pana asaṅkhatabhāvaṃ anujānāti.",
  "atk-abh03a:1502_14": "Itaro pana paṭikkhepamatteneva asaṅkhatāti laddhiṃ patiṭṭhapeti,",
  "atk-abh03a:1502_15": "sā ayoniso patiṭṭhāpitattā appatiṭṭhitāyevāti.",
  "atk-abh03a:1503_0": "Pattikathāvaṇṇanā.",
  "atk-abh03a:1504_0": "5. Tathatākathāvaṇṇanā",
  "atk-abh03a:1505_0": "841- 843.",
  "atk-abh03a:1505_1": "Idāni tathatākathā nāma hoti.",
  "atk-abh03a:1505_2": "Tattha yesaṃ “rūpādīnaṃ sabbadhammānaṃ rūpādisabhāvatāsaṅkhātā tathatā nāma atthi,",
  "atk-abh03a:1505_3": "sā ca saṅkhatesu rūpādīsu apariyāpannattā asaṅkhatā”ti laddhi,",
  "atk-abh03a:1505_4": "seyyathāpi ekaccānaṃ uttarāpathakānaṃ,",
  "atk-abh03a:1505_5": "te sandhāya pucchā sakavādissa,",
  "atk-abh03a:1505_6": "paṭiññā itarassa.",
  "atk-abh03a:1505_7": "Sesamidhāpi heṭṭhā vuttanayattā pākaṭamevāti.",
  "atk-abh03a:1506_0": "Tathatākathāvaṇṇanā.",
  "atk-abh03a:1507_0": "6. Kusalakathāvaṇṇanā",
  "atk-abh03a:1508_0": "844- 846.",
  "atk-abh03a:1508_1": "Idāni kusalakathā nāma hoti.",
  "atk-abh03a:1508_2": "Tattha anavajjampi kusalaṃ iṭṭhapākampi.",
  "atk-abh03a:1508_3": "Anavajjaṃ nāma kilesavippayuttaṃ.",
  "atk-abh03a:1508_4": "Ayaṃ nayo ṭhapetvā akusalaṃ sabbadhamme bhajati.",
  "atk-abh03a:1508_5": "Iṭṭhavipākaṃ nāma āyatiṃ upapattipavattesu iṭṭhaphalanipphādakaṃ puññaṃ.",
  "atk-abh03a:1508_6": "Ayaṃ nayo kusalattike ādipadameva bhajati.",
  "atk-abh03a:1508_7": "Yesaṃ pana imaṃ vibhāgaṃ aggahetvā anavajjabhāvamatteneva nibbānaṃ kusalanti laddhi,",
  "atk-abh03a:1508_8": "seyyathāpi andhakānaṃ,",
  "atk-abh03a:1508_9": "tesaṃ iṭṭhavipākaṭṭhena nibbānassa kusalatābhāvaṃ dīpetuṃ pucchā sakavādissa,",
  "atk-abh03a:1508_10": "attano laddhivasena paṭiññā itarassa.",
  "atk-abh03a:1508_11": "Sesamidhāpi heṭṭhā vuttanayattā uttānatthamevāti.",
  "atk-abh03a:1509_0": "Kusalakathāvaṇṇanā.",
  "atk-abh03a:1510_0": "7. Accantaniyāmakathāvaṇṇanā",
  "atk-abh03a:1511_0": "847.",
  "atk-abh03a:1511_1": "Idāni accantaniyāmakathā nāma hoti.",
  "atk-abh03a:1511_2": "Tattha yesaṃ “sakiṃ nimuggo nimuggova hotī”ti suttaṃ nissāya “atthi puthujjanassa accantaniyāmatā”ti laddhi,",
  "atk-abh03a:1511_3": "seyyathāpi ekaccānaṃ uttarāpathakānaṃ,",
  "atk-abh03a:1511_4": "te sandhāya pucchā sakavādissa,",
  "atk-abh03a:1511_5": "paṭiññā itarassa.",
  "atk-abh03a:1511_6": "Mātughātakotiādi “niyatamicchādiṭṭhikassa ca mātughātakādīnañca samāne micchattaniyāme mātughātakādīhipi",
  "atk-abh03a:1511_7": "te accantaniyatehi bhavitabba”nti codanatthaṃ vuttaṃ.",
  "atk-abh03a:1511_8": "Itaro “niyatamicchādiṭṭhiko saṃsārakhāṇuko bhavantarepi niyatova ime pana ekasmiññeva attabhāve”ti laddhiyā na hevanti paṭikkhipati.",
  "atk-abh03a:1512_0": "848.",
  "atk-abh03a:1512_1": "Vicikicchā uppajjeyyāti “ayaṃ niyato vā no vā”ti evaṃ uppajjeyyāti pucchati.",
  "atk-abh03a:1512_2": "Itaro anuppattikāraṇaṃ apassanto paṭijānāti.",
  "atk-abh03a:1512_3": "Nuppajjeyyāti puṭṭho pana yaṃ diṭṭhiṃ āsevanto niyāmaṃ okkanto,",
  "atk-abh03a:1512_4": "tattha anuppattiṃ sandhāya paṭijānāti.",
  "atk-abh03a:1512_5": "Tato pahīnāti puṭṭho maggena appahīnattā paṭikkhipati,",
  "atk-abh03a:1512_6": "taṃ diṭṭhiṃ ārabbha asamudācārato paṭijānāti.",
  "atk-abh03a:1512_7": "Atha naṃ yasmā pahānaṃ nāma vinā ariyamaggena natthi,",
  "atk-abh03a:1512_8": "tasmā tassa vasena codetuṃ sotāpattimaggenātiādimāha.",
  "atk-abh03a:1512_9": "So ekamaggenāpi appahīnattā paṭikkhipati.",
  "atk-abh03a:1512_10": "Puna katamenāti puṭṭho micchāmaggaṃ sandhāya akusalenātiādimāha.",
  "atk-abh03a:1513_0": "849.",
  "atk-abh03a:1513_1": "Ucchedadiṭṭhi uppajjeyyāti dutiyaniyāmuppattiṃ pucchati.",
  "atk-abh03a:1513_2": "Itaro yasmā “yepi te okkalā vayabhiññā natthikavādā akiriyavādā ahetukavādā”ti vacanato tissopi niyatamicchādiṭṭhiyo ekassa uppajjanti,",
  "atk-abh03a:1513_3": "tasmā paṭijānāti.",
  "atk-abh03a:1514_0": "850.",
  "atk-abh03a:1514_1": "Atha naṃ “na ca nāma so accantaniyāmo”ti codetuṃ hañcītiādimāha.",
  "atk-abh03a:1514_2": "Accantaniyatassa hi dutiyaniyāmo niratthako.",
  "atk-abh03a:1514_3": "Nuppajjeyyāti pañhe yaṃ sassatadiṭṭhiyā sassatanti gahitaṃ,",
  "atk-abh03a:1514_4": "tadeva ucchijjissatīti gahetvā anuppattiṃ sandhāya paṭijānāti.",
  "atk-abh03a:1514_5": "Pahīnāti puṭṭho maggena appahīnattā paṭikkhipati,",
  "atk-abh03a:1514_6": "vuttanayena anuppajjanato paṭijānāti.",
  "atk-abh03a:1514_7": "Sassatadiṭṭhi uppajjeyyātiādīsupi eseva nayo.",
  "atk-abh03a:1514_8": "Sesaṃ vicikicchāvāre vuttanayameva.",
  "atk-abh03a:1515_0": "851- 852.",
  "atk-abh03a:1515_1": "Na vattabbanti pucchā paravādissa,",
  "atk-abh03a:1515_2": "suttassa atthitāya paṭiññā sakavādissa.",
  "atk-abh03a:1515_3": "Na pana so bhavantarepi nimuggova.",
  "atk-abh03a:1515_4": "Imasmiññeva hi bhave abhabbo so taṃ diṭṭhiṃ pajahitunti ayamettha adhippāyo,",
  "atk-abh03a:1515_5": "tasmā asādhakametanti.",
  "atk-abh03a:1515_6": "Sabbakālaṃ ummujjitvā nimujjatītiādi vacanamatte abhinivesaṃ akatvā attho pariyesitabboti dassanatthaṃ vuttanti.",
  "atk-abh03a:1516_0": "Accantaniyāmakathāvaṇṇanā.",
  "atk-abh03a:1517_0": "8. Indriyakathāvaṇṇanā",
  "atk-abh03a:1518_0": "853- 856.",
  "atk-abh03a:1518_1": "Idāni indriyakathā nāma hoti.",
  "atk-abh03a:1518_2": "Tattha lokiyā saddhā saddhā eva nāma,",
  "atk-abh03a:1518_3": "na saddhindriyaṃ.",
  "atk-abh03a:1518_4": "Tathā lokiyaṃ vīriyaṃ…pe… sati… samādhi…",
  "atk-abh03a:1518_5": "paññā paññāyeva nāma,",
  "atk-abh03a:1518_6": "na paññindriyanti yesaṃ laddhi,",
  "atk-abh03a:1518_7": "seyyathāpi hetuvādānañceva mahisāsakānañca;",
  "atk-abh03a:1518_8": "te sandhāya pucchā sakavādissa,",
  "atk-abh03a:1518_9": "paṭiññā itarassa.",
  "atk-abh03a:1518_10": "Natthi lokiyā saddhātiādi yasmā lokiyāpi saddhādayova dhammā adhipatiyaṭṭhena indriyaṃ,",
  "atk-abh03a:1518_11": "na saddhādīhi aññaṃ saddhindriyādi nāma atthi,",
  "atk-abh03a:1518_12": "tasmā lokiyānampi saddhādīnaññeva saddhindriyādibhāvadassanatthaṃ vuttaṃ.",
  "atk-abh03a:1518_13": "Atthi lokiyo manotiādi yathā te lokiyāpi manādayo dhammā manindriyādīni,",
  "atk-abh03a:1518_14": "evaṃ lokiyā saddhādayopi saddhindriyānīti upamāya tassatthassa vibhāvanatthaṃ vuttaṃ.",
  "atk-abh03a:1518_15": "Sesamettha yathāpāḷimeva niyyātīti.",
  "atk-abh03a:1519_0": "Indriyakathāvaṇṇanā.",
  "atk-abh03a:1520_0": "Ekūnavīsatimo vaggo.",
  "atk-abh03a:1521_0": "20. Vīsatimavaggo",
  "atk-abh03a:1522_0": "1. Asañciccakathāvaṇṇanā",
  "atk-abh03a:1523_0": "857- 862.",
  "atk-abh03a:1523_1": "Idāni asañciccakathā nāma hoti.",
  "atk-abh03a:1523_2": "Tattha “ānantariyavatthūni nāma garūni bhāriyāni,",
  "atk-abh03a:1523_3": "tasmā asañciccāpi tesu vatthūsu vikopitesu ānantariko hotī”ti yesaṃ laddhi,",
  "atk-abh03a:1523_4": "seyyathāpi ekaccānaṃ uttarāpathakānaṃ;",
  "atk-abh03a:1523_5": "te sandhāya asañciccāti pucchā sakavādissa,",
  "atk-abh03a:1523_6": "laddhivasena paṭiññā itarassa.",
  "atk-abh03a:1523_7": "Atha naṃ “yasmā ānantariyakammaṃ nāma kammapathappattaṃ.",
  "atk-abh03a:1523_8": "Yadi ca asañcicca kammapathabhedo siyā,",
  "atk-abh03a:1523_9": "avasesā pāṇātipātādayopi asañcicca bhaveyyu”nti codanatthaṃ asañciccapāṇaṃ hantvātiādimāha.",
  "atk-abh03a:1523_10": "Itaro tathārūpāya laddhiyā abhāvena paṭikkhipati.",
  "atk-abh03a:1523_11": "Sesaṃ yathāpāḷimeva niyyāti.",
  "atk-abh03a:1523_12": "Na vattabbaṃ mātughātakoti pucchā paravādissa,",
  "atk-abh03a:1523_13": "rogapaṭikārādikāle asañcicca ghātaṃ sandhāya paṭiññā sakavādissa.",
  "atk-abh03a:1523_14": "Nanu mātā jīvitā voropitāti pañhepi asañcicca voropitaṃ sandhāya paṭiññā sakavādisseva.",
  "atk-abh03a:1523_15": "Evaṃ adhippāyaṃ pana aggahetvā hañcīti laddhipatiṭṭhāpanaṃ itarassa.",
  "atk-abh03a:1523_16": "Taṃ ayoniso patiṭṭhāpitattā appatiṭṭhitameva.",
  "atk-abh03a:1523_17": "Pitughātakādīsupi eseva nayo.",
  "atk-abh03a:1523_18": "Saṅghabhedake pana dhammasaññiṃ sandhāya saṅghabhedo ānantarikoti pucchā sakavādissa,",
  "atk-abh03a:1523_19": "“saṅghaṃ samaggaṃ bhetvāna,",
  "atk-abh03a:1523_20": "kappaṃ nirayamhi paccatī”ti vacanaṃ ayoniso gahetvā paṭiññā paravādissa.",
  "atk-abh03a:1523_21": "Puna sabbeti puṭṭho sakapakkhe dhammasaññiṃ sandhāya paṭikkhipati,",
  "atk-abh03a:1523_22": "parapakkhe dhammasaññiṃ sandhāya paṭijānāti.",
  "atk-abh03a:1523_23": "Dhammasaññīti pañhadvayepi eseva nayo.",
  "atk-abh03a:1523_24": "Nanu vuttaṃ bhagavatāti suttaṃ ekanteneva dhammavādissa ānantarikabhāvadassanatthaṃ vuttaṃ.",
  "atk-abh03a:1523_25": "Āpāyiko nerayikoti gāthāyapi adhammavādīyeva adhippeto.",
  "atk-abh03a:1523_26": "Itaro pana adhippāyaṃ aggahetvā laddhiṃ patiṭṭhapeti.",
  "atk-abh03a:1523_27": "Sā ayoniso patiṭṭhāpitattā appatiṭṭhitāyevāti.",
  "atk-abh03a:1524_0": "Asañciccakathāvaṇṇanā.",
  "atk-abh03a:1525_0": "2. Ñāṇakathāvaṇṇanā",
  "atk-abh03a:1526_0": "863- 865.",
  "atk-abh03a:1526_1": "Idāni ñāṇakathā nāma hoti.",
  "atk-abh03a:1526_2": "Tattha duvidhaṃ ñāṇaṃ –",
  "atk-abh03a:1526_3": "lokiyañca lokuttarañca.",
  "atk-abh03a:1526_4": "Lokiyaṃ samāpattiñāṇampi hoti dānādivasena pavattaṃ kammassakatañāṇampi;",
  "atk-abh03a:1526_5": "lokuttaraṃ saccaparicchedakaṃ maggañāṇampi phalañāṇampi.",
  "atk-abh03a:1526_6": "Imaṃ pana vibhāgaṃ akatvā “saccaparicchedakameva ñāṇaṃ na itaraṃ,",
  "atk-abh03a:1526_7": "tasmā natthi puthujjanassa ñāṇa”nti yesaṃ laddhi,",
  "atk-abh03a:1526_8": "seyyathāpi hetuvādānaṃ,",
  "atk-abh03a:1526_9": "te sandhāya pucchā sakavādissa,",
  "atk-abh03a:1526_10": "paṭiññā itarassa.",
  "atk-abh03a:1526_11": "Paññātiādi ñāṇavevacanadassanatthaṃ vuttaṃ.",
  "atk-abh03a:1526_12": "Tenetaṃ dīpeti –",
  "atk-abh03a:1526_13": "yadi tassa ñāṇaṃ natthi,",
  "atk-abh03a:1526_14": "paññādayopi natthi.",
  "atk-abh03a:1526_15": "Atha paññādayo atthi,",
  "atk-abh03a:1526_16": "ñāṇampi atthi. Kasmā?",
  "atk-abh03a:1526_17": "Paññādīnaṃ ñāṇato anaññattāti.",
  "atk-abh03a:1526_18": "Paṭhamaṃ jhānantiādi samāpattiñāṇassa dassanatthaṃ vuttaṃ.",
  "atk-abh03a:1526_19": "Dānaṃ dadeyyātiādi kammassakatañāṇassa.",
  "atk-abh03a:1526_20": "Dukkhaṃ parijānātīti lokuttaramaggañāṇameva dīpeti,",
  "atk-abh03a:1526_21": "na ca lokuttarameva ñāṇanti.",
  "atk-abh03a:1527_0": "Ñāṇakathāvaṇṇanā.",
  "atk-abh03a:1528_0": "3. Nirayapālakathāvaṇṇanā",
  "atk-abh03a:1529_0": "866.",
  "atk-abh03a:1529_1": "Idāni nirayapālakathā nāma hoti.",
  "atk-abh03a:1529_2": "Tattha “niraye nerayikakammāneva nirayapālarūpavasena vadhenti,",
  "atk-abh03a:1529_3": "natthi nirayapālā nāma sattā”ti yesaṃ laddhi,",
  "atk-abh03a:1529_4": "seyyathāpi andhakānaṃ;",
  "atk-abh03a:1529_5": "te sandhāya pucchā sakavādissa,",
  "atk-abh03a:1529_6": "paṭiññā itarassa.",
  "atk-abh03a:1529_7": "Atha naṃ “yadi tattha nirayapālā na siyuṃ,",
  "atk-abh03a:1529_8": "kammakāraṇāpi na bhaveyyuṃ.",
  "atk-abh03a:1529_9": "Kāraṇikesu hi sati kāraṇā”ti codetuṃ natthi nirayesūtiādimāha.",
  "atk-abh03a:1530_0": "867- 868.",
  "atk-abh03a:1530_1": "Atthi manussesūti paccakkhena ñāpanatthaṃ.",
  "atk-abh03a:1530_2": "Yathā hi manussesu sati kāraṇikesu kāraṇā,",
  "atk-abh03a:1530_3": "evaṃ tatthāpīti ayamettha adhippāyo.",
  "atk-abh03a:1530_4": "Atthi nirayesūti pucchā paravādissa,",
  "atk-abh03a:1530_5": "paṭiññā itarassa.",
  "atk-abh03a:1530_6": "Na vessabhū nopi ca pettirājāti paravādinā sakasamayato suttaṃ ābhataṃ.",
  "atk-abh03a:1530_7": "Taṃ pana sāsanāvacarikanti sakavādinā anuññātaṃ.",
  "atk-abh03a:1530_8": "Tattha vessabhūti eko devo.",
  "atk-abh03a:1530_9": "Pettirājāti pettivisaye petamahiddhiko.",
  "atk-abh03a:1530_10": "Somādayo pākaṭā eva.",
  "atk-abh03a:1530_11": "Idaṃ vuttaṃ hoti –",
  "atk-abh03a:1530_12": "attano kammehi ito paṇunnaṃ paralokaṃ pattaṃ purisaṃ na ete vessabhūādayo hananti.",
  "atk-abh03a:1530_13": "Yehi pana so kammehi tattha paṇunno,",
  "atk-abh03a:1530_14": "tāni sakāni kammāniyeva naṃ tattha hanantīti kammassakataṃ dīpeti,",
  "atk-abh03a:1530_15": "na nirayapālānaṃ abhāvaṃ.",
  "atk-abh03a:1530_16": "Sakavādinā pana tamenaṃ,",
  "atk-abh03a:1530_17": "bhikkhaveti ābhatāni suttapadāni nītatthānevāti.",
  "atk-abh03a:1531_0": "Nirayapālakathāvaṇṇanā.",
  "atk-abh03a:1532_0": "4. Tiracchānakathāvaṇṇanā",
  "atk-abh03a:1533_0": "869- 871.",
  "atk-abh03a:1533_1": "Idāni tiracchānakathā nāma hoti.",
  "atk-abh03a:1533_2": "Tattha devesu erāvaṇādayo devaputtā hatthivaṇṇaṃ assavaṇṇaṃ vikubbanti,",
  "atk-abh03a:1533_3": "natthi tattha tiracchānagatā.",
  "atk-abh03a:1533_4": "Yesaṃ pana tiracchānavaṇṇino devaputte disvā “atthi devesu tiracchānagatā”ti laddhi,",
  "atk-abh03a:1533_5": "seyyathāpi andhakānaṃ;",
  "atk-abh03a:1533_6": "te sandhāya pucchā sakavādissa,",
  "atk-abh03a:1533_7": "paṭiññā itarassa.",
  "atk-abh03a:1533_8": "Atha naṃ “yadi devayoniyaṃ tiracchānagatā siyuṃ,",
  "atk-abh03a:1533_9": "tiracchānayoniyampi devā siyu”nti codetuṃ atthi tiracchānagatesūtiādimāha.",
  "atk-abh03a:1533_10": "Kīṭātiādi yesaṃ so abhāvaṃ icchati,",
  "atk-abh03a:1533_11": "te dassetuṃ vuttaṃ.",
  "atk-abh03a:1533_12": "Erāvaṇoti pañhe tassa atthitāya paṭiññā sakavādissa,",
  "atk-abh03a:1533_13": "na tiracchānagatassa.",
  "atk-abh03a:1533_14": "Hatthibandhātiādi “yadi tattha hatthiādayo siyuṃ,",
  "atk-abh03a:1533_15": "hatthibandhādayopi siyu”nti codanatthaṃ vuttaṃ.",
  "atk-abh03a:1533_16": "Tattha yāvasikāti yavassa dāyakā.",
  "atk-abh03a:1533_17": "Kāraṇikāti hatthācariyādayo,",
  "atk-abh03a:1533_18": "yehi te nānāvidhaṃ kāraṇaṃ kareyyuṃ.",
  "atk-abh03a:1533_19": "Bhattakārakāti hatthiādīnaṃ bhattarandhakā.",
  "atk-abh03a:1533_20": "Na hevanti tathā anicchanto paṭikkhipatīti.",
  "atk-abh03a:1534_0": "Tiracchānakathāvaṇṇanā.",
  "atk-abh03a:1535_0": "5. Maggakathāvaṇṇanā",
  "atk-abh03a:1536_0": "872- 875.",
  "atk-abh03a:1536_1": "Idāni maggakathā nāma hoti.",
  "atk-abh03a:1536_2": "Tattha yesaṃ “pubbeva kho panassa kāyakammaṃ vacīkammaṃ ājīvo suparisuddho hotī”ti idañceva suttaṃ sammāvācākammantājīvānañca",
  "atk-abh03a:1536_3": "cittavippayuttataṃ nissāya “nippariyāyena pañcaṅgikova maggo”ti laddhi,",
  "atk-abh03a:1536_4": "seyyathāpi mahisāsakānaṃ,",
  "atk-abh03a:1536_5": "te sandhāya pañcaṅgikoti pucchā sakavādissa,",
  "atk-abh03a:1536_6": "paṭiññā itarassa.",
  "atk-abh03a:1536_7": "Sammāvācā maggaṅgaṃ,",
  "atk-abh03a:1536_8": "sā ca na maggotiādi parasamayavasena vuttaṃ.",
  "atk-abh03a:1536_9": "Parasamayasmiñhi sammāvācādayo maggaṅganti āgatā.",
  "atk-abh03a:1536_10": "Rūpattā pana maggo na hotīti vaṇṇitā.",
  "atk-abh03a:1536_11": "Sammādiṭṭhi maggaṅgantiādi maggaṅgassa amaggatā nāma natthīti dassanatthaṃ vuttaṃ.",
  "atk-abh03a:1536_12": "Pubbeva kho panassāti sutte parisuddhasīlassa maggabhāvanā nāma hoti,",
  "atk-abh03a:1536_13": "na itarassāti āgamaniyapaṭipadāya visuddhibhāvadassanatthaṃ “kāyakammaṃ vacīkammaṃ ājīvo suparisuddho hotī”ti vuttaṃ,",
  "atk-abh03a:1536_14": "na imehi vinā pañcaṅgikabhāvadassanatthaṃ.",
  "atk-abh03a:1536_15": "Tenevāha “evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti.",
  "atk-abh03a:1536_16": "Sakavādinā ābhatasuttaṃ nītatthamevāti.",
  "atk-abh03a:1537_0": "Maggakathāvaṇṇanā.",
  "atk-abh03a:1538_0": "6. Ñāṇakathāvaṇṇanā",
  "atk-abh03a:1539_0": "876- 877.",
  "atk-abh03a:1539_1": "Idāni ñāṇakathā nāma hoti.",
  "atk-abh03a:1539_2": "Tattha dhammacakkappavattane dvādasākārañāṇaṃ sandhāya “dvādasavatthukaṃ ñāṇaṃ lokuttara”nti yesaṃ laddhi,",
  "atk-abh03a:1539_3": "seyyathāpi pubbaseliyānaṃ,",
  "atk-abh03a:1539_4": "te sandhāya pucchā sakavādissa,",
  "atk-abh03a:1539_5": "paṭiññā itarassa.",
  "atk-abh03a:1539_6": "Atha naṃ “sace taṃ dvādasavatthukaṃ,",
  "atk-abh03a:1539_7": "dvādasahi maggañāṇehi bhavitabba”nti codetuṃ dvādasātiādimāha.",
  "atk-abh03a:1539_8": "Itaro maggassa ekattaṃ sandhāya paṭikkhipati,",
  "atk-abh03a:1539_9": "ekekasmiṃ sacce saccañāṇakiccañāṇakatañāṇānaṃ vasena ñāṇanānattaṃ sandhāya paṭijānāti.",
  "atk-abh03a:1539_10": "Dvādasa sotāpattimaggātiādīsupi eseva nayo.",
  "atk-abh03a:1539_11": "Nanu vuttaṃ bhagavatāti suttaṃ saddhiṃ pubbabhāgaparabhāgehi ñāṇanānattaṃ dīpeti,",
  "atk-abh03a:1539_12": "na ariyamaggassa dvādasa ñāṇataṃ.",
  "atk-abh03a:1539_13": "Tasmā asādhakanti.",
  "atk-abh03a:1540_0": "Ñāṇakathāvaṇṇanā.",
  "atk-abh03a:1541_0": "Vīsatimo vaggo.",
  "atk-abh03a:1542_0": "Catutthapaṇṇāsako samatto.",
  "atk-abh03a:1543_0": "21. Ekavīsatimavaggo",
  "atk-abh03a:1544_0": "1. Sāsanakathāvaṇṇanā",
  "atk-abh03a:1545_0": "878.",
  "atk-abh03a:1545_1": "Idāni sāsanakathā nāma hoti.",
  "atk-abh03a:1545_2": "Tattha tisso saṅgītiyo sandhāya “sāsanaṃ navaṃ kata”nti ca “atthi koci tathāgatassa sāsanaṃ navaṃ karotī”ti",
  "atk-abh03a:1545_3": "ca “labbhā tathāgatassa sāsanaṃ navaṃ kātu”nti ca yesaṃ laddhi,",
  "atk-abh03a:1545_4": "seyyathāpi ekaccānaṃ uttarāpathakānaṃ;",
  "atk-abh03a:1545_5": "te sandhāya tīsupi kathāsu pucchā sakavādissa,",
  "atk-abh03a:1545_6": "paṭiññā itarassa.",
  "atk-abh03a:1545_7": "Satipaṭṭhānātiādi sāsanaṃ nāma satipaṭṭhānādayo ceva ariyadhammā,",
  "atk-abh03a:1545_8": "kusalādīnañca desanā.",
  "atk-abh03a:1545_9": "Tattha yesaṃ bhagavatā desitā satipaṭṭhānādayo,",
  "atk-abh03a:1545_10": "ṭhapetvā te aññesaṃ vā satipaṭṭhānādīnaṃ karaṇena akusalādīnaṃ vā kusalādibhāvakaraṇena sāsanaṃ navaṃkataṃ nāma bhaveyya,",
  "atk-abh03a:1545_11": "kiṃ taṃ evaṃ kataṃ kenaci,",
  "atk-abh03a:1545_12": "atthi vā koci evaṃ karoti,",
  "atk-abh03a:1545_13": "labbhā vā evaṃ kātunti tīsupi pucchāsu codanatthaṃ vuttaṃ.",
  "atk-abh03a:1545_14": "Sesaṃ sabbattha yathāpāḷimeva niyyātīti.",
  "atk-abh03a:1546_0": "Sāsanakathāvaṇṇanā.",
  "atk-abh03a:1547_0": "2. Avivittakathāvaṇṇanā",
  "atk-abh03a:1548_0": "879- 880.",
  "atk-abh03a:1548_1": "Idāni avivittakathā nāma hoti.",
  "atk-abh03a:1548_2": "Tattha yassa puggalassa yo dhammo paccuppanno,",
  "atk-abh03a:1548_3": "so tena avivitto nāmāti idaṃ sakasamaye sanniṭṭhānaṃ.",
  "atk-abh03a:1548_4": "Yasmā pana puthujjanena tedhātukā dhammā apariññātā,",
  "atk-abh03a:1548_5": "tasmā so ekakkhaṇeyeva sabbehipi tedhātukehi dhammehi avivittoti yesaṃ laddhi,",
  "atk-abh03a:1548_6": "seyyathāpi tesaññeva,",
  "atk-abh03a:1548_7": "te sandhāya pucchā sakavādissa,",
  "atk-abh03a:1548_8": "paṭiññā itarassa.",
  "atk-abh03a:1548_9": "Phassehītiādi sabbesaṃ phassādīnaṃ ekakkhaṇe pavattidosadassanatthaṃ vuttaṃ.",
  "atk-abh03a:1548_10": "Sesaṃ sabbattha uttānatthamevāti.",
  "atk-abh03a:1549_0": "Avivittakathāvaṇṇanā.",
  "atk-abh03a:1550_0": "3. Saññojanakathāvaṇṇanā",
  "atk-abh03a:1551_0": "881- 882.",
  "atk-abh03a:1551_1": "Idāni saññojanakathā nāma hoti.",
  "atk-abh03a:1551_2": "Tattha yasmā arahā sabbaṃ buddhavisayaṃ na jānāti,",
  "atk-abh03a:1551_3": "tasmā tassa tattha avijjāvicikicchāhi appahīnāhi bhavitabbanti saññāya “atthi kiñci saññojanaṃ appahāya arahattappattī”ti yesaṃ laddhi,",
  "atk-abh03a:1551_4": "seyyathāpi mahāsaṅghikānaṃ,",
  "atk-abh03a:1551_5": "te sandhāya pucchā sakavādissa,",
  "atk-abh03a:1551_6": "paṭiññā itarassa.",
  "atk-abh03a:1551_7": "Atthi kiñci sakkāyadiṭṭhītiādi arahato sabbasaṃyojanappahānadassanatthaṃ vuttaṃ.",
  "atk-abh03a:1551_8": "Sabbaṃ buddhavisayanti pañhadvaye arahato sabbaññutaññāṇābhāvena paṭisedho kato,",
  "atk-abh03a:1551_9": "na avijjāvicikicchānaṃ appahānena.",
  "atk-abh03a:1551_10": "Itaro pana tesaṃ appahīnataṃ sandhāya tena hīti laddhiṃ patiṭṭhapeti.",
  "atk-abh03a:1551_11": "Sā ayoniso patiṭṭhāpitattā appatiṭṭhitāva hotīti.",
  "atk-abh03a:1552_0": "Saññojanakathāvaṇṇanā.",
  "atk-abh03a:1553_0": "4. Iddhikathāvaṇṇanā",
  "atk-abh03a:1554_0": "883- 884.",
  "atk-abh03a:1554_1": "Idāni iddhikathā nāma hoti.",
  "atk-abh03a:1554_2": "Tattha iddhi nāmesā katthaci ijjhati,",
  "atk-abh03a:1554_3": "katthaci na ijjhati,",
  "atk-abh03a:1554_4": "aniccādīnaṃ niccādikaraṇe ekanteneva na ijjhati.",
  "atk-abh03a:1554_5": "Sabhāgasantatiṃ pana parivattetvā visabhāgasantatikaraṇe vā sabhāgasantativaseneva ciratarappavattane vā yesaṃ atthāya kariyati,",
  "atk-abh03a:1554_6": "tesaṃ puññādīni kāraṇāni nissāya katthaci ijjhati,",
  "atk-abh03a:1554_7": "bhikkhūnaṃ atthāya pānīyassa sappikhīrādikaraṇe viya mahādhātunidhāne dīpādīnaṃ cirasantānappavattane viya cāti idaṃ sakasamaye sanniṭṭhānaṃ.",
  "atk-abh03a:1554_8": "Yaṃ pana āyasmā pilindavaccho rañño pāsādaṃ suvaṇṇantveva adhimucci,",
  "atk-abh03a:1554_9": "taṃ nissāya yesaṃ “atthi adhippāyaiddhī”ti laddhi,",
  "atk-abh03a:1554_10": "seyyathāpi andhakānaṃ;",
  "atk-abh03a:1554_11": "te sandhāya atthi adhippāyaiddhīti pucchā sakavādissa.",
  "atk-abh03a:1554_12": "Tattha adhippāyaiddhīti adhippāyaiddhi,",
  "atk-abh03a:1554_13": "yathādhippāyaṃ ijjhanaiddhīti attho.",
  "atk-abh03a:1554_14": "Āmantāti laddhimatte ṭhatvā paṭiññā paravādissa.",
  "atk-abh03a:1554_15": "Atha naṃ aniccādīnaṃ niccāditāya anuyuñjituṃ niccapaṇṇā rukkhā hontūtiādimāha.",
  "atk-abh03a:1554_16": "Sesamettha uttānatthameva.",
  "atk-abh03a:1554_17": "Laddhipatiṭṭhāpane suvaṇṇo ca panāsīti rañño puññūpanissayena āsi,",
  "atk-abh03a:1554_18": "na kevalaṃ therassa adhippāyeneva.",
  "atk-abh03a:1554_19": "Tasmā asādhakametanti.",
  "atk-abh03a:1555_0": "Iddhikathāvaṇṇanā.",
  "atk-abh03a:1556_0": "5. Buddhakathāvaṇṇanā",
  "atk-abh03a:1557_0": "885.",
  "atk-abh03a:1557_1": "Idāni buddhakathā nāma hoti.",
  "atk-abh03a:1557_2": "Tattha ṭhapetvā tasmiṃ tasmiṃ kāle sarīravemattataṃ āyuvemattataṃ pabhāvemattatañca sesehi buddhadhammehi buddhānaṃ buddhehi hīnātirekatā nāma natthi.",
  "atk-abh03a:1557_3": "Yesaṃ pana aviseseneva atthīti laddhi,",
  "atk-abh03a:1557_4": "seyyathāpi andhakānaṃ;",
  "atk-abh03a:1557_5": "te sandhāya atthi buddhānanti pucchā sakavādissa,",
  "atk-abh03a:1557_6": "paṭiññā itarassa.",
  "atk-abh03a:1557_7": "Atha naṃ buddhadhammehi anuyuñjituṃ satipaṭṭhānatotiādimāha.",
  "atk-abh03a:1557_8": "Itaro tesaṃ vasena hīnātirekataṃ apassanto paṭikkhipatiyevāti.",
  "atk-abh03a:1558_0": "Buddhakathāvaṇṇanā.",
  "atk-abh03a:1559_0": "6. Sabbadisākathāvaṇṇanā",
  "atk-abh03a:1560_0": "886.",
  "atk-abh03a:1560_1": "Idāni sabbadisākathā nāma hoti.",
  "atk-abh03a:1560_2": "Tattha catūsu disāsu heṭṭhā uparīti samantato lokadhātusannivāsaṃ,",
  "atk-abh03a:1560_3": "sabbalokadhātūsu ca buddhā atthīti attano vikappasippaṃ uppādetvā “sabbadisāsu buddhā tiṭṭhantī”ti yesaṃ laddhi,",
  "atk-abh03a:1560_4": "seyyathāpi mahāsaṅghikānaṃ;",
  "atk-abh03a:1560_5": "te sandhāya pucchā sakavādissa,",
  "atk-abh03a:1560_6": "paṭiññā itarassa.",
  "atk-abh03a:1560_7": "Puratthimāyāti puṭṭho sakyamuniṃ sandhāya paṭikkhipati.",
  "atk-abh03a:1560_8": "Puna puṭṭho laddhivasena aññalokadhātuyaṃ ṭhitaṃ sandhāya paṭijānāti.",
  "atk-abh03a:1560_9": "Kinnāmo so bhagavātiādi “sace tvaṃ jānāsi,",
  "atk-abh03a:1560_10": "nāmādivasena naṃ kathehī”ti codanatthaṃ vuttaṃ.",
  "atk-abh03a:1560_11": "Iminā upāyena sabbattha attho veditabboti.",
  "atk-abh03a:1561_0": "Sabbadisākathāvaṇṇanā.",
  "atk-abh03a:1562_0": "7. Dhammakathāvaṇṇanā",
  "atk-abh03a:1563_0": "887- 888.",
  "atk-abh03a:1563_1": "Idāni dhammakathā nāma hoti.",
  "atk-abh03a:1563_2": "Tattha yasmā rūpādayo rūpādisabhāvena niyatā na taṃ sabhāvaṃ vijahanti,",
  "atk-abh03a:1563_3": "tasmā sabbadhammā niyatāti yesaṃ laddhi,",
  "atk-abh03a:1563_4": "seyyathāpi andhakānañceva ekaccānañca uttarāpathakānaṃ;",
  "atk-abh03a:1563_5": "te sandhāya sabbe dhammāti pucchā sakavādissa,",
  "atk-abh03a:1563_6": "paṭiññā itarassa.",
  "atk-abh03a:1563_7": "Atha naṃ “sace te niyatā,",
  "atk-abh03a:1563_8": "micchattaniyatā vā siyuṃ sammattaniyatā vā,",
  "atk-abh03a:1563_9": "ito añño niyāmo nāma natthī”ti codetuṃ micchattaniyatātiādimāha.",
  "atk-abh03a:1563_10": "Tattha paṭikkhepo ca paṭiññā ca paravādissa.",
  "atk-abh03a:1563_11": "Rūpaṃ rūpaṭṭhenātiādi yenatthena niyatāti vadati,",
  "atk-abh03a:1563_12": "tassa vasena codetuṃ vuttaṃ.",
  "atk-abh03a:1563_13": "Tatrāyaṃ adhippāyo –",
  "atk-abh03a:1563_14": "rūpañhi rūpaṭṭhena niyatanti rūpaṃ rūpameva,",
  "atk-abh03a:1563_15": "na vedanādisabhāvanti adhippāyena vattabbaṃ,",
  "atk-abh03a:1563_16": "ito aññathā na vattabbaṃ. Kasmā?",
  "atk-abh03a:1563_17": "Rūpaṭṭhato aññassa rūpassa abhāvā.",
  "atk-abh03a:1563_18": "Rūpasabhāvo hi rūpaṭṭho,",
  "atk-abh03a:1563_19": "rūpasabhāvo ca rūpameva,",
  "atk-abh03a:1563_20": "na rūpato añño.",
  "atk-abh03a:1563_21": "Vedanādīhi panassa nānattapaññāpanatthaṃ esa vohāro hotīti.",
  "atk-abh03a:1563_22": "Tasmā “rūpaṃ rūpaṭṭhena niyata”nti vadantena rūpaṃ niyatanti vuttaṃ hoti.",
  "atk-abh03a:1563_23": "Niyatañca nāma micchattaniyataṃ vā siyā sammattaniyataṃ vā,",
  "atk-abh03a:1563_24": "ito añño niyāmo nāma natthīti.",
  "atk-abh03a:1563_25": "Atha kasmā paṭijānātīti?",
  "atk-abh03a:1563_26": "Atthantaravasena.",
  "atk-abh03a:1563_27": "Rūpaṃ rūpaṭṭhena niyatanti ettha hi rūpaṃ rūpameva,",
  "atk-abh03a:1563_28": "na vedanādisabhāvanti ayamattho.",
  "atk-abh03a:1563_29": "Tasmā paṭijānāti.",
  "atk-abh03a:1563_30": "Ito aññathā panassa niyatattaṃ natthīti puna teneva nayena codetuṃ micchattaniyatantiādimāha.",
  "atk-abh03a:1563_31": "Taṃ sabbaṃ uttānatthameva.",
  "atk-abh03a:1563_32": "Tena hi rūpanti laddhipi ayoniso patiṭṭhāpitattā appatiṭṭhitāva hotīti.",
  "atk-abh03a:1564_0": "Dhammakathāvaṇṇanā.",
  "atk-abh03a:1565_0": "8. Kammakathāvaṇṇanā",
  "atk-abh03a:1566_0": "889- 891.",
  "atk-abh03a:1566_1": "Idāni kammakathā nāma hoti.",
  "atk-abh03a:1566_2": "Tattha “yasmā diṭṭhadhammavedanīyādīni diṭṭhadhammavedanīyaṭṭhādīhi niyatāni,",
  "atk-abh03a:1566_3": "tasmā sabbe kammā niyatā”ti yesaṃ laddhi,",
  "atk-abh03a:1566_4": "seyyathāpi tesaññeva;",
  "atk-abh03a:1566_5": "te sandhāya pucchā sakavādissa,",
  "atk-abh03a:1566_6": "paṭiññā itarassa.",
  "atk-abh03a:1566_7": "Diṭṭhadhammavedanīyaṭṭhena niyatanti ettha diṭṭhadhammavedanīyaṃ diṭṭhadhammavedanīyaṭṭhameva.",
  "atk-abh03a:1566_8": "Sace diṭṭheva dhamme vipākaṃ dātuṃ sakkoti deti,",
  "atk-abh03a:1566_9": "no ce ahosikammaṃ nāma hotīti imamatthaṃ sandhāya paṭiññā sakavādissa.",
  "atk-abh03a:1566_10": "Micchattasammattaniyāmavasena panetaṃ aniyatamevāti sabbaṃ heṭṭhā vuttanayeneva veditabbanti.",
  "atk-abh03a:1567_0": "Kammakathāvaṇṇanā.",
  "atk-abh03a:1568_0": "Ekavīsatimo vaggo.",
  "atk-abh03a:1569_0": "22. Bāvīsatimavaggo",
  "atk-abh03a:1570_0": "1. Parinibbānakathāvaṇṇanā",
  "atk-abh03a:1571_0": "892.",
  "atk-abh03a:1571_1": "Idāni parinibbānakathā nāma hoti.",
  "atk-abh03a:1571_2": "Tattha “yasmā arahā sabbaññuvisaye appahīnasaṃyojanova parinibbāyati,",
  "atk-abh03a:1571_3": "tasmā atthi kiñci saṃyojanaṃ appahāya parinibbāna”nti yesaṃ laddhi,",
  "atk-abh03a:1571_4": "seyyathāpi andhakānaṃ;",
  "atk-abh03a:1571_5": "te sandhāya pucchā sakavādissa,",
  "atk-abh03a:1571_6": "paṭiññā itarassa.",
  "atk-abh03a:1571_7": "Sesamettha heṭṭhā vuttanayamevāti.",
  "atk-abh03a:1572_0": "Parinibbānakathāvaṇṇanā.",
  "atk-abh03a:1573_0": "2. Kusalacittakathāvaṇṇanā",
  "atk-abh03a:1574_0": "894- 895.",
  "atk-abh03a:1574_1": "Idāni kusalacittakathā nāma hoti.",
  "atk-abh03a:1574_2": "Tattha yasmā arahā sativepullappatto parinibbāyantopi sato sampajānova parinibbāti,",
  "atk-abh03a:1574_3": "tasmā kusalacitto parinibbāyatīti yesaṃ laddhi,",
  "atk-abh03a:1574_4": "seyyathāpi andhakānaṃ;",
  "atk-abh03a:1574_5": "te sandhāya pucchā sakavādissa,",
  "atk-abh03a:1574_6": "paṭiññā itarassa.",
  "atk-abh03a:1574_7": "Atha naṃ yasmā kusalacitto nāma puññābhisaṅkhārābhisaṅkharaṇādivasena hoti,",
  "atk-abh03a:1574_8": "tasmā tenatthena codetuṃ arahā puññābhisaṅkhārantiādimāha.",
  "atk-abh03a:1574_9": "Sesamettha yathāpāḷimeva niyyāti.",
  "atk-abh03a:1574_10": "Sato sampajānoti idaṃ javanakkhaṇe kiriyasatisampajaññānaṃ vasena asammohamaraṇadīpanatthaṃ vuttaṃ,",
  "atk-abh03a:1574_11": "na kusalacittadīpanatthaṃ.",
  "atk-abh03a:1574_12": "Tasmā asādhakanti.",
  "atk-abh03a:1575_0": "Kusalacittakathāvaṇṇanā.",
  "atk-abh03a:1576_0": "3. Āneñjakathāvaṇṇanā",
  "atk-abh03a:1577_0": "896.",
  "atk-abh03a:1577_1": "Idāni āneñjakathā nāma hoti.",
  "atk-abh03a:1577_2": "Tattha bhagavā catutthajjhāne ṭhito parinibbāyīti sallakkhetvā “arahā āneñje ṭhito parinibbāyatī”ti yesaṃ laddhi,",
  "atk-abh03a:1577_3": "seyyathāpi ekaccānaṃ uttarāpathakānaṃ,",
  "atk-abh03a:1577_4": "te sandhāya pucchā sakavādissa,",
  "atk-abh03a:1577_5": "paṭiññā itarassa.",
  "atk-abh03a:1577_6": "Pakaticitteti bhavaṅgacitte.",
  "atk-abh03a:1577_7": "Sabbe hi saññino sattā bhavaṅgacitte ṭhatvā bhavaṅgapariyosānena cuticittena kālaṃ karonti.",
  "atk-abh03a:1577_8": "Iti naṃ iminā atthena codetuṃ evamāha.",
  "atk-abh03a:1577_9": "Tattha kiñcāpi catuvokārabhave arahato pakaticittampi āneñjaṃ hoti,",
  "atk-abh03a:1577_10": "ayaṃ pana pañho pañcavokārabhavavasena uddhaṭo.",
  "atk-abh03a:1577_11": "Tasmā no ca vata re vattabbeti āha.",
  "atk-abh03a:1577_12": "Sesamettha uttānatthamevāti.",
  "atk-abh03a:1578_0": "Āneñjakathāvaṇṇanā.",
  "atk-abh03a:1579_0": "4. Dhammābhisamayakathāvaṇṇanā",
  "atk-abh03a:1580_0": "897.",
  "atk-abh03a:1580_1": "Idāni dhammābhisamayakathā nāma hoti.",
  "atk-abh03a:1580_2": "Tattha atītabhave sotāpannaṃ mātukucchiyaṃ vasitvā nikkhantaṃ disvā “atthi gabbhaseyyāya dhammābhisamayo”ti yesaṃ laddhi,",
  "atk-abh03a:1580_3": "seyyathāpi ekaccānaṃ uttarāpathakānaṃ,",
  "atk-abh03a:1580_4": "te sandhāya pucchā sakavādissa,",
  "atk-abh03a:1580_5": "paṭiññā itarassa.",
  "atk-abh03a:1580_6": "Atha naṃ “yadi tattha dhammābhisamayo atthi,",
  "atk-abh03a:1580_7": "dhammābhisamayassa kāraṇehi dhammadesanādīhi bhavitabba”nti codetuṃ atthi gabbhaseyyāya dhammadesanātiādimāha.",
  "atk-abh03a:1580_8": "Suttassātiādi bhavaṅgavāraṃ sandhāya vuttaṃ.",
  "atk-abh03a:1580_9": "Gabbhaseyyāya hi yebhuyyena bhavaṅgameva pavattati.",
  "atk-abh03a:1580_10": "Teneva satto kiriyamayappavattābhāvā sutto,",
  "atk-abh03a:1580_11": "bhāvanānuyogassa abhāvā pamatto,",
  "atk-abh03a:1580_12": "kammaṭṭhānapariggāhakānaṃ satisampajaññānaṃ abhāvā muṭṭhassati asampajāno nāma hoti,",
  "atk-abh03a:1580_13": "tathārūpassa kuto dhammābhisamayoti?",
  "atk-abh03a:1581_0": "Dhammābhisamayakathāvaṇṇanā.",
  "atk-abh03a:1582_0": "5-7. Tissopikathāvaṇṇanā",
  "atk-abh03a:1583_0": "898- 900.",
  "atk-abh03a:1583_1": "Idāni tissopikathā nāma honti.",
  "atk-abh03a:1583_2": "Tattha acirajātānaṃ pana sotāpannānaṃ arahattappattiṃ suppavāsāya ca upāsikāya sattavassikaṃ gabbhaṃ",
  "atk-abh03a:1583_3": "disvā “atthi gabbhaseyyāya arahattappattī”ti ca supine ākāsagamanādīni disvā “atthi dhammābhisamayo”ti",
  "atk-abh03a:1583_4": "ca “atthi tattha arahattappattī”ti ca idhāpi yesaṃ laddhiyo,",
  "atk-abh03a:1583_5": "seyyathāpi tesaññeva;",
  "atk-abh03a:1583_6": "te sandhāya pucchā sakavādissa,",
  "atk-abh03a:1583_7": "paṭiññā itarassa.",
  "atk-abh03a:1583_8": "Sesamettha purimakathā sadisamevāti.",
  "atk-abh03a:1584_0": "Tissopikathāvaṇṇanā.",
  "atk-abh03a:1585_0": "8. Abyākatakathāvaṇṇanā",
  "atk-abh03a:1586_0": "901- 902.",
  "atk-abh03a:1586_1": "Idāni abyākatakathā nāma hoti.",
  "atk-abh03a:1586_2": "Tattha “atthesā,",
  "atk-abh03a:1586_3": "bhikkhave, cetanā,",
  "atk-abh03a:1586_4": "sā ca kho abbohārikā”ti vacanato “sabbaṃ supinagatassa cittaṃ abyākata”nti yesaṃ laddhi,",
  "atk-abh03a:1586_5": "seyyathāpi ekaccānaṃ uttarāpathakānaññeva,",
  "atk-abh03a:1586_6": "te sandhāya pucchā sakavādissa,",
  "atk-abh03a:1586_7": "paṭiññā itarassa.",
  "atk-abh03a:1586_8": "Sesamettha yathā pāḷimeva niyyāti.",
  "atk-abh03a:1586_9": "Supinagatassa cittaṃ abbohārikanti idaṃ āpattiṃ sandhāya vuttaṃ.",
  "atk-abh03a:1586_10": "Supinagatassa hi pāṇātipātādivasena kiñcāpi akusalacittaṃ pavattati,",
  "atk-abh03a:1586_11": "vatthuvikopanaṃ pana natthīti na sakkā tattha āpattiṃ paññapetuṃ.",
  "atk-abh03a:1586_12": "Iminā kāraṇena taṃ abbohārikaṃ,",
  "atk-abh03a:1586_13": "na abyākatattāti.",
  "atk-abh03a:1587_0": "Abyākatakathāvaṇṇanā.",
  "atk-abh03a:1588_0": "9. Āsevanapaccayakathāvaṇṇanā",
  "atk-abh03a:1589_0": "903- 905.",
  "atk-abh03a:1589_1": "Idāni āsevanapaccayakathā nāma hoti.",
  "atk-abh03a:1589_2": "Tattha yasmā sabbe dhammā khaṇikā,",
  "atk-abh03a:1589_3": "na koci muhuttampi ṭhatvā āsevanapaccayaṃ āsevati nāma.",
  "atk-abh03a:1589_4": "Tasmā natthi kiñci āsevanapaccayatā.",
  "atk-abh03a:1589_5": "Āsevanapaccayatāya uppannaṃ pana na kiñci atthīti yesaṃ laddhi,",
  "atk-abh03a:1589_6": "seyyathāpi tesaññeva;",
  "atk-abh03a:1589_7": "te sandhāya pucchā sakavādissa,",
  "atk-abh03a:1589_8": "paṭiññā itarassa.",
  "atk-abh03a:1589_9": "Atha naṃ suttavaseneva paññāpetuṃ nanu vuttaṃ bhagavatā pāṇātipātotiādi ābhataṃ.",
  "atk-abh03a:1589_10": "Taṃ sabbaṃ uttānatthamevāti.",
  "atk-abh03a:1590_0": "Āsevanapaccayakathāvaṇṇanā.",
  "atk-abh03a:1591_0": "10. Khaṇikakathāvaṇṇanā",
  "atk-abh03a:1592_0": "906- 907.",
  "atk-abh03a:1592_1": "Idāni khaṇikakathā nāma hoti.",
  "atk-abh03a:1592_2": "Tattha yasmā sabbasaṅkhatadhammā aniccā,",
  "atk-abh03a:1592_3": "tasmā ekacittakkhaṇikāyeva.",
  "atk-abh03a:1592_4": "Samānāya hi aniccatāya eko lahuṃ bhijjati,",
  "atk-abh03a:1592_5": "eko cirenāti ko ettha niyāmoti yesaṃ laddhi,",
  "atk-abh03a:1592_6": "seyyathāpi pubbaseliyāparaseliyānaṃ;",
  "atk-abh03a:1592_7": "te sandhāya ekacittakkhaṇikāti pucchā sakavādissa,",
  "atk-abh03a:1592_8": "paṭiññā itarassa.",
  "atk-abh03a:1592_9": "Citte mahāpathavītiādīsu tesaṃ tathā saṇṭhānaṃ apassanto paṭikkhipati.",
  "atk-abh03a:1592_10": "Cakkhāyatanantiādi “yadi sabbe ekacittakkhaṇikā bhaveyyuṃ,",
  "atk-abh03a:1592_11": "cakkhāyatanādīni cakkhuviññāṇādīhi saddhiṃyeva uppajjitvā nirujjheyyu”nti codanatthaṃ vuttaṃ.",
  "atk-abh03a:1592_12": "Itaro pana antomātukucchigatassa viññāṇuppattiṃ sandhāya paṭikkhipati,",
  "atk-abh03a:1592_13": "pavattaṃ sandhāya laddhivasena paṭijānāti.",
  "atk-abh03a:1592_14": "Sesamettha uttānatthamevāti.",
  "atk-abh03a:1592_15": "Tena hi ekacittakkhaṇikāti yasmā niccā na honti,",
  "atk-abh03a:1592_16": "tasmā ekacittakkhaṇikāti attano ruciyā kāraṇaṃ vadati.",
  "atk-abh03a:1592_17": "Taṃ avuttasadisamevāti.",
  "atk-abh03a:1593_0": "Khaṇikakathāvaṇṇanā.",
  "atk-abh03a:1594_0": "Bāvīsatimo vaggo.",
  "atk-abh03a:1595_0": "23. Tevīsatimavaggo",
  "atk-abh03a:1596_0": "1. Ekādhippāyakathāvaṇṇanā",
  "atk-abh03a:1597_0": "908.",
  "atk-abh03a:1597_1": "Idāni ekādhippāyakathā nāma hoti.",
  "atk-abh03a:1597_2": "Tattha kāruññena vā ekena adhippāyena ekādhippāyo,",
  "atk-abh03a:1597_3": "saṃsāre vā ekato bhavissāmāti itthiyā saddhiṃ buddhapūjādīni katvā paṇidhivasena eko adhippāyo assāti ekādhippāyo.",
  "atk-abh03a:1597_4": "Evarūpo dvinnampi janānaṃ ekādhippāyo methuno dhammo paṭisevitabboti yesaṃ laddhi,",
  "atk-abh03a:1597_5": "seyyathāpi andhakānañceva vetullakānañca;",
  "atk-abh03a:1597_6": "te sandhāya pucchā sakavādissa,",
  "atk-abh03a:1597_7": "paṭiññā itarassa.",
  "atk-abh03a:1597_8": "Sesamettha yathāpāḷimeva niyyātīti.",
  "atk-abh03a:1598_0": "Ekādhippāyakathāvaṇṇanā.",
  "atk-abh03a:1599_0": "2. Arahantavaṇṇakathāvaṇṇanā",
  "atk-abh03a:1600_0": "909.",
  "atk-abh03a:1600_1": "Idāni arahantavaṇṇakathā nāma hoti.",
  "atk-abh03a:1600_2": "Tattha iriyāpathasampanne ākappasampanne pāpabhikkhū disvā “arahantānaṃ vaṇṇena amanussā methunaṃ dhammaṃ paṭisevantī”ti yesaṃ laddhi,",
  "atk-abh03a:1600_3": "seyyathāpi ekaccānaṃ uttarāpathakānaṃ;",
  "atk-abh03a:1600_4": "te sandhāya pucchā sakavādissa,",
  "atk-abh03a:1600_5": "paṭiññā itarassa.",
  "atk-abh03a:1600_6": "Sesamettha uttānatthamevāti.",
  "atk-abh03a:1601_0": "Arahantavaṇṇakathāvaṇṇanā.",
  "atk-abh03a:1602_0": "3-7. Issariyakāmakārikākathāvaṇṇanā",
  "atk-abh03a:1603_0": "910- 914.",
  "atk-abh03a:1603_1": "Idāni issariyakāmakārikākathā nāma hoti.",
  "atk-abh03a:1603_2": "Chaddantajātakādīni sandhāya “bodhisatto issariyakāmakārikāhetu vinipātaṃ gacchati,",
  "atk-abh03a:1603_3": "gabbhaseyyaṃ okkamati,",
  "atk-abh03a:1603_4": "dukkarakārikaṃ akāsi,",
  "atk-abh03a:1603_5": "aparantapaṃ akāsi,",
  "atk-abh03a:1603_6": "aññaṃ satthāraṃ uddisī”ti yesaṃ laddhi,",
  "atk-abh03a:1603_7": "seyyathāpi andhakānaṃ,",
  "atk-abh03a:1603_8": "te sandhāya pucchā sakavādissa,",
  "atk-abh03a:1603_9": "paṭiññā itarassa.",
  "atk-abh03a:1603_10": "Sesaṃ paṭhamakathāyaṃ uttānatthameva.",
  "atk-abh03a:1603_11": "Dutiyakathāyaṃ iddhimāti yadi issariyakāmakārikāhetu gaccheyya,",
  "atk-abh03a:1603_12": "iddhiyā gaccheyya,",
  "atk-abh03a:1603_13": "na kammavasenāti codanatthaṃ vuttaṃ.",
  "atk-abh03a:1603_14": "Itaro pana paṭhamapañhe bhāvanāmayaṃ sandhāya paṭikkhipati.",
  "atk-abh03a:1603_15": "Dutiyapañhe puññiddhiṃ sandhāya paṭijānāti.",
  "atk-abh03a:1603_16": "Tatiyakathāyaṃ issariyakāmakārikāhetu nāma dukkarakārikā micchādiṭṭhiyā kariyati.",
  "atk-abh03a:1603_17": "Yadi ca so taṃ kareyya,",
  "atk-abh03a:1603_18": "sassatādīnipi gaṇheyyāti codanatthaṃ sassato lokotiādi vuttaṃ.",
  "atk-abh03a:1603_19": "Catutthakathāyampi eseva nayoti.",
  "atk-abh03a:1604_0": "Issariyakāmakārikākathāvaṇṇanā.",
  "atk-abh03a:1605_0": "8. Patirūpakathāvaṇṇanā",
  "atk-abh03a:1606_0": "915- 916.",
  "atk-abh03a:1606_1": "Idāni rāgapatirūpakathā nāma hoti.",
  "atk-abh03a:1606_2": "Tattha mettākaruṇāmuditāyo sandhāya “na rāgo rāgapatirūpako”ti ca issāmacchariyakukkuccāni sandhāya “na",
  "atk-abh03a:1606_3": "doso dosapatirūpako”ti ca hasituppādaṃ sandhāya “na moho mohapatirūpako”ti ca dummaṅkūnaṃ puggalānaṃ",
  "atk-abh03a:1606_4": "niggahaṃ pesalānaṃ bhikkhūnaṃ anuggahaṃ pāpagarahitaṃ kalyāṇapasaṃsaṃ āyasmato pilindavacchassa vasalavādaṃ",
  "atk-abh03a:1606_5": "bhagavato kheḷāsakavādaṃ moghapurisavādañca sandhāya “na kileso kilesapatirūpako”ti ca yesaṃ laddhi,",
  "atk-abh03a:1606_6": "seyyathāpi andhakānaṃ;",
  "atk-abh03a:1606_7": "te sandhāya sabbakathāsu pucchā sakavādissa,",
  "atk-abh03a:1606_8": "paṭiññā itarassa.",
  "atk-abh03a:1606_9": "Atha naṃ yasmā phassādipatirūpakā naphassādayo nāma natthi,",
  "atk-abh03a:1606_10": "tasmā rāgādipatirūpakā narāgādayopi natthīti codetuṃ atthi na phassotiādimāha.",
  "atk-abh03a:1606_11": "Itaro tesaṃ abhāvā paṭikkhipati.",
  "atk-abh03a:1606_12": "Sesaṃ sabbattha uttānatthamevāti.",
  "atk-abh03a:1607_0": "Patirūpakathāvaṇṇanā.",
  "atk-abh03a:1608_0": "9. Aparinipphannakathāvaṇṇanā",
  "atk-abh03a:1609_0": "917-918. Idāni aparinipphannakathā nāma hoti. Tattha –",
  "atk-abh03a:1610_0": "“Dukkhameva hi sambhoti, dukkhaṃ tiṭṭhati veti ca;",
  "atk-abh03a:1611_0": "Nāññatra dukkhā sambhoti, nāññaṃ dukkhā nirujjhatī”ti. –",
  "atk-abh03a:1612_0": "Vacanaṃ nissāya dukkhaññeva parinipphannaṃ,",
  "atk-abh03a:1612_1": "sesā khandhāyatanadhātuindriyadhammā aparinipphannāti yesaṃ laddhi,",
  "atk-abh03a:1612_2": "seyyathāpi ekaccānaṃ uttarapathakānañceva hetuvādānañca;",
  "atk-abh03a:1612_3": "te sandhāya rūpaṃ aparinipphannanti pucchā sakavādissa,",
  "atk-abh03a:1612_4": "paṭiññā itarassa.",
  "atk-abh03a:1612_5": "Atha naṃ “sace rūpaṃ aparinipphannaṃ,",
  "atk-abh03a:1612_6": "na aniccādisabhāvaṃ siyā”ti codetuṃ rūpaṃ na aniccantiādimāha.",
  "atk-abh03a:1612_7": "Itaro tathārūpaṃ rūpaṃ apassanto paṭikkhipati.",
  "atk-abh03a:1612_8": "Sakavādī nanu rūpaṃ aniccantiādi vacanena tassa ekaṃ laddhiṃ paṭisedhetvā dutiyaṃ pucchanto dukkhaññeva parinipphannantiādimāha.",
  "atk-abh03a:1612_9": "Athassa tampi laddhiṃ paṭisedhetuṃ na yadaniccantiādimāha.",
  "atk-abh03a:1612_10": "Tatrāyaṃ adhippāyo –",
  "atk-abh03a:1612_11": "na kevalañhi paṭhamasaccameva dukkhaṃ.",
  "atk-abh03a:1612_12": "Yaṃ pana kiñci aniccaṃ,",
  "atk-abh03a:1612_13": "taṃ dukkhameva.",
  "atk-abh03a:1612_14": "Rūpañca aniccaṃ,",
  "atk-abh03a:1612_15": "tasmā tampi parinipphannaṃ.",
  "atk-abh03a:1612_16": "Iti yaṃ tvaṃ vadesi “rūpaṃ aparinipphannaṃ,",
  "atk-abh03a:1612_17": "dukkhaññeva parinipphanna”nti,",
  "atk-abh03a:1612_18": "taṃ no vata re vattabbe “dukkhaññeva parinipphanna”nti.",
  "atk-abh03a:1612_19": "Vedanādimūlikādīsupi yojanāsu eseva nayo.",
  "atk-abh03a:1612_20": "Dhammāyatanadhammadhātūsu pana ṭhapetvā nibbānaṃ sesadhammānaṃ vasena aniccatā veditabbā.",
  "atk-abh03a:1612_21": "Indriyāni aniccānevāti.",
  "atk-abh03a:1613_0": "Aparinipphannakathāvaṇṇanā.",
  "atk-abh03a:1614_0": "Tevīsatimo vaggo.",
  "atk-abh03a:1615_0": "Nigamanakathā",
  "atk-abh03a:1616_0": "Ettāvatā ca –",
  "atk-abh03a:1617_0": "Paṇṇāsakehi catūhi, tīhi vaggehi ceva ca;",
  "atk-abh03a:1618_0": "Saṅgahetvā kathā sabbā, ūnatisatabhedanā.",
  "atk-abh03a:1619_0": "Kathāvatthuppakaraṇaṃ, kathāmaggesu kovido;",
  "atk-abh03a:1620_0": "Yaṃ jino desayi tassa, niṭṭhitā atthavaṇṇanā.",
  "atk-abh03a:1621_0": "Imaṃ terasamattehi, bhāṇavārehi tantiyā;",
  "atk-abh03a:1622_0": "Ciraṭṭhitatthaṃ dhammassa, saṅkharontena yaṃ mayā.",
  "atk-abh03a:1623_0": "Yaṃ pattaṃ kusalaṃ tena, lokoyaṃ sanarāmaro;",
  "atk-abh03a:1624_0": "Dhammarājassa saddhamma-rasamevādhigacchatūti.",
  "atk-abh03a:1625_0": "Kathāvatthu-aṭṭhakathā niṭṭhitā.",
  "atk-abh03a:1626_0": "Namo tassa bhagavato arahato sammāsambuddhassa",
  "atk-abh03a:1627_0": "Abhidhammapiṭake",
  "atk-abh03a:1628_0": "Yamakappakaraṇa-aṭṭhakathā",
  "atk-abh03a:1629_0": "Saṅkhepeneva devānaṃ, devadevo surālaye;",
  "atk-abh03a:1630_0": "Kathāvatthuppakaraṇaṃ, desayitvā raṇañjaho.",
  "atk-abh03a:1631_0": "Yamassa visayātīto, nānāyamakamaṇḍitaṃ;",
  "atk-abh03a:1632_0": "Abhidhammappakaraṇaṃ, chaṭṭhaṃ chaṭṭhāna desako.",
  "atk-abh03a:1633_0": "Yamakaṃ ayamāvatta-nīlāmalatanūruho;",
  "atk-abh03a:1634_0": "Yaṃ desayi anuppatto, tassa saṃvaṇṇanākkamo;",
  "atk-abh03a:1635_0": "Idāni yasmā tasmāssa, hoti saṃvaṇṇanā ayanti.",
  "atk-abh03a:1636_0": "1. Mūlayamakaṃ",
  "atk-abh03a:1637_0": "Uddesavāravaṇṇanā",
  "atk-abh03a:1638_0": "1.",
  "atk-abh03a:1638_1": "Mūlayamakaṃ,",
  "atk-abh03a:1638_2": "khandhayamakaṃ,",
  "atk-abh03a:1638_3": "āyatanayamakaṃ,",
  "atk-abh03a:1638_4": "dhātuyamakaṃ,",
  "atk-abh03a:1638_5": "saccayamakaṃ,",
  "atk-abh03a:1638_6": "saṅkhārayamakaṃ,",
  "atk-abh03a:1638_7": "anusayayamakaṃ,",
  "atk-abh03a:1638_8": "cittayamakaṃ,",
  "atk-abh03a:1638_9": "dhammayamakaṃ,",
  "atk-abh03a:1638_10": "indriyayamakanti imesaṃ dasannaṃ yamakānaṃ vasena idaṃ pakaraṇaṃ dasavidhena vibhattanti hi vuttaṃ.",
  "atk-abh03a:1638_11": "Tattha yesaṃ dasannaṃ yamakānaṃ vasena idaṃ pakaraṇaṃ dasavidhena vibhattaṃ,",
  "atk-abh03a:1638_12": "tesañceva imassa ca pakaraṇassa nāmattho tāva evaṃ veditabbo –",
  "atk-abh03a:1638_13": "kenaṭṭhena yamakanti?",
  "atk-abh03a:1638_14": "Yugaḷaṭṭhena.",
  "atk-abh03a:1638_15": "Yugaḷañhi yamakanti vuccati –",
  "atk-abh03a:1638_16": "‘yamakapāṭihāriyaṃ,",
  "atk-abh03a:1638_17": "yamakasālā’tiādīsu viya.",
  "atk-abh03a:1638_18": "Iti yugaḷasaṅkhātānaṃ yamakānaṃ vasena desitattā imesu dasasu ekekaṃ yamakaṃ nāma.",
  "atk-abh03a:1638_19": "Imesaṃ pana yamakānaṃ samūhabhāvato sabbampetaṃ pakaraṇaṃ yamakanti veditabbaṃ.",
  "atk-abh03a:1639_0": "Tattha mūlavasena pucchāvissajjanaṃ katvā desitattā dasannaṃ tāva sabbapaṭhamaṃ mūlayamakanti vuttaṃ.",
  "atk-abh03a:1639_1": "Tassa uddesavāro,",
  "atk-abh03a:1639_2": "niddesavāroti dve vārā honti.",
  "atk-abh03a:1639_3": "Tesu uddiṭṭhānukkamena niddisitabbattā uddesavāro paṭhamo.",
  "atk-abh03a:1639_4": "Tassa ye keci kusalā dhammā,",
  "atk-abh03a:1639_5": "sabbe te kusalamūlā;",
  "atk-abh03a:1639_6": "ye vā pana kusalamūlā,",
  "atk-abh03a:1639_7": "sabbe te dhammā kusalāti idaṃ yamakaṃ ādi.",
  "atk-abh03a:1639_8": "Tassa kusalākusalamūlasaṅkhātānaṃ dvinnaṃ atthānaṃ vasena atthayamakanti vā,",
  "atk-abh03a:1639_9": "tesaññeva atthānaṃ vasena anulomapaṭilomato pavattapāḷidhammavasena dhammayamakanti vā,",
  "atk-abh03a:1639_10": "anulomapaṭilomato pavattapucchāvasena pucchāyamakanti vā tidhā yamakabhāvo veditabbo.",
  "atk-abh03a:1639_11": "Sesesupi eseva nayo.",
  "atk-abh03a:1640_0": "Idāni imesaṃ yamakānaṃ vasena desite imasmiṃ mūlayamake uddesavārassa tāva nayayamakapucchāatthavārappabhedavasena",
  "atk-abh03a:1640_1": "pāḷivavatthānameva evaṃ veditabbaṃ –",
  "atk-abh03a:1640_2": "kusalattikamātikāya hi ‘kusalā dhammā’ti idaṃ ādipadaṃ nissāya mūlanayo,",
  "atk-abh03a:1640_3": "mūlamūlanayo,",
  "atk-abh03a:1640_4": "mūlakanayo,",
  "atk-abh03a:1640_5": "mūlamūlakanayoti ime cattāro nayā honti.",
  "atk-abh03a:1640_6": "Tesaṃ ekekasmiṃ naye mūlayamakaṃ,",
  "atk-abh03a:1640_7": "ekamūlayamakaṃ,",
  "atk-abh03a:1640_8": "aññamaññamūlayamakanti tīṇi tīṇi yamakāni.",
  "atk-abh03a:1640_9": "Evaṃ catūsu nayesu dvādasa yamakāni,",
  "atk-abh03a:1640_10": "ekekasmiṃ yamake anulomapaṭilomavasena dve dve pucchāti catuvīsati pucchā,",
  "atk-abh03a:1640_11": "ekekāya pucchāya sanniṭṭhānasaṃsayavasena dve dve atthāti aṭṭhacattālīsa atthāti.",
  "atk-abh03a:1641_0": "Tattha ye keci kusalā dhammāti kusalesu “kusalā nu kho,",
  "atk-abh03a:1641_1": "na kusalā nu kho”ti sandehābhāvato imasmiṃ pade sanniṭṭhānattho veditabbo.",
  "atk-abh03a:1641_2": "Sabbe te kusalamūlāti “sabbe te kusalā dhammā kusalamūlā nu kho,",
  "atk-abh03a:1641_3": "nanu kho”ti evaṃ vimativasena pucchitattā imasmiṃ pade saṃsayattho veditabbo.",
  "atk-abh03a:1641_4": "So ca kho veneyyānaṃ saṃsayaṭṭhāne saṃsayadīpanatthaṃ vutto,",
  "atk-abh03a:1641_5": "tathāgatassa pana saṃsayo nāma natthi.",
  "atk-abh03a:1641_6": "Ito paresupi pucchāpadesu eseva nayo.",
  "atk-abh03a:1642_0": "Yathā ca kusalapadaṃ nissāya ime cattāro nayā,",
  "atk-abh03a:1642_1": "ekekasmiṃ naye tiṇṇaṃ tiṇṇaṃ yamakānaṃ vasena dvādasa yamakāni,",
  "atk-abh03a:1642_2": "ekekasmiṃ yamake dvinnaṃ dvinnaṃ pucchānaṃ vasena catuvīsati pucchā;",
  "atk-abh03a:1642_3": "ekekāya pucchāya dvinnaṃ dvinnaṃ atthānaṃ vasena aṭṭhacattālīsa atthā ca honti.",
  "atk-abh03a:1642_4": "Akusalapadaṃ nissāyapi tatheva.",
  "atk-abh03a:1642_5": "Abyākatapadaṃ nissāyapi tatheva.",
  "atk-abh03a:1642_6": "Tīṇipi padāni ekato katvā niddiṭṭhaṃ nāmapadaṃ nissāyapi tathevāti kusalattikamātikāya catūsu padesu sabbepi soḷasa nayā,",
  "atk-abh03a:1642_7": "aṭṭhacattālīsa yamakāni,",
  "atk-abh03a:1642_8": "channavuti pucchā,",
  "atk-abh03a:1642_9": "dvenavutisataṃ atthā ca uddesavasena vuttāti veditabbā.",
  "atk-abh03a:1642_10": "Ettāvatā mūlavāro nāma paṭhamaṃ uddiṭṭho hoti.",
  "atk-abh03a:1643_0": "Tato paraṃ ye keci kusalā dhammā,",
  "atk-abh03a:1643_1": "sabbe te kusalahetūtiādayo tasseva mūlavārassa vevacanavasena nava vārā uddiṭṭhā.",
  "atk-abh03a:1643_2": "Iti mūlavāro, hetuvāro,",
  "atk-abh03a:1643_3": "nidānavāro,",
  "atk-abh03a:1643_4": "sambhavavāro,",
  "atk-abh03a:1643_5": "pabhavavāro,",
  "atk-abh03a:1643_6": "samuṭṭhānavāro,",
  "atk-abh03a:1643_7": "āhāravāro,",
  "atk-abh03a:1643_8": "ārammaṇavāro,",
  "atk-abh03a:1643_9": "paccayavāro,",
  "atk-abh03a:1643_10": "samudayavāroti sabbepi dasa vārā honti.",
  "atk-abh03a:1643_11": "Tattha mūlavāre āgataparicchedeneva sesesupi nayādayo veditabbāti sabbesupi dasasu vāresu saṭṭhisatanayā,",
  "atk-abh03a:1643_12": "asītiadhikāni cattāri yamakasatāni,",
  "atk-abh03a:1643_13": "saṭṭhiadhikāni navapucchāsatāni,",
  "atk-abh03a:1643_14": "vīsādhikāni ekūnavīsati atthasatāni ca uddiṭṭhānīti veditabbāni.",
  "atk-abh03a:1643_15": "Evaṃ tāva uddesavāre nayayamakapucchāatthavārappabhedavasena pāḷivavatthānameva veditabbaṃ.",
  "atk-abh03a:1644_0": "Mūlaṃ hetu nidānañcāti gāthā dasannampi vārānaṃ uddānagāthā nāma.",
  "atk-abh03a:1644_1": "Tattha mūlādīni sabbānipi kāraṇavevacanāneva.",
  "atk-abh03a:1644_2": "Kāraṇañhi patiṭṭhānaṭṭhena mūlaṃ.",
  "atk-abh03a:1644_3": "Attano phalanipphādanatthaṃ hinoti pavattatīti hetu. ‘Handa,",
  "atk-abh03a:1644_4": "naṃ gaṇhāthā’ti dassentaṃ viya attano phalaṃ nidetīti nidānaṃ.",
  "atk-abh03a:1644_5": "Etasmā phalaṃ sambhotīti sambhavo.",
  "atk-abh03a:1644_6": "Pabhavatīti pabhavo.",
  "atk-abh03a:1644_7": "Samuṭṭhāti ettha phalaṃ,",
  "atk-abh03a:1644_8": "etena vā samuṭṭhātīti samuṭṭhānaṃ.",
  "atk-abh03a:1644_9": "Attano phalaṃ āharatīti āhāro.",
  "atk-abh03a:1644_10": "Appaṭikkhipitabbena attano phalena ālambiyatīti ālambaṇaṃ.",
  "atk-abh03a:1644_11": "Etaṃ paṭicca appaṭikkhipitvā phalaṃ eti pavattatīti paccayo.",
  "atk-abh03a:1644_12": "Etasmā phalaṃ samudetīti samudayo.",
  "atk-abh03a:1644_13": "Evametesaṃ padānaṃ vacanattho veditabbo.",
  "atk-abh03a:1645_0": "Uddesavāravaṇṇanā.",
  "atk-abh03a:1646_0": "Niddesavāravaṇṇanā",
  "atk-abh03a:1647_0": "50.",
  "atk-abh03a:1647_1": "Idāni yekeci kusalā dhammātiādinā nayena niddesavāro āraddho.",
  "atk-abh03a:1647_2": "Tattha ye kecīti anavasesavacanaṃ.",
  "atk-abh03a:1647_3": "Kusalā dhammāti kusalattikassa padabhājane vuttalakkhaṇā anavajjasukhavipākā kusalasabhāvā.",
  "atk-abh03a:1647_4": "Sabbe te kusalamūlāti kiṃ te sabbeyeva kusalamūlāti pucchati.",
  "atk-abh03a:1647_5": "Tīṇeva kusalamūlānīti na te sabbe kusalamūlāni,",
  "atk-abh03a:1647_6": "alobhādīni pana tīṇi eva kusalamūlānīti attho.",
  "atk-abh03a:1647_7": "Avasesā kusalā dhammā na kusalamūlāti avasesā phassādayo kusalā dhammā kusalamūlāni nāma na honti.",
  "atk-abh03a:1647_8": "Atha vā avasesā phassādayo kusalā dhammāyeva nāma,",
  "atk-abh03a:1647_9": "na kusalamūlānītipi attho.",
  "atk-abh03a:1647_10": "Ye vā pana kusalamūlāti ye vā pana paṭhamapucchāya dutiyapadena kusalamūlāti tayo alobhādayo gahitā.",
  "atk-abh03a:1647_11": "Sabbe te dhammā kusalāti kiṃ te sabbe tayopi dhammā kusalāti pucchati.",
  "atk-abh03a:1647_12": "Āmantāti sabbesampi kusalamūlānaṃ kusalabhāvaṃ sampaṭicchanto āha.",
  "atk-abh03a:1647_13": "Ayaṃ tāva mūlanaye mūlayamakassa attho.",
  "atk-abh03a:1647_14": "Iminā upāyena sabbapucchāsu vissajjananayo veditabbo.",
  "atk-abh03a:1647_15": "Yaṃ pana yattha visesamattaṃ atthi,",
  "atk-abh03a:1647_16": "tadeva vaṇṇayissāma.",
  "atk-abh03a:1648_0": "51.",
  "atk-abh03a:1648_1": "Ekamūlayamake tāva sabbe te kusalamūlena ekamūlāti gaṇanaṭṭhena ekamūlakaṃ aggahetvā samānaṭṭhena gahetabbā.",
  "atk-abh03a:1648_2": "Ayañhettha attho –",
  "atk-abh03a:1648_3": "sabbe te kusalamūlena samānamūlā.",
  "atk-abh03a:1648_4": "Yaṃ phassassa mūlaṃ,",
  "atk-abh03a:1648_5": "tadeva vedanādīnanti.",
  "atk-abh03a:1648_6": "Atha nesaṃ tathābhāvaṃ sampaṭicchanto āmantāti āha.",
  "atk-abh03a:1648_7": "Kusalasamuṭṭhānanti kusalacittasamuṭṭhānarūpaṃ dassitaṃ.",
  "atk-abh03a:1648_8": "Ekamūlanti alobhādinā kusalamūlena samānamūlaṃ.",
  "atk-abh03a:1648_9": "Yatheva hi phassādīnaṃ alobhādayo hetupaccayattā mūlaṃ,",
  "atk-abh03a:1648_10": "tathā taṃ samuṭṭhānarūpassāpi,",
  "atk-abh03a:1648_11": "kusalalakkhaṇābhāvena pana taṃ na kusalaṃ.",
  "atk-abh03a:1649_0": "52.",
  "atk-abh03a:1649_1": "Aññamaññayamake ‘yekeci kusalā’ti apucchitvā yekeci kusalamūlena ekamūlāti pucchā katā. Kasmā?",
  "atk-abh03a:1649_2": "Imināpi byañjanena tassevatthassa sambhavato.",
  "atk-abh03a:1649_3": "Kusalamūlānīti idaṃ purimassa visesanaṃ.",
  "atk-abh03a:1649_4": "‘Mūlāni yāni ekato uppajjantī’ti hi vuttaṃ,",
  "atk-abh03a:1649_5": "tāni pana kusalamūlānipi honti akusalaabyākatamūlānipi,",
  "atk-abh03a:1649_6": "idha kusalamūlānīti visesadassanatthamidaṃ vuttaṃ.",
  "atk-abh03a:1649_7": "Aññamaññamūlāni cāti aññamaññaṃ hetupaccayena paccayā hontīti attho.",
  "atk-abh03a:1649_8": "Tasseva paṭilomapucchāya ‘sabbe te dhammā kusalamūlena ekamūlā’ti avatvā sabbe te dhammā kusalāti vuttaṃ. Kasmā?",
  "atk-abh03a:1649_9": "Atthavisesābhāvato.",
  "atk-abh03a:1649_10": "Kusalamūlena ekamūlāti hi pucchāya katāya ‘mūlāni yāni ekato uppajjantī’ti heṭṭhā vuttanayeneva vissajjanaṃ kātabbaṃ bhaveyya,",
  "atk-abh03a:1649_11": "evañca sati atthavisesābhāvo hoti.",
  "atk-abh03a:1649_12": "Tasmā tathā akatvā evaṃ pucchā katā.",
  "atk-abh03a:1649_13": "Iminā upāyena mūlamūlanayādīsupi aññamaññamūlayamake pucchāviseso veditabbo.",
  "atk-abh03a:1650_0": "53- 55.",
  "atk-abh03a:1650_1": "Mūlamūlanaye sabbe te kusalamūlamūlāti sabbe te kusalamūlasaṅkhātā mūlāti pucchati.",
  "atk-abh03a:1650_2": "Ekamūlamūlāti samānaṭṭhena ekameva mūlamūlaṃ etesanti ekamūlamūlā.",
  "atk-abh03a:1650_3": "Aññamaññamūlamūlāti aññamaññassa mūlaṃ aññamaññamūlaṃ,",
  "atk-abh03a:1650_4": "aññamaññamūlaṃ hetupaccayaṭṭhena mūlaṃ etesanti aññamaññamūlamūlā.",
  "atk-abh03a:1651_0": "56. Mūlakanaye kusalamūlakāti hetupaccayaṭṭhena kusalaṃ mūlaṃ etesanti kusalamūlakā.",
  "atk-abh03a:1652_0": "57- 61.",
  "atk-abh03a:1652_1": "Mūlamūlakanaye kusalamūlamūlakāti kusalānaṃ mūlaṃ kusalamūlaṃ.",
  "atk-abh03a:1652_2": "Hetupaccayaṭṭheneva kusalamūlaṃ mūlaṃ etesanti kusalamūlamūlakāti.",
  "atk-abh03a:1652_3": "Ayaṃ tāva kusalapadaṃ nissāya nayayamakapucchāsu visesattho.",
  "atk-abh03a:1653_0": "62- 73.",
  "atk-abh03a:1653_1": "Akusalapadādīsupi eseva nayo.",
  "atk-abh03a:1653_2": "Ayaṃ pana viseso,",
  "atk-abh03a:1653_3": "ahetukaṃ akusalanti vicikicchāya ceva uddhaccena ca sampayuttaṃ mohaṃ sandhāya vuttaṃ.",
  "atk-abh03a:1654_0": "74- 85.",
  "atk-abh03a:1654_1": "Ahetukaṃ abyākatanti aṭṭhārasa cittuppādā rūpaṃ,",
  "atk-abh03a:1654_2": "nibbānañca.",
  "atk-abh03a:1654_3": "Abyākatamūlena na ekamūlanti idha pana ṭhapetvā sahetukaabyākatasamuṭṭhānaṃ rūpaṃ,",
  "atk-abh03a:1654_4": "sesaṃ labbhati.",
  "atk-abh03a:1654_5": "Sahetukaabyākatasamuṭṭhānaṃ rūpaṃ abyākatamūlena ekamūlaṃ hoti,",
  "atk-abh03a:1654_6": "taṃ abbohārikaṃ katvā ekato labbhamānakavaseneva cetaṃ vissajjanaṃ kataṃ.",
  "atk-abh03a:1655_0": "86- 97.",
  "atk-abh03a:1655_1": "Nāmā dhammāti nāmasaṅkhātā dhammā.",
  "atk-abh03a:1655_2": "Te atthato cattāro arūpino khandhā,",
  "atk-abh03a:1655_3": "nibbānañca.",
  "atk-abh03a:1655_4": "Naveva nāmamūlānīti kusalākusalaabyākatamūlavasena nava mūlāni.",
  "atk-abh03a:1655_5": "Ahetukaṃ nāmaṃ nāmamūlena na ekamūlanti ahetukaṃ sabbampi aṭṭhārasa cittuppādavicikicchuddhaccasampayuttamohanibbānasaṅkhātaṃ",
  "atk-abh03a:1655_6": "nāmaṃ nāmamūlena na ekamūlaṃ.",
  "atk-abh03a:1655_7": "Na hi taṃ tena saddhiṃ uppajjati.",
  "atk-abh03a:1655_8": "Sahetukaṃ nāmaṃ nāmamūlenāti padepi sahetukaṃ nāmaṃ nāmamūlenāti attho.",
  "atk-abh03a:1655_9": "Sesaṃ sabbattha uttānatthamevāti.",
  "atk-abh03a:1656_0": "Mūlavāravaṇṇanā.",
  "atk-abh03a:1657_0": "98- 99.",
  "atk-abh03a:1657_1": "Hetuvārādīsupi imināvupāyena attho veditabbo.",
  "atk-abh03a:1657_2": "Mūlaṃ hetu nidānañcātigāthā yathāniddiṭṭhānaṃ dasannampi vārānaṃ puna uddānavaseneva vuttāti.",
  "atk-abh03a:1658_0": "Mūlayamakavaṇṇanā.",
  "atk-abh03a:1659_0": "2. Khandhayamakaṃ",
  "atk-abh03a:1660_0": "1. Paṇṇattiuddesavāravaṇṇanā",
  "atk-abh03a:1661_0": "1.",
  "atk-abh03a:1661_1": "Idāni mūlayamake desiteyeva kusalādidhamme khandhavasena saṅgaṇhitvā mūlayamakānantaraṃ desitassa khandhayamakassa vaṇṇanā hoti.",
  "atk-abh03a:1661_2": "Tattha pāḷivavatthānaṃ tāva evaṃ veditabbaṃ –",
  "atk-abh03a:1661_3": "imasmiñhi khandhayamake tayo mahāvārā honti –",
  "atk-abh03a:1661_4": "paṇṇattivāro,",
  "atk-abh03a:1661_5": "pavattivāro,",
  "atk-abh03a:1661_6": "pariññāvāroti.",
  "atk-abh03a:1661_7": "Tesu paṇṇattivāro khandhānaṃ nāmābhidhānasodhanavaseneva gatattā paṇṇattivāroti vuccati.",
  "atk-abh03a:1661_8": "Pavattivāro tena sodhitanāmābhidhānānaṃ khandhānaṃ uppādanirodhavasena pavattiṃ sodhayamāno gato,",
  "atk-abh03a:1661_9": "tasmā pavattivāroti vuccati.",
  "atk-abh03a:1661_10": "Pariññāvāro iminānukkamena pavattānaṃ khandhānaṃ saṅkhepeneva tisso pariññā dīpayamāno gato,",
  "atk-abh03a:1661_11": "tasmā pariññāvāroti vuccati.",
  "atk-abh03a:1661_12": "Tattha paṇṇattivāro uddesaniddesavasena dvīhākārehi vavatthito.",
  "atk-abh03a:1661_13": "Itaresu visuṃ uddesavāro natthi.",
  "atk-abh03a:1661_14": "Ādito paṭṭhāya pucchāvissajjanavasena ekadhā vavatthitā.",
  "atk-abh03a:1661_15": "Tattha pañcakkhandhātipadaṃ ādiṃ katvā yāva na khandhā,",
  "atk-abh03a:1661_16": "na saṅkhārāti padaṃ tāva paṇṇattivārassa uddesavāro veditabbo.",
  "atk-abh03a:1661_17": "Pucchāvārotipi tasseva nāmaṃ.",
  "atk-abh03a:1661_18": "Tattha pañcakkhandhāti ayaṃ yamakavasena pucchitabbānaṃ khandhānaṃ uddeso.",
  "atk-abh03a:1661_19": "Rūpakkhandho…pe…",
  "atk-abh03a:1661_20": "viññāṇakkhandhoti tesaññeva pabhedato nāmavavatthānaṃ.",
  "atk-abh03a:1662_0": "2- 3.",
  "atk-abh03a:1662_1": "Idāni imesaṃ khandhānaṃ vasena padasodhanavāro,",
  "atk-abh03a:1662_2": "padasodhanamūlacakkavāro,",
  "atk-abh03a:1662_3": "suddhakhandhavāro,",
  "atk-abh03a:1662_4": "suddhakhandhamūlacakkavāroti cattāro nayavārā honti.",
  "atk-abh03a:1662_5": "Tattha rūpaṃ rūpakkhandho,",
  "atk-abh03a:1662_6": "rūpakkhandho rūpantiādinā nayena padameva sodhetvā gato padasodhanavāro nāma.",
  "atk-abh03a:1662_7": "So anulomapaṭilomavasena duvidho hoti.",
  "atk-abh03a:1662_8": "Tattha anulomavāre ‘rūpaṃ rūpakkhandho,",
  "atk-abh03a:1662_9": "rūpakkhandho rūpa’ntiādīni pañca yamakāni.",
  "atk-abh03a:1662_10": "Paṭilomavārepi ‘na rūpaṃ,",
  "atk-abh03a:1662_11": "na rūpakkhandho;",
  "atk-abh03a:1662_12": "na rūpakkhandho na rūpa’ntiādīni pañceva.",
  "atk-abh03a:1662_13": "Tato paraṃ tesaññeva padasodhanavāre sodhitānaṃ khandhānaṃ ‘rūpaṃ rūpakkhandho,",
  "atk-abh03a:1662_14": "khandhā vedanākkhandho’tiādinā nayena ekekakhandhamūlakāni cattāri cattāri cakkāni bandhitvā gato padasodhanamūlakānaṃ",
  "atk-abh03a:1662_15": "cakkānaṃ atthitāya padasodhanamūlacakkavāro nāma.",
  "atk-abh03a:1662_16": "Sopi anulomapaṭilomavasena duvidho hoti.",
  "atk-abh03a:1662_17": "Tattha anulomavāre ‘rūpaṃ rūpakkhandho,",
  "atk-abh03a:1662_18": "khandhā vedanākkhandho’tiādīni ekekakhandhamūlakāni cattāri cattāri katvā vīsati yamakāni.",
  "atk-abh03a:1662_19": "Paṭilomavārepi ‘na rūpaṃ,",
  "atk-abh03a:1662_20": "na rūpakkhandho;",
  "atk-abh03a:1662_21": "na khandhā na vedanākkhandho’tiādīni vīsatimeva.",
  "atk-abh03a:1663_0": "Tato paraṃ rūpaṃ khandho khandhā rūpantiādinā nayena suddhakhandhavaseneva gato suddhakhandhavāro nāma.",
  "atk-abh03a:1663_1": "Tattha khandhā rūpantiādīsu khandhā rūpakkhandho,",
  "atk-abh03a:1663_2": "khandhā vedanākkhandhoti attho gahetabbo. Kasmā?",
  "atk-abh03a:1663_3": "Niddesavāre evaṃ bhājitattā.",
  "atk-abh03a:1663_4": "Tattha hi ‘rūpaṃ khandhoti āmantā.",
  "atk-abh03a:1663_5": "Khandhā rūpakkhandhoti rūpakkhandho khandho ceva rūpakkhandho ca,",
  "atk-abh03a:1663_6": "avasesā khandhā na rūpakkhandho’ti evaṃ ‘khandhā rūpa’ntiādīnaṃ khandhā rūpakkhandhotiādinā nayena padaṃ uddharitvā attho vibhatto.",
  "atk-abh03a:1663_7": "Teneva ca kāraṇenese suddhakhandhavāroti vutto.",
  "atk-abh03a:1663_8": "Vacanasodhane viya hi ettha na vacanaṃ pamāṇaṃ.",
  "atk-abh03a:1663_9": "Yathā yathā pana suddhakhandhā labbhanti,",
  "atk-abh03a:1663_10": "tathā tathā atthova pamāṇaṃ.",
  "atk-abh03a:1663_11": "Parato āyatanayamakādīsupi eseva nayo.",
  "atk-abh03a:1663_12": "Esopi ca suddhakhandhavāro anulomapaṭilomavasena duvidho hoti.",
  "atk-abh03a:1663_13": "Tattha anulomavāre ‘rūpaṃ khandho khandhā rūpa’ntiādīni pañca yamakāni.",
  "atk-abh03a:1663_14": "Paṭilomavārepi ‘na rūpaṃ na khandho,",
  "atk-abh03a:1663_15": "na khandhā na rūpa’ntiādīni pañceva.",
  "atk-abh03a:1664_0": "Tato paraṃ tesaññeva suddhakhandhānaṃ rūpaṃ khandho,",
  "atk-abh03a:1664_1": "khandhā vedanātiādinā nayena ekekakhandhamūlakāni cattāri cattāri cakkāni bandhitvā gato suddhakhandhamūlakānaṃ",
  "atk-abh03a:1664_2": "cakkānaṃ atthitāya suddhakhandhamūlacakkavāro nāma.",
  "atk-abh03a:1664_3": "Tattha khandhā vedanātiādīsu khandhā vedanākkhandhotiādinā nayena attho veditabbo.",
  "atk-abh03a:1664_4": "Itarathā niddesavārena saddhiṃ virodho hoti.",
  "atk-abh03a:1664_5": "Sopi anulomapaṭilomavasena duvidho hoti.",
  "atk-abh03a:1664_6": "Tattha anulomavāre ‘rūpaṃ khandho,",
  "atk-abh03a:1664_7": "khandhā vedanā’tiādīni ekekakhandhamūlakāni cattāri cattāri katvā vīsati yamakāni.",
  "atk-abh03a:1664_8": "Paṭilomavārepi ‘na rūpaṃ,",
  "atk-abh03a:1664_9": "na khandho,",
  "atk-abh03a:1664_10": "na khandhā na vedanā’tiādīni vīsatimeva.",
  "atk-abh03a:1664_11": "Evaṃ tāva ekena yamakasatena dvīhi pucchāsatehi ekekapucchāya sanniṭṭhānasaṃsayavasena dve dve atthe",
  "atk-abh03a:1664_12": "katvā catūhi ca atthasatehi paṭimaṇḍito paṇṇattivārassa uddesavāro veditabboti.",
  "atk-abh03a:1665_0": "Paṇṇattiuddesavāravaṇṇanā.",
  "atk-abh03a:1666_0": "1. Paṇṇattiniddesavāravaṇṇanā",
  "atk-abh03a:1667_0": "26.",
  "atk-abh03a:1667_1": "Idāni rūpaṃ rūpakkhandhotiādinā nayena niddesavāro āraddho.",
  "atk-abh03a:1667_2": "Tattha rūpaṃ rūpakkhandhoti yaṃkiñci rūpanti vuccati.",
  "atk-abh03a:1667_3": "Sabbaṃ taṃ rūpaṃ rūpakkhandhoti vacanasodhanatthaṃ pucchati.",
  "atk-abh03a:1667_4": "Piyarūpaṃ sātarūpaṃ, rūpaṃ,",
  "atk-abh03a:1667_5": "na rūpakkhandhoti yaṃ ‘piyarūpaṃ sātarūpa’nti ettha rūpanti vuttaṃ,",
  "atk-abh03a:1667_6": "taṃ rūpameva,",
  "atk-abh03a:1667_7": "na rūpakkhandhoti attho.",
  "atk-abh03a:1667_8": "Rūpakkhandho rūpañceva rūpakkhandho cāti yo pana rūpakkhandho,",
  "atk-abh03a:1667_9": "so rūpantipi rūpakkhandhotipi vattuṃ vaṭṭatīti attho.",
  "atk-abh03a:1667_10": "Rūpakkhandho rūpanti ettha pana yasmā rūpakkhandho niyameneva rūpanti vattabbo.",
  "atk-abh03a:1667_11": "Tasmā āmantāti āha.",
  "atk-abh03a:1667_12": "Iminā upāyena sabbavissajjanesu attho veditabbo.",
  "atk-abh03a:1667_13": "Yo pana yattha viseso bhavissati,",
  "atk-abh03a:1667_14": "tatheva taṃ vaṇṇayissāma.",
  "atk-abh03a:1667_15": "Saññāyamake tāva diṭṭhisaññāti ‘papañcasaññā’tiādīsu āgatā diṭṭhisaññā.",
  "atk-abh03a:1667_16": "Saṅkhārayamake avasesā saṅkhārāti ‘aniccā vata saṅkhārā’tiādīsu āgatā saṅkhārakkhandhato avasesā saṅkhatadhammā.",
  "atk-abh03a:1667_17": "Paṭilomavārepi eseva nayoti.",
  "atk-abh03a:1668_0": "Padasodhanavāro niṭṭhito.",
  "atk-abh03a:1669_0": "28.",
  "atk-abh03a:1669_1": "Padasodhanamūlacakkavāre khandhā vedanākkhandhoti yekeci khandhā,",
  "atk-abh03a:1669_2": "sabbe te vedanākkhandhoti pucchati.",
  "atk-abh03a:1669_3": "Sesapucchāsupi eseva nayo.",
  "atk-abh03a:1669_4": "Paṭilome na khandhā na vedanākkhandhoti ettha ye paññattinibbānasaṅkhātā dhammā khandhā na honti,",
  "atk-abh03a:1669_5": "te yasmā vedanākkhandhopi na honti,",
  "atk-abh03a:1669_6": "tasmā āmantāti āha.",
  "atk-abh03a:1669_7": "Sesavissajjanesupi eseva nayoti.",
  "atk-abh03a:1670_0": "Padasodhanamūlacakkavāro niṭṭhito.",
  "atk-abh03a:1671_0": "38.",
  "atk-abh03a:1671_1": "Suddhakhandhavāre rūpaṃ khandhoti yaṃkiñci rūpanti vuttaṃ,",
  "atk-abh03a:1671_2": "sabbaṃ taṃ khandhoti pucchati.",
  "atk-abh03a:1671_3": "Tattha yasmā piyarūpasātarūpasaṅkhātaṃ vā rūpaṃ hotu,",
  "atk-abh03a:1671_4": "bhūtupādārūpaṃ vā,",
  "atk-abh03a:1671_5": "sabbaṃ pañcasu khandhesu saṅgahaṃ gacchateva.",
  "atk-abh03a:1671_6": "Tasmā āmantāti paṭijānāti.",
  "atk-abh03a:1671_7": "Dutiyapade ‘khandhā rūpa’nti pucchitabbe yasmā rūpantivacanena rūpakkhandhova adhippeto,",
  "atk-abh03a:1671_8": "tasmā vacanaṃ anādiyitvā atthavasena pucchanto khandhā rūpakkhandhoti āha.",
  "atk-abh03a:1671_9": "Iminā nayena sabbapadesu attho veditabbo.",
  "atk-abh03a:1671_10": "Parato āyatanayamakādīnaṃ niddesavārepi eseva nayo.",
  "atk-abh03a:1671_11": "Saññā khandhoti etthāpi diṭṭhisaññā vā hotu,",
  "atk-abh03a:1671_12": "saññā eva vā,",
  "atk-abh03a:1671_13": "sabbāyapi khandhabhāvato āmantāti vuttaṃ.",
  "atk-abh03a:1671_14": "Saṅkhārā khandhoti padepi eseva nayo.",
  "atk-abh03a:1671_15": "Khandhavinimuttako hi saṅkhāro nāma natthi.",
  "atk-abh03a:1672_0": "39.",
  "atk-abh03a:1672_1": "Paṭilome na rūpaṃ na khandhoti yaṃ dhammajātaṃ rūpaṃ na hoti,",
  "atk-abh03a:1672_2": "taṃ khandhopi na hotīti pucchati.",
  "atk-abh03a:1672_3": "Vissajjane panassa rūpaṃ ṭhapetvā avasesā khandhā na rūpaṃ,",
  "atk-abh03a:1672_4": "khandhāti rūpato aññe vedanādayo khandhā rūpameva na honti,",
  "atk-abh03a:1672_5": "khandhā pana hontīti attho.",
  "atk-abh03a:1672_6": "Rūpañca khandhe ca ṭhapetvā avasesāti pañcakkhandhavinimuttaṃ nibbānañceva paññatti ca.",
  "atk-abh03a:1672_7": "Ito paresupi ‘avasesā’ti padesu eseva nayoti.",
  "atk-abh03a:1673_0": "Suddhakhandhavāro niṭṭhito.",
  "atk-abh03a:1674_0": "40-44. Suddhakhandhamūlacakkavāre rūpaṃ khandhotiādīnaṃ heṭṭhā vuttanayeneva attho veditabboti.",
  "atk-abh03a:1675_0": "Suddhakhandhamūlacakkavāro niṭṭhito.",
  "atk-abh03a:1676_0": "Paṇṇattiniddesavāravaṇṇanā.",
  "atk-abh03a:1677_0": "2. Pavattivāravaṇṇanā",
  "atk-abh03a:1678_0": "50- 205.",
  "atk-abh03a:1678_1": "Idāni yassa rūpakkhandhotiādinā nayena pavattivāro āraddho.",
  "atk-abh03a:1678_2": "Kasmā panettha uddesavāro na vuttoti?",
  "atk-abh03a:1678_3": "Heṭṭhā dassitanayattā.",
  "atk-abh03a:1678_4": "Paṇṇattivārasmiñhi uddesavāre nayo dassito.",
  "atk-abh03a:1678_5": "Tena pana nayena sakkā so idha avuttopi jānitunti taṃ avatvā niddesavārova āraddho.",
  "atk-abh03a:1678_6": "Imasmiṃ pana pavattivārasaṅkhāte mahāvāre uppādavāro,",
  "atk-abh03a:1678_7": "nirodhavāro,",
  "atk-abh03a:1678_8": "uppādanirodhavāroti tayo antaravārā honti.",
  "atk-abh03a:1678_9": "Tesu paṭhamo dhammānaṃ uppādalakkhaṇassa dīpitattā uppādavāroti vuccati.",
  "atk-abh03a:1678_10": "Dutiyo tesaññeva nirodhalakkhaṇassa dīpitattā nirodhavāroti vuccati.",
  "atk-abh03a:1678_11": "Tatiyo ubhinnampi lakkhaṇānaṃ dīpitattā uppādanirodhavāroti vuccati.",
  "atk-abh03a:1678_12": "Uppādavārena cettha dhammānaṃ uppajjanākārova dīpito.",
  "atk-abh03a:1678_13": "Nirodhavārena ‘uppannaṃ nāma niccaṃ natthī’ti tesaññeva aniccatā dīpitā.",
  "atk-abh03a:1678_14": "Uppādanirodhavārena tadubhayaṃ.",
  "atk-abh03a:1679_0": "Tattha uppādavāre tāva tiṇṇaṃ addhānaṃ vasena cha kālabhedā honti –",
  "atk-abh03a:1679_1": "paccuppanno, atīto, anāgato,",
  "atk-abh03a:1679_2": "paccuppannenātīto,",
  "atk-abh03a:1679_3": "paccuppannenānāgato,",
  "atk-abh03a:1679_4": "atītenānāgatoti.",
  "atk-abh03a:1679_5": "Tesu ‘yassa rūpakkhandho uppajjatī’ti paccuppannābhidhānavasena paccuppanno veditabbo.",
  "atk-abh03a:1679_6": "So paccuppannānaṃ dhammānaṃ paccakkhato gahetabbattā ativiya suviññeyyoti paṭhamaṃ vutto.",
  "atk-abh03a:1679_7": "Yassa rūpakkhandho uppajjitthāti atītābhidhānavasena atīto veditabbo.",
  "atk-abh03a:1679_8": "So paccakkhato anubhūtapubbānaṃ atītadhammānaṃ anumānena anāgatehi suviññeyyatarattā dutiyaṃ vutto.",
  "atk-abh03a:1679_9": "Yassa rūpakkhandho uppajjissatīti anāgatābhidhānavasena anāgato veditabbo.",
  "atk-abh03a:1679_10": "So paccakkhato ca anubhūtapubbavasena ca gahitadhammānumānena ‘anāgatepi evarūpā dhammā uppajjissantī’ti gahetabbato tatiyaṃ vutto.",
  "atk-abh03a:1680_0": "Yassa rūpakkhandho uppajjati,",
  "atk-abh03a:1680_1": "tassa vedanākkhandho uppajjitthāti paccuppannena saddhiṃ atītābhidhānavasena paccuppannenātīto veditabbo.",
  "atk-abh03a:1680_2": "So missakesu tīsu suviññeyyatarattā catutthaṃ vutto.",
  "atk-abh03a:1680_3": "Yassa rūpakkhandho uppajjati tassa vedanākkhandho uppajjissatīti paccuppannena saddhiṃ anāgatābhidhānavasena paccuppannenānāgato veditabbo.",
  "atk-abh03a:1680_4": "So paccakkhato gahetabbānaṃ dhammānaṃ atthitāya atthato suviññeyyataroti pañcamaṃ vutto.",
  "atk-abh03a:1680_5": "Yassa rūpakkhandho uppajjittha,",
  "atk-abh03a:1680_6": "tassa vedanākkhandho uppajjissatīti atītena saddhiṃ anāgatābhidhānavasena atītenānāgato veditabbo.",
  "atk-abh03a:1680_7": "So purimehi duviññeyyoti chaṭṭhaṃ vutto.",
  "atk-abh03a:1681_0": "Evametesu chasu kālabhedesu yvāyaṃ paṭhamo paccuppanno,",
  "atk-abh03a:1681_1": "tattha puggalato, okāsato,",
  "atk-abh03a:1681_2": "puggalokāsatoti tayo vārā honti.",
  "atk-abh03a:1681_3": "Tesu yassāti puggalavasena khandhānaṃ uppattidīpano puggalavāro.",
  "atk-abh03a:1681_4": "Yatthāti okāsavasena khandhānaṃ uppattidīpano okāsavāro.",
  "atk-abh03a:1681_5": "Yassa yatthāti puggalokāsavasena khandhānaṃ uppattidīpano puggalokāsavāro.",
  "atk-abh03a:1681_6": "Ime pana tayopi vārā paṭhamaṃ anulomanayena niddisitvā pacchā paṭilomanayena niddiṭṭhā.",
  "atk-abh03a:1681_7": "Tesu ‘uppajjati’ ‘uppajjittha,’ ‘uppajjissatī’ti vacanato uppattidīpano anulomanayo.",
  "atk-abh03a:1681_8": "‘Nuppajjati’,",
  "atk-abh03a:1681_9": "‘nuppajjittha,’ ‘nuppajjissatī’ti vacanato anuppattidīpano paṭilomanayo.",
  "atk-abh03a:1682_0": "Tattha paccuppannakāle tāva puggalavārassa anulomanaye “yassa rūpakkhandho uppajjati,",
  "atk-abh03a:1682_1": "tassa vedanākkhandho uppajjati.",
  "atk-abh03a:1682_2": "Yassa vā pana vedanākkhandho uppajjati,",
  "atk-abh03a:1682_3": "tassa rūpakkhandho uppajjati.",
  "atk-abh03a:1682_4": "Yassa rūpakkhandho uppajjati,",
  "atk-abh03a:1682_5": "tassa saññākkhandho saṅkhārakkhandho,",
  "atk-abh03a:1682_6": "viññāṇakkhandho,",
  "atk-abh03a:1682_7": "uppajjati.",
  "atk-abh03a:1682_8": "Yassa vā pana viññāṇakkhandho uppajjati,",
  "atk-abh03a:1682_9": "tassa rūpakkhandho uppajjatī”ti evaṃ rūpakkhandhamūlakāni cattāri yamakāni;",
  "atk-abh03a:1682_10": "“yassa vedanākkhandho uppajjati,",
  "atk-abh03a:1682_11": "tassa saññākkhandho uppajjatī”tiādinā nayena vedanākkhandhamūlakāni tīṇi;",
  "atk-abh03a:1682_12": "saññākkhandhamūlakāni dve;",
  "atk-abh03a:1682_13": "saṅkhārakkhandhamūlakaṃ ekanti aggahitaggahaṇena dasa yamakāni honti.",
  "atk-abh03a:1683_0": "Tattha rūpakkhandhamūlakesu catūsu ādito ekameva vissajjitaṃ.",
  "atk-abh03a:1683_1": "Sesāni tena sadisavissajjanānīti tantiyā lahubhāvatthaṃ saṅkhittāni.",
  "atk-abh03a:1683_2": "Vedanākkhandhādimūlakesupi ‘āmantā’ti ekasadisameva vissajjanaṃ.",
  "atk-abh03a:1683_3": "Tasmā tānipi tantiyā lahubhāvatthaṃ saṅkhittānevāti evametāni paccuppannakāle puggalavāre anulomanaye",
  "atk-abh03a:1683_4": "ekayamakavissajjaneneva dasa yamakāni vissajjitāni nāma hontīti veditabbāni.",
  "atk-abh03a:1683_5": "Yathā ca puggalavāre dasa,",
  "atk-abh03a:1683_6": "evaṃ okāsavāre dasa,",
  "atk-abh03a:1683_7": "puggalokāsavāre dasāti paccuppannakāle tīsu vāresu anulomanaye tiṃsa yamakāni honti.",
  "atk-abh03a:1683_8": "Yathā ca anulomanaye,",
  "atk-abh03a:1683_9": "evaṃ paṭilomanayepīti sabbānipi paccuppannakāle saṭṭhi yamakāni honti.",
  "atk-abh03a:1683_10": "Tesu vīsapucchāsataṃ,",
  "atk-abh03a:1683_11": "cattārīsāni ca dve atthasatāni hontīti veditabbāni.",
  "atk-abh03a:1683_12": "Evaṃ sesesupi pañcasu kālabhedesu puggalādibhedato anulomapaṭilomanayavasena cha cha vārā.",
  "atk-abh03a:1683_13": "Ekekasmiṃ vāre dasa dasa katvā saṭṭhi saṭṭhi yamakānīti tīṇi yamakasatāni.",
  "atk-abh03a:1683_14": "Tāni purimehi saddhiṃ saṭṭhādhikāni tīṇi yamakasatāni,",
  "atk-abh03a:1683_15": "vīsādhikāni sattapucchāsatāni,",
  "atk-abh03a:1683_16": "cattārīsāni ca cuddasa atthasatāni honti.",
  "atk-abh03a:1683_17": "Idaṃ tāva uppādavāre pāḷivavatthānaṃ.",
  "atk-abh03a:1683_18": "Yathā ca uppādavāre,",
  "atk-abh03a:1683_19": "tathā nirodhavārepi,",
  "atk-abh03a:1683_20": "uppādanirodhavārepīti sabbasmimpi pavattimahāvāre asīti yamakasahassaṃ,",
  "atk-abh03a:1683_21": "saṭṭhisatādhikāni dve pucchāsahassāni,",
  "atk-abh03a:1683_22": "vīsaṃ tisatādhikāni ca cattāri atthasahassāni veditabbāni.",
  "atk-abh03a:1684_0": "Pāḷi pana uppādavāre nirodhavāre ca tīsu asammissakakālabhedesu tasmiṃ tasmiṃ vāre ekekameva yamakaṃ vissajjetvā saṅkhittā.",
  "atk-abh03a:1684_1": "Tīsu missakakālabhedesu ‘yassa vedanākkhandho uppajjati,",
  "atk-abh03a:1684_2": "tassa saññākkhandho uppajjitthā’tiādinā nayena vedanākkhandhādimūlakesupi ekaṃ yamakaṃ vissajjitaṃ.",
  "atk-abh03a:1684_3": "Uppādanirodhavāre pana chasupi kālabhedesu taṃ vissajjitameva.",
  "atk-abh03a:1684_4": "Sesāni tena samānavissajjanattā saṅkhittānīti.",
  "atk-abh03a:1684_5": "Idaṃ sakalepi pavattimahāvāre pāḷivavatthānaṃ.",
  "atk-abh03a:1685_0": "Atthavinicchayatthaṃ panassa idaṃ lakkhaṇaṃ veditabbaṃ –",
  "atk-abh03a:1685_1": "imasmiñhi pavattimahāvāre catunnaṃ pañhānaṃ pañca vissajjanāni sattavīsatiyā ṭhānesu pakkhipitvā atthavinicchayo veditabbo.",
  "atk-abh03a:1685_2": "Tattha purepañho,",
  "atk-abh03a:1685_3": "pacchāpañho,",
  "atk-abh03a:1685_4": "paripuṇṇapañho,",
  "atk-abh03a:1685_5": "moghapañhoti ime cattāro pañhā nāma.",
  "atk-abh03a:1685_6": "Ekekasmiñhi yamake dve dve pucchā.",
  "atk-abh03a:1685_7": "Ekekapucchāyapi dve dve padāni.",
  "atk-abh03a:1685_8": "Tattha yāya pucchāya vissajjane ekeneva padena gahitakkhandhassa uppādo vā nirodho vā labbhati,",
  "atk-abh03a:1685_9": "ayaṃ purepañho nāma.",
  "atk-abh03a:1685_10": "Yāya pana pucchāya vissajjane dvīhipi padehi gahitakkhandhānaṃ uppādo vā nirodho vā labbhati,",
  "atk-abh03a:1685_11": "ayaṃ pacchāpañho nāma.",
  "atk-abh03a:1685_12": "Yāya pana pucchāya vissajjane ekenapi padena gahitakkhandhassa dvīhipi padehi gahitakkhandhānaṃ uppādo vā,",
  "atk-abh03a:1685_13": "nirodho vā labbhati,",
  "atk-abh03a:1685_14": "ayaṃ paripuṇṇapañho nāma.",
  "atk-abh03a:1685_15": "Yāya pana pucchāya vissajjane paṭikkhepo vā,",
  "atk-abh03a:1685_16": "paṭisedho vā labbhati,",
  "atk-abh03a:1685_17": "ayaṃ moghapañho nāma.",
  "atk-abh03a:1685_18": "Yasmā panesa adassiyamāno na sakkā jānituṃ,",
  "atk-abh03a:1685_19": "tasmā naṃ dassayissāma.",
  "atk-abh03a:1686_0": "‘Yattha rūpakkhandho nuppajjati,",
  "atk-abh03a:1686_1": "tattha vedanākkhandho nuppajjatī’ti pucchāya tāva uppajjatīti imasmiṃ vissajjane ekeneva padena gahitassa vedanākkhandhassa uppādo labbhati,",
  "atk-abh03a:1686_2": "iti ayañceva añño ca evarūpo pañho purepañhoti veditabbo.",
  "atk-abh03a:1686_3": "‘Yassa rūpakkhandho uppajjittha,",
  "atk-abh03a:1686_4": "tassa vedanākkhandho uppajjitthā’ti pucchāya pana ‘āmantā’ti imasmiṃ vissajjane dvīhi padehi gahitānaṃ",
  "atk-abh03a:1686_5": "rūpavedanākkhandhānaṃ yassa kassaci sattassa atīte uppādo labbhati.",
  "atk-abh03a:1686_6": "Iti ayañceva añño ca evarūpo pañho pacchāpañhoti veditabbo.",
  "atk-abh03a:1687_0": "‘Yassa rūpakkhandho uppajjati,",
  "atk-abh03a:1687_1": "tassa vedanākkhandho uppajjatī’ti imāya pana paṭhamapucchāya ‘asaññasattaṃ upapajjantāna’ntiādike imasmiṃ",
  "atk-abh03a:1687_2": "vissajjane ‘asaññasattaṃ upapajjantānaṃ tesaṃ rūpakkhandho uppajjati,",
  "atk-abh03a:1687_3": "no ca tesaṃ vedanākkhandho uppajjatī’ti imasmiṃ koṭṭhāse ekeneva padena gahitassa rūpakkhandhassapi uppādo labbhati.",
  "atk-abh03a:1687_4": "‘Pañcavokāraṃ upapajjantānaṃ tesaṃ rūpakkhandho ca uppajjati vedanākkhandho ca uppajjatī’ti imasmiṃ koṭṭhāse",
  "atk-abh03a:1687_5": "dvīhipi padehi saṅgahitānaṃ rūpavedanākkhandhānampi uppādo labbhati.",
  "atk-abh03a:1687_6": "Iti ayañceva añño ca evarūpo pañho paripuṇṇapañhoti veditabbo.",
  "atk-abh03a:1687_7": "Purepacchāpañhotipi etasseva nāmaṃ.",
  "atk-abh03a:1687_8": "Etassa hi vissajjane purimakoṭṭhāse ekena padena saṅgahitassa rūpakkhandhasseva uppādo dassito.",
  "atk-abh03a:1687_9": "Dutiyakoṭṭhāse dvīhi padehi saṅgahitānaṃ rūpavedanākkhandhānaṃ.",
  "atk-abh03a:1687_10": "Imināyeva ca lakkhaṇena yattha ekena padena saṅgahitassa khandhassa uppādo vā nirodho vā labbhati,",
  "atk-abh03a:1687_11": "so purepañhoti vutto.",
  "atk-abh03a:1687_12": "Yattha dvīhipi padehi saṅgahitānaṃ khandhānaṃ uppādo vā nirodho vā labbhati,",
  "atk-abh03a:1687_13": "so pacchāpañhoti vutto.",
  "atk-abh03a:1688_0": "‘Yassa rūpakkhandho nuppajjittha,",
  "atk-abh03a:1688_1": "tassa vedanākkhandho nuppajjitthā’ti imāya pana pucchāya ‘natthī’ti imasmiṃ vissajjane paṭikkhepo labbhati.",
  "atk-abh03a:1688_2": "‘Yassa rūpakkhandho uppajjati,",
  "atk-abh03a:1688_3": "tassa vedanākkhandho nirujjhatī’ti pucchāya ‘no’ti imasmiṃ vissajjane paṭisedho labbhati.",
  "atk-abh03a:1688_4": "Tasmā ayañceva duvidho añño ca evarūpo pañho moghapañhoti veditabbo.",
  "atk-abh03a:1688_5": "Tucchapañhotipi vuccati.",
  "atk-abh03a:1688_6": "Evaṃ tāva cattāro pañhā veditabbā.",
  "atk-abh03a:1689_0": "Pāḷigatiyā vissajjanaṃ,",
  "atk-abh03a:1689_1": "paṭivacanavissajjanaṃ,",
  "atk-abh03a:1689_2": "sarūpadassanena vissajjanaṃ,",
  "atk-abh03a:1689_3": "paṭikkhepena vissajjanaṃ,",
  "atk-abh03a:1689_4": "paṭisedhena vissajjananti imāni pana pañca vissajjanāni nāma.",
  "atk-abh03a:1689_5": "Tattha yaṃ vissajjanaṃ pāḷipadameva hutvā atthaṃ vissajjeti,",
  "atk-abh03a:1689_6": "idaṃ pāḷigatiyā vissajjanaṃ nāma.",
  "atk-abh03a:1689_7": "Taṃ purepañhe labbhati.",
  "atk-abh03a:1689_8": "‘Yattha rūpakkhandho nuppajjati tattha vedanākkhandho nuppajjatī’ti hi pañhe ‘uppajjatī’ti idaṃ vissajjanaṃ",
  "atk-abh03a:1689_9": "pāḷipadameva hutvā atthaṃ vissajjayamānaṃ gataṃ,",
  "atk-abh03a:1689_10": "tasmā evarūpesu ṭhānesu pāḷigatiyā vissajjanaṃ veditabbaṃ.",
  "atk-abh03a:1689_11": "Yaṃ pana vissajjanaṃ paṭivacanabhāvena atthaṃ vissajjeti,",
  "atk-abh03a:1689_12": "idaṃ paṭivacanavissajjanaṃ nāma.",
  "atk-abh03a:1689_13": "Taṃ pacchāpañhe labbhati.",
  "atk-abh03a:1689_14": "‘Yassa rūpakkhandho uppajjittha,",
  "atk-abh03a:1689_15": "tassa vedanākkhandho uppajjitthā’ti hi pañhe ‘āmantā’ti idaṃ vissajjanaṃ paṭivacanavaseneva atthaṃ vissajjayamānaṃ gataṃ,",
  "atk-abh03a:1689_16": "tasmā evarūpesu ṭhānesu paṭivacanavissajjanaṃ veditabbaṃ.",
  "atk-abh03a:1689_17": "Yaṃ vissajjanaṃ sarūpena dassetvā atthaṃ vissajjeti;",
  "atk-abh03a:1689_18": "idaṃ sarūpadassanena vissajjanaṃ nāma.",
  "atk-abh03a:1689_19": "Taṃ paripuṇṇapañhe labbhati.",
  "atk-abh03a:1689_20": "‘Yassa rūpakkhandho uppajjati;",
  "atk-abh03a:1689_21": "tassa vedanākkhandho uppajjatī’ti hi pañhe ‘asaññasattaṃ upapajjantāna’nti idaṃ vissajjanaṃ ‘imesaṃ rūpakkhandho uppajjati,",
  "atk-abh03a:1689_22": "no ca vedanākkhandho,",
  "atk-abh03a:1689_23": "imesaṃ rūpakkhandho ca uppajjati,",
  "atk-abh03a:1689_24": "vedanākkhandho cā’ti sarūpadassaneneva atthaṃ vissajjayamānaṃ gataṃ.",
  "atk-abh03a:1689_25": "Tasmā evarūpesu ṭhānesu sarūpadassanena vissajjanaṃ veditabbaṃ.",
  "atk-abh03a:1689_26": "Yaṃ pana vissajjanaṃ tathārūpassa atthassābhāvato atthapaṭikkhepena pañhaṃ vissajjeti,",
  "atk-abh03a:1689_27": "idaṃ paṭikkhepena vissajjanaṃ nāma.",
  "atk-abh03a:1689_28": "Yaṃ tathārūpassa atthassa ekakkhaṇe alābhato atthapaṭisedhanena pañhaṃ vissajjeti,",
  "atk-abh03a:1689_29": "idaṃ paṭisedhena vissajjanaṃ nāma.",
  "atk-abh03a:1689_30": "Taṃ moghapañhe labbhati.",
  "atk-abh03a:1689_31": "‘Yassa rūpakkhandho nuppajjittha,",
  "atk-abh03a:1689_32": "tassa vedanākkhandho nuppajjitthā’ti hi pañhe ‘natthī’ti idaṃ vissajjanaṃ;",
  "atk-abh03a:1689_33": "evarūpo nāma satto natthīti atthapaṭikkhepena pañhaṃ vissajjayamānaṃ gataṃ;",
  "atk-abh03a:1689_34": "tasmā evarūpesu ṭhānesu paṭikkhepena vissajjanaṃ veditabbaṃ.",
  "atk-abh03a:1689_35": "‘Yassa rūpakkhandho uppajjati,",
  "atk-abh03a:1689_36": "tassa vedanākkhandho nirujjhatī’ti pañhe pana ‘no’ti idaṃ vissajjanaṃ ekasmiṃ paṭisandhikkhaṇe uppādena",
  "atk-abh03a:1689_37": "saddhiṃ nirodho nāma na labbhatīti atthapaṭisedhanena pañhaṃ vissajjayamānaṃ gataṃ,",
  "atk-abh03a:1689_38": "tasmā evarūpesu ṭhānesu paṭisedhena vissajjanaṃ veditabbaṃ.",
  "atk-abh03a:1690_0": "Idāni ime cattāro pañhā,",
  "atk-abh03a:1690_1": "imāni ca pañca vissajjanāni,",
  "atk-abh03a:1690_2": "yesu sattavīsatiyā ṭhānesu pakkhipitabbāni,",
  "atk-abh03a:1690_3": "tāni evaṃ veditabbāni –",
  "atk-abh03a:1690_4": "asaññasattaṃ upapajjantānanti ekaṃ ṭhānaṃ,",
  "atk-abh03a:1690_5": "asaññasatte tatthāti ekaṃ,",
  "atk-abh03a:1690_6": "asaññasattānanti ekaṃ;",
  "atk-abh03a:1690_7": "asaññasattā cavantānanti ekaṃ;",
  "atk-abh03a:1690_8": "arūpaṃ upapajjantānanti ekaṃ,",
  "atk-abh03a:1690_9": "arūpe tatthāti ekaṃ,",
  "atk-abh03a:1690_10": "arūpānanti ekaṃ,",
  "atk-abh03a:1690_11": "arūpā cavantānanti ekaṃ,",
  "atk-abh03a:1690_12": "arūpe pacchimabhavikānanti ekaṃ,",
  "atk-abh03a:1690_13": "arūpe parinibbantānanti ekaṃ;",
  "atk-abh03a:1690_14": "ye ca arūpaṃ upapajjitvā parinibbāyissantīti ekaṃ;",
  "atk-abh03a:1690_15": "pañcavokāraṃ upapajjantānanti ekaṃ,",
  "atk-abh03a:1690_16": "pañcavokāre tatthāti ekaṃ,",
  "atk-abh03a:1690_17": "pañcavokārānanti ekaṃ pañcavokārā cavantānanti ekaṃ,",
  "atk-abh03a:1690_18": "pañcavokāre pacchimabhavikānanti ekaṃ,",
  "atk-abh03a:1690_19": "pañcavokāre parinibbantānanti ekaṃ;",
  "atk-abh03a:1690_20": "suddhāvāsaṃ upapajjantānanti ekaṃ,",
  "atk-abh03a:1690_21": "suddhāvāse tatthāti ekaṃ,",
  "atk-abh03a:1690_22": "suddhāvāsānanti ekaṃ,",
  "atk-abh03a:1690_23": "suddhāvāse parinibbantānanti ekaṃ;",
  "atk-abh03a:1690_24": "sabbesaṃ upapajjantānanti ekaṃ,",
  "atk-abh03a:1690_25": "sabbesaṃ cavantānanti ekaṃ;",
  "atk-abh03a:1690_26": "sabbasādhāraṇavasena pacchimabhavikānanti ekaṃ,",
  "atk-abh03a:1690_27": "parinibbantānanti ekaṃ,",
  "atk-abh03a:1690_28": "catuvokāraṃ pañcavokāraṃ upapajjantānanti ekaṃ,",
  "atk-abh03a:1690_29": "cavantānanti ekaṃ.",
  "atk-abh03a:1690_30": "Evaṃ imesaṃ catunnaṃ pañhānaṃ imāni pañca vissajjanāni imesu sattavīsatiyā ṭhānesu pakkhipitvā imasmiṃ pavattimahāvāre atthavinicchayo veditabbo.",
  "atk-abh03a:1690_31": "Evaṃ viditvā hi pañhaṃ vissajjantena suvissajjito hoti,",
  "atk-abh03a:1690_32": "atthañca vinicchayantena suvinicchito hoti.",
  "atk-abh03a:1691_0": "Tatthāyaṃ nayo –",
  "atk-abh03a:1691_1": "yassa rūpakkhandho uppajjatīti yassa puggalassa uppādakkhaṇasamaṅgitāya rūpakkhandho uppajjati.",
  "atk-abh03a:1691_2": "Tassa vedanākkhandho uppajjatīti vedanākkhandhopi tassa tasmiññeva khaṇe uppajjatīti pucchati.",
  "atk-abh03a:1691_3": "Asaññasattaṃ upapajjantānanti acittakapaṭisandhivasena asaññasattabhavaṃ upapajjantānaṃ.",
  "atk-abh03a:1691_4": "Tesaṃ rūpakkhandho uppajjatīti tesaṃ ekantena rūpakkhandho uppajjatiyeva.",
  "atk-abh03a:1691_5": "Pavatte uppannānaṃ rūpakkhandho uppajjatipi nirujjhatipi,",
  "atk-abh03a:1691_6": "tasmā ‘asaññasattāna’nti avatvā’asaññasattaṃ upapajjantāna’nti vuttaṃ.",
  "atk-abh03a:1691_7": "No ca tesaṃ vedanākkhandho uppajjatīti acittakattā pana tesaṃ vedanākkhandho nuppajjateva.",
  "atk-abh03a:1691_8": "Idaṃ sattavīsatiyā ṭhānesu paṭhame ṭhāne paripuṇṇapañhassa purimakoṭṭhāse sarūpadassanena vissajjanaṃ.",
  "atk-abh03a:1691_9": "Pañcavokāraṃ upapajjantānanti rūpārūpamissakapaṭisandhivasena pañcavokārabhavaṃ upapajjantānaṃ.",
  "atk-abh03a:1691_10": "Tesaṃ rūpakkhandho ca uppajjati,",
  "atk-abh03a:1691_11": "vedanākkhandho cāti tesaṃ ekantena rūpavedanākkhandhasaṅkhātā dvepi khandhā uppajjantiyeva.",
  "atk-abh03a:1691_12": "Pavatte pana tattha uppannānaṃ te khandhā uppajjantipi nirujjhantipi,",
  "atk-abh03a:1691_13": "tasmā ‘pañcavokārāna’nti avatvā ‘pañcavokāraṃ upapajjantāna’nti vuttaṃ.",
  "atk-abh03a:1691_14": "Idaṃ pañcavokāraṃ upapajjantānanti ṭhāne paripuṇṇapañhassa pacchimakoṭṭhāse sarūpadassanena vissajjanaṃ.",
  "atk-abh03a:1691_15": "Iminā upāyena sabbāni vissajjanāni veditabbāni.",
  "atk-abh03a:1692_0": "Idaṃ panettha uppādanirodhesu niyamalakkhaṇaṃ –",
  "atk-abh03a:1692_1": "sakalepi hi imasmiṃ khandhayamake tattha tattha uppannānaṃ pavatte yāva maraṇā khandhānaṃ apariyantesu",
  "atk-abh03a:1692_2": "uppādanirodhesu vijjamānesupi lahuparivattānaṃ dhammānaṃ vinibbhogaṃ katvā uppādanirodhe dassetuṃ na",
  "atk-abh03a:1692_3": "sukaranti pavattiyaṃ uppādanirodhe anāmasitvā abhinavaṃ vipākavaṭṭaṃ nipphādayamānena nānākammena nibbattānaṃ",
  "atk-abh03a:1692_4": "paṭisandhikhandhānaṃ uppādaṃ dassetuṃ sukhanti paṭisandhikāle uppādavaseneva uppādavāro kathito.",
  "atk-abh03a:1692_5": "Uppannassa pana vipākavaṭṭassa pariyosānena nirodhaṃ dassetuṃ sukhanti maraṇakāle nirodhavasena nirodhavāro kathito.",
  "atk-abh03a:1693_0": "Kiṃ panettha pavattiyaṃ uppādanirodhānaṃ anāmaṭṭhabhāve pamāṇanti? Pāḷiyeva.",
  "atk-abh03a:1693_1": "Pāḷiyañhi visesena uppādavārassa anāgatakālavāre ‘pacchimabhavikānaṃ tesaṃ rūpakkhandho ca nuppajjissati,",
  "atk-abh03a:1693_2": "vedanākkhandho ca nuppajjissatī’ti ayaṃ pāḷi atipamāṇameva.",
  "atk-abh03a:1693_3": "Pacchimabhavikānañhi pavatte rūpārūpadhammānaṃ uppajjituṃ yuttabhāve satipi ‘rūpakkhandho ca nuppajjissati,",
  "atk-abh03a:1693_4": "vedanākkhandho ca nuppajjissatī’ti sanniṭṭhānaṃ katvā vuttabhāvena pavatte uppādo na gahitoti veditabbo.",
  "atk-abh03a:1693_5": "‘Suddhāvāse parinibbantānaṃ tesaṃ tattha saññākkhandho na nirujjhittha,",
  "atk-abh03a:1693_6": "no ca tesaṃ tattha vedanākkhandho na nirujjhatī’ti ayaṃ pana pāḷi pavatte nirodhassa anāmaṭṭhabhāve ativiya pamāṇaṃ.",
  "atk-abh03a:1693_7": "Suddhāvāse parinibbantānañhi cuticittassa bhaṅgakkhaṇe ṭhitānaṃ paṭisandhito paṭṭhāya pavatte uppajjitvā niruddhasaññākkhandhānaṃ gaṇanapatho natthi.",
  "atk-abh03a:1693_8": "‘Evaṃ santepi tesaṃ tattha saññākkhandho na nirujjhitthā’ti sanniṭṭhānaṃ katvā vuttabhāvena pavatte nirodho na gahitoti veditabbo.",
  "atk-abh03a:1694_0": "Evamettha uppādanirodhesu niyamalakkhaṇaṃ viditvā paṭisandhiuppādameva cutinirodhameva ca gahetvā tesu",
  "atk-abh03a:1694_1": "tesu ṭhānesu āgatānaṃ vissajjanānaṃ atthavinicchayo veditabbo.",
  "atk-abh03a:1694_2": "So pana sakkā ādivissajjane vuttanayena sabbattha viditunti vissajjanapaṭipāṭiyā na vitthārito.",
  "atk-abh03a:1694_3": "Iminā pana evaṃ dinnenapi nayena yo etesaṃ atthavinicchayaṃ jānituṃ na sakkoti,",
  "atk-abh03a:1694_4": "tena ācariye payirupāsitvā sādhukaṃ sutvāpi jānitabbo.",
  "atk-abh03a:1695_0": "Uppādassa nirodhassa, uppannañcāpi ekato;",
  "atk-abh03a:1696_0": "Nayassa anulomassa, paṭilomanayassa ca.",
  "atk-abh03a:1697_0": "Vasena yāni khandhesu, yamakāni ca pañcasu;",
  "atk-abh03a:1698_0": "Puggalaṃ atha okāsaṃ, puggalokāsameva ca.",
  "atk-abh03a:1699_0": "Āmasitvā pavattesu, ṭhānesu kathayī jino;",
  "atk-abh03a:1700_0": "Tesaṃ pāḷivavatthānaṃ, dassitaṃ anupubbato.",
  "atk-abh03a:1701_0": "Vinicchayatthaṃ atthassa, pañhāvissajjanāni ca;",
  "atk-abh03a:1702_0": "Vissajjanānaṃ ṭhānāni, yāni tāni ca sabbaso.",
  "atk-abh03a:1703_0": "Dassetvā ekapañhasmiṃ, yojanāpi pakāsitā;",
  "atk-abh03a:1704_0": "Vitthārena gate ettha, pañhāvissajjanakkame.",
  "atk-abh03a:1705_0": "Atthaṃ vaṇṇayatā kātuṃ, kiṃ nu sakkā ito paraṃ;",
  "atk-abh03a:1706_0": "Nayena iminā tasmā, atthaṃ jānantu paṇḍitāti.",
  "atk-abh03a:1707_0": "Pavattimahāvāravaṇṇanā.",
  "atk-abh03a:1708_0": "3. Pariññāvāravaṇṇanā",
  "atk-abh03a:1709_0": "206- 208.",
  "atk-abh03a:1709_1": "Tadanantare pariññāvārepi chaḷeva kālabhedā.",
  "atk-abh03a:1709_2": "Anulomapaṭilomato dveyeva nayā.",
  "atk-abh03a:1709_3": "Puggalavāro,",
  "atk-abh03a:1709_4": "okāsavāro,",
  "atk-abh03a:1709_5": "puggalokāsavāroti imesu pana tīsu puggalavārova labbhati,",
  "atk-abh03a:1709_6": "na itare dve.",
  "atk-abh03a:1709_7": "Kiṃ kāraṇā?",
  "atk-abh03a:1709_8": "Sadisavissajjanatāya.",
  "atk-abh03a:1709_9": "Yo hi koci puggalo yattha katthaci ṭhāne rūpakkhandhaṃ ce parijānāti,",
  "atk-abh03a:1709_10": "vedanākkhandhampi parijānātiyeva.",
  "atk-abh03a:1709_11": "Vedanākkhandhaṃ ce parijānāti,",
  "atk-abh03a:1709_12": "rūpakkhandhampi parijānātiyeva.",
  "atk-abh03a:1709_13": "Rūpakkhandhaṃ ce na parijānāti,",
  "atk-abh03a:1709_14": "vedanākkhandhampi na parijānātiyeva.",
  "atk-abh03a:1709_15": "Vedanākkhandhaṃ ce na parijānāti,",
  "atk-abh03a:1709_16": "rūpakkhandhampi na parijānātiyeva.",
  "atk-abh03a:1709_17": "Tasmā tesupi ‘yattha rūpakkhandhaṃ parijānāti,",
  "atk-abh03a:1709_18": "tattha vedanākkhandhaṃ parijānātī’ti ādivasena pucchaṃ katvā ‘āmantā’tveva vissajjanaṃ kātabbaṃ.",
  "atk-abh03a:1709_19": "Siyāti sadisavissajjanatāya te idha na labbhantīti veditabbā.",
  "atk-abh03a:1710_0": "Atha vā pariññākiccaṃ nāma puggalasseva hoti,",
  "atk-abh03a:1710_1": "no okāsassa,",
  "atk-abh03a:1710_2": "puggalova parijānituṃ samattho,",
  "atk-abh03a:1710_3": "no okāsoti puggalavārovettha gahito,",
  "atk-abh03a:1710_4": "na okāsavāro.",
  "atk-abh03a:1710_5": "Tassa pana aggahitattā tadanantaro puggalokāsavāro labbhamānopi na gahito.",
  "atk-abh03a:1710_6": "Yo panesa puggalavāro gahito,",
  "atk-abh03a:1710_7": "tattha paccuppannakāle rūpakkhandhamūlakāni cattāri,",
  "atk-abh03a:1710_8": "vedanākkhandhamūlakāni tīṇi,",
  "atk-abh03a:1710_9": "saññākkhandhamūlakāni dve,",
  "atk-abh03a:1710_10": "saṅkhārakkhandhamūlakaṃ ekanti heṭṭhā vuttanayeneva anulomanaye aggahitaggahaṇena dasa yamakāni.",
  "atk-abh03a:1710_11": "Paṭilomanaye dasāti vīsati.",
  "atk-abh03a:1710_12": "Tathā sesesupīti ekekasmiṃ kāle vīsati vīsati katvā chasu kālesu vīsaṃ yamakasataṃ,",
  "atk-abh03a:1710_13": "cattārīsāni dve pucchāsatāni,",
  "atk-abh03a:1710_14": "asītyādhikāni cattāri atthasatāni ca hontīti idamettha pāḷivavatthānaṃ.",
  "atk-abh03a:1711_0": "Atthavinicchaye panettha atītānāgatapaccuppannasaṅkhātā tayo addhā pavattivāre viya cutipaṭisandhivasena na labbhanti.",
  "atk-abh03a:1711_1": "Pavatte cittakkhaṇavaseneva labbhanti.",
  "atk-abh03a:1711_2": "Tenevettha ‘yo rūpakkhandhaṃ parijānāti,",
  "atk-abh03a:1711_3": "so vedanākkhandhaṃ parijānātī’tiādīsu pucchāsu ‘āmantā’ti vissajjanaṃ kataṃ.",
  "atk-abh03a:1711_4": "Lokuttaramaggakkhaṇasmiñhi nibbānārammaṇena cittena pañcasu khandhesu pariññākiccanibbattiyā yaṃ kiñci",
  "atk-abh03a:1711_5": "ekaṃ khandhaṃ parijānanto itarampi parijānātīti vuccati.",
  "atk-abh03a:1711_6": "Evamettha ‘parijānātī’ti pañhesu anulomanaye pariññākiccassa matthakappattaṃ aggamaggasamaṅgiṃ sandhāya ‘āmantā’ti vuttanti veditabbaṃ.",
  "atk-abh03a:1711_7": "Paṭilomanaye pana ‘na parijānātī’ti pañhesu puthujjanādayo sandhāya ‘āmantā’ti vuttaṃ.",
  "atk-abh03a:1711_8": "‘Parijānitthā’ti imasmiṃ pana atītakālavāre maggānantaraaggaphale ṭhitopi pariññākiccassa niṭṭhitattā parijānitthayeva nāma.",
  "atk-abh03a:1712_0": "209.",
  "atk-abh03a:1712_1": "Yo rūpakkhandhaṃ parijānāti,",
  "atk-abh03a:1712_2": "so vedanākkhandhaṃ parijānitthāti pañhena aggamaggasamaṅgiṃ pucchati.",
  "atk-abh03a:1712_3": "Yasmā panesa khandhapañcakaṃ parijānātiyeva nāma,",
  "atk-abh03a:1712_4": "na tāva niṭṭhitapariññākicco;",
  "atk-abh03a:1712_5": "tasmā ‘no’ti paṭisedho kato.",
  "atk-abh03a:1712_6": "Dutiyapañhe pana parijānitthāti arahantaṃ pucchati.",
  "atk-abh03a:1712_7": "Yasmā paneso niṭṭhitapariññākicco.",
  "atk-abh03a:1712_8": "Natthi tassa pariññeyyaṃ nāma;",
  "atk-abh03a:1712_9": "tasmā ‘no’ti paṭisedho kato.",
  "atk-abh03a:1712_10": "Paṭilomanayavissajjane panettha arahā rūpakkhandhaṃ na parijānātīti arahato pariññāya abhāvena vuttaṃ.",
  "atk-abh03a:1712_11": "Aggamaggasamaṅgī vedanākkhandhaṃ na parijānitthāti arahattamaggaṭṭhassa aniṭṭhitapariññākiccatāya vuttaṃ.",
  "atk-abh03a:1712_12": "Na kevalañca vedanākkhandhameva,",
  "atk-abh03a:1712_13": "ekadhammampi so na parijānittheva.",
  "atk-abh03a:1712_14": "Idaṃ pana pucchāvasena vuttaṃ.",
  "atk-abh03a:1712_15": "No ca rūpakkhandhanti idampi pucchāvaseneva vuttaṃ.",
  "atk-abh03a:1712_16": "Aññampi pana so khandhaṃ parijānāti.",
  "atk-abh03a:1713_0": "210- 211.",
  "atk-abh03a:1713_1": "Yo rūpakkhandhaṃ parijānāti,",
  "atk-abh03a:1713_2": "so vedanākkhandhaṃ parijānissatīti ettha yasmā maggaṭṭhapuggalo ekacittakkhaṇiko,",
  "atk-abh03a:1713_3": "tasmā so parijānissatīti saṅkhaṃ na gacchati.",
  "atk-abh03a:1713_4": "Tena vuttaṃ ‘no’ti.",
  "atk-abh03a:1713_5": "Te rūpakkhandhañca na parijānitthāti pucchāsabhāgena vuttaṃ,",
  "atk-abh03a:1713_6": "na parijāniṃsūti panettha attho.",
  "atk-abh03a:1713_7": "Iminā upāyena sabbattha atthavinicchayo veditabboti.",
  "atk-abh03a:1714_0": "Pariññāvāravaṇṇanā.",
  "atk-abh03a:1715_0": "Khandhayamakavaṇṇanā niṭṭhitā.",
  "atk-abh03a:1716_0": "3. Āyatanayamakaṃ",
  "atk-abh03a:1717_0": "1. Paṇṇattiuddesavāravaṇṇanā",
  "atk-abh03a:1718_0": "1- 9.",
  "atk-abh03a:1718_1": "Idāni mūlayamake desiteyeva kusalādidhamme āyatanavasenāpi saṅgaṇhitvā khandhayamakānantaraṃ desitassa āyatanayamakassa vaṇṇanā hoti.",
  "atk-abh03a:1718_2": "Tattha khandhayamake vuttanayeneva pāḷivavatthānaṃ veditabbaṃ.",
  "atk-abh03a:1718_3": "Yatheva hi tattha paṇṇattivāro,",
  "atk-abh03a:1718_4": "pavattivāro,",
  "atk-abh03a:1718_5": "pariññāvāroti tayo mahāvārā honti,",
  "atk-abh03a:1718_6": "tathā idhāpi.",
  "atk-abh03a:1718_7": "Vacanatthopi nesaṃ tattha vuttanayeneva veditabbo.",
  "atk-abh03a:1718_8": "Idhāpi ca paṇṇattivāro uddesaniddesavasena dvidhā vavatthito.",
  "atk-abh03a:1718_9": "Itare niddesavaseneva.",
  "atk-abh03a:1718_10": "‘Tattha dvādasāyatanānī’ti padaṃ ādiṃ katvā yāva nāyatanā na manoti,",
  "atk-abh03a:1718_11": "tāva paṇṇattivārassa uddesavāro veditabbo.",
  "atk-abh03a:1718_12": "Tattha dvādasāyatanānīti ayaṃ yamakavasena pucchitabbānaṃ āyatanānaṃ uddeso.",
  "atk-abh03a:1718_13": "Cakkhāyatanaṃ…pe…",
  "atk-abh03a:1718_14": "dhammāyatananti tesaññeva pabhedato nāmavavatthānaṃ.",
  "atk-abh03a:1718_15": "Yamakavasena pucchāsukhatthañcettha paṭhamaṃ paṭipāṭiyā ajjhattarūpāyatanāni vuttāni.",
  "atk-abh03a:1718_16": "Pacchā bāhirarūpāyatanāni.",
  "atk-abh03a:1718_17": "Pariyosāne manāyatanadhammāyatanāni.",
  "atk-abh03a:1719_0": "Yathā pana heṭṭhā khandhavasena,",
  "atk-abh03a:1719_1": "evamidha imesaṃ āyatanānaṃ vasena padasodhanavāro,",
  "atk-abh03a:1719_2": "padasodhanamūlacakkavāro,",
  "atk-abh03a:1719_3": "suddhāyatanavāro,",
  "atk-abh03a:1719_4": "suddhāyatanamūlacakkavāroti,",
  "atk-abh03a:1719_5": "cattārova nayavārā honti.",
  "atk-abh03a:1719_6": "Ekeko cettha anulomapaṭilomavasena duvidhoyeva.",
  "atk-abh03a:1719_7": "Tesamattho tattha vuttanayeneva veditabbo.",
  "atk-abh03a:1719_8": "Yathā pana khandhayamake padasodhanavārassa anulomavāre ‘rūpaṃ rūpakkhandho,",
  "atk-abh03a:1719_9": "rūpakkhandho rūpa’ntiādīni pañca yamakāni,",
  "atk-abh03a:1719_10": "tathā idha ‘cakkhu,",
  "atk-abh03a:1719_11": "cakkhāyatanaṃ;",
  "atk-abh03a:1719_12": "cakkhāyatanaṃ;",
  "atk-abh03a:1719_13": "cakkhū’tiādīni dvādasa.",
  "atk-abh03a:1719_14": "Paṭilomavārepi ‘na cakkhu,",
  "atk-abh03a:1719_15": "na cakkhāyatanaṃ;",
  "atk-abh03a:1719_16": "na cakkhāyatanaṃ,",
  "atk-abh03a:1719_17": "na cakkhū’tiādīni dvādasa,",
  "atk-abh03a:1719_18": "padasodhanamūlacakkavārassa panettha anulomavāre ekekāyatanamūlakāni ekādasa ekādasa katvā dvattiṃsasataṃ yamakāni.",
  "atk-abh03a:1719_19": "Paṭilomavārepi dvattiṃsasatameva.",
  "atk-abh03a:1719_20": "Suddhāyatanavārassāpi anulomavāre dvādasa,",
  "atk-abh03a:1719_21": "paṭilomavāre dvādasa,",
  "atk-abh03a:1719_22": "suddhāyatanamūlacakkavārassāpi anulomavāre ekekāyatanamūlakāni ekādasa ekādasa katvā dvattiṃsasataṃ yamakāni.",
  "atk-abh03a:1719_23": "Paṭilomavārepi dvattiṃsasatamevāti evamidha chasattatādhikehi pañcahi yamakasatehi,",
  "atk-abh03a:1719_24": "dvipaññāsādhikehi ekādasahi pucchāsatehi,",
  "atk-abh03a:1719_25": "caturādhikehi tevīsāya atthasatehi ca paṭimaṇḍito paṇṇattivārassa uddesavāro veditabbo.",
  "atk-abh03a:1720_0": "Paṇṇattiuddesavāravaṇṇanā.",
  "atk-abh03a:1721_0": "1. Paṇṇattiniddesavāravaṇṇanā",
  "atk-abh03a:1722_0": "10- 17.",
  "atk-abh03a:1722_1": "Niddesavāre pana heṭṭhā khandhayamakassa paṇṇattivāraniddese vuttanayeneva attho veditabbo.",
  "atk-abh03a:1722_2": "Aññatra visesā.",
  "atk-abh03a:1722_3": "Tatrāyaṃ viseso –",
  "atk-abh03a:1722_4": "dibbacakkhūti dutiyavijjāñāṇaṃ.",
  "atk-abh03a:1722_5": "Paññācakkhūti tatiyavijjāñāṇaṃ.",
  "atk-abh03a:1722_6": "Dibbasotanti dutiyaabhiññāñāṇaṃ.",
  "atk-abh03a:1722_7": "Taṇhāsotanti taṇhāva.",
  "atk-abh03a:1722_8": "Avaseso kāyoti nāmakāyo, rūpakāyo,",
  "atk-abh03a:1722_9": "hatthikāyo,",
  "atk-abh03a:1722_10": "assakāyoti evamādi.",
  "atk-abh03a:1722_11": "Avasesaṃ rūpanti rūpāyatanato sesaṃ bhūtupādāyarūpañceva piyarūpasātarūpañca.",
  "atk-abh03a:1722_12": "Sīlagandhotiādīni vāyanaṭṭhena sīlādīnaṃyeva nāmāni.",
  "atk-abh03a:1722_13": "Attharasotiādīnipi sādhumadhuraṭṭhena atthādīnaññeva nāmāni.",
  "atk-abh03a:1722_14": "Avaseso dhammoti pariyattidhammādianekappabhedoti ayamettha viseso.",
  "atk-abh03a:1723_0": "Paṇṇattiniddesavāravaṇṇanā.",
  "atk-abh03a:1724_0": "2. Pavattivāravaṇṇanā",
  "atk-abh03a:1725_0": "18- 21.",
  "atk-abh03a:1725_1": "Idhāpi ca pavattivārassa uppādavārādīsu tīsu antaravāresu ekekasmiṃ chaḷeva kālabhedā.",
  "atk-abh03a:1725_2": "Tesaṃ ekekasmiṃ kāle puggalavārādayo tayo vārā.",
  "atk-abh03a:1725_3": "Te sabbepi anulomapaṭilomanayavasena duvidhāva honti.",
  "atk-abh03a:1725_4": "Tattha paccuppannakāle puggalavārassa anulomanaye yathā khandhayamake rūpakkhandhamūlakāni cattāri,",
  "atk-abh03a:1725_5": "vedanākkhandhamūlakāni tīṇi,",
  "atk-abh03a:1725_6": "saññākkhandhamūlakāni dve,",
  "atk-abh03a:1725_7": "saṅkhārakkhandhamūlakaṃ ekanti aggahitaggahaṇena dasa yamakāni honti.",
  "atk-abh03a:1725_8": "Evaṃ “yassa cakkhāyatanaṃ uppajjati,",
  "atk-abh03a:1725_9": "tassa sotāyatanaṃ uppajjati;",
  "atk-abh03a:1725_10": "yassa vā pana sotāyatanaṃ uppajjati,",
  "atk-abh03a:1725_11": "tassa cakkhāyatanaṃ uppajjati;",
  "atk-abh03a:1725_12": "yassa cakkhāyatanaṃ uppajjati,",
  "atk-abh03a:1725_13": "tassa ghāṇāyatanaṃ,",
  "atk-abh03a:1725_14": "jivhāyatanaṃ,",
  "atk-abh03a:1725_15": "kāyāyatanaṃ,",
  "atk-abh03a:1725_16": "rūpāyatanaṃ,",
  "atk-abh03a:1725_17": "saddāyatanaṃ,",
  "atk-abh03a:1725_18": "gandhāyatanaṃ,",
  "atk-abh03a:1725_19": "rasāyatanaṃ,",
  "atk-abh03a:1725_20": "phoṭṭhabbāyatanaṃ,",
  "atk-abh03a:1725_21": "manāyatanaṃ,",
  "atk-abh03a:1725_22": "dhammāyatanaṃ,",
  "atk-abh03a:1725_23": "uppajjati;",
  "atk-abh03a:1725_24": "yassa vā pana dhammāyatanaṃ uppajjati,",
  "atk-abh03a:1725_25": "tassa cakkhāyatanaṃ uppajjatī”ti evaṃ cakkhāyatanamūlakāni ekādasa.",
  "atk-abh03a:1725_26": "“Yassa sotāyatanaṃ uppajjati,",
  "atk-abh03a:1725_27": "tassa ghānāyatanaṃ uppajjatī”tiādinā nayena sotāyatanamūlakāni dasa;",
  "atk-abh03a:1725_28": "ghānāyatanamūlakāni nava,",
  "atk-abh03a:1725_29": "jivhāyatanamūlakāni aṭṭha;",
  "atk-abh03a:1725_30": "kāyāyatanamūlakāni satta;",
  "atk-abh03a:1725_31": "rūpāyatanamūlakāni cha;",
  "atk-abh03a:1725_32": "saddāyatanamūlakāni pañca;",
  "atk-abh03a:1725_33": "gandhāyatanamūlakāni cattāri;",
  "atk-abh03a:1725_34": "rasāyatanamūlakāni tīṇi;",
  "atk-abh03a:1725_35": "phoṭṭhabbāyatanamūlakāni dve;",
  "atk-abh03a:1725_36": "manāyatanamūlakaṃ ekanti aggahitaggahaṇena chasaṭṭhi yamakāni honti.",
  "atk-abh03a:1726_0": "Tattha cakkhāyatanamūlakesu ekādasasu “yassa cakkhāyatanaṃ uppajjati,",
  "atk-abh03a:1726_1": "tassa sotāyatanaṃ,",
  "atk-abh03a:1726_2": "ghānāyatanaṃ,",
  "atk-abh03a:1726_3": "rūpāyatanaṃ,",
  "atk-abh03a:1726_4": "manāyatanaṃ,",
  "atk-abh03a:1726_5": "dhammāyatanaṃ uppajjatī”ti imāni pañceva vissajjitāni.",
  "atk-abh03a:1726_6": "Tesu paṭhamaṃ vissajjetabbaṃ tāva vissajjitaṃ.",
  "atk-abh03a:1726_7": "Dutiyaṃ kiñcāpi paṭhamena sadisavissajjanaṃ,",
  "atk-abh03a:1726_8": "cakkhusotāyatanānaṃ pavattiṭṭhāne pana ghānāyatanassa na ekantena pavattito “kathaṃ nu kho etaṃ vissajjetabba”nti vimatinivāraṇatthaṃ vissajjitaṃ.",
  "atk-abh03a:1726_9": "Rūpāyatanamanāyatanadhammāyatanehi saddhiṃ tīṇi yamakāni asadisavissajjanattā vissajjitāni.",
  "atk-abh03a:1726_10": "Sesesu jivhāyatanakāyāyatanehi tāva saddhiṃ dve yamakāni purimehi dvīhi saddhiṃ sadisavissajjanāni.",
  "atk-abh03a:1726_11": "Saddāyatanassa paṭisandhikkhaṇe anuppattito tena saddhiṃ yamakassa vissajjanameva natthi.",
  "atk-abh03a:1726_12": "Gandharasaphoṭṭhabbāyatanehipi saddhiṃ tīṇi yamakāni purimehi dvīhi sadisavissajjanāneva hontīti tantiyā lahubhāvatthaṃ saṅkhittāni.",
  "atk-abh03a:1726_13": "Sotāyatanamūlakesu yaṃ labbhati,",
  "atk-abh03a:1726_14": "taṃ purimehi sadisavissajjanamevāti ekampi pāḷiṃ nāruḷhaṃ.",
  "atk-abh03a:1726_15": "Ghānāyatanamūlakesu rūpāyatanena saddhiṃ ekaṃ,",
  "atk-abh03a:1726_16": "manāyatanadhammāyatanehi saddhiṃ dveti tīṇi yamakāni pāḷiṃ āruḷhāni.",
  "atk-abh03a:1726_17": "Sesāni ghānāyatanayamakena sadisavissajjanattā nāruḷhāni.",
  "atk-abh03a:1726_18": "Tathā jivhāyatanakāyāyatanamūlakāni.",
  "atk-abh03a:1726_19": "Rūpāyatanamūlakesu manāyatanadhammāyatanehi saddhiṃ dveyeva vissajjitāni.",
  "atk-abh03a:1726_20": "Gandharasaphoṭṭhabbehi pana saddhiṃ tīṇi rūpāyatanamanāyatanehi saddhiṃ sadisavissajjanāni.",
  "atk-abh03a:1726_21": "Yatheva hettha “sarūpakānaṃ acittakāna”ntiādi vuttaṃ,",
  "atk-abh03a:1726_22": "tathā idhāpi “sarūpakānaṃ agandhakānaṃ,",
  "atk-abh03a:1726_23": "arasakānaṃ aphoṭṭhabbakāna”nti yojanā veditabbā.",
  "atk-abh03a:1726_24": "Gandhādīni cettha āyatanabhūtāneva adhippetāni.",
  "atk-abh03a:1726_25": "Tasmā “sarūpakānaṃ sagandhāyatanāna”nti āyatanavasenettha attho daṭṭhabbo.",
  "atk-abh03a:1727_0": "Saddāyatanamūlakāni atthābhāvato pāḷiṃ nāruḷhāneva.",
  "atk-abh03a:1727_1": "Gandharasaphoṭṭhabbamūlakāni cattāri tīṇi dve ca heṭṭhimehi sadisavissajjanattā pāḷiṃ nāruḷhāni.",
  "atk-abh03a:1727_2": "Manāyatanamūlakaṃ vissajjitamevāti evametāni paccuppannakāle puggalavārassa anulomanaye katipayayamakavissajjaneneva",
  "atk-abh03a:1727_3": "chasaṭṭhiyamakāni vissajjitāni nāma hontīti veditabbāni.",
  "atk-abh03a:1727_4": "Yathā ca puggalavāre,",
  "atk-abh03a:1727_5": "evaṃ okāsavārepi puggalokāsavārepi chasaṭṭhīti paccuppannakāle tīsu vāresu anulomanaye aṭṭhanavutisataṃ yamakāni honti.",
  "atk-abh03a:1727_6": "Yathā ca anulomanaye,",
  "atk-abh03a:1727_7": "evaṃ paṭilomanayepīti sabbānipi paccuppannakāle channavutādhikāni tīṇi yamakasatāni honti.",
  "atk-abh03a:1727_8": "Tesu dvānavutādhikāni satta pucchāsatāni,",
  "atk-abh03a:1727_9": "caturāsītādhikāni ca pannarasa atthasatāni hontīti veditabbāni.",
  "atk-abh03a:1727_10": "Evaṃ sesesupi pañcasu kālabhedesūti sabbānipi chasattatādhikāni tevīsati yamakasatāni.",
  "atk-abh03a:1727_11": "Tato diguṇā pucchā,",
  "atk-abh03a:1727_12": "tato diguṇā atthāti idamettha uppādavāre pāḷivavatthānaṃ.",
  "atk-abh03a:1727_13": "Nirodhavārauppādanirodhavāresupi eseva nayoti.",
  "atk-abh03a:1727_14": "Sabbasmimpi pavattivāre aṭṭhavīsāni ekasattati yamakasatāni.",
  "atk-abh03a:1727_15": "Tato diguṇā pucchā,",
  "atk-abh03a:1727_16": "tato diguṇā atthā veditabbā.",
  "atk-abh03a:1727_17": "Pāḷi pana manāyatanaṃ dhammāyatanañca ekasadisaṃ,",
  "atk-abh03a:1727_18": "nānaṃ natthi.",
  "atk-abh03a:1727_19": "Upari pana “vārasaṅkhepo hotī”tiādīni vatvā tattha tattha saṅkhittā.",
  "atk-abh03a:1727_20": "Tasmā yaṃ tattha tattha saṅkhittaṃ,",
  "atk-abh03a:1727_21": "taṃ sabbaṃ asammuyhantehi sallakkhetabbaṃ.",
  "atk-abh03a:1728_0": "Atthavinicchaye panettha idaṃ nayamukhaṃ.",
  "atk-abh03a:1728_1": "Sacakkhukānaṃ asotakānanti apāye jātibadhiraopapātikaṃ sandhāya vuttaṃ.",
  "atk-abh03a:1728_2": "So hi sacakkhuko asotako hutvā upapajjati. Yathāha –",
  "atk-abh03a:1728_3": "“kāmadhātuyā upapattikkhaṇe kassaci aparāni dasāyatanāni pātubhavanti.",
  "atk-abh03a:1728_4": "Opapātikānaṃ petānaṃ,",
  "atk-abh03a:1728_5": "opapātikānaṃ asurānaṃ,",
  "atk-abh03a:1728_6": "opapātikānaṃ tiracchānagatānaṃ,",
  "atk-abh03a:1728_7": "opapātikānaṃ nerayikānaṃ;",
  "atk-abh03a:1728_8": "jaccabadhirānaṃ upapattikkhaṇe dasāyatanāni pātubhavanti,",
  "atk-abh03a:1728_9": "cakkhāyatanaṃ rūpaghānagandhajivhārasakāyaphoṭṭhabbāyatanaṃ manāyatanaṃ dhammāyatana”nti.",
  "atk-abh03a:1728_10": "Sacakkhukānaṃ sasotakānanti sugatiduggatīsu paripuṇṇāyatane ca opapātike rūpībrahmāno ca sandhāya vuttaṃ.",
  "atk-abh03a:1728_11": "Te hi sacakkhukā sasotakā hutvā upapajjanti. Yathāha –",
  "atk-abh03a:1728_12": "“kāmadhātuyā upapattikkhaṇe kassaci ekādasāyatanāni pātubhavanti;",
  "atk-abh03a:1728_13": "kāmāvacarānaṃ devānaṃ,",
  "atk-abh03a:1728_14": "paṭhamakappikānaṃ manussānaṃ,",
  "atk-abh03a:1728_15": "opapātikānaṃ petānaṃ,",
  "atk-abh03a:1728_16": "opapātikānaṃ asurānaṃ,",
  "atk-abh03a:1728_17": "opapātikānaṃ tiracchānagatānaṃ,",
  "atk-abh03a:1728_18": "opapātikānaṃ nerayikānaṃ,",
  "atk-abh03a:1728_19": "paripuṇṇāyatanānaṃ.",
  "atk-abh03a:1728_20": "Rūpadhātuyā upapattikkhaṇe pañcāyatanāni pātubhavanti,",
  "atk-abh03a:1728_21": "cakkhāyatanaṃ rūpasotamanāyatanaṃ dhammāyatana”nti.",
  "atk-abh03a:1729_0": "Aghānakānanti brahmapārisajjādayo sandhāya vuttaṃ.",
  "atk-abh03a:1729_1": "Te hi sacakkhukā aghānakā hutvā upapajjanti.",
  "atk-abh03a:1729_2": "Kāmadhātuyaṃ pana aghānako opapātiko natthi.",
  "atk-abh03a:1729_3": "Yadi bhaveyya “kassaci aṭṭhāyatanāni pātubhavantī”ti vedayya.",
  "atk-abh03a:1729_4": "Yo gabbhaseyyako pana aghānako siyā,",
  "atk-abh03a:1729_5": "so “sacakkhukāna”nti vacanato idha anadhippeto.",
  "atk-abh03a:1729_6": "Sacakkhukānaṃ saghānakānanti jaccabadhirampi paripuṇṇāyatanampi opapātikaṃ sandhāya vuttaṃ.",
  "atk-abh03a:1729_7": "Saghānakānaṃ acakkhukānanti jaccandhampi jaccabadhirampi opapātikaṃ sandhāya vuttameva.",
  "atk-abh03a:1729_8": "Saghānakānaṃ sacakkhukānanti paripuṇṇāyatanameva opapātikaṃ sandhāya vuttaṃ.",
  "atk-abh03a:1730_0": "Sarūpakānaṃ acakkhukānanti ettha jaccandhajaccabadhiraopapātikesu aññataropi gabbhaseyyakopi labbhatiyeva.",
  "atk-abh03a:1730_1": "Sacittakānaṃ acakkhukānanti ettha heṭṭhā vuttehi jaccandhādīhi tīhi saddhiṃ arūpinopi labbhanti.",
  "atk-abh03a:1730_2": "Acakkhukānanti ettha purimapade vuttehi catūhi saddhiṃ asaññasattāpi labbhanti.",
  "atk-abh03a:1730_3": "Sarūpakānaṃ aghānakānanti ettha gabbhaseyyakā ca asaññasattā ca sesarūpībrahmāno ca labbhanti.",
  "atk-abh03a:1730_4": "Sacittakānaṃ aghānakānanti ettha gabbhaseyyakā ca rūpārūpabrahmāno ca labbhanti.",
  "atk-abh03a:1730_5": "Acittakānaṃ arūpakānantipadesu pana ekavokāracatuvokārasattāva labbhantīti iminā nayena sabbesu puggalavāresu puggalavibhāgo veditabbo.",
  "atk-abh03a:1731_0": "22- 254.",
  "atk-abh03a:1731_1": "Okāsavāre yattha cakkhāyatananti rūpībrahmalokaṃ pucchati.",
  "atk-abh03a:1731_2": "Teneva āmantāti vuttaṃ.",
  "atk-abh03a:1731_3": "Tasmiñhi tale niyamato tāni āyatanāni paṭisandhiyaṃ uppajjanti.",
  "atk-abh03a:1731_4": "Idamettha nayamukhaṃ.",
  "atk-abh03a:1731_5": "Iminā nayamukhena sakalepi pavattivāre attho veditabbo.",
  "atk-abh03a:1731_6": "Pariññāvāro khandhayamake vuttanayoyevāti.",
  "atk-abh03a:1732_0": "Pavattivāravaṇṇanā.",
  "atk-abh03a:1733_0": "Āyatanayamakavaṇṇanā niṭṭhitā.",
  "atk-abh03a:1734_0": "4. Dhātuyamakaṃ",
  "atk-abh03a:1735_0": "1- 19.",
  "atk-abh03a:1735_1": "Idāni teyeva mūlayamake desite kusalādidhamme dhātuvasena saṅgaṇhitvā āyatanayamakānantaraṃ desitassa dhātuyamakassa vaṇṇanā hoti.",
  "atk-abh03a:1735_2": "Tattha āyatanayamake vuttanayeneva pāḷivavatthānaṃ vetidabbaṃ.",
  "atk-abh03a:1735_3": "Idhāpi hi paṇṇattivārādayo tayo mahāvārā,",
  "atk-abh03a:1735_4": "avasesā antaravārā ca saddhiṃ kālappabhedādīhi āyatanayamake āgatasadisāyeva.",
  "atk-abh03a:1735_5": "Idhāpi ca yamakapucchāsukhatthaṃ paṭipāṭiyā ajjhattikabāhirā rūpadhātuyova vatvā viññāṇadhātuyo vuttā.",
  "atk-abh03a:1735_6": "Dhātūnaṃ pana bahuttā idha āyatanayamakato bahutarāni yamakāni,",
  "atk-abh03a:1735_7": "yamakadiguṇā pucchā,",
  "atk-abh03a:1735_8": "pucchādiguṇā ca atthā honti.",
  "atk-abh03a:1735_9": "Tattha cakkhudhātumūlakādīsu yamakesu labbhamānānaṃ yamakānaṃ atthavinicchayo āyatanayamake vuttanayeneva veditabbo.",
  "atk-abh03a:1735_10": "Taṃsadisāyeva hettha atthagati,",
  "atk-abh03a:1735_11": "teneva ca kāraṇena pāḷipi saṅkhittā.",
  "atk-abh03a:1735_12": "Pariññāvāro pākatikoyevāti.",
  "atk-abh03a:1736_0": "Dhātuyamakavaṇṇanā niṭṭhitā.",
  "atk-abh03a:1737_0": "5. Saccayamakaṃ",
  "atk-abh03a:1738_0": "1. Paṇṇattivāravaṇṇanā",
  "atk-abh03a:1739_0": "1- 9.",
  "atk-abh03a:1739_1": "Idāni teyeva mūlayamake desite kusalādidhamme saccavasena saṅgaṇhitvā dhātuyamakānantaraṃ desitassa saccayamakassa vaṇṇanā hoti.",
  "atk-abh03a:1739_2": "Tatthāpi heṭṭhā vuttanayeneva paṇṇattivārādayo tayo mahāvārā antaravārādayo ca avasesappabhedā veditabbā.",
  "atk-abh03a:1739_3": "Paṇṇattivāre panettha catunnaṃ saccānaṃ vasena padasodhanavāro,",
  "atk-abh03a:1739_4": "padasodhanamūlacakkavāro,",
  "atk-abh03a:1739_5": "suddhasaccavāro,",
  "atk-abh03a:1739_6": "suddhasaccamūlacakkavāroti imesu catūsu vāresu yamakagaṇanā veditabbā.",
  "atk-abh03a:1740_0": "10- 26.",
  "atk-abh03a:1740_1": "Paṇṇattivāraniddese pana avasesaṃ dukkhasaccanti dukkhavedanāya ceva taṇhāya ca vinimuttā tebhūmakadhammā veditabbā.",
  "atk-abh03a:1740_2": "Avaseso samudayoti saccavibhaṅge niddiṭṭhakāmāvacarakusalādibhedo dukkhasaccassa paccayo.",
  "atk-abh03a:1740_3": "Avaseso nirodhoti tadaṅgavikkhambhanasamucchedapaṭipassaddhinirodho ceva khaṇabhaṅganirodho ca.",
  "atk-abh03a:1740_4": "Avaseso maggoti “tasmiṃ kho pana samaye pañcaṅgiko maggo hoti,",
  "atk-abh03a:1740_5": "aṭṭhaṅgiko maggo,",
  "atk-abh03a:1740_6": "micchāmaggo,",
  "atk-abh03a:1740_7": "jaṅghamaggo,",
  "atk-abh03a:1740_8": "sakaṭamaggo”ti evamādiko.",
  "atk-abh03a:1741_0": "Paṇṇattivāravaṇṇanā.",
  "atk-abh03a:1742_0": "2. Pavattivāravaṇṇanā",
  "atk-abh03a:1743_0": "27- 164.",
  "atk-abh03a:1743_1": "Pavattivāre panettha paccuppannakāle puggalavārassa anulomanaye “yassa dukkhasaccaṃ uppajjati,",
  "atk-abh03a:1743_2": "tassa samudayasaccaṃ uppajjati;",
  "atk-abh03a:1743_3": "yassa vā pana samudayasaccaṃ uppajjati,",
  "atk-abh03a:1743_4": "tassa dukkhasaccaṃ uppajjatī”ti dukkhasaccamūlakehi tīhi,",
  "atk-abh03a:1743_5": "samudayasaccamūlakehi dvīhi,",
  "atk-abh03a:1743_6": "nirodhasaccamūlakena ekenāti labbhamānañca alabbhamānañca gahetvā pāḷivasena chahi yamakehi bhavitabbaṃ.",
  "atk-abh03a:1743_7": "Tesu yasmā nirodhassa neva uppādo,",
  "atk-abh03a:1743_8": "na nirodho yujjati,",
  "atk-abh03a:1743_9": "tasmā dukkhasaccamūlakāni samudayasaccamaggasaccehi saddhiṃ dve,",
  "atk-abh03a:1743_10": "samudayasaccamūlakaṃ maggasaccena saddhiṃ ekanti tīṇi yamakāni āgatāni.",
  "atk-abh03a:1743_11": "Tassa paṭilomanayepi okāsavārādīsupi eseva nayo.",
  "atk-abh03a:1743_12": "Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "atk-abh03a:1743_13": "Atthavinicchaye panettha idaṃ lakkhaṇaṃ –",
  "atk-abh03a:1743_14": "imassa hi saccayamakassa pavattivāre nirodhasaccaṃ tāva na labbhateva.",
  "atk-abh03a:1743_15": "Sesesu pana tīsu samudayasaccamaggasaccāni ekantena pavattiyaṃyeva labbhanti.",
  "atk-abh03a:1743_16": "Dukkhasaccaṃ cutipaṭisandhīsupi pavattepi labbhati.",
  "atk-abh03a:1743_17": "Paccuppannādayo pana tayo kālā cutipaṭisandhīnampi pavattiyāpi vasena labbhanti.",
  "atk-abh03a:1743_18": "Evamettha yaṃ yaṃ labbhati,",
  "atk-abh03a:1743_19": "tassa tassa vasena atthavinicchayo veditabbo.",
  "atk-abh03a:1744_0": "Tatridaṃ nayamukhaṃ –",
  "atk-abh03a:1744_1": "sabbesaṃ upapajjantānanti antamaso suddhāvāsānampi.",
  "atk-abh03a:1744_2": "Tepi hi dukkhasacceneva upapajjanti.",
  "atk-abh03a:1744_3": "Taṇhāvippayuttacittassāti idaṃ dukkhasaccasamudayasaccesu ekakoṭṭhāsassa uppattidassanatthaṃ vuttaṃ.",
  "atk-abh03a:1744_4": "Tasmā pañcavokāravaseneva gahetabbaṃ.",
  "atk-abh03a:1744_5": "Catuvokāre pana taṇhāvippayuttassa phalasamāpatticittassa uppādakkhaṇe ekampi saccaṃ nuppajjati.",
  "atk-abh03a:1744_6": "Idaṃ idha na gahetabbaṃ.",
  "atk-abh03a:1744_7": "Tesaṃ dukkhasaccañcāti tasmiñhi khaṇe taṇhaṃ ṭhapetvā sesaṃ dukkhasaccaṃ nāma hotīti sandhāyetaṃ vuttaṃ.",
  "atk-abh03a:1744_8": "Maggassa uppādakkhaṇepi eseva nayo.",
  "atk-abh03a:1744_9": "Tattha pana rūpameva dukkhasaccaṃ nāma.",
  "atk-abh03a:1744_10": "Sesā maggasampayuttakā dhammā saccavinimuttā.",
  "atk-abh03a:1744_11": "Teneva kāraṇena “arūpe maggassa uppādakkhaṇe tesaṃ maggasaccaṃ uppajjati,",
  "atk-abh03a:1744_12": "no ca tesaṃ dukkhasaccaṃ uppajjatī”ti vuttaṃ.",
  "atk-abh03a:1744_13": "Sabbesaṃ upapajjantānaṃ pavatte taṇhāvippayuttacittassa uppādakkhaṇe tesaṃ tatthāti tesaṃ tasmiṃ upapattikkhaṇe",
  "atk-abh03a:1744_14": "taṇhāvippayuttacittuppattikkhaṇe cāti evamettha khaṇavasena okāso veditabbo.",
  "atk-abh03a:1744_15": "Aññesupi evarūpesu eseva nayo.",
  "atk-abh03a:1744_16": "Anabhisametāvīnanti catusaccapaṭivedhasaṅkhātaṃ abhisamayaṃ appattasattānaṃ.",
  "atk-abh03a:1744_17": "Abhisametāvīnanti abhisamitasaccānanti.",
  "atk-abh03a:1744_18": "Iminā nayamukhena sabbattha atthavinicchayo veditabbo.",
  "atk-abh03a:1745_0": "Pavattivāravaṇṇanā.",
  "atk-abh03a:1746_0": "3. Pariññāvāravaṇṇanā",
  "atk-abh03a:1747_0": "165- 170.",
  "atk-abh03a:1747_1": "Pariññāvāre pana ñātapariññā,",
  "atk-abh03a:1747_2": "tīraṇapariññā,",
  "atk-abh03a:1747_3": "pahānapariññāti tissopettha pariññāyo labbhanti.",
  "atk-abh03a:1747_4": "Yasmā ca lokuttaradhammesu pariññā nāma natthi;",
  "atk-abh03a:1747_5": "tasmā idha dve saccāni gahitāni.",
  "atk-abh03a:1747_6": "Tattha dukkhasaccaṃ parijānātīti ñātatīraṇapariññāvaseneva vuttaṃ.",
  "atk-abh03a:1747_7": "Samudayasaccaṃ pajahatīti ñātapahānapariññāvasena.",
  "atk-abh03a:1747_8": "Iti imāsaṃ pariññānaṃ vasena sabbapadesu attho veditabboti.",
  "atk-abh03a:1748_0": "Pariññāvāravaṇṇanā.",
  "atk-abh03a:1749_0": "Saccayamakavaṇṇanā niṭṭhitā.",
  "atk-abh03a:1750_0": "6. Saṅkhārayamakaṃ",
  "atk-abh03a:1751_0": "1. Paṇṇattivāravaṇṇanā",
  "atk-abh03a:1752_0": "1.",
  "atk-abh03a:1752_1": "Idāni tesaññeva mūlayamake desitānaṃ kusalādidhammānaṃ labbhamānavasena ekadesaṃ saṅgaṇhitvā saccayamakānantaraṃ",
  "atk-abh03a:1752_2": "desitassa saṅkhārayamakassa vaṇṇanā hoti.",
  "atk-abh03a:1752_3": "Tatthāpi heṭṭhā vuttanayeneva paṇṇattivārādayo tayo mahāvārā,",
  "atk-abh03a:1752_4": "antaravārādayo ca avasesapabhedā veditabbā.",
  "atk-abh03a:1752_5": "Ayaṃ panettha viseso –",
  "atk-abh03a:1752_6": "paṇṇattivāre tāva yathā heṭṭhā khandhādayo dhamme uddisitvā “rūpaṃ rūpakkhandho;",
  "atk-abh03a:1752_7": "cakkhu cakkhāyatanaṃ;",
  "atk-abh03a:1752_8": "cakkhu cakkhudhātu;",
  "atk-abh03a:1752_9": "dukkhaṃ dukkhasacca”nti padasodhanavāro āraddho.",
  "atk-abh03a:1752_10": "Tathā anārabhitvā “assāsapassāsā kāyasaṅkhāro”ti paṭhamaṃ tayopi saṅkhārā vibhajitvā dassitā.",
  "atk-abh03a:1753_0": "Tattha kāyassa saṅkhāro kāyasaṅkhāro.",
  "atk-abh03a:1753_1": "“Assāsapassāsā kāyikā,",
  "atk-abh03a:1753_2": "ete dhammā kāyappaṭibaddhā”ti hi vacanato kāraṇabhūtassa karajakāyassa phalabhūto eva saṅkhāroti kāyasaṅkhāro.",
  "atk-abh03a:1753_3": "Aparo nayo –",
  "atk-abh03a:1753_4": "saṅkhariyatīti saṅkhāro.",
  "atk-abh03a:1753_5": "Kena saṅkhariyatīti? Kāyena.",
  "atk-abh03a:1753_6": "Ayañhi vāto viya bhastāya karajakāyena saṅkhariyatīti.",
  "atk-abh03a:1753_7": "Evampi kāyassa saṅkhāroti kāyasaṅkhāro.",
  "atk-abh03a:1753_8": "Kāyena kato assāsapassāsavātoti attho.",
  "atk-abh03a:1753_9": "“Pubbeva kho,",
  "atk-abh03a:1753_10": "āvuso visākha,",
  "atk-abh03a:1753_11": "vitakketvā vicāretvā pacchā vācaṃ bhindati,",
  "atk-abh03a:1753_12": "tasmā vitakkavicārā vacīsaṅkhāro”ti vacanato pana saṅkharotīti saṅkhāro.",
  "atk-abh03a:1753_13": "Kiṃ saṅkharoti? Vaciṃ.",
  "atk-abh03a:1753_14": "Vaciyā saṅkhāroti vacīsaṅkhāro.",
  "atk-abh03a:1753_15": "Vacībhedasamuṭṭhāpakassa vitakkavicāradvayassetaṃ nāmaṃ.",
  "atk-abh03a:1753_16": "“Saññā ca vedanā ca cetasikā ete dhammā cittapaṭibaddhā”ti vacanatoyeva pana tatiyapadepi saṅkhariyatīti saṅkhāro.",
  "atk-abh03a:1753_17": "Kena saṅkhariyati? Cittena.",
  "atk-abh03a:1753_18": "Karaṇatthe sāmivacanaṃ katvā cittassa saṅkhāroti cittasaṅkhāro.",
  "atk-abh03a:1753_19": "Sabbesampi cittasamuṭṭhānānaṃ cetasikadhammānametaṃ adhivacanaṃ.",
  "atk-abh03a:1753_20": "Vitakkavicārānaṃ pana vacīsaṅkhārabhāvena visuṃ gahitattā “ṭhapetvā vitakkavicāre”ti vuttaṃ.",
  "atk-abh03a:1754_0": "2- 7.",
  "atk-abh03a:1754_1": "Idāni kāyo kāyasaṅkhāroti padasodhanavāro āraddho.",
  "atk-abh03a:1754_2": "Tassa anulomanaye tīṇi,",
  "atk-abh03a:1754_3": "paṭilomanaye tīṇīti cha yamakāni.",
  "atk-abh03a:1754_4": "Padasodhanamūlacakkavāre ekekasaṅkhāramūlakāni dve dve katvā anulomanaye cha,",
  "atk-abh03a:1754_5": "paṭilomanaye chāti dvādasa yamakāni.",
  "atk-abh03a:1754_6": "Suddhasaṅkhāravāre pana yathā suddhakhandhavārādīsu “rūpaṃ khandho,",
  "atk-abh03a:1754_7": "khandhā rūpaṃ;",
  "atk-abh03a:1754_8": "cakkhu āyatanaṃ,",
  "atk-abh03a:1754_9": "āyatanā cakkhū”tiādinā nayena yamakāni vuttāni.",
  "atk-abh03a:1754_10": "Evaṃ “kāyo saṅkhāro,",
  "atk-abh03a:1754_11": "saṅkhārā kāyo”ti avatvā “kāyasaṅkhāro vacīsaṅkhāro,",
  "atk-abh03a:1754_12": "vacīsaṅkhāro kāyasaṅkhāro”tiādinā nayena kāyasaṅkhāramūlakāni dve,",
  "atk-abh03a:1754_13": "vacīsaṅkhāramūlakaṃ ekanti anulome tīṇi,",
  "atk-abh03a:1754_14": "paṭilome tīṇīti sabbānipi suddhikavāre cha yamakāni vuttāni.",
  "atk-abh03a:1754_15": "Kiṃ kāraṇā?",
  "atk-abh03a:1754_16": "Suddhikaekekapadavasena atthābhāvato.",
  "atk-abh03a:1754_17": "Yathā hi khandhayamakādīsu rūpādivisiṭṭhānaṃ khandhānaṃ cakkhādivisiṭṭhānañca āyatanādīnaṃ adhippetattā “rūpaṃ khandho,",
  "atk-abh03a:1754_18": "khandhā rūpaṃ,",
  "atk-abh03a:1754_19": "cakkhu āyatanaṃ,",
  "atk-abh03a:1754_20": "āyatanā cakkhū”ti suddhikaekekapadavasena attho atthi.",
  "atk-abh03a:1754_21": "Evamidha “kāyo saṅkhāro,",
  "atk-abh03a:1754_22": "saṅkhārā kāyo”ti natthi.",
  "atk-abh03a:1754_23": "Kāyasaṅkhāroti pana dvīhipi padehi ekova attho labbhati.",
  "atk-abh03a:1754_24": "Assāso vā passāso vāti suddhikaekekapadavasena atthābhāvato “kāyo saṅkhāro,",
  "atk-abh03a:1754_25": "saṅkhārā kāyo”ti na vuttaṃ.",
  "atk-abh03a:1754_26": "“Kāyo kāyasaṅkhāro”tiādi pana vattabbaṃ siyā.",
  "atk-abh03a:1754_27": "Tampi kāyavacīcittapadehi idha adhippetānaṃ saṅkhārānaṃ aggahitattā na yujjati.",
  "atk-abh03a:1754_28": "Suddhasaṅkhāravāro hesa.",
  "atk-abh03a:1754_29": "Padasodhane pana vināpi atthena vacanaṃ yujjatīti tattha so nayo gahitova.",
  "atk-abh03a:1754_30": "Idha pana kāyasaṅkhārassa vacīsaṅkhārādīhi,",
  "atk-abh03a:1754_31": "vacīsaṅkhārassa ca cittasaṅkhārādīhi,",
  "atk-abh03a:1754_32": "cittasaṅkhārassa ca kāyasaṅkhārādīhi,",
  "atk-abh03a:1754_33": "aññattā “kāyasaṅkhāro vacīsaṅkhāro,",
  "atk-abh03a:1754_34": "vacīsaṅkhāro,",
  "atk-abh03a:1754_35": "kāyasaṅkhāro”ti ekekasaṅkhāramūlakāni dve dve katvā cha yamakāni yujjanti.",
  "atk-abh03a:1754_36": "Tesu aggahitaggahaṇena tīṇeva labbhanti.",
  "atk-abh03a:1754_37": "Tasmā tāneva dassetuṃ anulomanaye tīṇi,",
  "atk-abh03a:1754_38": "paṭilomanaye tīṇīti cha yamakāni vuttāni.",
  "atk-abh03a:1754_39": "Suddhasaṅkhāramūlacakkavāro panettha na gahitoti.",
  "atk-abh03a:1754_40": "Evaṃ paṇṇattivārassa uddesavāro veditabbo.",
  "atk-abh03a:1755_0": "8- 18.",
  "atk-abh03a:1755_1": "Niddesavāre panassa anulome tāva yasmā na kāyādayova kāyasaṅkhārādīnaṃ nāmaṃ,",
  "atk-abh03a:1755_2": "tasmā noti paṭisedho kato.",
  "atk-abh03a:1755_3": "Paṭilome na kāyo na kāyasaṅkhāroti yo na kāyo so kāyasaṅkhāropi na hotīti pucchati.",
  "atk-abh03a:1755_4": "Kāyasaṅkhāro na kāyo kāyasaṅkhāroti kāyasaṅkhāro kāyo na hoti,",
  "atk-abh03a:1755_5": "kāyasaṅkhāroyeva panesoti attho.",
  "atk-abh03a:1755_6": "Avasesanti na kevalaṃ sesasaṅkhāradvayameva.",
  "atk-abh03a:1755_7": "Kāyasaṅkhāravinimuttaṃ pana sesaṃ sabbampi saṅkhatāsaṅkhatapaṇṇattibhedaṃ dhammajātaṃ neva kāyo,",
  "atk-abh03a:1755_8": "na kāyasaṅkhāroti iminā upāyena sabbavissajjanesu attho veditabboti.",
  "atk-abh03a:1756_0": "Paṇṇattivāravaṇṇanā.",
  "atk-abh03a:1757_0": "2. Pavattivāravaṇṇanā",
  "atk-abh03a:1758_0": "19.",
  "atk-abh03a:1758_1": "Pavattivāre panettha paccuppannakāle puggalavārassa anulomanaye “yassa kāyasaṅkhāro uppajjati,",
  "atk-abh03a:1758_2": "tassa vacīsaṅkhāro uppajjatī”ti kāyasaṅkhāramūlakāni dve,",
  "atk-abh03a:1758_3": "vacīsaṅkhāramūlakaṃ ekanti tīṇeva yamakāni labbhanti;",
  "atk-abh03a:1758_4": "tāni gahitāneva.",
  "atk-abh03a:1758_5": "Tassa paṭilomanayepi okāsavārādīsupi eseva nayo.",
  "atk-abh03a:1758_6": "Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "atk-abh03a:1759_0": "Atthavinicchaye panettha idaṃ lakkhaṇaṃ –",
  "atk-abh03a:1759_1": "imasmiñhi saṅkhārayamake “assāsapassāsānaṃ uppādakkhaṇe vitakkavicārānaṃ uppādakkhaṇe”tiādivacanato paccuppannādikālabhedo pavattivasenāpi gahetabbo,",
  "atk-abh03a:1759_2": "na cutipaṭisandhivaseneva.",
  "atk-abh03a:1759_3": "“Dutiyajjhāne tatiyajjhāne tattha kāyasaṅkhāro uppajjatī”tiādivacanato ca jhānampi okāsavasena gahitanti veditabbaṃ.",
  "atk-abh03a:1759_4": "Evamettha yaṃ yaṃ labbhati,",
  "atk-abh03a:1759_5": "tassa tassa vasena atthavinicchayo veditabbo.",
  "atk-abh03a:1760_0": "Tatridaṃ nayamukhaṃ –",
  "atk-abh03a:1760_1": "vinā vitakkavicārehīti dutiyatatiyajjhānavasena vuttaṃ.",
  "atk-abh03a:1760_2": "Tesanti tesaṃ dutiyatatiyajjhānasamaṅgīnaṃ.",
  "atk-abh03a:1760_3": "Kāmāvacarānanti kāmāvacare uppannasattānaṃ.",
  "atk-abh03a:1760_4": "Rūpāvacaradevānaṃ pana assāsapassāsā natthi.",
  "atk-abh03a:1760_5": "Arūpāvacarānaṃ rūpameva natthi.",
  "atk-abh03a:1760_6": "Vinā assāsapassāsehīti rūpārūpabhavesu nibbattasattānaṃ vitakkavicāruppattiṃ sandhāya vuttaṃ.",
  "atk-abh03a:1761_0": "21.",
  "atk-abh03a:1761_1": "Paṭhamajjhāne kāmāvacareti kāmāvacarabhūmiyaṃ uppanne paṭhamajjhāne.",
  "atk-abh03a:1761_2": "Aṅgamattavasena cettha paṭhamajjhānaṃ gahetabbaṃ,",
  "atk-abh03a:1761_3": "na appanāvaseneva.",
  "atk-abh03a:1761_4": "Anappanāpattepi hi savitakkasavicāracitte idaṃ saṅkhāradvayaṃ uppajjateva.",
  "atk-abh03a:1762_0": "24.",
  "atk-abh03a:1762_1": "Cittassa bhaṅgakkhaṇeti idaṃ kāyasaṅkhārassa ekantacittasamuṭṭhānattā vuttaṃ.",
  "atk-abh03a:1762_2": "Uppajjamānameva hi cittaṃ rūpaṃ vā arūpaṃ vā samuṭṭhāpeti,",
  "atk-abh03a:1762_3": "na bhijjamānaṃ.",
  "atk-abh03a:1763_0": "37.",
  "atk-abh03a:1763_1": "Suddhāvāsānaṃ dutiye citte vattamāneti paṭisandhito dutiye bhavaṅgacitte.",
  "atk-abh03a:1763_2": "Kāmañcetaṃ paṭisandhicittepi vattamāne tesaṃ tattha nuppajjittheva.",
  "atk-abh03a:1763_3": "Yāva pana abbokiṇṇaṃ vipākacittaṃ vattati,",
  "atk-abh03a:1763_4": "tāva nuppajjittheva nāmāti dassanatthametaṃ vuttaṃ.",
  "atk-abh03a:1763_5": "Yassa vā jhānassa vipākacittena te nibbattā,",
  "atk-abh03a:1763_6": "taṃ satasopi sahassasopi uppajjamānaṃ paṭhamacittameva.",
  "atk-abh03a:1763_7": "Vipākacittena pana visadisaṃ bhavanikantiyā āvajjanacittaṃ dutiyacittaṃ nāma.",
  "atk-abh03a:1763_8": "Taṃ sandhāyetaṃ vuttanti veditabbaṃ.",
  "atk-abh03a:1764_0": "44.",
  "atk-abh03a:1764_1": "Pacchimacittasamaṅgīnanti sabbapacchimena appaṭisandhikacittena samaṅgībhūtānaṃ khīṇāsavānaṃ.",
  "atk-abh03a:1764_2": "Avitakkaavicāraṃ pacchimacittanti rūpāvacarānaṃ dutiyajjhānikādicuticittavasena,",
  "atk-abh03a:1764_3": "arūpāvacarānañca catutthajjhānikacuticittavasenetaṃ vuttaṃ.",
  "atk-abh03a:1764_4": "Tesanti tesaṃ pacchimacittasamaṅgīādīnaṃ.",
  "atk-abh03a:1765_0": "79.",
  "atk-abh03a:1765_1": "Yassa kāyasaṅkhāro nirujjhati,",
  "atk-abh03a:1765_2": "tassa cittasaṅkhāro nirujjhatīti ettha niyamato kāyasaṅkhārassa cittasaṅkhārena saddhiṃ ekakkhaṇe nirujjhanato āmantāti paṭivacanaṃ dinnaṃ.",
  "atk-abh03a:1765_3": "Na cittasaṅkhārassa kāyasaṅkhārena saddhiṃ.",
  "atk-abh03a:1765_4": "Kiṃ kāraṇā?",
  "atk-abh03a:1765_5": "Cittasaṅkhāro hi kāyasaṅkhārena vināpi uppajjati ca nirujjhati ca.",
  "atk-abh03a:1765_6": "Kāyasaṅkhāro pana cittasamuṭṭhāno assāsapassāsavāto.",
  "atk-abh03a:1765_7": "Cittasamuṭṭhānarūpañca cittassa uppādakkhaṇe uppajjitvā yāva aññāni soḷasacittāni uppajjanti,",
  "atk-abh03a:1765_8": "tāva tiṭṭhati.",
  "atk-abh03a:1765_9": "Tesaṃ soḷasannaṃ sabbapacchimena saddhiṃ nirujjhatīti yena cittena saddhiṃ uppajjati,",
  "atk-abh03a:1765_10": "tato paṭṭhāya sattarasamena saddhiṃ nirujjhati.",
  "atk-abh03a:1765_11": "Na kassaci cittassa uppādakkhaṇe vā ṭhitikkhaṇe vā nirujjhati,",
  "atk-abh03a:1765_12": "nāpi ṭhitikkhaṇe vā bhaṅgakkhaṇe vā uppajjati.",
  "atk-abh03a:1765_13": "Esā cittasamuṭṭhānarūpassa dhammatāti niyamato cittasaṅkhārena saddhiṃ ekakkhaṇe nirujjhanato āmantāti vuttaṃ.",
  "atk-abh03a:1765_14": "Yaṃ pana vibhaṅgappakaraṇassa sīhaḷaṭṭhakathāyaṃ “cittasamuṭṭhānaṃ rūpaṃ sattarasamassa cittassa uppādakkhaṇe nirujjhatī”ti vuttaṃ,",
  "atk-abh03a:1765_15": "taṃ imāya pāḷiyā virūjjhati.",
  "atk-abh03a:1765_16": "Aṭṭhakathāto ca pāḷiyeva balavatarāti pāḷiyaṃ vuttameva pamāṇaṃ.",
  "atk-abh03a:1766_0": "128.",
  "atk-abh03a:1766_1": "Yassa kāyasaṅkhāro uppajjati,",
  "atk-abh03a:1766_2": "tassa vacīsaṅkhāro nirujjhatīti ettha yasmā kāyasaṅkhāro cittassa uppādakkhaṇe uppajjati,",
  "atk-abh03a:1766_3": "na ca tasmiṃ khaṇe vitakkavicārā nirujjhanti,",
  "atk-abh03a:1766_4": "tasmā noti paṭisedho katoti.",
  "atk-abh03a:1766_5": "Iminā nayamukhena sabbattha atthavinicchayo veditabbo.",
  "atk-abh03a:1766_6": "Pariññāvāro pākatikoyevāti.",
  "atk-abh03a:1767_0": "Pavattivāravaṇṇanā.",
  "atk-abh03a:1768_0": "Saṅkhārayamakavaṇṇanā niṭṭhitā.",
  "atk-abh03a:1769_0": "7. Anusayayamakaṃ",
  "atk-abh03a:1770_0": "Paricchedaparicchinnuddesavāravaṇṇanā",
  "atk-abh03a:1771_0": "1.",
  "atk-abh03a:1771_1": "Idāni tesaññeva mūlayamake desitānaṃ kusalādidhammānaṃ labbhamānavasena ekadesaṃ saṅgaṇhitvā saṅkhārayamakānantaraṃ",
  "atk-abh03a:1771_2": "desitassa anusayayamakassa atthavaṇṇanā hoti.",
  "atk-abh03a:1771_3": "Tattha pāḷivavatthānaṃ tāva veditabbaṃ –",
  "atk-abh03a:1771_4": "imasmiñhi anusayayamake khandhayamakādīsu viya desanaṃ akatvā aññena nayena pāḷidesanā katā. Kathaṃ?",
  "atk-abh03a:1771_5": "Paṭhamaṃ tāva paricchedato, uddesato,",
  "atk-abh03a:1771_6": "uppattiṭṭhānatoti tīhākārehi anusaye gahāpetuṃ paricchedavāro,",
  "atk-abh03a:1771_7": "paricchinnuddesavāro,",
  "atk-abh03a:1771_8": "uppattiṭṭhānavāroti,",
  "atk-abh03a:1771_9": "tayo vārā desitā.",
  "atk-abh03a:1771_10": "Tato sattannaṃ mahāvārānaṃ vasena anusaye yojetvā yamakadesanā katā.",
  "atk-abh03a:1771_11": "Tattha sattānusayāti ayaṃ “satteva,",
  "atk-abh03a:1771_12": "na tato uddhaṃ,",
  "atk-abh03a:1771_13": "na heṭṭhā”ti gaṇanaparicchedena paricchinditvā anusayānaṃ desitattā paricchedavāro nāma.",
  "atk-abh03a:1771_14": "Kāmarāgānusayo…pe…",
  "atk-abh03a:1771_15": "avijjānusayoti ayaṃ paricchedavārena paricchinnānaṃ nāmamattaṃ uddisitvā “ime nāma te”ti desitattā paricchinnuddesavāro nāma.",
  "atk-abh03a:1771_16": "Kattha kāmarāgānusayo anuseti…pe…",
  "atk-abh03a:1771_17": "ettha avijjānusayo anusetīti ayaṃ “imesu nāma ṭhānesu ime anusayā anusenti”ti evaṃ tesaṃyeva uppattiṭṭhānassa desitattā uppattiṭṭhānavāro nāma.",
  "atk-abh03a:1772_0": "Yesaṃ pana sattannaṃ mahāvārānaṃ vasena anusaye yojetvā yamakadesanā katā,",
  "atk-abh03a:1772_1": "tesaṃ imāni nāmāni –",
  "atk-abh03a:1772_2": "anusayavāro,",
  "atk-abh03a:1772_3": "sānusayavāro,",
  "atk-abh03a:1772_4": "pajahanavāro,",
  "atk-abh03a:1772_5": "pariññāvāro,",
  "atk-abh03a:1772_6": "pahīnavāro,",
  "atk-abh03a:1772_7": "uppajjanavāro dhātuvāroti.",
  "atk-abh03a:1772_8": "Tesu paṭhamo anusayavāro.",
  "atk-abh03a:1772_9": "So anulomapaṭilomanayavasena duvidho hoti.",
  "atk-abh03a:1773_0": "Tattha anulomanaye “yassa anuseti,",
  "atk-abh03a:1773_1": "yattha anuseti,",
  "atk-abh03a:1773_2": "yassa yattha anusetī”ti puggalokāsatadubhayavasena tayo antaravārā honti.",
  "atk-abh03a:1773_3": "Tesu paṭhame puggalavāre “yassa kāmarāgānusayo anuseti,",
  "atk-abh03a:1773_4": "tassa paṭighānusayo anuseti;",
  "atk-abh03a:1773_5": "yassa vā pana paṭighānusayo anuseti,",
  "atk-abh03a:1773_6": "tassa kāmarāgānusayo anuseti;",
  "atk-abh03a:1773_7": "yassa kāmarāgānusayo anuseti,",
  "atk-abh03a:1773_8": "tassa mānānusayo,",
  "atk-abh03a:1773_9": "diṭṭhānusayo,",
  "atk-abh03a:1773_10": "vicikicchānusayo,",
  "atk-abh03a:1773_11": "bhavarāgānusayo,",
  "atk-abh03a:1773_12": "avijjānusayo anuseti.",
  "atk-abh03a:1773_13": "Yassa vā pana avijjānusayo anuseti,",
  "atk-abh03a:1773_14": "tassa kāmarāgānusayo anusetī”ti kāmarāgānusayamūlakāni cha yamakāni.",
  "atk-abh03a:1773_15": "Puna agahitaggahaṇavasena paṭighānusayamūlakāni pañca,",
  "atk-abh03a:1773_16": "mānānusayamūlakāni cattāri,",
  "atk-abh03a:1773_17": "diṭṭhānusayamūlakāni tīṇi,",
  "atk-abh03a:1773_18": "vicikicchānusayamūlakāni dve,",
  "atk-abh03a:1773_19": "bhavarāgānusayamūlakaṃ ekanti evaṃ sabbānipi ekamūlakāni ekavīsati.",
  "atk-abh03a:1773_20": "Puna “yassa kāmarāgānusayo ca paṭighānusayo ca anusentī”ti evaṃ āgatāni dukamūlakāni pañca,",
  "atk-abh03a:1773_21": "tikamūlakāni cattāri,",
  "atk-abh03a:1773_22": "catukkamūlakāni tīṇi,",
  "atk-abh03a:1773_23": "pañcakamūlakāni dve,",
  "atk-abh03a:1773_24": "chakkamūlakaṃ ekanti aparānipi pannarasa honti.",
  "atk-abh03a:1773_25": "Tāni purimehi ekavīsatiyā saddhiṃ chattiṃsāti puggalavāre chattiṃsa yamakāni.",
  "atk-abh03a:1773_26": "Tathā okāsavāre,",
  "atk-abh03a:1773_27": "tathā puggalokāsavāreti sabbānipi anulomanaye aṭṭhasataṃ yamakāni.",
  "atk-abh03a:1773_28": "Tathā paṭilomanayeti anusayavāre soḷasādhikāni dve yamakasatāni,",
  "atk-abh03a:1773_29": "tato diguṇā pucchā,",
  "atk-abh03a:1773_30": "tato diguṇā atthā ca veditabbā.",
  "atk-abh03a:1773_31": "Yathā cettha,",
  "atk-abh03a:1773_32": "evaṃ sānusayavāro,",
  "atk-abh03a:1773_33": "pajahanavāro,",
  "atk-abh03a:1773_34": "pariññāvāro,",
  "atk-abh03a:1773_35": "pahīnavāro,",
  "atk-abh03a:1773_36": "uppajjanavāroti imesampi pañcannaṃ vārānaṃ,",
  "atk-abh03a:1773_37": "ekekasmiṃ yamakagaṇanā;",
  "atk-abh03a:1773_38": "yamakadiguṇā pucchā,",
  "atk-abh03a:1773_39": "pucchādiguṇā ca atthā veditabbā.",
  "atk-abh03a:1773_40": "Ayaṃ panettha purimesu tīsu vāresu viseso.",
  "atk-abh03a:1773_41": "Okāsavāre “yattha tatthā”ti avatvā yato tatoti nissakkavacanena desanā katā.",
  "atk-abh03a:1773_42": "Sesaṃ tādisameva.",
  "atk-abh03a:1774_0": "Yo panāyaṃ sabbapacchimo dhātuvāro nāma,",
  "atk-abh03a:1774_1": "so pucchāvāro,",
  "atk-abh03a:1774_2": "vissajjanāvāroti dvidhā ṭhito.",
  "atk-abh03a:1774_3": "Tassa pucchāvāre kāmadhātuyā cutassa kāmadhātuṃ upapajjantassāti vatvā “kāmadhātuṃ vā pana upapajjantassa kāmadhātuyā cutassā”ti na vuttaṃ.",
  "atk-abh03a:1774_4": "Kiṃ kāraṇā?",
  "atk-abh03a:1774_5": "Atthavisesābhāvato.",
  "atk-abh03a:1774_6": "Dvepi hi etā pucchā ekatthāyeva,",
  "atk-abh03a:1774_7": "tasmā ekekasmā yamakā ekekameva pucchaṃ pucchitvā sabbapucchāvasāne pucchānukkameneva “kāmadhātuyā cutassa",
  "atk-abh03a:1774_8": "kāmadhātuṃ upapajjantassa kassaci satta anusayā anusentī”tiādinā nayena vissajjanaṃ kataṃ.",
  "atk-abh03a:1775_0": "Tattha “kāmadhātuyā cutassa kāmadhātuṃ upapajjantassa,",
  "atk-abh03a:1775_1": "rūpadhātuṃ,",
  "atk-abh03a:1775_2": "arūpadhātuṃ,",
  "atk-abh03a:1775_3": "nakāmadhātuṃ,",
  "atk-abh03a:1775_4": "narūpadhātuṃ naarūpadhātuṃ,",
  "atk-abh03a:1775_5": "upapajjantassā”ti cha suddhikapucchā;",
  "atk-abh03a:1775_6": "“nakāmadhātuṃ,",
  "atk-abh03a:1775_7": "naarūpadhātuṃ,",
  "atk-abh03a:1775_8": "narūpadhātuṃ;",
  "atk-abh03a:1775_9": "naarūpadhātuṃ,",
  "atk-abh03a:1775_10": "nakāmadhātuṃ,",
  "atk-abh03a:1775_11": "narūpadhātuṃ,",
  "atk-abh03a:1775_12": "upapajjantassā”ti tisso missakā pucchā cāti kāmadhātumūlakā nava anulomapucchā honti.",
  "atk-abh03a:1775_13": "Tathā rūpadhātumūlakā nava,",
  "atk-abh03a:1775_14": "arūpadhātumūlakā navāti sattavīsati anulomapucchā honti.",
  "atk-abh03a:1775_15": "Tathā nakāmadhātunarūpadhātunaarūpadhātumūlakā sattavīsati paṭilomapucchā.",
  "atk-abh03a:1775_16": "Puna “nakāmadhātuyā,",
  "atk-abh03a:1775_17": "naarūpadhātuyā,",
  "atk-abh03a:1775_18": "narūpadhātuyā,",
  "atk-abh03a:1775_19": "naarūpadhātuyā,",
  "atk-abh03a:1775_20": "nakāmadhātuyā,",
  "atk-abh03a:1775_21": "naarūpadhātuyā”ti sattavīsati dukamūlakā pucchāti sabbāpi sampiṇḍitā ekāsīti pucchā honti.",
  "atk-abh03a:1775_22": "Tāsaṃ vasenettha vissajjanaṃ katanti idaṃ dhātuvāre pāḷivavatthānaṃ.",
  "atk-abh03a:1775_23": "Evaṃ tāva sakalepi anusayayamake pāḷivavatthānametaṃ veditabbaṃ.",
  "atk-abh03a:1776_0": "Ādito paṭṭhāya panettha yaṃ yaṃ anuttānaṃ,",
  "atk-abh03a:1776_1": "tattha tattha ayaṃ vinicchayakathā –",
  "atk-abh03a:1776_2": "anusayāti kenaṭṭhena anusayā?",
  "atk-abh03a:1776_3": "Anusayanaṭṭhena.",
  "atk-abh03a:1776_4": "Ko esa anusayanaṭṭho nāmāti?",
  "atk-abh03a:1776_5": "Appahīnaṭṭho.",
  "atk-abh03a:1776_6": "Ete hi appahīnaṭṭhena tassa tassa santāne anusenti nāma,",
  "atk-abh03a:1776_7": "tasmā anusayāti vuccanti.",
  "atk-abh03a:1776_8": "Anusentīti anurūpaṃ kāraṇaṃ labhitvā uppajjantīti attho.",
  "atk-abh03a:1776_9": "Athāpi siyā –",
  "atk-abh03a:1776_10": "anusayanaṭṭho nāma appahīnākāro.",
  "atk-abh03a:1776_11": "Appahīnākāro ca uppajjatīti vattuṃ na yujjati,",
  "atk-abh03a:1776_12": "tasmā na anusayā uppajjantīti.",
  "atk-abh03a:1776_13": "Tatridaṃ paṭivacanaṃ –",
  "atk-abh03a:1776_14": "appahīnākāro anusayo,",
  "atk-abh03a:1776_15": "anusayoti pana appahīnaṭṭhena thāmagatakileso vuccati.",
  "atk-abh03a:1776_16": "So cittasampayutto sārammaṇo sappaccayaṭṭhena sahetuko ekantākusalo atītopi hoti anāgatopi paccuppannopi,",
  "atk-abh03a:1776_17": "tasmā uppajjatīti vattuṃ yujjati.",
  "atk-abh03a:1777_0": "Tatridaṃ pamāṇaṃ –",
  "atk-abh03a:1777_1": "abhidhamme tāva kathāvatthusmiṃ “anusayā abyākatā,",
  "atk-abh03a:1777_2": "anusayā ahetukā,",
  "atk-abh03a:1777_3": "anusayā cittavippayuttā”ti sabbe vādā paṭisedhitā.",
  "atk-abh03a:1777_4": "Paṭisambhidāmagge “paccuppanne kilese pajahatī”ti pucchaṃ katvā anusayānaṃ paccuppannabhāvassa atthitāya “thāmagatānusayaṃ pajahatī”ti vuttaṃ.",
  "atk-abh03a:1777_5": "Dhammasaṅgahe pana mohassa padabhājane “avijjānusayo avijjāpariyuṭṭhānaṃ avijjālaṅgī moho akusalamūlaṃ,",
  "atk-abh03a:1777_6": "ayaṃ tasmiṃ samaye moho hotī”ti akusalacittena saddhiṃ avijjānusayassa uppannabhāvo vutto.",
  "atk-abh03a:1777_7": "Imasmiṃyeva anusayayamake sattannaṃ mahāvārānaṃ aññatarasmiṃ uppajjanavāre “yassa kāmarāgānusayo uppajjati,",
  "atk-abh03a:1777_8": "tassa paṭighānusayo uppajjatī”tiādi vuttaṃ.",
  "atk-abh03a:1777_9": "Tasmā “anusentīti anurūpaṃ kāraṇaṃ labhitvā uppajjantī”ti yaṃ vuttaṃ,",
  "atk-abh03a:1777_10": "taṃ iminā tantippamāṇena suvuttanti veditabbaṃ.",
  "atk-abh03a:1777_11": "Yampi “cittasampayutto sārammaṇo”tiādi vuttaṃ,",
  "atk-abh03a:1777_12": "tampi suvuttameva.",
  "atk-abh03a:1777_13": "Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.",
  "atk-abh03a:1777_14": "Kāmarāgānusayotiādīsu kāmarāgo ca so appahīnaṭṭhena anusayo cāti kāmarāgānusayo.",
  "atk-abh03a:1777_15": "Sesapadesupi eseva nayo.",
  "atk-abh03a:1778_0": "Paricchedaparicchinnuddesavāravaṇṇanā.",
  "atk-abh03a:1779_0": "Uppattiṭṭhānavāravaṇṇanā",
  "atk-abh03a:1780_0": "2.",
  "atk-abh03a:1780_1": "Idāni tesaṃ uppattiṭṭhānaṃ pakāsetuṃ kattha kāmarāgānusayo anusetītiādimāha.",
  "atk-abh03a:1780_2": "Tattha kāmadhātuyā dvīsu vedanāsūti kāmāvacarabhūmiyaṃ sukhāya ca upekkhāya cāti dvīsu vedanāsu.",
  "atk-abh03a:1780_3": "Ettha kāmarāgānusayo anusetīti imāsu dvīsu vedanāsu uppajjati.",
  "atk-abh03a:1780_4": "So panesa akusalavedanāsu sahajātavasena ārammaṇavasena cāti dvīhākārehi anuseti.",
  "atk-abh03a:1780_5": "Akusalāya sukhāya vedanāya ceva upekkhāya vedanāya ca sahajātopi hutvā uppajjati.",
  "atk-abh03a:1780_6": "Tā vedanā ārammaṇaṃ katvāpi uppajjatīti attho.",
  "atk-abh03a:1780_7": "Avasesā pana kāmāvacarakusalavipākakiriyavedanā ārammaṇameva katvā uppajjati.",
  "atk-abh03a:1780_8": "Kāmadhātuyā dvīsu vedanāsu anusayamāno cesa tāhi vedanāhi sampayuttesu saññāsaṅkhāraviññāṇesupi anusetiyeva.",
  "atk-abh03a:1780_9": "Na hi sakkā vedanāsu anusayamānena taṃsampayuttehi saññādīhi saddhiṃ asahajātena vā bhavituṃ,",
  "atk-abh03a:1780_10": "taṃsampayutte vā saññādayo ārammaṇaṃ akatvā uppajjituṃ.",
  "atk-abh03a:1780_11": "Evaṃ santepi pana yasmā imā dve vedanāva sātasantasukhattā assādaṭṭhena kāmarāgānusayassa uppattiyā sesasampayuttadhammesu padhānā,",
  "atk-abh03a:1780_12": "tasmā “dvīsu vedanāsu ettha kāmarāgānusayo anusetī”ti vuttaṃ,",
  "atk-abh03a:1780_13": "oḷārikavasena hi bodhaneyye sukhaṃ bodhetunti.",
  "atk-abh03a:1781_0": "Nanu cesa ārammaṇavasena anusayamāno na kevalaṃ imāsu dvīsu vedanāsu ceva vedanāsampayuttadhammesu ca anuseti,",
  "atk-abh03a:1781_1": "iṭṭhesu pana rūpādīsupi anusetiyeva.",
  "atk-abh03a:1781_2": "Vuttampi cetaṃ vibhaṅgappakaraṇe “yaṃ loke piyarūpaṃ sātarūpaṃ,",
  "atk-abh03a:1781_3": "ettha sattānaṃ kāmarāgānusayo anusetī”ti imasmimpi pakaraṇe anusayavārassa paṭilomanaye vuttaṃ.",
  "atk-abh03a:1781_4": "“Yattha kāmarāgānusayo nānuseti tattha diṭṭhānusayo nānusetīti dukkhāya vedanāya rūpadhātuyā arūpadhātuyā ettha kāmarāgānusayo nānuseti,",
  "atk-abh03a:1781_5": "no ca tattha diṭṭhānusayo nānuseti.",
  "atk-abh03a:1781_6": "Apariyāpanne ettha kāmarāgānusayo ca nānuseti,",
  "atk-abh03a:1781_7": "diṭṭhānusayo ca nānusetī”ti.",
  "atk-abh03a:1781_8": "Ettha hi dukkhavedanāya ceva rūpadhātuādīsu ca nānusetīti vuttattā sasampayuttadhammaṃ dukkhavedanaṃ saokāse rūpārūpāvacaradhamme nava ca,",
  "atk-abh03a:1781_9": "lokuttaradhamme ṭhapetvā avasesesu rūpasaddagandharasaphoṭṭhabbesu anusetīti vuttaṃ hoti.",
  "atk-abh03a:1781_10": "Taṃ idha kasmā na vuttanti?",
  "atk-abh03a:1781_11": "Anoḷārikattā.",
  "atk-abh03a:1781_12": "Heṭṭhā vuttanayena hi vedanānaññeva oḷārikattā imesaṃ pana anoḷārikattā etesu rūpādīsu anusetīti na vuttaṃ,",
  "atk-abh03a:1781_13": "atthato pana labbhati.",
  "atk-abh03a:1781_14": "Tasmā etesupi kāmarāgānusayo anusetiyevāti veditabbo.",
  "atk-abh03a:1781_15": "Na hi satthā sabbaṃ sabbattha katheti.",
  "atk-abh03a:1781_16": "Bodhaneyyasattānaṃ pana vasena katthaci yaṃ labbhati,",
  "atk-abh03a:1781_17": "taṃ sabbaṃ katheti,",
  "atk-abh03a:1781_18": "katthaci na katheti.",
  "atk-abh03a:1781_19": "Tathā hi anena katthaci diṭṭhānusayo anusetīti pucchitvā “sabbasakkāyapariyāpannesu dhammesu ettha diṭṭhānusayo",
  "atk-abh03a:1781_20": "anusetī”ti yaṃ labbhati taṃ sabbaṃ kathitaṃ.",
  "atk-abh03a:1781_21": "Aparasmiṃ ṭhāne vissajjantena “rūpadhātuyā arūpadhātuyā ettha vicikicchānusayo ca mānānusayo ca diṭṭhānusayo ca anusenti,",
  "atk-abh03a:1781_22": "kāmadhātuyā dvīsu vedanāsu ettha vicikicchānusayo ca kāmarāgānusayo ca mānānusayo ca diṭṭhānusayo ca anusenti,",
  "atk-abh03a:1781_23": "dukkhāya vedanāya ettha vicikicchānusayo ca paṭighānusayo ca diṭṭhānusayo ca avijjānusayo ca anusentī”ti",
  "atk-abh03a:1781_24": "yaṃ labbhati taṃ sabbaṃ akathetvā rūpadhātuarūpadhātūhi saddhiṃ tisso vedanāva kathitā.",
  "atk-abh03a:1781_25": "Vedanāsampayuttā pana arūpadhammā,",
  "atk-abh03a:1781_26": "sabbañca rūpaṃ na kathitaṃ.",
  "atk-abh03a:1781_27": "Kiñcāpi na kathitaṃ,",
  "atk-abh03a:1781_28": "diṭṭhānusayo panettha anusetiyeva.",
  "atk-abh03a:1781_29": "Evameva kiñcāpi idha rūpādiiṭṭhārammaṇaṃ na kathitaṃ,",
  "atk-abh03a:1781_30": "kāmarāgānusayo panettha anusetiyevāti.",
  "atk-abh03a:1781_31": "Evaṃ tāva kāmarāgānusayassa anusayanaṭṭhānaṃ veditabbaṃ.",
  "atk-abh03a:1782_0": "Paṭighānusayassa pana “dukkhāya vedanāyā”ti vacanato dve domanassavedanā kāyaviññāṇasampayuttā dukkhavedanāti tisso vedanā anusayanaṭṭhānaṃ.",
  "atk-abh03a:1782_1": "So panesa domanassavedanāsu sahajātavasena ārammaṇavasena cāti dvīhākārehi anuseti.",
  "atk-abh03a:1782_2": "Avasesadukkhavedanāya pana ārammaṇavaseneva anuseti.",
  "atk-abh03a:1782_3": "Tāsu vedanāsu anusayamāno cesa tāhi sampayuttesu saññākkhandhādīsupi anusetiyeva.",
  "atk-abh03a:1782_4": "Yāya hi vedanāya esa sahajāto,",
  "atk-abh03a:1782_5": "taṃsampayuttehi saññādīhipi sahajātova.",
  "atk-abh03a:1782_6": "Yā ca vedanā ārammaṇaṃ karoti,",
  "atk-abh03a:1782_7": "tāhi sampayutte saññādayopi karotiyeva.",
  "atk-abh03a:1782_8": "Evaṃ santepi pana yasmā dukkhavedanāva asātadukkhavedayitattā nirassādaṭṭhena paṭighānusayassa uppattiyā sesasampayuttadhammesu adhikā;",
  "atk-abh03a:1782_9": "tasmā “dukkhāya vedanāya ettha paṭighānusayo anusetī”ti vuttaṃ,",
  "atk-abh03a:1782_10": "oḷārikavasena hi bodhaneyye sukhaṃ bodhetunti.",
  "atk-abh03a:1783_0": "Nanu cesa ārammaṇavasena anusayamāno na kevalaṃ dukkhavedanāya ceva taṃsampayuttadhammesu ca anuseti,",
  "atk-abh03a:1783_1": "aniṭṭhesu pana rūpādīsupi anusetiyeva?",
  "atk-abh03a:1783_2": "Vuttampi cetaṃ vibhaṅgappakaraṇe “yaṃ loke appiyarūpaṃ asātarūpaṃ,",
  "atk-abh03a:1783_3": "ettha sattānaṃ paṭighānusayo anusetī”ti imasmimpi pakaraṇe anusayavārassa paṭilomanaye vuttaṃ –",
  "atk-abh03a:1783_4": "“kāmadhātuyā dvīsu vedanāsu ettha paṭighānusayo nānuseti,",
  "atk-abh03a:1783_5": "no ca tattha kāmarāgānusayo nānuseti.",
  "atk-abh03a:1783_6": "Rūpadhātuyā arūpadhātuyā apariyāpanne ettha paṭighānusayo ca nānuseti,",
  "atk-abh03a:1783_7": "kāmarāgānusayo ca nānusetī”ti.",
  "atk-abh03a:1783_8": "Ettha hi dvīsu kāmāvacaravedanāsu ceva rūpadhātuādīsu ca nānusetīti vuttattā sasampayuttadhammā dve vedanā saokāse rūpārūpāvacaradhamme nava ca,",
  "atk-abh03a:1783_9": "lokuttaradhamme ṭhapetvā avasesesu rūpādīsu anusetīti vuttaṃ hoti.",
  "atk-abh03a:1783_10": "Taṃ idha kasmā na vuttanti?",
  "atk-abh03a:1783_11": "Anoḷārikattā.",
  "atk-abh03a:1783_12": "Heṭṭhā vuttanayena hi dukkhavedanāya eva oḷārikattā imesaṃ pana anoḷārikattā etesu rūpādīsu anusetīti na vuttaṃ.",
  "atk-abh03a:1783_13": "Atthato pana labbhati,",
  "atk-abh03a:1783_14": "tasmā etesupi paṭighānusayo anusetiyevāti veditabbo.",
  "atk-abh03a:1784_0": "Kiṃ pana itarā dve vedanā iṭṭhārammaṇaṃ vā paṭighassa ārammaṇaṃ na hontīti?",
  "atk-abh03a:1784_1": "No na honti.",
  "atk-abh03a:1784_2": "Parihīnajjhānassa vippaṭisāravasena sasampayuttadhammā tā vedanā ārabbha domanassaṃ uppajjati.",
  "atk-abh03a:1784_3": "Iṭṭhārammaṇassa ca paṭiladdhassa vipariṇāmaṃ vā appaṭiladdhassa appaṭilābhaṃ vā samanussaratopi domanassaṃ uppajjati.",
  "atk-abh03a:1784_4": "Domanassamattameva pana taṃ hoti,",
  "atk-abh03a:1784_5": "na paṭighānusayo.",
  "atk-abh03a:1784_6": "Paṭighānusayo hi aniṭṭhārammaṇe paṭihaññanavasena uppanno thāmagato kileso,",
  "atk-abh03a:1784_7": "tasmā ettha domanassena saddhiṃ paṭigho uppannopi attano paṭighakiccaṃ akaraṇabhāvena eva paṭighānusayo na hoti abbohārikattaṃ gacchati.",
  "atk-abh03a:1784_8": "Yathā hi pāṇātipātacetanāya saddhiṃ uppannopi byāpādo manokammaṃ nāma na hoti abbohārikattaṃ gacchati,",
  "atk-abh03a:1784_9": "evaṃ paṭighānusayo na hoti,",
  "atk-abh03a:1784_10": "abbohārikattaṃ gacchati.",
  "atk-abh03a:1784_11": "Vuttampi cetaṃ ekaccaṃ iṭṭhārammaṇaṃ nekkhammasitampi vā domanassaṃ sandhāya “yaṃ evarūpaṃ domanassaṃ",
  "atk-abh03a:1784_12": "paṭighaṃ tena pajahati na tattha paṭighānusayo anusetī”ti.",
  "atk-abh03a:1784_13": "Evaṃ paṭighānusayassa anusayanaṭṭhānaṃ veditabbaṃ.",
  "atk-abh03a:1785_0": "Mānānusayassa pana “kāmadhātuyā dvīsu vedanāsū”tiādivacanato dve kāmāvacaravedanā rūpārūpadhātuyo cāti idaṃ tividhaṃ anusayanaṭṭhānaṃ.",
  "atk-abh03a:1785_1": "Tassa akusalāsu vedanāsu kāmarāgānusayassa viya sahajātānusayatā veditabbā.",
  "atk-abh03a:1785_2": "Sasampayuttadhammāsu pana sabbāsupi kāmāvacarāsu sukhaadukkhamasukhavedanāsu rūpārūpadhātūsu ca ārammaṇavaseneva anuseti.",
  "atk-abh03a:1785_3": "Anusayavārassa pana paṭilomanaye “dukkhāya vedanāya apariyāpanne ettha kāmarāgānusayo ca nānuseti,",
  "atk-abh03a:1785_4": "mānānusayo ca nānusetī”ti vuttattā ṭhapetvā dukkhavedanañceva navavidhaṃ lokuttaradhammañca sesarūpārūpadhammesupi ayaṃ anusetiyevāti.",
  "atk-abh03a:1785_5": "Evaṃ mānānusayassa anusayanaṭṭhānaṃ veditabbaṃ.",
  "atk-abh03a:1786_0": "Diṭṭhānusayavicikicchānusayā pana kevalaṃ lokuttaradhammesveva nānusenti.",
  "atk-abh03a:1786_1": "Tebhūmakesu pana sabbesupi anusentiyeva.",
  "atk-abh03a:1786_2": "Tena vuttaṃ –",
  "atk-abh03a:1786_3": "“sabbasakkāyapariyāpannesu dhammesu ettha diṭṭhānusayo anuseti,",
  "atk-abh03a:1786_4": "ettha vicikicchānusayo anusetī”ti.",
  "atk-abh03a:1786_5": "Tattha sabbasakkāyapariyāpannesūti saṃsāravaṭṭanissitaṭṭhena sakkāyapariyāpannesu sabbadhammesūti attho.",
  "atk-abh03a:1786_6": "Tattha panete pañcasu cittuppādesu sahajātānusayanavasena anusenti.",
  "atk-abh03a:1786_7": "Te vā pana pañca cittuppāde aññe vā tebhūmakadhamme ārabbha pavattikāle ārammaṇānusayanavasena anusentīti.",
  "atk-abh03a:1786_8": "Evaṃ diṭṭhānusayavicikicchānusayānaṃ anusayanaṭṭhānaṃ veditabbaṃ.",
  "atk-abh03a:1787_0": "Bhavarāgānusayo pana kiñcāpi diṭṭhivippayuttesu catūsu cittesu uppajjanato sahajātānusayanavasena “kāmadhātuyā",
  "atk-abh03a:1787_1": "dvīsu vedanāsu anusetī”ti vattabbo bhaveyya.",
  "atk-abh03a:1787_2": "Kāmadhātuyaṃ panesa dvīhi vedanāhi saddhiṃ uppajjamānopi rūpārūpāvacaradhammameva paṭilabhati.",
  "atk-abh03a:1787_3": "Kāmadhātuyā pariyāpannaṃ ekadhammampi ārammaṇaṃ na karoti,",
  "atk-abh03a:1787_4": "tasmā ārammaṇānusayanavasena niyamaṃ katvā “rūpadhātuyā arūpadhātuyā ettha bhavarāgānusayo anusetī”ti vuttaṃ.",
  "atk-abh03a:1787_5": "Apica rāgo nāmesa kāmarāgabhavarāgavasena duvidho.",
  "atk-abh03a:1787_6": "Tattha kāmarāgo kāmadhātuyā dvīsu vedanāsu anusetīti vutto.",
  "atk-abh03a:1787_7": "Sace pana bhavarāgopi kāmarāgo viya evaṃ vucceyya,",
  "atk-abh03a:1787_8": "kāmarāgena saddhiṃ desanā saṃkiṇṇā viya bhaveyyāti rāgakilesaṃ dvidhā bhinditvā kāmarāgato bhavarāgassa visesadassanatthampi evaṃ desanā katāti.",
  "atk-abh03a:1787_9": "Evaṃ bhavarāgānusayassa anusayanaṭṭhānaṃ veditabbaṃ.",
  "atk-abh03a:1788_0": "Avijjānusayo pana sabbesupi tebhūmakadhammesu anuseti.",
  "atk-abh03a:1788_1": "Tena vuttaṃ “sabbasakkāyapariyāpannesu dhammesu ettha avijjānusayo anusetī”ti.",
  "atk-abh03a:1788_2": "Tassa dvādasasu cittuppādesu sahajātānusayatā veditabbā.",
  "atk-abh03a:1788_3": "Ārammaṇakaraṇavasena pana na kiñci tebhūmakadhammaṃ ārabbha na pavattatīti.",
  "atk-abh03a:1788_4": "Evaṃ avijjānusayassa anusayanaṭṭhānaṃ veditabbaṃ.",
  "atk-abh03a:1788_5": "Ayaṃ tāva paricchedavāraparicchinnuddesavārauppattiṭṭhānavāresu vinicchayakathā.",
  "atk-abh03a:1789_0": "Uppattiṭṭhānavāravaṇṇanā.",
  "atk-abh03a:1790_0": "Mahāvāro",
  "atk-abh03a:1791_0": "1. Anusayavāravaṇṇanā",
  "atk-abh03a:1792_0": "3.",
  "atk-abh03a:1792_1": "Sattannaṃ pana mahāvārānaṃ paṭhame anusayavāre yassa kāmarāgānusayo anuseti,",
  "atk-abh03a:1792_2": "tassa paṭighānusayo anusetīti ettha yadetaṃ “āmantā”ti paṭivacanaṃ dinnaṃ,",
  "atk-abh03a:1792_3": "taṃ duddinnaṃ viya khāyati. Kasmā?",
  "atk-abh03a:1792_4": "Kāmarāgapaṭighānaṃ ekakkhaṇe anuppattito.",
  "atk-abh03a:1792_5": "Yathā hi “yassa manāyatanaṃ uppajjati,",
  "atk-abh03a:1792_6": "tassa dhammāyatanaṃ uppajjatīti ‘āmantā’,",
  "atk-abh03a:1792_7": "assāsapassāsānaṃ uppādakkhaṇe tesaṃ kāyasaṅkhāro ca uppajjati,",
  "atk-abh03a:1792_8": "vacīsaṅkhāro ca uppajjatī”tiādīsu manāyatanadhammāyatanāni kāyasaṅkhāravacīsaṅkhārā ca ekakkhaṇe uppajjanti,",
  "atk-abh03a:1792_9": "na tathā kāmarāgapaṭighā.",
  "atk-abh03a:1792_10": "Kāmarāgo hi aṭṭhasu lobhasahagatacittuppādesu uppajjati.",
  "atk-abh03a:1792_11": "Paṭigho dvīsu domanassasahagatesūti,",
  "atk-abh03a:1792_12": "natthi nesaṃ ekakkhaṇe uppatti;",
  "atk-abh03a:1792_13": "tasmā ettha ‘no’ti paṭisedho kattabbo siyā.",
  "atk-abh03a:1792_14": "Taṃ akatvā pana ‘āmantā’ti paṭivacanassa dinnattā heṭṭhāyamakesu viya ettha khaṇapaccuppannavasena vattamānavohāraṃ aggahetvā aññathā gahetabbo.",
  "atk-abh03a:1793_0": "Kathaṃ?",
  "atk-abh03a:1793_1": "Appahīnavasena.",
  "atk-abh03a:1793_2": "Appahīnatañhi sandhāya ayaṃ “anusetī”ti vattamānavohāro vutto,",
  "atk-abh03a:1793_3": "na khaṇapaccuppannataṃ.",
  "atk-abh03a:1793_4": "Yasmā ca appahīnataṃ sandhāya vutto,",
  "atk-abh03a:1793_5": "tasmā “yassa kāmarāgānusayo anuseti,",
  "atk-abh03a:1793_6": "tassa paṭighānusayo anusetī”ti pucchāya yassa kāmarāgānusayo appahīno,",
  "atk-abh03a:1793_7": "na anuppattidhammataṃ āpādito,",
  "atk-abh03a:1793_8": "tassa paṭighānusayopi appahīnoti evamattho daṭṭhabbo.",
  "atk-abh03a:1793_9": "Yasmā ca tesu yasseko appahīno,",
  "atk-abh03a:1793_10": "tassa itaropi appahīnova hoti,",
  "atk-abh03a:1793_11": "tasmā “āmantā”ti vuttaṃ.",
  "atk-abh03a:1793_12": "Yadi evaṃ,",
  "atk-abh03a:1793_13": "yaṃ upari uppajjanavāre ‘yassa kāmarāgānusayo uppajjati,",
  "atk-abh03a:1793_14": "tassa paṭighānusayo uppajjatī’ti pucchitvā ‘āmantā’ti vuttaṃ;",
  "atk-abh03a:1793_15": "tattha kathaṃ attho gahetabboti?",
  "atk-abh03a:1793_16": "Tatthāpi appahīnavaseneva uppattipaccaye sati uppattiyā anivāritavasena vā.",
  "atk-abh03a:1793_17": "Yathā hi cittakammādīni ārabhitvā apariniṭṭhitakammantā cittakārādayo tesaṃ kammantānaṃ akaraṇakkhaṇepi",
  "atk-abh03a:1793_18": "mittasuhajjādīhi diṭṭhadiṭṭhaṭṭhāne “imesu divasesu kiṃ karothā”ti vuttā,",
  "atk-abh03a:1793_19": "“cittakammaṃ karoma,",
  "atk-abh03a:1793_20": "kaṭṭhakammaṃ karomā”ti vadanti.",
  "atk-abh03a:1793_21": "Te kiñcāpi tasmiṃ khaṇe na karonti avicchinnakammantattā pana katakhaṇañca kattabbakhaṇañca upādāya karontiyeva nāma honti.",
  "atk-abh03a:1793_22": "Evameva yamhi santāne anusayā appahīnā,",
  "atk-abh03a:1793_23": "yamhi vā pana nesaṃ santāne uppattipaccaye sati uppatti anivāritā,",
  "atk-abh03a:1793_24": "tattha anuppajjanakkhaṇepi uppannapubbañceva kālantare uppajjanakañca upādāya yassa kāmarāgānusayo uppajjati,",
  "atk-abh03a:1793_25": "tassa paṭighānusayo uppajjatiyeva nāmāti evamattho veditabbo.",
  "atk-abh03a:1793_26": "Ito paresupi evarūpesu vissajjanesu eseva nayo.",
  "atk-abh03a:1793_27": "No ca tassāti idaṃ anāgāmissa kāmarāgabyāpādānaṃ anavasesato pahīnattā vuttaṃ.",
  "atk-abh03a:1793_28": "Tiṇṇaṃ puggalānanti puthujjanasotāpannasakadāgāmīnaṃ.",
  "atk-abh03a:1793_29": "Dvinnaṃ puggalānanti sotāpannasakadāgāmīnaṃ.",
  "atk-abh03a:1793_30": "Paratopi evarūpesu ṭhānesu eseva nayo.",
  "atk-abh03a:1794_0": "14.",
  "atk-abh03a:1794_1": "Okāsavārassa paṭhamadutiyapucchāsu yasmā kāmarāgānusayo kāmadhātuyā dvīsu vedanāsu anuseti,",
  "atk-abh03a:1794_2": "paṭighānusayo dukkhavedanāya;",
  "atk-abh03a:1794_3": "tasmā ‘no’ti paṭisedho kato.",
  "atk-abh03a:1794_4": "Tatiyapucchāyaṃ ubhinnampi kāmadhātuyā dvīsu vedanāsu anusayanato ‘āmantā’ti paṭivacanaṃ dinnaṃ.",
  "atk-abh03a:1794_5": "Rūpadhātuarūpadhātuyā pana mānānusayassa kāmarāgānusayena saddhiṃ asādhāraṇaṃ uppattiṭṭhānaṃ.",
  "atk-abh03a:1794_6": "Tasmā no ca tattha kāmarāgānusayoti vuttaṃ.",
  "atk-abh03a:1794_7": "Iminā nayena sabbesaṃ uppattiṭṭhānavāraṃ oloketvā sādhāraṇāsādhāraṇaṃ uppattiṭṭhānaṃ veditabbaṃ.",
  "atk-abh03a:1795_0": "20.",
  "atk-abh03a:1795_1": "Dukamūlakapucchāyaṃ yasmā kāmarāgapaṭighānusayā nāpi ekasmiṃ ṭhāne uppajjanti,",
  "atk-abh03a:1795_2": "na ekaṃ dhammaṃ ārammaṇaṃ karonti,",
  "atk-abh03a:1795_3": "tasmā natthīti paṭikkhepo kato.",
  "atk-abh03a:1795_4": "Ayañhettha adhippāyo.",
  "atk-abh03a:1795_5": "Yasmiṃ ime dve anusayā anusayeyyuṃ,",
  "atk-abh03a:1795_6": "taṃ ṭhānameva natthi.",
  "atk-abh03a:1795_7": "Tasmā “kattha mānānusayo anusetī”ti ayaṃ pucchā apucchāyevāti.",
  "atk-abh03a:1795_8": "Aññesupi evarūpesu eseva nayo.",
  "atk-abh03a:1796_0": "27. Puggalokāsavāre catunnanti puthujjanasotāpannasakadāgāmianāgāmīnaṃ.",
  "atk-abh03a:1797_0": "36. Paṭilomanaye yassa kāmarāgānusayo nānusetīti ayaṃ pucchā anāgāmiṃ gahetvā pucchati.",
  "atk-abh03a:1798_0": "56.",
  "atk-abh03a:1798_1": "Dvinnaṃ puggalānaṃ sabbattha kāmarāgānusayo nānusetīti anāgāmiarahantānaṃ.",
  "atk-abh03a:1798_2": "Kāmadhātuyā tīsu vedanāsūti ca vedanāggahaṇena vedanāsampayuttakānampi tesaṃ vatthārammaṇānampīti sabbesampi kāmāvacaradhammānaṃ gahaṇaṃ veditabbaṃ.",
  "atk-abh03a:1798_3": "Ayaṃ anusayavāre vinicchayakathā.",
  "atk-abh03a:1799_0": "Anusayavāravaṇṇanā.",
  "atk-abh03a:1800_0": "2. Sānusayavāravaṇṇanā",
  "atk-abh03a:1801_0": "66- 131.",
  "atk-abh03a:1801_1": "Sānusayavāre pana yo kāmarāgānusayena sānusayoti yathā ekantarikajarādirogena ābādhiko yāva tamhā rogā na muccati,",
  "atk-abh03a:1801_2": "tāva tassa rogassa anuppattikkhaṇepi sarogoyeva nāma hoti.",
  "atk-abh03a:1801_3": "Evaṃ sasaṃkilesassa vaṭṭagāmisattassa yāva ariyamaggena anusayā samugghātaṃ na gacchanti,",
  "atk-abh03a:1801_4": "tāva tesaṃ anusayānaṃ anuppattikkhaṇepi sānusayoyeva nāma hoti.",
  "atk-abh03a:1801_5": "Evarūpaṃ sānusayataṃ sandhāya ‘āmantā’ti vuttaṃ.",
  "atk-abh03a:1801_6": "Sesamettha anusayavārasadisameva.",
  "atk-abh03a:1802_0": "Okāsavāre pana “rūpadhātuyā arūpadhātuyā ettha mānānusayena sānusayo”ti vutte tāsu dhātūsu puggalassa sānusayatā paññāyeyya,",
  "atk-abh03a:1802_1": "anusayassa uppattiṭṭhānaṃ na paññāyeyya.",
  "atk-abh03a:1802_2": "Anusayassa ca uppattiṭṭhānadassanatthaṃ ayaṃ vāro āraddho,",
  "atk-abh03a:1802_3": "tasmā tato mānānusayena sānusayoti vuttaṃ.",
  "atk-abh03a:1802_4": "Evañhi sati tato dhātudvayato uppannena mānānusayena sānusayoti anusayassa uppattiṭṭhānaṃ dassitaṃ hoti.",
  "atk-abh03a:1802_5": "Imassa pana pañhassa atthe avutte ādipañhassa attho pākaṭo na hotīti paṭhamaṃ na vutto,",
  "atk-abh03a:1802_6": "tasmā so evaṃ veditabbo.",
  "atk-abh03a:1802_7": "Yato kāmarāgānusayenāti yato uppannena kāmarāgānusayena sānusayo,",
  "atk-abh03a:1802_8": "kiṃ so tato uppannena paṭighānusayenapi sānusayoti?",
  "atk-abh03a:1802_9": "Yasmā panete dve ekasmā ṭhānā nuppajjanti;",
  "atk-abh03a:1802_10": "tasmā “no”ti paṭisedho kato.",
  "atk-abh03a:1802_11": "Arahā sabbatthāti arahā sabbadhammesu uppajjanakena kenaci anusayena nirānusayoti.",
  "atk-abh03a:1802_12": "Iminā atthavasena nippadesaṭṭhānesu bhummavacanameva katanti.",
  "atk-abh03a:1802_13": "Iminā upāyena sabbattha atthavinicchayo veditabboti.",
  "atk-abh03a:1803_0": "Sānusayavāravaṇṇanā.",
  "atk-abh03a:1804_0": "3. Pajahanavāravaṇṇanā",
  "atk-abh03a:1805_0": "132- 197.",
  "atk-abh03a:1805_1": "Pajahanavāre pajahatīti tena tena maggena pahānapariññāvasena pajahati,",
  "atk-abh03a:1805_2": "āyatiṃ anuppattidhammataṃ āpādeti.",
  "atk-abh03a:1805_3": "Āmantāti anāgāmīmaggaṭṭhaṃ sandhāya paṭivacanaṃ.",
  "atk-abh03a:1805_4": "Tadekaṭṭhaṃ pajahatīti pahānekaṭṭhataṃ sandhāya vuttaṃ.",
  "atk-abh03a:1805_5": "Noti arahattamaggaṭṭhaṃ sandhāya paṭisedho.",
  "atk-abh03a:1806_0": "Yato kāmarāgānusayaṃ pajahatīti yato uppajjanakaṃ kāmarāgānusayaṃ pajahatīti attho.",
  "atk-abh03a:1806_1": "Aṭṭhamakoti arahattaphalaṭṭhato paṭṭhāya paccorohanagaṇanāya gaṇiyamāno sotāpattimaggaṭṭho aṭṭhamako nāma.",
  "atk-abh03a:1806_2": "Dakkhiṇeyyagaṇanāya hi arahā aggadakkhiṇeyyattā paṭhamo,",
  "atk-abh03a:1806_3": "arahattamaggaṭṭho dutiyo,",
  "atk-abh03a:1806_4": "anāgāmī tatiyo…pe…",
  "atk-abh03a:1806_5": "sotāpattimaggaṭṭho aṭṭhamo.",
  "atk-abh03a:1806_6": "So idha “aṭṭhamako”ti vutto.",
  "atk-abh03a:1806_7": "Nāmasaññāyeva vā esā tassāti.",
  "atk-abh03a:1806_8": "Anāgāmimaggasamaṅgiñca aṭṭhamakañca ṭhapetvā avasesāti saddhiṃ puthujjanena sekkhāsekkhā.",
  "atk-abh03a:1806_9": "Tesu hi puthujjano pahānapariññāya abhāvena nappajahati.",
  "atk-abh03a:1806_10": "Sesā tesaṃ anusayānaṃ pahīnattā.",
  "atk-abh03a:1806_11": "Dvinnaṃ maggasamaṅgīnanti dve maggasamaṅgino ṭhapetvāti attho.",
  "atk-abh03a:1806_12": "Iminā nayena sabbattha vinicchayo veditabboti.",
  "atk-abh03a:1807_0": "Pajahanavāravaṇṇanā.",
  "atk-abh03a:1808_0": "4. Pariññāvāravaṇṇanā",
  "atk-abh03a:1809_0": "198- 263.",
  "atk-abh03a:1809_1": "Pariññāvāre parijānātīti tīhi pariññāhi parijānāti.",
  "atk-abh03a:1809_2": "Sesamettha heṭṭhā vuttanayameva.",
  "atk-abh03a:1809_3": "Ayampi hi vāro pajahanavāro viya maggaṭṭhānaññeva vasena vissajjitoti.",
  "atk-abh03a:1810_0": "Pariññāvāravaṇṇanā.",
  "atk-abh03a:1811_0": "5. Pahīnavāravaṇṇanā",
  "atk-abh03a:1812_0": "264- 274.",
  "atk-abh03a:1812_1": "Pahīnavāre phalaṭṭhavaseneva desanā āraddhā.",
  "atk-abh03a:1812_2": "Anāgāmissa hi ubhopete anusayā pahīnā,",
  "atk-abh03a:1812_3": "tasmā “āmantā”ti vuttaṃ.",
  "atk-abh03a:1813_0": "275- 296.",
  "atk-abh03a:1813_1": "Okāsavāre yattha kāmarāgānusayo pahīno tattha paṭighānusayo pahīnoti pucchitvā na vattabbo pahīnoti vā appahīnoti vāti vuttaṃ taṃ kasmāti?",
  "atk-abh03a:1813_2": "Uppattiṭṭhānassa asādhāraṇattā.",
  "atk-abh03a:1813_3": "Aññaṃ hi kāmarāgānusayassa uppattiṭṭhānaṃ,",
  "atk-abh03a:1813_4": "aññaṃ paṭighānusayassa.",
  "atk-abh03a:1813_5": "Abhāvitamaggassa ca yattha anusayo uppajjati,",
  "atk-abh03a:1813_6": "magge bhāvite tattheva so pahīno nāma hoti.",
  "atk-abh03a:1813_7": "Tattha yasmā neva kāmarāgānusayaṭṭhāne paṭighānusayo uppajjati,",
  "atk-abh03a:1813_8": "na paṭighānusayaṭṭhāne kāmarāgānusayo,",
  "atk-abh03a:1813_9": "tasmā tattha so pahīnoti vā appahīnoti vā na vattabbo.",
  "atk-abh03a:1813_10": "So hi yasmiṃ attano uppattiṭṭhāne kāmarāgānusayo pahīno,",
  "atk-abh03a:1813_11": "tasmiṃ appahīnattā tattha pahīnoti na vattabbo.",
  "atk-abh03a:1813_12": "Yaṃ kāmarāgānusayassa uppattiṭṭhānaṃ,",
  "atk-abh03a:1813_13": "tasmiṃ aṭṭhitattā tattha appahīnoti na vattabbo.",
  "atk-abh03a:1814_0": "Yattha kāmarāgānusayo pahīno,",
  "atk-abh03a:1814_1": "tattha mānānusayo pahīnoti ettha pana sādhāraṇaṭṭhānaṃ sandhāya āmantāti vuttaṃ.",
  "atk-abh03a:1814_2": "Kāmarāgānusayo hi kāmadhātuyā dvīsu vedanāsu anuseti.",
  "atk-abh03a:1814_3": "Mānānusayo tāsu ceva rūpārūpadhātūsu ca.",
  "atk-abh03a:1814_4": "So ṭhapetvā asādhāraṇaṭṭhānaṃ sādhāraṇaṭṭhāne tena saddhiṃ pahīno nāma hoti.",
  "atk-abh03a:1814_5": "Tasmā ‘āmantā’ti vuttaṃ.",
  "atk-abh03a:1814_6": "Iminā nayena sabbasmimpi okāsavāre pahīnatā ca navattabbatā ca veditabbā.",
  "atk-abh03a:1814_7": "‘Natthī’ti āgataṭṭhānesu pana heṭṭhā vuttasadisova vinicchayo.",
  "atk-abh03a:1814_8": "Puggalokāsavāro,",
  "atk-abh03a:1814_9": "okāsavāragatikoyeva.",
  "atk-abh03a:1815_0": "297- 307.",
  "atk-abh03a:1815_1": "Paṭilomanaye yassa kāmarāgānusayo appahīnoti puthujjanasotāpannasakadāgāmivasena pucchati.",
  "atk-abh03a:1815_2": "Kiñcāpi hi ime dve anusayā puthujjanato paṭṭhāya yāva anāgāmimaggaṭṭhā channaṃ puggalānaṃ appahīnā.",
  "atk-abh03a:1815_3": "Idha pana parato “tiṇṇaṃ puggalānaṃ dvinnaṃ puggalāna”ntiādivacanato maggaṭṭhā anadhippetā,",
  "atk-abh03a:1815_4": "tasmā puthujjanasotāpannasakadāgāminova sandhāya ‘āmantā’ti vuttaṃ.",
  "atk-abh03a:1815_5": "Dvinnaṃ puggalānanti sotāpannasakadāgāmīnaṃ.",
  "atk-abh03a:1815_6": "Iminā nayena puggalavāre vinicchayo veditabbo.",
  "atk-abh03a:1816_0": "308-329. Okāsavārapuggalokāsavārā pana heṭṭhā vuttanayeneva veditabbāti.",
  "atk-abh03a:1817_0": "Pahīnavāravaṇṇanā.",
  "atk-abh03a:1818_0": "6. Uppajjanavāravaṇṇanā",
  "atk-abh03a:1819_0": "330. Uppajjanavāro anusayavārasadisoyeva.",
  "atk-abh03a:1820_0": "7. Dhātupucchāvāravaṇṇanā",
  "atk-abh03a:1821_0": "332- 340.",
  "atk-abh03a:1821_1": "Dhātuvārassa pucchāvāre tāva kati anusayā anusentīti kati anusayā santānaṃ anugatā hutvā sayanti.",
  "atk-abh03a:1821_2": "Kati anusayā nānusentīti kati anusayā santānaṃ na anugatā hutvā sayanti.",
  "atk-abh03a:1821_3": "Kati anusayā bhaṅgāti kati anusayā anusenti nānusentīti evaṃ vibhajitabbāti attho.",
  "atk-abh03a:1821_4": "Sesamettha yaṃ vattabbaṃ siyā,",
  "atk-abh03a:1821_5": "taṃ heṭṭhā pāḷivavatthāne vuttameva.",
  "atk-abh03a:1822_0": "7. Dhātuvissajjanāvāravaṇṇanā",
  "atk-abh03a:1823_0": "341- 349.",
  "atk-abh03a:1823_1": "Niddesavāre panassa kassaci satta anusayā anusentīti puthujjanavasena vuttaṃ.",
  "atk-abh03a:1823_2": "Kassaci pañcāti sotāpannasakadāgāmivasena vuttaṃ.",
  "atk-abh03a:1823_3": "Tesañhi diṭṭhānusayo ca vicikicchānusayo ca pahīnāti pañceva anusenti.",
  "atk-abh03a:1823_4": "Tattha yathā anusayavāre “anusentī”ti padassa uppajjantīti attho gahito,",
  "atk-abh03a:1823_5": "evamidha na gahetabbo. Kasmā?",
  "atk-abh03a:1823_6": "Tasmiṃ khaṇe anuppajjanato.",
  "atk-abh03a:1823_7": "Kāmadhātuṃ upapajjantassa hi vipākacittañceva kammasamuṭṭhānarūpañca uppajjati,",
  "atk-abh03a:1823_8": "akusalacittaṃ natthi.",
  "atk-abh03a:1823_9": "Anusayā ca akusalacittakkhaṇe uppajjanti,",
  "atk-abh03a:1823_10": "na vipākacittakkhaṇeti tasmiṃ khaṇe anuppajjanato tathā attho na gahetabbo.",
  "atk-abh03a:1823_11": "Kathaṃ pana gahetabboti?",
  "atk-abh03a:1823_12": "Yathā labbhati tathā gahetabbo.",
  "atk-abh03a:1823_13": "Kathañca labbhati?",
  "atk-abh03a:1823_14": "Appahīnaṭṭhena.",
  "atk-abh03a:1823_15": "Yathā hi rāgadosamohānaṃ appahīnattā.",
  "atk-abh03a:1823_16": "Kusalābyākatacittasamaṅgī puggalo “sarāgo sadoso samoho”ti vuccati,",
  "atk-abh03a:1823_17": "evaṃ maggabhāvanāya appahīnattā paṭisandhikkhaṇepi tassa tassa puggalassa te te anusayā anusentīti vuccanti.",
  "atk-abh03a:1823_18": "Na kevalañca vuccanti,",
  "atk-abh03a:1823_19": "appahīnattā pana te anusentiyeva nāmāti veditabbā.",
  "atk-abh03a:1824_0": "Anusayā bhaṅgā natthīti yassa hi yo anuseti,",
  "atk-abh03a:1824_1": "so anusetiyeva;",
  "atk-abh03a:1824_2": "yo nānuseti,",
  "atk-abh03a:1824_3": "so nānusetiyeva.",
  "atk-abh03a:1824_4": "Ayaṃ anuseti ca nānuseti ca,",
  "atk-abh03a:1824_5": "ayaṃ siyā anuseti siyā nānusetīti,",
  "atk-abh03a:1824_6": "evaṃ vibhajitabbo anusayo nāma natthi.",
  "atk-abh03a:1824_7": "Rūpadhātuṃ upapajjantassa kassaci tayoti anāgāmivasena vuttaṃ.",
  "atk-abh03a:1824_8": "Tassa hi kāmarāgapaṭighadiṭṭhivicikicchānusayā cattāropi anavasesato pahīnā.",
  "atk-abh03a:1824_9": "Itare tayova appahīnā.",
  "atk-abh03a:1824_10": "Tena vuttaṃ –",
  "atk-abh03a:1824_11": "“kassaci tayo anusayā anusentī”ti.",
  "atk-abh03a:1825_0": "Na kāmadhātunti kāmadhātuyā paṭisiddhattā sesā dve dhātuyo upapajjantassāti attho.",
  "atk-abh03a:1825_1": "Satte vāti yasmā ariyasāvakassa rūpadhātuyā cutassa kāmadhātuyaṃ upapatti nāma natthi,",
  "atk-abh03a:1825_2": "puthujjanasseva hoti,",
  "atk-abh03a:1825_3": "tasmā sattevāti niyametvā vuttaṃ.",
  "atk-abh03a:1825_4": "“Arūpadhātuyā cutassa kāmadhātuṃ upapajjantassa sattevā”ti etthāpi eseva nayo.",
  "atk-abh03a:1825_5": "Rūpadhātuyā upapatti natthīti kasmā natthi?",
  "atk-abh03a:1825_6": "Upapattinipphādakassa rūpāvacarajjhānassa abhāvā.",
  "atk-abh03a:1825_7": "So hi sabbaso rūpasaññānaṃ samatikkamā taṃ dhātuṃ upapannoti nāssa tattha rūpāvacarajjhānaṃ atthi.",
  "atk-abh03a:1825_8": "Tadabhāvā rūpadhātuyaṃ upapatti natthīti veditabbā.",
  "atk-abh03a:1825_9": "Arūpadhātuyā cutassa na kāmadhātunti ettha arūpadhātuyeva adhippetā.",
  "atk-abh03a:1825_10": "Iminā nayena sabbavissajjanesu attho veditabboti.",
  "atk-abh03a:1826_0": "Dhātuvāravaṇṇanā.",
  "atk-abh03a:1827_0": "Anusayayamakavaṇṇanā niṭṭhitā.",
  "atk-abh03a:1828_0": "8. Cittayamakaṃ",
  "atk-abh03a:1829_0": "Uddesavāravaṇṇanā",
  "atk-abh03a:1830_0": "1- 62.",
  "atk-abh03a:1830_1": "Idāni tesaññeva mūlayamake desitānaṃ kusalādidhammānaṃ labbhamānavasena ekadesameva saṅgaṇhitvā anusayayamakānantaraṃ",
  "atk-abh03a:1830_2": "desitassa cittayamakassa atthavaṇṇanā hoti.",
  "atk-abh03a:1830_3": "Tattha pāḷivavatthānaṃ tāva veditabbaṃ.",
  "atk-abh03a:1830_4": "Imasmiñhi cittayamake mātikāṭhapanaṃ,",
  "atk-abh03a:1830_5": "ṭhapitamātikāya vissajjananti dve vārā honti.",
  "atk-abh03a:1830_6": "Tattha mātikāṭhapane puggalavāro,",
  "atk-abh03a:1830_7": "dhammavāro,",
  "atk-abh03a:1830_8": "puggaladhammavāroti āditova tayo suddhikamahāvārā honti.",
  "atk-abh03a:1831_0": "Tattha “yassa cittaṃ uppajjati,",
  "atk-abh03a:1831_1": "na nirujjhatī”ti evaṃ puggalavasena cittassa uppajjananirujjhanādibhedaṃ dīpento gato puggalavāro nāma.",
  "atk-abh03a:1831_2": "“Yaṃ cittaṃ uppajjati,",
  "atk-abh03a:1831_3": "na nirujjhatī”ti evaṃ dhammavaseneva cittassa uppajjananirujjhanādibhedaṃ dīpento gato dhammavāro nāma.",
  "atk-abh03a:1831_4": "“Yassa yaṃ cittaṃ uppajjati,",
  "atk-abh03a:1831_5": "na nirujjhatī”ti evaṃ ubhayavasena cittassa uppajjananirujjhanādibhedaṃ dīpento gato puggaladhammavāro nāma.",
  "atk-abh03a:1831_6": "Tato “yassa sarāgaṃ citta”nti soḷasannaṃ padānaṃ vasena apare sarāgādipadavisesitā soḷasa puggalavārā,",
  "atk-abh03a:1831_7": "soḷasa dhammavārā,",
  "atk-abh03a:1831_8": "soḷasa puggaladhammavārāti aṭṭhacattālīsaṃ missakavārā honti.",
  "atk-abh03a:1831_9": "Te sarāgādipadamattaṃ dassetvā saṅkhittā.",
  "atk-abh03a:1831_10": "Tato “yassa kusalaṃ citta”ntiādinā nayena chasaṭṭhidvisatasaṅkhānaṃ abhidhammamātikāpadānaṃ vasena apare",
  "atk-abh03a:1831_11": "kusalādipadavisesitā chasaṭṭhidvisatapuggalavārā,",
  "atk-abh03a:1831_12": "chasaṭṭhidvisatadhammavārā chasaṭṭhidvisatapuggaladhammavārāti aṭṭhanavutisattasatā missakavārā honti.",
  "atk-abh03a:1831_13": "Tepi kusalādipadamattaṃ dassetvā saṅkhittāyeva.",
  "atk-abh03a:1831_14": "Yānipettha sanidassanādīni padāni cittena saddhiṃ na yujjanti,",
  "atk-abh03a:1831_15": "tāni moghapucchāvasena ṭhapitāni.",
  "atk-abh03a:1832_0": "Tesu pana tīsu vāresu sabbapaṭhame suddhikapuggalamahāvāre uppādanirodhakālasambhedavāro,",
  "atk-abh03a:1832_1": "uppāduppannavāro,",
  "atk-abh03a:1832_2": "nirodhuppannavāro,",
  "atk-abh03a:1832_3": "uppādavāro,",
  "atk-abh03a:1832_4": "nirodhavāro,",
  "atk-abh03a:1832_5": "uppādanirodhavāro uppajjamānanirodhavāro,",
  "atk-abh03a:1832_6": "uppajjamānuppannavāro,",
  "atk-abh03a:1832_7": "nirujjhamānuppannavāro,",
  "atk-abh03a:1832_8": "uppannuppādavāro,",
  "atk-abh03a:1832_9": "atītānāgatavāro,",
  "atk-abh03a:1832_10": "uppannuppajjamānavāro,",
  "atk-abh03a:1832_11": "niruddhanirujjhamānavāro,",
  "atk-abh03a:1832_12": "atikkantakālavāroti cuddasa antaravārā.",
  "atk-abh03a:1832_13": "Tesu uppādavāro,",
  "atk-abh03a:1832_14": "nirodhavāro,",
  "atk-abh03a:1832_15": "uppādanirodhavāroti imesu tīsu vāresu anulomapaṭilomavasena cha cha katvā aṭṭhārasa yamakāni.",
  "atk-abh03a:1832_16": "Uppannuppādavāre atītānāgatakālavasena anulomato dve,",
  "atk-abh03a:1832_17": "paṭilomato dveti cattāri yamakāni.",
  "atk-abh03a:1832_18": "Sesesu ādito niddiṭṭhesu tīsu,",
  "atk-abh03a:1832_19": "anantare niddiṭṭhesu tīsu;",
  "atk-abh03a:1832_20": "avasāne niddiṭṭhesu catūsūti dasasu vāresu anulomato ekaṃ,",
  "atk-abh03a:1832_21": "paṭilomato ekanti dve dve katvā vīsati yamakāni.",
  "atk-abh03a:1832_22": "Evaṃ sabbesupi cuddasasu antaravāresu dvācattālīsa yamakāni,",
  "atk-abh03a:1832_23": "caturāsīti pucchā aṭṭhasaṭṭhiatthasataṃ hoti.",
  "atk-abh03a:1832_24": "Yathā ca ekasmiṃ suddhikapuggalamahāvāre,",
  "atk-abh03a:1832_25": "tathā suddhikadhammavārepi suddhikapuggaladhammavārepīti tīsu mahāvāresu chabbīsatiyamakasataṃ,",
  "atk-abh03a:1832_26": "tato diguṇā pucchā,",
  "atk-abh03a:1832_27": "tato diguṇā atthā ca veditabbā.",
  "atk-abh03a:1832_28": "Idaṃ pana vārattayaṃ sarāgādivasena soḷasaguṇaṃ,",
  "atk-abh03a:1832_29": "kusalādivasena chasaṭṭhidvisataguṇaṃ katvā imasmiṃ cittayamake anekāni yamakasahassāni,",
  "atk-abh03a:1832_30": "tato diguṇā pucchā,",
  "atk-abh03a:1832_31": "tato diguṇā atthā ca hontīti.",
  "atk-abh03a:1832_32": "Pāṭho pana saṃkhittoti.",
  "atk-abh03a:1832_33": "Evaṃ tāva imasmiṃ cittayamake pāḷivavatthānaṃ veditabbaṃ.",
  "atk-abh03a:1833_0": "Mātikāṭhapanavaṇṇanā.",
  "atk-abh03a:1834_0": "Niddeso",
  "atk-abh03a:1835_0": "1. Puggalavāravaṇṇanā",
  "atk-abh03a:1836_0": "63.",
  "atk-abh03a:1836_1": "Idāni ṭhapitānukkamena mātikaṃ vissajjetuṃ yassa cittaṃ uppajjati na nirujjhatītiādi āraddhaṃ.",
  "atk-abh03a:1836_2": "Tattha uppajjatīti uppādakkhaṇasamaṅgitāya uppajjati na nirujjhatīti nirodhakkhaṇaṃ appattatāya na nirujjhati.",
  "atk-abh03a:1836_3": "Tassa cittanti tassa puggalassa tato paṭṭhāya cittaṃ nirujjhissati nuppajjissatīti pucchati.",
  "atk-abh03a:1836_4": "Tesaṃ cittanti yesaṃ paricchinnavaṭṭadukkhānaṃ khīṇāsavānaṃ sabbapacchimassa cuticittassa uppādakkhaṇo vattati,",
  "atk-abh03a:1836_5": "etesaṃ tadeva cuticittaṃ uppādappattatāya uppajjati nāma,",
  "atk-abh03a:1836_6": "bhaṅgaṃ appattatāya na nirujjhati.",
  "atk-abh03a:1836_7": "Idāni pana bhaṅgaṃ patvā taṃ tesaṃ cittaṃ nirujjhissati,",
  "atk-abh03a:1836_8": "tato appaṭisandhikattā aññaṃ nuppajjissati.",
  "atk-abh03a:1836_9": "Itaresanti pacchimacittasamaṅgiṃ khīṇāsavaṃ ṭhapetvā avasesānaṃ sekkhāsekkhaputhujjanānaṃ nirujjhissati",
  "atk-abh03a:1836_10": "ceva uppajjissati cāti yaṃ taṃ uppādakkhaṇappattaṃ taṃ nirujjhissateva.",
  "atk-abh03a:1836_11": "Aññaṃ pana tasmiṃ vā aññasmiṃ vā attabhāve uppajjissati ceva nirujjhissati ca.",
  "atk-abh03a:1836_12": "Dutiyapucchāvissajjanepi tathārūpasseva khīṇāsavassa cittaṃ sandhāya ‘āmantā’ti vuttaṃ.",
  "atk-abh03a:1836_13": "Nuppajjati nirujjhatīti bhaṅgakkhaṇe arahato pacchimacittampi sesānaṃ bhijjamānacittampi.",
  "atk-abh03a:1836_14": "Tato paṭṭhāya pana arahato cittaṃ na nirujjhissatīti sakkā vattuṃ uppajjissatīti pana na sakkā.",
  "atk-abh03a:1836_15": "Sesānaṃ uppajjissatīti sakkā vattuṃ,",
  "atk-abh03a:1836_16": "na nirujjhissatīti na sakkā.",
  "atk-abh03a:1836_17": "Tasmā ‘no’ti paṭisedho kato.",
  "atk-abh03a:1836_18": "Dutiyapañhe yassa cittaṃ na nirujjhissati,",
  "atk-abh03a:1836_19": "uppajjissatīti so puggaloyeva natthi,",
  "atk-abh03a:1836_20": "tasmā natthīti paṭikkhepo kato.",
  "atk-abh03a:1837_0": "65- 82.",
  "atk-abh03a:1837_1": "Uppannanti uppādasamaṅginopetaṃ nāmaṃ.",
  "atk-abh03a:1837_2": "Uppādaṃ patvā aniruddhassāpi.",
  "atk-abh03a:1837_3": "Tattha uppādasamaṅgitaṃ sandhāya ‘āmantā’ti,",
  "atk-abh03a:1837_4": "uppādaṃ patvā aniruddhabhāvaṃ sandhāya “tesaṃ cittaṃ uppanna”nti vuttaṃ.",
  "atk-abh03a:1837_5": "Anuppannanti uppādaṃ appattaṃ.",
  "atk-abh03a:1837_6": "Tesaṃ cittaṃ uppajjitthāti etthāpi sabbesaṃ tāva cittaṃ khaṇapaccuppannameva hutvā uppādakkhaṇaṃ atītattā uppajjittha nāma,",
  "atk-abh03a:1837_7": "nirodhasamāpannānaṃ nirodhato pubbe uppannapubbattā,",
  "atk-abh03a:1837_8": "asaññasattānaṃ saññībhave uppannapubbattā.",
  "atk-abh03a:1837_9": "Uppajjittha ceva uppajjati cāti uppādaṃ pattattā uppajjittha,",
  "atk-abh03a:1837_10": "anatītattā uppajjati nāmāti attho.",
  "atk-abh03a:1838_0": "Uppādakkhaṇe anāgatañcāti uppādakkhaṇe ca cittaṃ anāgatañca cittanti attho.",
  "atk-abh03a:1839_0": "83.",
  "atk-abh03a:1839_1": "Atikkantakālavāre uppajjamānaṃ khaṇanti uppādakkhaṇaṃ.",
  "atk-abh03a:1839_2": "Tattha kiñcāpi uppādakkhaṇo uppajjamāno nāma na hoti,",
  "atk-abh03a:1839_3": "uppajjamānassa pana khaṇattā evaṃ vutto.",
  "atk-abh03a:1839_4": "Khaṇaṃ vītikkantaṃ atikkantakālanti na ciraṃ vītikkantaṃ tameva pana uppādakkhaṇaṃ vītikkantaṃ hutvā atikkantakālanti saṅkhaṃ gacchati.",
  "atk-abh03a:1839_5": "Nirujjhamānaṃ khaṇanti nirodhakkhaṇaṃ.",
  "atk-abh03a:1839_6": "Tattha kiñcāpi nirodhakkhaṇo nirujjhamāno nāma na hoti,",
  "atk-abh03a:1839_7": "nirujjhamānassa pana khaṇattā evaṃ vutto.",
  "atk-abh03a:1839_8": "Khaṇaṃ vītikkantaṃ atikkantakālanti kiṃ tassa cittaṃ evaṃ nirodhakkhaṇampi vītikkantaṃ hutvā atikkantakālaṃ nāma hotīti pucchati.",
  "atk-abh03a:1839_9": "Tattha yasmā bhaṅgakkhaṇe cittaṃ uppādakkhaṇaṃ khaṇaṃ vītikkantaṃ hutvā atikkantakālaṃ hoti,",
  "atk-abh03a:1839_10": "nirodhakkhaṇaṃ khaṇaṃ vītikkantaṃ hutvā atikkantakālaṃ nāma na hoti.",
  "atk-abh03a:1839_11": "Atītaṃ pana cittaṃ ubhopi khaṇe khaṇaṃ vītikkantaṃ hutvā atikkantakālaṃ nāma,",
  "atk-abh03a:1839_12": "tasmā “bhaṅgakkhaṇe cittaṃ uppādakkhaṇaṃ vītikkantaṃ,",
  "atk-abh03a:1839_13": "bhaṅgakkhaṇaṃ avītikkantaṃ,",
  "atk-abh03a:1839_14": "atītaṃ cittaṃ uppādakkhaṇañca vītikkantaṃ bhaṅgakkhaṇañca vītikkantanti vissajjanamāha.",
  "atk-abh03a:1839_15": "Dutiyapañhassa vissajjane yasmā atītaṃ cittaṃ ubhopi khaṇe vītikkantaṃ hutvā atikkantakālaṃ nāma hoti,",
  "atk-abh03a:1839_16": "tasmā atītaṃ cittanti vuttaṃ.",
  "atk-abh03a:1839_17": "Paṭilomapañhassa vissajjane yasmā uppādakkhaṇe ca cittaṃ anāgatañca cittaṃ ubhopi khaṇe khaṇaṃ vītikkantaṃ hutvā atikkantakālaṃ nāma na hoti,",
  "atk-abh03a:1839_18": "tesaṃ khaṇānaṃ avītikkantattā.",
  "atk-abh03a:1839_19": "Tasmā “uppādakkhaṇe cittaṃ anāgataṃ citta”nti vuttaṃ.",
  "atk-abh03a:1839_20": "Dutiyavissajjanaṃ pākaṭameva.",
  "atk-abh03a:1840_0": "84- 113.",
  "atk-abh03a:1840_1": "Dhammavārepi imināvupāyena sabbavissajjanesu attho veditabbo.",
  "atk-abh03a:1840_2": "Puggaladhammavāro dhammavāragatikoyeva.",
  "atk-abh03a:1841_0": "114- 116.",
  "atk-abh03a:1841_1": "Sabbepi missakavārā yassa sarāgaṃ cittantiādinā nayena mukhamattaṃ dassetvā saṅkhittā.",
  "atk-abh03a:1841_2": "Vitthāro pana nesaṃ heṭṭhā vuttanayeneva veditabbo.",
  "atk-abh03a:1841_3": "Tesu pana “yassa sarāgaṃ cittaṃ uppajjati,",
  "atk-abh03a:1841_4": "na nirujjhati;",
  "atk-abh03a:1841_5": "tassa cittaṃ nirujjhissati,",
  "atk-abh03a:1841_6": "nuppajjissatī”ti evaṃ vitthāretabbatāya pucchāva sadisā hoti.",
  "atk-abh03a:1841_7": "Yasmā pana sarāgaṃ cittaṃ pacchimacittaṃ na hoti,",
  "atk-abh03a:1841_8": "tasmā “yassa sarāgaṃ cittaṃ uppajjati,",
  "atk-abh03a:1841_9": "na nirujjhati;",
  "atk-abh03a:1841_10": "tassa cittaṃ nirujjhissati,",
  "atk-abh03a:1841_11": "nuppajjissatīti no”ti evaṃ vissajjitabbattā vissajjanaṃ asadisaṃ hoti.",
  "atk-abh03a:1841_12": "Taṃ taṃ tassā tassā pucchāya anurūpavasena veditabbanti.",
  "atk-abh03a:1842_0": "Cittayamakavaṇṇanā niṭṭhitā.",
  "atk-abh03a:1843_0": "9. Dhammayamakaṃ",
  "atk-abh03a:1844_0": "1. Paṇṇattiuddesavāravaṇṇanā",
  "atk-abh03a:1845_0": "1- 16.",
  "atk-abh03a:1845_1": "Idāni tesaññeva mūlayamake desitānaṃ kusalādidhammānaṃ mātikaṃ ṭhapetvā cittayamakānantaraṃ desitassa dhammayamakassa vaṇṇanā hoti.",
  "atk-abh03a:1845_2": "Tattha khandhayamake vuttanayeneva pāḷivavatthānaṃ veditabbaṃ.",
  "atk-abh03a:1845_3": "Yathā hi tattha paṇṇattivārādayo tayo mahāvārā,",
  "atk-abh03a:1845_4": "avasesā antaravārā ca honti,",
  "atk-abh03a:1845_5": "tathā idhāpi.",
  "atk-abh03a:1845_6": "“Yo kusalaṃ dhammaṃ bhāveti,",
  "atk-abh03a:1845_7": "so akusalaṃ dhammaṃ pajahatī”ti āgatattā panettha pariññāvāro,",
  "atk-abh03a:1845_8": "bhāvanāvāro nāmāti veditabbo.",
  "atk-abh03a:1845_9": "Tattha yasmā abyākato dhammo neva bhāvetabbo,",
  "atk-abh03a:1845_10": "na pahātabbo,",
  "atk-abh03a:1845_11": "tasmā taṃ padameva na uddhaṭaṃ.",
  "atk-abh03a:1845_12": "Paṇṇattivāre panettha tiṇṇaṃ kusalādidhammānaṃ vasena padasodhanavāro,",
  "atk-abh03a:1845_13": "padasodhanamūlacakkavāro,",
  "atk-abh03a:1845_14": "suddhadhammavāro,",
  "atk-abh03a:1845_15": "suddhadhammamūlacakkavāroti imesu catūsu vāresu yamakagaṇanā veditabbā.",
  "atk-abh03a:1846_0": "1. Paṇṇattiniddesavāravaṇṇanā",
  "atk-abh03a:1847_0": "17- 32.",
  "atk-abh03a:1847_1": "Paṇṇattivāraniddese pana kusalā kusaladhammāti kusalānaṃ ekantena kusaladhammattā “āmantā”ti vuttaṃ.",
  "atk-abh03a:1847_2": "Sesavissajjanesupi eseva nayo.",
  "atk-abh03a:1847_3": "Avasesā dhammā na akusalā dhammāti avasesā dhammā akusalā na honti,",
  "atk-abh03a:1847_4": "dhammā pana hontīti attho.",
  "atk-abh03a:1847_5": "Iminā nayena sabbavissajjanāni veditabbāni.",
  "atk-abh03a:1848_0": "Paṇṇattivāravaṇṇanā.",
  "atk-abh03a:1849_0": "2. Pavattivāravaṇṇanā",
  "atk-abh03a:1850_0": "33- 34.",
  "atk-abh03a:1850_1": "Pavattivāre panettha paccuppannakāle puggalavārassa anulomanaye “yassa kusalā dhammā uppajjanti,",
  "atk-abh03a:1850_2": "tassa akusalā dhammā uppajjanti;",
  "atk-abh03a:1850_3": "yassa vā pana akusalā dhammā uppajjanti,",
  "atk-abh03a:1850_4": "tassa kusalā dhammā uppajjantī”ti kusaladhammamūlakāni dve yamakāni,",
  "atk-abh03a:1850_5": "akusaladhammamūlakaṃ ekanti tīṇi yamakāni honti.",
  "atk-abh03a:1850_6": "Tassa paṭilomanayepi okāsavārādīsupi eseva nayo.",
  "atk-abh03a:1850_7": "Evamettha sabbavāresu tiṇṇaṃ tiṇṇaṃ yamakānaṃ vasena yamakagaṇanā veditabbā.",
  "atk-abh03a:1850_8": "Atthavinicchaye panettha idaṃ lakkhaṇaṃ –",
  "atk-abh03a:1850_9": "imassa hi dhammayamakassa pavattimahāvāre “uppajjanti nirujjhantī”ti imesu uppādanirodhesu kusalākusaladhammā tāva ekantena pavattiyaṃyeva labbhanti,",
  "atk-abh03a:1850_10": "na cutipaṭisandhīsu.",
  "atk-abh03a:1850_11": "Abyākatadhammā pana pavatte ca cutipaṭisandhīsu cāti tīsupi kālesu labbhanti.",
  "atk-abh03a:1850_12": "Evamettha yaṃ yattha yattha labbhati,",
  "atk-abh03a:1850_13": "tassa vasena tattha tattha vinicchayo veditabbo.",
  "atk-abh03a:1851_0": "Tatridaṃ nayamukhaṃ –",
  "atk-abh03a:1851_1": "kusalākusalānaṃ tāva ekakkhaṇe anuppajjanato “no”ti paṭisedho kato.",
  "atk-abh03a:1851_2": "Abyākatā cāti cittasamuṭṭhānarūpavasena vuttaṃ.",
  "atk-abh03a:1852_0": "35- 36.",
  "atk-abh03a:1852_1": "Yattha kusalā dhammā nuppajjantīti asaññabhavaṃ sandhāya vuttaṃ.",
  "atk-abh03a:1852_2": "Tenevettha “āmantā”ti vissajjanaṃ kataṃ.",
  "atk-abh03a:1852_3": "Uppajjantīti idampi asaññabhavaṃyeva sandhāya vuttaṃ.",
  "atk-abh03a:1852_4": "Abyākatānaṃ pana anuppattiṭṭhānassa abhāvā “natthī”ti paṭikkhepo kato.",
  "atk-abh03a:1853_0": "49.",
  "atk-abh03a:1853_1": "Dutiye akusaleti bhavaṃ assādetvā uppannesu nikantijavanesu dutiye javanacitte.",
  "atk-abh03a:1853_2": "Dutiye citte vattamāneti paṭisandhito dutiye bhavaṅgacitte vattamāne saha vā paṭisandhiyā bhavaṅgaṃ vipākavasena",
  "atk-abh03a:1853_3": "ekameva katvā bhavanikantiyā āvajjanacitte.",
  "atk-abh03a:1853_4": "Tañhi kiriyacittattā abyākatajātiyaṃ vipākato dutiyaṃ nāma hoti.",
  "atk-abh03a:1854_0": "57.",
  "atk-abh03a:1854_1": "Yassa cittassa anantarā aggamagganti gotrabhucittaṃ sandhāya vuttaṃ.",
  "atk-abh03a:1854_2": "Kusalā dhammā uppajjissantīti te aggamaggadhammeyeva sandhāya vuttaṃ.",
  "atk-abh03a:1855_0": "79.",
  "atk-abh03a:1855_1": "Yassa cittassa anantarā aggamaggaṃ paṭilabhissanti,",
  "atk-abh03a:1855_2": "tassa cittassa uppādakkhaṇeti idaṃ cittajātivasena vuttaṃ.",
  "atk-abh03a:1855_3": "Tajjātikassa hi ekāvajjanena uppannassa tato orimacittassa uppādakkhaṇepi etaṃ lakkhaṇaṃ labbhateva.",
  "atk-abh03a:1856_0": "99.",
  "atk-abh03a:1856_1": "Nirodhavārepi kusalākusalānaṃ ekato anirujjhanato “no”ti vuttaṃ.",
  "atk-abh03a:1856_2": "Iminā nayamukhena sabbattha vinicchayo veditabboti.",
  "atk-abh03a:1857_0": "Dhammayamakavaṇṇanā niṭṭhitā.",
  "atk-abh03a:1858_0": "10. Indriyayamakaṃ",
  "atk-abh03a:1859_0": "Idāni tesaññeva mūlayamake desitānaṃ kusalādidhammānaṃ labbhamānavasena ekadesaṃ saṃgaṇhitvā dhammayamakānantaraṃ",
  "atk-abh03a:1859_1": "desitassa indriyayamakassa vaṇṇanā hoti.",
  "atk-abh03a:1859_2": "Tattha khandhayamakādīsu vuttanayeneva pāḷivavatthānaṃ veditabbaṃ.",
  "atk-abh03a:1859_3": "Idhāpi hi paṇṇattivārādayo tayo mahāvārā avasesā antaravārā ca saddhiṃ kālappabhedādīhi khandhayamakādīsu āgatasadisāva.",
  "atk-abh03a:1859_4": "Indriyānaṃ pana bahutāya dhātuyamakatopi bahutarāni yamakāni honti.",
  "atk-abh03a:1859_5": "Yathā pana heṭṭhā puggalavārādīsu cakkhāyatanacakkhudhātumūlake naye cakkhāyatanacakkhudhātūhi saddhiṃ jivhāyatanakāyāyatanāni na yojitāni.",
  "atk-abh03a:1859_6": "Jivhāyatanakāyāyatanamūlakāni ca yamakāneva na gahitāni,",
  "atk-abh03a:1859_7": "tathā idhāpi cakkhundriyamūlake naye jivhindriyakāyindriyāni na yojitāni,",
  "atk-abh03a:1859_8": "jivhindriyakāyindriyamūlakāni ca yamakāneva na gahitāni.",
  "atk-abh03a:1859_9": "Tesaṃ aggahaṇe kāraṇaṃ tattha vuttanayeneva veditabbaṃ.",
  "atk-abh03a:1859_10": "Manindriyaṃ pana yathā cakkhundriyādimūlakehi tatheva itthindriyādimūlakehipi saddhiṃ yasmā yojanaṃ gacchati,",
  "atk-abh03a:1859_11": "tasmā nikkhittapaṭipāṭiyā ayojetvā sabbehipi cakkhundriyamūlakādīhi saddhiṃ pariyosāne yojitanti veditabbaṃ.",
  "atk-abh03a:1859_12": "Cakkhundriyena saddhiṃ itthindriyapurisindriyajīvitindriyāni yojitāni sukhindriyadukkhindriyadomanassindriyāni paṭisandhiyaṃ natthīti na gahitāni.",
  "atk-abh03a:1859_13": "Somanassindriyaupekkhindriyāni paṭisandhiyaṃ uppattisabbhāvato gahitāni.",
  "atk-abh03a:1859_14": "Tathā saddhindriyādīni pañca.",
  "atk-abh03a:1859_15": "Lokuttarāni tīṇi paṭisandhiyaṃ abhāveneva na gahitāni.",
  "atk-abh03a:1859_16": "Iti yāni gahitāni,",
  "atk-abh03a:1859_17": "tesaṃ vasenettha cakkhundriyamūlake naye yamakagaṇanā veditabbā.",
  "atk-abh03a:1859_18": "Yathā cettha,",
  "atk-abh03a:1859_19": "evaṃ sabbattha.",
  "atk-abh03a:1859_20": "Yāni pana na gahitāni,",
  "atk-abh03a:1859_21": "tesaṃ vasena yamakāni na gaṇetabbāni.",
  "atk-abh03a:1859_22": "Gaṇentena vā moghapucchāvasena gaṇetabbānīti evaṃ tāva sabbavāresu pāḷivavatthānameva veditabbaṃ.",
  "atk-abh03a:1860_0": "Pavattivāravaṇṇanā",
  "atk-abh03a:1861_0": "1- 86.",
  "atk-abh03a:1861_1": "Atthavinicchaye panettha idaṃ nayamukhaṃ –",
  "atk-abh03a:1861_2": "sacakkhukānaṃ na itthīnanti brahmapārisajjādīnañceva rūpīnaṃ purisanapuṃsakānañca vasena vuttaṃ.",
  "atk-abh03a:1861_3": "Tesañhi itthindriyaṃ nuppajjati.",
  "atk-abh03a:1861_4": "Sacakkhukānaṃ na purisānanti rūpībrahmānañceva itthinapuṃsakānañca vasena vuttaṃ.",
  "atk-abh03a:1861_5": "Tesañhi purisindriyaṃ nuppajjati.",
  "atk-abh03a:1861_6": "Acakkhukānaṃ upapajjantānaṃ tesaṃ jīvitindriyaṃ uppajjatīti ekavokāracatuvokārakāmadhātusatte sandhāya vuttaṃ.",
  "atk-abh03a:1861_7": "Sacakkhukānaṃ vinā somanassenāti upekkhāsahagatānaṃ catunnaṃ mahāvipākapaṭisandhīnaṃ vasena vuttaṃ.",
  "atk-abh03a:1861_8": "Sacakkhukānaṃ vinā upekkhāyāti somanassasahagatapaṭisandhikānaṃ vasena vuttaṃ.",
  "atk-abh03a:1861_9": "Upekkhāya acakkhukānanti ahetukapaṭisandhivasena vuttaṃ.",
  "atk-abh03a:1861_10": "Ahetukānanti ahetukapaṭisandhicittena saddhiṃ saddhindriyādīnaṃ abhāvato vuttaṃ.",
  "atk-abh03a:1861_11": "Tattha hi ekanteneva saddhāsatipaññāyo natthi.",
  "atk-abh03a:1861_12": "Samādhivīriyāni pana indriyappattāni na honti.",
  "atk-abh03a:1861_13": "Sahetukānaṃ acakkhukānanti gabbhaseyyakavasena ceva arūpīvasena ca vuttaṃ.",
  "atk-abh03a:1861_14": "Añño hi sahetuko acakkhuko nāma natthi.",
  "atk-abh03a:1861_15": "Sacakkhukānaṃ ahetukānanti apāye opapātikavasena vuttaṃ.",
  "atk-abh03a:1861_16": "Sacakkhukānaṃ ñāṇavippayuttānanti kāmadhātuyaṃ duhetukapaṭisandhikānaṃ vasena vuttaṃ.",
  "atk-abh03a:1861_17": "Sacakkhukānaṃ ñāṇasampayuttānanti rūpībrahmāno ceva kāmāvacaradevamanusse ca sandhāya vuttaṃ.",
  "atk-abh03a:1861_18": "Ñāṇasampayuttānaṃ acakkhukānanti arūpino ca tihetukagabbhaseyyake ca sandhāya vuttaṃ.",
  "atk-abh03a:1862_0": "190.",
  "atk-abh03a:1862_1": "Jīvitindriyamūlake vinā somanassena upapajjantānanti dvepi jīvitindriyāni sandhāya vuttaṃ.",
  "atk-abh03a:1862_2": "Pavatte somanassavippayuttacittassa uppādakkhaṇeti arūpajīvitindriyaṃ sandhāya vuttaṃ.",
  "atk-abh03a:1862_3": "Iminā nayena sabbatthāpi paṭisandhipavattivasena jīvitindriyayojanā veditabbā.",
  "atk-abh03a:1862_4": "Somanassindriyādimūlakesupi paṭisandhipavattivasenevattho gahetabbo.",
  "atk-abh03a:1862_5": "Paṭilomanaye pana nirodhavāre ca etesañceva aññesañca dhammānaṃ yathālābhavasena cutipaṭisandhipavattesu tīsupi anuppādanirodhā veditabbā.",
  "atk-abh03a:1863_0": "281.",
  "atk-abh03a:1863_1": "Anāgatavāre eteneva bhāvenāti etena purisabhāveneva,",
  "atk-abh03a:1863_2": "antarā itthibhāvaṃ anāpajjitvā purisapaṭisandhiggahaṇenevāti attho.",
  "atk-abh03a:1863_3": "Katici bhave dassetvā parinibbāyissantīti katici paṭisandhiyo gahetvā itthibhāvaṃ appatvāva parinibbāyissantīti attho.",
  "atk-abh03a:1863_4": "Dutiyapucchāyapi eseva nayo.",
  "atk-abh03a:1864_0": "361.",
  "atk-abh03a:1864_1": "Paccuppannena atītavāre suddhāvāsānaṃ upapatticittassa bhaṅgakkhaṇe manindriyañca nuppajjitthāti cittayamake",
  "atk-abh03a:1864_2": "viya uppādakkhaṇātikkamavasena atthaṃ aggahetvā tasmiṃ bhave anuppannapubbavasena gahetabboti.",
  "atk-abh03a:1864_3": "Iminā nayamukhena sabbasmimpi pavattivāre atthavinicchayo veditabbo.",
  "atk-abh03a:1865_0": "Pavattivāravaṇṇanā.",
  "atk-abh03a:1866_0": "Pariññāvāravaṇṇanā",
  "atk-abh03a:1867_0": "435- 482.",
  "atk-abh03a:1867_1": "Pariññāvāre pana cakkhumūlakādīsu ekameva cakkhusotayamakaṃ dassitaṃ.",
  "atk-abh03a:1867_2": "Yasmā pana sesānipi lokiyaabyākatāni ceva lokiyaabyākatamissakāni ca pariññeyyāneva,",
  "atk-abh03a:1867_3": "tasmā tāni anupadiṭṭhānipi imināva dassitāni honti.",
  "atk-abh03a:1867_4": "Yasmā pana akusalaṃ ekantato pahātabbameva,",
  "atk-abh03a:1867_5": "ekantaṃ kusalaṃ bhāvetabbameva,",
  "atk-abh03a:1867_6": "lokuttarābyākataṃ sacchikātabbaṃ,",
  "atk-abh03a:1867_7": "tasmā “domanassindriyaṃ pajahatī”ti “anaññātaññassāmītindriyaṃ bhāvetī”ti “aññātāvindriyaṃ sacchikarotī”ti vuttaṃ.",
  "atk-abh03a:1867_8": "Aññindriyaṃ pana bhāvetabbampi atthi sacchikātabbampi,",
  "atk-abh03a:1867_9": "taṃ bhāvanāvaseneva gahitaṃ.",
  "atk-abh03a:1867_10": "Tattha dve puggalāti sakadāgāmimaggasamaṅgī ca,",
  "atk-abh03a:1867_11": "arahattamaggasamaṅgī ca.",
  "atk-abh03a:1867_12": "Tesu eko samucchindituṃ asamatthattā domanassindriyaṃ na pajahati nāma.",
  "atk-abh03a:1867_13": "Eko pahīnadosattā cakkhundriyaṃ na parijānātīti anuppādaṃ āpādetuṃ asamatthatāya na parijānāti.",
  "atk-abh03a:1867_14": "Iminā nayena sabbavissajjanesu attho veditabboti.",
  "atk-abh03a:1868_0": "Pariññāvāravaṇṇanā.",
  "atk-abh03a:1869_0": "Indriyayamakavaṇṇanā niṭṭhitā.",
  "atk-abh03a:1870_0": "Nigamanakathā",
  "atk-abh03a:1871_0": "Ettāvatā ca –",
  "atk-abh03a:1872_0": "Yassovāde ṭhatvā, niṭṭhitakiccassa kiccasampanno;",
  "atk-abh03a:1873_0": "Yuvatijanopi atīto, suvihitaniyamo yamassāṇaṃ.",
  "atk-abh03a:1874_0": "Devaparisāya majjhe, devapure sabbadevadevena;",
  "atk-abh03a:1875_0": "Yamakaṃ nāma pakāsitaṃ, yamāmalalomena yaṃ tena.",
  "atk-abh03a:1876_0": "Pāḷivavatthānavidhiṃ, pucchāvissajjane ca atthanayaṃ;",
  "atk-abh03a:1877_0": "Dassetuṃ āraddhā, yamakaaṭṭhakathā mayā tassa.",
  "atk-abh03a:1878_0": "Sā subahuantarāye, lokamhi yathā anantarāyena;",
  "atk-abh03a:1879_0": "Ayamajja pañcamattehi, tantiyā bhāṇavārehi.",
  "atk-abh03a:1880_0": "Niṭṭhaṃ pattā evaṃ, niṭṭhānaṃ pāpuṇantu sabbepi;",
  "atk-abh03a:1881_0": "Hitasukhanibbattikarā, manorathā sabbasattānanti.",
  "atk-abh03a:1882_0": "Yamakappakaraṇa-aṭṭhakathā niṭṭhitā.",
  "atk-abh03a:1883_0": "Namo tassa bhagavato arahato sammāsambuddhassa",
  "atk-abh03a:1884_0": "Abhidhammapiṭake",
  "atk-abh03a:1885_0": "Paṭṭhānappakaraṇa-aṭṭhakathā",
  "atk-abh03a:1886_0": "Devātidevo devānaṃ, devadānavapūjito,",
  "atk-abh03a:1887_0": "Desayitvā pakaraṇaṃ, yamakaṃ suddhasaṃyamo.",
  "atk-abh03a:1888_0": "Atthato dhammato ceva, gambhīrassātha tassa yaṃ,",
  "atk-abh03a:1889_0": "Anantaraṃ mahāvīro, sattamaṃ isisattamo.",
  "atk-abh03a:1890_0": "Paṭṭhānaṃ nāma nāmena, nāmarūpanirodhano,",
  "atk-abh03a:1891_0": "Desesi atigambhīra-nayamaṇḍitadesanaṃ.",
  "atk-abh03a:1892_0": "Idāni tassa sampatto, yasmā saṃvaṇṇanākkamo,",
  "atk-abh03a:1893_0": "Tasmā naṃ vaṇṇayissāmi, taṃ suṇātha samāhitāti.",
  "atk-abh03a:1894_0": "Paccayuddesavaṇṇanā",
  "atk-abh03a:1895_0": "Sammāsambuddhena hi anulomapaṭṭhāne dvāvīsati tike nissāya tikapaṭṭhānaṃ nāma niddiṭṭhaṃ,",
  "atk-abh03a:1895_1": "sataṃ duke nissāya dukapaṭṭhānaṃ nāma niddiṭṭhaṃ.",
  "atk-abh03a:1895_2": "Tato paraṃ dvāvīsati tike gahetvā dukasate pakkhipitvā dukatikapaṭṭhānaṃ nāma dassitaṃ.",
  "atk-abh03a:1895_3": "Tato paraṃ dukasataṃ gahetvā dvāvīsatiyā tikesu pakkhipitvā tikadukapaṭṭhānaṃ nāma dassitaṃ.",
  "atk-abh03a:1895_4": "Tike pana tikesuyeva pakkhipitvā tikatikapaṭṭhānaṃ nāma dassitaṃ.",
  "atk-abh03a:1895_5": "Duke ca dukesuyeva pakkhipitvā dukadukapaṭṭhānaṃ nāma dassitaṃ. Evaṃ –",
  "atk-abh03a:1896_0": "Tikañca paṭṭhānavaraṃ dukuttamaṃ,",
  "atk-abh03a:1897_0": "Dukaṃ tikañceva tikaṃ dukañca;",
  "atk-abh03a:1898_0": "Tikaṃ tikañceva dukaṃ dukañca,",
  "atk-abh03a:1899_0": "Cha anulomamhi nayā sugambhīrāti.",
  "atk-abh03a:1900_0": "Paccanīyapaṭṭhānepi dvāvīsati tike nissāya tikapaṭṭhānaṃ nāma.",
  "atk-abh03a:1900_1": "Dukasataṃ nissāya dukapaṭṭhānaṃ nāma.",
  "atk-abh03a:1900_2": "Dvāvīsati tike dukasate pakkhipitvā dukatikapaṭṭhānaṃ nāma.",
  "atk-abh03a:1900_3": "Dukasataṃ dvāvīsatiyā tikesu pakkhipitvā tikadukapaṭṭhānaṃ nāma.",
  "atk-abh03a:1900_4": "Tike tikesuyeva pakkhipitvā tikatikapaṭṭhānaṃ nāma.",
  "atk-abh03a:1900_5": "Duke dukesuyeva pakkhipitvā dukadukapaṭṭhānaṃ nāmāti evaṃ paccanīyepi chahi nayehi paṭṭhānaṃ niddiṭṭhaṃ.",
  "atk-abh03a:1900_6": "Tena vuttaṃ –",
  "atk-abh03a:1901_0": "“Tikañca paṭṭhānavaraṃ dukuttamaṃ,",
  "atk-abh03a:1902_0": "Dukaṃ tikañceva tikaṃ dukañca;",
  "atk-abh03a:1903_0": "Tikaṃ tikañceva dukaṃ dukañca,",
  "atk-abh03a:1904_0": "Cha paccanīyamhi nayā sugambhīrā”ti.",
  "atk-abh03a:1905_0": "Tato paraṃ anulomapaccanīyepi etenevupāyena cha nayā dassitā. Tenāha –",
  "atk-abh03a:1906_0": "“Tikañca paṭṭhānavaraṃ dukuttamaṃ,",
  "atk-abh03a:1907_0": "Dukaṃ tikañceva tikaṃ dukañca;",
  "atk-abh03a:1908_0": "Tikaṃ tikañceva dukaṃ dukañca,",
  "atk-abh03a:1909_0": "Cha anulomapaccanīyamhi nayā sugambhīrā”ti.",
  "atk-abh03a:1910_0": "Tadanantaraṃ paccanīyānulomamhi eteheva chahi nayehi niddiṭṭhaṃ. Tenāha –",
  "atk-abh03a:1911_0": "“Tikañca paṭṭhānavaraṃ dukuttamaṃ,",
  "atk-abh03a:1912_0": "Dukaṃ tikañceva tikaṃ dukañca;",
  "atk-abh03a:1913_0": "Tikaṃ tikañceva dukaṃ dukañca,",
  "atk-abh03a:1914_0": "Cha paccanīyānulomamhi nayā sugambhīrā”ti.",
  "atk-abh03a:1915_0": "Evaṃ anulome cha paṭṭhānāni,",
  "atk-abh03a:1915_1": "paccanīye cha,",
  "atk-abh03a:1915_2": "anulomapaccanīye cha,",
  "atk-abh03a:1915_3": "paccanīyānulome cha paṭṭhānānīti idaṃ “catuvīsatisamantapaṭṭhānasamodhānapaṭṭhānamahāpakaraṇaṃ nāmā”ti hi vuttaṃ.",
  "atk-abh03a:1916_0": "Tattha yesaṃ catuvīsatiyā samantapaṭṭhānānaṃ samodhānavasenetaṃ catuvīsatisamantapaṭṭhānasamodhānaṃ paṭṭhānamahāpakaraṇaṃ nāmāti vuttaṃ,",
  "atk-abh03a:1916_1": "tesañceva imassa ca pakaraṇassa nāmattho tāva evaṃ veditabbo.",
  "atk-abh03a:1916_2": "Kenaṭṭhena paṭṭhānanti?",
  "atk-abh03a:1916_3": "Nānappakārapaccayaṭṭhena. ‘Pa-",
  "atk-abh03a:1916_4": "kāro’ hi nānappakāratthaṃ dīpeti,",
  "atk-abh03a:1916_5": "ṭhānasaddo paccayatthaṃ.",
  "atk-abh03a:1916_6": "Ṭhānāṭṭhānakusalatātiādīsu hi paccayo ṭhānanti vutto.",
  "atk-abh03a:1916_7": "Iti nānappakārānaṃ paccayānaṃ vasena desitattā imesu catuvīsatiyā paṭṭhānesu ekekaṃ paṭṭhānaṃ nāma.",
  "atk-abh03a:1916_8": "Imesaṃ pana paṭṭhānānaṃ samūhato sabbampetaṃ pakaraṇaṃ paṭṭhānanti veditabbaṃ.",
  "atk-abh03a:1917_0": "Aparo nayo –",
  "atk-abh03a:1917_1": "kenaṭṭhena paṭṭhānanti?",
  "atk-abh03a:1917_2": "Vibhajanaṭṭhena.",
  "atk-abh03a:1917_3": "“Paññāpanā paṭṭhapanā vivaraṇā vibhajanā uttānīkamma”nti āgataṭṭhānasmiñhi vibhajanaṭṭhena paṭṭhānaṃ paññāyati.",
  "atk-abh03a:1917_4": "Iti kusalādīnaṃ dhammānaṃ hetupaccayādivasena vibhattattā imesu catuvīsatiyā paṭṭhānesu ekekaṃ paṭṭhānaṃ nāma.",
  "atk-abh03a:1917_5": "Imesaṃ pana paṭṭhānānaṃ samūhato sabbampetaṃ pakaraṇaṃ paṭṭhānaṃ nāmāti veditabbaṃ.",
  "atk-abh03a:1918_0": "Aparo nayo –",
  "atk-abh03a:1918_1": "kenaṭṭhena paṭṭhānanti?",
  "atk-abh03a:1918_2": "Paṭṭhitatthena.",
  "atk-abh03a:1918_3": "Gamanaṭṭhenāti attho.",
  "atk-abh03a:1918_4": "“Goṭṭhā paṭṭhitagāvo”ti āgataṭṭhānasmiñhi yena paṭṭhānena paṭṭhitagāvoti vutto,",
  "atk-abh03a:1918_5": "taṃ atthato gamanaṃ hoti.",
  "atk-abh03a:1918_6": "Iti nātivitthāritanayesu dhammasaṅgaṇīādīsu anissaṅgagamanassa sabbaññutaññāṇassa hetupaccayādibhedabhinnesu",
  "atk-abh03a:1918_7": "kusalādīsu vitthāritanayalābhato nissaṅgavasena pavattagamanattā imesu catuvīsatiyā paṭṭhānesu ekekaṃ",
  "atk-abh03a:1918_8": "paṭṭhānaṃ nāma.",
  "atk-abh03a:1918_9": "Imesaṃ pana paṭṭhānānaṃ samūhato sabbampetaṃ pakaraṇaṃ paṭṭhānaṃ nāmāti veditabbaṃ.",
  "atk-abh03a:1919_0": "Tattha anulomamhi tāva paṭhamaṃ tikavasena desitattā tikapaṭṭhānaṃ nāma.",
  "atk-abh03a:1919_1": "Tassa padacchedo –",
  "atk-abh03a:1919_2": "tikānaṃ paṭṭhānaṃ ettha atthīti tikapaṭṭhānaṃ.",
  "atk-abh03a:1919_3": "Tikānaṃ nānappakārakā paccayā etissā desanāya atthīti attho.",
  "atk-abh03a:1919_4": "Dutiyavikappepi tikānaṃ paṭṭhānantveva tikapaṭṭhānaṃ.",
  "atk-abh03a:1919_5": "Hetupaccayādivasena tikānaṃ vibhajanāti attho.",
  "atk-abh03a:1919_6": "Tatiyavikappe hetupaccayādibhedabhinnatāya laddhavitthārā tikā eva paṭṭhānaṃ tikapaṭṭhānaṃ.",
  "atk-abh03a:1919_7": "Sabbaññutaññāṇassa nissaṅgagamanabhūmīti attho.",
  "atk-abh03a:1919_8": "Dukapaṭṭhānādīsupi eseva nayo.",
  "atk-abh03a:1919_9": "Evaṃ anulome chapaṭṭhānāni viditvā paccanīyādīsupi imināvupāyena veditabbāni.",
  "atk-abh03a:1920_0": "Yasmā panetāni anulome,",
  "atk-abh03a:1920_1": "paccanīye,",
  "atk-abh03a:1920_2": "anulomapaccanīye,",
  "atk-abh03a:1920_3": "paccanīyānulometi samantā cha cha hutvā catuvīsati honti;",
  "atk-abh03a:1920_4": "tasmā “catuvīsati samantapaṭṭhānānī”ti vuccanti.",
  "atk-abh03a:1920_5": "Iti imesaṃ catuvīsatiyā khuddakapaṭṭhānasaṅkhātānaṃ samantapaṭṭhānānaṃ samodhānavasenetaṃ catuvīsatisamantapaṭṭhānasamodhānaṃ",
  "atk-abh03a:1920_6": "paṭṭhānamahāpakaraṇaṃ nāma.",
  "atk-abh03a:1921_0": "Taṃ panetaṃ ye tikādayo nissāya niddiṭṭhattā “tikapaṭṭhānaṃ dukapaṭṭhānaṃ…pe…",
  "atk-abh03a:1921_1": "dukadukapaṭṭhāna”nti vuttaṃ,",
  "atk-abh03a:1921_2": "te anāmasitvā yesaṃ paccayānaṃ vasena te tikādayo vibhattā te paccaye dassetuṃ ādito tāvassa mātikānikkhepavāro nāma vutto;",
  "atk-abh03a:1921_3": "paccayavibhaṅgavārotipi tasseva nāmaṃ.",
  "atk-abh03a:1921_4": "So uddesaniddesato duvidho.",
  "atk-abh03a:1921_5": "Tassa hetupaccayo…pe…",
  "atk-abh03a:1921_6": "avigatapaccayoti ayaṃ uddeso.",
  "atk-abh03a:1922_0": "Tattha hetu ca so paccayo cāti hetupaccayo.",
  "atk-abh03a:1922_1": "Hetu hutvā paccayo,",
  "atk-abh03a:1922_2": "hetubhāvena paccayoti vuttaṃ hoti.",
  "atk-abh03a:1922_3": "Ārammaṇapaccayādīsupi eseva nayo.",
  "atk-abh03a:1922_4": "Tattha hetūti vacanāvayavakāraṇamūlānametaṃ adhivacanaṃ.",
  "atk-abh03a:1922_5": "“Paṭiññā hetū”tiādīsu hi loke vacanāvayavo hetūti, vuccati.",
  "atk-abh03a:1922_6": "Sāsane pana “ye dhammā hetuppabhavā”tiādīsu kāraṇaṃ.",
  "atk-abh03a:1922_7": "“Tayo kusalā hetū,",
  "atk-abh03a:1922_8": "tayo akusalā hetū”tiādīsu mūlaṃ hetūti vuccati.",
  "atk-abh03a:1922_9": "Taṃ idha adhippetaṃ.",
  "atk-abh03a:1922_10": "Paccayoti ettha pana ayaṃ vacanattho –",
  "atk-abh03a:1922_11": "paṭicca etasmā etīti paccayo,",
  "atk-abh03a:1922_12": "appaccakkhāya naṃ vattatīti attho.",
  "atk-abh03a:1922_13": "Yo hi dhammo yaṃ dhammaṃ appaccakkhāya tiṭṭhati vā uppajjati vā,",
  "atk-abh03a:1922_14": "so tassa paccayoti vuttaṃ hoti.",
  "atk-abh03a:1923_0": "Lakkhaṇato pana upakārakalakkhaṇo paccayo,",
  "atk-abh03a:1923_1": "yo hi dhammo yassa dhammassa ṭhitiyā vā uppattiyā vā upakārako hoti,",
  "atk-abh03a:1923_2": "so tassa paccayoti vuccati. Paccayo, hetu;",
  "atk-abh03a:1923_3": "kāraṇaṃ nidānaṃ sambhavo,",
  "atk-abh03a:1923_4": "pabhavoti atthato ekaṃ,",
  "atk-abh03a:1923_5": "byañjanato nānaṃ.",
  "atk-abh03a:1923_6": "Iti mūlaṭṭhena hetu,",
  "atk-abh03a:1923_7": "upakārakaṭṭhena paccayoti saṅkhepato mūlaṭṭhena upakārako dhammo hetupaccayo.",
  "atk-abh03a:1923_8": "So hi sāliādīnaṃ sālibījādīni viya,",
  "atk-abh03a:1923_9": "maṇippabhādīnaṃ viya ca maṇivaṇṇādayo kusalādīnaṃ kusalādibhāvasādhakoti ācariyānaṃ adhippāyo.",
  "atk-abh03a:1923_10": "Evaṃ sante pana taṃsamuṭṭhānarūpesu hetupaccayatā na sampajjati.",
  "atk-abh03a:1923_11": "Na hi so tesaṃ kusalādibhāvaṃ sādheti,",
  "atk-abh03a:1923_12": "na ca paccayo na hotīti.",
  "atk-abh03a:1923_13": "Vuttañhetaṃ “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti.",
  "atk-abh03a:1923_14": "Ahetukacittānañca vinā etena abyākatabhāvo siddho.",
  "atk-abh03a:1924_0": "Sahetukānampi ca yonisomanasikārādipaṭibaddho kusalādibhāvo na sampayuttahetupaṭibaddho.",
  "atk-abh03a:1924_1": "Yadi ca sampayuttahetūsu sabhāvatova kusalādibhāvo siyā,",
  "atk-abh03a:1924_2": "taṃsampayuttesu hetupaṭibaddho alobho kusalo vā siyā abyākato vā.",
  "atk-abh03a:1924_3": "Yasmā pana ubhayathāpi hoti,",
  "atk-abh03a:1924_4": "tasmā yathā sampayuttesu,",
  "atk-abh03a:1924_5": "evaṃ hetūsupi kusalāditā pariyesitabbā.",
  "atk-abh03a:1924_6": "Kusalādibhāvasādhanavasena pana hetūnaṃ mūlaṭṭhaṃ aggahetvā suppatiṭṭhitabhāvasādhanavasena gayhamāne na kiñci virujjhati.",
  "atk-abh03a:1924_7": "Laddhahetupaccayā hi dhammā viruḷhamūlā viya pādapā thirā honti suppatiṭṭhitā,",
  "atk-abh03a:1924_8": "ahetukā pana tilabījakādisevālā viya na suppatiṭṭhitā.",
  "atk-abh03a:1924_9": "Iti mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti veditabbo.",
  "atk-abh03a:1925_0": "Tato paresu ārammaṇavasena upakārako dhammo ārammaṇapaccayo.",
  "atk-abh03a:1925_1": "So “rūpāyatanaṃ cakkhuviññāṇadhātuyā”ti ārabhitvāpi “yaṃ yaṃ dhammaṃ ārabbha ye ye dhammā uppajjanti cittacetasikā dhammā,",
  "atk-abh03a:1925_2": "te te dhammā tesaṃ tesaṃ dhammānaṃ ārammaṇapaccayena paccayo”ti osāpitattā na koci dhammo na hoti.",
  "atk-abh03a:1925_3": "Yathā hi dubbalo puriso daṇḍaṃ vā rajjuṃ vā ālambitvāva uṭṭhahati ceva tiṭṭhati ca,",
  "atk-abh03a:1925_4": "evaṃ cittacetasikā dhammā rūpādiārammaṇaṃ ārabbheva uppajjanti ceva tiṭṭhanti ca.",
  "atk-abh03a:1925_5": "Tasmā sabbepi cittacetasikānaṃ dhammānaṃ ārammaṇabhūtā dhammā ārammaṇapaccayoti veditabbā.",
  "atk-abh03a:1926_0": "Jeṭṭhakaṭṭhena upakārako dhammo adhipatipaccayo.",
  "atk-abh03a:1926_1": "So sahajātārammaṇavasena duvidho.",
  "atk-abh03a:1926_2": "Tattha “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ adhipatipaccayena paccayo”tiādivacanato",
  "atk-abh03a:1926_3": "chandavīriyacittavīmaṃsasaṅkhātā cattāro dhammā sahajātādhipatipaccayoti veditabbā,",
  "atk-abh03a:1926_4": "no ca kho ekato.",
  "atk-abh03a:1926_5": "Yadā hi chandaṃ dhuraṃ jeṭṭhakaṃ katvā cittaṃ pavattati,",
  "atk-abh03a:1926_6": "tadā chandova adhipati, na itare.",
  "atk-abh03a:1926_7": "Esa nayo sesesupi.",
  "atk-abh03a:1926_8": "Yaṃ pana dhammaṃ garuṃ katvā arūpadhammā pavattanti,",
  "atk-abh03a:1926_9": "so nesaṃ ārammaṇādhipati.",
  "atk-abh03a:1926_10": "Tena vuttaṃ –",
  "atk-abh03a:1926_11": "“yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,",
  "atk-abh03a:1926_12": "te te dhammā tesaṃ tesaṃ dhammānaṃ adhipatipaccayena paccayo”ti.",
  "atk-abh03a:1927_0": "Anantarabhāvena upakārako dhammo anantarapaccayo.",
  "atk-abh03a:1927_1": "Samanantarabhāvena upakārako dhammo samanantarapaccayo.",
  "atk-abh03a:1927_2": "Idañca paccayadvayaṃ bahudhā papañcayanti.",
  "atk-abh03a:1927_3": "Ayaṃ panettha sāro –",
  "atk-abh03a:1927_4": "yo hi esa cakkhuviññāṇānantarā manodhātu,",
  "atk-abh03a:1927_5": "manodhātuanantarā manoviññāṇadhātūtiādi cittaniyamo,",
  "atk-abh03a:1927_6": "so yasmā purimacittavaseneva ijjhati,",
  "atk-abh03a:1927_7": "na aññathā.",
  "atk-abh03a:1927_8": "Tasmā attano attano anantaraṃ anurūpassa cittuppādassa uppādanasamatthova dhammo anantarapaccayo.",
  "atk-abh03a:1927_9": "Tenevāha –",
  "atk-abh03a:1927_10": "“anantarapaccayoti cakkhuviññāṇadhātu taṃsampayuttakā ca dhammā manodhātuyā taṃsampayuttakānañca dhammānaṃ anantarapaccayena paccayo”tiādi.",
  "atk-abh03a:1928_0": "Yo anantarapaccayo,",
  "atk-abh03a:1928_1": "sveva samanantarapaccayo.",
  "atk-abh03a:1928_2": "Byañjanamattameva hettha nānaṃ,",
  "atk-abh03a:1928_3": "upacayasantatiādīsu viya,",
  "atk-abh03a:1928_4": "adhivacananiruttidukādīsu viya ca,",
  "atk-abh03a:1928_5": "atthato pana nānaṃ natthi.",
  "atk-abh03a:1928_6": "Yampi “addhānantaratāya anantarapaccayo,",
  "atk-abh03a:1928_7": "kālānantaratāya samanantarapaccayo”ti ācariyānaṃ mataṃ,",
  "atk-abh03a:1928_8": "taṃ “nirodhā vuṭṭhahantassa nevasaññānāsaññāyatanakusalaṃ phalasamāpattiyā samanantarapaccayena paccayo”tiādīhi virujjhati.",
  "atk-abh03a:1928_9": "Yampi tattha vadanti –",
  "atk-abh03a:1928_10": "“dhammānaṃ samuṭṭhāpanasamatthatā na parihāyati,",
  "atk-abh03a:1928_11": "bhāvanābalena pana vāritattā dhammā samanantaraṃ nuppajjantī”ti,",
  "atk-abh03a:1928_12": "tampi kālānantaratāya abhāvameva sādheti.",
  "atk-abh03a:1928_13": "Bhāvanābalena hi tattha kālānantaratā natthīti,",
  "atk-abh03a:1928_14": "mayampi etadeva vadāma.",
  "atk-abh03a:1928_15": "Yasmā ca kālānantaratā natthi,",
  "atk-abh03a:1928_16": "tasmā samanantarapaccayatā na yujjati.",
  "atk-abh03a:1928_17": "Kālānantaratāya hi tesaṃ samanantarapaccayo hotīti laddhi.",
  "atk-abh03a:1928_18": "Tasmā abhinivesaṃ akatvā byañjanamattatovettha nānākaraṇaṃ paccetabbaṃ,",
  "atk-abh03a:1928_19": "na atthato. Kathaṃ?",
  "atk-abh03a:1928_20": "Natthi etesaṃ antaranti hi anantarā.",
  "atk-abh03a:1928_21": "Saṇṭhānābhāvato suṭṭhu anantarāti samanantarā.",
  "atk-abh03a:1929_0": "Uppajjamāno saha uppajjamānabhāvena upakārako dhammo sahajātapaccayo,",
  "atk-abh03a:1929_1": "pakāsassa padīpo viya.",
  "atk-abh03a:1929_2": "So arūpakkhandhādivasena chabbidho hoti. Yathāha –",
  "atk-abh03a:1929_3": "cattāro khandhā arūpino aññamaññaṃ sahajātapaccayena paccayo.",
  "atk-abh03a:1929_4": "Cattāro mahābhūtā aññamaññaṃ…pe…",
  "atk-abh03a:1929_5": "okkantikkhaṇe nāmarūpaṃ aññamaññaṃ…pe…",
  "atk-abh03a:1929_6": "cittacetasikā dhammā cittasamuṭṭhānānaṃ rūpānaṃ…pe…",
  "atk-abh03a:1929_7": "mahābhūtā upādārūpānaṃ…pe…",
  "atk-abh03a:1929_8": "rūpino dhammā arūpīnaṃ dhammānaṃ kiñcikāle sahajātapaccayena paccayo;",
  "atk-abh03a:1929_9": "kiñci kāle na sahajātapaccayena paccayoti.",
  "atk-abh03a:1929_10": "Idaṃ hadayavatthumeva sandhāya vuttaṃ.",
  "atk-abh03a:1930_0": "Aññamaññaṃ uppādanupatthambhanabhāvena upakārako dhammo aññamaññapaccayo.",
  "atk-abh03a:1930_1": "Aññamaññupatthambhakaṃ tidaṇḍaṃ viya.",
  "atk-abh03a:1930_2": "So arūpakkhandhādivasena tividho hoti. Yathāha –",
  "atk-abh03a:1930_3": "cattāro khandhā arūpino aññamaññapaccayena paccayo.",
  "atk-abh03a:1930_4": "Cattāro mahābhūtā…pe…",
  "atk-abh03a:1930_5": "okkantikkhaṇe nāmarūpaṃ aññamaññapaccayena paccayoti.",
  "atk-abh03a:1931_0": "Adhiṭṭhānākārena nissayākārena ca upakārako dhammo nissayapaccayo,",
  "atk-abh03a:1931_1": "tarucittakammādīnaṃ pathavīpaṭādayo viya.",
  "atk-abh03a:1931_2": "So “cattāro khandhā arūpino aññamaññaṃ nissayapaccayena paccayo”ti evaṃ sahajāte vuttanayeneva veditabbo.",
  "atk-abh03a:1931_3": "Chaṭṭho panettha koṭṭhāso “cakkhāyatanaṃ cakkhuviññāṇadhātuyā,",
  "atk-abh03a:1931_4": "sotaghānajivhākāyāyatanaṃ kāyaviññāṇadhātuyā taṃsampayuttakānañca dhammānaṃ nissayapaccayena paccayo.",
  "atk-abh03a:1931_5": "Yaṃ rūpaṃ nissāya manodhātu ca manoviññāṇadhātu ca vattanti,",
  "atk-abh03a:1931_6": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti evaṃ vibhatto.",
  "atk-abh03a:1932_0": "Upanissayapaccayoti idha pana ayaṃ tāva vacanattho –",
  "atk-abh03a:1932_1": "tadadhīnavuttitāya attano phalena nissito,",
  "atk-abh03a:1932_2": "na paṭikkhittoti nissayo.",
  "atk-abh03a:1932_3": "Yathā pana bhuso āyāso upāyāso,",
  "atk-abh03a:1932_4": "evaṃ bhuso nissayo upanissayo.",
  "atk-abh03a:1932_5": "Balavakāraṇassetaṃ adhivacanaṃ.",
  "atk-abh03a:1932_6": "Tasmā balavakāraṇabhāvena upakārako dhammo upanissayapaccayoti veditabbo.",
  "atk-abh03a:1932_7": "So ārammaṇūpanissayo,",
  "atk-abh03a:1932_8": "anantarūpanissayo pakatūpanissayoti tividho hoti.",
  "atk-abh03a:1932_9": "Tattha “dānaṃ datvā sīlaṃ samādiyitvā uposathakammaṃ katvā taṃ garuṃ katvā paccavekkhati,",
  "atk-abh03a:1932_10": "pubbe suciṇṇāni garuṃ katvā paccavekkhati,",
  "atk-abh03a:1932_11": "jhānā vuṭṭhahitvā jhānaṃ garuṃ katvā paccavekkhati,",
  "atk-abh03a:1932_12": "sekkhā gotrabhuṃ garuṃ katvā paccavekkhanti,",
  "atk-abh03a:1932_13": "vodānaṃ garuṃ katvā paccavekkhanti,",
  "atk-abh03a:1932_14": "sekkhā maggā vuṭṭhahitvā maggaṃ garuṃ katvā paccavekkhantī”ti evamādinā nayena ārammaṇūpanissayo tāva",
  "atk-abh03a:1932_15": "ārammaṇādhipatinā saddhiṃ nānattaṃ akatvā vibhatto.",
  "atk-abh03a:1932_16": "Tattha yaṃ ārammaṇaṃ garuṃ katvā cittacetasikā uppajjanti,",
  "atk-abh03a:1932_17": "taṃ niyamato tesaṃ ārammaṇesu balavārammaṇaṃ hoti.",
  "atk-abh03a:1932_18": "Iti garukātabbamattaṭṭhena ārammaṇādhipati,",
  "atk-abh03a:1932_19": "balavakāraṇaṭṭhena ārammaṇūpanissayoti evametesaṃ nānattaṃ veditabbaṃ.",
  "atk-abh03a:1933_0": "Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ khandhānaṃ upanissayapaccayena",
  "atk-abh03a:1933_1": "paccayo”tiādinā nayena anantarapaccayena saddhiṃ nānattaṃ akatvāva vibhatto.",
  "atk-abh03a:1933_2": "Mātikānikkhepe pana nesaṃ “cakkhuviññāṇadhātu taṃsampayuttakā ca dhammā manodhātuyā taṃsampayuttakānañca",
  "atk-abh03a:1933_3": "dhammānaṃ anantarapaccayena paccayo”tiādinā nayena anantarassa ca “purimā purimā kusalā dhammā pacchimānaṃ",
  "atk-abh03a:1933_4": "pacchimānaṃ kusalānaṃ dhammānaṃ upanissayapaccayena paccayo”tiādinā nayena upanissayassa ca āgatattā",
  "atk-abh03a:1933_5": "nikkhepaviseso atthi,",
  "atk-abh03a:1933_6": "sopi atthato ekībhāvameva gacchati.",
  "atk-abh03a:1933_7": "Evaṃ santepi attano attano anantaraṃ anurūpassa cittuppādassa pavattanasamatthatāya anantaratā purimacittassa",
  "atk-abh03a:1933_8": "ca pacchimacittuppādane balavatāya anantarūpanissayatā veditabbā.",
  "atk-abh03a:1933_9": "Yathā hi hetupaccayādīsu kañci dhammaṃ vināpi cittaṃ uppajjati,",
  "atk-abh03a:1933_10": "na evaṃ anantaracittaṃ,",
  "atk-abh03a:1933_11": "vinā cittassa uppatti nāma atthi,",
  "atk-abh03a:1933_12": "tasmā balavapaccayo hoti.",
  "atk-abh03a:1933_13": "Iti attano attano anantaraṃ anurūpacittuppādavasena anantarapaccayo,",
  "atk-abh03a:1933_14": "balavakāraṇavasena anantarūpanissayoti evametesaṃ nānattaṃ veditabbaṃ.",
  "atk-abh03a:1934_0": "Pakatūpanissayo pana pakato upanissayo pakatūpanissayo.",
  "atk-abh03a:1934_1": "Pakato nāma attano santāne nipphādito vā saddhāsīlādi;",
  "atk-abh03a:1934_2": "upasevito vā utubhojanādi.",
  "atk-abh03a:1934_3": "Pakatiyāyeva vā upanissayo pakatūpanissayo,",
  "atk-abh03a:1934_4": "ārammaṇānantarehi asammissoti attho.",
  "atk-abh03a:1934_5": "Tassa “pakatūpanissayo –",
  "atk-abh03a:1934_6": "saddhaṃ upanissāya dānaṃ deti,",
  "atk-abh03a:1934_7": "sīlaṃ samādiyati,",
  "atk-abh03a:1934_8": "uposathakammaṃ karoti,",
  "atk-abh03a:1934_9": "jhānaṃ uppādeti,",
  "atk-abh03a:1934_10": "vipassanaṃ uppādeti,",
  "atk-abh03a:1934_11": "maggaṃ uppādeti,",
  "atk-abh03a:1934_12": "abhiññaṃ uppādeti,",
  "atk-abh03a:1934_13": "samāpattiṃ uppādeti, sīlaṃ… sutaṃ… cāgaṃ…",
  "atk-abh03a:1934_14": "paññaṃ upanissāya dānaṃ deti…pe…",
  "atk-abh03a:1934_15": "samāpattiṃ uppādeti. Saddhā… sīlaṃ… sutaṃ… cāgo…",
  "atk-abh03a:1934_16": "paññā saddhāya… sīlassa… sutassa… cāgassa…",
  "atk-abh03a:1934_17": "paññāya upanissayapaccayena paccayo”tiādinā nayena anekappakārako pabhedo veditabbo.",
  "atk-abh03a:1934_18": "Iti ime saddhādayo pakatā ceva balavakāraṇaṭṭhena upanissayā cāti pakatūpanissayoti.",
  "atk-abh03a:1935_0": "Paṭhamataraṃ uppajjitvā vattamānabhāvena upakārako dhammo purejātapaccayo.",
  "atk-abh03a:1935_1": "So pañcadvāre vatthārammaṇahadayavatthuvasena ekādasavidho hoti. Yathāha –",
  "atk-abh03a:1935_2": "cakkhāyatanaṃ cakkhuviññāṇadhātuyā taṃsampayuttakānañca dhammānaṃ purejātapaccayena paccayo. Sota… ghāna… jivhā…",
  "atk-abh03a:1935_3": "kāyāyatanaṃ,",
  "atk-abh03a:1935_4": "rūpāyatanaṃ, sadda… gandha… rasa…",
  "atk-abh03a:1935_5": "phoṭṭhabbāyatanaṃ,",
  "atk-abh03a:1935_6": "kāyaviññāṇadhātuyā taṃsampayuttakānañca dhammānaṃ purejātapaccayena paccayo.",
  "atk-abh03a:1935_7": "Rūpasaddagandharasaphoṭṭhabbāyatanaṃ manodhātuyā taṃsampayuttakānañca dhammānaṃ purejātapaccayena paccayo.",
  "atk-abh03a:1935_8": "Yaṃ rūpaṃ nissāya manodhātu ca manoviññāṇadhātu ca vattanti,",
  "atk-abh03a:1935_9": "taṃ rūpaṃ manodhātuyā taṃsampayuttakānañca dhammānaṃ purejātapaccayena paccayo,",
  "atk-abh03a:1935_10": "manoviññāṇadhātuyā taṃsampayuttakānañca dhammānaṃ kiñci kāle purejātapaccayena paccayo,",
  "atk-abh03a:1935_11": "kiñci kāle na purejātapaccayena paccayoti.",
  "atk-abh03a:1936_0": "Purejātānaṃ rūpadhammānaṃ upatthambhakaṭṭhena upakārako arūpadhammo pacchājātapaccayo,",
  "atk-abh03a:1936_1": "gijjhapotakasarīrānaṃ āhārāsācetanā viya.",
  "atk-abh03a:1936_2": "Tena vuttaṃ –",
  "atk-abh03a:1936_3": "“pacchājātā cittacetasikā dhammā purejātassa imassa kāyassa pacchājātapaccayena paccayo”ti.",
  "atk-abh03a:1937_0": "Āsevanaṭṭhena anantarānaṃ paguṇabalavabhāvāya upakārako dhammo āsevanapaccayo,",
  "atk-abh03a:1937_1": "ganthādīsu purimāpurimābhiyogo viya.",
  "atk-abh03a:1937_2": "So kusalākusalakiriyajavanavasena tividho hoti. Yathāha –",
  "atk-abh03a:1937_3": "purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena paccayo.",
  "atk-abh03a:1937_4": "Purimā purimā akusalā…pe…",
  "atk-abh03a:1937_5": "kiriyābyākatā dhammā pacchimānaṃ pacchimānaṃ kiriyābyākatānaṃ dhammānaṃ āsevanapaccayena paccayoti.",
  "atk-abh03a:1938_0": "Cittapayogasaṅkhātena kiriyābhāvena upakārako dhammo kammapaccayo.",
  "atk-abh03a:1938_1": "So nānākkhaṇikāya ceva kusalākusalacetanāya sahajātāya ca sabbāyapi cetanāya vasena duvidho hoti. Yathāha –",
  "atk-abh03a:1938_2": "kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo.",
  "atk-abh03a:1938_3": "Cetanā sampayuttakānaṃ dhammānaṃ taṃ samuṭṭhānānañca rūpānaṃ kammapaccayena paccayoti.",
  "atk-abh03a:1939_0": "Nirussāhasantabhāvena nirussāhasantabhāvāya upakārako vipākadhammo vipākapaccayo.",
  "atk-abh03a:1939_1": "So pavatte cittasamuṭṭhānānaṃ,",
  "atk-abh03a:1939_2": "paṭisandhiyaṃ kaṭattā ca rūpānaṃ,",
  "atk-abh03a:1939_3": "sabbattha ca sampayuttadhammānaṃ vipākapaccayo hoti. Yathāha –",
  "atk-abh03a:1939_4": "vipākābyākato eko khandho tiṇṇaṃ khandhānaṃ,",
  "atk-abh03a:1939_5": "cittasamuṭṭhānānañca rūpānaṃ,",
  "atk-abh03a:1939_6": "vipākapaccayena paccayo…pe…",
  "atk-abh03a:1939_7": "paṭisandhikkhaṇe vipākābyākato eko khandho…pe…",
  "atk-abh03a:1939_8": "dve khandhā dvinnaṃ khandhānaṃ kaṭattā ca rūpānaṃ vipākapaccayena paccayo.",
  "atk-abh03a:1939_9": "Khandhā vatthussa vipākapaccayena paccayoti.",
  "atk-abh03a:1940_0": "Rūpārūpānaṃ upatthambhakaṭṭhena upakārakā cattāro āhārā āhārapaccayo. Yathāha –",
  "atk-abh03a:1940_1": "kabaḷīkāro āhāro imassa kāyassa āhārapaccayena paccayo.",
  "atk-abh03a:1940_2": "Arūpino āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayoti.",
  "atk-abh03a:1940_3": "Pañhāvāre pana “paṭisandhikkhaṇe vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena paccayo”tipi vuttaṃ.",
  "atk-abh03a:1941_0": "Adhipatiyaṭṭhena upakārakā itthindriyapurisindriyavajjā vīsatindriyā indriyapaccayo.",
  "atk-abh03a:1941_1": "Tattha cakkhundriyādayo pañca arūpadhammānaṃyeva,",
  "atk-abh03a:1941_2": "sesā rūpārūpānaṃ paccayā honti. Yathāha –",
  "atk-abh03a:1941_3": "cakkhundriyaṃ cakkhuviññāṇadhātuyā, sota… ghāna… jivhā…",
  "atk-abh03a:1941_4": "kāyindriyaṃ kāyaviññāṇadhātuyā taṃsampayuttakānañca dhammānaṃ indriyapaccayena paccayo.",
  "atk-abh03a:1941_5": "Rūpajīvitindriyaṃ kaṭattārūpānaṃ indriyapaccayena paccayo.",
  "atk-abh03a:1941_6": "Arūpino indriyā sampayuttakānaṃ dhammānaṃ taṃsamuṭṭhānānañca rūpānaṃ indriyapaccayena paccayoti.",
  "atk-abh03a:1941_7": "Pañhāvāre pana “paṭisandhikkhaṇe vipākābyākatā indriyā sampayuttakānaṃ khandhānaṃ kaṭattā ca rūpānaṃ indriyapaccayena paccayo”tipi vuttaṃ.",
  "atk-abh03a:1942_0": "Upanijjhāyanaṭṭhena upakārakāni ṭhapetvā dvipañcaviññāṇesu kāyikasukhadukkhavedanādvayaṃ sabbānipi kusalādibhedāni satta jhānaṅgāni jhānapaccayo. Yathāha –",
  "atk-abh03a:1942_1": "jhānaṅgāni jhānasampayuttakānaṃ dhammānaṃ taṃsamuṭṭhānānañca rūpānaṃ jhānapaccayena paccayoti.",
  "atk-abh03a:1942_2": "Pañhāvāre pana paṭisandhikkhaṇe vipākābyākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena paccayo”tipi vuttaṃ.",
  "atk-abh03a:1943_0": "Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo. Yathāha –",
  "atk-abh03a:1943_1": "“maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena paccayo”ti.",
  "atk-abh03a:1943_2": "Pañhāvāre pana “paṭisandhikkhaṇe vipākābyākatāni maggaṅgāni sampayuttakānaṃ khandhānaṃ kaṭattā ca rūpānaṃ maggapaccayena paccayo”ti vuttaṃ.",
  "atk-abh03a:1943_3": "Na ete pana dvepi jhānamaggapaccayā yathāsaṅkhyaṃ dvipañcaviññāṇāhetukacittesu labbhantīti veditabbā.",
  "atk-abh03a:1944_0": "Ekavatthukaekārammaṇaekuppādekanirodhasaṅkhātena sampayuttabhāvena upakārakā arūpadhammā sampayuttapaccayo. Yathāha –",
  "atk-abh03a:1944_1": "“cattāro khandhā arūpino aññamaññaṃ sampayuttapaccayena paccayo”ti.",
  "atk-abh03a:1945_0": "Ekavatthukādibhāvānupagamena upakārakā rūpino dhammā arūpīnaṃ,",
  "atk-abh03a:1945_1": "arūpino dhammā rūpīnaṃ vippayuttapaccayena paccayo.",
  "atk-abh03a:1945_2": "So sahajātapacchājātapurejātavasena tividho hoti.",
  "atk-abh03a:1945_3": "Vuttañhetaṃ –",
  "atk-abh03a:1945_4": "sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo.",
  "atk-abh03a:1945_5": "Pacchājātā kusalā khandhā purejātassa imassa kāyassa vippayuttapaccayena paccayoti.",
  "atk-abh03a:1945_6": "Abyākatapadassa pana sahajātavibhaṅge “paṭisandhikkhaṇe vipākābyākatā khandhā kaṭattārūpānaṃ vippayuttapaccayena paccayo.",
  "atk-abh03a:1945_7": "Khandhā vatthussa,",
  "atk-abh03a:1945_8": "vatthu khandhānaṃ vippayuttapaccayena paccayo”ti vuttaṃ.",
  "atk-abh03a:1945_9": "Purejātaṃ pana cakkhundriyādivatthuvaseneva veditabbaṃ. Yathāha –",
  "atk-abh03a:1945_10": "purejātaṃ cakkhāyatanaṃ cakkhuviññāṇassa…pe…",
  "atk-abh03a:1945_11": "kāyāyatanaṃ kāyaviññāṇassa vippayuttapaccayena paccayo.",
  "atk-abh03a:1945_12": "Vatthu vipākābyākatānaṃ kiriyābyākatānaṃ khandhānaṃ vatthu kusalānaṃ khandhānaṃ,",
  "atk-abh03a:1945_13": "vatthu akusalānaṃ khandhānaṃ vippayuttapaccayena paccayoti.",
  "atk-abh03a:1946_0": "Paccuppannalakkhaṇena atthibhāvena tādisasseva dhammassa upatthambhakaṭṭhena upakārako dhammo atthipaccayo.",
  "atk-abh03a:1946_1": "Tassa arūpakkhandhamahābhūtanāmarūpacittacetasikamahābhūtāyatanavatthuvasena sattadhā mātikā nikkhittā. Yathāha –",
  "atk-abh03a:1946_2": "cattāro khandhā arūpino aññamaññaṃ atthipaccayena paccayo;",
  "atk-abh03a:1946_3": "cattāro mahābhūtā aññamaññaṃ,",
  "atk-abh03a:1946_4": "okkantikkhaṇe nāmarūpaṃ aññamaññaṃ,",
  "atk-abh03a:1946_5": "cittacetasikā dhammā cittasamuṭṭhānānaṃ rūpānaṃ mahābhūtā upādārūpānaṃ,",
  "atk-abh03a:1946_6": "cakkhāyatanaṃ cakkhuviññāṇadhātuyā…pe…",
  "atk-abh03a:1946_7": "kāyāyatanaṃ…pe…",
  "atk-abh03a:1946_8": "rūpāyatanaṃ…pe…",
  "atk-abh03a:1946_9": "phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ atthipaccayena paccayo.",
  "atk-abh03a:1946_10": "Rūpāyatanaṃ…pe…",
  "atk-abh03a:1946_11": "phoṭṭhabbāyatanaṃ manodhātuyā taṃsampayuttakānañca dhammānaṃ atthipaccayena paccayo.",
  "atk-abh03a:1946_12": "Yaṃ rūpaṃ nissāya manodhātu ca manoviññāṇadhātu ca vattanti,",
  "atk-abh03a:1946_13": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ atthipaccayena paccayoti.",
  "atk-abh03a:1946_14": "Pañhāvāre pana sahajātaṃ,",
  "atk-abh03a:1946_15": "purejātaṃ,",
  "atk-abh03a:1946_16": "pacchājātaṃ, āhāraṃ,",
  "atk-abh03a:1946_17": "indriyantipi nikkhipitvā sahajāte tāva “eko khandho tiṇṇaṃ khandhānaṃ cittasamuṭṭhānānañca rūpānaṃ atthipaccayena paccayo”tiādinā nayena niddeso kato.",
  "atk-abh03a:1946_18": "Purejāte purejātānaṃ cakkhādīnaṃ vasena niddeso kato.",
  "atk-abh03a:1946_19": "Pacchājāte purejātassa imassa kāyassa pacchājātānaṃ cittacetasikānaṃ paccayavasena niddeso kato.",
  "atk-abh03a:1946_20": "Āhārindriyesu pana “kabaḷīkāro āhāro imassa kāyassa atthipaccayena paccayo.",
  "atk-abh03a:1946_21": "Rūpajīvitindriyaṃ kaṭattārūpānaṃ atthipaccayena paccayo”ti evaṃ niddeso katoti.",
  "atk-abh03a:1947_0": "Attano anantaraṃ uppajjamānānaṃ arūpadhammānaṃ pavattiokāsassa dānena upakārakā samanantaraniruddhā arūpadhammā natthipaccayo. Yathāha –",
  "atk-abh03a:1947_1": "samanantaraniruddhā cittacetasikā dhammā paṭuppannānaṃ cittacetasikānaṃ dhammānaṃ natthipaccayena paccayoti.",
  "atk-abh03a:1948_0": "Te eva vigatabhāvena upakārakattā vigatapaccayo. Yathāha –",
  "atk-abh03a:1948_1": "samanantaravigatā cittacetasikā dhammā paṭuppannānaṃ cittacetasikānaṃ dhammānaṃ vigatapaccayena paccayoti.",
  "atk-abh03a:1949_0": "Atthipaccayadhammā eva avigatabhāvena upakārakattā avigatapaccayoti veditabbā.",
  "atk-abh03a:1949_1": "Desanāvilāsena pana tathā vinetabbaveneyyavasena vā ayaṃ duko vutto;",
  "atk-abh03a:1949_2": "sahetukadukaṃ vatvāpi hetusampayuttaduko viyāti.",
  "atk-abh03a:1950_0": "Imesu pana catuvīsatiyā paccayesu asammohatthaṃ –",
  "atk-abh03a:1951_0": "Dhammato kālato ceva, nānappakārabhedato;",
  "atk-abh03a:1952_0": "Paccayuppannato ceva, viññātabbo vinicchayo.",
  "atk-abh03a:1953_0": "Tattha dhammatoti –",
  "atk-abh03a:1953_1": "imesu hi paccayesu hetupaccayo tāva nāmarūpadhammesu nāmadhammekadeso.",
  "atk-abh03a:1953_2": "Ārammaṇapaccayo saddhiṃ paññattiyā ca abhāvena sabbepi nāmarūpadhammā.",
  "atk-abh03a:1953_3": "Adhipatipaccaye sahajātādhipati nāmadhammekadeso,",
  "atk-abh03a:1953_4": "tathā kammajhānamaggapaccayā.",
  "atk-abh03a:1953_5": "Ārammaṇādhipati sabbepi garukātabbā ārammaṇadhammā.",
  "atk-abh03a:1953_6": "Anantarasamanantarapacchājātaāsevanavipākasampayuttanatthivigatapaccayā nāmadhammāva.",
  "atk-abh03a:1953_7": "Nibbānassa asaṅgahitattā nāmadhammekadesotipi vattuṃ vaṭṭati.",
  "atk-abh03a:1953_8": "Purejātapaccayo rūpekadeso.",
  "atk-abh03a:1953_9": "Sesā yathālābhavasena nāmarūpadhammāti evaṃ tāvettha dhammato viññātabbo vinicchayo.",
  "atk-abh03a:1954_0": "Kālatoti –",
  "atk-abh03a:1955_0": "Paccuppannāva hontettha, paccayā dasa pañca ca;",
  "atk-abh03a:1956_0": "Atītā eva pañceko, te kāle dvepi nissito;",
  "atk-abh03a:1957_0": "Tayo tikālikā ceva, vimuttā cāpi kālatoti.",
  "atk-abh03a:1958_0": "Etesu hi hetupaccayo sahajātaaññamaññanissayapurejātapacchājātavipākaāhāraindriyajhānamaggasampayuttavippayuttaatthiavigatapaccayoti",
  "atk-abh03a:1958_1": "ime pannarasa paccayā paccuppannadhammāva honti.",
  "atk-abh03a:1958_2": "Anantarapaccayo samanantaraāsevananatthivigatapaccayoti ime pañca atītāyeva honti.",
  "atk-abh03a:1958_3": "Eko pana kammapaccayo,",
  "atk-abh03a:1958_4": "so paccuppannātīte dvepi kāle nissito hoti.",
  "atk-abh03a:1958_5": "Sesā ārammaṇapaccayo adhipatipaccayo upanissayapaccayoti ime tayo paccayā tekālikāpi honti,",
  "atk-abh03a:1958_6": "paññattiyā saddhiṃ nibbānassa saṅgahitattā kālavimuttāpīti.",
  "atk-abh03a:1958_7": "Evamettha kālatopi viññātabbo vinicchayo.",
  "atk-abh03a:1959_0": "Nānappakārabhedato paccayuppannatoti imesaṃ pana dvinnaṃ padānaṃ attho niddesavāre āvibhavissatīti.",
  "atk-abh03a:1960_0": "Paccayuddesavaṇṇanā.",
  "atk-abh03a:1961_0": "Paccayaniddeso",
  "atk-abh03a:1962_0": "1. Hetupaccayaniddesavaṇṇanā",
  "atk-abh03a:1963_0": "1.",
  "atk-abh03a:1963_1": "Idāni sabbepi te paccaye uddiṭṭhapaṭipāṭiyā niddisitvā dassetuṃ hetupaccayoti hetū hetusampayuttakānaṃ",
  "atk-abh03a:1963_2": "dhammānaṃ taṃsamuṭṭhānānañca rūpānaṃ hetupaccayena paccayotiādimāha.",
  "atk-abh03a:1963_3": "Tattha hetupaccayoti catuvīsatiyā paccayesu nikkhittapaṭipāṭiyā sabbapaṭhamaṃ bhājetabbassa paduddhāro.",
  "atk-abh03a:1963_4": "Sesapaccayesupi imināva nayena paṭhamaṃ bhājetabbapadaṃ uddharitvā vissajjanaṃ katanti veditabbaṃ.",
  "atk-abh03a:1963_5": "Ayaṃ panettha sambandho –",
  "atk-abh03a:1963_6": "yo paccayuddese hetupaccayoti uddiṭṭho,",
  "atk-abh03a:1963_7": "so niddesato “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti evaṃ veditabbo.",
  "atk-abh03a:1963_8": "Iminā upāyena sabbapaccayesu bhājetabbassa padassa vissajjanena saddhiṃ sambandho veditabbo.",
  "atk-abh03a:1964_0": "Idāni hetū hetusampayuttakānanti ettha “hetusampayuttakāna”nti avatvā “hetū hetusampayuttakāna”nti kasmā vuttanti?",
  "atk-abh03a:1964_1": "Paccayassa ceva paccayuppannānañca vavatthāpanato.",
  "atk-abh03a:1964_2": "Hetusampayuttakānanti hi vutte hetunā sampayuttakānaṃ hetupaccayena paccayoti attho bhaveyya.",
  "atk-abh03a:1964_3": "Evaṃ sante asuko nāma dhammo hetupaccayena paccayoti paccayavavatthānaṃ na paññāyeyya.",
  "atk-abh03a:1964_4": "Athāpi hetunā sampayuttakānaṃ hetusampayuttakānanti atthaṃ aggahetvāva yesaṃ kesañci sampayuttakānaṃ hetū hetupaccayena paccayoti attho bhaveyya,",
  "atk-abh03a:1964_5": "evaṃ sante hetunā vippayuttā cakkhuviññāṇādayopi sampayuttakāyeva,",
  "atk-abh03a:1964_6": "hetunā sampayuttā kusalādayopi.",
  "atk-abh03a:1964_7": "Tattha ayaṃ hetu asukassa nāma sampayuttakadhammassa paccayoti paccayuppannavavatthānaṃ na paññāyeyya.",
  "atk-abh03a:1964_8": "Tasmā paccayañceva paccayuppannañca vavatthāpento “hetū hetusampayuttakāna”nti āha.",
  "atk-abh03a:1964_9": "Tassattho –",
  "atk-abh03a:1964_10": "hetusampayuttakānaṃ kusalādidhammānaṃ yo hetu sampayuttako,",
  "atk-abh03a:1964_11": "so hetupaccayena paccayoti.",
  "atk-abh03a:1964_12": "Tatrāpi “paccayo”ti avatvā “hetupaccayenā”ti vacanaṃ hetuno aññathā paccayabhāvapaṭisedhanatthaṃ.",
  "atk-abh03a:1964_13": "Ayañhi hetu hetupaccayenāpi paccayo hoti,",
  "atk-abh03a:1964_14": "sahajātādipaccayenāpi.",
  "atk-abh03a:1964_15": "Tatrāssa yvāyaṃ sahajātādipaccayavasena aññathāpi paccayabhāvo,",
  "atk-abh03a:1964_16": "tassa paṭisedhanatthaṃ hetupaccayenāti vuttaṃ.",
  "atk-abh03a:1964_17": "Evaṃ santepi “taṃsampayuttakāna”nti avatvā kasmā “hetusampayuttakāna”nti vuttanti?",
  "atk-abh03a:1964_18": "Niddisitabbassa apākaṭattā.",
  "atk-abh03a:1964_19": "Taṃsampayuttakānanti hi vutte yena te taṃsampayuttakā nāma honti,",
  "atk-abh03a:1964_20": "ayaṃ nāma soti niddisitabbo apākaṭo.",
  "atk-abh03a:1964_21": "Tassa apākaṭattā yena sampayuttā te taṃsampayuttakāti vuccanti,",
  "atk-abh03a:1964_22": "taṃ sarūpatova dassetuṃ “hetusampayuttakāna”nti vuttaṃ.",
  "atk-abh03a:1965_0": "Taṃsamuṭṭhānānanti ettha pana niddisitabbassa pākaṭattā taṃ-",
  "atk-abh03a:1965_1": "gahaṇaṃ kataṃ.",
  "atk-abh03a:1965_2": "Ayañhettha attho –",
  "atk-abh03a:1965_3": "te hetū ceva hetusampayuttakā ca dhammā samuṭṭhānaṃ etesanti taṃsamuṭṭhānāni.",
  "atk-abh03a:1965_4": "Tesaṃ taṃsamuṭṭhānānaṃ,",
  "atk-abh03a:1965_5": "hetuto ceva hetusampayuttadhammehi ca nibbattānanti attho.",
  "atk-abh03a:1965_6": "Iminā cittasamuṭṭhānarūpaṃ gaṇhāti.",
  "atk-abh03a:1965_7": "Kiṃ pana taṃ cittato aññenapi samuṭṭhātīti? Āma,",
  "atk-abh03a:1965_8": "samuṭṭhāti.",
  "atk-abh03a:1965_9": "Sabbepi hi cittacetasikā ekato hutvā rūpaṃ samuṭṭhāpenti.",
  "atk-abh03a:1965_10": "Lokiyadhammadesanāyaṃ pana cittassa adhikabhāvato tathāvidhaṃ rūpaṃ cittasamuṭṭhānanti vuccati.",
  "atk-abh03a:1965_11": "Tenevāha cittacetasikā dhammā cittasamuṭṭhānānaṃ rūpānaṃ sahajātapaccayena paccayoti.",
  "atk-abh03a:1966_0": "Yadi evaṃ idhāpi “taṃsamuṭṭhānāna”nti avatvā cittasamuṭṭhānānanti kasmā na vuttanti?",
  "atk-abh03a:1966_1": "Acittasamuṭṭhānānampi saṅgaṇhanato.",
  "atk-abh03a:1966_2": "Pañhāvārasmiñhi “paṭisandhikkhaṇe vipākābyākatā hetū sampayuttakānaṃ khandhānaṃ kaṭattā ca rūpānaṃ hetupaccayena paccayoti āgataṃ”.",
  "atk-abh03a:1966_3": "Tassa saṅgaṇhanatthaṃ idha cittasamuṭṭhānānanti avatvā taṃsamuṭṭhānānanti vuttaṃ.",
  "atk-abh03a:1966_4": "Tassattho –",
  "atk-abh03a:1966_5": "cittajarūpaṃ ajanayamānāpi te hetū hetusampayuttakā dhammā sahajātādipaccayavasena samuṭṭhānaṃ etesanti taṃsamuṭṭhānāni.",
  "atk-abh03a:1966_6": "Tesaṃ taṃsamuṭṭhānānaṃ pavatte cittajānaṃ paṭisandhiyañca kaṭattārūpānampi hetū hetupaccayena paccayoti.",
  "atk-abh03a:1966_7": "Iminā upāyena aññesupi taṃsamuṭṭhānānanti āgataṭṭhānesu attho veditabbo.",
  "atk-abh03a:1967_0": "Kasmā panāyaṃ hetu paṭisandhiyameva kaṭattārūpānaṃ hetupaccayo hoti,",
  "atk-abh03a:1967_1": "na pavatteti?",
  "atk-abh03a:1967_2": "Paṭisandhiyaṃ kammajarūpānaṃ cittapaṭibaddhavuttitāya.",
  "atk-abh03a:1967_3": "Paṭisandhiyañhi kammajarūpānaṃ cittapaṭibaddhā pavatti,",
  "atk-abh03a:1967_4": "cittavasena uppajjanti ceva tiṭṭhanti ca.",
  "atk-abh03a:1967_5": "Tasmiñhi khaṇe cittaṃ cittajarūpaṃ janetuṃ na sakkoti,",
  "atk-abh03a:1967_6": "tānipi vinā cittena uppajjituṃ vā ṭhātuṃ vā na sakkonti.",
  "atk-abh03a:1967_7": "Tenevāha –",
  "atk-abh03a:1967_8": "“viññāṇapaccayā nāmarūpaṃ,",
  "atk-abh03a:1967_9": "tasmiṃ patiṭṭhite viññāṇe nāmarūpassa avakkanti hotī”ti.",
  "atk-abh03a:1967_10": "Pavattiyaṃ pana tesaṃ citte vijjamānepi kammapaṭibaddhāva pavatti,",
  "atk-abh03a:1967_11": "na cittapaṭibaddhā.",
  "atk-abh03a:1967_12": "Avijjamāne cāpi citte nirodhasamāpannānaṃ uppajjantiyeva.",
  "atk-abh03a:1968_0": "Kasmā pana paṭisandhikkhaṇe cittaṃ cittajarūpaṃ janetuṃ na sakkotīti?",
  "atk-abh03a:1968_1": "Kammavegakkhittatāya ceva appatiṭṭhitavatthutāya ca dubbalattā.",
  "atk-abh03a:1968_2": "Tañhi tadā kammavegakkhittaṃ apurejātavatthukattā ca appatiṭṭhitavatthukanti dubbalaṃ hoti.",
  "atk-abh03a:1968_3": "Tasmā papāte patitamatto puriso kiñci sippaṃ kātuṃ viya rūpaṃ janetuṃ na sakkoti;",
  "atk-abh03a:1968_4": "kammajarūpameva panassa cittasamuṭṭhānarūpaṭṭhāne tiṭṭhati.",
  "atk-abh03a:1968_5": "Tañca kammajarūpasseva bījaṭṭhāne tiṭṭhati.",
  "atk-abh03a:1968_6": "Kammaṃ panassa khettasadisaṃ,",
  "atk-abh03a:1968_7": "kilesā āpasadisā.",
  "atk-abh03a:1968_8": "Tasmā santepi khette āpe ca paṭhamuppattiyaṃ bījānubhāvena rukkhuppatti viya paṭisandhikkhaṇe cittānubhāvena rūpakāyassa uppatti.",
  "atk-abh03a:1968_9": "Bīje pana vigatepi pathavīāpānubhāvena rukkhassa uparūpari pavatti viya;",
  "atk-abh03a:1968_10": "vinā cittena kammatova kaṭattārūpānaṃ pavatti hotīti veditabbā.",
  "atk-abh03a:1968_11": "Vuttampi cetaṃ –",
  "atk-abh03a:1968_12": "“kammaṃ khettaṃ viññāṇaṃ bījaṃ taṇhā sneho”ti.",
  "atk-abh03a:1969_0": "Ayañca panattho okāsavaseneva gahetabbo.",
  "atk-abh03a:1969_1": "Tayo hi okāsā – nāmokāso, rūpokāso,",
  "atk-abh03a:1969_2": "nāmarūpokāsoti.",
  "atk-abh03a:1969_3": "Tattha arūpabhavo nāmokāso nāma.",
  "atk-abh03a:1969_4": "Tatra hi hadayavatthumattampi rūpapaccayaṃ vinā arūpadhammāva uppajjanti.",
  "atk-abh03a:1969_5": "Asaññabhavo rūpokāso nāma.",
  "atk-abh03a:1969_6": "Tatra hi paṭisandhicittamattampi arūpapaccayaṃ vinā rūpadhammāva uppajjanti.",
  "atk-abh03a:1969_7": "Pañcavokārabhavo nāmarūpokāso nāma.",
  "atk-abh03a:1969_8": "Tatra hi vatthurūpamattampi vinā paṭisandhiyaṃ arūpadhammā,",
  "atk-abh03a:1969_9": "paṭisandhicittañca vinā kammajāpi rūpadhammā nuppajjanti.",
  "atk-abh03a:1969_10": "Yuganaddhāva rūpārūpānaṃ uppatti.",
  "atk-abh03a:1969_11": "Yathā hi sassāmike sarājake gehe sadvārapālake rājāṇattiṃ vinā paṭhamappaveso nāma natthi,",
  "atk-abh03a:1969_12": "aparabhāge pana vināpi āṇattiṃ purimāṇattiānubhāveneva hoti,",
  "atk-abh03a:1969_13": "evameva pañcavokāre paṭisandhiviññāṇarājassa sahajātādipaccayataṃ vinā rūpassa paṭisandhivasena paṭhamuppatti nāma natthi.",
  "atk-abh03a:1969_14": "Aparabhāge pana vināpi paṭisandhiviññāṇassa sahajātādipaccayānubhāvaṃ purimānubhāvavasena laddhappavesassa kammato pavatti hoti.",
  "atk-abh03a:1969_15": "Asaññabhavo pana yasmā arūpokāso na hoti,",
  "atk-abh03a:1969_16": "tasmā tattha vināva arūpapaccayā asaññokāsattā rūpaṃ pavattati,",
  "atk-abh03a:1969_17": "assāmike suññagehe attano gehe ca purisassa paveso viya.",
  "atk-abh03a:1969_18": "Arūpabhavopi yasmā rūpokāso na hoti,",
  "atk-abh03a:1969_19": "tasmā tattha vināva rūpapaccayā aññokāsattā arūpadhammā pavattanti.",
  "atk-abh03a:1969_20": "Pañcavokārabhavo pana rūpārūpokāsoti natthettha arūpapaccayaṃ vinā paṭisandhikkhaṇe rūpānaṃ uppattīti.",
  "atk-abh03a:1969_21": "Iti ayaṃ hetu paṭisandhiyameva kaṭattārūpānaṃ paccayo hoti,",
  "atk-abh03a:1969_22": "na pavatteti.",
  "atk-abh03a:1970_0": "Nanu “hetū sahajātānaṃ hetupaccayena paccayoti vutte sabbopi ayamattho gahito hoti,",
  "atk-abh03a:1970_1": "atha kasmā “hetusampayuttakānaṃ dhammānaṃ taṃsamuṭṭhānānañca rūpāna”nti idaṃ gahitanti?",
  "atk-abh03a:1970_2": "Pavattiyaṃ kaṭattārūpādīnaṃ paccayabhāvapaṭibāhanato.",
  "atk-abh03a:1970_3": "Evañhi sati yāni pavattiyaṃ hetunā saha ekakkhaṇe kaṭattārūpāni ceva utuāhārasamuṭṭhānāni ca jāyanti,",
  "atk-abh03a:1970_4": "tesampi hetū hetupaccayoti āpajjeyya,",
  "atk-abh03a:1970_5": "na ca so tesaṃ paccayo.",
  "atk-abh03a:1970_6": "Tasmā tesaṃ paccayabhāvassa paṭibāhanatthametaṃ gahitanti veditabbaṃ.",
  "atk-abh03a:1971_0": "Idāni “nānappakārabhedato paccayuppannato”ti imesaṃ padānaṃ vasenettha viññātabbo vinicchayo.",
  "atk-abh03a:1971_1": "Tesu nānappakārabhedatoti ayañhi hetu nāma jātito kusalākusalavipākakiriyabhedato catubbidho.",
  "atk-abh03a:1971_2": "Tattha kusalahetu bhūmantarato kāmāvacarādibhedena catubbidho,",
  "atk-abh03a:1971_3": "akusalahetu kāmāvacarova vipākahetu kāmāvacarādibhedena catubbidho,",
  "atk-abh03a:1971_4": "kiriyahetu kāmāvacaro rūpāvacaro arūpāvacaroti tividho.",
  "atk-abh03a:1971_5": "Tattha kāmāvacarakusalahetu nāmato alobhādivasena tividho.",
  "atk-abh03a:1971_6": "Rūpāvacarādikusalahetūsupi eseva nayo.",
  "atk-abh03a:1971_7": "Akusalahetu lobhādivasena tividho.",
  "atk-abh03a:1971_8": "Vipākakiriyahetū pana alobhādivasena tayo tayo honti.",
  "atk-abh03a:1971_9": "Taṃtaṃcittasampayogavasena pana tesaṃ tesaṃ hetūnaṃ nānappakārabhedoyevāti evaṃ tāvettha nānappakārabhedato viññātabbo vinicchayo.",
  "atk-abh03a:1972_0": "Paccayuppannatoti iminā paccayena ime dhammā uppajjanti,",
  "atk-abh03a:1972_1": "imesaṃ nāma dhammānaṃ ayaṃ paccayoti evampi viññātabbo vinicchayoti attho.",
  "atk-abh03a:1972_2": "Tattha imasmiṃ tāva hetupaccaye kāmāvacarakusalahetu kāmabhavarūpabhavesu attanā sampayuttadhammānañceva cittasamuṭṭhānarūpānañca hetupaccayo hoti,",
  "atk-abh03a:1972_3": "arūpabhave sampayuttadhammānaṃyeva.",
  "atk-abh03a:1972_4": "Rūpāvacarakusalahetu kāmabhavarūpabhavesuyeva sampayuttadhammānañceva cittasamuṭṭhānarūpānañca hetupaccayo.",
  "atk-abh03a:1972_5": "Arūpāvacarakusalahetu kāmāvacarakusalahetusadisova.",
  "atk-abh03a:1972_6": "Tathā apariyāpannakusalahetu,",
  "atk-abh03a:1972_7": "tathā akusalahetu.",
  "atk-abh03a:1972_8": "Kāmāvacaravipākahetu pana kāmabhavasmiṃyeva attanā sampayuttadhammānaṃ,",
  "atk-abh03a:1972_9": "paṭisandhiyaṃ kaṭattārūpānaṃ,",
  "atk-abh03a:1972_10": "pavatte cittasamuṭṭhānarūpānañca hetupaccayo.",
  "atk-abh03a:1972_11": "Rūpāvacaravipākahetu rūpabhave vuttappakārānaññeva hetupaccayo.",
  "atk-abh03a:1972_12": "Arūpāvacaravipākahetu arūpabhave sampayuttakānaññeva hetupaccayo.",
  "atk-abh03a:1972_13": "Apariyāpannavipākahetu kāmabhavarūpabhavesu sampayuttakānañceva cittasamuṭṭhānarūpānañca arūpabhave arūpadhammānaññeva hetupaccayo.",
  "atk-abh03a:1972_14": "Kiriyahetūsu pana tebhūmakesupi kusalahetusadisova paccayoti.",
  "atk-abh03a:1972_15": "Evamettha paccayuppannatopi viññātabbo vinicchayoti.",
  "atk-abh03a:1973_0": "Hetupaccayaniddesavaṇṇanā.",
  "atk-abh03a:1974_0": "2. Ārammaṇapaccayaniddesavaṇṇanā",
  "atk-abh03a:1975_0": "2.",
  "atk-abh03a:1975_1": "Ārammaṇapaccayaniddese rūpāyatananti rūpasaṅkhātaṃ āyatanaṃ.",
  "atk-abh03a:1975_2": "Sesesupi eseva nayo.",
  "atk-abh03a:1975_3": "Cakkhuviññāṇadhātuyāti cakkhuviññāṇasaṅkhātāya dhātuyā.",
  "atk-abh03a:1975_4": "Sesapadesupi eseva nayo.",
  "atk-abh03a:1975_5": "Taṃsampayuttakānanti tāya cakkhuviññāṇadhātuyā sampayuttakānaṃ tiṇṇaṃ khandhānaṃ,",
  "atk-abh03a:1975_6": "sabbesampi cakkhupasādavatthukānaṃ catunnaṃ khandhānaṃ rūpāyatanaṃ ārammaṇapaccayena paccayoti attho.",
  "atk-abh03a:1975_7": "Ito paresupi eseva nayo.",
  "atk-abh03a:1975_8": "Manodhātuyāti sasampayuttadhammāya tividhāyapi manodhātuyā rūpāyatanādīni pañca ārammaṇapaccayena paccayo,",
  "atk-abh03a:1975_9": "no ca kho ekakkhaṇe.",
  "atk-abh03a:1975_10": "Sabbe dhammāti etāni ca rūpāyatanādīni pañca avasesā ca sabbepi ñeyyadhammā imā cha dhātuyo ṭhapetvā",
  "atk-abh03a:1975_11": "sesāya sasampayuttadhammāya manoviññāṇadhātuyā ārammaṇapaccayena paccayoti attho.",
  "atk-abh03a:1975_12": "Yaṃ yaṃ dhammaṃ ārabbhāti iminā ye ete etāsaṃ sattannaṃ viññāṇadhātūnaṃ ārammaṇadhammā vuttā,",
  "atk-abh03a:1975_13": "te tāsaṃ dhātūnaṃ ārammaṇaṃ katvā uppajjanakkhaṇeyeva ārammaṇapaccayo hontīti dīpeti.",
  "atk-abh03a:1975_14": "Evaṃ hontāpi ca na ekato honti,",
  "atk-abh03a:1975_15": "yaṃ yaṃ ārabbha ye ye uppajjanti,",
  "atk-abh03a:1975_16": "tesaṃ tesaṃ te te visuṃ visuṃ ārammaṇapaccayo hontītipi dīpeti.",
  "atk-abh03a:1975_17": "Uppajjantīti idaṃ yathā najjo sandanti,",
  "atk-abh03a:1975_18": "pabbatā tiṭṭhantīti sabbakālasaṅgahavasena,",
  "atk-abh03a:1975_19": "evaṃ vuttanti veditabbaṃ.",
  "atk-abh03a:1975_20": "Tena yepi ārabbha ye uppajjiṃsu,",
  "atk-abh03a:1975_21": "yepi uppajjissanti,",
  "atk-abh03a:1975_22": "te sabbe ārammaṇapaccayeneva uppajjiṃsu ca uppajjissanti cāti siddhaṃ hoti.",
  "atk-abh03a:1975_23": "Cittacetasikā dhammāti idaṃ “ye ye dhammā”ti vuttānaṃ sarūpato nidassanaṃ.",
  "atk-abh03a:1975_24": "Te te dhammāti te te ārammaṇadhammā.",
  "atk-abh03a:1975_25": "Tesaṃ tesanti tesaṃ tesaṃ cittacetasikadhammānaṃ.",
  "atk-abh03a:1975_26": "Ayaṃ tāvettha pāḷivaṇṇanā.",
  "atk-abh03a:1976_0": "Idaṃ pana ārammaṇaṃ nāma rūpārammaṇaṃ saddagandharasaphoṭṭhabbadhammārammaṇanti koṭṭhāsato chabbidhaṃ hoti.",
  "atk-abh03a:1976_1": "Tattha ṭhapetvā paññattiṃ avasesaṃ bhūmito kāmāvacaraṃ…pe…",
  "atk-abh03a:1976_2": "apariyāpannanti catubbidhaṃ hoti.",
  "atk-abh03a:1976_3": "Tattha kāmāvacaraṃ kusalākusalavipākakiriyarūpabhedato pañcavidhaṃ;",
  "atk-abh03a:1976_4": "rūpāvacaraṃ kusalavipākakiriyato tividhaṃ,",
  "atk-abh03a:1976_5": "tathā arūpāvacaraṃ,",
  "atk-abh03a:1976_6": "apariyāpannaṃ kusalavipākanibbānavasena tividhaṃ hoti.",
  "atk-abh03a:1976_7": "Sabbameva vā etaṃ kusalākusalavipākakiriyarūpanibbānapaññattibhedato sattavidhaṃ hoti.",
  "atk-abh03a:1976_8": "Tattha kusalaṃ bhūmibhedato catubbidhaṃ hoti,",
  "atk-abh03a:1976_9": "akusalaṃ kāmāvacarameva,",
  "atk-abh03a:1976_10": "vipākaṃ catubhūmakaṃ,",
  "atk-abh03a:1976_11": "kiriyaṃ tibhūmakaṃ,",
  "atk-abh03a:1976_12": "rūpaṃ ekabhūmakaṃ kāmāvacarameva,",
  "atk-abh03a:1976_13": "nibbānampi ekabhūmakaṃ apariyāpannameva,",
  "atk-abh03a:1976_14": "paññatti bhūmivinimuttāti evamettha nānappakārabhedato viññātabbo vinicchayo.",
  "atk-abh03a:1977_0": "Evaṃ bhinne panetasmiṃ ārammaṇe kāmāvacarakusalārammaṇaṃ kāmāvacarakusalassa,",
  "atk-abh03a:1977_1": "rūpāvacarakusalassa,",
  "atk-abh03a:1977_2": "akusalassa,",
  "atk-abh03a:1977_3": "kāmāvacaravipākassa,",
  "atk-abh03a:1977_4": "kāmāvacarakiriyassa,",
  "atk-abh03a:1977_5": "rūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1977_6": "Rūpāvacarakusalārammaṇaṃ tesu chasu rāsīsu kāmāvacaravipākavajjānaṃ pañcannaṃ rāsīnaṃ ārammaṇapaccayo hoti.",
  "atk-abh03a:1977_7": "Arūpāvacarakusalārammaṇaṃ kāmāvacarakusalassa,",
  "atk-abh03a:1977_8": "rūpāvacarakusalassa,",
  "atk-abh03a:1977_9": "arūpāvacarakusalassa,",
  "atk-abh03a:1977_10": "akusalassa,",
  "atk-abh03a:1977_11": "arūpāvaracaravipākassa,",
  "atk-abh03a:1977_12": "kāmāvacarakiriyassa,",
  "atk-abh03a:1977_13": "rūpāvacarakiriyassa,",
  "atk-abh03a:1977_14": "arūpāvacarakiriyassa cāti imesaṃ aṭṭhannaṃ rāsīnaṃ ārammaṇapaccayo hoti.",
  "atk-abh03a:1977_15": "Apariyāpannakusalārammaṇaṃ kāmāvacararūpāvacarato kusalakiriyānameva ārammaṇapaccayo hoti.",
  "atk-abh03a:1977_16": "Akusalārammaṇaṃ kāmāvacararūpāvacarakusalassa,",
  "atk-abh03a:1977_17": "akusalassa,",
  "atk-abh03a:1977_18": "kāmāvacaravipākassa,",
  "atk-abh03a:1977_19": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1978_0": "Kāmāvacaravipākārammaṇaṃ kāmāvacararūpāvacarakusalassa,",
  "atk-abh03a:1978_1": "akusalassa,",
  "atk-abh03a:1978_2": "kāmāvacaravipākassa,",
  "atk-abh03a:1978_3": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1978_4": "Rūpāvacaravipākārammaṇaṃ kāmāvacararūpāvacarakusalassa,",
  "atk-abh03a:1978_5": "akusalassa,",
  "atk-abh03a:1978_6": "kāmāvacararūpāvacarakiriyassa cāti imesaṃ pañcannaṃ rāsīnaṃ ārammaṇapaccayo hoti.",
  "atk-abh03a:1978_7": "Arūpāvacaravipākārammaṇampi imesaṃyeva pañcannaṃ rāsīnaṃ ārammaṇapaccayo hoti.",
  "atk-abh03a:1978_8": "Apariyāpannavipākārammaṇaṃ kāmāvacararūpāvacarakusalakiriyānaññeva ārammaṇapaccayo hoti.",
  "atk-abh03a:1979_0": "Kāmāvacarakiriyārammaṇaṃ kāmāvacararūpāvacarakusalassa,",
  "atk-abh03a:1979_1": "akusalassa,",
  "atk-abh03a:1979_2": "kāmāvacaravipākassa,",
  "atk-abh03a:1979_3": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1979_4": "Rūpāvacarakiriyārammaṇaṃ imesu chasu rāsīsu kāmāvacaravipākavajjānaṃ pañcannaṃ rāsīnaṃ ārammaṇapaccayo hoti.",
  "atk-abh03a:1979_5": "Arūpāvacarakiriyārammaṇaṃ tesaṃ pañcannaṃ arūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1979_6": "Catusamuṭṭhānaṃ rūpakkhandhasaṅkhātaṃ rūpārammaṇaṃ kāmāvacararūpāvacarakusalassa akusalassa kāmāvacaravipākassa",
  "atk-abh03a:1979_7": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1979_8": "Nibbānārammaṇaṃ kāmāvacararūpāvacarakusalassa,",
  "atk-abh03a:1979_9": "apariyāpannato kusalavipākassa,",
  "atk-abh03a:1979_10": "kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hoti.",
  "atk-abh03a:1979_11": "Rūpāvacarakusalakiriyānaṃ keci nicchanti,",
  "atk-abh03a:1979_12": "taṃ yuttito upadhāretabbaṃ.",
  "atk-abh03a:1979_13": "Nānappakārakaṃ pana paññattiārammaṇaṃ tebhūmakakusalassa,",
  "atk-abh03a:1979_14": "akusalassa,",
  "atk-abh03a:1979_15": "rūpāvacaravipākassa,",
  "atk-abh03a:1979_16": "arūpāvacaravipākassa,",
  "atk-abh03a:1979_17": "tebhūmakakiriyassa cāti imesaṃ navannaṃ rāsīnaṃ ārammaṇapaccayo hoti.",
  "atk-abh03a:1979_18": "Tattha yaṃ yaṃ ārammaṇaṃ yesaṃ yesaṃ paccayo,",
  "atk-abh03a:1979_19": "te te taṃtaṃpaccayuppannā nāma hontīti evamettha paccayuppannatopi viññātabbo vinicchayoti.",
  "atk-abh03a:1980_0": "Ārammaṇapaccayaniddesavaṇṇanā.",
  "atk-abh03a:1981_0": "3. Adhipatipaccayaniddesavaṇṇanā",
  "atk-abh03a:1982_0": "3.",
  "atk-abh03a:1982_1": "Adhipatipaccayaniddese chandādhipatīti chandasaṅkhāto adhipati.",
  "atk-abh03a:1982_2": "Chandaṃ dhuraṃ katvā chandaṃ jeṭṭhakaṃ katvā cittuppattikāle uppannassa kattukamyatāchandassetaṃ nāmaṃ.",
  "atk-abh03a:1982_3": "Sesesupi eseva nayo.",
  "atk-abh03a:1982_4": "Kasmā pana yathā hetupaccayaniddese hetū hetusampayuttakāna”nti vuttaṃ,",
  "atk-abh03a:1982_5": "evamidha “adhipatī adhipatisampayuttakānanti avatvā “chandādhipati chandasampayuttakāna”ntiādinā nayena desanā katāti?",
  "atk-abh03a:1982_6": "Ekakkhaṇe abhāvato.",
  "atk-abh03a:1982_7": "Purimanayasmiñhi dve tayo hetū ekakkhaṇepi hetupaccayo honti mūlaṭṭhena.",
  "atk-abh03a:1982_8": "Upakārakabhāvassa avijahanato.",
  "atk-abh03a:1982_9": "Adhipati pana jeṭṭhakaṭṭhena upakārako,",
  "atk-abh03a:1982_10": "na ca ekakkhaṇe bahū jeṭṭhakā nāma honti.",
  "atk-abh03a:1982_11": "Tasmā ekato uppannānampi nesaṃ ekakkhaṇe adhipatipaccayabhāvo natthi.",
  "atk-abh03a:1982_12": "Tassa adhipatipaccayabhāvassa ekakkhaṇe abhāvato idha evaṃ desanā katāti.",
  "atk-abh03a:1983_0": "Evaṃ sahajātādhipatiṃ dassetvā idāni ārammaṇādhipatiṃ dassetuṃ yaṃ yaṃ dhammaṃ garuṃ katvātiādi āraddhaṃ.",
  "atk-abh03a:1983_1": "Tattha yaṃ yaṃ dhammanti yaṃ yaṃ ārammaṇadhammaṃ.",
  "atk-abh03a:1983_2": "Garuṃ katvāti garukāracittīkāravasena vā assādavasena vā garuṃ bhāriyaṃ laddhabbaṃ avijahitabbaṃ anavaññātaṃ katvā.",
  "atk-abh03a:1983_3": "Te te dhammāti te te garukātabbadhammā.",
  "atk-abh03a:1983_4": "Tesaṃ tesanti tesaṃ tesaṃ garukārakadhammānaṃ.",
  "atk-abh03a:1983_5": "Adhipatipaccayenāti ārammaṇādhipatipaccayena paccayo hotīti ayaṃ tāvettha pāḷivaṇṇanā.",
  "atk-abh03a:1984_0": "Ayaṃ pana adhipati nāma sahajātārammaṇavasena duvidho.",
  "atk-abh03a:1984_1": "Tattha sahajāto chandādivasena catubbidho.",
  "atk-abh03a:1984_2": "Tesu ekeko kāmāvacarādivasena bhūmito catubbidho.",
  "atk-abh03a:1984_3": "Tattha kāmāvacaro kusalākusalakiriyavasena tividho.",
  "atk-abh03a:1984_4": "Akusalaṃ patvā panettha vīmaṃsādhipati na labbhati.",
  "atk-abh03a:1984_5": "Rūpārūpāvacaro kusalakiriyavasena duvidho,",
  "atk-abh03a:1984_6": "apariyāpanno kusalavipākavasena duvidho.",
  "atk-abh03a:1984_7": "Ārammaṇādhipati pana jātibhedato kusalākusalavipākakiriyarūpanibbānānaṃ vasena chabbidhoti evamettha nānappakārabhedato viññātabbo vinicchayo.",
  "atk-abh03a:1985_0": "Evaṃ bhinne panettha sahajātādhipatimhi tāva kāmāvacarakusalakiriyasaṅkhāto adhipati duhetukatihetukesu",
  "atk-abh03a:1985_1": "cittuppādesu chandādīnaṃ aññataraṃ jeṭṭhakaṃ katvā uppattikāle attanā sampayuttadhammānañceva cittasamuṭṭhānarūpassa",
  "atk-abh03a:1985_2": "ca adhipatipaccayo hoti.",
  "atk-abh03a:1985_3": "Rūpāvacarakusalakiriyasaṅkhātepi eseva nayo.",
  "atk-abh03a:1985_4": "Ayaṃ pana ekanteneva labbhati.",
  "atk-abh03a:1985_5": "Na hi te dhammā sahajātādhipatiṃ vinā uppajjanti.",
  "atk-abh03a:1985_6": "Arūpāvacarakusalakiriyasaṅkhāto pana pañcavokāre rūpāvacaraadhipatisadisova catuvokāre pana sampayuttadhammānaññeva adhipatipaccayo hoti.",
  "atk-abh03a:1985_7": "Tathā tatthuppanno sabbopi kāmāvacarādhipati.",
  "atk-abh03a:1985_8": "Apariyāpanno kusalatopi vipākatopi pañcavokāre ekanteneva sampayuttadhammānañceva cittasamuṭṭhānarūpānañca adhipatipaccayo hoti,",
  "atk-abh03a:1985_9": "catuvokāre arūpadhammānaññeva.",
  "atk-abh03a:1985_10": "Akusalo kāmabhave micchattaniyatacittesu ekanteneva sampayuttakānañceva cittasamuṭṭhānarūpānañca adhipatipaccayo hoti.",
  "atk-abh03a:1985_11": "Aniyato kāmabhavarūpabhavesu attano adhipatikāle tesaññeva.",
  "atk-abh03a:1985_12": "Arūpabhave arūpadhammānaññeva adhipatipaccayo hoti.",
  "atk-abh03a:1985_13": "Ayaṃ tāva sahajātādhipatimhi nayo.",
  "atk-abh03a:1986_0": "Ārammaṇādhipatimhi pana kāmāvacarakusalo ārammaṇādhipati kāmāvacarakusalassa lobhasahagatākusalassāti",
  "atk-abh03a:1986_1": "imesaṃ dvinnaṃ rāsīnaṃ ārammaṇādhipatipaccayo hoti.",
  "atk-abh03a:1986_2": "Rūpāvacarārūpāvacarepi kusalārammaṇādhipatimhi eseva nayo.",
  "atk-abh03a:1986_3": "Apariyāpannakusalo pana ārammaṇādhipati kāmāvacarato ñāṇasampayuttakusalassa ceva ñāṇasampayuttakiriyassa ca ārammaṇādhipatipaccayo hoti.",
  "atk-abh03a:1986_4": "Akusalo pana ārammaṇādhipati nāma lobhasahagatacittuppādo vuccati.",
  "atk-abh03a:1986_5": "So lobhasahagatākusalasseva ārammaṇādhipatipaccayo hoti.",
  "atk-abh03a:1986_6": "Kāmāvacaro pana vipākārammaṇādhipati lobhasahagatākusalasseva ārammaṇādhipatipaccayo hoti.",
  "atk-abh03a:1986_7": "Tathā rūpāvacarārūpāvacaravipākārammaṇādhipati.",
  "atk-abh03a:1986_8": "Lokuttaro pana vipākārammaṇādhipati kāmāvacarato ñāṇasampayuttakusalakiriyānaññeva ārammaṇādhipatipaccayo hoti.",
  "atk-abh03a:1986_9": "Kāmāvacarādibhedato pana tividhopi kiriyārammaṇādhipati lobhasahagatākusalasseva ārammaṇādhipatipaccayo hoti.",
  "atk-abh03a:1986_10": "Catusamuṭṭhānikarūpasaṅkhāto rūpakkhandho ārammaṇādhipati lobhasahagatākusalasseva ārammaṇādhipatipaccayo hoti.",
  "atk-abh03a:1986_11": "Nibbānaṃ kāmāvacarato ñāṇasampayuttakusalassa ñāṇasampayuttakiriyassa lokuttarakusalassa lokuttaravipākassa",
  "atk-abh03a:1986_12": "cāti imesaṃ catunnaṃ rāsīnaṃ ārammaṇādhipatipaccayo hotīti evamettha paccayuppannatopi viññātabbo vinicchayoti.",
  "atk-abh03a:1987_0": "Adhipatipaccayaniddesavaṇṇanā.",
  "atk-abh03a:1988_0": "4. Anantarapaccayaniddesavaṇṇanā",
  "atk-abh03a:1989_0": "4.",
  "atk-abh03a:1989_1": "Anantarapaccayaniddese manodhātuyāti vipākamanodhātuyā.",
  "atk-abh03a:1989_2": "Manoviññāṇadhātuyāti santīraṇakiccāya ahetukavipākamanoviññāṇadhātuyā.",
  "atk-abh03a:1989_3": "Tato paraṃ pana voṭṭhabbanajavanatadārammaṇabhavaṅgakiccā manoviññāṇadhātuyo vattabbā siyuṃ,",
  "atk-abh03a:1989_4": "tā avuttāpi imināva nayena veditabbāti nayaṃ dassetvā desanā saṅkhittā.",
  "atk-abh03a:1989_5": "“Purimā purimā kusalā dhammā”tiādike ca chaṭṭhanaye tā saṅgahitātipi idha na vuttāti veditabbā.",
  "atk-abh03a:1989_6": "Tattha purimā purimāti chasu dvāresupi anantarātītā kusalajavanadhammā daṭṭhabbā.",
  "atk-abh03a:1989_7": "Pacchimānaṃ pacchimānanti anantarauppajjamānānaññeva.",
  "atk-abh03a:1989_8": "Kusalānanti sadisakusalānaṃ.",
  "atk-abh03a:1989_9": "Abyākatānanti idaṃ pana kusalānantaraṃ tadārammaṇabhavaṅgaphalasamāpattivasena vuttaṃ.",
  "atk-abh03a:1989_10": "Akusalamūlake abyākatānanti tadārammaṇabhavaṅgasaṅkhātānaññeva.",
  "atk-abh03a:1989_11": "Abyākatamūlake abyākatānanti āvajjanajavanavasena vā bhavaṅgavasena vā pavattānaṃ kiriyavipākābyākatānaṃ",
  "atk-abh03a:1989_12": "kiriyamanodhātuto paṭṭhāya pana yāva voṭṭhabbanakiccā manoviññāṇadhātu,",
  "atk-abh03a:1989_13": "tāva pavattesu vīthicittesupi ayaṃ nayo labbhateva.",
  "atk-abh03a:1989_14": "Kusalānanti pañcadvāre voṭṭhabbanānantarānaṃ manodvāre āvajjanāntarānaṃ paṭhamajavanakusalānaṃ.",
  "atk-abh03a:1989_15": "Akusalānanti padepi eseva nayo.",
  "atk-abh03a:1989_16": "Yesaṃ yesanti idaṃ sabbesampi anantarapaccayadhammānaṃ.",
  "atk-abh03a:1989_17": "Saṅkhepalakkhaṇanti ayaṃ tāvettha pāḷivaṇṇanā.",
  "atk-abh03a:1990_0": "Ayaṃ pana anantarapaccayo nāma ṭhapetvā nibbānaṃ catubhūmako arūpadhammarāsiyevāti veditabbo.",
  "atk-abh03a:1990_1": "So jātivasena kusalākusalavipākakiriyato catudhā bhijjati.",
  "atk-abh03a:1990_2": "Tattha kusalo kāmāvacarādibhedato catubbidho hoti,",
  "atk-abh03a:1990_3": "akusalo kāmāvacarova vipāko catubhūmako,",
  "atk-abh03a:1990_4": "kiriyānantarapaccayo pana te bhūmakoti evamettha nānappakārabhedato viññātabbo vinicchayo.",
  "atk-abh03a:1991_0": "Evaṃ bhinne panettha kāmāvacarakusalo attanā sadisasseva kāmāvacarakusalassa anantarapaccayo hoti.",
  "atk-abh03a:1991_1": "Ñāṇasampayuttakāmāvacarakusalo pana rūpāvacarakusalassa arūpāvacarakusalassa lokuttarakusalassāti imesaṃ tiṇṇaṃ rāsīnaṃ anantarapaccayo hoti.",
  "atk-abh03a:1991_2": "Kāmāvacarakusalo ca kāmāvacaravipākassa,",
  "atk-abh03a:1991_3": "rūpāvacarārūpāvacaravipākassa,",
  "atk-abh03a:1991_4": "ñāṇasampayutto lokuttaravipākassāpīti imesaṃ catunnaṃ rāsīnaṃ anantarapaccayo hoti.",
  "atk-abh03a:1991_5": "Rūpāvacarakusalo rūpāvacarakusalassa,",
  "atk-abh03a:1991_6": "ñāṇasampayuttakāmāvacaravipākassa,",
  "atk-abh03a:1991_7": "rūpāvacaravipākassāti imesaṃ tiṇṇaṃ rāsīnaṃ anantarapaccayo hoti.",
  "atk-abh03a:1991_8": "Arūpāvacarakusalo tesaṃ dvinnaṃ vipākānaṃ attano kusalassa vipākassa cāti avisesena catunnaṃ rāsīnaṃ anantarapaccayo hoti.",
  "atk-abh03a:1991_9": "Visesena panettha nevasaññānāsaññāyatanakusalo anāgāmiphalasaṅkhātassa lokuttaravipākassapi anantarapaccayo hoti.",
  "atk-abh03a:1991_10": "Lokuttarakusalo lokuttaravipākasseva anantarapaccayo hoti.",
  "atk-abh03a:1991_11": "Akusalo avisesena akusalassa ceva kusalākusalavipākassa ca.",
  "atk-abh03a:1991_12": "Visesena panettha sukhamajjhattavedanāsampayutto akusalo rūpāvacarārūpāvacaravipākassāpīti imesaṃ catunnaṃ rāsīnaṃ anantarapaccayo hoti.",
  "atk-abh03a:1992_0": "Kāmāvacaravipākassa ñāṇasampayutto vā ñāṇavippayutto vā vipāko kāmāvacarakiriyāvajjanassa,",
  "atk-abh03a:1992_1": "ñāṇasampayuttavipāko panettha paṭisandhivasena uppajjamānassa rūpāvacarārūpāvacaravipākassāpīti imesaṃ catunnaṃ rāsīnaṃ anantarapaccayo hoti.",
  "atk-abh03a:1992_2": "Rūpāvacaravipāko sahetukakāmāvacaravipākassa rūpāvacarārūpāvacaravipākassa kāmāvacarakiriyāvajjanassāti imesaṃ catunnaṃ rāsīnaṃ anantarapaccayo hoti.",
  "atk-abh03a:1992_3": "Arūpāvacaravipāko tihetukakāmāvacaravipākassa arūpāvacaravipākassa kāmāvacarakiriyāvajjanassāti tiṇṇaṃ rāsīnaṃ anantarapaccayo hoti.",
  "atk-abh03a:1992_4": "Lokuttaravipāko tihetukakāmāvacaravipākassa rūpāvacarārūpāvacaralokuttaravipākassāti catunnaṃ rāsīnaṃ anantarapaccayo hoti.",
  "atk-abh03a:1993_0": "Kāmāvacarakiriyaṃ kāmāvacarakusalākusalassa catubhūmakavipākassa tebhūmakakiriyassāti navannaṃ rāsīnaṃ anantarapaccayo hoti.",
  "atk-abh03a:1993_1": "Rūpāvacarakiriyaṃ tihetukakāmāvacaravipākassa rūpāvacaravipākassa rūpāvacarakiriyassāti tiṇṇaṃ rāsīnaṃ anantarapaccayo hoti.",
  "atk-abh03a:1993_2": "Arūpāvacarakiriyaṃ tihetukakāmāvacaravipākassa rūpāvacarārūpāvacaralokuttaravipākassa arūpāvacarakiriyassāti pañcannaṃ rāsīnaṃ anantarapaccayo hotīti.",
  "atk-abh03a:1993_3": "Evamettha paccayuppannatopi viññātabbo vinicchayoti.",
  "atk-abh03a:1994_0": "Anantarapaccayaniddesavaṇṇanā.",
  "atk-abh03a:1995_0": "5. Samanantarapaccayaniddesavaṇṇanā",
  "atk-abh03a:1996_0": "5.",
  "atk-abh03a:1996_1": "Samanantarapaccayaniddesopi iminā samānagatikova.",
  "atk-abh03a:1996_2": "Ime pana dve paccayā mahāvitthārā,",
  "atk-abh03a:1996_3": "tasmā sabbacittuppattivasena tesaṃ upaparikkhitvā vitthāro gahetabboti.",
  "atk-abh03a:1997_0": "Samanantarapaccayaniddesavaṇṇanā.",
  "atk-abh03a:1998_0": "6. Sahajātapaccayaniddesavaṇṇanā",
  "atk-abh03a:1999_0": "6.",
  "atk-abh03a:1999_1": "Sahajātapaccayaniddese aññamaññanti añño aññassa.",
  "atk-abh03a:1999_2": "Iminā etesaṃ dhammānaṃ ekakkhaṇe paccayabhāvañceva paccayuppannabhāvañca dīpeti.",
  "atk-abh03a:1999_3": "Okkantikkhaṇeti pañcavokārabhave paṭisandhikkhaṇe.",
  "atk-abh03a:1999_4": "Tasmiñhi khaṇe nāmarūpaṃ okkantaṃ viya pakkhandantaṃ viya paralokato imaṃ lokaṃ āgantvā pavisantaṃ viya uppajjati,",
  "atk-abh03a:1999_5": "tasmā so khaṇo “okkantikkhaṇo”ti vuccati.",
  "atk-abh03a:1999_6": "Ettha ca rūpanti hadayavatthumattameva adhippetaṃ.",
  "atk-abh03a:1999_7": "Tañhi nāmassa,",
  "atk-abh03a:1999_8": "nāmañca tassa aññamaññaṃ sahajātapaccayaṭṭhaṃ pharati.",
  "atk-abh03a:1999_9": "Cittacetasikāti pavattiyaṃ cattāro khandhā.",
  "atk-abh03a:1999_10": "Sahajātapaccayenāti ettha cittasamuṭṭhānarūpā cittacetasikānaṃ paccayaṭṭhaṃ na pharanti,",
  "atk-abh03a:1999_11": "tasmā “aññamañña”nti na vuttaṃ.",
  "atk-abh03a:1999_12": "Tathā upādārūpā bhūtānaṃ.",
  "atk-abh03a:1999_13": "Rūpino dhammā arūpīnaṃ dhammānanti hadayavatthu catunnaṃ khandhānaṃ.",
  "atk-abh03a:1999_14": "Kiñci kāleti kismiñci kāle.",
  "atk-abh03a:1999_15": "Sahajātapaccayenāti paṭisandhiṃ sandhāya vuttaṃ.",
  "atk-abh03a:1999_16": "Na sahajātapaccayenāti pavattiṃ sandhāya vuttaṃ.",
  "atk-abh03a:2000_0": "Ayaṃ pana ‘cattāro khandhā arūpino aññamaññaṃ sahajātapaccayena paccayo’ti evaṃ chahi koṭṭhāsehi ṭhito.",
  "atk-abh03a:2000_1": "Tattha tayo koṭṭhāsā aññamaññavasena vuttā,",
  "atk-abh03a:2000_2": "tayo na aññamaññavasena.",
  "atk-abh03a:2000_3": "Tattha paṭhamakoṭṭhāse arūpameva paccayo ceva paccayuppannañca,",
  "atk-abh03a:2000_4": "dutiye rūpameva,",
  "atk-abh03a:2000_5": "tatiye nāmarūpaṃ,",
  "atk-abh03a:2000_6": "catutthe paccayo arūpaṃ,",
  "atk-abh03a:2000_7": "paccayuppannaṃ rūpaṃ;",
  "atk-abh03a:2000_8": "pañcame paccayopi paccayuppannampi rūpameva;",
  "atk-abh03a:2000_9": "chaṭṭhe paccayo rūpaṃ,",
  "atk-abh03a:2000_10": "paccayuppannaṃ arūpanti ayaṃ tāvettha pāḷivaṇṇanā.",
  "atk-abh03a:2001_0": "Ayaṃ pana sahajātapaccayo jātivasena kusalo akusalo vipāko kiriyaṃ rūpanti pañcadhā bhijjati.",
  "atk-abh03a:2001_1": "Tattha kusalo bhūmito catubbidho hoti,",
  "atk-abh03a:2001_2": "akusalo ekavidhova vipāko catubbidho,",
  "atk-abh03a:2001_3": "kiriyasaṅkhāto tividho,",
  "atk-abh03a:2001_4": "rūpaṃ ekavidhaṃ kāmāvacaramevāti evaṃ tāvettha nānappakārabhedato viññātabbo vinicchayo.",
  "atk-abh03a:2002_0": "Evaṃ bhinne panettha catubhūmakampi kusalaṃ pañcavokārabhave attanā sampayuttadhammānañceva cittasamuṭṭhānarūpassa ca sahajātapaccayo hoti,",
  "atk-abh03a:2002_1": "tathā akusalaṃ.",
  "atk-abh03a:2002_2": "Yaṃ panettha arūpe uppajjati,",
  "atk-abh03a:2002_3": "taṃ arūpadhammānaṃyeva sahajātapaccayo hoti.",
  "atk-abh03a:2003_0": "Kāmāvacararūpāvacaravipākaṃ cittasamuṭṭhānarūpassa ceva sampayuttadhammānañca sahajātapaccayo hoti.",
  "atk-abh03a:2003_1": "Yaṃ panettha rūpaṃ na samuṭṭhāpeti,",
  "atk-abh03a:2003_2": "taṃ sampayuttadhammānaññeva.",
  "atk-abh03a:2003_3": "Yaṃ paṭisandhiyaṃ uppajjati,",
  "atk-abh03a:2003_4": "taṃ kaṭattārūpānañcāpi sahajātapaccayo hoti.",
  "atk-abh03a:2003_5": "Arūpāvacaravipākaṃ sampayuttadhammānaññeva.",
  "atk-abh03a:2003_6": "Lokuttaravipākaṃ pañcavokāre sampayuttadhammānañceva cittasamuṭṭhānarūpānañca,",
  "atk-abh03a:2003_7": "catuvokāre arūpānaññeva.",
  "atk-abh03a:2003_8": "Kāmāvacaraarūpāvacarakiriyā pañcavokāre sampayuttakānañceva cittasamuṭṭhānarūpānañca sahajātapaccayo hoti,",
  "atk-abh03a:2003_9": "catuvokāre arūpānaññeva.",
  "atk-abh03a:2003_10": "Rūpāvacarakiriyā sampayuttadhammānañceva cittasamuṭṭhānarūpānañca ekantena sahajātapaccayo hoti.",
  "atk-abh03a:2004_0": "Catusamuṭṭhānikassa rūpassa kammasamuṭṭhānarūpe ekaṃ mahābhūtaṃ tiṇṇaṃ,",
  "atk-abh03a:2004_1": "tīṇi ekassa,",
  "atk-abh03a:2004_2": "dve dvinnaṃ mahābhūtānaṃ,",
  "atk-abh03a:2004_3": "mahābhūtā upādārūpassa sahajātapaccayena paccayo.",
  "atk-abh03a:2004_4": "Kāmāvacararūpāvacarapaṭisandhikkhaṇe vatthurūpaṃ vipākakkhandhānaṃ sahajātapaccayena paccayo.",
  "atk-abh03a:2004_5": "Utucittāhārasamuṭṭhānesu pana mahābhūtāni aññamaññañceva upādārūpassa ca sahajātapaccayena paccayoti",
  "atk-abh03a:2004_6": "evamettha paccayuppannatopi viññātabbo vinicchayoti.",
  "atk-abh03a:2005_0": "Sahajātapaccayaniddesavaṇṇanā.",
  "atk-abh03a:2006_0": "7. Aññamaññapaccayaniddesavaṇṇanā",
  "atk-abh03a:2007_0": "7.",
  "atk-abh03a:2007_1": "Aññamaññapaccayaniddese sahajātapaccayaniddesassa purimānaṃ tiṇṇaṃ koṭṭhāsānaṃ vasena pāḷi āgatā.",
  "atk-abh03a:2007_2": "Tassā tattha vuttasadisāva vaṇṇanāti puna na gahitā.",
  "atk-abh03a:2007_3": "Ayampi ca aññamaññapaccayo jātivasena kusalo akusalo vipāko kiriyaṃ rūpanti pañcadhā bhinno.",
  "atk-abh03a:2007_4": "Tattha kusalo bhūmito catubbidho.",
  "atk-abh03a:2007_5": "Sabbaṃ purimasadisamevāti evamettha nānappakārabhedato viññātabbo vinicchayo.",
  "atk-abh03a:2008_0": "Evaṃ bhinne panettha sabbampi catubhūmakaṃ kusalaṃ attanā sampayuttadhammānaṃ aññamaññapaccayena paccayo.",
  "atk-abh03a:2008_1": "Tathā akusalaṃ.",
  "atk-abh03a:2008_2": "Vipāke pana kāmāvacararūpāvacaravipākaṃ paṭisandhiyaṃ vatthurūpassa,",
  "atk-abh03a:2008_3": "pavatte sampayuttadhammānaññeva.",
  "atk-abh03a:2008_4": "Arūpāvacaralokuttaravipākaṃ attanā sampayuttadhammānaññeva aññamaññapaccayena paccayo.",
  "atk-abh03a:2008_5": "Sabbampi kiriyaṃ sampayuttadhammānaññeva aññamaññapaccayena paccayo.",
  "atk-abh03a:2008_6": "Catusamuṭṭhānikarūpassa kammasamuṭṭhāne ekaṃ mahābhūtaṃ tiṇṇaṃ,",
  "atk-abh03a:2008_7": "tīṇi ekassa,",
  "atk-abh03a:2008_8": "dve dvinnaṃ mahābhūtānaṃ aññamaññapaccayena paccayo.",
  "atk-abh03a:2008_9": "Kāmāvacararūpāvacarapaṭisandhiyaṃ vatthurūpaṃ vipākakkhandhānaṃ aññamaññapaccayena paccayo.",
  "atk-abh03a:2008_10": "Utucittāhārasamuṭṭhānesu mahābhūtāneva mahābhūtānaṃ aññamaññapaccayena paccayoti evamettha paccayuppannatopi viññātabbo vinicchayoti.",
  "atk-abh03a:2009_0": "Aññamaññapaccayaniddesavaṇṇanā.",
  "atk-abh03a:2010_0": "8. Nissayapaccayaniddesavaṇṇanā",
  "atk-abh03a:2011_0": "8.",
  "atk-abh03a:2011_1": "Nissayapaccayaniddese sahajātapaccayaniddesassa purimānaṃ pañcannaṃ koṭṭhāsānaṃ vasena sahajātanissayanayaṃ",
  "atk-abh03a:2011_2": "dassetvā puna chaṭṭhena koṭṭhāsena purejātanissayanayaṃ dassetuṃ cakkhāyatanaṃ cakkhuviññāṇadhātuyātiādi āraddhaṃ.",
  "atk-abh03a:2011_3": "Tattha yaṃ rūpaṃ nissāyāti vatthurūpaṃ sandhāya vuttaṃ.",
  "atk-abh03a:2011_4": "Tañhi nissāya tividhā manodhātu,",
  "atk-abh03a:2011_5": "ṭhapetvā arūpavipākaṃ dvāsattatividhā manoviññāṇadhātūti imāni pañcasattati cittāni vattantīti ayaṃ tāvettha pāḷivaṇṇanā.",
  "atk-abh03a:2011_6": "Ayampi nissayapaccayo jātivasena kusalādibhedato pañcadhāva bhijjati.",
  "atk-abh03a:2011_7": "Tattha kusalo bhūmito catubbidhova akusalo ekavidho vipāko catubbidho,",
  "atk-abh03a:2011_8": "kiriyasaṅkhāto tividho,",
  "atk-abh03a:2011_9": "rūpaṃ ekavidhamevāti evamettha nānappakārabhedato viññātabbo vinicchayo.",
  "atk-abh03a:2012_0": "Evaṃ bhinne panettha catubhūmakampi kusalaṃ pañcavokāre sampayuttakkhandhānañceva cittasamuṭṭhānarūpassa ca nissayapaccayena paccayo hoti.",
  "atk-abh03a:2012_1": "Tathā akusalaṃ.",
  "atk-abh03a:2012_2": "Yaṃ panettha āruppe uppajjati,",
  "atk-abh03a:2012_3": "taṃ arūpadhammānaññeva nissayapaccayo hoti.",
  "atk-abh03a:2012_4": "Kāmāvacararūpāvacaravipākaṃ pavatte sampayuttadhammānañceva cittasamuṭṭhānarūpassa ca,",
  "atk-abh03a:2012_5": "paṭisandhiyaṃ kaṭattārūpassāpi nissayapaccayo hoti.",
  "atk-abh03a:2012_6": "Arūpāvacaravipākaṃ sampayuttakkhandhānaṃyeva hoti.",
  "atk-abh03a:2012_7": "Lokuttaravipākaṃ pañcavokāre;",
  "atk-abh03a:2012_8": "sampayuttakānañceva cittasamuṭṭhānarūpassa ca,",
  "atk-abh03a:2012_9": "catuvokāre arūpasseva nissayapaccayo hoti.",
  "atk-abh03a:2012_10": "Kāmāvacaraarūpāvacarakiriyā pañcavokāre sampayuttakānañceva cittasamuṭṭhānarūpassa ca nissayapaccayo hoti,",
  "atk-abh03a:2012_11": "catuvokāre arūpānaññeva.",
  "atk-abh03a:2012_12": "Rūpāvacarakiriyā sampayuttakānañceva cittasamuṭṭhānarūpassa ca ekantena nissayapaccayo hoti.",
  "atk-abh03a:2013_0": "Catusamuṭṭhānikarūpassa ca kammasamuṭṭhānarūpe ekaṃ mahābhūtaṃ tiṇṇaṃ,",
  "atk-abh03a:2013_1": "tīṇi ekassa,",
  "atk-abh03a:2013_2": "dve dvinnaṃ mahābhūtānaṃ,",
  "atk-abh03a:2013_3": "mahābhūtā upādārūpānaṃ,",
  "atk-abh03a:2013_4": "vatthurūpaṃ pañcavokārabhave catubhūmakakusalassa,",
  "atk-abh03a:2013_5": "akusalassa,",
  "atk-abh03a:2013_6": "ṭhapetvā āruppavipākañceva dve pañcaviññāṇāni ca sesatebhūmakavipākassa,",
  "atk-abh03a:2013_7": "tebhūmakakiriyassāti imesaṃ catunnaṃ dhammarāsīnaṃ nissayapaccayo hoti.",
  "atk-abh03a:2013_8": "Cakkhāyatanādīni pañca sasampayuttānaṃ cakkhuviññāṇādīnaṃ nissayapaccayo hoti.",
  "atk-abh03a:2013_9": "Utucittāhārasamuṭṭhānesu pana mahābhūtā mahābhūtānañceva upādārūpassa ca nissayapaccayena paccayoti evamettha",
  "atk-abh03a:2013_10": "paccayuppannatopi viññātabbo vinicchayoti.",
  "atk-abh03a:2014_0": "Nissayapaccayaniddesavaṇṇanā.",
  "atk-abh03a:2015_0": "9. Upanissayapaccayaniddesavaṇṇanā",
  "atk-abh03a:2016_0": "9.",
  "atk-abh03a:2016_1": "Upanissayapaccayaniddese purimā purimāti anantarūpanissaye samanantarātītā labbhanti,",
  "atk-abh03a:2016_2": "ārammaṇūpanissayapakatūpanissayesu nānāvīthivasena purimatarā.",
  "atk-abh03a:2016_3": "Te tayopi rāsayo kusalavasena kusalapade labbhanti,",
  "atk-abh03a:2016_4": "kusalena pana akusale samanantarātītā na labbhanti.",
  "atk-abh03a:2016_5": "Teneva vuttaṃ –",
  "atk-abh03a:2016_6": "“akusalānaṃ dhammānaṃ kesañci upanissayapaccayena paccayo”ti. Idañhi –",
  "atk-abh03a:2016_7": "“kusalo dhammo akusalassa dhammassa upanissayapaccayena paccayo;",
  "atk-abh03a:2016_8": "ārammaṇūpanissayo pakatūpanissayo.",
  "atk-abh03a:2016_9": "Ārammaṇūpanissayo –",
  "atk-abh03a:2016_10": "dānaṃ datvā sīlaṃ samādiyitvā uposathakammaṃ katvā taṃ garuṃ katvā assādeti abhinandati,",
  "atk-abh03a:2016_11": "taṃ garuṃ katvā rāgo uppajjati,",
  "atk-abh03a:2016_12": "diṭṭhi uppajjati,",
  "atk-abh03a:2016_13": "pubbe suciṇṇāni garuṃ katvā assādeti abhinandati,",
  "atk-abh03a:2016_14": "taṃ garuṃ katvā rāgo uppajjati,",
  "atk-abh03a:2016_15": "diṭṭhi uppajjati.",
  "atk-abh03a:2016_16": "Jhānā vuṭṭhahitvā jhānaṃ garuṃ katvā assādeti abhinandati,",
  "atk-abh03a:2016_17": "taṃ garuṃ katvā rāgo uppajjati diṭṭhi uppajjati.",
  "atk-abh03a:2016_18": "Pakatūpanissayo –",
  "atk-abh03a:2016_19": "saddhaṃ upanissāya mānaṃ jappeti,",
  "atk-abh03a:2016_20": "diṭṭhiṃ gaṇhāti.",
  "atk-abh03a:2016_21": "Sīlaṃ sutaṃ cāgaṃ paññaṃ upanissāya mānaṃ jappeti,",
  "atk-abh03a:2016_22": "diṭṭhiṃ gaṇhāti.",
  "atk-abh03a:2016_23": "Saddhā sīlaṃ sutaṃ cāgo paññā rāgassa dosassa mohassa mānassa diṭṭhiyā patthanāya upanissayapaccayena paccayo”ti imaṃ nayaṃ sandhāya vuttaṃ.",
  "atk-abh03a:2016_24": "Kusalena abyākate tayopi labbhanti,",
  "atk-abh03a:2016_25": "tathā akusalena akusale.",
  "atk-abh03a:2017_0": "Akusalena pana kusale samanantarātītā na labbhanti.",
  "atk-abh03a:2017_1": "Tena vuttaṃ –",
  "atk-abh03a:2017_2": "“kusalānaṃ dhammānaṃ kesañci upanissayapaccayena paccayo”ti.",
  "atk-abh03a:2017_3": "Idampi hi –",
  "atk-abh03a:2017_4": "“akusalo dhammo kusalassa dhammassa upanissayapaccayena paccayo.",
  "atk-abh03a:2017_5": "Pakatūpanissayo –",
  "atk-abh03a:2017_6": "rāgaṃ upanissāya dānaṃ deti,",
  "atk-abh03a:2017_7": "sīlaṃ samādiyati,",
  "atk-abh03a:2017_8": "uposathakammaṃ karoti,",
  "atk-abh03a:2017_9": "jhānaṃ uppādeti vipassanaṃ uppādeti,",
  "atk-abh03a:2017_10": "maggaṃ uppādeti,",
  "atk-abh03a:2017_11": "abhiññaṃ uppādeti,",
  "atk-abh03a:2017_12": "samāpattiṃ uppādeti;",
  "atk-abh03a:2017_13": "dosaṃ mohaṃ mānaṃ diṭṭhiṃ patthanaṃ upanissāya dānaṃ deti…pe…",
  "atk-abh03a:2017_14": "samāpattiṃ uppādeti.",
  "atk-abh03a:2017_15": "Rāgo doso moho māno diṭṭhi patthanā saddhāya sīlassa sutassa cāgassa paññāya upanissayapaccayena paccayo.",
  "atk-abh03a:2017_16": "Pāṇaṃ hantvā tassa paṭighātatthāya dānaṃ detī”tiādinā nayena pañhāvāre āgataṃ pakatūpanissayameva sandhāya vuttaṃ.",
  "atk-abh03a:2017_17": "Akusalaṃ pana kusalassa ārammaṇūpanissayo na hoti. Kasmā?",
  "atk-abh03a:2017_18": "Taṃ garuṃ katvā tassa appavattanatoti yathā anantarūpanissayo,",
  "atk-abh03a:2017_19": "evaṃ ārammaṇūpanissayopettha na labbhatīti veditabbo.",
  "atk-abh03a:2017_20": "Akusalena abyākatapade ārammaṇūpanissayova na labbhati.",
  "atk-abh03a:2017_21": "Na hi abyākatā dhammā akusalaṃ garuṃ karonti.",
  "atk-abh03a:2017_22": "Yasmā pana anantaratā labbhati,",
  "atk-abh03a:2017_23": "tasmā ettha “kesañcī”ti na vuttaṃ.",
  "atk-abh03a:2017_24": "Abyākatena pana abyākate kusale akusaleti tīsu nayesu tayopi upanissayā labbhanteva.",
  "atk-abh03a:2017_25": "Puggalopi senāsanampīti idaṃ dvayaṃ pakatūpanissayavasena vuttaṃ.",
  "atk-abh03a:2017_26": "Idañhi dvayaṃ kusalākusalapavattiyā balavapaccayo hoti.",
  "atk-abh03a:2017_27": "Paccayabhāvo cassa panettha pariyāyavasena veditabboti ayaṃ tāvettha pāḷivaṇṇanā.",
  "atk-abh03a:2018_0": "Ayaṃ pana upanissayapaccayo nāma saddhiṃ ekaccāya paññattiyā sabbepi catubhūmakadhammā.",
  "atk-abh03a:2018_1": "Vibhāgato pana ārammaṇūpanissayādivasena tividho hoti.",
  "atk-abh03a:2018_2": "Tattha ārammaṇūpanissayo ārammaṇādhipatinā ninnānākaraṇoti heṭṭhā vuttanayeneva nānappakārabhedato gahetabbo.",
  "atk-abh03a:2018_3": "Anantarūpanissayo anantarapaccayena ninnānākaraṇo,",
  "atk-abh03a:2018_4": "sopi heṭṭhā vuttanayeneva nānappakārabhedato veditabbo.",
  "atk-abh03a:2018_5": "Paccayuppannatopi nesaṃ tattha vuttanayeneva vinicchayo veditabbo.",
  "atk-abh03a:2018_6": "Pakatūpanissayo pana jātivasena kusalākusalavipākakiriyarūpabhedato pañcavidho hoti,",
  "atk-abh03a:2018_7": "kusalādīnaṃ pana bhūmibhedato anekavidhoti evaṃ tāvettha nānappakārabhedato viññātabbo vinicchayo.",
  "atk-abh03a:2019_0": "Evaṃ bhinne panettha tebhūmakakusalo catubhūmakassāpi kusalassa akusalassa vipākakiriyassāti catunnaṃ rāsīnaṃ pakatūpanissayo hoti.",
  "atk-abh03a:2019_1": "Lokuttaro akusalasseva na hoti.",
  "atk-abh03a:2019_2": "Amhākaṃ ācariyena “lokuttaradhammo nibbattito”ti iminā pana nayena aññesaṃ akusalassāpi hoti.",
  "atk-abh03a:2019_3": "Yassa vā uppajjissati,",
  "atk-abh03a:2019_4": "tassāpi anuttaresu vimokkhesu pihaṃ upaṭṭhāpayato iminā nayena hotiyeva.",
  "atk-abh03a:2019_5": "Akusalo sabbesampi catubhūmakānaṃ khandhānaṃ pakatūpanissayo hoti,",
  "atk-abh03a:2019_6": "tathā tebhūmakavipāko.",
  "atk-abh03a:2019_7": "Lokuttaravipāke heṭṭhimāni tīṇi phalāni akusalasseva na honti,",
  "atk-abh03a:2019_8": "upariṭṭhimaṃ kusalassāpi.",
  "atk-abh03a:2019_9": "Purimanayena pana aññesaṃ vā yassa vā uppajjissati,",
  "atk-abh03a:2019_10": "tassa santāne sabbopi lokuttaravipāko sabbesaṃ kusalādīnaṃ arūpakkhandhānaṃ pakatūpanissayo hoti.",
  "atk-abh03a:2019_11": "Kiriyasaṅkhātopi pakatūpanissayo catubhūmakānaṃ akusalādikhandhānaṃ hotiyeva,",
  "atk-abh03a:2019_12": "tathā rūpasaṅkhāto.",
  "atk-abh03a:2019_13": "Sayaṃ pana rūpaṃ imasmiṃ paṭṭhānamahāpakaraṇe āgatanayena upanissayapaccayaṃ na labhati,",
  "atk-abh03a:2019_14": "suttantikapariyāyena pana labhatīti vattuṃ vaṭṭati.",
  "atk-abh03a:2019_15": "Evamettha paccayuppannatopi viññātabbo vinicchayoti.",
  "atk-abh03a:2020_0": "Upanissayapaccayaniddesavaṇṇanā.",
  "atk-abh03a:2021_0": "10. Purejātapaccayaniddesavaṇṇanā",
  "atk-abh03a:2022_0": "10.",
  "atk-abh03a:2022_1": "Purejātapaccayaniddese purejātapaccayena paccayoti ettha purejātaṃ nāma yassa paccayo hoti,",
  "atk-abh03a:2022_2": "tato purimataraṃ jātaṃ jātikkhaṇaṃ atikkamitvā ṭhitikkhaṇappattaṃ.",
  "atk-abh03a:2022_3": "Cakkhāyatanantiādi vatthupurejātavasena vuttaṃ.",
  "atk-abh03a:2022_4": "Rūpāyatanantiādi ārammaṇapurejātavasena.",
  "atk-abh03a:2022_5": "Kiñcikāle purejātapaccayenāti pavattiṃ sandhāya vuttaṃ.",
  "atk-abh03a:2022_6": "Kiñcikāle na purejātapaccayenāti paṭisandhiṃ sandhāya vuttaṃ.",
  "atk-abh03a:2022_7": "Evaṃ sabbathāpi pañcadvāre vatthārammaṇavasena,",
  "atk-abh03a:2022_8": "manodvāre vatthuvasenevāyaṃ pāḷi āgatā,",
  "atk-abh03a:2022_9": "pañhāvāre pana “ārammaṇapurejātaṃ –",
  "atk-abh03a:2022_10": "sekkhā vā puthujjanā vā cakkhuṃ aniccato dukkhato anattato vipassantī”ti āgatattā manodvārepi ārammaṇapurejātaṃ labbhateva.",
  "atk-abh03a:2022_11": "Idha pana sāvasesavasena desanā katāti ayaṃ tāvettha pāḷivaṇṇanā.",
  "atk-abh03a:2023_0": "Ayaṃ pana purejātapaccayo suddharūpameva hoti.",
  "atk-abh03a:2023_1": "Tañca kho uppādakkhaṇaṃ atikkamitvā ṭhitippattaṃ aṭṭhārasavidhaṃ rūparūpameva.",
  "atk-abh03a:2023_2": "Taṃ sabbampi vatthupurejātaṃ ārammaṇapurejātanti dvidhā ṭhitaṃ.",
  "atk-abh03a:2023_3": "Tattha cakkhāyatanaṃ…pe…",
  "atk-abh03a:2023_4": "kāyāyatanaṃ vatthurūpanti idaṃ vatthupurejātaṃ nāma.",
  "atk-abh03a:2023_5": "Sesaṃ imāya pāḷiyā āgatañca anāgatañca vaṇṇo saddo gandho raso catasso dhātuyo tīṇi indriyāni kabaḷīkāro",
  "atk-abh03a:2023_6": "āhāroti dvādasavidhaṃ rūpaṃ ārammaṇapurejātapaccayo nāmāti evamettha nānappakārabhedato viññātabbo vinicchayo.",
  "atk-abh03a:2024_0": "Evaṃ bhinne panettha cakkhāyatanaṃ dvinnaṃ cakkhuviññāṇānaṃ purejātapaccayena paccayo,",
  "atk-abh03a:2024_1": "tathā itarāni cattāri sotaviññāṇādīnaṃ.",
  "atk-abh03a:2024_2": "Vatthurūpaṃ pana ṭhapetvā dvipañcaviññāṇāni cattāro ca āruppavipāke sesānaṃ sabbesampi catubhūmakānaṃ",
  "atk-abh03a:2024_3": "kusalākusalābyākatānaṃ cittacetasikānaṃ purejātapaccayo hoti.",
  "atk-abh03a:2024_4": "Rūpādīni pana pañcārammaṇāni dvipañcaviññāṇānañceva manodhātūnañca ekanteneva purejātapaccayā honti.",
  "atk-abh03a:2024_5": "Aṭṭhārasavidhampi panetaṃ rūparūpaṃ kāmāvacarakusalassa rūpāvacarato abhiññākusalassa akusalassa tadārammaṇabhāvino",
  "atk-abh03a:2024_6": "kāmāvacaravipākassa kāmāvacarakiriyassa rūpāvacarato abhiññākiriyassāti imesaṃ channaṃ rāsīnaṃ purejātapaccayo",
  "atk-abh03a:2024_7": "hotīti evamettha paccayuppannatopi viññātabbo vinicchayoti.",
  "atk-abh03a:2025_0": "Purejātapaccayaniddesavaṇṇanā.",
  "atk-abh03a:2026_0": "11. Pacchājātapaccayaniddesavaṇṇanā",
  "atk-abh03a:2027_0": "11.",
  "atk-abh03a:2027_1": "Pacchājātapaccayaniddese pacchājātāti yassa kāyassa paccayā honti,",
  "atk-abh03a:2027_2": "tasmiṃ uppajjitvā ṭhite jātā.",
  "atk-abh03a:2027_3": "Purejātassāti tesaṃ uppādato paṭhamataraṃ jātassa jātikkhaṇaṃ atikkamitvā ṭhitippattassa.",
  "atk-abh03a:2027_4": "Imassa kāyassāti imassa catusamuṭṭhānikatisamuṭṭhānikabhūtaupādārūpasaṅkhātassa kāyassa.",
  "atk-abh03a:2027_5": "Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṃ kāyo veditabbo.",
  "atk-abh03a:2027_6": "Ayamettha pāḷivaṇṇanā.",
  "atk-abh03a:2027_7": "Ayaṃ pana pacchājātapaccayo nāma saṅkhepato ṭhapetvā āruppavipāke avasesā catubhūmakā arūpakkhandhā.",
  "atk-abh03a:2027_8": "So jātivasena kusalākusalavipākakiriyabhedena catudhā bhijjatīti evamettha nānappakārabhedato viññātabbo vinicchayo.",
  "atk-abh03a:2028_0": "Evaṃ bhinne panettha pañcavokārabhave uppannaṃ catubhūmakakusalañca akusalañca uppādakkhaṇaṃ atikkamitvā",
  "atk-abh03a:2028_1": "ṭhitippattassa catusamuṭṭhānikatisamuṭṭhānikarūpakāyassa pacchājātapaccayo hoti.",
  "atk-abh03a:2028_2": "Vipākepi ṭhapetvā paṭisandhivipākaṃ avaseso kāmāvacararūpāvacaravipāko tasseva ekantena pacchājātapaccayo hoti.",
  "atk-abh03a:2028_3": "Lokuttaropi pañcavokāre uppannavipāko tasseva pacchājātapaccayo hoti.",
  "atk-abh03a:2028_4": "Tebhūmakakiriyāpi pañcavokāre uppannāva vuttappakārassa kāyassa pacchājātapaccayo hotīti evamettha paccayuppannatopi viññātabbo vinicchayoti.",
  "atk-abh03a:2029_0": "Pacchājātapaccayaniddesavaṇṇanā.",
  "atk-abh03a:2030_0": "12. Āsevanapaccayaniddesavaṇṇanā",
  "atk-abh03a:2031_0": "12.",
  "atk-abh03a:2031_1": "Āsevanapaccayaniddese purimā purimāti sabbanayesu samanantarātītāva daṭṭhabbā.",
  "atk-abh03a:2031_2": "Kasmā panettha anantarapaccaye viya “purimā purimā kusalā dhammā pacchimānaṃ pacchimānaṃ abyākatānaṃ",
  "atk-abh03a:2031_3": "dhammāna”ntiādinā nayena bhinnajātikehi saddhiṃ niddeso na katoti?",
  "atk-abh03a:2031_4": "Attano gatiṃ gāhāpetuṃ asamatthatāya.",
  "atk-abh03a:2031_5": "Bhinnajātikā hi bhinnajātikānaṃ arūpadhammānaṃ āsevanaguṇena paguṇabalavabhāvaṃ sādhayamānā attano kusalādibhāvasaṅkhātaṃ gatiṃ gāhāpetuṃ na sakkonti.",
  "atk-abh03a:2031_6": "Tasmā tehi saddhiṃ niddesaṃ akatvā ye yesaṃ vāsanāsaṅkhātena āsevanena paguṇatarabalavatarabhāvavisiṭṭhaṃ",
  "atk-abh03a:2031_7": "attano kusalādibhāvasaṅkhātaṃ gatiṃ gāhāpetuṃ sakkonti,",
  "atk-abh03a:2031_8": "tesaṃ tehi samānajātikeheva saddhiṃ niddeso katoti veditabbo.",
  "atk-abh03a:2031_9": "Atha vipākābyākataṃ kasmā na gahitanti?",
  "atk-abh03a:2031_10": "Āsevanābhāvena.",
  "atk-abh03a:2031_11": "Vipākañhi kammavasena vipākabhāvappattaṃ kammapariṇāmitaṃ hutvā vattati nirussāhaṃ dubbalanti taṃ āsevanaguṇena",
  "atk-abh03a:2031_12": "attano sabhāvaṃ gāhāpetvā paribhāvetvā neva aññaṃ vipākaṃ uppādetuṃ sakkoti,",
  "atk-abh03a:2031_13": "na purimavipākānubhāvaṃ gahetvā uppajjitunti.",
  "atk-abh03a:2031_14": "Kammavegakkhittaṃ pana patitaṃ viya hutvā uppajjatīti sabbathāpi vipāke āsevanaṃ natthīti āsevanābhāvena vipākaṃ na gahitaṃ.",
  "atk-abh03a:2031_15": "Kusalākusalakiriyānantaraṃ uppajjamānampi cetaṃ kammapaṭibaddhavuttitāya āsevanaguṇaṃ na gaṇhātīti kusalādayopissa āsevanapaccayā na honti.",
  "atk-abh03a:2031_16": "Apica nānājātikattāpete na hontiyeva.",
  "atk-abh03a:2031_17": "Bhūmito pana ārammaṇato vā nānājātikattaṃ nāma natthi.",
  "atk-abh03a:2031_18": "Tasmā kāmāvacarakusalakiriyāmahaggatakusalakiriyānampi,",
  "atk-abh03a:2031_19": "saṅkhārārammaṇañca anulomakusalaṃ nibbānārammaṇassa gotrabhukusalassa āsevanapaccayo hotiyevāti ayaṃ tāvettha pāḷivaṇṇanā.",
  "atk-abh03a:2031_20": "Ayaṃ pana āsevanapaccayo jātito tāva kusalo akusalo kiriyābyākatoti tidhā ṭhito.",
  "atk-abh03a:2031_21": "Tattha kusalo bhūmito kāmāvacaro rūpāvacaro arūpāvacaroti tividho hoti,",
  "atk-abh03a:2031_22": "akusalo kāmāvacarova kiriyābyākato kāmāvacaro rūpāvacaro arūpāvacaroti tividhova,",
  "atk-abh03a:2031_23": "lokuttaro āsevanapaccayo nāma natthīti evamettha nānappakārabhedato viññātabbo vinicchayo.",
  "atk-abh03a:2032_0": "Evaṃ bhinne panettha kāmāvacarakusalaṃ attano anantarassa kāmāvacarakusalasseva.",
  "atk-abh03a:2032_1": "Yaṃ panettha ñāṇasampayuttaṃ,",
  "atk-abh03a:2032_2": "taṃ attanā sadisavedanassa rūpāvacarakusalassa arūpāvacarakusalassa lokuttarakusalassāti imesaṃ rāsīnaṃ āsevanapaccayo hoti.",
  "atk-abh03a:2032_3": "Rūpāvacarakusalaṃ pana rūpāvacarakusalasseva.",
  "atk-abh03a:2032_4": "Arūpāvacarakusalaṃ arūpāvacarakusalasseva.",
  "atk-abh03a:2032_5": "Akusalaṃ pana akusalasseva āsevanapaccayo hoti.",
  "atk-abh03a:2032_6": "Kiriyato pana kāmāvacarakiriyasaṅkhāto tāva kāmāvacarakiriyasseva.",
  "atk-abh03a:2032_7": "Yo panettha ñāṇasampayutto,",
  "atk-abh03a:2032_8": "so attanā sadisavedanassa rūpāvacarakiriyassa arūpāvacarakiriyassāti imesaṃ rāsīnaṃ āsevanapaccayo hoti.",
  "atk-abh03a:2032_9": "Rūpāvacarakiriyasaṅkhāto pana rūpāvacarakiriyasseva,",
  "atk-abh03a:2032_10": "arūpāvacarakiriyasaṅkhāto arūpāvacarakiriyasseva āsevanapaccayo hoti.",
  "atk-abh03a:2032_11": "Vipāko pana ekadhammassāpi ekadhammopi vā koci vipākassa āsevanapaccayo natthīti evamettha paccayuppannatopi viññātabbo vinicchayoti.",
  "atk-abh03a:2033_0": "Āsevanapaccayaniddesavaṇṇanā.",
  "atk-abh03a:2034_0": "13. Kammapaccayaniddesavaṇṇanā",
  "atk-abh03a:2035_0": "13.",
  "atk-abh03a:2035_1": "Kammapaccayaniddese kammanti cetanākammameva.",
  "atk-abh03a:2035_2": "Kaṭattā ca rūpānanti kammassa kaṭattā uppannarūpānaṃ.",
  "atk-abh03a:2035_3": "Kammapaccayenāti anekānampi kappakoṭīnaṃ matthake attano phalaṃ uppādetuṃ samatthena nānākkhaṇikakammapaccayenāti attho.",
  "atk-abh03a:2035_4": "Kusalākusalañhi kammaṃ attano pavattikkhaṇe phalaṃ na deti.",
  "atk-abh03a:2035_5": "Yadi dadeyya,",
  "atk-abh03a:2035_6": "yaṃ manusso devalokūpagaṃ kusalakammaṃ karoti,",
  "atk-abh03a:2035_7": "tassānubhāvena tasmiṃyeva khaṇe devo bhaveyya.",
  "atk-abh03a:2035_8": "Yasmiṃ pana khaṇe taṃ kataṃ,",
  "atk-abh03a:2035_9": "tato aññasmiṃ khaṇe avijjamānampi kevalaṃ kaṭattāyeva diṭṭheva dhamme upapajje vā apare vā pariyāye avasesapaccayasamāyoge",
  "atk-abh03a:2035_10": "sati phalaṃ uppādeti niruddhāpi purimasippādikiriyā viya kālantare pacchimasippādikiriyāya.",
  "atk-abh03a:2035_11": "Tasmā nānākkhaṇikakammapaccayoti vuccati.",
  "atk-abh03a:2035_12": "Cetanā sampayuttakānaṃ dhammānanti yā kāci cetanā attanā sampayuttakānaṃ dhammānaṃ.",
  "atk-abh03a:2035_13": "Taṃsamuṭṭhānānanti iminā paṭisandhikkhaṇe kaṭattārūpampi gaṇhāti.",
  "atk-abh03a:2035_14": "Kammapaccayenāti idaṃ sahajātacetanaṃ sandhāya vuttaṃ.",
  "atk-abh03a:2035_15": "Kusalādīsu hi yā kāci sahajātacetanā sesadhammānaṃ cittapayogasaṅkhātena kiriyābhāvena upakārikā hoti.",
  "atk-abh03a:2035_16": "Tasmā sahajātakammapaccayoti vuccati.",
  "atk-abh03a:2035_17": "Ayaṃ tāvettha pāḷivaṇṇanā.",
  "atk-abh03a:2036_0": "Ayaṃ pana kammapaccayo atthato catubhūmikacetanāmattameva.",
  "atk-abh03a:2036_1": "So hi jātibhedato kusalo akusalo vipāko kiriyāti catudhā bhijjati.",
  "atk-abh03a:2036_2": "Tattha kusalo bhūmito kāmāvacarādivasena catudhā bhijjati.",
  "atk-abh03a:2036_3": "Akusalo ekadhāva vipāko catudhā,",
  "atk-abh03a:2036_4": "kiriyā tidhāvāti evamettha nānappakārabhedato viññātabbo vinicchayo.",
  "atk-abh03a:2037_0": "Evaṃ bhinne panettha sahajātā kāmāvacarakusalacetanā pañcavokāre attanā sampayuttadhammānañceva cittasamuṭṭhānarūpassa ca,",
  "atk-abh03a:2037_1": "catuvokāre sampayuttakkhandhānaññeva sahajātakammapaccayo hoti.",
  "atk-abh03a:2037_2": "Uppajjitvā niruddhā pana attano vipākānaṃ khandhānaṃ kaṭattā ca rūpānaṃ nānākkhaṇikakammapaccayena paccayo hoti.",
  "atk-abh03a:2037_3": "Sā ca kho pañcavokāreyeva,",
  "atk-abh03a:2037_4": "na aññattha.",
  "atk-abh03a:2037_5": "Sahajātā rūpāvacarakusalacetanā attanā sampayuttadhammānañceva cittasamuṭṭhānarūpānañca ekanteneva sahajātakammapaccayena paccayo.",
  "atk-abh03a:2037_6": "Uppajjitvā niruddhā pana attano vipākānañceva kaṭattārūpānañca nānākkhaṇikakammapaccayena paccayo.",
  "atk-abh03a:2037_7": "Arūpāvacarā pana lokuttarā ca sahajātā kusalacetanā pañcavokāre attanā sampayuttadhammānañceva cittasamuṭṭhānarūpānañca,",
  "atk-abh03a:2037_8": "catuvokāre sampayuttakkhandhānaññeva sahajātakammapaccayena paccayo.",
  "atk-abh03a:2037_9": "Uppajjitvā niruddhā panesā duvidhāpi attano attano vipākakkhandhānaññeva nānākkhaṇikakammapaccayena paccayo.",
  "atk-abh03a:2037_10": "Sahajātā akusalacetanā pañcavokāre attanā sampayuttakkhandhānañceva cittasamuṭṭhānarūpānañca catuvokāre",
  "atk-abh03a:2037_11": "arūpakkhandhānaññeva sahajātakammapaccayena paccayo.",
  "atk-abh03a:2037_12": "Uppajjitvā niruddhā pana vipākakkhandhānañceva kaṭattārūpānañca nānākkhaṇikakammapaccayena paccayo.",
  "atk-abh03a:2038_0": "Kāmāvacararūpāvacarato vipākacetanā attanā sampayuttadhammānaṃ pavatte cittasamuṭṭhānarūpānaṃ,",
  "atk-abh03a:2038_1": "paṭisandhiyaṃ kaṭattārūpānañca sahajātakammapaccayena paccayo.",
  "atk-abh03a:2038_2": "Arūpāvacaravipākacetanā attanā sampayuttadhammānaññeva sahajātakammapaccayena paccayo.",
  "atk-abh03a:2038_3": "Lokuttaravipākacetanā pañcavokāre attanā sampayuttadhammānañceva cittasamuṭṭhānarūpassa ca,",
  "atk-abh03a:2038_4": "catuvokāre arūpasseva sahajātakammapaccayena paccayo.",
  "atk-abh03a:2038_5": "Tebhūmikā kiriyacetanā pañcavokāre sampayuttadhammānañceva cittasamuṭṭhānarūpassa ca sahajātakammapaccayena paccayo.",
  "atk-abh03a:2038_6": "Yā panettha āruppe uppajjati,",
  "atk-abh03a:2038_7": "sā arūpadhammānaññeva sahajātakammapaccayena paccayoti evamettha paccayuppannatopi viññātabbo vinicchayoti.",
  "atk-abh03a:2039_0": "Kammapaccayaniddesavaṇṇanā.",
  "atk-abh03a:2040_0": "14. Vipākapaccayaniddesavaṇṇanā",
  "atk-abh03a:2041_0": "14.",
  "atk-abh03a:2041_1": "Vipākapaccayaniddese vipākā cattāro khandhāti yasmā kammasamuṭṭhānāpi rūpā vipākā na honti,",
  "atk-abh03a:2041_2": "tasmā “vipākā”ti vatvā “cattāro khandhā”ti vuttaṃ.",
  "atk-abh03a:2041_3": "Evaṃ ayaṃ pāḷi arūpadhammānaññeva vipākapaccayavasena āgatā.",
  "atk-abh03a:2041_4": "Pañhāvāre pana “vipākābyākato eko khandho tiṇṇaṃ khandhānaṃ cittasamuṭṭhānānañca rūpānaṃ vipākapaccayena paccayo.",
  "atk-abh03a:2041_5": "Paṭisandhikkhaṇe vipākābyākato eko khandho tiṇṇannaṃ khandhānaṃ kaṭattā ca rūpānaṃ vipākapaccayena paccayo”ti",
  "atk-abh03a:2041_6": "āgatattā cittasamuṭṭhānakammasamuṭṭhānarūpānampi vipākapaccayo labbhati.",
  "atk-abh03a:2041_7": "Idha pana sāvasesavasena desanā katāti ayaṃ tāvettha pāḷivaṇṇanā.",
  "atk-abh03a:2041_8": "Ayaṃ pana vipākapaccayo vipākabhāvena jātito ekavidho,",
  "atk-abh03a:2041_9": "bhūmibhedato kāmāvacarādivasena catudhā bhijjatīti evamettha nānappakārabhedato viññātabbo vinicchayo.",
  "atk-abh03a:2042_0": "Evaṃ bhinne panettha kāmāvacararūpāvacaravipāko attanā sampayuttadhammānaṃ pavatte cittasamuṭṭhānarūpānaṃ",
  "atk-abh03a:2042_1": "paṭisandhiyaṃ kaṭattārūpānañca vipākapaccayo hoti.",
  "atk-abh03a:2042_2": "Arūpāvacaravipāko sampayuttadhammānaññeva.",
  "atk-abh03a:2042_3": "Lokuttaravipāko pañcavokāre sampayuttadhammānañceva cittasamuṭṭhānarūpassa ca,",
  "atk-abh03a:2042_4": "catuvokāre sampayuttakkhandhānaññeva vipākapaccayo hotīti evamettha paccayuppannatopi viññātabbo vinicchayoti.",
  "atk-abh03a:2043_0": "Vipākapaccayaniddesavaṇṇanā.",
  "atk-abh03a:2044_0": "15. Āhārapaccayaniddesavaṇṇanā",
  "atk-abh03a:2045_0": "15.",
  "atk-abh03a:2045_1": "Āhārapaccayaniddese kabaḷīkāro āhāroti catusantatisamuṭṭhāne rūpe ojā āhāro nāma.",
  "atk-abh03a:2045_2": "So pana yasmā kabaḷaṃ karitvā ajjhoharitova āhārakiccaṃ karoti,",
  "atk-abh03a:2045_3": "na bahi ṭhito,",
  "atk-abh03a:2045_4": "tasmā āhāroti avatvā “kabaḷīkāro āhāro”ti vuttaṃ.",
  "atk-abh03a:2045_5": "Kabaḷaṃ karitvā ajjhoharitabbavatthukattā vā kabaḷīkāroti nāmametaṃ tassa.",
  "atk-abh03a:2045_6": "Arūpino āhārāti phassacetanāviññāṇāhārā.",
  "atk-abh03a:2045_7": "Taṃsamuṭṭhānānanti idhāpi kammasamuṭṭhānāni gahitāneva.",
  "atk-abh03a:2045_8": "Vuttañhetaṃ pañhāvāre –",
  "atk-abh03a:2045_9": "paṭisandhikkhaṇe vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena paccayoti.",
  "atk-abh03a:2045_10": "Ayaṃ tāvettha pāḷivaṇṇanā.",
  "atk-abh03a:2046_0": "Ayaṃ pana āhārapaccayo saṅkhepato kabaḷīkāro āhāro, phasso, cetanā,",
  "atk-abh03a:2046_1": "viññāṇanti cattārova dhammā honti.",
  "atk-abh03a:2046_2": "Tattha ṭhapetvā kabaḷīkārāhāraṃ sesā tayo arūpāhārā jātivasena kusalākusalavipākakiriyabhedato catudhā bhijjanti.",
  "atk-abh03a:2046_3": "Puna bhūmibhedena kusalo catudhā,",
  "atk-abh03a:2046_4": "akusalo ekadhā,",
  "atk-abh03a:2046_5": "vipāko catudhā,",
  "atk-abh03a:2046_6": "kiriyā tidhāti evaṃ anekadhā bhijjanti.",
  "atk-abh03a:2046_7": "Kabaḷīkārāhāro pana jātito abyākato,",
  "atk-abh03a:2046_8": "bhūmito kāmāvacarovāti evamettha nānappakārabhedato viññātabbo vinicchayo.",
  "atk-abh03a:2047_0": "Evaṃ bhinne panettha catubhūmakāpi tayo kusalāhārā pañcavokāre attanā sampayuttadhammānañceva cittasamuṭṭhānarūpassa ca āhārapaccayena paccayo,",
  "atk-abh03a:2047_1": "ṭhapetvā pana rūpāvacaraṃ avasesā āruppe sampayuttadhammānaññeva āhārapaccayena paccayo.",
  "atk-abh03a:2047_2": "Akusalāhāresupi eseva nayo.",
  "atk-abh03a:2047_3": "Catubhūmakavipākāhārā pana sabbattha sampayuttakānaṃ āhārapaccayā honti.",
  "atk-abh03a:2047_4": "Kāmāvacararūpāvacaravipākā panettha pañcavokāre uppajjamānā pavatte cittasamuṭṭhānarūpassa paṭisandhiyaṃ kaṭattārūpassāpi āhārapaccayā honti.",
  "atk-abh03a:2047_5": "Lokuttarā pana cittasamuṭṭhānarūpasseva,",
  "atk-abh03a:2047_6": "āruppe uppannā rūpassa paccayā na honti.",
  "atk-abh03a:2047_7": "Tebhūmakāpi tayo kiriyāhārā pañcavokāre sampayuttadhammānañceva cittasamuṭṭhānarūpassa ca,",
  "atk-abh03a:2047_8": "kāmāvacarārūpāvacarā pana āruppe sampayuttadhammānaññeva āhārapaccayena paccayo.",
  "atk-abh03a:2047_9": "Catusantatisamuṭṭhāno kabaḷīkārāhāro kiñcāpi “imassa kāyassā”ti avisesato vutto,",
  "atk-abh03a:2047_10": "visesato panāyamettha āhārasamuṭṭhānarūpassa janako ceva anupālako ca hutvā āhārapaccayena paccayo hoti,",
  "atk-abh03a:2047_11": "sesatisantatisamuṭṭhānassa anupālakova hutvā āhārapaccayena paccayo hotīti evamettha paccayuppannatopi viññātabbo vinicchayoti.",
  "atk-abh03a:2048_0": "Āhārapaccayaniddesavaṇṇanā.",
  "atk-abh03a:2049_0": "16. Indriyapaccayaniddesavaṇṇanā",
  "atk-abh03a:2050_0": "16.",
  "atk-abh03a:2050_1": "Indriyapaccayaniddese cakkhundriyanti cakkhusaṅkhātaṃ indriyaṃ.",
  "atk-abh03a:2050_2": "Indriyapaccayenāti sayaṃ purejāto hutvā arūpadhammānaṃ uppādato paṭṭhāya yāva bhaṅgā indriyapaccayena paccayo hoti.",
  "atk-abh03a:2050_3": "Sotindriyādīsupi eseva nayo.",
  "atk-abh03a:2050_4": "Arūpino indriyāti ettha arūpajīvitindriyampi saṅgahitaṃ.",
  "atk-abh03a:2050_5": "Taṃsamuṭṭhānānanti ettha heṭṭhā vuttanayeneva kaṭattārūpampi saṅgahitaṃ.",
  "atk-abh03a:2050_6": "Vuttañhetaṃ pañhāvāre –",
  "atk-abh03a:2050_7": "paṭisandhikkhaṇe vipākābyākatā indriyā sampayuttakānaṃ khandhānaṃ kaṭattā ca rūpānaṃ indriyapaccayena paccayoti.",
  "atk-abh03a:2050_8": "Evaṃ tāvettha pāḷivaṇṇanā veditabbā.",
  "atk-abh03a:2051_0": "Ayaṃ pana indriyapaccayo itthindriyapurisindriyavajjānaṃ samavīsatiyā indriyānaṃ vasena ṭhito.",
  "atk-abh03a:2051_1": "Itthindriyapurisindriyāni hi kiñcāpi itthiliṅgapurisaliṅgādīnaṃ bījabhūtāni,",
  "atk-abh03a:2051_2": "kalalādikāle pana vijjamānesupi tesu itthiliṅgapurisaliṅgādīnaṃ abhāvā tāni neva tesaṃ,",
  "atk-abh03a:2051_3": "na aññesaṃ indriyapaccayataṃ pharanti.",
  "atk-abh03a:2051_4": "Indriyapaccayo hi attano vijjamānakkhaṇe avinibbhuttadhammānaṃ indriyapaccayataṃ apharanto nāma natthi,",
  "atk-abh03a:2051_5": "tasmā tāni indriyapaccayā na honti.",
  "atk-abh03a:2051_6": "Yesaṃ panetāni bījabhūtāni,",
  "atk-abh03a:2051_7": "tesaṃ tāni suttantikapariyāyena pakatūpanissayabhāvaṃ bhajanti.",
  "atk-abh03a:2051_8": "Iti indriyapaccayo samavīsatiyā indriyānaṃ vasena ṭhitoti veditabbo.",
  "atk-abh03a:2051_9": "So jātito kusalākusalavipākakiriyarūpavasena pañcadhā bhijjati.",
  "atk-abh03a:2051_10": "Tattha kusalo bhūmivasena catudhā,",
  "atk-abh03a:2051_11": "akusalo kāmāvacarova vipāko catudhāva kiriyāsaṅkhāto tidhā,",
  "atk-abh03a:2051_12": "rūpaṃ kāmāvacaramevāti evaṃ anekadhā bhijjatīti evaṃ tāvettha nānappakārabhedato viññātabbo vinicchayo.",
  "atk-abh03a:2052_0": "Evaṃ bhinne panettha catubhūmakopi kusalindriyapaccayo pañcavokāre sampayuttadhammānañceva cittasamuṭṭhānarūpassa ca indriyapaccayena paccayo,",
  "atk-abh03a:2052_1": "tathā akusalo.",
  "atk-abh03a:2052_2": "Ṭhapetvā pana rūpāvacarakusalaṃ avasesā kusalākusalā āruppe sampayuttadhammānaññeva indriyapaccayena paccayo.",
  "atk-abh03a:2052_3": "Catubhūmako vipākindriyapaccayo ekanteneva sampayuttakānaṃ indriyapaccayena paccayo.",
  "atk-abh03a:2052_4": "Kāmāvacararūpāvacarā panettha pañcavokāre uppajjanato pavatte cittasamuṭṭhānarūpassa,",
  "atk-abh03a:2052_5": "paṭisandhiyaṃ kaṭattārūpassāpi indriyapaccayena paccayā honti.",
  "atk-abh03a:2052_6": "Lokuttarā cittasamuṭṭhānarūpasseva.",
  "atk-abh03a:2052_7": "Āruppe uppannā lokuttaravipākā indriyā rūpassa paccayā na honti.",
  "atk-abh03a:2052_8": "Tebhūmakā kiriyindriyā pañcavokāre sampayuttadhammānañceva cittasamuṭṭhānarūpassa ca,",
  "atk-abh03a:2052_9": "kāmāvacarārūpāvacarā pana āruppe sampayuttadhammānaññeva indriyapaccayataṃ pharanti.",
  "atk-abh03a:2052_10": "Cakkhundriyādivasena chabbidhe rūpindriye cakkhundriyaṃ kusalākusalavipākato sampayuttadhammānaṃ dvinnaṃ cakkhuviññāṇānaṃ,",
  "atk-abh03a:2052_11": "sotindriyādīni tathāvidhānaññeva sotaviññāṇādīnaṃ,",
  "atk-abh03a:2052_12": "rūpajīvitindriyaṃ attanā sahajātarūpānaṃ ṭhitikkhaṇe indriyapaccayena paccayo.",
  "atk-abh03a:2052_13": "Sahajātapaccayatā pana tassa natthīti evamettha paccayuppannatopi viññātabbo vinicchayoti.",
  "atk-abh03a:2053_0": "Indriyapaccayaniddesavaṇṇanā.",
  "atk-abh03a:2054_0": "17. Jhānapaccayaniddesavaṇṇanā",
  "atk-abh03a:2055_0": "17.",
  "atk-abh03a:2055_1": "Jhānapaccayaniddese jhānaṅgānīti dvipañcaviññāṇavajjesu sesacittesu uppannāni vitakkavicārapītisomanassadomanassupekkhācittekaggatāsaṅkhātāni",
  "atk-abh03a:2055_2": "satta aṅgāni.",
  "atk-abh03a:2055_3": "Pañcannaṃ pana viññāṇakāyānaṃ abhinipātamattattā tesu vijjamānānipi upekkhāsukhadukkhāni upanijjhānākārassa abhāvato jhānaṅgānīti na uddhaṭāni.",
  "atk-abh03a:2055_4": "Tattha pacchinnattā pana sesāhetukesupi jhānaṅgaṃ na uddhaṭameva.",
  "atk-abh03a:2055_5": "Taṃsamuṭṭhānānanti idhāpi kaṭattārūpaṃ saṅgahitanti veditabbaṃ.",
  "atk-abh03a:2055_6": "Vuttañhetaṃ pañhāvāre –",
  "atk-abh03a:2055_7": "“paṭisandhikkhaṇe vipākābyākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena paccayo”ti.",
  "atk-abh03a:2055_8": "Ayaṃ tāvettha pāḷivaṇṇanā.",
  "atk-abh03a:2055_9": "Ayaṃ pana jhānapaccayo sattannaṃ jhānaṅgānaṃ vasena ṭhitopi jātibhedato kusalākusalavipākakiriyavasena catudhā bhijjati,",
  "atk-abh03a:2055_10": "puna bhūmivasena catudhā; ekadhā, catudhā,",
  "atk-abh03a:2055_11": "tidhāti dvādasadhā bhijjatīti evamettha nānappakārabhedato viññātabbo vinicchayo.",
  "atk-abh03a:2056_0": "Evaṃ bhinne panettha catubhūmakampi kusalajhānaṅgaṃ pañcavokāre sampayuttadhammānañceva cittasamuṭṭhānarūpassa ca,",
  "atk-abh03a:2056_1": "ṭhapetvā rūpāvacaraṃ avasesaṃ āruppe sampayuttadhammānaññeva jhānapaccayena paccayo.",
  "atk-abh03a:2056_2": "Akusalepi eseva nayo.",
  "atk-abh03a:2056_3": "Kāmāvacararūpāvacaravipākaṃ pavatte sampayuttadhammānañceva cittasamuṭṭhānarūpassa ca,",
  "atk-abh03a:2056_4": "paṭisandhiyaṃ sampayuttadhammānañceva kaṭattārūpassa ca,",
  "atk-abh03a:2056_5": "āruppavipākaṃ sampayuttadhammānaññeva,",
  "atk-abh03a:2056_6": "yañca āruppe lokuttaravipākaṃ uppajjati, tañca.",
  "atk-abh03a:2056_7": "Pañcavokāre pana taṃ cittasamuṭṭhānarūpassapi jhānapaccayena paccayo hoti.",
  "atk-abh03a:2056_8": "Tebhūmakampi kiriyajhānaṅgaṃ pañcavokāre sampayuttadhammānañceva cittasamuṭṭhānarūpassa ca.",
  "atk-abh03a:2056_9": "Yaṃ panettha āruppe uppajjati,",
  "atk-abh03a:2056_10": "taṃ sampayuttadhammānaññeva jhānapaccayena paccayoti evamettha paccayuppannatopi viññātabbo vinicchayoti.",
  "atk-abh03a:2057_0": "Jhānapaccayaniddesavaṇṇanā.",
  "atk-abh03a:2058_0": "18. Maggapaccayaniddesavaṇṇanā",
  "atk-abh03a:2059_0": "18.",
  "atk-abh03a:2059_1": "Maggapaccayaniddese maggaṅgānīti ahetukacittuppādavajjesu sesacittesu uppannāni paññā, vitakko,",
  "atk-abh03a:2059_2": "sammāvācākammantājīvā, vīriyaṃ, sati, samādhi,",
  "atk-abh03a:2059_3": "micchādiṭṭhi,",
  "atk-abh03a:2059_4": "micchāvācākammantājīvāti imāni dvādasaṅgāni.",
  "atk-abh03a:2059_5": "Maggassa pana hetupacchimakattā ahetukacittesu maggaṅgāni na uddhaṭāni.",
  "atk-abh03a:2059_6": "Taṃsamuṭṭhānānanti idhāpi kaṭattārūpaṃ saṅgahitameva.",
  "atk-abh03a:2059_7": "Vuttañhetaṃ pañhāvāre –",
  "atk-abh03a:2059_8": "“paṭisandhikkhaṇe vipākābyākatāni maggaṅgāni sampayuttakānaṃ khandhānaṃ kaṭattā ca rūpānaṃ maggapaccayena paccayo”ti.",
  "atk-abh03a:2059_9": "Ayaṃ tāvettha pāḷivaṇṇanā.",
  "atk-abh03a:2060_0": "Ayaṃ pana maggapaccayo dvādasannaṃ maggaṅgānaṃ vasena ṭhitopi jātibhedato kusalādivasena catudhā,",
  "atk-abh03a:2060_1": "kusalādīnañca kāmāvacarādibhūmibhedato dvādasadhā bhijjatīti evamettha nānappakārabhedato viññātabbo vinicchayo.",
  "atk-abh03a:2060_2": "Evaṃ bhinne panettha catubhūmakampi kusalamaggaṅgaṃ pañcavokāre sampayuttadhammānañceva cittasamuṭṭhānarūpassa ca,",
  "atk-abh03a:2060_3": "ṭhapetvā rūpāvacaraṃ avasesaṃ āruppe sampayuttadhammānaññeva maggapaccayena paccayoti sabbaṃ jhānapaccaye",
  "atk-abh03a:2060_4": "viya vitthāretabbanti evamettha paccayuppannatopi viññātabbo vinicchayoti.",
  "atk-abh03a:2061_0": "Maggapaccayaniddesavaṇṇanā.",
  "atk-abh03a:2062_0": "19. Sampayuttapaccayaniddesavaṇṇanā",
  "atk-abh03a:2063_0": "19.",
  "atk-abh03a:2063_1": "Sampayuttapaccayaniddese pāḷi uttānatthā eva.",
  "atk-abh03a:2063_2": "Ayaṃ pana sampayuttapaccayo nāma saṅkhepato sabbepi arūpino khandhā.",
  "atk-abh03a:2063_3": "Pabhedato panesa jātito kusalādīnaṃ,",
  "atk-abh03a:2063_4": "bhūmito ca kāmāvacarādīnaṃ vasena anekadhā bhijjatīti evamettha nānappakārabhedato viññātabbo vinicchayo.",
  "atk-abh03a:2063_5": "Evaṃ bhinne panettha catubhūmakesupi kusalakkhandhesu eko khandho tiṇṇaṃ khandhānaṃ,",
  "atk-abh03a:2063_6": "tayo ekassa,",
  "atk-abh03a:2063_7": "dve dvinnanti evaṃ sabbepi aññamaññaṃ sampayuttapaccayena paccayo.",
  "atk-abh03a:2063_8": "Akusalavipākakiriyakkhandhesupi eseva nayoti evamettha paccayuppannatopi viññātabbo vinicchayoti.",
  "atk-abh03a:2064_0": "Sampayuttapaccayaniddesavaṇṇanā.",
  "atk-abh03a:2065_0": "20. Vippayuttapaccayaniddesavaṇṇanā",
  "atk-abh03a:2066_0": "20.",
  "atk-abh03a:2066_1": "Vippayuttapaccayaniddese rūpino dhammā arūpīnanti idaṃ tāva hadayavatthuno ceva cakkhundriyādīnañca vasena veditabbaṃ.",
  "atk-abh03a:2066_2": "Rūpadhammesu hi eteyeva cha koṭṭhāsā arūpakkhandhānaṃ vippayuttapaccayena paccayā honti.",
  "atk-abh03a:2066_3": "Rūpāyatanādayo pana ārammaṇadhammā kiñcāpi vippayuttadhammā,",
  "atk-abh03a:2066_4": "vippayuttapaccayā pana na honti.",
  "atk-abh03a:2066_5": "Kiṃ kāraṇā?",
  "atk-abh03a:2066_6": "Sampayogāsaṅkāya abhāvato.",
  "atk-abh03a:2066_7": "Arūpino hi khandhā cakkhādīnaṃ vatthūnaṃ abbhantarato nikkhamantā viya uppajjanti.",
  "atk-abh03a:2066_8": "Tattha āsaṅkā hoti –",
  "atk-abh03a:2066_9": "“kiṃ nu kho ete etehi sampayuttā,",
  "atk-abh03a:2066_10": "udāhu vippayuttā”ti.",
  "atk-abh03a:2066_11": "Ārammaṇadhammā pana vatthunissayena uppajjamānānaṃ ārammaṇamattā hontīti natthi tesu sampayogāsaṅkā.",
  "atk-abh03a:2066_12": "Iti sampayogāsaṅkāya abhāvato na te vippayuttapaccayā.",
  "atk-abh03a:2066_13": "Hadayavatthuādīsu eva panāyaṃ vippayuttapaccayatā veditabbā.",
  "atk-abh03a:2066_14": "Vuttampi cetaṃ pañhāvāre –",
  "atk-abh03a:2066_15": "vatthu kusalānaṃ khandhānaṃ vippayuttapaccayena paccayo.",
  "atk-abh03a:2066_16": "Vatthu akusalānaṃ khandhānaṃ vippayuttapaccayena paccayo.",
  "atk-abh03a:2066_17": "Cakkhāyatanaṃ cakkhuviññāṇassa vippayuttapaccayena paccayo. Sota… ghāna… jivhā…",
  "atk-abh03a:2066_18": "kāyāyatanaṃ kāyaviññāṇassa vippayuttapaccayena paccayo.",
  "atk-abh03a:2066_19": "Vatthu vipākābyākatānaṃ kiriyābyākatānaṃ khandhānaṃ vippayuttapaccayena paccayoti.",
  "atk-abh03a:2067_0": "Arūpino dhammā rūpīnanti idaṃ pana catunnaṃ khandhānaṃ vasena veditabbaṃ.",
  "atk-abh03a:2067_1": "Arūpadhammesu hi cattāro khandhāva sahajātapurejātānaṃ rūpadhammānaṃ vippayuttapaccayā honti,",
  "atk-abh03a:2067_2": "nibbānaṃ pana arūpampi samānaṃ rūpassa vippayuttapaccayo na hoti.",
  "atk-abh03a:2067_3": "“Catūhi sampayogo catūhi vippayogo”ti hi vuttaṃ.",
  "atk-abh03a:2067_4": "Iti catunnaṃ arūpakkhandhānaṃyeva vippayuttapaccayatā veditabbā.",
  "atk-abh03a:2067_5": "Vuttampi cetaṃ pañhāvāre –",
  "atk-abh03a:2067_6": "sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo.",
  "atk-abh03a:2067_7": "Pacchājātā kusalā khandhā purejātassa imassa kāyassa vippayuttapaccayena paccayo.",
  "atk-abh03a:2067_8": "Paṭisandhikkhaṇe vipākābyākatā khandhā kaṭattārūpānaṃ vippayuttapaccayena paccayo,",
  "atk-abh03a:2067_9": "khandhā vatthussāti.",
  "atk-abh03a:2067_10": "Evaṃ tāvettha pāḷivaṇṇanā veditabbā.",
  "atk-abh03a:2068_0": "Ayaṃ pana vippayuttapaccayo nāma saṅkhepato pañcavokārabhave vattamānā rūpārūpadhammā.",
  "atk-abh03a:2068_1": "Tesu rūpaṃ vatthuno cakkhādīnañca vasena chadhā bhinnaṃ,",
  "atk-abh03a:2068_2": "arūpaṃ pañcavokārabhave uppannakusalākusalavipākakiriyavasena catudhā bhinnaṃ.",
  "atk-abh03a:2068_3": "Tassa bhūmito kāmāvacarādivasena catudhā, ekadhā, tidhā,",
  "atk-abh03a:2068_4": "tidhāti ekadasadhā bhedo hoti.",
  "atk-abh03a:2068_5": "Āruppavipākañhi vippayuttapaccayo na hotīti evamettha nānappakārabhedato viññātabbo vinicchayo.",
  "atk-abh03a:2069_0": "Evaṃ bhinne panettha pañcavokārabhave uppannaṃ catubhūmakampi kusalaṃ akusalañca attanā samuṭṭhāpitacittasamuṭṭhānarūpassa",
  "atk-abh03a:2069_1": "sahajātavippayuttapaccayena paccayo hoti.",
  "atk-abh03a:2069_2": "Uppādakkhaṇaṃ pana atikkamitvā ṭhitikkhaṇaṃ pattassa purejātassa catusamuṭṭhānikatisamuṭṭhānikarūpakāyassa pacchājātavippayuttapaccayena paccayo hoti.",
  "atk-abh03a:2069_3": "Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṃ kāyo veditabbo.",
  "atk-abh03a:2069_4": "Kāmāvacararūpāvacaravipākaṃ pana pavatte cittasamuṭṭhānarūpassa,",
  "atk-abh03a:2069_5": "paṭisandhiyaṃ kaṭattārūpassa ca sahajātavippayuttapaccayena paccayo hoti.",
  "atk-abh03a:2069_6": "Lokuttaravipākaṃ cittasamuṭṭhānarūpasseva.",
  "atk-abh03a:2069_7": "Tividhampi panetaṃ purejātassa catusamuṭṭhānikatisamuṭṭhānikakāyassa pacchājātavippayuttapaccayena paccayo.",
  "atk-abh03a:2069_8": "Tebhūmakampi kiriyaṃ cittasamuṭṭhānassa sahajātavippayuttapaccayena paccayo,",
  "atk-abh03a:2069_9": "purejātassa catusamuṭṭhānikatisamuṭṭhānikakāyassa pacchājātavippayuttapaccayena paccayo.",
  "atk-abh03a:2069_10": "Chadhā ṭhitesu pana rūpesu vatthurūpaṃ paṭisandhikkhaṇe kāmāvacararūpāvacaravipākānaṃ sahajātavippayuttapaccayena paccayo,",
  "atk-abh03a:2069_11": "pavatte uppajjamānānaṃ catubhūmakakusalānaṃ akusalānaṃ dvipañcaviññāṇavajjānaṃ tebhūmakavipākānaṃ tebhūmakakiriyānañca",
  "atk-abh03a:2069_12": "purejātavippayuttapaccayena paccayo.",
  "atk-abh03a:2069_13": "Cakkhāyatanādīni cakkhuviññāṇādīnaṃ purejātavippayuttapaccayena paccayoti evamettha paccayuppannatopi viññātabbo vinicchayoti.",
  "atk-abh03a:2070_0": "Vippayuttapaccayaniddesavaṇṇanā.",
  "atk-abh03a:2071_0": "21. Atthipaccayaniddesavaṇṇanā",
  "atk-abh03a:2072_0": "21.",
  "atk-abh03a:2072_1": "Atthipaccayaniddese cattāro khandhātiādīhi sahajātavasena atthipaccayo niddiṭṭho.",
  "atk-abh03a:2072_2": "Cakkhāyatanantiādīhi purejātavasena.",
  "atk-abh03a:2072_3": "Yaṃ rūpaṃ nissāyāti ettha sahajātapurejātavasena atthipaccayo niddiṭṭho.",
  "atk-abh03a:2072_4": "Evamayaṃ pāḷi sahajātapurejātānaññeva atthipaccayānaṃ vasena āgatā.",
  "atk-abh03a:2072_5": "Pañhāvāre pana sahajātaṃ,",
  "atk-abh03a:2072_6": "purejātaṃ,",
  "atk-abh03a:2072_7": "pacchājātaṃ, āhāraṃ,",
  "atk-abh03a:2072_8": "indriyanti imesaṃ vasena āgatattā pacchājātaāhārindriyavasenāpi atthipaccayo labbhati.",
  "atk-abh03a:2072_9": "Idha pana sāvasesavasena desanā katāti ayaṃ tāvettha pāḷivaṇṇanā.",
  "atk-abh03a:2073_0": "Ayaṃ pana atthipaccayo nāma duvidho –",
  "atk-abh03a:2073_1": "aññamaññato,",
  "atk-abh03a:2073_2": "na aññamaññato.",
  "atk-abh03a:2073_3": "Tattha aññamaññaṃ tividhaṃ –",
  "atk-abh03a:2073_4": "arūpaṃ arūpena,",
  "atk-abh03a:2073_5": "rūpaṃ rūpena,",
  "atk-abh03a:2073_6": "rūpārūpaṃ rūpārūpena.",
  "atk-abh03a:2073_7": "“Cattāro khandhā arūpino”ti ettha hi sabbacittuppattivasena arūpaṃ arūpena vuttaṃ.",
  "atk-abh03a:2073_8": "“Cattāro mahābhūtā”ti ettha sabbasantativasena rūpaṃ rūpena.",
  "atk-abh03a:2073_9": "“Okkantikkhaṇe nāmarūpa”nti ettha paṭisandhikhandhānañceva vatthuno ca vasena rūpārūpaṃ rūpārūpena vuttaṃ.",
  "atk-abh03a:2073_10": "Na aññamaññampi tividhaṃ –",
  "atk-abh03a:2073_11": "“arūpaṃ rūpassa,",
  "atk-abh03a:2073_12": "rūpaṃ rūpassa,",
  "atk-abh03a:2073_13": "rūpaṃ arūpassa cittacetasikā dhammā”ti ettha hi pañcavokāravasena arūpaṃ rūpassa vuttaṃ.",
  "atk-abh03a:2073_14": "“Mahābhūtā upādārūpāna”nti ettha sabbasantativasena rūpaṃ rūpassa.",
  "atk-abh03a:2073_15": "“Cakkhāyatanaṃ cakkhuviññāṇadhātuyā”tiādīsu vatthārammaṇavasena rūpaṃ arūpassa atthipaccayoti vuttaṃ.",
  "atk-abh03a:2074_0": "Apicesa atthipaccayo nāma saṅkhepato khaṇattayappattaṃ nāmañceva rūpañca,",
  "atk-abh03a:2074_1": "vattamānā pañcakkhandhātipi vattuṃ vaṭṭati.",
  "atk-abh03a:2074_2": "So jātibhedato kusalākusalavipākakiriyarūpavasena pañcadhā bhijjati.",
  "atk-abh03a:2074_3": "Tattha kusalo sahajātapacchājātavasena duvidho hoti,",
  "atk-abh03a:2074_4": "tathā akusalo vipākakiriyasaṅkhāto ca.",
  "atk-abh03a:2074_5": "Tesu kusalo kāmāvacarādibhedena catudhā bhijjati,",
  "atk-abh03a:2074_6": "akusalo kāmāvacarova vipāko catubhūmako,",
  "atk-abh03a:2074_7": "kiriyāsaṅkhāto tibhūmako.",
  "atk-abh03a:2074_8": "Rūpasaṅkhāto atthipaccayo kāmāvacarova.",
  "atk-abh03a:2074_9": "So pana sahajātapurejātavasena duvidho.",
  "atk-abh03a:2074_10": "Tattha pañca vatthūni ārammaṇāni ca purejātāneva,",
  "atk-abh03a:2074_11": "hadayavatthu sahajātaṃ vā hoti purejātaṃ vā.",
  "atk-abh03a:2074_12": "Pañhāvāre pana āgato āhāro indriyañca sahajātādibhedaṃ na labhatīti evamettha nānappakārabhedato viññātabbo vinicchayo.",
  "atk-abh03a:2075_0": "Evaṃ bhinne panettha catubhūmakakusalopi sahajāto atthipaccayo pañcavokāre “eko khandho tiṇṇannaṃ khandhāna”ntiādinā",
  "atk-abh03a:2075_1": "nayena aññamaññaṃ khandhānañceva cittasamuṭṭhānarūpassa ca ṭhapetvā pana rūpāvacarakusalaṃ avaseso āruppe",
  "atk-abh03a:2075_2": "sampayuttakkhandhānaññeva sahajātakusalo atthipaccayena paccayo hoti.",
  "atk-abh03a:2075_3": "Catubhūmako panesa pañcavokāre catusamuṭṭhānikatisamuṭṭhānikakāyassa pacchājāto kusalo atthipaccayena paccayo hoti.",
  "atk-abh03a:2075_4": "Akusalepi eseva nayo.",
  "atk-abh03a:2075_5": "Sopi hi pañcavokāre sampayuttakkhandhānañceva cittasamuṭṭhānarūpassa ca,",
  "atk-abh03a:2075_6": "catuvokāre sampayuttakkhandhānaññeva sahajātākusalo atthipaccayena paccayo.",
  "atk-abh03a:2075_7": "Pañcavokāre catusamuṭṭhānikatisamuṭṭhānikakāyassa pacchājātākusalo atthipaccayena paccayo.",
  "atk-abh03a:2076_0": "Vipākato pana kāmāvacararūpāvacaro atthipaccayo niyameneva paṭisandhikkhaṇe khandhānañceva kaṭattārūpassa ca sahajātatthipaccayena paccayo.",
  "atk-abh03a:2076_1": "Pavatte pana sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a:2076_2": "ṭhitippattassa catusamuṭṭhānikatisamuṭṭhānikakāyassa pacchājātatthipaccayena paccayo.",
  "atk-abh03a:2076_3": "Arūpāvacaravipāko pana āruppe uppannalokuttaravipāko ca attanā sampayuttakkhandhānaññeva sahajātatthipaccayena paccayo.",
  "atk-abh03a:2076_4": "Pañcavokāre lokuttaravipāko sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a:2076_5": "catusamuṭṭhānikatisamuṭṭhānikakāyassa pacchājātatthipaccayena paccayo.",
  "atk-abh03a:2076_6": "Kiriyato rūpāvacaro atthipaccayo sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a:2076_7": "catusamuṭṭhānikatisamuṭṭhānikakāyassa pacchājātatthipaccayena paccayo.",
  "atk-abh03a:2076_8": "Kāmāvacarārūpāvacaro pana āruppe sampayuttakkhandhānaññeva,",
  "atk-abh03a:2076_9": "pañcavokāre cittasamuṭṭhānarūpassāpi sahajātatthipaccayena paccayo,",
  "atk-abh03a:2076_10": "catusamuṭṭhānikatisamuṭṭhānikakāyassa pacchājātatthi paccayena paccayo.",
  "atk-abh03a:2077_0": "Rūpasaṅkhāto pana atthipaccayo sahajāto, purejāto, āhāro,",
  "atk-abh03a:2077_1": "indriyanti catubbidho.",
  "atk-abh03a:2077_2": "Tattha sahajātarūpatthipaccayo catusamuṭṭhānavasena catudhā ṭhito.",
  "atk-abh03a:2077_3": "Tattha kammasamuṭṭhāno ekaṃ mahābhūtaṃ tiṇṇannaṃ mahābhūtānaṃ,",
  "atk-abh03a:2077_4": "tīṇi ekassa,",
  "atk-abh03a:2077_5": "dve dvinnaṃ,",
  "atk-abh03a:2077_6": "mahābhūtā upādārūpānanti evaṃ sahajātatthipaccayena paccayo hoti.",
  "atk-abh03a:2077_7": "Paṭisandhikkhaṇe vatthurūpaṃ kāmāvacararūpāvacaravipākakkhandhānaṃ sahajātatthipaccayena paccayo hoti.",
  "atk-abh03a:2077_8": "Tesampi tisamuṭṭhānikarūpaṃ ekaṃ mahābhūtaṃ tiṇṇannaṃ mahābhūtānaṃ,",
  "atk-abh03a:2077_9": "tīṇi ekassa,",
  "atk-abh03a:2077_10": "dve dvinnaṃ,",
  "atk-abh03a:2077_11": "mahābhūtā upādārūpānanti evaṃ sahajātatthipaccayena paccayo hoti.",
  "atk-abh03a:2077_12": "Purejātatthipaccayo pana vatthupurejātaārammaṇapurejātavasena duvidho hoti.",
  "atk-abh03a:2077_13": "So duvidhopi heṭṭhā purejātapaccaye vuttanayeneva yojetvā gahetabbo.",
  "atk-abh03a:2077_14": "Āhāratthipaccayopi heṭṭhā kabaḷīkārāhārapaccaye yojitanayeneva yojetabbo.",
  "atk-abh03a:2077_15": "Idha panesa attano aniruddhakkhaṇe paccayabhāvena atthipaccayoti vutto.",
  "atk-abh03a:2077_16": "Rūpajīvitindriyampi heṭṭhā indriyapaccaye rūpajīvitindriyayojanāyaṃ vuttanayeneva yojetabbaṃ.",
  "atk-abh03a:2077_17": "Idha panetampi attano aniruddhakkhaṇeyeva paccayabhāvena atthipaccayoti vuttanti evamettha paccayuppannatopi viññātabbo vinicchayoti.",
  "atk-abh03a:2078_0": "Atthipaccayaniddesavaṇṇanā.",
  "atk-abh03a:2079_0": "22. Natthipaccayaniddesavaṇṇanā",
  "atk-abh03a:2080_0": "22.",
  "atk-abh03a:2080_1": "Natthipaccayaniddese samanantaraniruddhāti aññena cittuppādena anantarikā hutvā samanantaraniruddhā.",
  "atk-abh03a:2080_2": "Paṭuppannānanti paccuppannānaṃ.",
  "atk-abh03a:2080_3": "Iminā natthipaccayassa okāsadānaṭṭhena natthipaccayabhāvaṃ sādheti.",
  "atk-abh03a:2080_4": "Purimesu hi nirodhavasena pacchimānaṃ pavattanokāsaṃ adentesu tesaṃ paṭuppannabhāvo na siyāti ayamettha pāḷivaṇṇanā.",
  "atk-abh03a:2080_5": "Sesaṃ sabbaṃ anantarapaccaye vuttanayeneva veditabbaṃ.",
  "atk-abh03a:2080_6": "Paccayalakkhaṇameva hettha nānaṃ,",
  "atk-abh03a:2080_7": "paccayānaṃ pana paccayuppannānañca nānākaraṇaṃ natthi.",
  "atk-abh03a:2080_8": "Kevalaṃ pana tattha “cakkhuviññāṇadhātu taṃsampayuttakā ca dhammā manodhātuyā”tiādinā nayena paccayā ca paccayuppannā ca sarūpato dassitā.",
  "atk-abh03a:2080_9": "Idha pana “samanantaraniruddhā cittacetasikā dhammā paṭuppannānaṃ cittacetasikānaṃ dhammāna”nti sabbepi te nirodhuppādavasena sāmaññato dassitāti.",
  "atk-abh03a:2081_0": "Natthipaccayaniddesavaṇṇanā.",
  "atk-abh03a:2082_0": "23. Vigatapaccayaniddesavaṇṇanā",
  "atk-abh03a:2083_0": "23.",
  "atk-abh03a:2083_1": "Vigatapaccayaniddese samanantaravigatāti samanantarameva vigatā.",
  "atk-abh03a:2083_2": "Iminā vigatapaccayassa vigacchamānabhāveneva paccayabhāvaṃ dasseti.",
  "atk-abh03a:2083_3": "Iti natthipaccayassa ca imassa ca byañjanamatteyeva nānattaṃ,",
  "atk-abh03a:2083_4": "na attheti.",
  "atk-abh03a:2084_0": "Vigatapaccayaniddesavaṇṇanā.",
  "atk-abh03a:2085_0": "24. Avigatapaccayaniddesavaṇṇanā",
  "atk-abh03a:2086_0": "24.",
  "atk-abh03a:2086_1": "Avigatapaccayaniddese cattāro khandhātiādīnaṃ sabbākārena atthipaccayaniddese vuttanayeneva attho veditabbo.",
  "atk-abh03a:2086_2": "Imassapi hi paccayassa atthipaccayena saddhiṃ byañjanamatteyeva nānattaṃ,",
  "atk-abh03a:2086_3": "na attheti.",
  "atk-abh03a:2087_0": "Avigatapaccayaniddesavaṇṇanā.",
  "atk-abh03a:2088_0": "Paccayaniddesapakiṇṇakavinicchayakathā",
  "atk-abh03a:2089_0": "Idāni evaṃ uddesaniddesato dassitesu imesu catuvīsatiyā paccayesu ñāṇacārassa visadabhāvatthaṃ anekadhammānaṃ ekapaccayabhāvato,",
  "atk-abh03a:2089_1": "ekadhammassa anekapaccayabhāvato,",
  "atk-abh03a:2089_2": "ekapaccayassa anekapaccayabhāvato,",
  "atk-abh03a:2089_3": "paccayasabhāgato,",
  "atk-abh03a:2089_4": "paccayavisabhāgato,",
  "atk-abh03a:2089_5": "yugaḷakato,",
  "atk-abh03a:2089_6": "janakājanakato,",
  "atk-abh03a:2089_7": "sabbaṭṭhānikāsabbaṭṭhānikato,",
  "atk-abh03a:2089_8": "rūpaṃ rūpassātiādivikappato,",
  "atk-abh03a:2089_9": "bhavabhedatoti imesaṃ dasannaṃ padānaṃ vasena pakiṇṇakavinicchayo veditabbo.",
  "atk-abh03a:2089_10": "Tattha anekadhammānaṃ ekapaccayabhāvatoti etesu hi ṭhapetvā kammapaccayaṃ avasesesu tevīsatiyā paccayesu anekadhammā ekato paccayā honti.",
  "atk-abh03a:2089_11": "Kammapaccayo pana eko cetanādhammoyevāti evaṃ tāvettha anekadhammānaṃ ekapaccayabhāvato vinicchayo veditabbo.",
  "atk-abh03a:2090_0": "Ekadhammassa anekapaccayabhāvatoti hetupaccaye tāva amoho eko dhammo.",
  "atk-abh03a:2090_1": "So purejātakammāhārajhānapaccayova na hoti,",
  "atk-abh03a:2090_2": "sesānaṃ vīsatiyā paccayānaṃ vasena paccayo hoti.",
  "atk-abh03a:2090_3": "Alobhādosā indriyamaggapaccayāpi na honti,",
  "atk-abh03a:2090_4": "sesānaṃ aṭṭhārasannaṃ paccayānaṃ vasena paccayā honti.",
  "atk-abh03a:2090_5": "Lobhamohā vipākapaccayāpi na honti,",
  "atk-abh03a:2090_6": "sesānaṃ sattarasannaṃ paccayānaṃ vasena paccayā honti.",
  "atk-abh03a:2090_7": "Doso adhipatipaccayopi na hoti,",
  "atk-abh03a:2090_8": "sesānaṃ soḷasannaṃ paccayānaṃ vasena paccayo hoti.",
  "atk-abh03a:2090_9": "Ārammaṇapaccaye rūpāyatanaṃ cakkhuviññāṇadhātuyā ārammaṇapurejātaatthiavigatavasena catudhā paccayo;",
  "atk-abh03a:2090_10": "tathā manodhātuyā ahetukamanoviññāṇadhātuyā ca.",
  "atk-abh03a:2090_11": "Sahetukāya pana ārammaṇādhipatiārammaṇūpanissayavasenāpi paccayo hoti.",
  "atk-abh03a:2090_12": "Iminā nayena sabbesaṃ ārammaṇapaccayadhammānaṃ anekapaccayabhāvo veditabbo.",
  "atk-abh03a:2091_0": "Adhipatipaccaye ārammaṇādhipatino ārammaṇapaccaye vuttanayeneva anekapaccayabhāvo veditabbo.",
  "atk-abh03a:2091_1": "Sahajātādhipatīsu vīmaṃsā amohahetu viya vīsatidhā paccayo hoti.",
  "atk-abh03a:2091_2": "Chando hetupurejātakammaāhāraindriyajhānamaggapaccayo na hoti,",
  "atk-abh03a:2091_3": "sesānaṃ sattarasannaṃ paccayānaṃ vasena paccayo hoti.",
  "atk-abh03a:2091_4": "Cittaṃ hetupurejātakammajhānamaggapaccayo na hoti,",
  "atk-abh03a:2091_5": "sesānaṃ ekūnavīsatiyā paccayānaṃ vasena paccayo hoti.",
  "atk-abh03a:2091_6": "Vīriyaṃ hetupurejātakammāhārajhānapaccayo na hoti,",
  "atk-abh03a:2091_7": "sesānaṃ ekūnavīsatiyā vasena paccayo hoti.",
  "atk-abh03a:2092_0": "Anantarapaccaye “cakkhuviññāṇadhātū”tiādinā nayena vuttesu catūsu khandhesu vedanākkhandho hetupurejātakammāhāramaggapaccayo na hoti,",
  "atk-abh03a:2092_1": "sesānaṃ ekūnavīsatiyā vasena paccayo hoti.",
  "atk-abh03a:2092_2": "Saññākkhandho indriyajhānapaccayopi na hoti,",
  "atk-abh03a:2092_3": "sesānaṃ sattarasannaṃ vasena paccayo hoti.",
  "atk-abh03a:2092_4": "Saṅkhārakkhandhe hetū hetupaccaye vuttanayena,",
  "atk-abh03a:2092_5": "chandavīriyāni adhipatipaccaye vuttanayeneva paccayā honti.",
  "atk-abh03a:2092_6": "Phasso hetupurejātakammaindriyajhānamaggapaccayo na hoti,",
  "atk-abh03a:2092_7": "sesānaṃ aṭṭhārasannaṃ vasena paccayo hoti.",
  "atk-abh03a:2092_8": "Cetanā hetupurejātaindriyajhānamaggapaccayo na hoti.",
  "atk-abh03a:2092_9": "Sesānaṃ ekūnavīsatiyā vasena paccayo hoti.",
  "atk-abh03a:2092_10": "Vitakko hetupurejātakammāhārindriyapaccayo na hoti,",
  "atk-abh03a:2092_11": "sesānaṃ ekūnavīsatiyā vasena paccayo hoti.",
  "atk-abh03a:2092_12": "Vicāro maggapaccayopi na hoti,",
  "atk-abh03a:2092_13": "sesānaṃ aṭṭhārasannaṃ vasena paccayo hoti.",
  "atk-abh03a:2092_14": "Pīti tesaññeva vasena paccayo hoti.",
  "atk-abh03a:2092_15": "Cittekaggatā hetupurejātakammāhārapaccayo na hoti,",
  "atk-abh03a:2092_16": "sesānaṃ vīsatiyā vasena paccayo hoti.",
  "atk-abh03a:2092_17": "Saddhā hetupurejātakammāhārajhānamaggapaccayo na hoti,",
  "atk-abh03a:2092_18": "sesānaṃ aṭṭhārasannaṃ vasena paccayo hoti.",
  "atk-abh03a:2092_19": "Sati tehi ceva maggapaccayena cāti ekūnavīsatiyā vasena paccayo hoti.",
  "atk-abh03a:2092_20": "Jīvitindriyaṃ saddhāya vuttānaṃ aṭṭhārasannaṃ vasena paccayo hoti.",
  "atk-abh03a:2092_21": "Hirottappaṃ tato indriyapaccayaṃ apanetvā sesānaṃ sattarasannaṃ vasena paccayo hoti.",
  "atk-abh03a:2092_22": "Tathā kāyapassaddhādīni yugaḷakāni,",
  "atk-abh03a:2092_23": "yevāpanakesu adhimokkhamanasikāratatramajjhattatā karuṇāmuditā ca.",
  "atk-abh03a:2092_24": "Viratiyo pana tehi ceva maggapaccayena cāti aṭṭhārasadhā paccayā honti.",
  "atk-abh03a:2092_25": "Micchādiṭṭhi tato vipākapaccayaṃ apanetvā sattarasadhā,",
  "atk-abh03a:2092_26": "micchāvācākammantājīvā tehi ceva kammāhārapaccayehi cāti ekūnavīsatidhā.",
  "atk-abh03a:2092_27": "Ahirikaṃ anottappaṃ māno thinaṃ middhaṃ uddhaccanti ime hetupurejātakammavipākāhārindriyajhānamaggapaccayā na honti,",
  "atk-abh03a:2092_28": "sesānaṃ pana soḷasannaṃ paccayānaṃ vasena paccayā honti.",
  "atk-abh03a:2092_29": "Vicikicchāissāmacchariyakukkuccāni tato adhipatipaccayaṃ apanetvā pannarasadhā viññāṇakkhandhassa.",
  "atk-abh03a:2092_30": "Adhipatipaccaye vuttanayeneva anekapaccayabhāvo veditabbo.",
  "atk-abh03a:2092_31": "Samanantarapaccayepi eseva nayo.",
  "atk-abh03a:2093_0": "Sahajātapaccaye catūsu tāva khandhesu ekekassa dhammassa anekapaccayabhāvo vuttanayeneva veditabbo.",
  "atk-abh03a:2093_1": "Cattāri mahābhūtāni ārammaṇaārammaṇādhipatisahajātaaññamaññanissayaupanissayapurejātaatthiavigatavasena navadhā paccayā honti.",
  "atk-abh03a:2093_2": "Hadayavatthu tesañceva vippayuttassa ca vasena dasadhā paccayo hoti.",
  "atk-abh03a:2093_3": "Aññamaññapaccaye apubbaṃ natthi.",
  "atk-abh03a:2093_4": "Nissayapaccaye cakkhāyatanādīni ārammaṇaārammaṇādhipatinissayaupanissayapurejātaindriyavippayuttaatthiavigatavasena navadhā paccayā honti.",
  "atk-abh03a:2093_5": "Upanissaye apubbaṃ natthi.",
  "atk-abh03a:2093_6": "Purejātapaccaye rūpasaddagandharasāyatanāni ārammaṇaārammaṇādhipatiupanissayapurejātaatthiavigatavasena chadhā paccayā honti.",
  "atk-abh03a:2093_7": "Ettakamevettha apubbaṃ.",
  "atk-abh03a:2093_8": "Pacchājātādīsu apubbaṃ natthi.",
  "atk-abh03a:2093_9": "Āhārapaccaye kabaḷīkārāhāro ārammaṇaārammaṇādhipatiupanissayaāhāraatthiavigatavasena chadhā paccayo hoti.",
  "atk-abh03a:2093_10": "Indriyādīsu apubbaṃ natthi.",
  "atk-abh03a:2093_11": "Evamettha ekadhammassa anekapaccayabhāvatopi viññātabbo vinicchayo.",
  "atk-abh03a:2094_0": "Ekapaccayassa anekapaccayabhāvatoti hetupaccayādīsu yassa kassaci ekassa paccayassa yenākārena yenatthena yo paccayuppannānaṃ paccayo hoti,",
  "atk-abh03a:2094_1": "taṃ ākāraṃ taṃ atthaṃ avijahitvāva aññehipi yehākārehi yehi atthehi so tasmiññeva khaṇe tesaṃ dhammānaṃ anekapaccayabhāvaṃ gacchati,",
  "atk-abh03a:2094_2": "tato anekapaccayabhāvato tassa vinicchayo veditabboti attho.",
  "atk-abh03a:2094_3": "Seyyathidaṃ –",
  "atk-abh03a:2094_4": "amoho hetupaccayo,",
  "atk-abh03a:2094_5": "so hetupaccayattaṃ avijahantova adhipatisahajātaaññamaññanissayavipākaindriyamaggasampayuttavippayuttaatthiavigatānaṃ",
  "atk-abh03a:2094_6": "vasena aparehipi ekādasahākārehi anekapaccayabhāvaṃ gacchati.",
  "atk-abh03a:2094_7": "Alobhādosā tato adhipatiindriyamaggapaccaye tayo apanetvā sesānaṃ vasena anekapaccayabhāvaṃ gacchanti.",
  "atk-abh03a:2094_8": "Idaṃ vipākahetūsuyeva labbhati,",
  "atk-abh03a:2094_9": "kusalakiriyesu pana vipākapaccayatā parihāyati.",
  "atk-abh03a:2094_10": "Lobhadosamohā te tayo vipākañcāti cattāro apanetvā sesānaṃ vasena anekapaccayabhāvaṃ gacchanti.",
  "atk-abh03a:2095_0": "Ārammaṇapaccayo taṃ ārammaṇapaccayattaṃ avijahantaṃyeva ārammaṇādhipatinissayaupanissayapurejātavippayuttaatthiavigatānaṃ",
  "atk-abh03a:2095_1": "vasena aparehipi sattahākārehi anekapaccayabhāvaṃ gacchati.",
  "atk-abh03a:2095_2": "Ayamettha ukkaṭṭhaparicchedo,",
  "atk-abh03a:2095_3": "arūpadhammānaṃ pana atītānāgatānaṃ vā rūpadhammānaṃ ārammaṇapaccayabhāve sati ārammaṇādhipatiārammaṇūpanissayamattaññeva uttari labbhati.",
  "atk-abh03a:2095_4": "Adhipatipaccaye vīmaṃsā amohasadisā.",
  "atk-abh03a:2095_5": "Chando adhipatipaccayo adhipatipaccayattaṃ avijahantova sahajātaaññamaññanissayavipākasampayuttavippayuttaatthiavigatānaṃ",
  "atk-abh03a:2095_6": "vasena aparehipi aṭṭhahākārehi anekapaccayabhāvaṃ gacchati.",
  "atk-abh03a:2095_7": "Vīriyaṃ tesañceva indriyamaggapaccayānañcāti imesaṃ vasena aparehipi dasahākārehi anekapaccayabhāvaṃ gacchati.",
  "atk-abh03a:2095_8": "Cittaṃ tato maggapaccayaṃ apanetvā āhārapaccayaṃ pakkhipitvā imesaṃ vasena adhipatipaccayato uttari dasahākārehi anekapaccayabhāvaṃ gacchati.",
  "atk-abh03a:2095_9": "Ārammaṇādhipatino pana heṭṭhā ārammaṇapaccaye vuttanayeneva anekapaccayabhāvo veditabbo.",
  "atk-abh03a:2096_0": "Anantarasamanantarapaccayā anantarasamanantarapaccayattaṃ avijahantāva upanissayakammaāsevananatthivigatānaṃ",
  "atk-abh03a:2096_1": "vasena aparehipi pañcahākārehi anekapaccayabhāvaṃ gacchanti.",
  "atk-abh03a:2096_2": "Ariyamaggacetanāyeva cettha kammapaccayataṃ labhati,",
  "atk-abh03a:2096_3": "na sesadhammā.",
  "atk-abh03a:2096_4": "Sahajātapaccayo sahajātapaccayattaṃ avijahantova hetuadhipatiaññamaññanissayakammavipākaāhāraindriyajhānamaggasampayuttavippayuttaatthiavigatānaṃ",
  "atk-abh03a:2096_5": "vasena aparehi cuddasahākārehi anekapaccayabhāvaṃ gacchati.",
  "atk-abh03a:2096_6": "Ayampi ukkaṭṭhaparicchedo vatthusahajātādīnaṃ pana vasenettha hetupaccayādīnaṃ abhāvopi veditabbo.",
  "atk-abh03a:2096_7": "Aññamaññapaccayepi eseva nayo.",
  "atk-abh03a:2097_0": "Nissayapaccayo nissayapaccayattaṃ avijahantova catuvīsatiyā paccayesu attano nissayapaccayattañceva anantarasamanantarapacchājātaāsevananatthivigatapaccaye",
  "atk-abh03a:2097_1": "ca cha apanetvā sesānaṃ vasena aparehipi sattarasahākārehi anekapaccayabhāvaṃ gacchati.",
  "atk-abh03a:2097_2": "Ayampi ukkaṭṭhaparicchedova vatthunissayādīnaṃ pana vasenettha hetupaccayādīnaṃ ābhāvopi veditabbo.",
  "atk-abh03a:2098_0": "Upanissayapaccaye ārammaṇūpanissayo ārammaṇādhipatisadiso.",
  "atk-abh03a:2098_1": "Anantarūpanissayo anantarūpanissayapaccayattaṃ avijahantova anantarasamanantarakammaāsevananatthivigatānaṃ",
  "atk-abh03a:2098_2": "vasena aparehipi chahākārehi anekapaccayabhāvaṃ gacchati.",
  "atk-abh03a:2098_3": "Ariyamaggacetanāyeva cettha kammapaccayataṃ labhati,",
  "atk-abh03a:2098_4": "na sesadhammā.",
  "atk-abh03a:2098_5": "Pakatūpanissayo pakatūpanissayova.",
  "atk-abh03a:2098_6": "Purejātapaccayo attano purejātapaccayattaṃ avijahantova ārammaṇaārammaṇādhipatinissayaupanissayaindriyavippayuttaatthiavigatānaṃ",
  "atk-abh03a:2098_7": "vasena aparehipi aṭṭhahākārehi anekapaccayabhāvaṃ gacchati.",
  "atk-abh03a:2098_8": "Ayampi ukkaṭṭhaniddesova ārammaṇapurejāte panettha nissayaindriyavippayuttapaccayatā na labbhati.",
  "atk-abh03a:2098_9": "Ito uttaripi labbhamānālabbhamānaṃ veditabbaṃ.",
  "atk-abh03a:2098_10": "Pacchājātapaccayo attano pacchājātapaccayabhāvaṃ avijahantova vippayuttaatthiavigatānaṃ vasena aparehipi tīhākārehi anekapaccayabhāvaṃ gacchati.",
  "atk-abh03a:2098_11": "Āsevanapaccayo āsevanapaccayattaṃ avijahantova anantarasamanantaraupanissayanatthivigatānaṃ vasena aparehipi",
  "atk-abh03a:2098_12": "pañcahākārehi anekapaccayabhāvaṃ gacchati.",
  "atk-abh03a:2099_0": "Kammapaccayo kammapaccayattaṃ avijahantova ekakkhaṇiko tāva sahajātaaññamaññanissayavipākaāhārasampayuttavippayuttaatthiavigatānaṃ",
  "atk-abh03a:2099_1": "vasena aparehipi navahākārehi anekapaccayabhāvaṃ gacchati.",
  "atk-abh03a:2099_2": "Nānākkhaṇiko upanissayaanantarasamanantaranatthivigatānaṃ vasena aparehipi pañcahākārehi anekapaccayabhāvaṃ gacchati.",
  "atk-abh03a:2099_3": "Vipākapaccayo vipākapaccayattaṃ avijahantova hetuadhipatisahajātaaññamaññanissayakammaāhāraindriyajhānamaggasampayuttavippayuttaatthiavigatānaṃ",
  "atk-abh03a:2099_4": "vasena aparehipi cuddasahākārehi anekapaccayabhāvaṃ gacchati.",
  "atk-abh03a:2099_5": "Āhārapaccaye kabaḷīkāro āhāro āhārapaccayattaṃ avijahantova atthiavigatānaṃ vasena aparehipi dvīhākārehi anekapaccayabhāvaṃ gacchati.",
  "atk-abh03a:2099_6": "Sesā tayo āhārapaccayattaṃ avijahantāva yathānurūpaṃ adhipatisahajātaaññamaññanissayakammavipākaindriyasampayuttavippayuttaatthiavigatānaṃ",
  "atk-abh03a:2099_7": "vasena aparehipi ekādasahākārehi anekapaccayabhāvaṃ gacchanti.",
  "atk-abh03a:2100_0": "Indriyapaccaye rūpino pañcindriyā indriyapaccayattaṃ avijahantāva nissayapurejātavippayuttaatthiavigatānaṃ",
  "atk-abh03a:2100_1": "vasena aparehipi pañcahākārehi anekapaccayabhāvaṃ gacchanti.",
  "atk-abh03a:2100_2": "Rūpajīvitindriyampi indriyapaccayattaṃ avijahantaññeva atthiavigatānaṃ vasena aparehipi dvīhākārehi anekapaccayabhāvaṃ gacchati.",
  "atk-abh03a:2100_3": "Arūpino indriyānipi yathānurūpaṃ indriyapaccayattaṃ avijahantāneva hetuadhipatisahajātaaññamaññanissayavipākaāhārajhānamaggasampayuttavippayuttaatthiavigatānaṃ",
  "atk-abh03a:2100_4": "vasena aparehipi terasahākārehi anekapaccayabhāvaṃ gacchanti.",
  "atk-abh03a:2100_5": "Jhānapaccayo jhānapaccayattaṃ avijahantova yathānurūpaṃ sahajātaaññamaññanissayavipākaindriyamaggasampayuttavippayuttaatthiavigatānaṃ",
  "atk-abh03a:2100_6": "vasena aparehipi dasahākārehi anekapaccayabhāvaṃ gacchati.",
  "atk-abh03a:2100_7": "Maggapaccayo maggapaccayattaṃ avijahantova yathānurūpaṃ jhānapaccaye vuttānaṃ dasannaṃ hetuadhipatīnañcāti",
  "atk-abh03a:2100_8": "imesaṃ vasena aparehipi dvādasahākārehi anekapaccayabhāvaṃ gacchati.",
  "atk-abh03a:2101_0": "Sampayuttapaccayo sampayuttapaccayattaṃ avijahantova yathānurūpaṃ hetuadhipatisahajātaaññamaññanissayakammavipākaāhāraindriyajhānamaggaatthiavigatānaṃ",
  "atk-abh03a:2101_1": "vasena aparehipi terasahākārehi anekapaccayabhāvaṃ gacchati.",
  "atk-abh03a:2101_2": "Vippayuttapaccayo vippayuttapaccayattaṃ avijahantova anantarasamanantaraāsevanasampayuttanatthivigatasaṅkhāte",
  "atk-abh03a:2101_3": "cha paccaye apanetvā sesānaṃ vasena yathānurūpaṃ aparehipi sattarasahākārehi anekapaccayabhāvaṃ gacchati.",
  "atk-abh03a:2101_4": "Tattha rūpassa ca arūpassa ca paccayavibhāgo veditabbo.",
  "atk-abh03a:2101_5": "Atthipaccayo atthipaccayattaṃ avijahantova anantarasamanantaraāsevananatthivigatasaṅkhāte pañca paccaye",
  "atk-abh03a:2101_6": "apanetvā sesānaṃ vasena yathānurūpaṃ aparehi aṭṭhārasahākārehi anekapaccayabhāvaṃ gacchati.",
  "atk-abh03a:2101_7": "Natthipaccayavigatapaccayā anantarapaccayasadisā.",
  "atk-abh03a:2101_8": "Avigatapaccayo atthipaccayasadisoyevāti evamettha ekapaccayassa anekapaccayabhāvatopi viññātabbo vinicchayo.",
  "atk-abh03a:2102_0": "Paccayasabhāgatoti etesu hi catuvīsatiyā paccayesu anantarasamanantaraanantarūpanissayaāsevananatthivigatā sabhāgā,",
  "atk-abh03a:2102_1": "tathā ārammaṇaārammaṇādhipatiārammaṇūpanissayāti iminā upāyenettha paccayasabhāgatopi viññātabbo vinicchayo.",
  "atk-abh03a:2103_0": "Paccayavisabhāgatoti purejātapaccayo panettha pacchājātapaccayena visabhāgo,",
  "atk-abh03a:2103_1": "tathā sampayuttapaccayo vippayuttapaccayena,",
  "atk-abh03a:2103_2": "atthipaccayo natthipaccayena,",
  "atk-abh03a:2103_3": "vigatapaccayo avigatapaccayenāti iminā upāyenettha paccayavisabhāgatopi viññātabbo vinicchayo.",
  "atk-abh03a:2104_0": "Yugaḷakatoti etesu ca atthasarikkhatāya,",
  "atk-abh03a:2104_1": "saddasarikkhatāya,",
  "atk-abh03a:2104_2": "kālapaṭipakkhatāya,",
  "atk-abh03a:2104_3": "hetuphalatāya,",
  "atk-abh03a:2104_4": "aññamaññapaṭipakkhatāyāti imehi kāraṇehi yugaḷakato viññātabbo vinicchayo.",
  "atk-abh03a:2104_5": "Anantarasamanantarā hi atthasarikkhatāya ekaṃ yugaḷakaṃ nāma;",
  "atk-abh03a:2104_6": "nissayūpanissayā saddasarikkhatāya,",
  "atk-abh03a:2104_7": "purejātapacchājātā kālapaṭipakkhatāya,",
  "atk-abh03a:2104_8": "kammapaccayavipākapaccayā hetuphalatāya,",
  "atk-abh03a:2104_9": "sampayuttavippayuttapaccayā aññamaññapaṭipakkhatāya ekaṃ yugaḷakaṃ nāma,",
  "atk-abh03a:2104_10": "tathā atthinatthipaccayā,",
  "atk-abh03a:2104_11": "vigatāvigatapaccayā cāti evamettha yugaḷakatopi viññātabbo vinicchayo.",
  "atk-abh03a:2104_12": "Janakājanakatoti etesu ca anantarasamanantarānantarūpanissayapakatūpanissayāsevanapaccayā nānākkhaṇiko,",
  "atk-abh03a:2104_13": "kammapaccayo,",
  "atk-abh03a:2104_14": "natthivigatapaccayāti ime paccayā janakāyeva,",
  "atk-abh03a:2104_15": "na ajanakā.",
  "atk-abh03a:2104_16": "Pacchājātapaccayo kevalaṃ upatthambhakoyeva,",
  "atk-abh03a:2104_17": "na janako.",
  "atk-abh03a:2104_18": "Sesā janakā ca ajanakā ca upatthambhakā cāti attho.",
  "atk-abh03a:2104_19": "Evamettha janakājanakatopi viññātabbo vinicchayo.",
  "atk-abh03a:2105_0": "Sabbaṭṭhānikāsabbaṭṭhānikatoti etesu ca sahajātanissayaatthiavigatapaccayā sabbaṭṭhānikā nāma,",
  "atk-abh03a:2105_1": "sabbesaṃ saṅkhatānaṃ rūpārūpadhammānaṃ ṭhānabhūtā kāraṇabhūtāti attho.",
  "atk-abh03a:2105_2": "Etehi vinā uppajjamāno ekadhammopi natthīti.",
  "atk-abh03a:2105_3": "Ārammaṇaārammaṇādhipatianantarasamanantarānantarūpanissayapakatūpanissayāsevanasampayuttanatthivigatapaccayā asabbaṭṭhānikā nāma.",
  "atk-abh03a:2105_4": "Na sabbesaṃ rūpārūpadhammānaṃ ṭhānabhūtā,",
  "atk-abh03a:2105_5": "arūpakkhandhānaññeva pana ṭhānabhūtā kāraṇabhūtāti attho.",
  "atk-abh03a:2105_6": "Arūpadhammāyeva hi etehi uppajjanti,",
  "atk-abh03a:2105_7": "na rūpadhammā.",
  "atk-abh03a:2105_8": "Purejātapacchājātāpi asabbaṭṭhānikā arūparūpānaññeva yathākkamena paccayabhāvato.",
  "atk-abh03a:2105_9": "Vuttāvasesāpi ekaccānaṃ rūpārūpadhammānaṃ uppattihetuto na sabbaṭṭhānikāti evamettha sabbaṭṭhānikā sabbaṭṭhānikatopi viññātabbo vinicchayo.",
  "atk-abh03a:2106_0": "Rūpaṃ rūpassātiādivikappatoti etesu ca catuvīsatiyā paccayesu ekapaccayopi ekantena rūpameva hutvā rūpasseva paccayo nāma natthi,",
  "atk-abh03a:2106_1": "ekantena pana rūpaṃ hutvā arūpasseva paccayo nāma atthi.",
  "atk-abh03a:2106_2": "Kataro panesoti?",
  "atk-abh03a:2106_3": "Purejātapaccayo.",
  "atk-abh03a:2106_4": "Purejātapaccayo hi ekantena rūpameva hutvā arūpasseva paccayo hoti.",
  "atk-abh03a:2106_5": "Ekantena rūpameva hutvā rūpārūpasseva paccayo nāmātipi natthi,",
  "atk-abh03a:2106_6": "ekantena pana arūpaṃ hutvā arūpasseva paccayo nāma atthi.",
  "atk-abh03a:2106_7": "Kataro panesoti?",
  "atk-abh03a:2106_8": "Anantarasamanantaraāsevanasampayuttanatthivigatavasena chabbidho.",
  "atk-abh03a:2106_9": "So hi sabbopi ekantena arūpameva hutvā arūpasseva paccayo hoti.",
  "atk-abh03a:2106_10": "Ekantena arūpameva hutvāpi ekantena rūpasseva paccayo nāmātipi atthi.",
  "atk-abh03a:2106_11": "Kataro panesoti?",
  "atk-abh03a:2106_12": "Pacchājātapaccayo.",
  "atk-abh03a:2106_13": "So hi ekantena arūpaṃ hutvā rūpasseva paccayo hoti;",
  "atk-abh03a:2106_14": "ekantena pana arūpadhammova hutvā rūpārūpānaṃ paccayopi atthi.",
  "atk-abh03a:2106_15": "Kataro panesoti?",
  "atk-abh03a:2106_16": "Hetukammavipākajhānamaggavasena pañcavidho.",
  "atk-abh03a:2106_17": "So hi sabbopi ekantena arūpameva hutvā rūpadhammānaṃ arūpadhammānampi paccayo hoti.",
  "atk-abh03a:2106_18": "Ekantena pana rūpārūpameva hutvā rūpasseva paccayo nāmātipi natthi,",
  "atk-abh03a:2106_19": "arūpasseva pana hoti.",
  "atk-abh03a:2106_20": "Kataro panesoti?",
  "atk-abh03a:2106_21": "Ārammaṇapaccayo ceva upanissayapaccayo ca.",
  "atk-abh03a:2106_22": "Idañhi dvayaṃ ekantena rūpārūpameva hutvā arūpasseva paccayo hoti.",
  "atk-abh03a:2106_23": "Ekantena rūpārūpameva hutvā pana rūpārūpasseva paccayo nāmātipi atthi.",
  "atk-abh03a:2106_24": "Kataro panesoti?",
  "atk-abh03a:2106_25": "Adhipatisahajātaaññamaññanissayaāhāraindriyavippayuttaatthiavigatavasena navavidho.",
  "atk-abh03a:2106_26": "So hi sabbopi ekantena rūpārūpameva hutvā rūpārūpasseva paccayo hotīti evamettha rūpaṃ rūpassātiādivikappatopi viññātabbo vinicchayo.",
  "atk-abh03a:2107_0": "Bhavabhedatoti imesu pana catuvīsatiyā paccayesu pañcavokārabhave tāva na koci paccayo na labbhati nāma.",
  "atk-abh03a:2107_1": "Catuvokārabhave pana tayo purejātapacchājātavippayuttapaccaye apanetvā sesā ekavīsatimeva labbhanti.",
  "atk-abh03a:2107_2": "Ekavokārabhave sahajātaaññamaññanissayakammaindriyaatthiavigatavasena satteva labbhanti.",
  "atk-abh03a:2107_3": "Bāhire pana anindriyabaddharūpe sahajātaaññamaññanissayaatthiavigatavasena pañceva labbhantīti evamettha bhavabhedatopi viññātabbo vinicchayoti.",
  "atk-abh03a:2108_0": "Paccayaniddesavāravaṇṇanā niṭṭhitā.",
  "atk-abh03a:2109_0": "Pucchāvāro",
  "atk-abh03a:2110_0": "1. Paccayānulomavaṇṇanā",
  "atk-abh03a:2111_0": "Evaṃ anulomapaṭṭhānādīsu tikapaṭṭhānādivasena catuvīsatisamantapaṭṭhānasamodhāne paṭṭhānamahāpakaraṇe",
  "atk-abh03a:2111_1": "ye tikādayo nissāya niddiṭṭhattā etaṃ tikapaṭṭhānaṃ,",
  "atk-abh03a:2111_2": "dukapaṭṭhānaṃ…pe…",
  "atk-abh03a:2111_3": "dukadukapaṭṭhānanti vuttaṃ.",
  "atk-abh03a:2111_4": "Te anāmasitvā yesaṃ paccayānaṃ vasena te tikādayo vibhattā,",
  "atk-abh03a:2111_5": "te paccaye eva tāva iminā mātikānikkhepapaccayavibhaṅgasaṅkhātena vārena uddesato ca niddesato ca dassetvā,",
  "atk-abh03a:2111_6": "idāni ye tikādayo nissāya niddiṭṭhattā etaṃ tikapaṭṭhānaṃ,",
  "atk-abh03a:2111_7": "dukapaṭṭhānaṃ…pe…",
  "atk-abh03a:2111_8": "dukadukapaṭṭhānanti vuttaṃ.",
  "atk-abh03a:2111_9": "Te tikādayo imesaṃ paccayānaṃ vasena vitthāretvā dassetuṃ ekekaṃ tikadukaṃ nissāya sattahi mahāvārehi desanā katā.",
  "atk-abh03a:2111_10": "Tesaṃ imāni nāmāni –",
  "atk-abh03a:2111_11": "paṭiccavāro,",
  "atk-abh03a:2111_12": "sahajātavāro,",
  "atk-abh03a:2111_13": "paccayavāro,",
  "atk-abh03a:2111_14": "nissayavāro,",
  "atk-abh03a:2111_15": "saṃsaṭṭhavāro,",
  "atk-abh03a:2111_16": "sampayuttavāro,",
  "atk-abh03a:2111_17": "pañhāvāroti.",
  "atk-abh03a:2112_0": "Tattha “kusalaṃ dhammaṃ paṭicca kusalo dhammo”ti evaṃ paṭiccābhidhānavasena vutto paṭiccavāro nāma.",
  "atk-abh03a:2112_1": "Kusalaṃ dhammaṃ sahajāto kusalo dhammo”ti evaṃ sahajātābhidhānavasena vutto sahajātavāro nāma.",
  "atk-abh03a:2112_2": "So purimena paṭiccavārena atthato ninnānākaraṇo.",
  "atk-abh03a:2112_3": "Paṭiccābhidhānavasena bujjhanakānaṃ vasena pana paṭhamo vutto,",
  "atk-abh03a:2112_4": "sahajātābhidhānavasena bujjhanakānaṃ vasena dutiyo.",
  "atk-abh03a:2112_5": "Dvīsupi cetesu rūpārūpadhammavasena paccayā ceva paccayuppannadhammā ca veditabbā.",
  "atk-abh03a:2112_6": "Te ca kho sahajātāva,",
  "atk-abh03a:2112_7": "na purejātapacchājātā labbhanti.",
  "atk-abh03a:2112_8": "“Kusalaṃ dhammaṃ paccayā kusalo dhammo”ti evaṃ paccayābhidhānavasena vutto pana paccayavāro nāma.",
  "atk-abh03a:2112_9": "Sopi purimavāradvayaṃ viya rūpārūpadhammavaseneva veditabbo.",
  "atk-abh03a:2112_10": "Paccayo panettha purejātopi labbhati.",
  "atk-abh03a:2112_11": "Ayamassa purimavāradvayato viseso.",
  "atk-abh03a:2112_12": "Tadanantaro “kusalaṃ dhammaṃ nissāya kusalo dhammo”ti evaṃ nissayābhidhānavasena vutto nissayavāro nāma.",
  "atk-abh03a:2112_13": "So purimena paccayavārena atthato ninnānākaraṇo.",
  "atk-abh03a:2112_14": "Paccayābhidhānavasena bujjhanakānaṃ vasena pana paṭhamo vutto,",
  "atk-abh03a:2112_15": "nissayābhidhānavasena bujjhanakānaṃ vasena dutiyo.",
  "atk-abh03a:2112_16": "Tato paraṃ “kusalaṃ dhammaṃ saṃsaṭṭho kusalo dhammo”ti evaṃ saṃsaṭṭhābhidhānavasena vutto saṃsaṭṭhavāro nāma.",
  "atk-abh03a:2112_17": "“Kusalaṃ dhammaṃ sampayutto kusalo dhammo”ti evaṃ sampayuttābhidhānavasena vutto sampayuttavāro nāma.",
  "atk-abh03a:2112_18": "So purimena saṃsaṭṭhavārena atthato ninnānākaraṇo.",
  "atk-abh03a:2112_19": "Saṃsaṭṭhābhidhānavasena bujjhanakānaṃ vasena pana paṭhamo vutto,",
  "atk-abh03a:2112_20": "sampayuttābhidhānavasena dutiyo.",
  "atk-abh03a:2112_21": "Dvīsupi cetesu arūpadhammavaseneva paccayā paccayuppannā ca veditabbā.",
  "atk-abh03a:2112_22": "Sattamavāre pana yasmā “kusalo dhammo kusalassa dhammassa hetupaccayena paccayo”tiādinā nayena te te",
  "atk-abh03a:2112_23": "pañhe uddharitvā puna “kusalā hetū sampayuttakānaṃ khandhāna”ntiādinā nayena sabbepi te pañhā nijjaṭā",
  "atk-abh03a:2112_24": "niggumbā ca katvā vibhattā,",
  "atk-abh03a:2112_25": "tasmā so vāro pañhānaṃ sādhukaṃ vibhattattā pañhāvārotveva saṅkhyaṃ gato.",
  "atk-abh03a:2112_26": "Rūpārūpadhammavaseneva panettha paccayāpi paccayuppannāpi veditabbā.",
  "atk-abh03a:2113_0": "Tattha yo tāva esa sabbapaṭhamo paṭiccavāro nāma,",
  "atk-abh03a:2113_1": "so uddesato niddesato ca duvidho hoti.",
  "atk-abh03a:2113_2": "Tattha uddesavāro paṭhamo,",
  "atk-abh03a:2113_3": "pucchāvārotipi vuccati.",
  "atk-abh03a:2113_4": "Paṇṇattivārotipi tasseva nāmaṃ.",
  "atk-abh03a:2113_5": "So hi kusalādayo paṭicca kusalādīnaṃ hetupaccayādīnaṃ vasena uddiṭṭhattā uddesavāro,",
  "atk-abh03a:2113_6": "kusalādayo paṭicca hetupaccayādivasena kusalādīnaṃ uppattiyā pucchitattā pucchāvāro,",
  "atk-abh03a:2113_7": "kusalādayo paṭicca hetupaccayādivasena kusalādīnaṃ uppattiyā paññāpitattā paṇṇattivārotipi vutto.",
  "atk-abh03a:2114_0": "25- 34.",
  "atk-abh03a:2114_1": "Tattha siyā kusalaṃ dhammaṃ paṭicca kusalo dhammo uppajjeyya hetupaccayāti parikappapucchā.",
  "atk-abh03a:2114_2": "Ayañhettha attho –",
  "atk-abh03a:2114_3": "yo kusalo dhammo uppajjeyya hetupaccayā,",
  "atk-abh03a:2114_4": "kiṃ so kusalaṃ dhammaṃ paṭicca siyāti atha vā kusalaṃ dhammaṃ paṭicca yo kusalo dhammo uppajjeyya,",
  "atk-abh03a:2114_5": "so hetupaccayā siyāti ayamettha attho.",
  "atk-abh03a:2114_6": "Tattha paṭīti sadisatthe vattati.",
  "atk-abh03a:2114_7": "Sadisapuggalo hi paṭipuggalo,",
  "atk-abh03a:2114_8": "sadisabhāgo ca paṭibhāgoti vuccati.",
  "atk-abh03a:2114_9": "Iccāti gamanussukkavacanametaṃ.",
  "atk-abh03a:2114_10": "Ubhayaṃ ekato katvā paṭiccāti paṭigantvā sahuppattisaṅkhātena sadisabhāvena patvā,",
  "atk-abh03a:2114_11": "tena saddhiṃ ekato uppattibhāvaṃ upagantvāti vuttaṃ hoti.",
  "atk-abh03a:2114_12": "Kusalo dhammoti evaṃ sahuppattibhāvena kusalaṃ dhammaṃ paṭicca kusalo dhammo uppajjeyya hetupaccayāti pucchati.",
  "atk-abh03a:2114_13": "Atha vā paṭiccāti paccayaṃ katvā.",
  "atk-abh03a:2114_14": "Taṃ pana paccayakaraṇaṃ purejātepi paccaye labbhati sahajātepi.",
  "atk-abh03a:2114_15": "Idha sahajātaṃ adhippetaṃ.",
  "atk-abh03a:2114_16": "Siyā kusalaṃ dhammaṃ paṭicca akusalotiādīsupi eseva nayo.",
  "atk-abh03a:2114_17": "Tattha kiñcāpi sahajātavasena kusalaṃ dhammaṃ paṭicca akusalo natthi,",
  "atk-abh03a:2114_18": "imasmiṃ pana pucchāvāre yampi vissajjiyamānaṃ atthato labbhati,",
  "atk-abh03a:2114_19": "yampi na labbhati,",
  "atk-abh03a:2114_20": "taṃ sabbaṃ pucchāvasena uddhaṭaṃ.",
  "atk-abh03a:2114_21": "Parato pana vissajjane yaṃ na labbhati,",
  "atk-abh03a:2114_22": "taṃ pahāya yaṃ labbhati,",
  "atk-abh03a:2114_23": "tadeva vissajjitaṃ.",
  "atk-abh03a:2115_0": "Evamettha pucchānaṃ atthañceva pucchāgatiñca ñatvā idāni gaṇanavasena pucchāparicchedo veditabbo.",
  "atk-abh03a:2115_1": "Ettha hi “kusalaṃ dhammaṃ paṭiccā”ti kusalapadaṃ ādiṃ katvā kusalākusalābyākatantā tisso pucchā,",
  "atk-abh03a:2115_2": "puna tadevādiṃ katvā kusalābyākatādivasena dukappabhedantā tisso,",
  "atk-abh03a:2115_3": "puna tadevādiṃ katvā tikantā ca ekā,",
  "atk-abh03a:2115_4": "evaṃ kusalaṃ dhammaṃ paṭiccāti kusalādikā satta pucchā,",
  "atk-abh03a:2115_5": "tathā akusalādikā,",
  "atk-abh03a:2115_6": "tathā abyākatādikā,",
  "atk-abh03a:2115_7": "tathā kusalābyākatādikā,",
  "atk-abh03a:2115_8": "akusalābyākatādikā,",
  "atk-abh03a:2115_9": "kusalākusalādikā,",
  "atk-abh03a:2115_10": "kusalākusalābyākatādikāti sabbāpi sattannaṃ sattakānaṃ vasena kusalattikaṃ nissāya hetupaccaye ekūnapaññāsaṃ pucchā.",
  "atk-abh03a:2116_0": "Tattha ekamūlakāvasānā nava,",
  "atk-abh03a:2116_1": "ekamūladukāvasānā nava,",
  "atk-abh03a:2116_2": "ekamūlatikāvasānā tisso,",
  "atk-abh03a:2116_3": "dukamūlaekāvasānā nava,",
  "atk-abh03a:2116_4": "dukamūladukāvasānā nava,",
  "atk-abh03a:2116_5": "dukamūlatikāvasānā tisso,",
  "atk-abh03a:2116_6": "tikamūlaekāvasānā tisso,",
  "atk-abh03a:2116_7": "tikamūladukāvasānā tisso,",
  "atk-abh03a:2116_8": "tikamūlatikāvasānā ekāti evametā mūlavasenāpi veditabbā.",
  "atk-abh03a:2116_9": "Yathā ca hetupaccaye ekūnapaññāsaṃ,",
  "atk-abh03a:2116_10": "ārammaṇapaccayādīsupi tathevāti sabbesupi catuvīsatiyā paccayesu –",
  "atk-abh03a:2117_0": "Sahassamekañca sataṃ, chasattati punāparā;",
  "atk-abh03a:2118_0": "Pucchā sampiṇḍitā honti, nayamhi ekamūlake.",
  "atk-abh03a:2119_0": "35- 36.",
  "atk-abh03a:2119_1": "Tato paraṃ hetupaccayā ārammaṇapaccayāti dumūlakanayo āraddho.",
  "atk-abh03a:2119_2": "Tattha hetārammaṇaduko…pe…",
  "atk-abh03a:2119_3": "hetuavigatadukoti hetupaccayena saddhiṃ tevīsati dukā honti.",
  "atk-abh03a:2119_4": "Tesu hetupaccaye viya hetārammaṇadukepi ekūnapaññāsaṃ pucchā,",
  "atk-abh03a:2119_5": "tāsu pāḷiyaṃ dveyeva dassitā.",
  "atk-abh03a:2119_6": "Yathā ca hetārammaṇaduke ekūnapaññāsaṃ tathā hetādhipatidukādīsupi.",
  "atk-abh03a:2119_7": "Tattha paṭhamapucchāvasena hetādhipatiduko,",
  "atk-abh03a:2119_8": "hetānantaraduko,",
  "atk-abh03a:2119_9": "hetusamanantaradukoti paṭipāṭiyā tayo duke dassetvā pariyosāne hetuavigataduko dassito,",
  "atk-abh03a:2119_10": "sesaṃ saṅkhittaṃ.",
  "atk-abh03a:2119_11": "Pucchāparicchedo panettha evaṃ veditabbo.",
  "atk-abh03a:2120_0": "Sahassamekañca sataṃ, sattavīsatimeva ca;",
  "atk-abh03a:2121_0": "Dukesu tevīsatiyā, pucchā honti dumūlake.",
  "atk-abh03a:2122_0": "37.",
  "atk-abh03a:2122_1": "Tato paraṃ hetupaccayā ārammaṇapaccayā adhipatipaccayāti timūlakanayo āraddho.",
  "atk-abh03a:2122_2": "Tattha hetārammaṇadukena saddhiṃ adhipatipaccayādīsu bāvīsatiyā paccayesu ekamekassa yojanāvasena bāvīsati tikā honti.",
  "atk-abh03a:2122_3": "Tesu paṭhamapucchāvasena paṭhamattikañca dutiyattikañca dassetvā pariyosānatiko dassito,",
  "atk-abh03a:2122_4": "sesaṃ saṅkhittaṃ.",
  "atk-abh03a:2122_5": "Yathā pana dukesu,",
  "atk-abh03a:2122_6": "evaṃ tikesupi ekamekasmiṃ tike ekūnapaññāsaṃ katvā sabbesupi bāvīsatiyā tikesu –",
  "atk-abh03a:2123_0": "Sahassamekaṃ pucchānaṃ, aṭṭhasattatimeva ca;",
  "atk-abh03a:2124_0": "Pucchā gaṇanato honti, nayamhi tikamūlake.",
  "atk-abh03a:2125_0": "38.",
  "atk-abh03a:2125_1": "Tato paraṃ hetupaccayā ārammaṇapaccayā adhipatipaccayā anantarapaccayāti catumūlakanayo āraddho.",
  "atk-abh03a:2125_2": "Tattha paṭhamattikena saddhiṃ anantarapaccayādīsu ekavīsatiyā paccayesu ekamekassa yojanāvasena ekavīsati catukkā honti.",
  "atk-abh03a:2125_3": "Tesu dve catukke dassetvā sesaṃ saṅkhittaṃ.",
  "atk-abh03a:2125_4": "Idhāpi ekamekasmiṃ catukke ekūnapaññāsaṃ katvā sabbesupi ekavīsatiyā catukkesu –",
  "atk-abh03a:2126_0": "Sahassamekaṃ pucchānaṃ, ekūnatiṃsa punāparā;",
  "atk-abh03a:2127_0": "Pucchā gaṇanato honti, nayamhi catumūlake.",
  "atk-abh03a:2128_0": "Tato paraṃ pañcamūlakaṃ ādiṃ katvā yāva sabbamūlakā desanā katā,",
  "atk-abh03a:2128_1": "taṃ sabbaṃ saṅkhipitvā heṭṭhā vuttañca upari vattabbañca ekato katvā pāḷiyaṃ “ekamūlakaṃ,",
  "atk-abh03a:2128_2": "dumūlakaṃ,",
  "atk-abh03a:2128_3": "timūlakaṃ,",
  "atk-abh03a:2128_4": "catumūlakaṃ,",
  "atk-abh03a:2128_5": "pañcamūlakaṃ,",
  "atk-abh03a:2128_6": "sabbamūlakaṃ asammuyhantena vitthāretabba”nti nayo dassito.",
  "atk-abh03a:2128_7": "Tattha ekamūlakādīsu yaṃ vattabbaṃ,",
  "atk-abh03a:2128_8": "taṃ vuttameva.",
  "atk-abh03a:2128_9": "Pañcamūlake pana paṭhamacatukkena saddhiṃ samanantarapaccayādīsu samavīsatiyā paccayesu ekamekassa yojanāvasena samavīsati pañcakā honti.",
  "atk-abh03a:2128_10": "Tesu ekamekasmiṃ ekūnapaññāsaṃ katvā –",
  "atk-abh03a:2129_0": "Satāni nava pucchānaṃ, asīti ca punāparā;",
  "atk-abh03a:2130_0": "Pucchā gaṇanato honti, nayamhi pañcamūlake.",
  "atk-abh03a:2131_0": "Chamūlake paṭhamapañcakena saddhiṃ sahajātapaccayādīsu ekūnavīsatiyā paccayesu ekamekassa yojanāvasena ekūnavīsati chakkā honti.",
  "atk-abh03a:2131_1": "Tesu ekamekasmiṃ ekūnapaññāsaṃ katvā –",
  "atk-abh03a:2132_0": "Satāni nava pucchānaṃ, ekatiṃsa tatoparā;",
  "atk-abh03a:2133_0": "Pucchā gaṇanato honti, nayamhi chakkamūlake.",
  "atk-abh03a:2134_0": "Sattamūlake paṭhamachakkena saddhiṃ aññamaññapaccayādīsu aṭṭhārasasu paccayesu ekamekassa yojanāvasena aṭṭhārasa sattakā honti.",
  "atk-abh03a:2134_1": "Tesu ekamekasmiṃ ekūnapaññāsaṃ katvā –",
  "atk-abh03a:2135_0": "Satāni aṭṭha pucchānaṃ, dvāsīti ca tatoparā;",
  "atk-abh03a:2136_0": "Pucchā gaṇanato honti, nayamhi sattamūlake.",
  "atk-abh03a:2137_0": "Aṭṭhamūlake paṭhamasattakena saddhiṃ nissayapaccayādīsu sattarasasu paccayesu ekamekassa yojanāvasena sattarasa aṭṭhakā honti.",
  "atk-abh03a:2137_1": "Tesu ekamekasmiṃ ekūnapaññāsaṃ katvā –",
  "atk-abh03a:2138_0": "Satāni aṭṭha pucchānaṃ, tettiṃsā ca tatoparā;",
  "atk-abh03a:2139_0": "Pucchā gaṇanato honti, nayamhi aṭṭhamūlake.",
  "atk-abh03a:2140_0": "Navamūlake paṭhamaaṭṭhakena saddhiṃ upanissayapaccayādīsu soḷasasu paccayesu ekamekassa yojanāvasena soḷasa navakā honti.",
  "atk-abh03a:2140_1": "Tesu ekamekasmiṃ ekūnapaññāsaṃ katvā –",
  "atk-abh03a:2141_0": "Satāni satta pucchānaṃ, caturāsīti tatoparā;",
  "atk-abh03a:2142_0": "Pucchā gaṇanato honti, nayamhi navamūlake.",
  "atk-abh03a:2143_0": "Dasamūlake paṭhamanavakena saddhiṃ purejātapaccayādīsu pannarasasu paccayesu ekamekassa yojanāvasena pannarasa dasakā honti.",
  "atk-abh03a:2143_1": "Tesu ekamekasmiṃ ekūnapaññāsaṃ katvā –",
  "atk-abh03a:2144_0": "Satāni satta pucchānaṃ, pañcatiṃsa tatoparā;",
  "atk-abh03a:2145_0": "Pucchā gaṇanato honti, nayamhi dasamūlake.",
  "atk-abh03a:2146_0": "Ekādasamūlake paṭhamadasakena saddhiṃ pacchājātapaccayādīsu cuddasasu paccayesu ekamekassa yojanāvasena cuddasa ekādasakā honti.",
  "atk-abh03a:2146_1": "Tesu ekamekasmiṃ ekūnapaññāsaṃ katvā –",
  "atk-abh03a:2147_0": "Cha satāni ca pucchānaṃ, chaḷāsīti tatoparā;",
  "atk-abh03a:2148_0": "Nayamhi pucchā gaṇitā, ekādasakamūlake.",
  "atk-abh03a:2149_0": "Dvādasamūlake paṭhamaekādasakena saddhiṃ āsevanapaccayādīsu terasasu paccayesu ekamekassa yojanāvasena terasa dvādasakā honti.",
  "atk-abh03a:2149_1": "Tesu ekamekasmiṃ ekūnapaññāsaṃ katvā –",
  "atk-abh03a:2150_0": "Cha satāni ca pucchānaṃ, sattatiṃsa tatoparā;",
  "atk-abh03a:2151_0": "Pucchā gaṇanato honti, naye dvādasamūlake.",
  "atk-abh03a:2152_0": "Terasamūlake paṭhamadvādasakena saddhiṃ kammapaccayādīsu dvādasasu paccayesu ekamekassa yojanāvasena dvādasa terasakā honti.",
  "atk-abh03a:2152_1": "Tesu ekamekasmiṃ ekūnapaññāsaṃ katvā –",
  "atk-abh03a:2153_0": "Satāni pañca pucchānaṃ, aṭṭhāsīti punāparā;",
  "atk-abh03a:2154_0": "Pucchā gaṇanato honti, naye terasamūlake.",
  "atk-abh03a:2155_0": "Cuddasamūlake paṭhamaterasakena saddhiṃ vipākapaccayādīsu ekādasasu paccayesu ekamekassa yojanāvasena ekādasa cuddasakā honti.",
  "atk-abh03a:2155_1": "Tesu ekamekasmiṃ ekūnapaññāsaṃ katvā –",
  "atk-abh03a:2156_0": "Satāni pañca pucchānaṃ, tiṃsa cātha navāparā;",
  "atk-abh03a:2157_0": "Pucchā gaṇanato honti, naye cuddasamūlake.",
  "atk-abh03a:2158_0": "Pannarasamūlake paṭhamacuddasakena saddhiṃ āhārapaccayādīsu dasasu paccayesu ekamekassa yojanāvasena dasa pannarasakā honti.",
  "atk-abh03a:2158_1": "Tesu ekamekasmiṃ ekūnapaññāsaṃ katvā –",
  "atk-abh03a:2159_0": "Satāni cattāri pucchānaṃ, navuti ca tatoparā;",
  "atk-abh03a:2160_0": "Pucchā gaṇanato honti, naye pannarasamūlake.",
  "atk-abh03a:2161_0": "Soḷasamūlake paṭhamapannarasakena saddhiṃ indriyapaccayādīsu navasu paccayesu ekamekassa yojanāvasena nava soḷasakā honti.",
  "atk-abh03a:2161_1": "Tesu ekamekasmiṃ ekūnapaññāsaṃ katvā –",
  "atk-abh03a:2162_0": "Satāni cattāri cattā-līsekā ceva punāparā;",
  "atk-abh03a:2163_0": "Pucchā gaṇanato honti, naye soḷasamūlake.",
  "atk-abh03a:2164_0": "Sattarasamūlake paṭhamasoḷasakena saddhiṃ jhānapaccayādīsu aṭṭhasu paccayesu ekamekassa yojanāvasena aṭṭha sattarasakā honti.",
  "atk-abh03a:2164_1": "Tesu ekamekasmiṃ ekūnapaññāsaṃ katvā –",
  "atk-abh03a:2165_0": "Satāni tīṇi pucchānaṃ, navuti dve punāparā;",
  "atk-abh03a:2166_0": "Pucchā gaṇanato honti, naye sattarasamūlake.",
  "atk-abh03a:2167_0": "Aṭṭhārasamūlake paṭhamasattarasakena saddhiṃ maggapaccayādīsu sattasu paccayesu ekamekassa yojanāvasena satta aṭṭhārasakā honti.",
  "atk-abh03a:2167_1": "Tesu ekamekasmiṃ ekūnapaññāsaṃ katvā –",
  "atk-abh03a:2168_0": "Satāni tīṇi pucchānaṃ, tecattārīsameva ca;",
  "atk-abh03a:2169_0": "Pucchā gaṇanato honti, naye aṭṭhārasamūlake.",
  "atk-abh03a:2170_0": "Ekūnavīsatimūlake paṭhamaaṭṭhārasakena saddhiṃ sampayuttapaccayādīsu chasu paccayesu ekamekassa yojanāvasena cha ekūnavīsatikā honti.",
  "atk-abh03a:2170_1": "Tesu ekamekasmiṃ ekūnapaññāsaṃ katvā –",
  "atk-abh03a:2171_0": "Dve satā navuti ceva, catasso ca punāparā;",
  "atk-abh03a:2172_0": "Pucchā gaṇanato honti, naye ekūnavīsatike.",
  "atk-abh03a:2173_0": "Vīsatimūlake paṭhamaekūnavīsatikena saddhiṃ vippayuttapaccayādīsu pañcasu paccayesu ekamekassa yojanāvasena pañcavīsatikā honti.",
  "atk-abh03a:2173_1": "Tesu ekamekasmiṃ ekūnapaññāsaṃ katvā –",
  "atk-abh03a:2174_0": "Dve satā honti pucchānaṃ, cattālīsā ca pañca ca;",
  "atk-abh03a:2175_0": "Pucchā gaṇanato honti, naye vīsatimūlake.",
  "atk-abh03a:2176_0": "Ekavīsatimūlake paṭhamavīsatikena saddhiṃ atthipaccayādīsu catūsu paccayesu ekamekassa yojanāvasena cattāro ekavīsatikā honti.",
  "atk-abh03a:2176_1": "Tesu ekamekasmiṃ ekūnapaññāsaṃ katvā –",
  "atk-abh03a:2177_0": "Sataṃ chanavuti ceva, pucchā honti sampiṇḍitā;",
  "atk-abh03a:2178_0": "Gaṇitā lakkhaṇaññūhi, ekavīsatike naye.",
  "atk-abh03a:2179_0": "Dvāvīsatimūlake paṭhamaekavīsatikena saddhiṃ natthipaccayādīsu tīsu paccayesu ekamekassa yojanāvasena tayo dvāvīsatikā honti.",
  "atk-abh03a:2179_1": "Tesu ekamekasmiṃ ekūnapaññāsaṃ katvā –",
  "atk-abh03a:2180_0": "Cattālīsādhikaṃ sataṃ, satta ceva punāparā;",
  "atk-abh03a:2181_0": "Pucchā gaṇanato honti, naye dvāvīsatimūlake.",
  "atk-abh03a:2182_0": "Tevīsatimūlake paṭhamadvāvīsatikena saddhiṃ dvīsu vigatāvigatapaccayesu ekamekassa yojanāvasena dve tevīsatikā honti.",
  "atk-abh03a:2182_1": "Tesu ekamekasmiṃ ekūnapaññāsaṃ katvā –",
  "atk-abh03a:2183_0": "Aṭṭhanavutimevidha, pucchā gaṇanato matā;",
  "atk-abh03a:2184_0": "Nayamhi tevīsatime, tevīsatikamūlake.",
  "atk-abh03a:2185_0": "Catuvīsatimūlako pana sabbapaccayānaṃ samodhānavasena veditabbo,",
  "atk-abh03a:2185_1": "teneva sabbamūlakoti vutto.",
  "atk-abh03a:2185_2": "Tattha ekūnapaññāsameva pucchā hontīti sabbāpetā hetupaccayapadameva gahetvā ekamūlakādīnaṃ sabbamūlakapariyosānānaṃ",
  "atk-abh03a:2185_3": "vasena satthārā devaparisati vitthārato vibhattā pucchā idha saṅkhepena dassitā.",
  "atk-abh03a:2186_0": "Tāsaṃ pana sabbāsampi ayaṃ gaṇanapiṇḍo –",
  "atk-abh03a:2186_1": "ekamūlakanayasmiñhi ekādasa satāni chasattati ca pucchā āgatā.",
  "atk-abh03a:2186_2": "Hetupaccayanaye teneva mūlakena ekūnapaññāsaṃ katvā imasmiṃ hetupaccayamūlake gahetabbā,",
  "atk-abh03a:2186_3": "sesā sesapaccayamūlakesu pakkhipitabbā.",
  "atk-abh03a:2186_4": "Dumūlake sattavīsāni ekādasa satāni,",
  "atk-abh03a:2186_5": "timūlake sahassaṃ aṭṭhasattati ca,",
  "atk-abh03a:2186_6": "catumūlake sahassaṃ ekūnatiṃsañca,",
  "atk-abh03a:2186_7": "pañcamūlake asītādhikāni nava satāni,",
  "atk-abh03a:2186_8": "chamūlake ekatiṃsāni nava satāni,",
  "atk-abh03a:2186_9": "sattamūlake dvāsītāni aṭṭha satāni,",
  "atk-abh03a:2186_10": "aṭṭhamūlake tettiṃsāni aṭṭha satāni,",
  "atk-abh03a:2186_11": "navamūlake caturāsītāni satta satāni,",
  "atk-abh03a:2186_12": "dasamūlake pañcatiṃsāni satta satāni,",
  "atk-abh03a:2186_13": "ekādasamūlake chāsītāni cha satāni,",
  "atk-abh03a:2186_14": "dvādasamūlake sattatiṃsāni cha satāni,",
  "atk-abh03a:2186_15": "terasamūlake aṭṭhāsītāni pañca satāni,",
  "atk-abh03a:2186_16": "cuddasamūlake ekūnacattālīsāni pañca satāni,",
  "atk-abh03a:2186_17": "pannarasamūlake navutāni cattāri satāni,",
  "atk-abh03a:2186_18": "soḷasamūlake ekacattālīsāni cattāri sattāni,",
  "atk-abh03a:2186_19": "sattarasamūlake dvānavutāni tīṇi satāni,",
  "atk-abh03a:2186_20": "aṭṭhārasamūlake tecattālīsāni tīṇi satāni,",
  "atk-abh03a:2186_21": "ekūnavīsatimūlake catunavutāni dve satāni,",
  "atk-abh03a:2186_22": "vīsatimūlake pañcacattālīsāni dve satāni,",
  "atk-abh03a:2186_23": "ekavīsatimūlake chanavutisataṃ,",
  "atk-abh03a:2186_24": "dvāvīsatimūlake sattacattālīsasataṃ,",
  "atk-abh03a:2186_25": "tevīsatimūlake aṭṭhanavuti,",
  "atk-abh03a:2186_26": "sabbamūlake ekūnapaññāsāti evaṃ hetupadaṃ ādiṃ katvā vibhattesu ekamūlakādīsu –",
  "atk-abh03a:2187_0": "Cuddaseva sahassāni, puna satta satāni ca;",
  "atk-abh03a:2188_0": "Pucchā hetupadasseva, ekamūlādibhedatoti.",
  "atk-abh03a:2189_0": "39- 40.",
  "atk-abh03a:2189_1": "Evaṃ hetupaccayaṃ ādiṃ katvā ekamūlakato paṭṭhāya yāva sabbamūlakanayā pucchābhedaṃ dassetvā idāni ārammaṇapaccayaṃ",
  "atk-abh03a:2189_2": "ādiṃ katvā dassetuṃ siyā kusalaṃ dhammaṃ paṭicca kusalo dhammo uppajjeyya ārammaṇapaccayā hetupaccayātiādimāha.",
  "atk-abh03a:2189_3": "Tattha ārammaṇapaccayā hetupaccayāti ettāvatā ārammaṇapaccayaṃ ādiṃ katvā hetupaccayapariyosāno ekamūlakanayo dassito.",
  "atk-abh03a:2189_4": "Tato paraṃ ārammaṇapaccayā adhipatipaccayāti dukamūlakaṃ āraddhaṃ.",
  "atk-abh03a:2189_5": "Tattha imaṃ paṭhamadukañceva ārammaṇāvigatadukañca dassetvā sesaṃ saṅkhittaṃ.",
  "atk-abh03a:2189_6": "Ārammaṇapaccayā hetupaccayāti ayaṃ osānadukopi na dassito.",
  "atk-abh03a:2189_7": "Sace pana katthaci vācanāmagge sandissati,",
  "atk-abh03a:2189_8": "sveva vācanāmaggo gahetabbo.",
  "atk-abh03a:2189_9": "Tato paraṃ ārammaṇapaccayavasena tikamūlakādayo adassetvāva adhipatipaccayaṃ ādiṃ katvā ekakādayo dassetuṃ adhipatipaccayā,",
  "atk-abh03a:2189_10": "anantarapaccayā,",
  "atk-abh03a:2189_11": "samanantarapaccayā,",
  "atk-abh03a:2189_12": "sahajātapaccayā,",
  "atk-abh03a:2189_13": "aññamaññapaccayāti ettakameva vuttaṃ,",
  "atk-abh03a:2189_14": "taṃ ekamūlakavasena vā sabbamūlakavasena vā veditabbaṃ.",
  "atk-abh03a:2190_0": "41.",
  "atk-abh03a:2190_1": "Tato paraṃ avigatapaccayaṃ ādiṃ katvā dumūlakameva dassetuṃ –",
  "atk-abh03a:2190_2": "avigatapaccayā hetupaccayātiādi āraddhaṃ.",
  "atk-abh03a:2190_3": "Tattha avigatahetuduko,",
  "atk-abh03a:2190_4": "avigatārammaṇaduko,",
  "atk-abh03a:2190_5": "avigatādhipatidukoti paṭipāṭiyā tayo duke vatvā pariyosāne ca avigatavigataduko eko duko dassito.",
  "atk-abh03a:2190_6": "Tato avigatapaccayavaseneva timūlakaṃ dassetuṃ –",
  "atk-abh03a:2190_7": "“avigatapaccayā hetupaccayā ārammaṇapaccayā,",
  "atk-abh03a:2190_8": "avigatapaccayā hetupaccayā adhipatipaccayā,",
  "atk-abh03a:2190_9": "avigatapaccayā hetupaccayā anantarapaccayā”ti evaṃ paṭipāṭiyā tayo tike vatvā “avigatapaccayā hetupaccayā vigatapaccayā”ti pariyosānattiko vutto.",
  "atk-abh03a:2190_10": "Tato avigatapaccayavaseneva catumūlakaṃ dassetuṃ “avigatapaccayā hetupaccayā ārammaṇapaccayā adhipatipaccayā,",
  "atk-abh03a:2190_11": "avigatapaccayā hetupaccayā ārammaṇapaccayā anantarapaccayā”ti dve catukke vatvā “vigatapaccayā”ti padaṃ uddharitvā ṭhapitaṃ,",
  "atk-abh03a:2190_12": "sesaṃ sabbaṃ saṅkhittaṃ.",
  "atk-abh03a:2190_13": "Tassa saṅkhittabhāvaṃ dassetuṃ “ekekassa padassa ekamūlakaṃ,",
  "atk-abh03a:2190_14": "dumūlakaṃ,",
  "atk-abh03a:2190_15": "timūlakaṃ,",
  "atk-abh03a:2190_16": "sabbamūlakaṃ asammuyhantena vitthāretabba”nti vuttaṃ.",
  "atk-abh03a:2190_17": "Tasmā yathā hetupaccayaṃ ādiṃ katvā hetuādipadavasena ekamūlake ekādasa pucchāsatāni chasattati ca pucchā…pe…",
  "atk-abh03a:2190_18": "sabbamūlake ekūnapaññāsaṃ,",
  "atk-abh03a:2190_19": "evaṃ ārammaṇapaccayādīsupi ekamekaṃ ādiṃ katvā ārammaṇādipadavasena ekamekassa padassa ekamūlake ekādasa pucchāsatāni chasattati ca pucchā…pe…",
  "atk-abh03a:2190_20": "sabbamūlake ekūnapaññāsāti ekekassa padassa ekamūlakādibhede sattasatādhikāni cuddasa pucchā sahassāni honti.",
  "atk-abh03a:2190_21": "Tāsaṃ sabbesupi catuvīsatiyā paccayesu ayaṃ gaṇanaparicchedo –",
  "atk-abh03a:2191_0": "Dvāpaññāsasahassāna-ṭṭhasatāni tīṇi satasahassāni;",
  "atk-abh03a:2192_0": "Kusalattikassa pucchā, anulomanayamhi suvibhattā.",
  "atk-abh03a:2193_0": "Yathā ca kusalattikassa, evaṃ vedanāttikādīnampīti sabbesupi dvāvīsatiyā tikesu –",
  "atk-abh03a:2194_0": "Ekasaṭṭhisahassāni, cha satāni sattasattati;",
  "atk-abh03a:2195_0": "Satasahassāni pucchānaṃ, tikabhede pabhedato.",
  "atk-abh03a:2196_0": "Saṅkhittā vācanāmagge.",
  "atk-abh03a:2197_0": "Dukesu pana “siyā hetuṃ dhammaṃ paṭicca hetudhammo uppajjeyya hetupaccayā”ti evaṃ hetuṃ paṭicca hetu,",
  "atk-abh03a:2197_1": "hetuṃ paṭicca nahetu,",
  "atk-abh03a:2197_2": "hetuṃ paṭicca hetu ca nahetu ca,",
  "atk-abh03a:2197_3": "nahetuṃ paṭicca nahetu,",
  "atk-abh03a:2197_4": "nahetuṃ paṭicca hetu,",
  "atk-abh03a:2197_5": "nahetuṃ paṭicca hetu ca nahetu ca,",
  "atk-abh03a:2197_6": "hetuñca nahetuñca paṭicca hetu,",
  "atk-abh03a:2197_7": "hetuñca nahetuñca paṭicca nahetu,",
  "atk-abh03a:2197_8": "hetuñca nahetuñca paṭicca hetu ca nahetu cāti ekamekasmiṃ duke hetupaccayādīsu ekamekasmiṃ paccaye nava pucchā honti.",
  "atk-abh03a:2197_9": "Tāsu hetupaccayaṃ ādiṃ katvā ekamūlake dvesatāni soḷasa ca pucchā honti.",
  "atk-abh03a:2197_10": "Tāsu hetupaccayasseva aññena asammissā nava pucchā gahetabbā,",
  "atk-abh03a:2197_11": "sesā aṭṭha vārena gahitā.",
  "atk-abh03a:2198_0": "Tāsaṃ dukamūlakādīsu tevīsatiyā vāresu ekekaṃ navakaṃ apanetvā yāva sabbamūlakā ayaṃ gaṇanaparicchedo –",
  "atk-abh03a:2198_1": "dukamūlake tāva ekamūlake dassitesu dvīsu soḷasādhikesu pucchāsatesu nava apanetvā dvesatāni satta ca pucchā honti,",
  "atk-abh03a:2198_2": "tato nava apanetvā timūlake aṭṭhanavutisataṃ.",
  "atk-abh03a:2198_3": "Evaṃ purimapurimato nava nava apanetvā catumūlake ekūnanavutisataṃ,",
  "atk-abh03a:2198_4": "pañcamūlake asītisataṃ,",
  "atk-abh03a:2198_5": "chamūlake ekasattatisataṃ,",
  "atk-abh03a:2198_6": "sattamūlake dvāsaṭṭhisataṃ,",
  "atk-abh03a:2198_7": "aṭṭhamūlake tepaṇṇāsasataṃ,",
  "atk-abh03a:2198_8": "navamūlake catucattālīsasataṃ,",
  "atk-abh03a:2198_9": "dasamūlake pañcatiṃsasataṃ,",
  "atk-abh03a:2198_10": "ekādasamūlake chabbīsasataṃ,",
  "atk-abh03a:2198_11": "dvādasamūlake sattarasādhikasataṃ,",
  "atk-abh03a:2198_12": "terasamūlake aṭṭhādhikasataṃ,",
  "atk-abh03a:2198_13": "cuddasamūlake navanavuti,",
  "atk-abh03a:2198_14": "pannarasamūlake navuti,",
  "atk-abh03a:2198_15": "soḷasamūlake ekāsīti,",
  "atk-abh03a:2198_16": "sattarasamūlake dvāsattati,",
  "atk-abh03a:2198_17": "aṭṭhārasamūlake tesaṭṭhi,",
  "atk-abh03a:2198_18": "ekūnavīsatimūlake catupaññāsaṃ,",
  "atk-abh03a:2198_19": "vīsatimūlake pañcacattālīsaṃ,",
  "atk-abh03a:2198_20": "ekavīsatimūlake chattiṃsaṃ,",
  "atk-abh03a:2198_21": "dvāvīsatimūlake sattavīsa,",
  "atk-abh03a:2198_22": "tevīsatimūlake aṭṭhārasa,",
  "atk-abh03a:2198_23": "sabbamūlake navāti.",
  "atk-abh03a:2198_24": "Yathā panetāni hetupaccayavasena ekamūlake soḷasādhikāni dve pucchāsatāni…pe…",
  "atk-abh03a:2198_25": "sabbamūlake nava,",
  "atk-abh03a:2198_26": "evaṃ ārammaṇapaccayādīsupi ekamekaṃ ādiṃ katvā ārammaṇādipadavasena ekekassa padassa ekamūlake soḷasādhikāni dve pucchāsatāni…pe…",
  "atk-abh03a:2198_27": "sabbamūlake navāti ekekassa padassa ekamūlakādibhede dve pucchā sahassāni sattasatāni ca pucchā honti.",
  "atk-abh03a:2198_28": "Tāsaṃ sabbesupi catuvīsatiyā paccayesu ayaṃ gaṇanaparicchedo –",
  "atk-abh03a:2199_0": "Catusaṭṭhisahassāni, puna aṭṭhasatāni ca;",
  "atk-abh03a:2200_0": "Pucchā hetudukasseva, anulomanaye matā.",
  "atk-abh03a:2201_0": "Yathā ca hetudukassa, evaṃ sahetukadukādīnampīti sabbasmimpi dukasate –",
  "atk-abh03a:2202_0": "Saṭṭhi satasahassāni, cattāri ca tatoparaṃ;",
  "atk-abh03a:2203_0": "Asīti ca sahassāni, pucchā dukasate vidū.",
  "atk-abh03a:2204_0": "Ayaṃ tāva suddhike tikapaṭṭhāne ceva dukapaṭṭhāne ca pucchānaṃ gaṇanaparicchedo.",
  "atk-abh03a:2205_0": "Yaṃ pana tato paraṃ dvāvīsati tike gahetvā dukasate pakkhipitvā dukatikapaṭṭhānaṃ nāma desitaṃ,",
  "atk-abh03a:2205_1": "tattha “siyā hetuṃ kusalaṃ dhammaṃ paṭicca hetu kusalo dhammo uppajjeyya hetupaccayā”ti evaṃ dvāvīsatiyā",
  "atk-abh03a:2205_2": "tikesu ekekaṃ tikaṃ dukānaṃ satena satena saddhiṃ yojetvā dassetabbānaṃ pucchānaṃ heṭṭhā vuttanayena",
  "atk-abh03a:2205_3": "sabbesaṃ ekamūlakādīnaṃ vasena gahetvā paricchedo veditabbo.",
  "atk-abh03a:2206_0": "Yampi tato paraṃ dukasataṃ gahetvā dvāvīsatiyā tikesu pakkhipitvā tikadukapaṭṭhānaṃ nāma desitaṃ,",
  "atk-abh03a:2206_1": "tatthāpi “siyā kusalaṃ hetuṃ dhammaṃ paṭicca kusalo hetudhammo uppajjeyya hetupaccayā”ti evaṃ dukasate",
  "atk-abh03a:2206_2": "ekekaṃ dukaṃ dvāvīsatiyā tikehi saddhiṃ yojetvā dassetabbānaṃ pucchānaṃ heṭṭhā vuttanayena sabbesaṃ ekamūlakādīnaṃ",
  "atk-abh03a:2206_3": "vasena gahetvā paricchedo veditabbo.",
  "atk-abh03a:2207_0": "Yampi tato paraṃ tike tikesuyeva pakkhipitvā tikatikapaṭṭhānaṃ nāma desitaṃ,",
  "atk-abh03a:2207_1": "tatthāpi “siyā kusalaṃ sukhāya vedanāya sampayuttaṃ dhammaṃ paṭicca kusalo sukhāya vedanāya sampayutto",
  "atk-abh03a:2207_2": "dhammo uppajjeyya hetupaccayā”ti evaṃ dvāvīsatiyā tikesu ekekaṃ tikaṃ sesehi ekavīsatiyā tikehi saddhiṃ",
  "atk-abh03a:2207_3": "yojetvā dassetabbānaṃ pucchānaṃ heṭṭhā vuttanayena sabbesaṃ ekamūlakādīnaṃ vasena gahetvā paricchedo",
  "atk-abh03a:2207_4": "veditabbo.",
  "atk-abh03a:2208_0": "Yampi tato paraṃ duke dukesuyeva pakkhipitvā dukadukapaṭṭhānaṃ nāma desitaṃ,",
  "atk-abh03a:2208_1": "tatthāpi “siyā hetuṃ sahetukaṃ dhammaṃ paṭicca hetu sahetuko dhammo uppajjeyya hetupaccayā”ti evaṃ dukasate",
  "atk-abh03a:2208_2": "ekekaṃ dukaṃ sesehi navanavutiyā dukehi saddhiṃ yojetvā dassetabbānaṃ pucchānaṃ heṭṭhā vuttanayena sabbesaṃ",
  "atk-abh03a:2208_3": "ekamūlakādīnaṃ vasena gahetvā paricchedo veditabbo.",
  "atk-abh03a:2208_4": "Tathāgatena hi sabbampetaṃ pabhedaṃ dassetvāva devaparisāya dhammo desito,",
  "atk-abh03a:2208_5": "dhammasenāpatissa pana tena “ajja idañcidañca desita”nti saṅkhipitvā nayadassanamatteneva desanā akkhātā.",
  "atk-abh03a:2208_6": "Therenāpi saṅkhipitvāva vācanāmaggo pavattito,",
  "atk-abh03a:2208_7": "so therena pavattitanayeneva saṅgītikāle saṅgahaṃ āropito.",
  "atk-abh03a:2209_0": "Taṃ panassa saṅkhepanayaṃ dassetuṃ tikañca paṭṭhānavaranti ayaṃ gāthā ṭhapitā.",
  "atk-abh03a:2209_1": "Tassattho –",
  "atk-abh03a:2209_2": "tikañca paṭṭhānavaranti pavaraṃ tikapaṭṭhānañca.",
  "atk-abh03a:2209_3": "Dukuttamanti uttamaṃ seṭṭhaṃ dukapaṭṭhānañca.",
  "atk-abh03a:2209_4": "Dukatikañcevāti dukatikapaṭṭhānañca.",
  "atk-abh03a:2209_5": "Tikadukañcāti tikadukapaṭṭhānañca.",
  "atk-abh03a:2209_6": "Tikatikañcevāti tikatikapaṭṭhānañca.",
  "atk-abh03a:2209_7": "Dukadukañcāti dukadukapaṭṭhānañca.",
  "atk-abh03a:2209_8": "Cha anulomamhi nayā sugambhīrāti ete tikapaṭṭhānādayo suṭṭhu gambhīrā cha nayā anulomamhi veditabbāti.",
  "atk-abh03a:2209_9": "Tattha dve anulomāni –",
  "atk-abh03a:2209_10": "dhammānulomañca paccayānulomañca.",
  "atk-abh03a:2209_11": "Tattha “kusalaṃ dhammaṃ paṭicca kusalo dhammo”ti evaṃ abhidhammamātikāpadehi saṅgahitānaṃ dhammānaṃ anulomadesanāvasena pavattaṃ dhammānulomaṃ nāma.",
  "atk-abh03a:2209_12": "“Hetupaccayā ārammaṇapaccayā”ti evaṃ catuvīsatiyā paccayānaṃ anulomadesanāvasena pavattaṃ paccayānulomaṃ nāma.",
  "atk-abh03a:2210_0": "Tattha heṭṭhā aṭṭhakathāyaṃ “tikañca paṭṭhānavaraṃ…pe…",
  "atk-abh03a:2210_1": "cha anulomamhi nayā sugambhīrā”ti ayaṃ gāthā dhammānulomaṃ sandhāya vuttā.",
  "atk-abh03a:2210_2": "Idha pana ayaṃ gāthā tasmiṃ dhammānulome paccayānulomaṃ sandhāya vuttā.",
  "atk-abh03a:2210_3": "Tasmā “cha anulomamhi nayā sugambhīrā”ti aṭṭhakathāgāthāya dhammānulome tikapaṭṭhānādayo cha nayā sugambhīrāti evamattho veditabbo.",
  "atk-abh03a:2210_4": "Imasmiṃ panokāse “hetupaccayā ārammaṇapaccayā”ti evaṃ pavatte paccayānulome ete dhammānulome tikapaṭṭhānādayo",
  "atk-abh03a:2210_5": "“cha nayā sugambhīrā”ti evamattho veditabbo.",
  "atk-abh03a:2210_6": "Tesu anulome tikapaṭṭhāne kusalattikamattasseva vasena ayaṃ imasmiṃ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a:2210_7": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a:2210_8": "Tato paresu pana sahajātavārādīsu kusalattikassāpi vasena pucchaṃ anuddharitvā labbhamānakavasena vissajjanameva dassitaṃ.",
  "atk-abh03a:2210_9": "“Cha anulomamhi nayā sugambhīrā”ti vacanato pana imasmiṃ paccayānulome chapi ete paṭṭhānanayā pucchāvasena uddharitvā dassetabbā.",
  "atk-abh03a:2210_10": "Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2211_0": "2. Paccayapaccanīyavaṇṇanā",
  "atk-abh03a:2212_0": "42- 44.",
  "atk-abh03a:2212_1": "Idāni paccanīyaṃ hoti.",
  "atk-abh03a:2212_2": "Taṃ dassetuṃ siyā kusalaṃ dhammaṃ paṭicca kusalo dhammo uppajjeyya na hetupaccayātiādi āraddhaṃ.",
  "atk-abh03a:2212_3": "Tattha anulomapucchāhi samappamāṇova pucchāparicchedo.",
  "atk-abh03a:2212_4": "Tenevettha “yathā anulome hetupaccayo vitthārito,",
  "atk-abh03a:2212_5": "evaṃ paccanīyepi nahetupaccayo vitthāretabbo”ti vatvā puna pariyosāne “yathā anulome ekekassa padassa ekamūlakaṃ,",
  "atk-abh03a:2212_6": "dumūlakaṃ,",
  "atk-abh03a:2212_7": "timūlakaṃ,",
  "atk-abh03a:2212_8": "catumūlakaṃ yāva tevīsatimūlakaṃ,",
  "atk-abh03a:2212_9": "evaṃ paccanīyepi vitthāretabba”nti vuttaṃ.",
  "atk-abh03a:2212_10": "Tevīsatimūlakanti idañcettha dumūlakaṃyeva sandhāya vuttaṃ.",
  "atk-abh03a:2212_11": "Pariyosāne pana sabbamūlakaṃ catuvīsatimūlakampi hotiyeva.",
  "atk-abh03a:2212_12": "Taṃ sabbaṃ saṅkhittamevāti.",
  "atk-abh03a:2213_0": "Tikañca paṭṭhānavaraṃ…pe…",
  "atk-abh03a:2213_1": "cha paccanīyamhi nayā sugambhīrāti etthāpi dve paccanīyāni –",
  "atk-abh03a:2213_2": "dhammapaccanīyañca paccayapaccanīyañca.",
  "atk-abh03a:2213_3": "Tattha “kusalā dhammā”ti evaṃ abhidhammamātikāpadehi saṅgahitānaṃ dhammānaṃ “na kusalaṃ dhammaṃ paṭicca",
  "atk-abh03a:2213_4": "na kusalo dhammo”ti paccanīyadesanāvasena pavattaṃ dhammapaccanīyaṃ nāma.",
  "atk-abh03a:2213_5": "“Nahetupaccayā nārammaṇapaccayā”ti evaṃ catuvīsatiyā paccayānaṃ paccanīyadesanāvasena pavattaṃ paccayapaccanīyaṃ nāma.",
  "atk-abh03a:2213_6": "Tattha heṭṭhā aṭṭhakathāyaṃ “tikañca paṭṭhānavaraṃ…pe…",
  "atk-abh03a:2213_7": "cha paccanīyamhi nayā sugambhīrā”ti ayaṃ gāthā dhammapaccanīyaṃ sandhāya vuttā.",
  "atk-abh03a:2213_8": "Idha pana ayaṃ gāthā dhammānulomeyeva paccayapaccanīyaṃ sandhāya vuttā.",
  "atk-abh03a:2213_9": "Tasmā “cha paccanīyamhi nayā sugambhīrā”ti aṭṭhakathāgāthāya dhammapaccanīye tikapaṭṭhānādayo cha nayā sugambhīrāti evamattho veditabbo.",
  "atk-abh03a:2213_10": "Imasmiṃ panokāse na hetupaccayā nārammaṇapaccayāti evaṃ pavatte paccayapaccanīye ete dhammānulomeyeva",
  "atk-abh03a:2213_11": "tikapaṭṭhānādayo cha nayā sugambhīrāti evamattho veditabbo.",
  "atk-abh03a:2214_0": "Tesu anulomatikapaṭṭhāneyeva kusalattikamattassa vasena ayaṃ imasmiṃ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a:2214_1": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a:2214_2": "Tato paresu pana sahajātavārādīsu kusalattikassāpi vasena pucchaṃ anuddharitvā labbhamānakavasena vissajjanameva dassitaṃ.",
  "atk-abh03a:2214_3": "“Cha paccanīyamhi nayā sugambhīrā”ti vacanato pana imasmiṃ paccayapaccanīye chapi ete paṭṭhānanayā pucchāvasena uddharitvā dassetabbā.",
  "atk-abh03a:2214_4": "Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2215_0": "3. Anulomapaccanīyavaṇṇanā",
  "atk-abh03a:2216_0": "45- 48.",
  "atk-abh03a:2216_1": "Idāni anulomapaccanīyaṃ hoti.",
  "atk-abh03a:2216_2": "Taṃ dassetuṃ siyā kusalaṃ dhammaṃ paṭicca kusalo dhammo uppajjeyya hetupaccayā naārammaṇapaccayātiādi āraddhaṃ.",
  "atk-abh03a:2216_3": "Tattha “hetupaccayā naārammaṇapaccayā…pe…",
  "atk-abh03a:2216_4": "hetupaccayā naavigatapaccayā”ti hetupadassa sesesu tevīsatiyā paccayesu ekekena saddhiṃ yojanāvasena",
  "atk-abh03a:2216_5": "hetupadādike ekamūlake tevīsati anulomapaccanīyāni.",
  "atk-abh03a:2216_6": "Tesu ekekasmiṃ ekūnapaññāsaṃ katvā sattavīsādhikāni ekādasa pucchāsatāni honti.",
  "atk-abh03a:2216_7": "Dumūlake pana hetārammaṇapadānaṃ sesesu dvāvīsatiyā paccayesu ekekena saddhiṃ yojanāvasena dvāvīsati",
  "atk-abh03a:2216_8": "anulomapaccanīyānīti evaṃ anulome vuttesu sabbesu ekamūlakādīsu ekekaṃ padaṃ parihāpetvā avasesānaṃ vasena",
  "atk-abh03a:2216_9": "pucchāgaṇanā veditabbā.",
  "atk-abh03a:2216_10": "Ekamūlakādīsu cettha yā pucchā pāḷiyaṃ āgatā,",
  "atk-abh03a:2216_11": "yā ca na āgatā,",
  "atk-abh03a:2216_12": "tā sabbā heṭṭhā vuttanayānusāreneva veditabbā.",
  "atk-abh03a:2217_0": "Tikañca paṭṭhānavaraṃ…pe…",
  "atk-abh03a:2217_1": "cha anulomapaccanīyamhi nayā sugambhīrāti ettha pana heṭṭhā vuttanayeneva dve anulomapaccanīyāni –",
  "atk-abh03a:2217_2": "dhammānulomapaccanīyaṃ paccayānulomapaccanīyañca.",
  "atk-abh03a:2217_3": "Tattha “kusalā dhammā”ti evaṃ abhidhammamātikāpadehi saṅgahitānaṃ dhammānaṃ “kusalaṃ dhammaṃ paṭicca",
  "atk-abh03a:2217_4": "na kusalo dhammo”ti anulomapaccanīyadesanāvasena pavattaṃ dhammānulomapaccanīyaṃ nāma.",
  "atk-abh03a:2217_5": "“Hetupaccayā naārammaṇapaccayā”ti evaṃ catuvīsatiyā paccayesu labbhamānapadānaṃ anulomapaccanīyadesanāvasena pavattaṃ paccayānulomapaccanīyaṃ nāma.",
  "atk-abh03a:2217_6": "Tattha heṭṭhā aṭṭhakathāyaṃ “tikañca paṭṭhānavaraṃ…pe…",
  "atk-abh03a:2217_7": "cha anulomapaccanīyamhi nayā sugambhīrā”ti ayaṃ gāthā dhammānulomapaccanīyaṃ sandhāya vuttā.",
  "atk-abh03a:2217_8": "Idha pana ayaṃ gāthā dhammānulomeyeva paccayānulomapaccanīyaṃ sandhāya vuttā.",
  "atk-abh03a:2217_9": "Tasmā “cha anulomapaccanīyamhi nayā sugambhīrā”ti aṭṭhakathāgāthāya dhammānulomapaccanīye tikapaṭṭhānādayo cha nayā sugambhīrāti evamattho veditabbo.",
  "atk-abh03a:2217_10": "Imasmiṃ panokāse hetupaccayā nārammaṇapaccayāti evaṃ pavatte paccayānulomapaccanīye ete dhammānulomeyeva",
  "atk-abh03a:2217_11": "tikapaṭṭhānādayo cha nayā sugambhīrāti evamattho veditabbo.",
  "atk-abh03a:2218_0": "Tesu anulome tikapaṭṭhāneyeva kusalattikamattassa vasena ayaṃ imasmiṃ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a:2218_1": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a:2218_2": "Tato paresu pana sahajātavārādīsu kusalattikassāpi vasena pucchaṃ anuddharitvā labbhamānakavasena vissajjanameva dassitaṃ.",
  "atk-abh03a:2218_3": "“Cha anulomapaccanīyamhi nayā sugambhīrā”ti vacanato pana imasmiṃ paccayānulomapaccanīye chapi ete paṭṭhānanayā pucchāvasena uddharitvā dassetabbā.",
  "atk-abh03a:2218_4": "Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2219_0": "4. Paccanīyānulomavaṇṇanā",
  "atk-abh03a:2220_0": "49- 52.",
  "atk-abh03a:2220_1": "Idāni paccanīyānulomaṃ hoti.",
  "atk-abh03a:2220_2": "Taṃ dassetuṃ siyā kusalaṃ dhammaṃ paṭicca kusalo dhammo uppajjeyya nahetupaccayā ārammaṇapaccayātiādi āraddhaṃ.",
  "atk-abh03a:2220_3": "Tattha anulomapaccanīyapucchāhi samappamāṇo eva pucchāparicchedo.",
  "atk-abh03a:2220_4": "Ekamūlakādīsu cettha yā pucchā pāḷiyaṃ āgatā,",
  "atk-abh03a:2220_5": "yā ca na āgatā,",
  "atk-abh03a:2220_6": "tā sabbā heṭṭhā vuttanayānusāreneva veditabbā.",
  "atk-abh03a:2221_0": "Tikañca paṭṭhānavaraṃ…pe…",
  "atk-abh03a:2221_1": "cha paccanīyānulomamhi nayā sugambhīrāti etthāpi heṭṭhā vuttanayeneva dve paccayānulomāni –",
  "atk-abh03a:2221_2": "dhammapaccanīyānulomaṃ paccayapaccanīyānulomañca.",
  "atk-abh03a:2221_3": "Tattha “kusalā dhammā”ti evaṃ abhidhammamātikāpadehi saṅgahitānaṃ dhammānaṃ “nakusalaṃ dhammaṃ paṭicca",
  "atk-abh03a:2221_4": "kusalo dhammo”ti paccanīyānulomadesanāvasena pavattaṃ dhammapaccanīyānulomaṃ nāma.",
  "atk-abh03a:2221_5": "“Nahetupaccayā ārammaṇapaccayā”ti evaṃ catuvīsatiyā paccayesu labbhamānapadānaṃ paccayapaccanīyānulomadesanāvasena",
  "atk-abh03a:2221_6": "pavattaṃ paccayapaccanīyānulomaṃ nāma.",
  "atk-abh03a:2221_7": "Tattha heṭṭhā aṭṭhakathāyaṃ “tikañca paṭṭhānavaraṃ…pe…",
  "atk-abh03a:2221_8": "cha paccanīyānulomamhi nayā sugambhīrā”ti ayaṃ gāthā dhammapaccanīyānulomaṃ sandhāya vuttā.",
  "atk-abh03a:2221_9": "Idha pana ayaṃ gāthā dhammānulomeyeva paccayapaccanīyānulomaṃ sandhāya vuttā.",
  "atk-abh03a:2221_10": "Tasmā “cha paccanīyānulomamhi nayā sugambhīrā”ti aṭṭhakathāya dhammapaccanīyānulome tikapaṭṭhānādayo cha nayā sugambhīrāti evamattho veditabbo.",
  "atk-abh03a:2221_11": "Imasmiṃ panokāse nahetupaccayā ārammaṇapaccayāti evaṃ pavatte paccayapaccanīyānulome ete dhammānulomeyeva",
  "atk-abh03a:2221_12": "tikapaṭṭhānādayo cha nayā sugambhīrāti evamattho veditabbo.",
  "atk-abh03a:2222_0": "Tesu anulomatikapaṭṭhāneyeva kusalattikamattassapi vasena ayaṃ imasmiṃ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a:2222_1": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a:2222_2": "Tato paresu pana sahajātavārādīsu kusalattikassapi vasena pucchaṃ anuddharitvā labbhamānakavasena vissajjanameva dassitaṃ.",
  "atk-abh03a:2222_3": "“Cha paccanīyānulomamhi nayā sugambhīrā”ti vacanato pana imasmiṃ paccayapaccanīyānulome chapi ete paṭṭhānanayā pucchāvasena uddharitvā dassetabbā.",
  "atk-abh03a:2222_4": "Paṭṭhānaṃ vaṇṇayantānañhi ācariyānaṃ bhāro esoti.",
  "atk-abh03a:2223_0": "Pucchāvāravaṇṇanā niṭṭhitā.",
  "atk-abh03a:2224_0": "1. Kusalattikavaṇṇanā",
  "atk-abh03a:2225_0": "1. Paṭiccavāravaṇṇanā",
  "atk-abh03a:2226_0": "1. Paccayānulomaṃ",
  "atk-abh03a:2227_0": "(1.) Vibhaṅgavāro",
  "atk-abh03a:2228_0": "53.",
  "atk-abh03a:2228_1": "Idāni yā etā paṇṇattivāre kusalattikaṃ nissāya hetupaccayādivasena ekūnapaññāsaṃ ādiṃ katvā nayamattaṃ dassentena aparimāṇā pucchā dassitā.",
  "atk-abh03a:2228_2": "Tattha kusalākusalādīnaṃ sahuppattiyā abhāvato yā pucchā “kusalaṃ dhammaṃ paṭicca akusalo dhammo uppajjati",
  "atk-abh03a:2228_3": "hetupaccayā”ti evaṃ vissajjanaṃ na labhanti.",
  "atk-abh03a:2228_4": "Tā pahāya yā vissajjanaṃ labhanti,",
  "atk-abh03a:2228_5": "tāyeva vissajjetuṃ ayaṃ kusalaṃ dhammaṃ paṭicca kusalo dhammo uppajjati hetupaccayātiādinā nayena paṭiccavārassa niddesavāro āraddho.",
  "atk-abh03a:2229_0": "Tattha siyā –",
  "atk-abh03a:2229_1": "sace imā hetupaccayādivasena ekūnapaññāsaṃ pucchā sabbaso vissajjanaṃ na labhanti,",
  "atk-abh03a:2229_2": "atha kasmā dassitā?",
  "atk-abh03a:2229_3": "Nanu yā labhanti,",
  "atk-abh03a:2229_4": "tāyeva dassetabbāti? Āma,",
  "atk-abh03a:2229_5": "dassetabbā siyuṃ.",
  "atk-abh03a:2229_6": "Tathā dassiyamānā pana sabbesu tikadukapaṭṭhānādīsu ekekasmiṃ tike, duke, dukatike, tikaduke, tikatike,",
  "atk-abh03a:2229_7": "dukaduke ca saṅkhepaṃ akatvā dassetabbāyeva bhaveyyuṃ. Kasmā?",
  "atk-abh03a:2229_8": "Yasmā yā kusalattike labhanti,",
  "atk-abh03a:2229_9": "na tāyeva vedanāttikādīsu.",
  "atk-abh03a:2229_10": "Dhammānulomapaccanīye ca tikapaṭṭhāne vitakkattikapītittikānaṃ vissajjane sabbāpetā vissajjanaṃ labhanti,",
  "atk-abh03a:2229_11": "tasmā ukkaṭṭhaparicchedena ekekasmiṃ tike yattakāhi pucchāhi bhavitabbaṃ sabbā kusalattike dassitā.",
  "atk-abh03a:2229_12": "Evaṃ dassitāsu hi yā tattha vissajjanaṃ na labhanti,",
  "atk-abh03a:2229_13": "tā pahāya yā labhanti,",
  "atk-abh03a:2229_14": "tā vuccamānā sakkā sukhena vijānitunti sukhena vijānanatthaṃ sabbāpi kusalattike dassitā.",
  "atk-abh03a:2229_15": "Yā panettha vissajjanaṃ na labhanti,",
  "atk-abh03a:2229_16": "tā pahāya yā labhanti,",
  "atk-abh03a:2229_17": "tāyeva vissajjitāti veditabbā.",
  "atk-abh03a:2230_0": "Tattha kusalaṃ dhammaṃ paṭiccāti catubhūmakakusaladhammesu vedanākkhandhādibhedaṃ ekaṃ dhammaṃ paṭicca",
  "atk-abh03a:2230_1": "paṭigantvā sahuppattisaṅkhātena sadisabhāvena patvā,",
  "atk-abh03a:2230_2": "tena saddhiṃ ekato uppattibhāvaṃ upagantvāti attho.",
  "atk-abh03a:2230_3": "Kusalo dhammoti catubhūmakakusaladhammesuyeva saññākkhandhādibhedo eko dhammo.",
  "atk-abh03a:2230_4": "Uppajjatīti uppādato yāva nirodhagamanā uddhaṃ pajjati,",
  "atk-abh03a:2230_5": "nibbattatītipi attho.",
  "atk-abh03a:2230_6": "Attānaṃ labhati,",
  "atk-abh03a:2230_7": "uppādādayo tayopi khaṇe pāpuṇātīti vuttaṃ hoti.",
  "atk-abh03a:2230_8": "Hetupaccayāti kusalahetunā hetupaccayabhāvaṃ sādhentena.",
  "atk-abh03a:2231_0": "Evaṃ “uppajjeyyā”ti pucchāya “uppajjatī”ti vissajjanaṃ vatvā idāni yaṃ dhammaṃ paṭicca yo dhammo uppajjati,",
  "atk-abh03a:2231_1": "taṃ dhammaṃ khandhavasena dassetuṃ kusalaṃ ekaṃ khandhantiādimāha.",
  "atk-abh03a:2231_2": "Tattha ekanti vedanādīsu catūsu yaṃkiñci ekaṃ.",
  "atk-abh03a:2231_3": "Tayo khandhāti yo yo paccayabhāvena gahito,",
  "atk-abh03a:2231_4": "taṃ taṃ ṭhapetvā avasesā tayo khandhā.",
  "atk-abh03a:2231_5": "Tayo khandheti vedanādīsu yo eko khandho uppajjatīti gahito,",
  "atk-abh03a:2231_6": "taṃ ṭhapetvā sese tayo.",
  "atk-abh03a:2231_7": "Dve khandheti vedanāsaññādukādīsu chasu dukesu yekeci dve khandhe paṭicca.",
  "atk-abh03a:2231_8": "Dve khandhāti ye ye paccayabhāvena gahitā,",
  "atk-abh03a:2231_9": "te te ṭhapetvā avasesā dve khandhā kusalahetunā hetupaccayabhāvaṃ sādhentena uppajjantīti attho.",
  "atk-abh03a:2232_0": "Yasmā pana eko khandho ekasseva dvinnaṃyeva vā,",
  "atk-abh03a:2232_1": "dve vā pana ekasseva paccayo nāma natthi,",
  "atk-abh03a:2232_2": "tasmā “ekaṃ khandhaṃ paṭicca eko khandho,",
  "atk-abh03a:2232_3": "ekaṃ khandhaṃ paṭicca dve khandhā,",
  "atk-abh03a:2232_4": "dve khandhe paṭicca eko khandho”ti na vuttaṃ.",
  "atk-abh03a:2232_5": "Kusalaṃ dhammaṃ paṭicca abyākato dhammo uppajjatītiādīsupi vuttanayeneva attho veditabbo.",
  "atk-abh03a:2232_6": "Cittasamuṭṭhānaṃ rūpanti idaṃ paṭiccatthassa sahajātatthattā yaṃ kusalena sahajātañceva hetupaccayañca labhati,",
  "atk-abh03a:2232_7": "taṃ dassetuṃ vuttaṃ.",
  "atk-abh03a:2232_8": "Paratopi evarūpesu ṭhānesu ayameva nayo.",
  "atk-abh03a:2233_0": "Vipākābyākataṃ kiriyābyākatanti ettha hetupaccayābhāvato ahetukaṃ,",
  "atk-abh03a:2233_1": "rūpena saddhiṃ anuppattito āruppavipākañca na gahetabbaṃ.",
  "atk-abh03a:2233_2": "Paṭisandhikkhaṇeti kaṭattārūpasaṅkhātassa abyākatassa abyākataṃ paṭicca uppattidassanatthaṃ vuttaṃ.",
  "atk-abh03a:2233_3": "Vipākābyākatanti tasmiṃ khaṇe vijjamānābyākatavasena vuttaṃ.",
  "atk-abh03a:2233_4": "Khandhe paṭicca vatthu,",
  "atk-abh03a:2233_5": "vatthuṃ paṭicca khandhāti idaṃ kaṭattārūpaggahaṇena vatthumhi gahitepi vatthuṃ paṭicca khandhānaṃ uppattidassanatthaṃ vuttaṃ.",
  "atk-abh03a:2234_0": "Ekaṃ mahābhūtantiādi rūpābyākataṃ paṭicca rūpābyākatassa uppattidassanatthaṃ vuttaṃ.",
  "atk-abh03a:2234_1": "Ekaṃ khandhantiādīsu vuttanayeneva panettha atthayojanā veditabbā.",
  "atk-abh03a:2234_2": "Evaṃ rūpābyākatamhi bhūte paṭicca bhūtānaṃ uppattiṃ vatvā idāni bhūte paṭicca upādārūpānaṃ uppattiṃ dassetuṃ",
  "atk-abh03a:2234_3": "mahābhūte paṭicca cittasamuṭṭhānantiādi vuttaṃ.",
  "atk-abh03a:2234_4": "Evaṃ sante upādārūpanti ettakameva vattabbaṃ,",
  "atk-abh03a:2234_5": "itaradvayaṃ kasmā vuttanti?",
  "atk-abh03a:2234_6": "Mahābhūtepi paṭicca uppattidassanatthaṃ.",
  "atk-abh03a:2234_7": "Yañhi heṭṭhā “cittasamuṭṭhānañca rūpaṃ kaṭattā ca rūpa”nti dassitaṃ,",
  "atk-abh03a:2234_8": "taṃ na kevalaṃ khandheyeva ca paṭicca uppajjati,",
  "atk-abh03a:2234_9": "mahābhūtepi pana paṭicca uppajjatīti dassanatthamidaṃ vuttanti veditabbaṃ.",
  "atk-abh03a:2234_10": "Tattha cittasamuṭṭhānaṃ pavatteyeva,",
  "atk-abh03a:2234_11": "kaṭattārūpaṃ paṭisandhiyampi.",
  "atk-abh03a:2234_12": "Upādārūpanti tasseva ubhayassa visesanaṃ.",
  "atk-abh03a:2235_0": "Kusale khandhe ca mahābhūte ca paṭiccāti ettha cittasamuṭṭhānāva mahābhūtā gahitā.",
  "atk-abh03a:2235_1": "Cittasamuṭṭhānaṃ rūpanti ettha pana bhūtarūpampi upādārūpampi gahitaṃ.",
  "atk-abh03a:2235_2": "“Ekaṃ mahābhūtaṃ paṭicca tayo mahābhūtā”tiādinā nayena hi bhūtarūpampi khandhe ca mahābhūte ca paṭicca uppajjati.",
  "atk-abh03a:2235_3": "Mahābhūte paṭicca upādārūpanti vuttanayena upādārūpampi.",
  "atk-abh03a:2235_4": "Akusalañca abyākatañcāti pañhāvissajjanesupi eseva nayo.",
  "atk-abh03a:2235_5": "Evaṃ hetupaccaye nava pucchā vissajjitā.",
  "atk-abh03a:2235_6": "Etāyeva hi ettha labbhanti,",
  "atk-abh03a:2235_7": "sesā cattālīsa moghapucchāti na vissajjitā.",
  "atk-abh03a:2235_8": "Iminā upāyena ārammaṇapaccayādīsupi pucchāvissajjanānaṃ attho veditabbo.",
  "atk-abh03a:2235_9": "Tattha tattha pana vicāretabbayuttakameva vicārayissāma.",
  "atk-abh03a:2236_0": "54.",
  "atk-abh03a:2236_1": "Ārammaṇapaccaye tāva rūpassa ārammaṇapaccayavasena anuppattito tāsu navasu rūpamissakā pahāya tissova pucchā vissajjitā.",
  "atk-abh03a:2236_2": "Teneva ca kāraṇena “vatthuṃ paṭicca khandhā”ti vatvā “khandhe paṭicca vatthū”ti na vuttaṃ.",
  "atk-abh03a:2236_3": "Na hi taṃ ārammaṇapaccayena uppajjati.",
  "atk-abh03a:2237_0": "55.",
  "atk-abh03a:2237_1": "Adhipatipaccaye vipākābyākatanti lokuttarameva sandhāya vuttaṃ.",
  "atk-abh03a:2237_2": "Tenevettha “paṭisandhikkhaṇe”ti na gahitaṃ.",
  "atk-abh03a:2237_3": "Sesaṃ hetupaccayasadisameva.",
  "atk-abh03a:2238_0": "56. Anantarasamantaresupi rūpaṃ na labbhatīti ārammaṇapaccaye viya tissova pucchā.",
  "atk-abh03a:2239_0": "57.",
  "atk-abh03a:2239_1": "Sahajātapaccaye paṭisandhikkhaṇeti pañcavokāre paṭisandhivasena vuttaṃ.",
  "atk-abh03a:2239_2": "Heṭṭhā pana paccayavibhaṅge “okkantikkhaṇe”ti āgataṃ tampi iminā saddhiṃ atthato ekaṃ,",
  "atk-abh03a:2239_3": "byañjanamattameva hettha nānanti.",
  "atk-abh03a:2239_4": "Apica “tiṇṇaṃ sannipātā gabbhassa avakkanti hotī”ti vacanato okkantīti pañcavokārapaṭisandhiyāvetaṃ nāmaṃ.",
  "atk-abh03a:2239_5": "Paṭisandhīti sabbabhavasādhāraṇaṃ.",
  "atk-abh03a:2239_6": "Idha pana “kaṭattā ca rūpa”ntiādivacanato pañcavokārapaṭisandhiyeva adhippetā.",
  "atk-abh03a:2239_7": "Sā hi rūpassapi arūpassapi paccayabhāvañceva paccayuppannabhāvañca saṅgaṇhāti,",
  "atk-abh03a:2239_8": "tasmā paripuṇṇavissajjanā hotīti gahitā.",
  "atk-abh03a:2239_9": "Bāhiraṃ ekaṃ mahābhūtanti anindriyabaddhesu pathavīpāsāṇādīsu mahābhūtaṃ sandhāya vuttaṃ.",
  "atk-abh03a:2239_10": "Paccayavibhaṅgavārasmiñhi cattāro mahābhūtāti ajjhattikañca bāhirañca ekato katvā gahitaṃ.",
  "atk-abh03a:2239_11": "Saṅkhepadesanā hi sā.",
  "atk-abh03a:2239_12": "Ayaṃ pana vitthāradesanā,",
  "atk-abh03a:2239_13": "tasmā sabbaṃ vibhajitvā dassento “bāhiraṃ ekaṃ mahābhūta”ntiādimāha.",
  "atk-abh03a:2239_14": "Asaññasattānaṃ ekaṃ mahābhūtaṃ paṭiccāti dvisantatisamuṭṭhānabhūtavasena vuttaṃ.",
  "atk-abh03a:2239_15": "Mahābhūte paṭicca kaṭattārūpanti idaṃ pana kammasamuṭṭhānavaseneva vuttaṃ.",
  "atk-abh03a:2239_16": "Upādārūpanti utusamuṭṭhānavaseneva.",
  "atk-abh03a:2240_0": "58.",
  "atk-abh03a:2240_1": "Aññamaññapaccaye khandhe paṭicca vatthu,",
  "atk-abh03a:2240_2": "vatthuṃ paṭicca khandhāti catunnampi khandhānaṃ ekato vatthunā aññamaññapaccayataṃ dassetuṃ vuttaṃ.",
  "atk-abh03a:2241_0": "59.",
  "atk-abh03a:2241_1": "Nissayapaccaye yasmā paṭiccattho nāma sahajātattho,",
  "atk-abh03a:2241_2": "tasmā yā heṭṭhā paccayavibhaṅgavāre cakkhāyatanādīnaṃ nissayapaccayatā dassitā,",
  "atk-abh03a:2241_3": "na sā gahitā.",
  "atk-abh03a:2241_4": "Cakkhāyatanādīni hi purejātāni hutvā paccayā honti,",
  "atk-abh03a:2241_5": "idha sahajātameva labbhati.",
  "atk-abh03a:2241_6": "Teneva vuttaṃ –",
  "atk-abh03a:2241_7": "“nissayapaccayo sahajātapaccayasadiso”ti.",
  "atk-abh03a:2242_0": "60.",
  "atk-abh03a:2242_1": "Upanissayapaccaye rūpassa upanissayapaccayābhāvā tīṇeva vissajjanāni labbhanti,",
  "atk-abh03a:2242_2": "tena vuttaṃ “ārammaṇapaccayasadisa”nti.",
  "atk-abh03a:2242_3": "Tattha kiñcāpi na sabbe kusalākusalābyākatā ārammaṇūpanissayaṃ labhanti,",
  "atk-abh03a:2242_4": "ye pana labhanti,",
  "atk-abh03a:2242_5": "tesaṃ vasenetaṃ vuttanti veditabbaṃ.",
  "atk-abh03a:2243_0": "61.",
  "atk-abh03a:2243_1": "Purejātapaccaye vatthuṃ purejātapaccayāti vatthuṃ paṭicca vatthunā purejātapaccayataṃ sādhentena uppajjantīti attho.",
  "atk-abh03a:2243_2": "Vipākābyākataṃ ekaṃ khandhanti ettha yaṃ vipākābyākatassa vatthu okkantikkhaṇe sahajātapaccayo hoti,",
  "atk-abh03a:2243_3": "taṃ purejātapaccayabhājaniyattā idha na gahetabbaṃ.",
  "atk-abh03a:2243_4": "Yepi kusalādayo āruppe purejātapaccayaṃ na labhanti,",
  "atk-abh03a:2243_5": "tepi purejātapaccayabhājaniyatoyeva idha na gahetabbā.",
  "atk-abh03a:2243_6": "Ārammaṇaṃ pana niyamato purejātapaccayabhāvaṃ na labhati.",
  "atk-abh03a:2243_7": "Rūpāyatanādīni hi cakkhuviññāṇādīnaṃyeva purejātapaccayataṃ sādhenti,",
  "atk-abh03a:2243_8": "manoviññāṇadhātuyā atītānāgatānipi ārammaṇaṃ hontiyeva.",
  "atk-abh03a:2243_9": "Tasmā idha na gahitaṃ.",
  "atk-abh03a:2243_10": "Khandhavasena hi ayaṃ desanā,",
  "atk-abh03a:2243_11": "na viññāṇadhātuvasena.",
  "atk-abh03a:2243_12": "“Vipākābyākataṃ ekaṃ khandha”nti desanāya ca sabbāpi viññāṇadhātuyo gahitā,",
  "atk-abh03a:2243_13": "na cakkhuviññāṇadhātuādayo evāti.",
  "atk-abh03a:2244_0": "Pacchājāto kusalākusalānaṃ paccayo na hoti,",
  "atk-abh03a:2244_1": "abyākatassapi upatthambhakova na janako,",
  "atk-abh03a:2244_2": "tasmā “uppajjati pacchājātapaccayā”ti evaṃ vattabbo ekadhammopi natthīti pacchājātapaccayavasena vissajjanaṃ na kataṃ.",
  "atk-abh03a:2245_0": "62.",
  "atk-abh03a:2245_1": "Āsevanapaccaye kāmaṃ sabbā kiriyā āsevanapaccayaṃ na labhanti,",
  "atk-abh03a:2245_2": "labbhamānavasena pana “kiriyābyākata”nti vuttaṃ.",
  "atk-abh03a:2245_3": "Tasmā javanakiriyāvettha gahitāti veditabbā.",
  "atk-abh03a:2246_0": "63.",
  "atk-abh03a:2246_1": "Kammapaccaye kusalākusalesu ekakkhaṇiko kammapaccayo veditabbo,",
  "atk-abh03a:2246_2": "tathā kiriyābyākate.",
  "atk-abh03a:2246_3": "Vipākābyākate pana nānākkhaṇikopi,",
  "atk-abh03a:2246_4": "tathā paṭisandhikkhaṇe mahābhūtānaṃ.",
  "atk-abh03a:2246_5": "Cittasamuṭṭhānānaṃ pana ekakkhaṇiko.",
  "atk-abh03a:2246_6": "Kaṭattārūpānaṃ nānākkhaṇikova tathā asaññasattarūpānaṃ.",
  "atk-abh03a:2246_7": "Kaṭattārūpaṃ panettha jīvitindriyaṃ.",
  "atk-abh03a:2246_8": "Sesaṃ na ekantato kammasamuṭṭhānattā upādārūpanti vuttaṃ.",
  "atk-abh03a:2246_9": "Evaṃ santepi idha kammasamuṭṭhānameva adhippetaṃ.",
  "atk-abh03a:2247_0": "64.",
  "atk-abh03a:2247_1": "Vipākapaccaye kusalākusalaṃ kiriyañca na labbhatīti abyākatavaseneva vissajjanaṃ kataṃ.",
  "atk-abh03a:2247_2": "Cittasamuṭṭhānanti vipākacittasamuṭṭhānameva.",
  "atk-abh03a:2247_3": "Kaṭattārūpanti yathālābhavasena indriyarūpañca vatthurūpañca.",
  "atk-abh03a:2247_4": "Upādārūpanti tadavasesaṃ tasmiṃ samaye vijjamānakaṃ upādārūpaṃ.",
  "atk-abh03a:2248_0": "65.",
  "atk-abh03a:2248_1": "Āhārapaccaye sabbesampi kusalādīnaṃ khandhānaṃ cittasamuṭṭhānarūpassa ca arūpāhāravasena uppatti veditabbā,",
  "atk-abh03a:2248_2": "tathā paṭisandhikkhaṇe mahābhūtānaṃ.",
  "atk-abh03a:2248_3": "Cittasamuṭṭhānanti bhavaṅgādicittasamuṭṭhānaṃ.",
  "atk-abh03a:2248_4": "Āhārasamuṭṭhānanti kabaḷīkārāhārasamuṭṭhānaṃ.",
  "atk-abh03a:2248_5": "Cittasamuṭṭhānanti kusalākusalacittasamuṭṭhānameva.",
  "atk-abh03a:2248_6": "Paccayavibhaṅgavāre āhārapaṭipāṭiyā paṭhamaṃ kabaḷīkāro āhāro dassito,",
  "atk-abh03a:2248_7": "idha pana kusalaṃ dhammanti pucchāvasena paṭhamaṃ arūpāhārā dassitāti veditabbā.",
  "atk-abh03a:2249_0": "66.",
  "atk-abh03a:2249_1": "Indriyapaccaye paccayavibhaṅge indriyapaṭipāṭiyā paṭhamaṃ cakkhundriyādīni dassitāni,",
  "atk-abh03a:2249_2": "idha pana kusalādipucchāvasena paṭhamaṃ arūpindriyānaṃ paccayatā dassitā.",
  "atk-abh03a:2249_3": "Tattha kusalādīsu yathālābhavasena arūpindriyā gahetabbā.",
  "atk-abh03a:2249_4": "Asaññasattānaṃ bhūtarūpesupi jīvitindriyanti.",
  "atk-abh03a:2250_0": "67. Jhānamaggapaccayesu hetupaccayasadisameva vissajjanaṃ, tenevettha “hetupaccayasadisa”nti vuttaṃ.",
  "atk-abh03a:2251_0": "68.",
  "atk-abh03a:2251_1": "Sampayuttapaccaye vissajjanaṃ ārammaṇapaccayagatikaṃ,",
  "atk-abh03a:2251_2": "tenevettha “ārammaṇapaccayasadisa”nti vuttaṃ.",
  "atk-abh03a:2252_0": "69.",
  "atk-abh03a:2252_1": "Vippayuttapaccaye vatthuṃ vippayuttapaccayāti vatthuṃ paṭicca vippayuttapaccayā,",
  "atk-abh03a:2252_2": "vatthunā vippayuttapaccayataṃ sādhentena uppajjantīti attho.",
  "atk-abh03a:2252_3": "Khandhe vippayuttapaccayāti khandhe paṭicca vippayuttapaccayā,",
  "atk-abh03a:2252_4": "khandhehi vippayuttapaccayataṃ sādhentehi uppajjatīti attho.",
  "atk-abh03a:2252_5": "Khandhā vatthuṃ vippayuttapaccayāti vatthuṃ paṭicca khandhā vippayuttapaccayā.",
  "atk-abh03a:2252_6": "Vatthunā vippayuttapaccayataṃ sādhentena uppajjantīti attho.",
  "atk-abh03a:2252_7": "Cittasamuṭṭhānarūpaṃ khandhe vippayuttapaccayāti khandhe paṭicca vippayuttapaccayā cittasamuṭṭhānaṃ rūpaṃ",
  "atk-abh03a:2252_8": "khandhehi vippayuttapaccayataṃ sādhentehi uppajjatīti attho.",
  "atk-abh03a:2252_9": "Sesavissajjanesupi vatthuṃ vippayuttapaccayātiādīsupi vuttanayenevattho veditabbo.",
  "atk-abh03a:2252_10": "Vipākābyākate cettha vatthuggahaṇena cakkhādīni saṅgahitabbāni.",
  "atk-abh03a:2252_11": "Ekaṃ mahābhūtantiādi rūpābyākatassa paccayabhāvaṃ dassetuṃ vuttaṃ.",
  "atk-abh03a:2252_12": "Cittasamuṭṭhānanti abyākatacittasamuṭṭhānampi kusalākusalacittasamuṭṭhānampi.",
  "atk-abh03a:2253_0": "70. Atthipaccaye sabbaṃ sahajātapaccayagatikaṃ. Tenevettha “sahajātapaccayasadisa”nti vuttaṃ.",
  "atk-abh03a:2254_0": "71- 72.",
  "atk-abh03a:2254_1": "Natthivigatā ārammaṇapaccayagatikā,",
  "atk-abh03a:2254_2": "avigataṃ sahajātagatikaṃ.",
  "atk-abh03a:2254_3": "Tenevettha “ārammaṇapaccayasadisaṃ,",
  "atk-abh03a:2254_4": "sahajātapaccayasadisa”nti vuttaṃ.",
  "atk-abh03a:2254_5": "Ime tevīsati paccayāti saṅkhipitvā dassitānaṃ vasenetaṃ vuttaṃ.",
  "atk-abh03a:2254_6": "Vitthāretabbāti yā pucchā vissajjanaṃ labhanti,",
  "atk-abh03a:2254_7": "tāsaṃ vasena vitthāretabbā.",
  "atk-abh03a:2254_8": "Ayaṃ hetupaccayaṃ ādiṃ katvā ekamūlake paccayānulome paṭiccavārassa kusalattikavissajjane atthavaṇṇanā.",
  "atk-abh03a:2255_0": "(2.) Saṅkhyāvāro",
  "atk-abh03a:2256_0": "73.",
  "atk-abh03a:2256_1": "Idāni ye ettha hetupaccayādīsu ekekasmiṃ paccaye vissajjanavārā laddhā,",
  "atk-abh03a:2256_2": "te gaṇanavasena dassetuṃ hetuyā navātiādi āraddhaṃ.",
  "atk-abh03a:2256_3": "Tattha hetuyā navāti hetupaccaye nava pucchāvissajjanavārā honti.",
  "atk-abh03a:2256_4": "Seyyathidaṃ –",
  "atk-abh03a:2256_5": "kusalena kusalaṃ,",
  "atk-abh03a:2256_6": "kusalena abyākataṃ,",
  "atk-abh03a:2256_7": "kusalena kusalābyākataṃ;",
  "atk-abh03a:2256_8": "akusalena akusalaṃ,",
  "atk-abh03a:2256_9": "akusalena abyākataṃ,",
  "atk-abh03a:2256_10": "akusalena akusalābyākataṃ,",
  "atk-abh03a:2256_11": "abyākatena abyākataṃ,",
  "atk-abh03a:2256_12": "kusalābyākatena abyākataṃ,",
  "atk-abh03a:2256_13": "akusalābyākatena abyākatanti.",
  "atk-abh03a:2257_0": "Ārammaṇe tīṇīti kusalena kusalaṃ,",
  "atk-abh03a:2257_1": "akusalena akusalaṃ,",
  "atk-abh03a:2257_2": "abyākatena abyākataṃ.",
  "atk-abh03a:2257_3": "Adhipatiyā navāti hetuyā vuttasadisāva.",
  "atk-abh03a:2257_4": "Dvādasasu hi paccayesu nava navāti vuttaṃ.",
  "atk-abh03a:2257_5": "Sabbesupi pucchāvissajjanāni hetupaccayasadisāneva.",
  "atk-abh03a:2257_6": "Vibhaṅge pana atthi viseso.",
  "atk-abh03a:2257_7": "Dasasu paccayesu tīṇi tīṇīti vuttaṃ.",
  "atk-abh03a:2257_8": "Sabbesupi pucchāvissajjanāni ārammaṇasadisāneva.",
  "atk-abh03a:2257_9": "Vibhaṅge pana atthi viseso.",
  "atk-abh03a:2257_10": "Aññamaññapaccayasmiñhi abyākatapadassa vissajjane rūpampi labbhati,",
  "atk-abh03a:2257_11": "tathā purejātapaccaye.",
  "atk-abh03a:2257_12": "Āsevanapaccaye vipākāni ceva vīthicittāni ca na labbhanti.",
  "atk-abh03a:2257_13": "Vipāke ekanti abyākatameva.",
  "atk-abh03a:2257_14": "Evamettha saṅkhepato nava tīṇi ekanti,",
  "atk-abh03a:2257_15": "tividhova vāraparicchedo.",
  "atk-abh03a:2257_16": "Vitthārato dvādasa navakā,",
  "atk-abh03a:2257_17": "dasa tikā,",
  "atk-abh03a:2257_18": "ekaṃ ekakanti sabbesupi tevīsatiyā paccayesu ekūnacattālīsādhikaṃ vārasataṃ hoti,",
  "atk-abh03a:2257_19": "ekūnacattālīsādhikañca pucchāsataṃ.",
  "atk-abh03a:2257_20": "Ekūnacattālīsādhikaṃ pucchāvissajjanasatantipi tasseva nāmaṃ.",
  "atk-abh03a:2258_0": "74.",
  "atk-abh03a:2258_1": "Evaṃ hetupaccayādike ekamūlake gaṇanaṃ dassetvā ito paresu dumūlakādīsu vitthāradesanaṃ saṅkhipitvā ekamūlake",
  "atk-abh03a:2258_2": "dassitāya desanāya labbhamānagaṇanaññeva ādāya vāraparicchedaṃ dassetuṃ dumūlake tāva hetupaccayā ārammaṇe",
  "atk-abh03a:2258_3": "tīṇītiādimāha.",
  "atk-abh03a:2258_4": "Tatridaṃ lakkhaṇaṃ –",
  "atk-abh03a:2258_5": "bahugaṇanopi paccayo abahugaṇanena saddhiṃ yutto tena samānagaṇanova hoti.",
  "atk-abh03a:2258_6": "Tena vuttaṃ “hetupaccayā ārammaṇe tīṇī”ti.",
  "atk-abh03a:2258_7": "Hetuārammaṇaduke ārammaṇe vuttāni tīṇeva vissajjanāni labbhantīti attho.",
  "atk-abh03a:2258_8": "Samānagaṇano pana samānagaṇanena saddhiṃ yutto aparihīnagaṇanova hoti.",
  "atk-abh03a:2258_9": "Tena vuttaṃ “hetupaccayā adhipatiyā navā”ti.",
  "atk-abh03a:2258_10": "Hetādhipatiduke naveva vissajjanāni labbhantīti attho.",
  "atk-abh03a:2258_11": "Vipāke ekanti hetuvipākaduke vipāke vuttaṃ ekameva vissajjanaṃ labbhatīti evaṃ tāva dumūlake vāraparicchedo veditabbo.",
  "atk-abh03a:2259_0": "75.",
  "atk-abh03a:2259_1": "Timūlakādīsupi idameva lakkhaṇaṃ.",
  "atk-abh03a:2259_2": "Tenevāha –",
  "atk-abh03a:2259_3": "hetupaccayā ārammaṇapaccayā adhipatiyā tīṇīti.",
  "atk-abh03a:2259_4": "Hetārammaṇādhipati tike ārammaṇe vuttāni tīṇeva vissajjanāni labbhantīti attho.",
  "atk-abh03a:2259_5": "Evaṃ sabbattha nayo netabbo.",
  "atk-abh03a:2260_0": "76- 79.",
  "atk-abh03a:2260_1": "Dvādasamūlake pana vipākapaccayo na labbhati,",
  "atk-abh03a:2260_2": "tasmā āsevanapaccayā kamme tīṇīti vatvā vipākaṃ aparāmasitvā āhāre tīṇīti vuttaṃ.",
  "atk-abh03a:2260_3": "Terasamūlakādīsupi eseva nayo.",
  "atk-abh03a:2260_4": "Te pana saṅkhipitvā tevīsatimūlakovettha dassito.",
  "atk-abh03a:2260_5": "So duvidho hoti –",
  "atk-abh03a:2260_6": "sāsevano vā savipāko vā.",
  "atk-abh03a:2260_7": "Tattha paṭhamaṃ sāsevano dassito,",
  "atk-abh03a:2260_8": "so tīṇeva vissajjanāni labhati.",
  "atk-abh03a:2260_9": "Tena vuttaṃ “āsevanapaccayā avigate tīṇī”ti.",
  "atk-abh03a:2260_10": "Savipāko pana āsevanaṃ na labhati,",
  "atk-abh03a:2260_11": "tasmā taṃ pahāya vipākavasena gaṇanāya dassanatthaṃ anantarāyeva “hetupaccayā…pe…",
  "atk-abh03a:2260_12": "vipākapaccayā āhāre eka”nti ekaṃ nayaṃ dassetvā pacchā tevīsatimūlakova dassito.",
  "atk-abh03a:2260_13": "Etesu pana dvīsu tevīsatimūlakesu kiñcāpi ekasmiṃ vipākapaccayo natthi,",
  "atk-abh03a:2260_14": "ekasmiṃ āsevanapaccayo,",
  "atk-abh03a:2260_15": "pacchājātapaccayo pana ubhayatthāpi.",
  "atk-abh03a:2260_16": "Ruḷhīsaddena panete tevīsatimūlakātveva veditabbā.",
  "atk-abh03a:2260_17": "Tesu sāsevane āsevanassa vasena sabbattha tīṇeva vissajjanāni,",
  "atk-abh03a:2260_18": "savipāke vipākapaccayassa vasena ekamevāti ayaṃ hetupaccayaṃ ādiṃ katvā ekamūlakādīsu gaṇanā.",
  "atk-abh03a:2261_0": "Yaṃ panetaṃ hetumūlakānantaraṃ “ārammaṇe ṭhitena sabbattha tīṇeva pañhā”ti vuttaṃ,",
  "atk-abh03a:2261_1": "taṃ ārammaṇapaccayaṃ ādiṃ katvā ekamūlakepi dumūlakādīsupi sabbattha ārammaṇapade ceva ārammaṇena saddhiṃ",
  "atk-abh03a:2261_2": "sesapaccayayojanāsu ca yattha navahi bhavitabbaṃ,",
  "atk-abh03a:2261_3": "tattha tayova pañhā hontīti dassanatthaṃ vuttaṃ.",
  "atk-abh03a:2261_4": "Vipākapade pana vipākapadena saddhiṃ sesapaccayayojanāsu ca ekova pañho hotīti.",
  "atk-abh03a:2261_5": "Iti yaṃ heṭṭhā avocumha “bahugaṇanopi paccayo abahugaṇanena saddhiṃ yutto tena samānagaṇano hotī”ti,",
  "atk-abh03a:2261_6": "taṃ suvuttameva.",
  "atk-abh03a:2262_0": "80- 85.",
  "atk-abh03a:2262_1": "Idāni ye ārammaṇādīnaṃ paccayānaṃ vasena ekamūlakādayo dassetabbā,",
  "atk-abh03a:2262_2": "tesu ekamūlako tāva hetuekamūlakeneva sadisoti ekasmimpi paccaye na dassito.",
  "atk-abh03a:2262_3": "Ārammaṇapaccayavasena pana dumūlake gaṇanaṃ dassetuṃ ārammaṇapaccayā hetuyā tīṇi,",
  "atk-abh03a:2262_4": "adhipatiyā tīṇi…pe…",
  "atk-abh03a:2262_5": "avigate tīṇīti vuttaṃ.",
  "atk-abh03a:2262_6": "Ettha ca “ārammaṇapaccayā adhipatiyā tīṇi…pe…",
  "atk-abh03a:2262_7": "avigate tīṇī”ti vattabbe ye hetupaccayādayo paccayā bahugaṇanā,",
  "atk-abh03a:2262_8": "tesaṃ ūnataragaṇanehi ca samānagaṇanehi ca saddhiṃ saṃsandane yā gaṇanā labbhati,",
  "atk-abh03a:2262_9": "taṃ dassetuṃ ārammaṇapaccayassa purimabhāge ṭhitampi hetupaccayaṃ pacchimabhāgeva ṭhapetvā “ārammaṇapaccayā hetuyā tīṇī”ti vuttaṃ.",
  "atk-abh03a:2262_10": "Tenetaṃ āvi karoti –",
  "atk-abh03a:2262_11": "ārammaṇapaccayo yena yena bahutaragaṇanena vā samānagaṇanena vā paccayena saddhiṃ dukatikādibhedaṃ gacchati,",
  "atk-abh03a:2262_12": "sabbattha tīṇeva pañhāvissajjanāni veditabbāni.",
  "atk-abh03a:2262_13": "Vipākapaccayena pana saddhiṃ saṃsandane ekameva labbhati,",
  "atk-abh03a:2262_14": "taṃ vipākapaccayādikāya gaṇanāya āvi bhavissatīti idha na dassitaṃ.",
  "atk-abh03a:2262_15": "Yā cesā dumūlake gaṇanā dassitā,",
  "atk-abh03a:2262_16": "timūlakādīsupi esāva gaṇanāti ārammaṇapaccayavasena timūlakādayo na vitthāritā.",
  "atk-abh03a:2263_0": "Idāni adhipatipaccayādivasena dumūlakādīsu gaṇanaṃ dassetuṃ adhipatipaccayā hetuyā navātiādi vuttaṃ.",
  "atk-abh03a:2263_1": "Tatthāpi vuttanayeneva paccayasanniveso veditabbo.",
  "atk-abh03a:2263_2": "Yathā ca adhipatipaccayā hetuyā nava,",
  "atk-abh03a:2263_3": "evaṃ sesesupi hetunā samānagaṇanāsu naveva.",
  "atk-abh03a:2263_4": "Iti yo yo paccayo ādimhi tiṭṭhati,",
  "atk-abh03a:2263_5": "tena tena saddhiṃ samānagaṇanānaṃ saṃsandane ādimhi ṭhitassa vasena gaṇanā hoti.",
  "atk-abh03a:2263_6": "Tena pana saddhiṃ ūnataragaṇanānaṃ saṃsandane ūnataragaṇanānaṃyeva vasena gaṇanā hotīti veditabbo.",
  "atk-abh03a:2263_7": "Yathā ca ārammaṇapaccayavasena evaṃ adhipatipaccayavasenāpi tato paresaṃ anantarādīnaṃ vasenāpi timūlakādayo na vitthāritā.",
  "atk-abh03a:2263_8": "Tasmā dumūlake dassitagaṇanāvaseneva sabbattha sādhetabbā.",
  "atk-abh03a:2263_9": "Teneva vuttaṃ “ekekaṃ paccayaṃ mūlakaṃ kātuna sajjhāyamaggena gaṇetabbā”ti.",
  "atk-abh03a:2264_0": "Paccayānulomavaṇṇanā.",
  "atk-abh03a:2265_0": "Paṭiccavāro",
  "atk-abh03a:2266_0": "Paccayapaccanīyavaṇṇanā",
  "atk-abh03a:2267_0": "86- 87.",
  "atk-abh03a:2267_1": "Paccayapaccanīyaṃ pana yasmā kusalapade na labbhati kusaladhammassa hetupaccayena vinā anuppattito,",
  "atk-abh03a:2267_2": "tasmā akusalaṃ dhammaṃ paṭiccātiādi āraddhaṃ.",
  "atk-abh03a:2267_3": "Tattha nahetupaccayāti hetupaccayapaṭikkhepo hetupaccayaṃ vinā aññena paccayena uppajjatīti attho.",
  "atk-abh03a:2267_4": "Vicikicchāsahagato uddhaccasahagato mohoti ayañhi sampayuttadhammānañceva cittasamuṭṭhānarūpassa ca sayaṃ hetupaccayo hoti,",
  "atk-abh03a:2267_5": "aññassa pana sampayuttahetuno abhāvā na hetupaccayā uppajjatīti ṭhapetvā hetupaccayaṃ sesehi attano anurūpapaccayehi uppajjati.",
  "atk-abh03a:2267_6": "Iminā nayena sabbapaccayapaṭikkhepesu attho veditabbo.",
  "atk-abh03a:2267_7": "Ahetukaṃ vipākābyākatanti idaṃ rūpasamuṭṭhāpakavaseneva veditabbaṃ.",
  "atk-abh03a:2267_8": "Aññesupi evarūpesu eseva nayo.",
  "atk-abh03a:2268_0": "88.",
  "atk-abh03a:2268_1": "Naadhipatipaccaye kāmaṃ adhipatipi attanā saddhiṃ dutiyassa adhipatino abhāvā naadhipatipaccayaṃ labhati,",
  "atk-abh03a:2268_2": "yathā pana vicikicchuddhaccasahagato moho ahetuko,",
  "atk-abh03a:2268_3": "na tathā adhipatayo eva nirādhipati.",
  "atk-abh03a:2268_4": "Chandādīsu pana aññataraṃ adhipatiṃ akatvā kusalādīnaṃ uppattikāle sabbepi kusalādayo nirādhipatino.",
  "atk-abh03a:2268_5": "Tasmā mohaṃ viya visuṃ adhipatimattameva anuddharitvā sabbasaṅgāhikavasena esā “ekaṃ khandhaṃ paṭicca tayo khandhā”tiādikā desanā katāti veditabbā.",
  "atk-abh03a:2269_0": "89.",
  "atk-abh03a:2269_1": "Nānantaranasamanantaresu nārammaṇe viya rūpameva paccayuppannaṃ.",
  "atk-abh03a:2269_2": "Tena vuttaṃ “nārammaṇapaccayasadisa”nti.",
  "atk-abh03a:2269_3": "Sahajātapaccayo parihīno.",
  "atk-abh03a:2269_4": "Yathā cesa,",
  "atk-abh03a:2269_5": "tathā nissayaatthiavigatapaccayāpi.",
  "atk-abh03a:2269_6": "Kiṃ kāraṇā?",
  "atk-abh03a:2269_7": "Etehi vinā kassaci anuppattito.",
  "atk-abh03a:2269_8": "Sahajātanissayaatthiavigatapaccayepi hi paccakkhāya ekopi rūpārūpadhammo nuppajjati,",
  "atk-abh03a:2269_9": "tasmā te parihīnā.",
  "atk-abh03a:2270_0": "90.",
  "atk-abh03a:2270_1": "Naaññamaññapaccayavibhaṅge paṭisandhikkhaṇe vipākābyākate khandhe paṭicca kaṭattārūpanti hadayavatthuvajjaṃ veditabbaṃ.",
  "atk-abh03a:2271_0": "91.",
  "atk-abh03a:2271_1": "Naupanissayapaccayavibhaṅge rūpameva paccayuppannaṃ,",
  "atk-abh03a:2271_2": "tañhi upanissayaṃ na labhati.",
  "atk-abh03a:2271_3": "Arūpaṃ pana kiñcāpi ārammaṇūpanissayapakatūpanissaye na labheyya,",
  "atk-abh03a:2271_4": "anantarūpanissayamuttakaṃ pana natthi.",
  "atk-abh03a:2271_5": "Tena vuttaṃ “nārammaṇapaccayasadisa”nti.",
  "atk-abh03a:2272_0": "92. Napurejāte cittasamuṭṭhānarūpanti pañcavokāravasena vuttaṃ.",
  "atk-abh03a:2273_0": "93.",
  "atk-abh03a:2273_1": "Napacchājātapaccayāti ettha sahajātapurejātapaccayā saṅgahaṃ gacchanti.",
  "atk-abh03a:2273_2": "Tasmā sahajātapaccayasadisā ettha pāḷi,",
  "atk-abh03a:2273_3": "sā naadhipatipaccaye vitthāritāti idha saṅkhittā.",
  "atk-abh03a:2273_4": "Nāsevanapaccaye kusalākusalā paṭhamajavanavasena veditabbā,",
  "atk-abh03a:2273_5": "tathā kiriyābyākataṃ.",
  "atk-abh03a:2273_6": "Pāḷi pana idhāpi naadhipatipaccaye vitthāritavasena veditabbā.",
  "atk-abh03a:2273_7": "Tenevāha –",
  "atk-abh03a:2273_8": "“napacchājātapaccayampi nāsevanapaccayampi nādhipatipaccayasadisa”nti.",
  "atk-abh03a:2274_0": "94- 97.",
  "atk-abh03a:2274_1": "Nakammapaccaye vipākacetanā nānākkhaṇikakammapaccayaṃ labhatīti na gahitā.",
  "atk-abh03a:2274_2": "Nāhārapaccaye ekaccaṃ rūpameva paccayuppannaṃ,",
  "atk-abh03a:2274_3": "tathā naindriyapaccaye.",
  "atk-abh03a:2275_0": "98.",
  "atk-abh03a:2275_1": "Najhānapaccaye pañcaviññāṇadhammā ceva ekaccañca rūpaṃ paccayuppannaṃ.",
  "atk-abh03a:2275_2": "Pañcaviññāṇasmiñhi vedanā ca cittekaggatā ca dubbalattā upanijjhānalakkhaṇaṃ na pāpuṇantīti jhānapaccaye na gahitā.",
  "atk-abh03a:2276_0": "99- 102.",
  "atk-abh03a:2276_1": "Namaggapaccaye ahetukavipākakiriyañceva ekaccañca rūpaṃ paccayuppannaṃ.",
  "atk-abh03a:2276_2": "Nasampayuttanonatthinovigatesu rūpameva paccayuppannaṃ.",
  "atk-abh03a:2276_3": "Tena vuttaṃ “nārammaṇapaccayasadisa”nti.",
  "atk-abh03a:2277_0": "103. Nahetuyā dveti ekamūlakagaṇanāya yathāpāḷimeva niyyāti.",
  "atk-abh03a:2278_0": "104.",
  "atk-abh03a:2278_1": "Dumūlake nahetupaccayā nārammaṇe ekanti ettha kiñcāpi bahugaṇanena saddhiṃ ūnataragaṇanassa saṃsandane",
  "atk-abh03a:2278_2": "ūnataragaṇanavasena nahetuyā viya dvīhi bhavitabbaṃ.",
  "atk-abh03a:2278_3": "Nārammaṇavasena pana arūpadhammānaṃ parihīnattā abyākataṃ paṭicca rūpābyākatassa uppattiṃ sandhāya “eka”nti vuttaṃ.",
  "atk-abh03a:2278_4": "Sabbesu ekakesupi eseva nayo.",
  "atk-abh03a:2278_5": "Dveti vuttaṭṭhāne pana nahetuyā laddhavasena vāradvayaṃ veditabbaṃ.",
  "atk-abh03a:2279_0": "105- 106.",
  "atk-abh03a:2279_1": "Timūlakādīsu pana sabbesu nārammaṇapaccayassa aparihīnattā ekameva vissajjananti ayaṃ paccanīye nahetupaccayaṃ ādiṃ katvā ekamūlakādīsu gaṇanā.",
  "atk-abh03a:2280_0": "107- 130.",
  "atk-abh03a:2280_1": "Nārammaṇapaccayādayo pana ekamūlake tāva purimena sadisattā idhāpi na dassitāyeva.",
  "atk-abh03a:2280_2": "Nārammaṇapaccayavasena dumūlake nārammaṇapaccayā,",
  "atk-abh03a:2280_3": "nahetuyā ekanti nahetudumūlake vuttameva.",
  "atk-abh03a:2280_4": "Nādhipatiyā pañcāti nārammaṇapaccaye laddhavasena veditabbāti evaṃ sabbasaṃsandanesu ūnataragaṇanasseva paccayassa vasena gaṇanā veditabbā.",
  "atk-abh03a:2280_5": "Yattha yattha ca nārammaṇapaccayo pavisati,",
  "atk-abh03a:2280_6": "tattha tattha rūpameva paccayuppannaṃ.",
  "atk-abh03a:2280_7": "Nānantaranasamanantaranaaññamaññanaupanissayanāhāranaindriyanasampayuttanonatthinovigatapaccayānaṃ paviṭṭhaṭṭhānepi eseva nayo.",
  "atk-abh03a:2280_8": "Nāhāranaindriyanajhānanamaggapaccayā sabbattha sadisavissajjanā.",
  "atk-abh03a:2280_9": "Nasahajātādicatukkaṃ idhāpi parihīnamevāti idamettha lakkhaṇaṃ.",
  "atk-abh03a:2280_10": "Iminā pana lakkhaṇena sabbesu dumūlakādīsu “ayaṃ paccayo mūlaṃ,",
  "atk-abh03a:2280_11": "ayamettha dumūlako,",
  "atk-abh03a:2280_12": "ayaṃ timūlako,",
  "atk-abh03a:2280_13": "ayaṃ sabbamūlako”ti sallakkhetvā ūnataragaṇanassa paccayassa vasena gaṇanā veditabbāti.",
  "atk-abh03a:2281_0": "Paccayapaccanīyavaṇṇanā.",
  "atk-abh03a:2282_0": "Paccayānulomapaccanīyavaṇṇanā",
  "atk-abh03a:2283_0": "131- 189.",
  "atk-abh03a:2283_1": "Idāni anulomapaccanīye gaṇanaṃ dassetuṃ hetupaccayā nārammaṇe pañcātiādi āraddhaṃ.",
  "atk-abh03a:2283_2": "Tattha hetādhipatimaggapaccayesu anulomato ṭhitesu sahajātādayo cattāro sabbaṭṭhānikapaccayā,",
  "atk-abh03a:2283_3": "āhārindriyajhānamaggapaccayā cattāroti ime aṭṭha paccanīyato na labbhanti.",
  "atk-abh03a:2283_4": "Hetupaccayādivasena hi uppajjamāno dhammo ime aṭṭha paccaye alabhanto nāma natthi.",
  "atk-abh03a:2283_5": "Ārammaṇaanantarasamanantaraupanissayasampayuttanatthivigatapaccayesu pana anulomato ṭhitesu arūpaṭṭhānikā paccanīkato na labbhanti.",
  "atk-abh03a:2283_6": "Na hi ārammaṇapaccayādīhi uppajjamānā anantarasamanantarapaccayādayo na labhanti.",
  "atk-abh03a:2283_7": "Sahajātaaññamaññanissayakammāhārindriyaatthiavigatapaccayesu pana anulomato ṭhitesu cattāro sabbaṭṭhānikāyeva,",
  "atk-abh03a:2283_8": "paccanīkato na labbhanti.",
  "atk-abh03a:2283_9": "Etesañhi paccayānaṃ vasena uppajjamāno sabbaṭṭhānike alabhanto nāma natthi.",
  "atk-abh03a:2283_10": "Pacchājātapaccayassa anulomato ṭhānaṃ nāma natthi.",
  "atk-abh03a:2283_11": "Evaṃ sesesu anulomato ṭhitesu ye ca labbhanti,",
  "atk-abh03a:2283_12": "ye ca na labbhanti,",
  "atk-abh03a:2283_13": "te sallakkhetvā sabbesupi dumūlakādīsu nayesu tesaṃ tesaṃ paccayānaṃ saṃsandane ūnataragaṇanānaṃyeva vasena gaṇanā veditabbāti.",
  "atk-abh03a:2284_0": "Paccayānulomapaccanīyavaṇṇanā.",
  "atk-abh03a:2285_0": "Paccayapaccanīyānulomavaṇṇanā",
  "atk-abh03a:2286_0": "190.",
  "atk-abh03a:2286_1": "Idāni paccanīyānulome gaṇanaṃ dassetuṃ nahetupaccayā ārammaṇe dvetiādi āraddhaṃ.",
  "atk-abh03a:2286_2": "Tattha hetumhi paccanīkato ṭhite ṭhapetvā adhipatiṃ avasesā anulomato labbhanti.",
  "atk-abh03a:2286_3": "Pacchājāto pana anulomato sabbattheva na labbhati,",
  "atk-abh03a:2286_4": "ye nava paccayā “arūpānaññevā”ti vuttā,",
  "atk-abh03a:2286_5": "tesu purejātañca āsevanañca ṭhapetvā avasesesu sattasu paccanīkato ṭhitesu sesā arūpaṭṭhānikā anulomato na labbhanti.",
  "atk-abh03a:2286_6": "Yo hi ārammaṇādīhi nuppajjati,",
  "atk-abh03a:2286_7": "na so anantarādayo labhati.",
  "atk-abh03a:2286_8": "Paṭisandhivipāko pana purejātato,",
  "atk-abh03a:2286_9": "sabbavipāko ca saddhiṃ kiriyamanodhātuyā āsevanato anuppajjamānopi anantarādayo labhati,",
  "atk-abh03a:2286_10": "tasmā “purejātañca āsevanañca ṭhapetvā”ti vuttaṃ.",
  "atk-abh03a:2287_0": "Purejātapacchājātaāsevanavipākavippayuttesu paccanīkato ṭhitesu ekaṃ ṭhapetvā avasesā anulomato labbhanti.",
  "atk-abh03a:2287_1": "Kammapaccaye paccanīkato ṭhite ṭhapetvā vipākapaccayaṃ avasesā anulomato labbhanti.",
  "atk-abh03a:2287_2": "Āhārindriyesu paccanīkato ṭhitesu ṭhapetvā sabbaṭṭhānike ceva aññamaññakammāhārindriyapaccaye ca avasesā anulomato na labbhanti,",
  "atk-abh03a:2287_3": "itare yujjamānakavasena labbhanti.",
  "atk-abh03a:2287_4": "Jhānapaccaye paccanīkato ṭhite.",
  "atk-abh03a:2287_5": "Hetādhipatiāsevanamaggapaccayā anulomato na labbhanti.",
  "atk-abh03a:2287_6": "Maggapaccaye paccanīkato ṭhite hetādhipatipaccayā anulomato na labbhanti.",
  "atk-abh03a:2287_7": "Vippayuttapaccaye paccanīkato ṭhite purejātapaccayaṃ ṭhapetvā avasesā anulomato labbhanti.",
  "atk-abh03a:2287_8": "Evaṃ tesu tesu paccayesu paccanīkato ṭhitesu ye ye anulomato na labbhanti,",
  "atk-abh03a:2287_9": "te te ñatvā tesaṃ tesaṃ paccayānaṃ saṃsandane ūnataragaṇanānaṃ vasena gaṇanā veditabbā.",
  "atk-abh03a:2288_0": "191- 195.",
  "atk-abh03a:2288_1": "Dumūlakādīsu ca nayesu yaṃ yaṃ paccayaṃ ādiṃ katvā ye ye dukādayo dassitā,",
  "atk-abh03a:2288_2": "te te labbhamānālabbhamānapaccayavasena yathā yathā dassitā,",
  "atk-abh03a:2288_3": "tathā tathā sādhukaṃ sallakkhetabbā.",
  "atk-abh03a:2288_4": "Tattha yaṃ nahetuvasena dumūlakādayo naye dassentena nahetupaccayā nārammaṇapaccayā…pe…",
  "atk-abh03a:2288_5": "nāsevanapaccayāti vatvā “yāva āsevanā sabbaṃ sadisa”nti vuttaṃ. Tassa,",
  "atk-abh03a:2288_6": "“naaññamaññapaccayā sahajāte eka”ntiādīhi sadisatā veditabbā.",
  "atk-abh03a:2288_7": "Yaṃ pana “nakamme gaṇite pañca gaṇhātī”ti sīhaḷabhāsāya likhitaṃ,",
  "atk-abh03a:2288_8": "tassattho –",
  "atk-abh03a:2288_9": "nahetupaccayaṃ ādiṃ katvā nakammapaccayāti evaṃ nakammapaccayena ghaṭite sahajāte ekanti evaṃ dassitā pañceva paccayā anulomato labbhanti,",
  "atk-abh03a:2288_10": "na aññeti.",
  "atk-abh03a:2288_11": "Evaṃ aññesupi evarūpesu ṭhānesu byañjanaṃ anādiyitvā adhippetatthoyeva gahetabbo.",
  "atk-abh03a:2288_12": "Evarūpañhi byañjanaṃ attano saññānibandhanatthaṃ porāṇehi sakasakabhāsāya likhitaṃ.",
  "atk-abh03a:2289_0": "Apica imasmiṃ paccanīyānulome paccayuppannadhammesupi atthi dhammo kammapaccayaṃ labhati,",
  "atk-abh03a:2289_1": "na indriyapaccayaṃ.",
  "atk-abh03a:2289_2": "So asaññesu ceva pañcavokāre pavatte ca rūpajīvitindriyavasena veditabbo.",
  "atk-abh03a:2289_3": "Atthi dhammo maggapaccayaṃ labhati,",
  "atk-abh03a:2289_4": "nahetupaccayaṃ.",
  "atk-abh03a:2289_5": "So vicikicchuddhaccasahajātamohavasena veditabbo.",
  "atk-abh03a:2289_6": "Atthi dhammo jhānapaccayaṃ labhati,",
  "atk-abh03a:2289_7": "namaggapaccayaṃ.",
  "atk-abh03a:2289_8": "So manodhātuahetukamanoviññāṇadhātuvasena veditabbo.",
  "atk-abh03a:2289_9": "Yattha kaṭattārūpāni nānākkhaṇikakammavaseneva kammapaccayaṃ labhanti,",
  "atk-abh03a:2289_10": "tattha rūpadhammā hetādhipativipākindriyajhānamaggapaccaye na labhanti,",
  "atk-abh03a:2289_11": "sabbaṭṭhānikā paccanīyā na honti.",
  "atk-abh03a:2289_12": "Ahetuke adhipatipaccayo natthīti imesampi pakiṇṇakānaṃ vasenettha gaṇanavāro asammohato veditabbo.",
  "atk-abh03a:2290_0": "Tatrāyaṃ nayo –",
  "atk-abh03a:2290_1": "nahetupaccayā ārammaṇe dveti ettha tāva ahetukamoho ceva ahetukavipākakiriyā ca paccayuppannaṃ,",
  "atk-abh03a:2290_2": "tasmā akusalenākusalaṃ,",
  "atk-abh03a:2290_3": "abyākatena abyākataṃ sandhāyettha dveti vuttaṃ.",
  "atk-abh03a:2290_4": "Sesesupi eseva nayo.",
  "atk-abh03a:2290_5": "Āsevane pana vipākaṃ na labbhati,",
  "atk-abh03a:2290_6": "tathā kiriyamanodhātu.",
  "atk-abh03a:2290_7": "Tasmā kiriyāhetumanoviññāṇadhātuvasenettha abyākatena abyākataṃ veditabbaṃ.",
  "atk-abh03a:2290_8": "Vipāke ekanti abyākatena abyākatameva.",
  "atk-abh03a:2290_9": "Magge ekanti akusalena akusalameva.",
  "atk-abh03a:2291_0": "196- 197.",
  "atk-abh03a:2291_1": "Nārammaṇamūlake hetuyā pañcāti rūpameva sandhāya vuttaṃ.",
  "atk-abh03a:2291_2": "Tañhi kusalaṃ akusalaṃ abyākataṃ kusalābyākataṃ akusalābyākatañcāti pañca koṭṭhāse paṭicca uppajjati.",
  "atk-abh03a:2291_3": "Sabbapañcakesu eseva nayo.",
  "atk-abh03a:2291_4": "Aññamaññe ekanti bhūtarūpāni ceva vatthuñca sandhāya vuttaṃ.",
  "atk-abh03a:2291_5": "Tāni hi nārammaṇapaccayā aññamaññapaccayā uppajjanti.",
  "atk-abh03a:2291_6": "Timūlakepi eseva nayo.",
  "atk-abh03a:2292_0": "198- 202.",
  "atk-abh03a:2292_1": "Nādhipatimūlake hetuyā navāti anulome hetumhi vuttāneva.",
  "atk-abh03a:2292_2": "Tīṇītiādīnipi heṭṭhā anulome vuttasadisāneva.",
  "atk-abh03a:2292_3": "Timūlake dveti heṭṭhā nahetupaccayā ārammaṇe vuttasadisāneva.",
  "atk-abh03a:2293_0": "203- 233.",
  "atk-abh03a:2293_1": "Napurejātamūlake hetuyā sattāti heṭṭhā “āruppe kusalaṃ ekaṃ khandhaṃ paṭiccā”tiādinā nayena purejāte dassitāneva.",
  "atk-abh03a:2293_2": "Sabbasattakesu eseva nayo.",
  "atk-abh03a:2293_3": "Nakammamūlake hetuyā tīṇītiādīsu cetanāva paccayuppannā.",
  "atk-abh03a:2293_4": "Tasmā kusalaṃ akusalaṃ abyākatañca paṭicca uppattiṃ sandhāya tīṇīti vuttaṃ.",
  "atk-abh03a:2293_5": "Iminā nayena “ekaṃ dve tīṇi pañca satta navā”ti āgataṭṭhānesu gaṇanā veditabbā.",
  "atk-abh03a:2293_6": "“Cattāri cha aṭṭhā”ti imā pana tisso gaṇanā natthevāti.",
  "atk-abh03a:2294_0": "Paccayapaccanīyānulomavaṇṇanā.",
  "atk-abh03a:2295_0": "Niṭṭhitā ca paṭiccavārassa atthavaṇṇanā.",
  "atk-abh03a:2296_0": "2. Sahajātavāravaṇṇanā",
  "atk-abh03a:2297_0": "234- 242.",
  "atk-abh03a:2297_1": "Sahajātavāre kusalaṃ dhammaṃ sahajātoti kusalaṃ dhammaṃ paṭicca tena sahajāto hutvāti attho.",
  "atk-abh03a:2297_2": "Sesamettha paṭiccavāre vuttanayeneva veditabbaṃ.",
  "atk-abh03a:2297_3": "Avasāne panassa “paṭiccattaṃ nāma sahajātattaṃ,",
  "atk-abh03a:2297_4": "sahajātattaṃ nāma paṭiccatta”nti idaṃ ubhinnampi etesaṃ vārānaṃ atthato ninnānākaraṇabhāvadassanatthaṃ vuttaṃ.",
  "atk-abh03a:2297_5": "Atthato hi ete dvepi ninnānākaraṇā.",
  "atk-abh03a:2297_6": "Evaṃ santepi aññamaññassa atthaniyamanatthaṃ vuttā.",
  "atk-abh03a:2297_7": "“Cakkhuñca paṭicca rūpe cā”tiādīsu hi asahajātampi paṭicca uppajjatīti vuccati.",
  "atk-abh03a:2297_8": "Sahajātampi ca upādārūpaṃ bhūtarūpassa paccayo na hoti.",
  "atk-abh03a:2297_9": "Iti paṭiccavārena sahajātapaccayabhāvaṃ,",
  "atk-abh03a:2297_10": "sahajātavārena ca paṭiccāti vuttassa sahajātabhāvaṃ niyametuṃ ubhopete vuttā.",
  "atk-abh03a:2297_11": "Apica tathā bujjhanakānaṃ ajjhāsayavasena desanāvilāsena niruttipaṭisambhidāppabhedajānanavasena cāpi ete ubhopi vuttāti.",
  "atk-abh03a:2298_0": "Sahajātavāravaṇṇanā niṭṭhitā.",
  "atk-abh03a:2299_0": "3. Paccayavāravaṇṇanā",
  "atk-abh03a:2300_0": "243.",
  "atk-abh03a:2300_1": "Paccayavāre kusalaṃ dhammaṃ paccayāti kusaladhamme patiṭṭhito hutvā kusalaṃ dhammaṃ nissayaṭṭhena paccayaṃ katvāti attho.",
  "atk-abh03a:2300_2": "Kusalaṃ ekaṃ khandhaṃ paccayāti kusalaṃ ekaṃ khandhaṃ nissayapaccayaṃ katvā tayo khandhā uppajjanti hetupaccayāti vuttaṃ hoti.",
  "atk-abh03a:2300_3": "Imināvupāyena sabbapadesu attho veditabbo.",
  "atk-abh03a:2300_4": "Vatthuṃ paccayā vipākābyākatā kiriyābyākatā khandhāti idaṃ pañcavokāre pavattivasena vuttaṃ.",
  "atk-abh03a:2300_5": "Pañcavokāre pavattiyañhi khandhānaṃ purejātaṃ vatthu nissayapaccayo hoti.",
  "atk-abh03a:2300_6": "Paṭiccaṭṭhassa pana sahajātaṭṭhattā paṭiccavāre esa nayo na labbhatīti paṭisandhiyaṃ sahajātameva vatthuṃ sandhāya “vatthuṃ paṭicca khandhā”ti vuttaṃ.",
  "atk-abh03a:2300_7": "Kusalaṃ ekaṃ khandhañca vatthuñca paccayā tayo khandhātiādīsupi imināva nayena attho veditabbo.",
  "atk-abh03a:2301_0": "Abyākataṃ dhammaṃ paccayā kusalo ca abyākato cāti kusalābyākatānaṃ hetupaccayavasena ekato uppattiṃ sandhāya vuttaṃ.",
  "atk-abh03a:2301_1": "Kusaluppattikkhaṇasmiñhi vatthuṃ nissāya kusalā khandhā,",
  "atk-abh03a:2301_2": "cittasamuṭṭhāne ca mahābhūte nissāya cittasamuṭṭhānaṃ upādārūpaṃ hetupaccayavasena ekato uppajjati.",
  "atk-abh03a:2301_3": "Iti paccayabhūtassa abyākatassa nānattepi paccayuppannānaṃ hetupaccayavasena ekato uppattiṃ sandhāyetaṃ vuttanti veditabbaṃ.",
  "atk-abh03a:2301_4": "Aññesupi evarūpesu ṭhānesu eseva nayo.",
  "atk-abh03a:2301_5": "Evaṃ imasmiṃ hetupaccaye sahajātañca purejātañca nissayaṭṭhena paccayaṃ katvā sattarasa pañhā vissajjitā.",
  "atk-abh03a:2301_6": "Tattha khandhā ceva bhūtā ca sahajātavasena,",
  "atk-abh03a:2301_7": "vatthu sahajātapurejātavasena gahitaṃ.",
  "atk-abh03a:2301_8": "Paṭiccavāre pana sahajātavasena paccayo labbhati,",
  "atk-abh03a:2301_9": "tasmā tattha naveva pañhā vissajjitā.",
  "atk-abh03a:2301_10": "Ye panete ettha sattarasa pañhā vissajjitā,",
  "atk-abh03a:2301_11": "tesu ekādike ekāvasāne vissajjane kusalādīsu ekapaccayato eko paccayuppanno.",
  "atk-abh03a:2301_12": "Ekādike dukāvasāne ekapaccayato nānāpaccayuppanno.",
  "atk-abh03a:2301_13": "Dukādike ekāvasāne nānāpaccayato eko paccayuppanno.",
  "atk-abh03a:2301_14": "Dukādike dukāvasāne nānāpaccayato nānāpaccayuppanno.",
  "atk-abh03a:2302_0": "248- 252.",
  "atk-abh03a:2302_1": "Ārammaṇapaccayādīsupi imināvupāyena pañhāvissajjanappabhedo veditabbo.",
  "atk-abh03a:2302_2": "Yaṃ panetaṃ ārammaṇapaccaye vatthuṃ paccayā khandhāti vuttaṃ,",
  "atk-abh03a:2302_3": "taṃ paṭisandhikkhaṇe vipākakkhandheyeva sandhāya vuttaṃ.",
  "atk-abh03a:2302_4": "Cakkhuviññāṇādīni abyākataṃ nissāya ārammaṇapaccayena uppajjantānaṃ pabhedadassanatthaṃ vuttāni.",
  "atk-abh03a:2302_5": "Puna vatthuṃ paccayāti pavatte vipākakiriyābyākatānaṃ uppattidassanatthaṃ vuttaṃ.",
  "atk-abh03a:2302_6": "Sesaṃ purimanayeneva veditabbaṃ.",
  "atk-abh03a:2302_7": "Evaṃ imasmiṃ ārammaṇapaccaye sahajātañca purejātañca paccayaṃ katvā satta pañhā vissajjitā.",
  "atk-abh03a:2302_8": "Tattha khandhā sahajātavasena,",
  "atk-abh03a:2302_9": "vatthu sahajātapurejātavasena,",
  "atk-abh03a:2302_10": "cakkhāyatanādīni purejātavaseneva gahitāni.",
  "atk-abh03a:2302_11": "Paṭiccavāre pana sahajātavaseneva paccayo labbhati.",
  "atk-abh03a:2302_12": "Tasmā tattha tayova pañhā vissajjitā.",
  "atk-abh03a:2303_0": "253- 254.",
  "atk-abh03a:2303_1": "Adhipatipaccaye vipākābyākataṃ lokuttarameva veditabbaṃ.",
  "atk-abh03a:2303_2": "Anantarasamanantarā rūpābhāvena ārammaṇasadisā.",
  "atk-abh03a:2303_3": "Parato āsevananatthivigatesupi eseva nayo.",
  "atk-abh03a:2304_0": "255.",
  "atk-abh03a:2304_1": "Sahajātapaccaye kaṭattārūpaṃ upādārūpanti upādārūpasaṅkhātaṃ kaṭattārūpaṃ.",
  "atk-abh03a:2304_2": "Idaṃ asaññasattānaññeva rūpaṃ sandhāya vuttaṃ.",
  "atk-abh03a:2304_3": "Cakkhāyatanādīni pañcavokāravasena vuttāni.",
  "atk-abh03a:2305_0": "256- 257.",
  "atk-abh03a:2305_1": "Aññamaññapaccaye ca yathā ārammaṇapaccayā evanti vissajjanasamataṃ sandhāya vuttaṃ.",
  "atk-abh03a:2305_2": "Paccayuppannesu pana nānattaṃ atthi.",
  "atk-abh03a:2306_0": "258. Upanissayapaccaye ārammaṇapaccayasadisanti rūpābhāvatopi vissajjanasamatāyapi vuttaṃ.",
  "atk-abh03a:2307_0": "259-260. Vatthuṃ purejātapaccayātiādīnaṃ paṭiccavāre vuttanayenevattho gahetabbo.",
  "atk-abh03a:2308_0": "261- 266.",
  "atk-abh03a:2308_1": "Kammapaccaye tīṇīti kusalaṃ paccayā kusalo abyākato kusalābyākato cāti evaṃ tīṇi veditabbāni.",
  "atk-abh03a:2308_2": "Akusalepi eseva nayo.",
  "atk-abh03a:2309_0": "267- 268.",
  "atk-abh03a:2309_1": "Vippayuttapaccaye khandhe vippayuttapaccayāti khandhe nissāya vippayuttapaccayā uppajjantīti attho.",
  "atk-abh03a:2309_2": "Khandhā vatthuṃ vippayuttapaccayāti khandhā vatthuṃ nissāya vippayuttapaccayā uppajjantīti attho.",
  "atk-abh03a:2309_3": "Sesaṃ heṭṭhā vuttanayeneva veditabbaṃ.",
  "atk-abh03a:2310_0": "269- 276.",
  "atk-abh03a:2310_1": "Idāni yathāladdhāni vissajjanāni gaṇanavasena dassetuṃ hetuyā sattarasātiādimāha.",
  "atk-abh03a:2310_2": "Tattha hetuyā sattarasāti kusalena kusalaṃ,",
  "atk-abh03a:2310_3": "kusalena abyākataṃ,",
  "atk-abh03a:2310_4": "kusalena kusalābyākatanti evaṃ kusalavasena ekādikāni ekāvasānāni dve,",
  "atk-abh03a:2310_5": "dukāvasānaṃ ekanti tīṇi vuttāni honti,",
  "atk-abh03a:2310_6": "tathā akusalavasena.",
  "atk-abh03a:2310_7": "Abyākatena abyākataṃ,",
  "atk-abh03a:2310_8": "teneva kusalaṃ, akusalaṃ,",
  "atk-abh03a:2310_9": "kusalābyākataṃ akusalābyākatañca;",
  "atk-abh03a:2310_10": "kusalābyākatehi kusalaṃ,",
  "atk-abh03a:2310_11": "abyākataṃ,",
  "atk-abh03a:2310_12": "kusalābyākataṃ;",
  "atk-abh03a:2310_13": "akusalābyākatehi akusalaṃ,",
  "atk-abh03a:2310_14": "abyākataṃ,",
  "atk-abh03a:2310_15": "akusalābyākatanti evaṃ sattarasa veditabbāni.",
  "atk-abh03a:2311_0": "Ārammaṇe sattāti kusalena kusalaṃ;",
  "atk-abh03a:2311_1": "akusalena akusalaṃ,",
  "atk-abh03a:2311_2": "abyākatena abyākataṃ, kusalaṃ, akusalaṃ;",
  "atk-abh03a:2311_3": "kusalābyākatena kusalaṃ;",
  "atk-abh03a:2311_4": "akusalābyākatena akusalanti evaṃ satta.",
  "atk-abh03a:2312_0": "Vipāke ekanti abyākatena abyākatameva.",
  "atk-abh03a:2312_1": "Evamettha sattarasa, satta,",
  "atk-abh03a:2312_2": "ekanti tayo vāraparicchedā honti.",
  "atk-abh03a:2312_3": "Tesu dvādasa sattarasakā,",
  "atk-abh03a:2312_4": "dasa sattakā,",
  "atk-abh03a:2312_5": "ekaṃ ekakanti te sabbe sādhukaṃ sallakkhetvā parato dukatikādivasena paccayasaṃsandane ūnataragaṇanassa vasena gaṇanā veditabbā.",
  "atk-abh03a:2312_6": "Sakkā hi imāya gaṇanāya dukamūlādīsu vāraparicchede jānitunti puna “kusalaṃ dhammaṃ paccayā kusalo dhammo”ti",
  "atk-abh03a:2312_7": "anāmasitvā gaṇanavaseneva vāraparicchedaṃ dassetuṃ hetupaccayā ārammaṇe sattātiādi āraddhaṃ.",
  "atk-abh03a:2313_0": "Tattha kusalaṃ dhammaṃ paccayā kusalo dhammo uppajjati hetupaccayā ārammaṇapaccayā.",
  "atk-abh03a:2313_1": "Kusalaṃ ekaṃ khandhaṃ paccayā tayo khandhāti iminā nayena ārammaṇe laddhavissajjanāni vitthāretabbāni.",
  "atk-abh03a:2313_2": "Ayaṃ tāva anulome nayo.",
  "atk-abh03a:2314_0": "277- 285.",
  "atk-abh03a:2314_1": "Paccanīye pana kusalaṃ na labbhatīti akusalaṃ dhammaṃ paccayāti akusalameva ādiṃ katvā vissajjanaṃ āraddhaṃ.",
  "atk-abh03a:2314_2": "Taṃ yathāpāḷimeva niyyāti.",
  "atk-abh03a:2314_3": "Yañhettha vattabbaṃ siyā,",
  "atk-abh03a:2314_4": "taṃ paṭiccavārassa paccanīye vuttameva.",
  "atk-abh03a:2315_0": "286- 287.",
  "atk-abh03a:2315_1": "Yaṃ panetaṃ paccanīye laddhavissajjanaparicchedaṃ gaṇanato dassetuṃ nahetuyā cattārītiādi vuttaṃ,",
  "atk-abh03a:2315_2": "tattha cattāri,",
  "atk-abh03a:2315_3": "sattarasa, satta, pañca, tīṇi,",
  "atk-abh03a:2315_4": "ekanti cha paricchedā.",
  "atk-abh03a:2315_5": "Tesaṃ vasena dukatikādīsu paccayasaṃsandane gaṇanā veditabbā.",
  "atk-abh03a:2315_6": "Yo hi paccayo sattarasa vissajjanāni labhati,",
  "atk-abh03a:2315_7": "tena saddhiṃ sadisasaṃsandane sattarasa,",
  "atk-abh03a:2315_8": "ūnatarasaṃsandane sesā chapi paricchedā labbhanti.",
  "atk-abh03a:2315_9": "Evaṃ sesesupi adhikaparicchedaṃ ṭhapetvā samasamā ūnatarā ca labbhantīti.",
  "atk-abh03a:2316_0": "Ettha ca adhikatarā na labbhantīti ayamettha niyamo.",
  "atk-abh03a:2316_1": "Samasamā pana ūnatarā ca atthā virodhe sati labbhanti.",
  "atk-abh03a:2316_2": "Tenettha “nahetupaccayā nārammaṇe eka”ntiādi vuttaṃ.",
  "atk-abh03a:2316_3": "Ettha hi nahetuyā catunnaṃ,",
  "atk-abh03a:2316_4": "nārammaṇe pañcannaṃ āgatattā nahetuvasena cattārīti vattabbaṃ siyā,",
  "atk-abh03a:2316_5": "nārammaṇena saddhiṃ ghaṭitattā pana ārammaṇadhammo virujjhatīti akusalaṃ dhammaṃ paccayā akusalo dhammo,",
  "atk-abh03a:2316_6": "abyākataṃ dhammaṃ paccayā akusalo,",
  "atk-abh03a:2316_7": "akusalañca abyākatañca dhammaṃ paccayā akusaloti tīṇi vissajjanāni parihīnāni.",
  "atk-abh03a:2316_8": "Abyākataṃ dhammaṃ paccayā abyākatoti rūpavasena ekameva vuttaṃ.",
  "atk-abh03a:2316_9": "Evaṃ sabbattha viruddhāviruddhaṃ ñatvā labbhamānaparicchedo veditabbo.",
  "atk-abh03a:2316_10": "Apicettha idaṃ nayamattadassanaṃ.",
  "atk-abh03a:2316_11": "Nādhipatiyā cattārīti nahetuyā laddhāneva.",
  "atk-abh03a:2316_12": "Sesacatukkesupi eseva nayo.",
  "atk-abh03a:2317_0": "Nānantare ekanti ahetukacittasamuṭṭhānassa ceva sesarūpassa ca vasena abyākatena abyākataṃ.",
  "atk-abh03a:2317_1": "Evaṃ sabbesu ekakesu yujjamānakarūpaṃ jānitabbaṃ.",
  "atk-abh03a:2317_2": "Napurejāte dveti idhāpi nahetuvasena cattārīti vattabbaṃ siyā,",
  "atk-abh03a:2317_3": "napurejātena saddhiṃ ghaṭitattā pana abyākataṃ dhammaṃ paccayā akusalo,",
  "atk-abh03a:2317_4": "akusalañca abyākatañca dhammaṃ paccayā akusaloti vatthupurejātavasena dve vissajjanāni parihīnāni.",
  "atk-abh03a:2317_5": "Āruppe pana ahetukamohassa ahetukakiriyassa ca vasena dve vuttāni.",
  "atk-abh03a:2317_6": "Navippayutte dveti āruppe ahetukākusalakiriyavasena dve.",
  "atk-abh03a:2317_7": "Nonatthi novigatesu ekanti sabbassa rūpassa vasena abyākatena abyākataṃ daṭṭhabbaṃ.",
  "atk-abh03a:2317_8": "Tikādīsu apubbaṃ natthi.",
  "atk-abh03a:2318_0": "288.",
  "atk-abh03a:2318_1": "Nārammaṇamūlake pana naadhipatiyā pañcāti nārammaṇe laddhāneva.",
  "atk-abh03a:2318_2": "Nakamme ekanti ettha cittasamuṭṭhānañca kaṭattārūpañca aggahetvā sesarūpavasena abyākatena abyākataṃ veditabbaṃ.",
  "atk-abh03a:2319_0": "289- 296.",
  "atk-abh03a:2319_1": "Nādhipatimūlake napurejāte sattāti napurejāte laddhāneva.",
  "atk-abh03a:2319_2": "Napacchājāte sattarasāti imānipi tattha laddhāni sattaraseva.",
  "atk-abh03a:2319_3": "Nānantaranasamanantaranaaññamaññanaupanissayanasampayuttanonatthinovigatamūlakāni nārammaṇamūlakasadisāneva.",
  "atk-abh03a:2319_4": "Imināva nayamattadassanena sabbattha āgatānāgataṃ labbhamānālabbhamānañca veditabbanti.",
  "atk-abh03a:2320_0": "Paccanīyavaṇṇanā niṭṭhitā.",
  "atk-abh03a:2321_0": "297- 328.",
  "atk-abh03a:2321_1": "Imināyeva pana lakkhaṇena anulomaṃ purato katvā anulomapaccanīye paccanīyaṃ purato katvā paccanīyānulome",
  "atk-abh03a:2321_2": "ca gaṇanaparicchedo āgatānāgataṃ labbhamānālabbhamānañca veditabbanti.",
  "atk-abh03a:2322_0": "Paccayavāravaṇṇanā niṭṭhitā.",
  "atk-abh03a:2323_0": "4. Nissayavāravaṇṇanā",
  "atk-abh03a:2324_0": "329- 337.",
  "atk-abh03a:2324_1": "Nissayavāre kusalaṃ dhammaṃ nissāyāti kusalaṃ dhammaṃ patiṭṭhaṭṭhena nissayaṃ katvāti attho.",
  "atk-abh03a:2324_2": "Sesamettha paccayavāre vuttanayeneva veditabbaṃ.",
  "atk-abh03a:2324_3": "Avasāne panassa “paccayattaṃ nāma nissayattaṃ,",
  "atk-abh03a:2324_4": "nissayattaṃ nāma paccayatta”nti idaṃ ubhinnampi etesaṃ vārānaṃ atthato ninnānākaraṇabhāvadassanatthaṃ vuttaṃ.",
  "atk-abh03a:2324_5": "Atthato hi etepi paṭiccasahajātā viya ninnānākaraṇā.",
  "atk-abh03a:2324_6": "Evaṃ santepi aññamaññassa atthaniyamanatthaṃ vuttā.",
  "atk-abh03a:2324_7": "Avijjāpaccayā saṅkhārātiādīsu hi anissāya vattamānaṃ nānākkhaṇikampi “paccayā uppajjatī”ti vuttaṃ.",
  "atk-abh03a:2324_8": "Aññamaññaṃ allīyitvā ṭhitakaṭṭhādīsu ca ekaṃ ekassa nissayapaccayo na hoti,",
  "atk-abh03a:2324_9": "tathā upādārūpaṃ mahābhūtassa nissayapaccayo na hotiyeva.",
  "atk-abh03a:2324_10": "Iti paccayavārena nissayapaccayabhāvaṃ nissayavārena ca paccayāti vuttassa sahajātapurejātabhāvaṃ niyametuṃ ubhopete vuttā.",
  "atk-abh03a:2324_11": "Apica tathā bujjhanakānaṃ ajjhāsayavasena desanāvilāsena niruttipaṭisambhidāpabhedajānanavasena cāpi ete ubhopi vuttāti.",
  "atk-abh03a:2325_0": "Nissayavāravaṇṇanā.",
  "atk-abh03a:2326_0": "5. Saṃsaṭṭhavāravaṇṇanā",
  "atk-abh03a:2327_0": "338- 346.",
  "atk-abh03a:2327_1": "Saṃsaṭṭhavāre kusalaṃ dhammaṃ saṃsaṭṭhoti kusalaṃ dhammaṃ ekuppādādilakkhaṇena sampayogaṭṭhena paccayaṃ katvāti attho.",
  "atk-abh03a:2327_2": "Kusalaṃ ekaṃ khandhaṃ saṃsaṭṭhoti kusalaṃ ekaṃ khandhaṃ sampayuttapaccayaṃ katvā tayo khandhā uppajjanti hetupaccayāti vuttaṃ hoti.",
  "atk-abh03a:2327_3": "Iminā upāyena sabbapadesu attho veditabbo.",
  "atk-abh03a:2327_4": "Imasmiṃ pana hetupaccaye arūpadhammasseva sampayogaṭṭhena paccayaṃ katvā tayo pañhā vissajjitā.",
  "atk-abh03a:2327_5": "Yathā ca hetupaccaye,",
  "atk-abh03a:2327_6": "tathā ārammaṇapaccayādīsupi,",
  "atk-abh03a:2327_7": "kevalaṃ vipākapaccaye ekameva vissajjanaṃ.",
  "atk-abh03a:2328_0": "347- 350.",
  "atk-abh03a:2328_1": "Idāni yathāladdhāni vissajjanāni gaṇanavasena dassetuṃ hetuyā tīṇītiādi vuttaṃ.",
  "atk-abh03a:2328_2": "Tattha sabbatikesu kusalena kusalaṃ,",
  "atk-abh03a:2328_3": "akusalena akusalaṃ,",
  "atk-abh03a:2328_4": "abyākatena abyākatanti ayameva niyamo.",
  "atk-abh03a:2328_5": "Ekake pana abyākatena abyākatameva labbhatīti evamettha bāvīsatiyā paccayesu tīṇi,",
  "atk-abh03a:2328_6": "vipāke ekanti dve paricchedā.",
  "atk-abh03a:2328_7": "Pacchājāte anulomaṃ natthi.",
  "atk-abh03a:2328_8": "Tasmā tīṇi ekanti imesaññeva vasena dukatikādīsu paccayasaṃsandane yattha vipākapaccayo pavisati;",
  "atk-abh03a:2328_9": "tattha ekaṃ,",
  "atk-abh03a:2328_10": "sesesu tīṇīti evaṃ gaṇanā veditabbā.",
  "atk-abh03a:2328_11": "Sesamettha anulome uttānatthameva.",
  "atk-abh03a:2329_0": "351- 354.",
  "atk-abh03a:2329_1": "Paccanīye pana kusalaṃ na labbhatīti akusalameva ādiṃ katvā vissajjanaṃ kataṃ,",
  "atk-abh03a:2329_2": "taṃ uttānatthameva.",
  "atk-abh03a:2330_0": "359.",
  "atk-abh03a:2330_1": "Yaṃ panettha paccanīye vissajjanaparicchedaṃ gaṇanato dassetuṃ nahetuyā dvetiādi vuttaṃ,",
  "atk-abh03a:2330_2": "tattha dve tīṇi ekanti tayo paricchedā.",
  "atk-abh03a:2330_3": "Tesaṃ vasena dukatikādīsu paccayasaṃsandane gaṇanā veditabbā.",
  "atk-abh03a:2330_4": "Idhāpi adhikataragaṇanānaṃ ūnataragaṇanena saddhiṃ saṃsandane ūnataragaṇanameva labbhati,",
  "atk-abh03a:2330_5": "samagaṇanena saddhiṃ samagaṇanaṃ.",
  "atk-abh03a:2330_6": "Yasmā cettha arūpadhammāyeva paccayuppannā,",
  "atk-abh03a:2330_7": "tasmā nahetunādhipatinapurejātanapacchājātanāsevananakammanavipākanajhānanamagganavippayuttavasena daseva paccayā paccanīkato dassitā,",
  "atk-abh03a:2330_8": "sesā cuddasa na labbhanti.",
  "atk-abh03a:2330_9": "Yepi labbhanti,",
  "atk-abh03a:2330_10": "tesupi vipāke paccayuppanne nakammanavipākā na labbhanti.",
  "atk-abh03a:2331_0": "360- 368.",
  "atk-abh03a:2331_1": "Nahetupaccayā nādhipatiyā dveti nahetuyā laddhaṃ dvayameva.",
  "atk-abh03a:2331_2": "Sesadvayesupi eseva nayo.",
  "atk-abh03a:2331_3": "Nakamme ekanti ahetukakiriyacetanaṃ paccayuppannaṃ katvā abyākatena abyākataṃ.",
  "atk-abh03a:2331_4": "Navipāke dveti ahetukamohakiriyavasena dve.",
  "atk-abh03a:2331_5": "Najhāne ekanti ahetukapañcaviññāṇavasena abyākatavissajjanaṃ veditabbaṃ.",
  "atk-abh03a:2331_6": "Namagge ekanti ahetukavipākakiriyavasena abyākatavissajjanaṃ.",
  "atk-abh03a:2331_7": "Imināvupāyena sabbasaṃsandanesu attho veditabboti.",
  "atk-abh03a:2332_0": "369- 383.",
  "atk-abh03a:2332_1": "Anulomapaccanīye heṭṭhā vuttā nahetuādayo daseva paccanīyato labbhanti, na sesā.",
  "atk-abh03a:2332_2": "Yepi labbhanti,",
  "atk-abh03a:2332_3": "tesu hetumhi anulomato ṭhite jhānamaggā paccanīyato na labbhantīti sabbaṃ heṭṭhā vuttanayeneva veditabbanti.",
  "atk-abh03a:2333_0": "384- 391.",
  "atk-abh03a:2333_1": "Paccanīyānulome nahetupaccayuppannesu ahetukamohova jhānamaggapaccayaṃ labhati,",
  "atk-abh03a:2333_2": "sesā na labhanti.",
  "atk-abh03a:2333_3": "Najhānapaccaye aṭṭhāhetukacittānipi.",
  "atk-abh03a:2333_4": "Nakammapaccayā nahetupaccayā nādhipatipaccayā napurejātapaccayā ārammaṇe ekanti āruppe ahetukakiriyacetanāvasena abyākatena abyākataṃ.",
  "atk-abh03a:2333_5": "Iminā upāyena yaṃ labbhati,",
  "atk-abh03a:2333_6": "yañca na labbhati,",
  "atk-abh03a:2333_7": "tassa vasena sabbattha gaṇanā veditabbāti.",
  "atk-abh03a:2334_0": "Saṃsaṭṭhavāravaṇṇanā.",
  "atk-abh03a:2335_0": "6. Sampayuttavāravaṇṇanā",
  "atk-abh03a:2336_0": "392- 400.",
  "atk-abh03a:2336_1": "Sampayuttavāre kusalaṃ dhammaṃ sampayuttoti kusalaṃ dhammaṃ sampayuttapaccayaṃ katvāti attho.",
  "atk-abh03a:2336_2": "Sesamettha saṃsaṭṭhavāre vuttanayeneva veditabbaṃ.",
  "atk-abh03a:2336_3": "Avasāne panassa “saṃsaṭṭhattaṃ nāma sampayuttattaṃ,",
  "atk-abh03a:2336_4": "sampayuttattaṃ nāma saṃsaṭṭhatta”nti idaṃ ubhinnampi etesaṃ vārānaṃ atthato ninnānākaraṇabhāvadassanatthaṃ vuttaṃ.",
  "atk-abh03a:2336_5": "Atthato hi etepi paṭiccasahajātā viya paccayanissayā viya ca ninnānākaraṇā.",
  "atk-abh03a:2336_6": "Evaṃ santepi aññamaññassa atthaniyamanatthaṃ vuttā.",
  "atk-abh03a:2336_7": "“Saṃsaṭṭhā yojitā hayā”tiādīsu hi asampayuttampi saṃsaṭṭhanti vuccati.",
  "atk-abh03a:2336_8": "“Yā sā vīmaṃsā kosajjasahagatā kosajjasampayuttā”tiādīsu asaṃsaṭṭhaṃ vokiṇṇampi sampayuttanti.",
  "atk-abh03a:2336_9": "Iti saṃsaṭṭhavārena ekuppādalakkhaṇassa sampayuttassa saṃsaṭṭhabhāvaṃ sampayuttavārena ca saṃsaṭṭhassa",
  "atk-abh03a:2336_10": "ekuppādādilakkhaṇassa sampayuttabhāvaṃ niyametuṃ ubhopete vuttā.",
  "atk-abh03a:2336_11": "Apica tathā bujjhanakānaṃ ajjhāsayavasena desanāvilāsena niruttipaṭisambhidāpabhedajānanavasena cāpi ete ubhopi vuttāti.",
  "atk-abh03a:2337_0": "Sampayuttavāravaṇṇanā.",
  "atk-abh03a:2338_0": "Etesu pana chasu vāresu atthi koci paccayo ekantaṃ anulomato na tiṭṭhati,",
  "atk-abh03a:2338_1": "paccanīkatova tiṭṭhati;",
  "atk-abh03a:2338_2": "atthi ekantaṃ paccanīkato na tiṭṭhati,",
  "atk-abh03a:2338_3": "anulomatova tiṭṭhati;",
  "atk-abh03a:2338_4": "atthi anekantaṃ anulomato ceva tiṭṭhati,",
  "atk-abh03a:2338_5": "paccanīkato cāti idaṃ pakiṇṇakaṃ veditabbaṃ.",
  "atk-abh03a:2338_6": "Tattha paṭhamo pañho pacchājātassa,",
  "atk-abh03a:2338_7": "dutiyo mahācatukkassa,",
  "atk-abh03a:2338_8": "tatiyo yujjamānakānaṃ sesānaṃ vasena veditabboti.",
  "atk-abh03a:2339_0": "7. Pañhāvāravibhaṅgavaṇṇanā",
  "atk-abh03a:2340_0": "401- 403.",
  "atk-abh03a:2340_1": "Pañhāvāre “siyā kusalo dhammo kusalassa dhammassa hetupaccayena paccayo”tiādinā kusalattike uddharitabbapucchānaṃ",
  "atk-abh03a:2340_2": "labbhamānavasena vissajjanaṃ dassetuṃ kusalo dhammo kusalassa dhammassa hetupaccayena paccayotiādi vuttaṃ.",
  "atk-abh03a:2340_3": "Kusalo ca nāmesa sayaṃ uppajjanto ṭhapetvā pacchājātañca vipākañca sesehi dvāvīsatiyā paccayehi uppajjati.",
  "atk-abh03a:2340_4": "Kusalassa paccayo honto ṭhapetvā purejātapacchājātavipākavippayutte sesehi vīsatiyā paccayehi paccayo hoti.",
  "atk-abh03a:2340_5": "Tasmā yehi paccayehi kusalo kusalassa paccayo hoti,",
  "atk-abh03a:2340_6": "te paccaye paṭipāṭiyā dassetuṃ hetupaccayenātiādi āraddhaṃ.",
  "atk-abh03a:2341_0": "Tattha yā esā paccayavibhaṅgavāre viya “hetusampayuttakānaṃ dhammāna”nti akatvā “hetū sampayuttakānaṃ khandhāna”nti desanā katā,",
  "atk-abh03a:2341_1": "tassā eva karaṇe idaṃ payojanaṃ –",
  "atk-abh03a:2341_2": "tattha hi suññaṭṭhaṃ dīpetuṃ dhammānanti vuttaṃ.",
  "atk-abh03a:2341_3": "Idha paccayato uppajjamānā dhammā rāsito uppajjanti,",
  "atk-abh03a:2341_4": "na ekekatoti rāsaṭṭhaṃ dīpetuṃ khandhānanti vuttaṃ.",
  "atk-abh03a:2341_5": "Paṭiccavārādīsu vā khandhavasena paccayuppannadesanā āruḷhāti tenevānukkamena idhāpi āruḷhāti.",
  "atk-abh03a:2341_6": "Kasmā panetesu evaṃ āruḷhāti?",
  "atk-abh03a:2341_7": "Asaṅkarato vibhāgadassanatthaṃ.",
  "atk-abh03a:2341_8": "“Ekaṃ dhammaṃ paṭicca sesā dhammā”ti hi ādinā nayena vuccamāne asukadhammaṃ nāma nissāya asukadhammāti",
  "atk-abh03a:2341_9": "na sakkā asaṅkarato paccaye paccayuppanne ca jānituṃ,",
  "atk-abh03a:2341_10": "evaṃ sante uddesaniddesā nibbisesā siyuṃ.",
  "atk-abh03a:2341_11": "Tasmā asaṅkarato vibhāgadassanatthaṃ evaṃ āruḷhāti veditabbā.",
  "atk-abh03a:2341_12": "Cittasamuṭṭhānānanti idaṃ yassa abyākatassa kusalo hetupaccayena paccayo hoti,",
  "atk-abh03a:2341_13": "tameva dassetuṃ vuttaṃ.",
  "atk-abh03a:2341_14": "Paccayavibhaṅge pana kusalādivasena vibhāgaṃ akatvā sāmaññato sabbesaṃ hetūnaṃ vasena uppannarūpadassanatthaṃ",
  "atk-abh03a:2341_15": "cittasamuṭṭhānānanti avatvā taṃsamuṭṭhānānanti vuttaṃ.",
  "atk-abh03a:2341_16": "Tasmā tattha abyākatahetusamuṭṭhānarūpaṃ,",
  "atk-abh03a:2341_17": "okkantikkhaṇe kaṭattārūpampi saṅgahaṃ gataṃ.",
  "atk-abh03a:2341_18": "Iminā upāyena sesesupi evarūpesu vissajjanesu attho veditabbo.",
  "atk-abh03a:2342_0": "404.",
  "atk-abh03a:2342_1": "Dānaṃ datvāti deyyadhammaṃ cajitvā.",
  "atk-abh03a:2342_2": "Yāya vā cetanāya so diyyati,",
  "atk-abh03a:2342_3": "sā cetanā dānaṃ.",
  "atk-abh03a:2342_4": "Datvāti taṃ cetanaṃ pariyodāpetvā visuddhaṃ katvā.",
  "atk-abh03a:2342_5": "Sīlaṃ samādiyitvāti pañcaṅgādivasena niccasīlaṃ gaṇhitvā.",
  "atk-abh03a:2342_6": "Iminā samādānaviratiyeva dassitā.",
  "atk-abh03a:2342_7": "Sampattaviratisamucchedaviratiyo pana loke sīlanti apākaṭattā na vuttā.",
  "atk-abh03a:2342_8": "Kiñcāpi na vuttā,",
  "atk-abh03a:2342_9": "ārammaṇapaccayā pana hontiyeva.",
  "atk-abh03a:2342_10": "Tattha samucchedavirati sekkhānaṃyeva kusalassa ārammaṇaṃ hoti,",
  "atk-abh03a:2342_11": "na itaresaṃ.",
  "atk-abh03a:2342_12": "Uposathakammaṃ katvāti “pāṇaṃ na hane,",
  "atk-abh03a:2342_13": "na cādinnamādiye”ti evaṃ vuttaṃ uposathadivasesu aṭṭhaṅgauposathakiriyaṃ katvā.",
  "atk-abh03a:2342_14": "Taṃ paccavekkhatīti taṃ kusalaṃ sekkhopi puthujjanopi paccavekkhati,",
  "atk-abh03a:2342_15": "arahāpi paccavekkhateva.",
  "atk-abh03a:2342_16": "Arahatopi hi pubbe kataṃ kusalaṃ kusalameva,",
  "atk-abh03a:2342_17": "yena pana cittena paccavekkhati,",
  "atk-abh03a:2342_18": "taṃ kiriyacittaṃ nāma hoti.",
  "atk-abh03a:2342_19": "Tasmā “etaṃ kusalo dhammo kusalassa dhammassā”ti imasmiṃ adhikāre na labbhati.",
  "atk-abh03a:2342_20": "Pubbe suciṇṇānīti “datvā samādiyitvā katvā”ti hi āsanne katāni vuttāni,",
  "atk-abh03a:2342_21": "imāni na āsanne katānīti veditabbāni.",
  "atk-abh03a:2342_22": "Dānādīhi vā sesāni kāmāvacarakusalāni dassetuṃ idaṃ vuttaṃ.",
  "atk-abh03a:2342_23": "Jhānā vuṭṭhahitvāti jhānā vuṭṭhahitvā.",
  "atk-abh03a:2342_24": "Ayameva vā pāḷi.",
  "atk-abh03a:2342_25": "Sekkhā gotrabhunti sotāpannaṃ sandhāya vuttaṃ.",
  "atk-abh03a:2342_26": "So hi gotrabhuṃ paccavekkhati.",
  "atk-abh03a:2342_27": "Vodānanti idaṃ pana sakadāgāmianāgāmino sandhāya vuttaṃ.",
  "atk-abh03a:2342_28": "Tesañhi taṃ cittaṃ vodānaṃ nāma hoti.",
  "atk-abh03a:2342_29": "Sekkhāti sotāpannasakadāgāmianāgāmino.",
  "atk-abh03a:2342_30": "Maggā vuṭṭhahitvāti maggaphalabhavaṅgātikkamavasena attanā paṭiladdhā maggā vuṭṭhahitvā,",
  "atk-abh03a:2342_31": "suddhamaggatoyeva pana vuṭṭhāya paccavekkhaṇaṃ nāma natthi.",
  "atk-abh03a:2343_0": "Kusalaṃ aniccatoti ettha vipassanūpagaṃ tebhūmakakusalameva veditabbaṃ,",
  "atk-abh03a:2343_1": "vipassanākusalaṃ pana kāmāvacarameva.",
  "atk-abh03a:2343_2": "Cetopariyañāṇenāti rūpāvacarakusalaṃ dasseti.",
  "atk-abh03a:2343_3": "Ākāsānañcāyatanantiādīhi arūpāvacarakusalārammaṇavasena uppajjamānaṃ arūpāvacarakusalameva.",
  "atk-abh03a:2343_4": "Kusalā khandhā iddhividhañāṇassātiādīhi puggalaṃ anāmasitvā dhammavasena dasseti.",
  "atk-abh03a:2343_5": "Tenevettha heṭṭhā gahitampi cetopariyañāṇaṃ puna vuttaṃ.",
  "atk-abh03a:2344_0": "405.",
  "atk-abh03a:2344_1": "Assādetīti somanassasahagatalobhasampayuttacittehi anubhavati ceva rajjati ca.",
  "atk-abh03a:2344_2": "Abhinandatīti sappītikataṇhāvasena nandati haṭṭhapahaṭṭho hoti,",
  "atk-abh03a:2344_3": "diṭṭhābhinandanāya vā abhinandati.",
  "atk-abh03a:2344_4": "Rāgo uppajjatīti assādentassa rāgo uppajjati nāma.",
  "atk-abh03a:2344_5": "Idaṃ aṭṭhapi lobhasahagatāni gahetvā vuttaṃ.",
  "atk-abh03a:2344_6": "Diṭṭhi uppajjatīti abhinandantassa attā attaniyantiādivasena catūhipi cittehi sampayuttā diṭṭhi uppajjati.",
  "atk-abh03a:2344_7": "Asanniṭṭhānagatassa panettha vicikicchā uppajjati.",
  "atk-abh03a:2344_8": "Vikkhepagatassa uddhaccaṃ,",
  "atk-abh03a:2344_9": "akataṃ vata me kalyāṇanti vippaṭisārino domanassaṃ.",
  "atk-abh03a:2344_10": "Taṃ ārabbhāti tāni suciṇṇāni ārammaṇaṃ katvāti attho.",
  "atk-abh03a:2344_11": "Bahuvacanassa hesa ekavacanādeso,",
  "atk-abh03a:2344_12": "jātivasena vā ekavacanamevetaṃ.",
  "atk-abh03a:2345_0": "406.",
  "atk-abh03a:2345_1": "Arahā maggā vuṭṭhahitvāti maggavīthiyaṃ phalānantarassa bhavaṅgassa atikkamavasena vuṭṭhahitvā.",
  "atk-abh03a:2345_2": "Paccavekkhaṇacittāni panassa kiriyābyākatāni.",
  "atk-abh03a:2345_3": "Evaṃ kiriyābyākatassa ārammaṇapaccayaṃ dassetvā puna vipākābyākatassa dassetuṃ sekkhā vātiādimāha.",
  "atk-abh03a:2345_4": "Kusale niruddheti vipassanājavanavīthiyā pacchinnāya.",
  "atk-abh03a:2345_5": "Vipākoti kāmāvacaravipāko.",
  "atk-abh03a:2345_6": "Tadārammaṇatāti tadārammaṇatāya,",
  "atk-abh03a:2345_7": "taṃ kusalassa javanassa ārammaṇabhūtaṃ vipassitakusalaṃ ārammaṇaṃ katvā uppajjatīti attho.",
  "atk-abh03a:2345_8": "Na kevalañca tadārammaṇavaseneva,",
  "atk-abh03a:2345_9": "paṭisandhibhavaṅgacutivasenāpi.",
  "atk-abh03a:2345_10": "Vipāko hi kammaṃ ārammaṇaṃ katvā gahitapaṭisandhikassa kusalārammaṇo hotiyeva,",
  "atk-abh03a:2345_11": "so pana dubbiññeyyattā idha na dassito.",
  "atk-abh03a:2346_0": "Kusalaṃ assādetītiādi akusalajavanāvasāne kusalārammaṇavipākaṃ dassetuṃ vuttaṃ.",
  "atk-abh03a:2346_1": "Viññāṇañcāyatanavipākassāti idaṃ dubbiññeyyampi samānaṃ mahaggatavipākassa tadārammaṇabhāvena anuppattito labbhamānakavasena vuttaṃ.",
  "atk-abh03a:2346_2": "Kiriyassāti arahattaṃ patvā asamāpannapubbe ākāsānañcāyatane paṭilomato vā ekantarikavasena vā samāpannakiriyāya.",
  "atk-abh03a:2346_3": "Cetopariyañāṇassātiādīni parato āvajjanāya yojetabbāni.",
  "atk-abh03a:2346_4": "Yā etesaṃ āvajjanā,",
  "atk-abh03a:2346_5": "tassā kusalā khandhā ārammaṇapaccayena paccayoti ayañhettha attho.",
  "atk-abh03a:2347_0": "407- 409.",
  "atk-abh03a:2347_1": "Rāganti attano vā parassa vā rāgaṃ.",
  "atk-abh03a:2347_2": "Attano rāgavasena panettha vaṇṇanā pākaṭā hoti.",
  "atk-abh03a:2347_3": "Assādetītiādīni vuttatthāneva.",
  "atk-abh03a:2347_4": "Vicikicchādīsu pana tīsu assādetabbatāya abhāvena “assādetī”ti na vuttaṃ.",
  "atk-abh03a:2347_5": "Diṭṭhi panettha uppajjati,",
  "atk-abh03a:2347_6": "sā assādetīti padassa parihīnattā āgatapaṭipāṭiyā paṭhamaṃ na vuttā.",
  "atk-abh03a:2347_7": "Vicikicchādīsuyeva taṃ taṃ sabhāgaṃ paṭhamaṃ vatvā tassa tassa anantarā vuttā.",
  "atk-abh03a:2347_8": "Imesu ca pana rāgādīsu “kiṃ me pāpadhammā uppajjantī”ti akkhantivasena vā,",
  "atk-abh03a:2347_9": "“kataṃ pāpaṃ kataṃ luddha”nti vippaṭisārādivasena vā domanassuppatti veditabbā.",
  "atk-abh03a:2348_0": "410.",
  "atk-abh03a:2348_1": "Cakkhuṃ aniccatoti vipassanānukkamena oḷārikāyatanāni vatthurūpañcāti ekādasa rūpāni pākaṭattā gahitāni.",
  "atk-abh03a:2348_2": "Puna rūpāyatanādīni cakkhuviññāṇādīnaṃ ārammaṇattā gahitāni.",
  "atk-abh03a:2348_3": "Yasmā panesā viññāṇakāyavasena desanā,",
  "atk-abh03a:2348_4": "na dhātuvasena,",
  "atk-abh03a:2348_5": "tasmā manodhātu na gahitā.",
  "atk-abh03a:2348_6": "Evaṃ sabbattha gahitāgahitaṃ veditabbaṃ.",
  "atk-abh03a:2349_0": "411.",
  "atk-abh03a:2349_1": "Phalaṃ paccavekkhanti nibbānaṃ paccavekkhantīti paccavekkhaṇakusalassa ārammaṇadassanatthaṃ vuttaṃ.",
  "atk-abh03a:2350_0": "413- 416.",
  "atk-abh03a:2350_1": "Ārammaṇādhipatiniddese sekkhaputhujjanānaṃ vasena catubhūmakakusalaṃ dassitaṃ,",
  "atk-abh03a:2350_2": "tathā sahajātādhipatiniddese.",
  "atk-abh03a:2350_3": "Arahato uttamadhammaṃ adhigatattā lokiyakusalesu garukāro natthīti aggamaggova dassito.",
  "atk-abh03a:2351_0": "417.",
  "atk-abh03a:2351_1": "Anantarapaccaye purimā purimāti ekabhūmakāpi nānābhūmakāpi kusalā ekato katvā vuttā.",
  "atk-abh03a:2351_2": "Anulomaṃ gotrabhussa,",
  "atk-abh03a:2351_3": "anulomaṃ vodānassāti nānārammaṇavasena.",
  "atk-abh03a:2351_4": "Gotrabhu maggassa,",
  "atk-abh03a:2351_5": "vodānaṃ maggassāti nānābhūmivasena.",
  "atk-abh03a:2351_6": "Kusalaṃ vuṭṭhānassāti ettha pana kusalanti tebhūmakakusalaṃ.",
  "atk-abh03a:2351_7": "Vuṭṭhānanti tebhūmakavipākaṃ.",
  "atk-abh03a:2351_8": "Tehi kusalajavanavīthito vuṭṭhahanti,",
  "atk-abh03a:2351_9": "tasmā vuṭṭhānanti vuccati.",
  "atk-abh03a:2351_10": "Taṃ duvidhaṃ hoti –",
  "atk-abh03a:2351_11": "tadārammaṇaṃ bhavaṅgañca.",
  "atk-abh03a:2351_12": "Tattha kāmāvacarakusalassa ubhayampi vuṭṭhānaṃ hoti,",
  "atk-abh03a:2351_13": "mahaggatassa bhavaṅgameva.",
  "atk-abh03a:2351_14": "Maggo phalassāti idaṃ yasmā lokuttaravipākaṃ javanavīthipariyāpannattā vuṭṭhānaṃ nāma na hoti,",
  "atk-abh03a:2351_15": "tasmā visuṃ vuttaṃ.",
  "atk-abh03a:2351_16": "Anulomaṃ sekkhāyāti asekkhāya kusalaṃ anantaraṃ na hoti,",
  "atk-abh03a:2351_17": "tasmā vibhāgaṃ karoti.",
  "atk-abh03a:2351_18": "Phalasamāpattiyāti sotāpattiphalasakadāgāmiphalaanāgāmiphalasamāpattiyāpi.",
  "atk-abh03a:2351_19": "Phalasamāpattiyāti anāgāmiphalasamāpattiyā.",
  "atk-abh03a:2351_20": "Akusale duvidhampi vuṭṭhānaṃ labbhati.",
  "atk-abh03a:2351_21": "Vipākābyākatā kiriyābyākatāti ettha vipākābyākatā vipākābyākatānaṃyeva,",
  "atk-abh03a:2351_22": "kiriyābyākatā kiriyābyākatānaṃyeva veditabbā.",
  "atk-abh03a:2351_23": "Bhavaṅgaṃ āvajjanāyātiādi vomissakavasena vuttaṃ.",
  "atk-abh03a:2351_24": "Tattha kiriyāti kāmāvacarakiriyā.",
  "atk-abh03a:2351_25": "Sā duvidhassāpi vuṭṭhānassa anantarapaccayo hoti,",
  "atk-abh03a:2351_26": "mahaggatā bhavaṅgasseva.",
  "atk-abh03a:2351_27": "Iti ye heṭṭhā paccayavibhaṅganiddese “purimā purimā kusalā dhammā pacchimānaṃ pacchimānaṃ kusalānaṃ dhammānaṃ",
  "atk-abh03a:2351_28": "anantarapaccayena paccayo”ti ārabhitvā kusalaṃ kusalassa,",
  "atk-abh03a:2351_29": "kusalaṃ abyākatassa,",
  "atk-abh03a:2351_30": "akusalaṃ akusalassa,",
  "atk-abh03a:2351_31": "akusalaṃ abyākatassa,",
  "atk-abh03a:2351_32": "abyākataṃ abyākatassa,",
  "atk-abh03a:2351_33": "abyākataṃ kusalassa,",
  "atk-abh03a:2351_34": "abyākataṃ akusalassāti satta vārā dassitā;",
  "atk-abh03a:2351_35": "tesaṃ vasena idha saṅkhepato anantarapaccayo vibhatto.",
  "atk-abh03a:2352_0": "Vitthārato panettha –",
  "atk-abh03a:2353_0": "Dasadhā sattarasadhā, samasaṭṭhividhena ca;",
  "atk-abh03a:2354_0": "Bahudhāpi ca niddesaṃ, sādhukaṃ upalakkhaye.",
  "atk-abh03a:2355_0": "Ayañhi anantarapaccayo na kevalaṃ sattadhāva niddesaṃ labhati,",
  "atk-abh03a:2355_1": "kusalaṃ pana kusalassa vipākassa;",
  "atk-abh03a:2355_2": "akusalaṃ akusalassa vipākassa;",
  "atk-abh03a:2355_3": "vipākaṃ vipākassa kiriyassa;",
  "atk-abh03a:2355_4": "kiriyaṃ kusalassa akusalassa vipākassa kiriyassāti evaṃ dasadhāpi niddesaṃ labhati.",
  "atk-abh03a:2355_5": "Na kevalaṃ dasadhāyeva,",
  "atk-abh03a:2355_6": "kusalaṃ pana kusalassa kusalavipākassa akusalavipākassa;",
  "atk-abh03a:2355_7": "akusalaṃ akusalassa akusalavipākassa kusalavipākassa;",
  "atk-abh03a:2355_8": "kusalavipākaṃ kusalavipākassa akusalavipākassa kiriyassa;",
  "atk-abh03a:2355_9": "akusalavipākaṃ akusalavipākassa kusalavipākassa kiriyassa;",
  "atk-abh03a:2355_10": "kiriyaṃ kiriyassa kusalassa akusalassa kusalavipākassa akusalavipākassāti evaṃ sattarasadhā niddesaṃ labhati.",
  "atk-abh03a:2356_0": "Na kevalañca sattarasadhāva samasaṭṭhividhenāpi niddesaṃ labhateva. Kathaṃ?",
  "atk-abh03a:2356_1": "Kāmāvacarakusalañhi bhūmibhedena catubbidhassa kusalassa anantarapaccayo hoti,",
  "atk-abh03a:2356_2": "rūpāvacarārūpāvacaraṃ sakasakabhūmikassevāti kusalaṃ kusalassa chabbidhena anantarapaccayo.",
  "atk-abh03a:2356_3": "Kāmāvacarakusalaṃ pana kāmāvacarakusalavipākassa akusalavipākassa rūpāvacaravipākassa arūpāvacaravipākassa lokuttaravipākassa;",
  "atk-abh03a:2356_4": "rūpāvacarakusalaṃ rūpāvacaravipākassa kāmāvacarakusalavipākassa;",
  "atk-abh03a:2356_5": "arūpāvacarakusalaṃ kāmāvacarakusalavipākassa rūpāvacaraarūpāvacaralokuttaravipākassa;",
  "atk-abh03a:2356_6": "lokuttarakusalaṃ lokuttaravipākassāti kusalaṃ vipākassa dvādasavidhena anantarapaccayo.",
  "atk-abh03a:2356_7": "Akusalaṃ akusalassa akusalavipākassa tebhūmakakusalavipākassāti pañcavidhena anantarapaccayo.",
  "atk-abh03a:2357_0": "Kāmāvacarakusalavipākaṃ kāmāvacarakusalavipākassa akusalavipākassa rūpāvacaravipākassa arūpāvacaravipākassāti",
  "atk-abh03a:2357_1": "kāmāvacarakusalavipākaṃ vipākassa catubbidhena anantarapaccayo.",
  "atk-abh03a:2357_2": "Rūpāvacaravipākaṃ tebhūmakakusalavipākassāti tividhena anantarapaccayo.",
  "atk-abh03a:2357_3": "Arūpāvacaravipākaṃ arūpāvacaravipākassa kāmāvacarakusalavipākassāti duvidhena anantarapaccayo.",
  "atk-abh03a:2357_4": "Lokuttaravipākaṃ catubhūmakakusalavipākassāti catubbidhena anantarapaccayo.",
  "atk-abh03a:2357_5": "Evaṃ kusalavipākaṃ vipākassa terasadhāpi anantarapaccayo.",
  "atk-abh03a:2357_6": "Akusalavipākaṃ akusalavipākassa kāmāvacarakusalavipākassāti duvidhena anantarapaccayo.",
  "atk-abh03a:2357_7": "Evaṃ sabbathāpi vipākaṃ vipākassa pañcadasavidhena anantarapaccayo.",
  "atk-abh03a:2357_8": "Kāmāvacarakusalavipākaṃ pana kāmāvacarakiriyassa,",
  "atk-abh03a:2357_9": "tathā akusalavipākaṃ,",
  "atk-abh03a:2357_10": "tathā rūpāvacaravipākaṃ,",
  "atk-abh03a:2357_11": "tathā arūpāvacaravipākañcāti vipākaṃ kiriyassa ca catubbidhena anantarapaccayo.",
  "atk-abh03a:2358_0": "Kāmāvacarakiriyaṃ tebhūmakakiriyassa,",
  "atk-abh03a:2358_1": "rūpāvacarārūpāvacarakiriyaṃ rūpāvacarārūpāvacarānaññevāti kiriyaṃ kiriyassa pañcavidhena anantarapaccayo.",
  "atk-abh03a:2358_2": "Kāmāvacarakiriyaṃ akusalavipākassa ceva catubhūmakakusalavipākassa ca,",
  "atk-abh03a:2358_3": "rūpāvacarakiriyaṃ kāmāvacarakusalavipākarūpāvacaravipākānaṃ arūpāvacarakiriyaṃ catubhūmakakusalavipākassāpīti",
  "atk-abh03a:2358_4": "kiriyaṃ vipākassa ekādasavidhena anantarapaccayo.",
  "atk-abh03a:2358_5": "Kāmāvacarakiriyaṃ pana kāmāvacarakusalassa akusalassāti kusalākusalānaṃ duvidhena anantarapaccayo hoti.",
  "atk-abh03a:2358_6": "Evaṃ samasaṭṭhividhenāpi niddesaṃ labhati.",
  "atk-abh03a:2359_0": "Na kevalañca samasaṭṭhividheneva,",
  "atk-abh03a:2359_1": "bahuvidhenāpi labhateva. Kathaṃ?",
  "atk-abh03a:2359_2": "Kāmāvacarapaṭhamamahākusalacittaṃ tāva attano,",
  "atk-abh03a:2359_3": "catunnañca rūpāvacarakusalānaṃ pādakayogena soḷasannaṃ somanassalokuttarānanti ekavīsatiyā ca kusalānaṃ,",
  "atk-abh03a:2359_4": "javanapariyosāne tadārammaṇabhavaṅgavasena uppajjamānānaṃ ekādasannaṃ kāmāvacaravipākānaṃ,",
  "atk-abh03a:2359_5": "bhavaṅgavaseneva pavattānaṃ rūpāvacarārūpāvacaravipākānaṃ,",
  "atk-abh03a:2359_6": "phalasamāpattivasena pavattānaṃ dvādasannaṃ lokuttaravipākānanti evaṃ ekavīsatiyā kusalānaṃ;",
  "atk-abh03a:2359_7": "dvattiṃsāya vipākānanti tepaññāsāya cittānaṃ anantarapaccayo hoti.",
  "atk-abh03a:2359_8": "Tathā dutiyakusalacittaṃ.",
  "atk-abh03a:2359_9": "Tatiyacatutthāni pana ṭhapetvā uparibhūmakakusalāni ca lokuttaravipākāni ca sesaekavīsaticittānaṃ.",
  "atk-abh03a:2359_10": "Pañcamachaṭṭhāni attano ca,",
  "atk-abh03a:2359_11": "navannañca uparibhūmakaupekkhākusalānaṃ,",
  "atk-abh03a:2359_12": "tevīsatiyā ca vipākānanti tettiṃsāya.",
  "atk-abh03a:2359_13": "Sattamaaṭṭhamāni ekavīsatiyāva.",
  "atk-abh03a:2360_0": "Pañca rūpāvacarakusalāni attano attano pacchimānaṃ rūpāvacarakusalānaṃ,",
  "atk-abh03a:2360_1": "catunnampi ñāṇasampayuttamahāvipākānaṃ,",
  "atk-abh03a:2360_2": "pañcannaṃ rūpāvacaravipākānañcāti dasannaṃ.",
  "atk-abh03a:2360_3": "Eteneva ca nayena arūpāvacarakusalesu paṭhamaṃ attano vipākena saddhiṃ ekādasannaṃ,",
  "atk-abh03a:2360_4": "dutiyaṃ dvādasannaṃ,",
  "atk-abh03a:2360_5": "tatiyaṃ terasannaṃ,",
  "atk-abh03a:2360_6": "catutthaṃ cuddasannaṃ phalasamāpattiyā cāti pannarasannaṃ lokuttarakusalaṃ attano attano vipākasseva.",
  "atk-abh03a:2360_7": "Aṭṭhasu lobhasahagatesu ekekaṃ akusalaṃ ekādasannaṃ kāmāvacaravipākamanoviññāṇadhātūnaṃ navannaṃ,",
  "atk-abh03a:2360_8": "mahaggatavipākānaṃ attano attano pacchimassa cāti ekavīsatiyā.",
  "atk-abh03a:2360_9": "Dve domanassasahagatāni upekkhāsahagatānaṃ channaṃ kāmāvacaravipākamanoviññāṇadhātūnaṃ attano pacchimassa cāti sattannaṃ.",
  "atk-abh03a:2360_10": "Vicikicchuddhaccasahagatadvayaṃ somanassasahagatāhetukavipākena saddhiṃ ekādasannaṃ kāmāvacaravipākamanoviññāṇadhātūnaṃ",
  "atk-abh03a:2360_11": "navannaṃ rūpāvacarārūpāvacaravipākānaṃ attano pacchimassa cāti ekavīsatiyā.",
  "atk-abh03a:2361_0": "Kusalavipākapañcaviññāṇā kusalavipākamanodhātuyā,",
  "atk-abh03a:2361_1": "manodhātu dvinnaṃ vipākamanoviññāṇadhātūnaṃ.",
  "atk-abh03a:2361_2": "Tāsu dvīsu somanassasahagatā dasannaṃ vipākamanoviññāṇadhātūnaṃ bhavaṅgabhūtānaṃ tadārammaṇakāle attano",
  "atk-abh03a:2361_3": "pacchimassa voṭṭhabbanakiriyassa cāti dvādasannaṃ.",
  "atk-abh03a:2361_4": "Upekkhāsahagatāhetukamanoviññāṇadhātu pana āvajjanamanodhātuyā dviṭṭhānikāya āvajjanamanoviññāṇadhātuyā",
  "atk-abh03a:2361_5": "dasannañca vipākamanoviññāṇadhātūnanti dvādasannameva.",
  "atk-abh03a:2361_6": "Tihetukamahāvipākā somanassasahagatāhetukavajjānaṃ dasannampi kāmāvacaravipākamanoviññāṇadhātūnaṃ rūpāvacarārūpāvacaravipākānaṃ",
  "atk-abh03a:2361_7": "āvajjanadvayassa cāti ekavīsatiyā,",
  "atk-abh03a:2361_8": "duhetukavipākā ṭhapetvā mahaggatavipāke sesānaṃ dvādasannaṃ.",
  "atk-abh03a:2361_9": "Pañca rūpāvacaravipākā tebhūmakakusalavipākasahetukapaṭisandhicittānaṃ sattarasannaṃ āvajjanadvayassa cāti ekūnavīsatiyā.",
  "atk-abh03a:2361_10": "Arūpāvacaravipākesu paṭhamaṃ kāmāvacarakusalavipākatihetukapaṭisandhicittānaṃ,",
  "atk-abh03a:2361_11": "catunnaṃ arūpāvacaravipākacittānaṃ catunnaṃ manodvārāvajjanassa cāti navannaṃ.",
  "atk-abh03a:2361_12": "Dutiyaṃ heṭṭhimavipākaṃ vajjetvā aṭṭhannaṃ,",
  "atk-abh03a:2361_13": "tatiyaṃ dve heṭṭhimāni vajjetvā sattannaṃ,",
  "atk-abh03a:2361_14": "catutthaṃ tīṇi heṭṭhimāni vajjetvā channaṃ cattāri lokuttaravipākāni tihetukavipākānaṃ terasannaṃ attano attano pacchimassa cāti cuddasannaṃ.",
  "atk-abh03a:2362_0": "Akusalavipākapañcaviññāṇā akusalavipākamanodhātuyā,",
  "atk-abh03a:2362_1": "manodhātu akusalavipākāhetukamanoviññāṇadhātuyā.",
  "atk-abh03a:2362_2": "Sā tadārammaṇakāle attano pacchimassa cutikāle paṭisandhivasena bhavaṅgavasena ca pavattānaṃ itaresampi",
  "atk-abh03a:2362_3": "navannaṃ kāmāvacaravipākānaṃ upekkhāsahagatānaṃ dvinnaṃ parittakiriyānañcāti dvādasannaṃ.",
  "atk-abh03a:2362_4": "Kiriyamanodhātu dasannaṃ viññāṇānaṃ hasituppādakiriyā pañcavokāre bhavaṅgavasena pavattānaṃ navannaṃ tihetukavipākānaṃ,",
  "atk-abh03a:2362_5": "tadārammaṇavasena pavattānaṃ pañcannaṃ somanassasahagatavipākānaṃ attano pacchimassa cāti aggahitaggahaṇena terasannaṃ.",
  "atk-abh03a:2362_6": "Voṭṭhabbanakiriyā ṭhapetvā kiriyamanodhātuṃ dasannaṃ kāmāvacarakiriyānaṃ,",
  "atk-abh03a:2362_7": "kāmāvacarakusalākusalānaṃ pañcavokāre bhavaṅgavasena pavattānaṃ pannarasannaṃ vipākacittānañcāti pañcacattālīsāya.",
  "atk-abh03a:2363_0": "Kāmāvacaratihetukasomanassasahagatakiriyadvayaṃ bhavaṅgavasena pavattānaṃ terasannaṃ tihetukavipākānaṃ",
  "atk-abh03a:2363_1": "tadārammaṇavasena pañcannaṃ somanassasahagatavipākānaṃ parikammavasena pavattamānānaṃ catunnaṃ rūpāvacarakiriyānaṃ",
  "atk-abh03a:2363_2": "arahattaphalasamāpattiyā attano pacchimassa cāti aggahitaggahaṇena dvāvīsatiyā duhetukasomanassasahagatakiriyadvayaṃ",
  "atk-abh03a:2363_3": "yathāvuttānaṃ terasannaṃ bhavaṅgacittānaṃ pañcannaṃ tadārammaṇānaṃ attano pacchimassa cāti aggahitaggahaṇena",
  "atk-abh03a:2363_4": "sattarasannaṃ.",
  "atk-abh03a:2363_5": "Kāmāvacaratihetukaupekkhāsahagatakiriyadvayaṃ tesaṃyeva terasannaṃ bhavaṅgānaṃ,",
  "atk-abh03a:2363_6": "tadārammaṇavasena pavattānaṃ channaṃ upekkhāsahagatavipākānaṃ,",
  "atk-abh03a:2363_7": "parikammavasena pavattānaṃ ekissā rūpāvacarakiriyāya catunnaṃ arūpāvacarakiriyānaṃ arahattaphalasamāpattiyā",
  "atk-abh03a:2363_8": "attano pacchimassa cāti aggahitaggahaṇena catuvīsatiyā.",
  "atk-abh03a:2363_9": "Duhetukaupekkhāsahagatakiriyadvayaṃ tesaṃyeva terasannaṃ bhavaṅgānaṃ channaṃ tadārammaṇānaṃ attano pacchimassa cāti aggahitaggahaṇena aṭṭhārasannaṃ.",
  "atk-abh03a:2363_10": "Rūpāvacarakiriyesu ekekaṃ navannaṃ pañcavokāre tihetukabhavaṅgānaṃ attano pacchimassa cāti dasannaṃ.",
  "atk-abh03a:2363_11": "Arūpāvacarakiriyesu paṭhamaṃ pañcavokāre navannaṃ bhavaṅgānaṃ,",
  "atk-abh03a:2363_12": "catuvokāre ekassa attano pacchimassa cāti ekādasannaṃ.",
  "atk-abh03a:2363_13": "Dutiyaṃ catuvokāre dve bhavaṅgāni labhati.",
  "atk-abh03a:2363_14": "Tatiyaṃ tīṇi,",
  "atk-abh03a:2363_15": "catutthaṃ cattāri phalasamāpattiñcāti tesu ekekaṃ yathāpaṭipāṭiyā ekādasannaṃ dvādasannaṃ terasannaṃ pañcadasannañca anantarapaccayo hoti.",
  "atk-abh03a:2363_16": "Evaṃ bahuvidhenāpi niddesaṃ labhati.",
  "atk-abh03a:2363_17": "Tena vuttaṃ –",
  "atk-abh03a:2364_0": "“Dasadhā sattarasadhā, samasaṭṭhividhena ca;",
  "atk-abh03a:2365_0": "Bahudhāpi ca niddesaṃ, sādhukaṃ upalakkhaye”ti.",
  "atk-abh03a:2366_0": "Samanantarapaccayādayo uttānatthāyeva.",
  "atk-abh03a:2367_0": "423.",
  "atk-abh03a:2367_1": "Upanissaye saddhaṃ upanissāyāti kammakammaphalaidhalokaparalokādīsu saddhaṃ upanissayaṃ katvā.",
  "atk-abh03a:2367_2": "Yathā hi puriso heṭṭhāpathaviyaṃ udakaṃ atthīti saddahitvā pathaviṃ khanati,",
  "atk-abh03a:2367_3": "evaṃ saddho kulaputto dānādīnaṃ phalañca ānisaṃsañca saddahitvā dānādīni pavatteti.",
  "atk-abh03a:2367_4": "Tasmā “saddhaṃ upanissāyā”ti vuttaṃ.",
  "atk-abh03a:2368_0": "Sīlaṃ upanissāyātiādīsupi ime sīlādayo dhamme upanissayaṃ katvāti attho.",
  "atk-abh03a:2368_1": "Sīlavā hi sīlānubhāvesu sīlānisaṃsesu ca kusalo sīlaṃ upanissāya sīlavantānaṃ dānaṃ deti,",
  "atk-abh03a:2368_2": "uparūpari sīlaṃ samādiyati suparisuddhaṃ akhaṇḍaṃ,",
  "atk-abh03a:2368_3": "cātuddasīādīsu pakkhadivasesu uposathakammaṃ karoti,",
  "atk-abh03a:2368_4": "sīlasampadaṃ nissāya jhānādīni uppādeti.",
  "atk-abh03a:2368_5": "Bahussutopi dānādipuññakiriyāyattā sabbasampattiyo dānādīnañca saṅkilesavodānādibhedaṃ sutamayāya paññāya",
  "atk-abh03a:2368_6": "paṭivijjhitvā ṭhito sutaṃ upanissāya dānādīni pavatteti.",
  "atk-abh03a:2368_7": "Cāgavāpi cāgādhimutto attano cāgasampadaṃ upanissāya dānaṃ deti,",
  "atk-abh03a:2368_8": "sīlavanto hutvā dinnaṃ mahapphalanti sīlaṃ samādiyati,",
  "atk-abh03a:2368_9": "uposathakammaṃ karoti,",
  "atk-abh03a:2368_10": "tāya paṭipattiyā parisuddhacitto jhānādīni uppādeti.",
  "atk-abh03a:2368_11": "Paññavāpi idhalokaparalokahitañceva lokasamatikkamanupāyañca upaparikkhanto “sakkā imāya paṭipattiyā",
  "atk-abh03a:2368_12": "idhalokahitampi paralokahitampi lokasamatikkamanūpāyañca sampādetu”nti paññaṃ upanissāya dānādīni pavatteti.",
  "atk-abh03a:2368_13": "Yasmā pana na kevalaṃ saddhādayo dānādīnaṃyeva upanissayā,",
  "atk-abh03a:2368_14": "attano aparabhāge uppajjamānānaṃ saddhādīnampi upanissayā eva,",
  "atk-abh03a:2368_15": "tasmā saddhā sīlaṃ sutaṃ cāgo paññā saddhāya sīlassa sutassa cāgassa paññāyāti vuttaṃ.",
  "atk-abh03a:2369_0": "Parikammanti anantaraṃ aggahetvā pubbabhāge parikammaṃ gahetabbaṃ.",
  "atk-abh03a:2369_1": "Yathākammūpagañāṇassa anāgataṃsañāṇassāti imesaṃ dvinnaṃ dibbacakkhuparikammameva,",
  "atk-abh03a:2369_2": "parikammaṃ visuṃ natthi.",
  "atk-abh03a:2369_3": "Dibbacakkhusseva paribhaṇḍañāṇāni etāni,",
  "atk-abh03a:2369_4": "tasmiṃ ijjhamāne ijjhanti evaṃ santepi tadadhimuttatāya sahitaṃ dibbacakkhuparikammaṃ tesaṃ parikammanti veditabbaṃ.",
  "atk-abh03a:2369_5": "Na hi etāni sabbesaṃ dibbacakkhukānaṃ samagatikāni honti.",
  "atk-abh03a:2369_6": "Tasmā bhavitabbamettha parikammavisesenāti.",
  "atk-abh03a:2369_7": "Dibbacakkhu dibbāya sotadhātuyāti dūre rūpāni disvā tesaṃ saddaṃ sotukāmassa dibbacakkhu sotadhātuvisuddhiyā upanissayo hoti.",
  "atk-abh03a:2369_8": "Tesaṃ pana saddaṃ sutvā tattha gantukāmatādivasena dibbasotadhātu iddhividhañāṇassa upanissayo hoti.",
  "atk-abh03a:2369_9": "Evaṃ sabbattha tassa tassa upakārakabhāvavasena upanissayapaccayatā veditabbā.",
  "atk-abh03a:2370_0": "Maggaṃ upanissāya anuppannaṃ samāpattinti tena tena maggena sithilīkatapāripanthakattā pahīnapāripanthakattā",
  "atk-abh03a:2370_1": "ca taṃ taṃ samāpattiṃ uppādentīti tesaṃ maggo samāpattiyā upanissayo hoti.",
  "atk-abh03a:2370_2": "Vipassantīti uparūparimaggatthāya vipassanti.",
  "atk-abh03a:2370_3": "Atthapaṭisambhidāyātiādi paṭisambhidānaṃ maggapaṭilābheneva ijjhanato vuttaṃ.",
  "atk-abh03a:2370_4": "Evaṃiddhānañca panetāsaṃ pacchā tesu tesu ārammaṇesu pavattiyā maggova upanissayo nāma hoti.",
  "atk-abh03a:2371_0": "Saddhaṃ upanissāya mānaṃ jappetīti ahamasmi saddho pasannoti mānaṃ pavatteti.",
  "atk-abh03a:2371_1": "Diṭṭhiṃ gaṇhātīti tasmiṃ tasmiṃ vacane saddhāvaseneva gantvā paññāya atthaṃ anupaparikkhanto “atthi puggalo”tiādivasena diṭṭhiṃ gaṇhāti.",
  "atk-abh03a:2371_2": "Sīlaṃ sutaṃ cāgaṃ paññanti ahamasmi sīlavā sutavā cāgī paññāsampannoti mānaṃ jappeti.",
  "atk-abh03a:2371_3": "Sīlasutacāgapaññāsu pana mānamaññanaṃ viya diṭṭhimaññanaṃ uppādento diṭṭhiṃ gaṇhāti.",
  "atk-abh03a:2371_4": "Rāgassātiādīsu saddhādisampadaṃ upanissāya attukkaṃsanakāle tesu ekeko dhammo rāgassa,",
  "atk-abh03a:2371_5": "paravambhanakāle dosassa,",
  "atk-abh03a:2371_6": "ubhayena sampayuttassa mohassa,",
  "atk-abh03a:2371_7": "vuttappakārānaṃ mānadiṭṭhīnaṃ,",
  "atk-abh03a:2371_8": "saddhādisampadaṃ upanissāya bhavabhogasampattipatthanāya upanissayo hoti.",
  "atk-abh03a:2371_9": "Evamettha lokiyakusalaññeva dassitaṃ.",
  "atk-abh03a:2371_10": "Lokuttaraṃ pana santaṃ paṇītaṃ uttamaṃ akusalaviddhaṃsanaṃ.",
  "atk-abh03a:2371_11": "Tasmā cando viya andhakāratamānaṃ na akusalassa upanissayo hotīti na gahitaṃ.",
  "atk-abh03a:2372_0": "Ātāpetītiādi kāyikadukkhavasena abyākatadhammadassanatthaṃ vuttaṃ.",
  "atk-abh03a:2372_1": "Saddho hi saddhaṃ nissāya atisītaṃ atiuṇhanti anosakkitvā nānappakārāni navakammaveyyāvaccādīni karonto attānaṃ ātāpeti paritāpeti,",
  "atk-abh03a:2372_2": "bhogaṃ uppādetvā puññāni karissāmīti pariyeṭṭhimūlakaṃ dukkhaṃ paccanubhoti.",
  "atk-abh03a:2372_3": "Sīlavāpi sīlānurakkhaṇatthaṃ abbhokāsikattādivasena attānaṃ ātāpeti paritāpeti,",
  "atk-abh03a:2372_4": "piṇḍacārikattādivasena pariyeṭṭhimūlakaṃ dukkhaṃ paccanubhoti.",
  "atk-abh03a:2372_5": "Sutavāpi bāhussaccānurūpaṃ paṭipattiṃ paṭipajjissāmīti vuttanayeneva paṭipajjanto attānaṃ ātāpeti paritāpeti,",
  "atk-abh03a:2372_6": "pariyeṭṭhimūlakaṃ dukkhaṃ paccanubhoti.",
  "atk-abh03a:2372_7": "Cāgavāpi cāgādhimuttatāya attano yāpanamattepi paccaye anavasesetvā pariccajanto,",
  "atk-abh03a:2372_8": "aṅgādipariccāgaṃ vā pana karonto attānaṃ ātāpeti paritāpeti,",
  "atk-abh03a:2372_9": "pariccajitabbassa vatthuno uppādanatthaṃ pariyeṭṭhimūlakaṃ dukkhaṃ paccanubhoti.",
  "atk-abh03a:2372_10": "Paññavāpi uparūpari paññaṃ vaḍḍhessāmīti sappaññataṃ nissāya sītuṇhādīni agaṇetvā sajjhāyamanasikāresu yogaṃ karonto attānaṃ ātāpeti paritāpeti,",
  "atk-abh03a:2372_11": "micchājīve ādīnavaṃ sammājīve ca ānisaṃsaṃ disvā micchājīvaṃ pahāya parisuddhena ājīvena jīvitavuttiṃ",
  "atk-abh03a:2372_12": "pariyesanto pariyeṭṭhimūlakaṃ dukkhaṃ paccanubhoti.",
  "atk-abh03a:2373_0": "Kāyikassa sukhassāti saddhādisampattiṃ upanissāya uppannāni sukhopakaraṇāni paribhuñjanakāle saddhādisamuṭṭhānapaṇītarūpaphuṭakāyassa",
  "atk-abh03a:2373_1": "ca tesaṃ vasena avippaṭisāramūlakapāmojjapītisamuṭṭhānarūpaphuṭakāyassa ca sukhuppattikāle tesaṃ kaṭattā",
  "atk-abh03a:2373_2": "uppannavipākasukhakāle ca kāyikassa sukhassa,",
  "atk-abh03a:2373_3": "vuttanayeneva dukkhuppattikāle saddhādiguṇasampattiṃ asahamānehi payuttavadhabandhanādikāle ca kāyikassa dukkhassa,",
  "atk-abh03a:2373_4": "saddhādayo upanissāya pavattitaphalasamāpattikāle pana phalasamāpattiyā etesu ekeko upanissayapaccayena paccayo hotīti veditabbo.",
  "atk-abh03a:2373_5": "Kusalaṃ kammanti kusalacetanā attano vipākassa upanissayapaccayo,",
  "atk-abh03a:2373_6": "sā pana balavacetanāva labbhati,",
  "atk-abh03a:2373_7": "na dubbalā.",
  "atk-abh03a:2373_8": "Tatridaṃ vatthu –",
  "atk-abh03a:2373_9": "ekā kira itthī ubbandhitukāmā rukkhe rajjuṃ laggetvā saṃvidhātabbaṃ saṃvidahati.",
  "atk-abh03a:2373_10": "Atheko coro rattibhāge taṃ gehaṃ upasaṅkamitvā “imāya rajjuyā kiñcideva bandhitvā harissāmī”ti satthena chindituṃ upagato.",
  "atk-abh03a:2373_11": "Atha sā rajju āsīviso hutvā susūti akāsi.",
  "atk-abh03a:2373_12": "Coro bhīto apasakki.",
  "atk-abh03a:2373_13": "Itthī attano nivesanā nikkhamitvā rajjupāse gīvaṃ paṭimuñcitvā ubbandhā kālamakāsi.",
  "atk-abh03a:2373_14": "Evaṃ balavacetanā antarāye nivāretvā attano vipākassa upanissayo hoti.",
  "atk-abh03a:2373_15": "Na panetaṃ ekantato gahetabbaṃ.",
  "atk-abh03a:2373_16": "Katokāsañhi kammaṃ eva vipākassa antarāyaṃ paṭibāhitvā vipaccati,",
  "atk-abh03a:2373_17": "vipākajanakaṃ pana kammaṃ vipākassa upanissayapaccayo na hotīti na vattabbaṃ.",
  "atk-abh03a:2373_18": "Kammanti ettha catubhūmakampi veditabbaṃ.",
  "atk-abh03a:2373_19": "Yaṃ pana parato “maggo phalasamāpattiyā”ti vuttaṃ,",
  "atk-abh03a:2373_20": "taṃ acetanāvasena.",
  "atk-abh03a:2373_21": "Tenetaṃ dīpeti –",
  "atk-abh03a:2373_22": "yo koci vipākajanako dhammo,",
  "atk-abh03a:2373_23": "so attano vipākassa upanissayapaccayo hotīti.",
  "atk-abh03a:2374_0": "Rāgaṃ upanissāya pāṇaṃ hanatīti yasmiṃ vatthusmiṃ sāratto hoti,",
  "atk-abh03a:2374_1": "tasmiṃ vā viruddhaṃ,",
  "atk-abh03a:2374_2": "tassa vā atthāya pāṇaṃ hanati.",
  "atk-abh03a:2374_3": "Adinnādānādīsupi etenevupāyena attho veditabbo.",
  "atk-abh03a:2374_4": "Sandhiṃ chindatīti adinnādānavasena vuttaṃ.",
  "atk-abh03a:2374_5": "Tattha sandhinti gehasandhiṃ.",
  "atk-abh03a:2374_6": "Nillopaṃ haratīti nilīyitvā harati.",
  "atk-abh03a:2374_7": "Ekāgārikaṃ karotīti bahūhi saddhiṃ ekameva gehaṃ parivāretvā vilumpati.",
  "atk-abh03a:2374_8": "Paripanthe tiṭṭhatīti panthadūhanakammaṃ karoti.",
  "atk-abh03a:2374_9": "Dosaṃ upanissāyātiādīsu “anatthaṃ me acarī”tiādivasena uppannaṃ dosaṃ upanissayaṃ katvā.",
  "atk-abh03a:2374_10": "Mohaṃ upanissāyāti pāṇātipātādīsu ādīnavapaṭicchādakaṃ mohaṃ upanissayaṃ katvā.",
  "atk-abh03a:2374_11": "Mānaṃ upanissāyāti ahaṃ kiṃ hanituṃ na sakkomi,",
  "atk-abh03a:2374_12": "ādātuṃ na sakkomīti mānaṃ upanissayaṃ katvā.",
  "atk-abh03a:2374_13": "Kenaci vā pana avaññāto hoti paribhūto hīḷito,",
  "atk-abh03a:2374_14": "taṃ omānaṃ upanissayaṃ katvātipi attho.",
  "atk-abh03a:2374_15": "Diṭṭhiṃ upanissāyāti yaññādīsu brāhmaṇādayo viya pādasikamilakkhuādayo viya ca diṭṭhiṃ upanissayaṃ katvā.",
  "atk-abh03a:2374_16": "Patthanaṃ upanissāyāti “sace me idaṃ nāma ijjhissati,",
  "atk-abh03a:2374_17": "evarūpaṃ te balikammaṃ karissāmīti evaṃ devatāyācanasaṅkhataṃ vā,",
  "atk-abh03a:2374_18": "asukaṃ nāma me ghātetvā dehi,",
  "atk-abh03a:2374_19": "asukassa santakaṃ āhara,",
  "atk-abh03a:2374_20": "ehi vā me etāni kammāni karontassa sahāyo hohī”ti evamādiṃ vā patthanaṃ upanissayaṃ katvā.",
  "atk-abh03a:2374_21": "Rāgo doso moho māno diṭṭhi patthanā rāgassāti.",
  "atk-abh03a:2374_22": "Ettha rāgo rāgassāpi upanissayo hoti dosādīnampi.",
  "atk-abh03a:2374_23": "Dosādīsupi eseva nayo.",
  "atk-abh03a:2375_0": "Pāṇātipāto pāṇātipātassāti pāṇātipātī asaṃvare ṭhitattā aññampi pāṇaṃ hanati.",
  "atk-abh03a:2375_1": "Yo vā etena hato,",
  "atk-abh03a:2375_2": "tassa ñātimittehi upadduto tesu aññampi hanati.",
  "atk-abh03a:2375_3": "Evaṃ pāṇātipāto pāṇātipātassa upanissayapaccayena paccayo.",
  "atk-abh03a:2375_4": "Bhaṇḍasāmikaṃ pana gopakaṃ vā ghātetvā parabhaṇḍaharaṇe,",
  "atk-abh03a:2375_5": "sāmikaṃ ghātetvā tassa dārātikkame,",
  "atk-abh03a:2375_6": "nāhaṃ hanāmīti musābhaṇane,",
  "atk-abh03a:2375_7": "katassa paṭicchādanatthāya akatassa vā karaṇatthāya pesuññaṃ upasaṃhāre,",
  "atk-abh03a:2375_8": "teneva nayena pharusavācānicchāraṇe,",
  "atk-abh03a:2375_9": "samphappalāpabhaṇane,",
  "atk-abh03a:2375_10": "paraṃ hanitvā abhijjhāyitabbaparavittūpakaraṇābhijjhāyane,",
  "atk-abh03a:2375_11": "yo tena ghātito hoti;",
  "atk-abh03a:2375_12": "tassa mittāmaccā ucchijjantūtiādicintane “evaṃ me pāṇātipāto nijjiṇṇo bhavissatī”ti dukkarakārikādivasena",
  "atk-abh03a:2375_13": "diṭṭhiggahaṇakāle pāṇātipāto adinnādānādīnampi upanissayo hoti.",
  "atk-abh03a:2375_14": "Iminā upāyena adinnādānādimūlakesupi cakkesu attho veditabbo.",
  "atk-abh03a:2376_0": "Mātughātikammaṃ mātughātikammassāti aññaṃ mātaraṃ hanantaṃ disvā “vaṭṭati evaṃ kātu”nti attano mātaraṃ hanantassa vā,",
  "atk-abh03a:2376_1": "ekasmiṃ bhave hantvā aparasmimpi hananavasena vā,",
  "atk-abh03a:2376_2": "ekasmiṃyeva bhave “gaccha,",
  "atk-abh03a:2376_3": "me mātaraṃ hanāhī”ti punappunaṃ āṇāpanavasena vā,",
  "atk-abh03a:2376_4": "dvīhi pahārehi niyatamaraṇāya dutiyapahāradānavasena vā mātughātikammaṃ mātughātikammassa upanissayo hoti.",
  "atk-abh03a:2376_5": "Sesānipi yathāyogaṃ imināva nayena veditabbāni.",
  "atk-abh03a:2376_6": "Yasmā pana balavākusalaṃ dubbalākusalassa upanissayo na hoti,",
  "atk-abh03a:2376_7": "tasmā kammapathānantariyakammavaseneva desanā katāti vadanti.",
  "atk-abh03a:2376_8": "Taṃ na ekantato gahetabbaṃ.",
  "atk-abh03a:2376_9": "Pāṇātipātādīni hi katvā “kasmā evamakāsī”ti codiyamāno kopamattakampi karoti.",
  "atk-abh03a:2376_10": "Vippaṭisārīpi hoti.",
  "atk-abh03a:2376_11": "Appamattakepi ca kilese uppanne taṃ vaḍḍhetvā vītikkamaṃ karoti.",
  "atk-abh03a:2376_12": "Tasmā balavaṃ dubbalassa dubbalañca balavassāpi upanissayo hotiyeva.",
  "atk-abh03a:2376_13": "Yaṃ pana paccayavibhaṅgassa uddesavaṇṇanāyaṃ vuttaṃ “balavakāraṇaṭṭhena upanissayo hotī”ti,",
  "atk-abh03a:2376_14": "taṃ kāraṇabhāvasseva balavatāya vuttaṃ,",
  "atk-abh03a:2376_15": "na upanissayapaccayadhammānaṃ.",
  "atk-abh03a:2376_16": "Kammakilesā hi balavantopi dubbalāpi balavakāraṇaṃ hontiyeva.",
  "atk-abh03a:2377_0": "Rāgaṃ upanissāya dānaṃ detītiādīsu aho vatāhaṃ cātumahārājikānaṃ devānaṃ sahabyataṃ upapajjeyyanti upapattibhave",
  "atk-abh03a:2377_1": "vā bhogesu vā rāgaṃ upanissāya dānaṃ deti.",
  "atk-abh03a:2377_2": "Sīlasamādānauposathakammesupi eseva nayo.",
  "atk-abh03a:2377_3": "Jhānaṃ pana rāgavikkhambhanatthāya,",
  "atk-abh03a:2377_4": "vipassanaṃ rāgassa pahānatthāya,",
  "atk-abh03a:2377_5": "maggaṃ samucchedanatthāya uppādento rāgaṃ upanissāya uppādeti nāma.",
  "atk-abh03a:2377_6": "Vītarāgabhāvatthāya pana abhiññaṃ samāpattiñca uppādento rāgaṃ upanissāya uppādeti nāma.",
  "atk-abh03a:2377_7": "Ettāvatā hi vītarāgo nāma hoti.",
  "atk-abh03a:2378_0": "Saddhāyāti dānādivasena pavattasaddhāya sīlādīsupi eseva nayo.",
  "atk-abh03a:2378_1": "Yatheva hi dānādivasena saddhādayo uppādento rāgaṃ upanissāya uppādeti nāma,",
  "atk-abh03a:2378_2": "evaṃ rāgādayopi saddhādīnaṃ upanissayapaccayā nāma hontīti veditabbā.",
  "atk-abh03a:2378_3": "Tassa paṭighātatthāyāti tassa paṭibāhanatthāya,",
  "atk-abh03a:2378_4": "vipākokāsassa anuppadānatthāyāti attho.",
  "atk-abh03a:2378_5": "Sappaṭighātesu tāva evaṃ hotu,",
  "atk-abh03a:2378_6": "yāni pana appaṭighātāni ānantariyakammāni,",
  "atk-abh03a:2378_7": "tesu “tassa paṭighātatthāyā”ti kasmā vuttanti?",
  "atk-abh03a:2378_8": "Tassa ajjhāsayavasena.",
  "atk-abh03a:2378_9": "Tappaṭighātatthāya pavattemīti hissa ajjhāsayo,",
  "atk-abh03a:2378_10": "taṃ gahetvā evaṃ vuttaṃ.",
  "atk-abh03a:2379_0": "Rāgaṃ upanissāya attānaṃ ātāpetīti yattha ratto,",
  "atk-abh03a:2379_1": "tassa dukkarena pattiṃ sampassanto evaṃ karotīti sabbaṃ purimanayeneva veditabbaṃ.",
  "atk-abh03a:2379_2": "Kāyikassa sukhassāti rāgādisamatikkamavasena kusalaṃ katvā paṭiladdhasukhassa vā rāgādivasena anādīnavadassāvino",
  "atk-abh03a:2379_3": "kāme paribhuñjanavasena uppannasukhassa vā.",
  "atk-abh03a:2379_4": "Dukkhassāti ātāpanādivasena uppannasukhassa vā rāgādihetu pavattavadhabandhanādivasena uppannadukkhassa vā.",
  "atk-abh03a:2379_5": "Phalasamāpattiyāti rāgādayo samucchinditvā vā uppāditāya tehi vā aṭṭīyamānena samāpannāya.",
  "atk-abh03a:2380_0": "Kāyikaṃ sukhantiādīsu sukhe uppanne taṃ assādetvā punappunaṃ tathārūpeheva paccayehi taṃ uppādentassa purimaṃ pacchimassa upanissayo hoti.",
  "atk-abh03a:2380_1": "Sītādīsu pana aggisantāpanādīni atisevantassa pubbabhāge sukhaṃ aparabhāge dukkhassa,",
  "atk-abh03a:2380_2": "“sukho vati missā paribbājikāya taruṇāya lomasāya bāhāya samphasso”ti kāmesu pātabyataṃ āpajjantassa idha kāyikaṃ sukhaṃ nerayikassa kāyikadukkhassa,",
  "atk-abh03a:2380_3": "arogabhāvena pana sukhino phalasamāpattiṃ samāpajjantassa kāyikaṃ sukhaṃ phalasamāpattiyā upanissayapaccayo hoti.",
  "atk-abh03a:2380_4": "Dukkhapaṭighātāya pana sukhaṃ sevantassa dukkhapaṭighātāya ca bhagavato viya ābādhaṃ vikkhambhetvā phalasamāpattiṃ",
  "atk-abh03a:2380_5": "samāpajjantassa kāyikadukkhaṃ kāyikasukhassa ceva phalasamāpattiyā ca,",
  "atk-abh03a:2380_6": "upanissayapaccayo hoti.",
  "atk-abh03a:2380_7": "Utusappāyo sukhassa ceva phalasamāpattiyā ca,",
  "atk-abh03a:2380_8": "asappāyo dukkhassa.",
  "atk-abh03a:2380_9": "Utuasappāyaṃ vā abhibhavitvā samāpattisamuṭṭhitarūpavasena uppannaṃ sukhaṃ anubhavitukāmassa asappāyopi utu phalasamāpattiyā paccayova.",
  "atk-abh03a:2380_10": "Bhojanasenāsanesupi eseva nayo.",
  "atk-abh03a:2380_11": "Puna kāyikaṃ sukhantiādīni kevalaṃ ekato dassitāni.",
  "atk-abh03a:2380_12": "Heṭṭhā vuttanayeneva panesaṃ paccayabhāvo veditabbo.",
  "atk-abh03a:2380_13": "Phalasamāpatti kāyikassa sukhassāti samāpattisamuṭṭhānarūpavasena uppannassa sukhassa.",
  "atk-abh03a:2380_14": "Taṃ hesa samāpattito vuṭṭhāya anubhavati.",
  "atk-abh03a:2381_0": "Kāyikaṃ sukhaṃ upanissāya dānantiādīsu “aho vata me idaṃ sukhaṃ na parihāyeyyā”ti pattassa vā aparihāyanavasena;",
  "atk-abh03a:2381_1": "“aho vatāhaṃ āyatiṃ evarūpaṃ sukhaṃ pāpuṇeyya”nti appattassa vā pattivasena;",
  "atk-abh03a:2381_2": "dukkhepi “aho vata me dukkhaṃ parihāyeyyā”ti pattassa parihāyanavasena vā;",
  "atk-abh03a:2381_3": "“āyatiṃ evarūpaṃ nuppajjeyyā”ti anuppādapatthanāvasena vā sukhadukkhānaṃ upanissayatā veditabbā.",
  "atk-abh03a:2381_4": "Utubhojanasenāsanāni vuttanayāneva.",
  "atk-abh03a:2381_5": "Puna kāyikaṃ sukhantiādīsu yasmā “sādhu kho, mārisa,",
  "atk-abh03a:2381_6": "moggallāna,",
  "atk-abh03a:2381_7": "buddhasaraṇagamanaṃ hotī”ti sukhappattānampi,",
  "atk-abh03a:2381_8": "“sammāsambuddho vata,",
  "atk-abh03a:2381_9": "so bhagavā,",
  "atk-abh03a:2381_10": "yo evarūpassa dukkhassa pariññāya dhammaṃ desetī”ti dukkhappattānampi saddhā uppajjati.",
  "atk-abh03a:2381_11": "Sukhadukkhehi ca saṃyogaviyogatthāya sīlādiparipūraṇaṃ kareyya,",
  "atk-abh03a:2381_12": "tasmā sukhadukkhāni saddhādīnaṃ upanissayabhāvena dassitāni.",
  "atk-abh03a:2381_13": "Utuādīnipi yathāyogaṃ yojetabbāni.",
  "atk-abh03a:2381_14": "Kāyikaṃ sukhaṃ upanissāya pāṇaṃ hanatītiādīsupi vuttanayānusāreneva sukhādīnaṃ upanissayatā veditabbā.",
  "atk-abh03a:2382_0": "Imasmiṃ pana upanissayabhājanīye kusalo kusalassa tividhenāpi upanissayo,",
  "atk-abh03a:2382_1": "akusalassa duvidhena,",
  "atk-abh03a:2382_2": "abyākatassa tividhena.",
  "atk-abh03a:2382_3": "Akusalo akusalassa tividhena,",
  "atk-abh03a:2382_4": "kusalassa ekavidhena,",
  "atk-abh03a:2382_5": "abyākatassa duvidhena.",
  "atk-abh03a:2382_6": "Abyākatopi abyākatassa tividhena,",
  "atk-abh03a:2382_7": "tathā kusalassa,",
  "atk-abh03a:2382_8": "tathā akusalassāti.",
  "atk-abh03a:2382_9": "Evaṃ kusalo aṭṭhavidhena,",
  "atk-abh03a:2382_10": "akusalo chabbidhena,",
  "atk-abh03a:2382_11": "abyākato navavidhenāti tevīsatividhena upanissayo bhājitoti veditabbo.",
  "atk-abh03a:2383_0": "424.",
  "atk-abh03a:2383_1": "Purejāte cakkhādīni oḷārikavasena vuttāni.",
  "atk-abh03a:2383_2": "Āpodhātuādīnipi pana purejātārammaṇāni hontiyeva.",
  "atk-abh03a:2383_3": "Vatthu purejātaṃ cakkhāyatanantiādi yaṃ vatthu hutvā purejātaṃ hoti,",
  "atk-abh03a:2383_4": "taṃ dassetuṃ vuttaṃ.",
  "atk-abh03a:2383_5": "Vatthu vipākābyākatānanti pavattiyaṃ purejātapaccayaṃ sandhāya vuttaṃ.",
  "atk-abh03a:2384_0": "425.",
  "atk-abh03a:2384_1": "Pacchājāte imassa kāyassāti cātumahābhūtikakāyassa.",
  "atk-abh03a:2384_2": "Pacchājātapaccayena paccayoti upatthambhanavasena pacchājāto hutvā paccayo.",
  "atk-abh03a:2384_3": "Upatthambhakaṭṭhena paccayattāyeva hesa pacchājātapaccayoti imasmiṃ pañhāvāre anulomato āgato.",
  "atk-abh03a:2385_0": "426.",
  "atk-abh03a:2385_1": "Āsevanapaccaye anulomaṃ gotrabhussātiādīnaṃ visuṃ gahaṇe heṭṭhā vuttanayeneva kāraṇaṃ veditabbaṃ.",
  "atk-abh03a:2386_0": "427.",
  "atk-abh03a:2386_1": "Kammapaccaye kusalā cetanā sampayuttakānanti ettha sahajātanānākkhaṇikavibhāgassa abhāvato sahajātāti na vuttā.",
  "atk-abh03a:2386_2": "Abyākatavissajjane pana so vibhāgo atthi,",
  "atk-abh03a:2386_3": "tasmā tattha vuttā.",
  "atk-abh03a:2386_4": "Paṭisandhiggahaṇaṃ kaṭattārūpānaṃ vasena kataṃ.",
  "atk-abh03a:2386_5": "Cetanā vatthussāti kiñcāpi paṭisandhikkhaṇe vatthupatiṭṭhitā arūpadhammā vatthupaccayā vattanti,",
  "atk-abh03a:2386_6": "cetanā pana vatthussāpi paccayoti dassetuṃ vuttaṃ.",
  "atk-abh03a:2387_0": "428. Vipākapaccaye paṭisandhivāre imināva nayena attho veditabbo.",
  "atk-abh03a:2388_0": "429- 438.",
  "atk-abh03a:2388_1": "Āhārapaccaye imassa kāyassāti imasmiṃ catusantativasena pavatte cātumahābhūtikakāye āhārasamuṭṭhānassa janakavasena,",
  "atk-abh03a:2388_2": "sesassa upatthambhakavasena āhārapaccayena paccayo.",
  "atk-abh03a:2388_3": "Indriyapaccayādīsupi paṭisandhivāro vuttanayeneva veditabbo.",
  "atk-abh03a:2388_4": "Sesaṃ sabbattha uttānatthamevāti.",
  "atk-abh03a:2389_0": "Pañhāvāravibhaṅgavaṇṇanā niṭṭhitā.",
  "atk-abh03a:2390_0": "Pañhāvārassa ghaṭane anulomagaṇanā",
  "atk-abh03a:2391_0": "439.",
  "atk-abh03a:2391_1": "Idānettha yathāladdhāni vissajjanāni gaṇanāvasena dassetuṃ hetuyā sattātiādi vuttaṃ.",
  "atk-abh03a:2391_2": "Tattha sattāti kusalena kusalaṃ,",
  "atk-abh03a:2391_3": "abyākataṃ,",
  "atk-abh03a:2391_4": "kusalābyākatanti tīṇi.",
  "atk-abh03a:2391_5": "Tathā akusalena;",
  "atk-abh03a:2391_6": "abyākatena abyākatamevāti evaṃ satta.",
  "atk-abh03a:2391_7": "Ārammaṇe navāti ekamūlakaekāvasānāni nava.",
  "atk-abh03a:2391_8": "Adhipatiyā dasāti kusalaṃ kusalassa sahajātato ceva ārammaṇato ca;",
  "atk-abh03a:2391_9": "akusalassa ārammaṇatova abyākatassa sahajātato ceva ārammaṇato ca;",
  "atk-abh03a:2391_10": "kusalābyākatassa sahajātatovāti kusalamūlakāni cattāri.",
  "atk-abh03a:2391_11": "Akusalaṃ akusalassa sahajātato ceva ārammaṇato ca;",
  "atk-abh03a:2391_12": "abyākatassa sahajātatova tathā akusalābyākatassāti akusalamūlakāni tīṇi.",
  "atk-abh03a:2391_13": "Abyākato abyākatassa sahajātato ceva ārammaṇato ca;",
  "atk-abh03a:2391_14": "kusalassa ārammaṇatova tathā akusalassāti abyākatamūlakāni tīṇīti evaṃ dasa.",
  "atk-abh03a:2391_15": "Ettha pana ārammaṇādhipatipi sattadhā,",
  "atk-abh03a:2391_16": "sahajātādhipatipi sattadhāva labbhati.",
  "atk-abh03a:2392_0": "Anantare sattāti kusalamūlakāni dve,",
  "atk-abh03a:2392_1": "tathā akusalamūlakāni,",
  "atk-abh03a:2392_2": "abyākatamūlakāni tīṇīti evaṃ satta.",
  "atk-abh03a:2392_3": "Samanantarepi etāneva.",
  "atk-abh03a:2392_4": "Sahajāte navāti kusalamūlakāni tīṇi,",
  "atk-abh03a:2392_5": "akusalamūlakāni tīṇi,",
  "atk-abh03a:2392_6": "abyākatamūlakaṃ ekaṃ,",
  "atk-abh03a:2392_7": "tathā kusalābyākatamūlakaṃ,",
  "atk-abh03a:2392_8": "akusalābyākatamūlakañcāti evaṃ nava.",
  "atk-abh03a:2392_9": "Aññamaññe tīṇīti kusalena kusalaṃ,",
  "atk-abh03a:2392_10": "akusalena akusalaṃ,",
  "atk-abh03a:2392_11": "abyākatena abyākatanti evaṃ tīṇi.",
  "atk-abh03a:2392_12": "Nissaye terasāti sahajātatova kusalamūlakāni tīṇi,",
  "atk-abh03a:2392_13": "tathā akusalamūlakāni,",
  "atk-abh03a:2392_14": "tathā abyākatamūlakāni.",
  "atk-abh03a:2392_15": "Ettha pana purejātampi labbhati.",
  "atk-abh03a:2392_16": "Abyākatañhi abyākatassa sahajātampi hoti purejātampi;",
  "atk-abh03a:2392_17": "kusalassa purejātameva tathā akusalassa.",
  "atk-abh03a:2392_18": "Puna kusalābyākato sahajātapurejātato kusalassa,",
  "atk-abh03a:2392_19": "sahajātatova abyākatassa,",
  "atk-abh03a:2392_20": "tathā akusalābyākatoti evaṃ terasa.",
  "atk-abh03a:2392_21": "Upanissaye navāti ekamūlakekāvasānā nava.",
  "atk-abh03a:2392_22": "Tesaṃ vibhaṅge tevīsati bhedā dassitā.",
  "atk-abh03a:2392_23": "Tesu ārammaṇūpanissaye satta,",
  "atk-abh03a:2392_24": "anantarūpanissaye satta,",
  "atk-abh03a:2392_25": "pakatūpanissaye nava honti.",
  "atk-abh03a:2392_26": "Purejāte tīṇīti abyākato abyākatassa,",
  "atk-abh03a:2392_27": "kusalassa,",
  "atk-abh03a:2392_28": "akusalassāti evaṃ tīṇi.",
  "atk-abh03a:2393_0": "Pacchājāte tīṇīti kusalo abyākatassa,",
  "atk-abh03a:2393_1": "akusalo abyākatassa,",
  "atk-abh03a:2393_2": "abyākato abyākatassāti evaṃ tīṇi.",
  "atk-abh03a:2393_3": "Āsevane tīṇi aññamaññasadisāni.",
  "atk-abh03a:2393_4": "Kamme satta hetusadisāni.",
  "atk-abh03a:2393_5": "Tattha dvīsu vissajjanesu nānākkhaṇikakammampi āgataṃ,",
  "atk-abh03a:2393_6": "pañcasu sahajātameva.",
  "atk-abh03a:2393_7": "Vipāke ekaṃ abyākatena abyākataṃ.",
  "atk-abh03a:2393_8": "Āhāraindriyajhānamaggesu satta hetusadisāneva.",
  "atk-abh03a:2393_9": "Indriyaṃ panettha sahajātapurejātavasena āgataṃ.",
  "atk-abh03a:2393_10": "Sampayutte tīṇi aññamaññasadisāni.",
  "atk-abh03a:2393_11": "Vippayutte pañcāti sahajātapacchājātato kusalena abyākataṃ,",
  "atk-abh03a:2393_12": "akusalena abyākataṃ,",
  "atk-abh03a:2393_13": "sahajātapurejātapacchājātato abyākatena abyākataṃ,",
  "atk-abh03a:2393_14": "vatthupurejātato abyākatena kusalaṃ,",
  "atk-abh03a:2393_15": "tathā akusalanti ekaṃ kusalamūlaṃ,",
  "atk-abh03a:2393_16": "ekaṃ akusalamūlaṃ,",
  "atk-abh03a:2393_17": "tīṇi abyākatamūlānīti evaṃ pañca.",
  "atk-abh03a:2394_0": "Atthiyā terasāti sahajātato kusalena kusalaṃ,",
  "atk-abh03a:2394_1": "sahajātapacchājātato kusalena abyākataṃ,",
  "atk-abh03a:2394_2": "sahajātatova kusalena kusalābyākatanti kusalamūlāni tīṇi,",
  "atk-abh03a:2394_3": "tathā akusalamūlāni,",
  "atk-abh03a:2394_4": "sahajātapurejātapacchājātāhārindriyato pana abyākatena abyākataṃ,",
  "atk-abh03a:2394_5": "vatthārammaṇapurejātato abyākatena kusalaṃ,",
  "atk-abh03a:2394_6": "tathā akusalaṃ,",
  "atk-abh03a:2394_7": "sahajātapurejātato kusalo ca abyākato ca akusalassa;",
  "atk-abh03a:2394_8": "sveva abyākatassa sahajātapacchājātaāhārindriyato sahajātapurejātato ca kusalo ca abyākato ca kusalassa;",
  "atk-abh03a:2394_9": "sveva abyākatassa sahajātapacchājātaāhārindriyatoti evaṃ terasa.",
  "atk-abh03a:2394_10": "Natthivigatesu satta anantarasadisāni.",
  "atk-abh03a:2394_11": "Avigate terasa atthisadisānīti.",
  "atk-abh03a:2394_12": "Evamettha satta gaṇanaparicchedā ekaṃ tīṇi pañca satta nava dasa terasāti.",
  "atk-abh03a:2394_13": "Tesu vipākavasena ekameva ekakaṃ,",
  "atk-abh03a:2394_14": "aññamaññapurejātapacchājātāsevanasampayuttavasena pañca tikā,",
  "atk-abh03a:2394_15": "vippayuttavasena ekameva pañcakaṃ,",
  "atk-abh03a:2394_16": "hetuanantarasamanantarakammaāhārindriyajhānamagganatthivigatavasena dasa sattakā,",
  "atk-abh03a:2394_17": "ārammaṇasahajātaupanissayavasena tayo navakā,",
  "atk-abh03a:2394_18": "adhipativasena ekaṃ dasakaṃ,",
  "atk-abh03a:2394_19": "nissayaatthiavigatavasena tayo terasakāti evaṃ tasmiṃ tasmiṃ paccaye niddiṭṭhavāre gaṇanavasena sādhukaṃ",
  "atk-abh03a:2394_20": "sallakkhetvā tesaṃ vasena dukatikādīsu paccayasaṃsandane gaṇanā veditabbā.",
  "atk-abh03a:2395_0": "440.",
  "atk-abh03a:2395_1": "Ye pana paccayā yesaṃ paccayānaṃ visabhāgā vā viruddhā vā honti,",
  "atk-abh03a:2395_2": "te tehi saddhiṃ na yojetabbā.",
  "atk-abh03a:2395_3": "Seyyathidaṃ –",
  "atk-abh03a:2395_4": "hetupaccayassa tāva ārammaṇānantarasamanantarūpanissayapurejātapacchājātakammāsevanāhārajhānanatthivigatā",
  "atk-abh03a:2395_5": "adhipatipaccaye ca ṭhapetvā vīmaṃsaṃ sesādhipatino visabhāgā,",
  "atk-abh03a:2395_6": "sahajātādayo sabhāgā. Kasmā?",
  "atk-abh03a:2395_7": "Tathā bhāvābhāvato.",
  "atk-abh03a:2395_8": "Hetupaccayo hi yesaṃ hetupaccayo hoti,",
  "atk-abh03a:2395_9": "tesaṃ sahajātādipaccayopi hoti,",
  "atk-abh03a:2395_10": "ārammaṇādipaccayo pana na hotīti ārammaṇādayo tassa visabhāgā nāma.",
  "atk-abh03a:2395_11": "Tasmā so tehi,",
  "atk-abh03a:2395_12": "te vā tena saddhiṃ,",
  "atk-abh03a:2395_13": "na yojetabbā.",
  "atk-abh03a:2395_14": "Purejātapacchājātasampayuttavippayuttaatthinatthivigatāvigatā ca aññamaññaviruddhā,",
  "atk-abh03a:2395_15": "tepi aññamaññaṃ na yojetabbā.",
  "atk-abh03a:2395_16": "Tattha ayojanīye vajjetvā yojanīyehi yoge ye vārā labbhanti,",
  "atk-abh03a:2395_17": "te saṅkhepato dassetuṃ hetupaccayā adhipatiyā cattārītiādi vuttaṃ.",
  "atk-abh03a:2396_0": "Tattha kiñcāpi hetupaccayassa adhipatinā saṃsandane ūnataragaṇanavasena sattahi vārehi bhavitabbaṃ,",
  "atk-abh03a:2396_1": "yasmā pana adhipatīsu vīmaṃsāva hetupaccayo, na itare,",
  "atk-abh03a:2396_2": "tasmā visabhāge vajjetvā sabhāgavasena “cattārī”ti vuttaṃ.",
  "atk-abh03a:2396_3": "Tāni evaṃ veditabbāni –",
  "atk-abh03a:2396_4": "kusalo dhammo kusalassa dhammassa hetupaccayena paccayo adhipatipaccayena paccayo;",
  "atk-abh03a:2396_5": "kusalā vīmaṃsā sampayuttakānaṃ khandhānaṃ,",
  "atk-abh03a:2396_6": "kusalo dhammo abyākatassa dhammassa hetupaccayena paccayo adhipatipaccayena paccayo;",
  "atk-abh03a:2396_7": "kusalā vīmaṃsā cittasamuṭṭhānānaṃ rūpānaṃ,",
  "atk-abh03a:2396_8": "kusalo dhammo kusalassa ca abyākatassa ca dhammassa hetupaccayena paccayo adhipatipaccayena paccayo;",
  "atk-abh03a:2396_9": "kusalā vīmaṃsā sampayuttakānaṃ khandhānaṃ cittasamuṭṭhānānañca rūpānaṃ,",
  "atk-abh03a:2396_10": "abyākato dhammo abyākatassa dhammassa hetupaccayena paccayo adhipatipaccayena paccayo;",
  "atk-abh03a:2396_11": "vipākābyākatā kiriyābyākatā vīmaṃsā sampayuttakānaṃ khandhānaṃ cittasamuṭṭhānānañca rūpānanti.",
  "atk-abh03a:2396_12": "Ettha ca vipākābyākatā lokuttaratova gahetabbā.",
  "atk-abh03a:2396_13": "Ārammaṇapaccayaanantarapaccayādayo pana visabhāgattā na yojitā.",
  "atk-abh03a:2396_14": "Iminā upāyena sabbattha labbhamānañca alabbhamānañca ñatvā labbhamānavasena vārā uddharitabbā.",
  "atk-abh03a:2397_0": "Sahajāte sattāti hetuyā laddhāneva.",
  "atk-abh03a:2397_1": "Aññamaññe tīṇīti suddhikaaññamaññe laddhāneva.",
  "atk-abh03a:2397_2": "Nissaye sattāti hetuyā laddhāneva.",
  "atk-abh03a:2397_3": "Vipāke ekanti suddhikavipāke laddhameva.",
  "atk-abh03a:2397_4": "Indriyamaggesu cattārīti heṭṭhā vuttanayāneva.",
  "atk-abh03a:2397_5": "Sampayutte tīṇīti suddhikasampayutte laddhāneva.",
  "atk-abh03a:2397_6": "Vippayutte tīṇīti kusalādicittasamuṭṭhānaṃ rūpaṃ paccayuppannaṃ katvā veditabbāni.",
  "atk-abh03a:2397_7": "Atthiavigatesu sattāti hetuyā laddhāneva.",
  "atk-abh03a:2398_0": "441- 443.",
  "atk-abh03a:2398_1": "Evaṃ yehi adhipatipaccayādīhi ekādasahi paccayehi saddhiṃ hetupaccayo yojanaṃ labhati,",
  "atk-abh03a:2398_2": "tesaṃ vasena dumūlakanaye gaṇanaṃ dassetvā idāni timūlakādīsu tassa dassanatthaṃ lakkhaṇaṃ ṭhapento hetusahajātanissayaatthiavigatanti sattātiādimāha.",
  "atk-abh03a:2398_3": "Potthakesu pana nissaupanissaadhipāti evaṃ parihīnakkharāni paccayanāmāni likhanti,",
  "atk-abh03a:2398_4": "taṃ saññākaraṇamattavasena likhitaṃ.",
  "atk-abh03a:2398_5": "Tasmā tādisesu ṭhānesu paripuṇṇā pāḷi kātabbā.",
  "atk-abh03a:2398_6": "Yaṃ panidaṃ lakkhaṇaṃ ṭhapitaṃ,",
  "atk-abh03a:2398_7": "tena idaṃ dīpeti –",
  "atk-abh03a:2398_8": "ayaṃ hetupaccayo sahajātādīhi catūhi saddhiṃ saṃsandane attano vibhaṅge laddhāni satteva vissajjanāni labhati.",
  "atk-abh03a:2398_9": "Sace panettha aññamaññapaccayo pavisati,",
  "atk-abh03a:2398_10": "aññamaññe laddhāni tīṇi labhati.",
  "atk-abh03a:2398_11": "Sace sampayuttapaccayo pavisati,",
  "atk-abh03a:2398_12": "tāneva tīṇi labhati.",
  "atk-abh03a:2398_13": "Sace vippayuttapaccayo pavisati,",
  "atk-abh03a:2398_14": "hetuvippayuttaduke laddhāni tīṇi labhati.",
  "atk-abh03a:2398_15": "Sace vipākapaccayo pavisati,",
  "atk-abh03a:2398_16": "sabbehi vipākasabhāgehi saddhiṃ saṃsandane evameva vissajjanaṃ labhati.",
  "atk-abh03a:2398_17": "Sace panettha indriyamaggapaccayā pavisanti,",
  "atk-abh03a:2398_18": "tehi saddhiṃ dumūlake laddhāni cattāriyeva labhati.",
  "atk-abh03a:2398_19": "Sace tehi saddhiṃ aññamaññapaccayo pavisati,",
  "atk-abh03a:2398_20": "hetādhipatiduke dassitesu catūsu vissajjanesu “kusalo dhammo abyākatassa,",
  "atk-abh03a:2398_21": "kusalo dhammo kusalassa ca abyākatassa cā”ti dve apanetvā sesāni dve labhati.",
  "atk-abh03a:2398_22": "Sacepi tattha sampayuttapaccayo pavisati,",
  "atk-abh03a:2398_23": "tāneva dve labhati.",
  "atk-abh03a:2398_24": "Sace pana vippayuttapaccayo pavisati,",
  "atk-abh03a:2398_25": "itarāni dve labhati.",
  "atk-abh03a:2398_26": "Sace pana tesu vipākapaccayo pavisati,",
  "atk-abh03a:2398_27": "sabbattha ekameva labhati.",
  "atk-abh03a:2398_28": "Adhipatinā pana saddhiṃ hetādhipatidukato ūnataragaṇanesu appavisantesu cattāriyeva labhati.",
  "atk-abh03a:2398_29": "Ūnataragaṇanesu pavisantesu tesaṃ vasena dve ekanti labhati.",
  "atk-abh03a:2398_30": "Evaṃ tesaṃ tesaṃ paccayānaṃ samāyoge labbhamānaṃ gaṇanaṃ viditvā timūlakādīsu gaṇanā uddharitabbāti.",
  "atk-abh03a:2399_0": "Etesu pana ghaṭanesu sabbapaṭhamāni cattāri ghaṭanāni sāmaññato navannampi hetūnaṃ vasena vuttāni avipākāni.",
  "atk-abh03a:2399_1": "Abyākatena abyākatavissajjane panettha vipākahetupi labbhati.",
  "atk-abh03a:2400_0": "Tato parāni pañca ghaṭanāni vipākahetuvasena vuttāni.",
  "atk-abh03a:2400_1": "Tattha sabbepi sahajātavipākā ceva vipākasahajātarūpā ca.",
  "atk-abh03a:2400_2": "Tesu paṭhame ghaṭane vipākā ceva taṃsamuṭṭhānarūpā ca labbhanti,",
  "atk-abh03a:2400_3": "dutiye vipākā ceva paṭisandhiyañca vatthurūpaṃ.",
  "atk-abh03a:2400_4": "Tatiye arūpadhammāva.",
  "atk-abh03a:2400_5": "Catutthe vipākacittasamuṭṭhānarūpameva labbhati.",
  "atk-abh03a:2400_6": "Pañcame vatthurūpameva.",
  "atk-abh03a:2401_0": "Tato parāni pañcadasa ghaṭanāni indriyamaggayuttāni amohahetuvasena vuttāni.",
  "atk-abh03a:2401_1": "Tattha paṭhamāni nava nirādhipatīni,",
  "atk-abh03a:2401_2": "pacchimāni cha sādhipatīni.",
  "atk-abh03a:2401_3": "Nirādhipatikesupi paṭhamāni cattāri sāmaññato sabbattha amohavasena vuttāni,",
  "atk-abh03a:2401_4": "pacchimāni pañca vipākāmohavasena.",
  "atk-abh03a:2401_5": "Tattha nirādhipatikesu paṭhame cattārīti heṭṭhā hetādhipatiduke dassitāneva.",
  "atk-abh03a:2401_6": "Dutiye cittasamuṭṭhānarūpaṃ parihāyati.",
  "atk-abh03a:2401_7": "Tatiye vatthurūpaṃ parihāyati.",
  "atk-abh03a:2401_8": "Catutthe kusalo dhammo cittasamuṭṭhānānaṃ,",
  "atk-abh03a:2401_9": "abyākato taṃsamuṭṭhānānanti rūpameva labbhati.",
  "atk-abh03a:2401_10": "Tato parāni vipākayuttāni pañca heṭṭhā vuttanayāneva.",
  "atk-abh03a:2401_11": "Sādhipatikesu paṭhamāni tīṇi ghaṭanāni sāmaññato vipākāvipākahetuvasena vuttāni.",
  "atk-abh03a:2401_12": "Tesu paṭhame cattāri vuttanayāneva.",
  "atk-abh03a:2401_13": "Dutiye rūpaṃ parihāyati,",
  "atk-abh03a:2401_14": "tatiye arūpaṃ parihāyati.",
  "atk-abh03a:2401_15": "Tato parāni tīṇi vipākahetuvasena vuttāni.",
  "atk-abh03a:2401_16": "Tesu paṭhame rūpārūpaṃ labbhati,",
  "atk-abh03a:2401_17": "dutiye arūpameva,",
  "atk-abh03a:2401_18": "tatiye rūpameva.",
  "atk-abh03a:2401_19": "Evampi tesaṃ tesaṃ paccayānaṃ samāyoge labbhamānaṃ gaṇanaṃ viditvā timūlakādīsu gaṇanā uddharitabbāti.",
  "atk-abh03a:2402_0": "Hetumūlakaṃ niṭṭhitaṃ.",
  "atk-abh03a:2403_0": "444.",
  "atk-abh03a:2403_1": "Ārammaṇamūlakepi adhipatipaccayādayo satta ārammaṇena sabhāgā,",
  "atk-abh03a:2403_2": "sesā soḷasa visabhāgāti te ayojetvā satteva yojitā.",
  "atk-abh03a:2403_3": "Tesu adhipatiyā sattāti kusalo dhammo kusalassa dhammassa,",
  "atk-abh03a:2403_4": "akusalassa dhammassa,",
  "atk-abh03a:2403_5": "abyākatassāti evaṃ kusalamūlāni tīṇi,",
  "atk-abh03a:2403_6": "akusalamūlaṃ ekaṃ,",
  "atk-abh03a:2403_7": "abyākatamūlāni tīṇīti satta.",
  "atk-abh03a:2403_8": "Nissaye tīṇīti vatthuvasena abyākatamūlāneva.",
  "atk-abh03a:2403_9": "Upanissaye satta heṭṭhimāni eva.",
  "atk-abh03a:2403_10": "Purejāte tīṇīti vatthārammaṇavasena abyākatamūlāni.",
  "atk-abh03a:2403_11": "Vippayutte tīṇīti vatthuvaseneva.",
  "atk-abh03a:2403_12": "Atthiavigatesu tīṇīti vatthārammaṇavasena.",
  "atk-abh03a:2403_13": "Yathā pana hetumūlake lakkhaṇadassanatthaṃ ghaṭanāni ṭhapitāni,",
  "atk-abh03a:2403_14": "tathā ārammaṇamūlakādīsupi.",
  "atk-abh03a:2404_0": "445.",
  "atk-abh03a:2404_1": "Tattha yāni tāva imasmiṃ ārammaṇamūlake pañca ghaṭanāni ṭhapitāni.",
  "atk-abh03a:2404_2": "Tattha paṭhamaṃ ārammaṇādhipativasena sādhipatikaṃ.",
  "atk-abh03a:2404_3": "Tattha sattāti ārammaṇādhipatiduke laddhavissajjanāneva.",
  "atk-abh03a:2404_4": "Dutiyaṃ nirādhipatikaṃ.",
  "atk-abh03a:2404_5": "Tattha tīṇīti vatthārammaṇavasena ārammaṇavaseneva vā abyākatamūlāni.",
  "atk-abh03a:2404_6": "Tatiyaṃ nissayena vuttaṃ.",
  "atk-abh03a:2404_7": "Tattha tīṇīti vatthuvasena abyākatamūlāni.",
  "atk-abh03a:2404_8": "Catutthapañcamāni sādhipatikāni.",
  "atk-abh03a:2404_9": "Tesu catutthe ekanti vatthārammaṇavasena ārammaṇavaseneva vā abyākatamūlaṃ akusalaṃ.",
  "atk-abh03a:2404_10": "Pañcame ekanti nissayato abyākatamūlakaṃ akusalaṃ.",
  "atk-abh03a:2404_11": "Evamidhāpi labbhamānavasena tikādīsu gaṇanā veditabbā.",
  "atk-abh03a:2404_12": "Tathā adhipatimūlakādīsu.",
  "atk-abh03a:2404_13": "Ārammaṇaindriyavipākavasena vitthārayojanaṃ pana avatvā tattha tattha vattabbayuttakameva vadāmāti.",
  "atk-abh03a:2405_0": "446.",
  "atk-abh03a:2405_1": "Adhipatimūlake sahajāte sattāti sahajātādhipativasena kusalamūlāni tīṇi,",
  "atk-abh03a:2405_2": "akusalamūlāni tīṇi,",
  "atk-abh03a:2405_3": "abyākatamūlaṃ ekaṃ.",
  "atk-abh03a:2405_4": "Sahajātena pana saddhiṃ ārammaṇādhipati,",
  "atk-abh03a:2405_5": "ārammaṇādhipatinā ca saddhiṃ sahajātaṃ na labbhati.",
  "atk-abh03a:2405_6": "Aññamaññe tīṇīti sahajātādhipativaseneva.",
  "atk-abh03a:2405_7": "Nissaye aṭṭhāti kusalamūlāni tīṇi,",
  "atk-abh03a:2405_8": "akusalamūlāni tīṇi,",
  "atk-abh03a:2405_9": "abyākatamūlāni dve.",
  "atk-abh03a:2405_10": "Abyākato hi adhipati abyākatassa sahajātato ceva ārammaṇato ca nissayo hoti,",
  "atk-abh03a:2405_11": "akusalassa ārammaṇatova.",
  "atk-abh03a:2405_12": "Kusalassa pana ubhayathāpi na hotīti abyākatamūlāni dveyevāti evaṃ aṭṭha.",
  "atk-abh03a:2405_13": "Upanissaye satta ārammaṇasadisāneva.",
  "atk-abh03a:2405_14": "Purejāte ekanti abyākatādhipati ārammaṇavasena akusalassa.",
  "atk-abh03a:2405_15": "Vipāke ekaṃ abyākatena abyākataṃ lokuttaraṃ.",
  "atk-abh03a:2405_16": "Āhārādīsu satta heṭṭhā ekamūlake laddhāneva.",
  "atk-abh03a:2405_17": "Vippayutte cattārīti kusalena abyākataṃ,",
  "atk-abh03a:2405_18": "tathā akusalena,",
  "atk-abh03a:2405_19": "abyākatena abyākatañca kusalañca.",
  "atk-abh03a:2405_20": "Atthiavigatesu aṭṭha nissayasadisāneva.",
  "atk-abh03a:2406_0": "447- 452.",
  "atk-abh03a:2406_1": "Ghaṭanāni panettha paṭipāṭiyā ārammaṇādīhi ayojetvā paṭhamaṃ atthiavigatehi yojitāni.",
  "atk-abh03a:2406_2": "Kiṃ kāraṇāti?",
  "atk-abh03a:2406_3": "Ubhayādhipatimissakattā.",
  "atk-abh03a:2406_4": "Tattha paṭhame ghaṭane ārammaṇādhipativasena vatthārammaṇaṃ labbhati,",
  "atk-abh03a:2406_5": "dutiye nissayavasena garuṃ katvā assādentassa vatthumeva,",
  "atk-abh03a:2406_6": "tatiye sahajātādhipativasena kusalādayo rūpānaṃ,",
  "atk-abh03a:2406_7": "ārammaṇādhipativasena vatthu akusalassa.",
  "atk-abh03a:2406_8": "Tato parāni tīṇi ghaṭanāni ārammaṇādhipativasena vuttāni.",
  "atk-abh03a:2406_9": "Tattha paṭhame sattāti heṭṭhā vuttāneva.",
  "atk-abh03a:2406_10": "Dutiye ekanti purejātāni vatthārammaṇāni akusalassa.",
  "atk-abh03a:2406_11": "Tatiye vatthumeva akusalassa.",
  "atk-abh03a:2406_12": "Tato parāni tīṇi ghaṭanāni vipākāvipākasādhāraṇāni sahajātādhipativasena vuttāni.",
  "atk-abh03a:2406_13": "Tattha paṭhame rūpārūpaṃ labbhati,",
  "atk-abh03a:2406_14": "dutiye arūpameva,",
  "atk-abh03a:2406_15": "tatiye rūpameva.",
  "atk-abh03a:2406_16": "Tato parāni tīṇi vipākādhipativasena vuttāni.",
  "atk-abh03a:2406_17": "Tesupi paṭhame rūpārūpaṃ labbhati,",
  "atk-abh03a:2406_18": "dutiye arūpaṃ,",
  "atk-abh03a:2406_19": "tatiye rūpameva.",
  "atk-abh03a:2406_20": "Tato parāni cha ghaṭanāni āhārindriyayuttāni cittādhipativasena vuttāni.",
  "atk-abh03a:2406_21": "Tattha tīṇi avipākāni,",
  "atk-abh03a:2406_22": "tīṇi savipākāni.",
  "atk-abh03a:2406_23": "Tesu gaṇanā pākaṭāyeva.",
  "atk-abh03a:2406_24": "Tato parāni cha ghaṭanāni tatheva viriyādhipativasena vuttāni.",
  "atk-abh03a:2406_25": "Nanu ca adhipatipaṭipāṭiyā paṭhamaṃ viriyādhipativasena vattabbāni siyuṃ,",
  "atk-abh03a:2406_26": "kasmā tathā na vuttānīti?",
  "atk-abh03a:2406_27": "Parato hetuvasena vuttaghaṭanehi sadisattā.",
  "atk-abh03a:2406_28": "Parato hi hetuvasena ghaṭanāni amohassa vīmaṃsādhipatittā vīmaṃsāya ca sammādiṭṭhibhāvato maggasampayuttāni.",
  "atk-abh03a:2406_29": "Viriyampi ca sammāvāyāmamicchāvāyāmabhāvena maggoti tena saddhiṃ ghaṭanāni parato hetuvasena vuttaghaṭanehi sadisānīti parivattetvā vuttāni.",
  "atk-abh03a:2406_30": "Tesupi gaṇanā pākaṭāyeva.",
  "atk-abh03a:2407_0": "453- 456.",
  "atk-abh03a:2407_1": "Anantarasamanantaramūlakesu sattāti kusalo kusalassa abyākatassa ca,",
  "atk-abh03a:2407_2": "tathā akusalo,",
  "atk-abh03a:2407_3": "abyākato tiṇṇannampīti evaṃ satta.",
  "atk-abh03a:2407_4": "Kamme ekanti kusalā maggacetanā attano vipākābyākatassa.",
  "atk-abh03a:2407_5": "Ghaṭanāni panetesu tīṇi tīṇiyeva.",
  "atk-abh03a:2407_6": "Tāni bahutarapaṭipāṭiyā vuttāni.",
  "atk-abh03a:2408_0": "457- 460.",
  "atk-abh03a:2408_1": "Sahajātaaññamaññanissayamūlakesu ye ye dukamūlake paccayā vuttā te teyeva ādito ṭhitena sabhāgā.",
  "atk-abh03a:2408_2": "Tasmā dukamūlake gaṇanaṃ ñatvā ye upari paccayā ghaṭitā,",
  "atk-abh03a:2408_3": "tesu ūnataragaṇanassa vasena sabbaghaṭanesu gaṇanā veditabbā.",
  "atk-abh03a:2408_4": "Tattha sahajātamūlake dasa ghaṭanāni.",
  "atk-abh03a:2408_5": "Tesu pañca avipākāni,",
  "atk-abh03a:2408_6": "pañca savipākāni.",
  "atk-abh03a:2408_7": "Tattha avipākesu tāva paṭhame kusalo kusalassa abyākatassa,",
  "atk-abh03a:2408_8": "kusalābyākatassa,",
  "atk-abh03a:2408_9": "kusalābyākato abyākatassāti cattāri,",
  "atk-abh03a:2408_10": "tathā akusalo,",
  "atk-abh03a:2408_11": "abyākato abyākatassevāti evaṃ nava.",
  "atk-abh03a:2408_12": "Tattha kusalākusalādikesu aṭṭhasu vissajjanesu arūpañceva cittasamuṭṭhānarūpañca labbhati.",
  "atk-abh03a:2408_13": "Abyākate vatthurūpampi.",
  "atk-abh03a:2408_14": "Dutiye ghaṭane abyākatavissajjane rūpesu vatthumeva labbhati,",
  "atk-abh03a:2408_15": "tatiye tīsupi arūpameva,",
  "atk-abh03a:2408_16": "catutthe cittasamuṭṭhānarūpameva,",
  "atk-abh03a:2408_17": "pañcame paṭisandhiyaṃ vatthunā saddhiṃ arūpadhammā.",
  "atk-abh03a:2408_18": "Savipākesu paṭhame vipākā ceva vipākacittasamuṭṭhānarūpañca,",
  "atk-abh03a:2408_19": "dutiye vipākā ceva vatthurūpañca,",
  "atk-abh03a:2408_20": "tatiye vipākameva,",
  "atk-abh03a:2408_21": "catutthe vipākacittasamuṭṭhānameva,",
  "atk-abh03a:2408_22": "pañcame vatthurūpameva labbhati.",
  "atk-abh03a:2409_0": "Aññamaññamūlake cha ghaṭanāni.",
  "atk-abh03a:2409_1": "Tesu paṭhamāni tīṇi avipākāni,",
  "atk-abh03a:2409_2": "pacchimāni tīṇi savipākāni.",
  "atk-abh03a:2409_3": "Tesu gaṇanā pākaṭāyeva.",
  "atk-abh03a:2410_0": "461.",
  "atk-abh03a:2410_1": "Nissayamūlake nissayapaccayā ārammaṇe tīṇīti vatthuṃ ārammaṇaṃ katvā pavattakusalādivasena veditabbāni.",
  "atk-abh03a:2410_2": "Upanissaye ekanti vatthuṃ ārammaṇūpanissayaṃ katvā uppannākusalaṃ.",
  "atk-abh03a:2410_3": "Sesaṃ dumūlake heṭṭhā vuttanayeneva veditabbaṃ.",
  "atk-abh03a:2411_0": "462- 464.",
  "atk-abh03a:2411_1": "Imasmiṃ pana nissayapaccaye vīsati ghaṭanāni.",
  "atk-abh03a:2411_2": "Tesu purimāni cha ghaṭanāni purejātasahajātavasena vuttāni,",
  "atk-abh03a:2411_3": "tato cattāri purejātavaseneva,",
  "atk-abh03a:2411_4": "tato dasa sahajātavaseneva.",
  "atk-abh03a:2411_5": "Tattha paṭhame ghaṭane terasāti nissayapaccayavibhaṅge vuttāneva.",
  "atk-abh03a:2411_6": "Dutiye aṭṭhāti sahajātādhipativasena satta,",
  "atk-abh03a:2411_7": "vatthuṃ garuṃ katvā akusalañcāti aṭṭha.",
  "atk-abh03a:2411_8": "Tatiye satta indriyapaccaye laddhāneva.",
  "atk-abh03a:2411_9": "Catutthe pañca vippayutte laddhāni.",
  "atk-abh03a:2411_10": "Pañcame cattārīti kusalādīni cittasamuṭṭhānānaṃ,",
  "atk-abh03a:2411_11": "vatthu ca akusalassa.",
  "atk-abh03a:2411_12": "Chaṭṭhe tīṇīti kusalādīni cittasamuṭṭhānassa.",
  "atk-abh03a:2411_13": "Purejātavasena catūsu paṭhame tīṇīti vatthu kusalādīnaṃ,",
  "atk-abh03a:2411_14": "cakkhādīni ca abyākatassa.",
  "atk-abh03a:2411_15": "Dutiye vatthumeva kusalādīnaṃ.",
  "atk-abh03a:2411_16": "Tatiye ekanti vatthu akusalassa.",
  "atk-abh03a:2411_17": "Catutthe cakkhādīni viññāṇapañcakassa.",
  "atk-abh03a:2411_18": "Sahajātavasena dasa savipākāvipākavasena dvidhā bhinditvā sahajātamūlake vuttanayeneva veditabbāni.",
  "atk-abh03a:2412_0": "465.",
  "atk-abh03a:2412_1": "Upanissayamūlake ārammaṇe sattāti ārammaṇūpanissaye laddhāneva.",
  "atk-abh03a:2412_2": "Adhipatiyā sattāti tāneva.",
  "atk-abh03a:2412_3": "Anantarasamanantaresu anantarūpanissaye laddhāneva.",
  "atk-abh03a:2412_4": "Nissaye ekanti vatthu akusalassa.",
  "atk-abh03a:2412_5": "Purejāte ekanti tasseva vatthuṃ vā ārammaṇaṃ vā.",
  "atk-abh03a:2412_6": "Āsevane tīṇi anantarūpanissayavasena.",
  "atk-abh03a:2412_7": "Kamme dve pakatūpanissayavasena.",
  "atk-abh03a:2412_8": "Lokuttarakusalacetanā pana anantarūpanissayopi hoti.",
  "atk-abh03a:2412_9": "Vippayutte ekaṃ ārammaṇūpanissayavasena,",
  "atk-abh03a:2412_10": "tathā atthiavigatesu.",
  "atk-abh03a:2412_11": "Natthivigatesu satta anantarasamāneva.",
  "atk-abh03a:2413_0": "466.",
  "atk-abh03a:2413_1": "Upanissayamūlakāni pana satta ghaṭanāni honti.",
  "atk-abh03a:2413_2": "Tattha purimāni tīṇi ārammaṇūpanissayavasena vuttāni.",
  "atk-abh03a:2413_3": "Tattha paṭhame sattāti kusalo kusalādīnaṃ,",
  "atk-abh03a:2413_4": "tathā abyākato,",
  "atk-abh03a:2413_5": "akusalo akusalassevāti evaṃ satta.",
  "atk-abh03a:2413_6": "Dutiye ekanti cakkhādiabyākataṃ akusalassa.",
  "atk-abh03a:2413_7": "Tatiye vatthu akusalassa.",
  "atk-abh03a:2413_8": "Tato parāni dve anantarūpanissayavasena vuttāni.",
  "atk-abh03a:2413_9": "Tesu gaṇanā pākaṭāyeva.",
  "atk-abh03a:2413_10": "Tato dve anantarapakatūpanissayavasena vuttāni.",
  "atk-abh03a:2413_11": "Tattha paṭhame lokiyakusalākusalacetanāpaccayabhāvato gahetabbā,",
  "atk-abh03a:2413_12": "dutiye lokuttarakusalāva.",
  "atk-abh03a:2414_0": "467- 468.",
  "atk-abh03a:2414_1": "Purejātamūlake ārammaṇe tīṇīti abyākato kusalādīnaṃ.",
  "atk-abh03a:2414_2": "Adhipatiyā ekanti abyākato akusalassa.",
  "atk-abh03a:2414_3": "Sesesupi eseva nayo.",
  "atk-abh03a:2414_4": "Ettha pana satta ghaṭanāni.",
  "atk-abh03a:2414_5": "Tesu paṭhamaṃ vatthārammaṇavasena vuttaṃ,",
  "atk-abh03a:2414_6": "dutiyaṃ vatthuvaseneva,",
  "atk-abh03a:2414_7": "tatiyaṃ ārammaṇavasena,",
  "atk-abh03a:2414_8": "catutthaṃ vatthussa ārammaṇakālavasena,",
  "atk-abh03a:2414_9": "pañcamaṃ ārammaṇādhipativasena,",
  "atk-abh03a:2414_10": "chaṭṭhaṃ vatthuno ārammaṇādhipatikālavasena,",
  "atk-abh03a:2414_11": "sattamaṃ cakkhādivasena.",
  "atk-abh03a:2415_0": "469- 472.",
  "atk-abh03a:2415_1": "Pacchājātamūlake vīsati paccayā na yujjanti,",
  "atk-abh03a:2415_2": "tayova yojanaṃ labhanti.",
  "atk-abh03a:2415_3": "Ekamevettha ghaṭanaṃ,",
  "atk-abh03a:2415_4": "taṃ kāyassa kusalādīnaṃ vasena veditabbaṃ.",
  "atk-abh03a:2415_5": "Āsevanamūlakepi ekameva ghaṭanaṃ.",
  "atk-abh03a:2416_0": "473- 477.",
  "atk-abh03a:2416_1": "Kammamūlake anantare ekanti maggacetanāvasena vuttaṃ.",
  "atk-abh03a:2416_2": "Aññamaññe tīṇīti ettha paṭisandhiyaṃ vatthupi gahetabbaṃ.",
  "atk-abh03a:2416_3": "Upanissaye dveti anantarapakatūpanissayavasena heṭṭhā vuttāneva.",
  "atk-abh03a:2416_4": "Evaṃ sesānipi heṭṭhā vuttanayeneva veditabbāni.",
  "atk-abh03a:2416_5": "Ettha pana ekādasa ghaṭanāni.",
  "atk-abh03a:2416_6": "Tattha paṭhamāni dve pakatūpanissayānantarūpanissayavibhāgato nānākkhaṇikakammavasena vuttāni.",
  "atk-abh03a:2416_7": "Tato parāni cattāri vipākāvipākato ekakkhaṇikakammavasena vuttāni.",
  "atk-abh03a:2416_8": "Tattha paṭhame arūpena saddhiṃ cittasamuṭṭhānarūpaṃ labbhati,",
  "atk-abh03a:2416_9": "dutiye arūpena saddhiṃ vatthu,",
  "atk-abh03a:2416_10": "tatiye arūpameva,",
  "atk-abh03a:2416_11": "catutthe cittasamuṭṭhānarūpameva.",
  "atk-abh03a:2416_12": "Paṭisandhiyaṃ pana kaṭattārūpampi labbhati.",
  "atk-abh03a:2416_13": "Tato parāni pañca savipākāni,",
  "atk-abh03a:2416_14": "tāni heṭṭhā vuttanayāneva.",
  "atk-abh03a:2416_15": "Vipākamūlake pañca ghaṭānāni uttānatthāneva.",
  "atk-abh03a:2417_0": "478- 483.",
  "atk-abh03a:2417_1": "Āhāramūlake sattātiādīni vuttanayāneva.",
  "atk-abh03a:2417_2": "Ghaṭanāni panettha catuttiṃsa.",
  "atk-abh03a:2417_3": "Tesu paṭhamāni pañca vipākāvipākasāmaññato vuttāni.",
  "atk-abh03a:2417_4": "Tattha paṭhame cattāropi āhārā labbhanti;",
  "atk-abh03a:2417_5": "dutiye tayo arūpāhārāva.",
  "atk-abh03a:2417_6": "Tatiye vatthupi paccayuppannaṃ hoti,",
  "atk-abh03a:2417_7": "catutthe taṃ parihāyati.",
  "atk-abh03a:2417_8": "Pañcame rūpameva paccayuppannaṃ.",
  "atk-abh03a:2417_9": "Tato parāni pañca savipākaghaṭanāni,",
  "atk-abh03a:2417_10": "tāni heṭṭhā vuttanayāneva.",
  "atk-abh03a:2417_11": "Tato parāni nava ghaṭanāni cetanāhāravasena vuttāni.",
  "atk-abh03a:2417_12": "Tato parāni nava nirādhipativiññāṇāhāravasena.",
  "atk-abh03a:2417_13": "Tato parāni sādhipativiññāṇāhāravasena cha ghaṭanāni vuttāni.",
  "atk-abh03a:2417_14": "Tattha tīṇi vipākāvipākasāmaññavasena vuttāni.",
  "atk-abh03a:2417_15": "Tīṇi vipākavaseneva.",
  "atk-abh03a:2417_16": "Tattha lokiyānaṃ vipākānaṃ abhāvato vatthu parihāyati.",
  "atk-abh03a:2418_0": "484- 495.",
  "atk-abh03a:2418_1": "Indriyamūlake purejāte ekanti cakkhundriyādīnaṃ vasena abyākatena abyākataṃ.",
  "atk-abh03a:2418_2": "Sesaṃ dumūlakaṃ heṭṭhā vuttanayeneva veditabbaṃ.",
  "atk-abh03a:2418_3": "Ghaṭanāni panettha cha sattati.",
  "atk-abh03a:2418_4": "Tattha paṭhame sabbānipi indriyāni paccayaṭṭhena labbhanti.",
  "atk-abh03a:2418_5": "Dutiye rūpajīvitindriyaṃ hāyati.",
  "atk-abh03a:2418_6": "Na hi taṃ nissayo hoti.",
  "atk-abh03a:2418_7": "Tatiye arūpindriyāni rūpānaṃ.",
  "atk-abh03a:2418_8": "Catutthe cakkhādīni cakkhuviññāṇādīnaṃ.",
  "atk-abh03a:2418_9": "Tato parāni nava ghaṭanāni sahajātaarūpindriyavasena vuttāni,",
  "atk-abh03a:2418_10": "tato nava maggabhūtānaṃ indriyānaṃ vasena,",
  "atk-abh03a:2418_11": "tato nava jhānaṅgabhūtānaṃ,",
  "atk-abh03a:2418_12": "tato nava jhānamaggabhūtānaṃ,",
  "atk-abh03a:2418_13": "tato nava manindriyavaseneva,",
  "atk-abh03a:2418_14": "tato sādhipatīni cha,",
  "atk-abh03a:2418_15": "tato vīriyavasena maggasampayuttāni cha,",
  "atk-abh03a:2418_16": "tato amohahetuvasena nirādhipatīni nava,",
  "atk-abh03a:2418_17": "sādhipatīni cha.",
  "atk-abh03a:2418_18": "Tesu sabbesu vipākapaccayena ayuttāni ca yuttāni ca heṭṭhā vuttanayeneva veditabbāni.",
  "atk-abh03a:2419_0": "496- 500.",
  "atk-abh03a:2419_1": "Jhānamūlakepi dumūlakaṃ heṭṭhā vuttanayeneva veditabbaṃ.",
  "atk-abh03a:2419_2": "Ghaṭanāni panettha chattiṃsa.",
  "atk-abh03a:2419_3": "Tesu paṭhamāni nava indriyamaggabhāvaṃ anāmasitvā sādhāraṇajhānaṅgavaseneva vuttāni.",
  "atk-abh03a:2419_4": "Tato parāni nava indriyabhūtajhānaṅgavasena,",
  "atk-abh03a:2419_5": "tato nava maggabhūtajhānaṅgavasena,",
  "atk-abh03a:2419_6": "tato nava indriyamaggabhūtajhānaṅgavasena.",
  "atk-abh03a:2419_7": "Catūsupi cetesu navakesu ādito cattāri cattāri vipākāvipākasādhāraṇāni.",
  "atk-abh03a:2419_8": "Avasāne pañca pañca vipākāneva,",
  "atk-abh03a:2419_9": "tāni heṭṭhā vuttanayāneva.",
  "atk-abh03a:2420_0": "501- 508.",
  "atk-abh03a:2420_1": "Maggamūlakepi dumūlakaṃ vuttanayeneva veditabbaṃ.",
  "atk-abh03a:2420_2": "Ghaṭanāni panettha sattapaññāsa.",
  "atk-abh03a:2420_3": "Tesu paṭhamāni nava indriyajhānabhāvaṃ anāmasitvā suddhikamaggavaseneva vuttāni.",
  "atk-abh03a:2420_4": "Tato nava indriyabhūtamaggavasena,",
  "atk-abh03a:2420_5": "tato nava jhānabhūtamaggavasena,",
  "atk-abh03a:2420_6": "tato nava indriyajhānabhūtamaggavasena,",
  "atk-abh03a:2420_7": "tato cha adhipatibhūtamaggavasena,",
  "atk-abh03a:2420_8": "tato nava nirādhipatimaggahetuvasena,",
  "atk-abh03a:2420_9": "tato cha sādhipatimaggahetuvasena,",
  "atk-abh03a:2420_10": "tattha navakesu pañca pañca chakkesu tīṇi tīṇi vipākāni.",
  "atk-abh03a:2420_11": "Sesāni sādhāraṇāni,",
  "atk-abh03a:2420_12": "tāni heṭṭhā vuttanayāneva.",
  "atk-abh03a:2421_0": "509- 510.",
  "atk-abh03a:2421_1": "Sampayuttamūlake dumūlakaṃ uttānatthameva.",
  "atk-abh03a:2421_2": "Ettha pana dveyeva ghaṭanāni.",
  "atk-abh03a:2421_3": "Tattha ekaṃ sādhāraṇavasena,",
  "atk-abh03a:2421_4": "ekaṃ vipākavasena vuttaṃ.",
  "atk-abh03a:2422_0": "511- 514.",
  "atk-abh03a:2422_1": "Vippayuttamūlakepi dumūlakaṃ uttānatthameva.",
  "atk-abh03a:2422_2": "Ghaṭanāni panettha terasa.",
  "atk-abh03a:2422_3": "Tattha paṭhame pañcāti kusalo abyākatassa,",
  "atk-abh03a:2422_4": "tathā akusalo,",
  "atk-abh03a:2422_5": "abyākato tiṇṇannampi.",
  "atk-abh03a:2422_6": "Ettha ca ime vippayuttādayo sahajātāpi honti,",
  "atk-abh03a:2422_7": "pacchājātapurejātāpi.",
  "atk-abh03a:2422_8": "Dutiye purejātasahajātāva tatiye teyeva adhipativasena.",
  "atk-abh03a:2422_9": "Tattha kusalo abyākatassa tathā akusalo,",
  "atk-abh03a:2422_10": "abyākato pana abyākatassa ca ārammaṇādhipativasena akusalassa cāti evaṃ cattāri.",
  "atk-abh03a:2422_11": "Catutthe tīṇīti kusalādīni abyākatassa.",
  "atk-abh03a:2422_12": "Indriyāni panettha rūpānipi arūpānipi.",
  "atk-abh03a:2422_13": "Pañcame paccayā arūpāva chaṭṭhe vatthuvasena rūpāva sattame kusalābyākatānaṃ vipassanāvasena,",
  "atk-abh03a:2422_14": "akusalassa assādanavasena vatthumeva.",
  "atk-abh03a:2422_15": "Aṭṭhame tadevākusalassa,",
  "atk-abh03a:2422_16": "navame cakkhādīni abyākatassa,",
  "atk-abh03a:2422_17": "dasame kusalādayo cittasamuṭṭhānānaṃ,",
  "atk-abh03a:2422_18": "ekādasame paṭisandhiyaṃ vatthu khandhānaṃ,",
  "atk-abh03a:2422_19": "dvādasame paṭisandhiyaṃ khandhā kaṭattārūpānaṃ,",
  "atk-abh03a:2422_20": "terasame paṭisandhiyaṃ khandhā vatthussa.",
  "atk-abh03a:2423_0": "515- 518.",
  "atk-abh03a:2423_1": "Atthipaccayamūlake upanissaye ekanti ārammaṇūpanissayavasena abyākataṃ akusalassa.",
  "atk-abh03a:2423_2": "Sesaṃ dumūlake uttānameva.",
  "atk-abh03a:2423_3": "Ghaṭanāni panettha ekūnatiṃsa.",
  "atk-abh03a:2423_4": "Tesu paṭhame arūpavatthārammaṇamahābhūtaindriyāhārānaṃ vasena sahajātapurejātapacchājātapaccayā labbhanti.",
  "atk-abh03a:2423_5": "Dutiye pacchājātakabaḷīkārāhārā na labbhanti.",
  "atk-abh03a:2423_6": "Paṭhamadutiyaghaṭanāneva adhipatinā saddhiṃ upari tatiyacatutthāni katāni.",
  "atk-abh03a:2423_7": "Puna paṭhamameva catūhi āhārehi saddhiṃ pañcamaṃ,",
  "atk-abh03a:2423_8": "rūpindriyehi saddhiṃ chaṭṭhaṃ,",
  "atk-abh03a:2423_9": "rūpārūpindriyehi saddhiṃ sattamaṃ kataṃ.",
  "atk-abh03a:2423_10": "Dutiyameva vā pana indriyehi saddhiṃ sattamaṃ kataṃ.",
  "atk-abh03a:2423_11": "Paṭhamadutiyāneva vippayuttapaccayena saddhiṃ aṭṭhamanavamāni.",
  "atk-abh03a:2423_12": "Tesu navamaṃ adhipatinā saddhiṃ dasamaṃ kataṃ.",
  "atk-abh03a:2423_13": "Tato ekādasame paccayavasena vatthu hāyati.",
  "atk-abh03a:2423_14": "Dvādasame arūpadhammāyeva paccayā,",
  "atk-abh03a:2423_15": "terasame vatthārammaṇā,",
  "atk-abh03a:2423_16": "cuddasame vatthumeva,",
  "atk-abh03a:2423_17": "pannarasame ārammaṇameva,",
  "atk-abh03a:2423_18": "soḷasame vatthumeva ārammaṇaṃ,",
  "atk-abh03a:2423_19": "sattarasame pana tadeva ārammaṇādhipatibhāvena,",
  "atk-abh03a:2423_20": "aṭṭhārasamepi tadeva ārammaṇūpanissayavasena,",
  "atk-abh03a:2423_21": "ekūnavīsatime cakkhādayova paccayā.",
  "atk-abh03a:2423_22": "Imāni ekūnavīsati pakiṇṇakaghaṭanāni nāma sahajātaṃ aggahetvā vuttāni.",
  "atk-abh03a:2423_23": "Tato parāni dasa sahajātavasena vuttāni.",
  "atk-abh03a:2424_0": "519.",
  "atk-abh03a:2424_1": "Natthivigatamūlakesu anantarasamanantaramūlakesu viya upanissayāsevanakammavasena tīṇiyeva ghaṭanāni,",
  "atk-abh03a:2424_2": "avigatamūlakaṃ atthimūlakasadisamevāti.",
  "atk-abh03a:2425_0": "Yāni panetāni imasmiṃ pañhāvāre ghaṭanāni vuttāni,",
  "atk-abh03a:2425_1": "tāni sabbānipi duvidhāniyeva –",
  "atk-abh03a:2425_2": "pakiṇṇakato sahajātato ca.",
  "atk-abh03a:2425_3": "Tattha sabbesampi ārammaṇamūlakādīnaṃ ādito sahajātaṃ aggahetvā vuttāni pakiṇṇakāni nāma.",
  "atk-abh03a:2425_4": "Tāni ārammaṇamūlake pañcapi,",
  "atk-abh03a:2425_5": "adhipatimūlake cha,",
  "atk-abh03a:2425_6": "anantaramūlake tīṇipi,",
  "atk-abh03a:2425_7": "tathā samanantaramūlake,",
  "atk-abh03a:2425_8": "nissayamūlake dasa,",
  "atk-abh03a:2425_9": "upanissayamūlake satta,",
  "atk-abh03a:2425_10": "purejātamūlake satta,",
  "atk-abh03a:2425_11": "pacchājātamūlake ekameva,",
  "atk-abh03a:2425_12": "tathā āsevanamūlake,",
  "atk-abh03a:2425_13": "kammamūlake dve,",
  "atk-abh03a:2425_14": "āhāramūlake ekaṃ,",
  "atk-abh03a:2425_15": "indriyamūlake cattāri,",
  "atk-abh03a:2425_16": "vippayuttamūlake nava,",
  "atk-abh03a:2425_17": "atthimūlake ekūnavīsati,",
  "atk-abh03a:2425_18": "natthimūlake tīṇipi,",
  "atk-abh03a:2425_19": "tathāvigatamūlake.",
  "atk-abh03a:2425_20": "Avigatamūlake ekūnavīsatīti sabbānipi satañceva tīṇi ca honti.",
  "atk-abh03a:2425_21": "Sahajātanissayabhāvena panetāni pakiṇṇakānīti vuttāni.",
  "atk-abh03a:2426_0": "Yāni pana sahajātaṃ labbhanti,",
  "atk-abh03a:2426_1": "tāni sahajātaghaṭanāni nāmāti vuccanti.",
  "atk-abh03a:2426_2": "Tāni ārammaṇamūlake anantarasamanantarapurejātapacchājātaāsevananatthivigatamūlakesu na labbhanti.",
  "atk-abh03a:2426_3": "Na hi te paccayā sahajātānaṃ paccayā honti.",
  "atk-abh03a:2426_4": "Yathā ca sahajātānaṃ na honti,",
  "atk-abh03a:2426_5": "tathā hetusahajātaaññamaññavipākajhānamaggasampayuttapaccayā.",
  "atk-abh03a:2426_6": "Asahajātānanti hetumūlake sabbāni catuvīsatipi ghaṭanāni sahajātaghaṭanāneva.",
  "atk-abh03a:2426_7": "Tathā adhipatimūlake catuvīsati,",
  "atk-abh03a:2426_8": "sahajātamūlake dasapi,",
  "atk-abh03a:2426_9": "aññamaññamūlake chapi,",
  "atk-abh03a:2426_10": "nissayamūlake dasa,",
  "atk-abh03a:2426_11": "kammamūlake nava,",
  "atk-abh03a:2426_12": "vipākamūlake pañcapi,",
  "atk-abh03a:2426_13": "āhāramūlake tettiṃsa,",
  "atk-abh03a:2426_14": "indriyamūlake dvāsattati jhānamūlake chattiṃsāpi,",
  "atk-abh03a:2426_15": "maggamūlake sattapaññāsampi,",
  "atk-abh03a:2426_16": "sampayuttamūlake dvepi,",
  "atk-abh03a:2426_17": "vippayuttamūlake cattāri,",
  "atk-abh03a:2426_18": "atthimūlake dasa,",
  "atk-abh03a:2426_19": "avigatamūlake dasāti sabbānipi tīṇi satāni dvādasa ca honti.",
  "atk-abh03a:2426_20": "Iti purimāni sataṃ tīṇi ca imāni ca dvādasuttarāni tīṇi satānīti sabbānipi pañcadasādhikāni cattāri ghaṭanasatāni pañhāvāre āgatāni.",
  "atk-abh03a:2426_21": "Tesu ye ye paccayadhammā nāmavasena na pākaṭā hutvā paññāyanti,",
  "atk-abh03a:2426_22": "tepi hetumūlakādīnaṃ nayānaṃ ādito vipākāvipākasāmaññato vuttesu ghaṭanesu dassetabbā.",
  "atk-abh03a:2426_23": "Dvādaseva hi hetū cha ārammaṇā cattāro adhipatayo cattāro āhārā vīsati indriyāni satta jhānaṅgāni dvādasa maggaṅgānīti ete paccayadhammā nāma.",
  "atk-abh03a:2426_24": "Tesu ye ye dhammā ekantena kusalā,",
  "atk-abh03a:2426_25": "ekanteneva akusalā,",
  "atk-abh03a:2426_26": "ekantena kusalavipākā,",
  "atk-abh03a:2426_27": "ekantenevākusalavipākā,",
  "atk-abh03a:2426_28": "ekanteneva vipākā,",
  "atk-abh03a:2426_29": "ekanteneva avipākā te te sādhukaṃ sallakkhetvā ye tattha vipākā,",
  "atk-abh03a:2426_30": "te vipākaghaṭanesu,",
  "atk-abh03a:2426_31": "ye avipākā,",
  "atk-abh03a:2426_32": "te avipākaghaṭanesu yathāyogaṃ yojetabbāti.",
  "atk-abh03a:2427_0": "Pañhāvārassa ghaṭane anulomagaṇanā.",
  "atk-abh03a:2428_0": "Paccanīyuddhāravaṇṇanā",
  "atk-abh03a:2429_0": "527.",
  "atk-abh03a:2429_1": "Idāni paccanīyaṃ hoti.",
  "atk-abh03a:2429_2": "Tattha yathā paṭicca vārādīsu “akusalaṃ dhammaṃ paṭicca akusalo dhammo uppajjati nahetupaccayā”tiādinā",
  "atk-abh03a:2429_3": "nayena labbhamānā pañhā labbhamānānaṃ paccayānaṃ vasena sarūpatova vitthāritā.",
  "atk-abh03a:2429_4": "Evaṃ avitthāretvā ekena lakkhaṇena saṅkhepato paccanīyaṃ dassetuṃ dhammasaṅgāhakehi kusalo dhammo kusalassa",
  "atk-abh03a:2429_5": "dhammassa ārammaṇapaccayena paccayotiādinā nayena anulomato kusalādīnaṃ paccayā uddhaṭā.",
  "atk-abh03a:2429_6": "Te ca kho paccayā samūhavasena,",
  "atk-abh03a:2429_7": "no ekekapaccayavaseneva;",
  "atk-abh03a:2429_8": "tasmā ye yattha samūhato dassitā,",
  "atk-abh03a:2429_9": "te vibhajitvā veditabbā.",
  "atk-abh03a:2429_10": "Sabbepi hi ime catuvīsati paccayā aṭṭhasu paccayesu saṅgahaṃ gacchanti.",
  "atk-abh03a:2429_11": "Kataresu aṭṭhasu? Ārammaṇe, sahajāte,",
  "atk-abh03a:2429_12": "upanissaye, purejāte,",
  "atk-abh03a:2429_13": "pacchājāte, kamme, āhāre,",
  "atk-abh03a:2429_14": "indriyeti. Kathaṃ?",
  "atk-abh03a:2429_15": "Ṭhapetvā hi ime aṭṭha paccaye sesesu soḷasasu hetupaccayo aññamaññavipākajhānamaggasampayuttapaccayoti",
  "atk-abh03a:2429_16": "ime cha paccayā ekantena sahajātā hutvā sahajātānaññeva paccayabhāvato sahajātapaccaye saṅgahaṃ gacchanti.",
  "atk-abh03a:2429_17": "Anantarapaccayo samanantaraāsevananatthivigatapaccayoti ime pana pañca uppajjitvā niruddhā attano anantaraṃ",
  "atk-abh03a:2429_18": "uppajjamānānaññeva paccayabhāvato anantarūpanissayalakkhaṇena upanissaye saṅgahaṃ gacchanti.",
  "atk-abh03a:2429_19": "Nissayapaccayo sahajātapurejātabhedato duvidho.",
  "atk-abh03a:2429_20": "Tattha sahajātanissayo sahajātānaññeva nissayapaccayabhāvato sahajātapaccaye saṅgahaṃ gacchati,",
  "atk-abh03a:2429_21": "purejātanissayo purejātapaccaye saṅgahaṃ gacchati.",
  "atk-abh03a:2430_0": "Adhipatipaccayopi sahajātādhipatiārammaṇādhipativasena duvidho.",
  "atk-abh03a:2430_1": "Tattha sahajātādhipati sahajātānaṃyeva adhipatipaccayabhāvato sahajātapaccaye saṅgahaṃ gacchati.",
  "atk-abh03a:2430_2": "Ārammaṇādhipati ārammaṇūpanissayo hotiyevāti ārammaṇūpanissayalakkhaṇena upanissayapaccaye saṅgahaṃ gacchati.",
  "atk-abh03a:2430_3": "Vippayuttapaccayo sahajātapurejātapacchājātabhedato tividho.",
  "atk-abh03a:2430_4": "Tattha sahajātavippayutto sahajātānaññeva vippayuttapaccayabhāvato sahajātapaccaye saṅgahaṃ gacchati.",
  "atk-abh03a:2430_5": "Purejātavippayutto pure uppajjitvā pacchā uppajjamānānaṃ paccayabhāvato purejāte saṅgahito.",
  "atk-abh03a:2430_6": "Pacchājātavippayutto pacchā uppajjitvā pure uppannānaṃ upatthambhanavasena paccayabhāvato pacchājātapaccaye saṅgahaṃ gacchati.",
  "atk-abh03a:2430_7": "Atthipaccayaavigatapaccayā sahajātapurejātapacchājātaāhārindriyānañceva atthiavigatesu ca ekekassa vasena chahi bhedehi ṭhitā.",
  "atk-abh03a:2430_8": "Tattha sahajātaatthiavigatā sahajātānaññeva atthiavigatapaccayabhāvato.",
  "atk-abh03a:2430_9": "Sahajātapaccaye saṅgahaṃ gacchanti.",
  "atk-abh03a:2430_10": "Purejātā pure uppajjitvā pacchā uppajjamānānaṃ paccayabhāvato purejātapaccaye saṅgahaṃ gacchanti.",
  "atk-abh03a:2430_11": "Pacchājātā pacchā uppajjitvā pure uppannānaṃ upatthambhanavasena paccayabhāvato pacchājātapaccaye saṅgahaṃ gacchanti.",
  "atk-abh03a:2430_12": "Āhārabhūtā kabaḷīkārāhārapaccaye saṅgahaṃ gacchanti.",
  "atk-abh03a:2430_13": "Indriyabhūtā rūpajīvitindriyapaccaye saṅgahaṃ gacchantīti evaṃ ime soḷasa paccayā imesu aṭṭhasu paccayesu saṅgahaṃ gacchantīti veditabbā.",
  "atk-abh03a:2431_0": "Imesampi pana aṭṭhannaṃ paccayānaṃ aññamaññaṃ saṅgaho atthiyeva.",
  "atk-abh03a:2431_1": "Ādito niddiṭṭho hi ārammaṇapaccayo adhipatianadhipatibhedena duvidho.",
  "atk-abh03a:2431_2": "Tattha adhipatibhūto ārammaṇūpanissayalakkhaṇena upanissaye saṅgahaṃ gacchati.",
  "atk-abh03a:2431_3": "Anadhipatibhūto suddho ārammaṇapaccayova.",
  "atk-abh03a:2431_4": "Kammapaccayopi sahajātanānākkhaṇikavasena duvidho.",
  "atk-abh03a:2431_5": "Tattha sahajātakammaṃ attanā sahajātānaññeva kammapaccayabhāvato sahajāteyeva saṅgahaṃ gacchati.",
  "atk-abh03a:2431_6": "Nānākkhaṇikakammaṃ balavadubbalavasena duvidhaṃ.",
  "atk-abh03a:2431_7": "Tattha balavakammaṃ vipākadhammānaṃ upanissayova hutvā paccayo hotīti upanissaye saṅgahaṃ gacchati.",
  "atk-abh03a:2431_8": "Balavampi pana rūpānaṃ dubbalañca arūpānaṃ nānākkhaṇikakammapaccayeneva paccayo.",
  "atk-abh03a:2431_9": "Āhārapaccayopi rūpārūpato duvidho.",
  "atk-abh03a:2431_10": "Tattha arūpāhāro attanā sahajātānaññeva paccayo hotīti sahajātapaccaye saṅgahaṃ gacchati.",
  "atk-abh03a:2431_11": "Rūpāhāro sahajātapurejātapacchājātānaṃ paccayo na hoti.",
  "atk-abh03a:2431_12": "Attano pana uppādakkhaṇaṃ atikkamitvā ṭhitippatto āhārapaccayataṃ sādhetīti āhārapaccayova hoti.",
  "atk-abh03a:2431_13": "Indriyapaccayopi rūpārūpato duvidho.",
  "atk-abh03a:2431_14": "Tattha arūpindriyapaccayo attanā sahajātānaññeva indriyapaccayataṃ sādhetīti sahajāteyeva saṅgahaṃ gacchati.",
  "atk-abh03a:2431_15": "Rūpindriyapaccayo pana ajjhattabahiddhābhedato duvidho.",
  "atk-abh03a:2431_16": "Tattha ajjhattaṃ indriyapaccayo pure uppajjitvā pacchā uppajjamānānaṃ sasampayuttadhammānaṃ cakkhuviññāṇādīnaṃ",
  "atk-abh03a:2431_17": "indriyapaccayo hotīti purejāteyeva saṅgahaṃ gacchati.",
  "atk-abh03a:2431_18": "Bāhiro indriyapaccayo nāma rūpajīvitindriyaṃ,",
  "atk-abh03a:2431_19": "taṃ sahajātānaṃ paccayo hontampi anupālanamattavaseneva hoti,",
  "atk-abh03a:2431_20": "na janakavasenāti indriyapaccayova hoti.",
  "atk-abh03a:2431_21": "Evaṃ ime aṭṭha paccayā aññamaññampi saṅgahaṃ gacchantīti veditabbā.",
  "atk-abh03a:2431_22": "Ayaṃ tāva aṭṭhasu paccayesu avasesānaṃ soḷasannañceva tesaṃyeva ca aṭṭhannaṃ aññamaññavasena saṅgahanayo.",
  "atk-abh03a:2432_0": "Idāni imesaṃ aṭṭhannaṃ paccayānaṃ ekekasmiṃ catuvīsatiyāpi paccayesu ye ye saṅgahaṃ gacchanti,",
  "atk-abh03a:2432_1": "te te veditabbā.",
  "atk-abh03a:2432_2": "Tattha aṭṭhannaṃ tāva sabbapaṭhame ārammaṇapaccaye ārammaṇapaccayova saṅgahaṃ gacchati,",
  "atk-abh03a:2432_3": "na sesā tevīsati.",
  "atk-abh03a:2432_4": "Dutiye sahajātapaccaye hetupaccayo sahajātādhipatipaccayo sahajātapaccayo aññamaññapaccayo sahajātanissayapaccayo",
  "atk-abh03a:2432_5": "sahajātakammapaccayo vipākapaccayo sahajātaāhārapaccayo sahajātaindriyapaccayo jhānapaccayo maggapaccayo",
  "atk-abh03a:2432_6": "sampayuttapaccayo sahajātavippayuttapaccayo sahajātatthipaccayo sahajātāvigatapaccayoti ime pannarasa",
  "atk-abh03a:2432_7": "paccayā saṅgahaṃ gacchanti.",
  "atk-abh03a:2432_8": "Tatiye upanissayapaccaye adhipatibhūto ārammaṇapaccayo ārammaṇabhūto adhipatipaccayo anantarasamanantaraupanissayaāsevanapaccayā",
  "atk-abh03a:2432_9": "nānākkhaṇiko balavakammapaccayo natthipaccayo vigatapaccayoti ime nava paccayā saṅgahaṃ gacchanti.",
  "atk-abh03a:2432_10": "Catutthe purejātapaccaye purejātanissayapaccayo purejātapaccayo purejātindriyapaccayo purejātavippayuttapaccayo",
  "atk-abh03a:2432_11": "purejātatthipaccayo purejātāvigatapaccayoti ime cha paccayā saṅgahaṃ gacchanti.",
  "atk-abh03a:2432_12": "Pañcame pacchājātapaccaye pacchājātapaccayo pacchājātavippayuttapaccayo pacchājātatthipaccayo pacchājātāvigatapaccayoti",
  "atk-abh03a:2432_13": "ime cattāro paccayā saṅgahaṃ gacchanti.",
  "atk-abh03a:2432_14": "Chaṭṭhe kammapaccaye nānākkhaṇikakammapaccayova saṅgahito.",
  "atk-abh03a:2432_15": "Sattame āhārapaccaye kabaḷīkārāhāravaseneva āhārapaccayo āhāratthipaccayo āhārāvigatapaccayoti ime tayo paccayā saṅgahitā.",
  "atk-abh03a:2432_16": "Aṭṭhame indriyapaccaye rūpajīvitindriyapaccayo indriyatthipaccayo indriyāvigatapaccayoti ime tayo paccayā saṅgahaṃ gacchanti.",
  "atk-abh03a:2432_17": "Evaṃ imesaṃ aṭṭhannaṃ paccayānaṃ ekekasmiṃ ime cime ca paccayā saṅgahaṃ gatāti ñatvā ye yattha saṅgahaṃ gatā,",
  "atk-abh03a:2432_18": "te tassa gaṇanena gahitāva hontīti veditabbā.",
  "atk-abh03a:2433_0": "Evaṃ sabbapaccayasaṅgāhakānaṃ imesaṃ aṭṭhannaṃ paccayānaṃ vasena ekūnapaññāsāya pañhesu imasmiṃ paccanīye",
  "atk-abh03a:2433_1": "“kusalo dhammo kusalassa dhammassa ārammaṇapaccayena paccayo”tiādayo ime pannarasa pañhā uddharitvā vissajjitā.",
  "atk-abh03a:2433_2": "Tattha kusalo kusalassa,",
  "atk-abh03a:2433_3": "kusalo akusalassa,",
  "atk-abh03a:2433_4": "kusalo abyākatassa,",
  "atk-abh03a:2433_5": "kusalo kusalābyākatassāti kusalādikā cattāro pañhā;",
  "atk-abh03a:2433_6": "tathā akusalādikā;",
  "atk-abh03a:2433_7": "abyākato pana abyākatassa,",
  "atk-abh03a:2433_8": "abyākato kusalassa,",
  "atk-abh03a:2433_9": "abyākato akusalassāti abyākatādikā tayo;",
  "atk-abh03a:2433_10": "kusalo ca abyākato ca kusalassa;",
  "atk-abh03a:2433_11": "tathā abyākatassa;",
  "atk-abh03a:2433_12": "akusalo ca abyākato ca akusalassa;",
  "atk-abh03a:2433_13": "tathā abyākatassāti dumūlakekāvasānā cattāro honti.",
  "atk-abh03a:2433_14": "Tesu paṭhame pañhe yehi bhavitabbaṃ,",
  "atk-abh03a:2433_15": "te sabbe saṅgahetvā tayo paccayā vuttā.",
  "atk-abh03a:2433_16": "Dutiye dve,",
  "atk-abh03a:2433_17": "tatiye pañca,",
  "atk-abh03a:2433_18": "catutthe ekova pañcame tayo,",
  "atk-abh03a:2433_19": "chaṭṭhe dve,",
  "atk-abh03a:2433_20": "sattame pañca,",
  "atk-abh03a:2433_21": "aṭṭhame ekova navame satta,",
  "atk-abh03a:2433_22": "dasame tayo,",
  "atk-abh03a:2433_23": "ekādasame tayo,",
  "atk-abh03a:2433_24": "dvādasame dve,",
  "atk-abh03a:2433_25": "terasame cattāro,",
  "atk-abh03a:2433_26": "cuddasame dve,",
  "atk-abh03a:2433_27": "pannarasamepi cattārova.",
  "atk-abh03a:2433_28": "Te “sahajātapaccayenā”ti avatvā “sahajātaṃ pacchājāta”nti vuttā.",
  "atk-abh03a:2433_29": "Tattha kāraṇaṃ parato vakkhāma.",
  "atk-abh03a:2434_0": "Samāsato panettha eko dve tayo cattāro pañca sattāti chaḷeva paccayaparicchedā honti.",
  "atk-abh03a:2434_1": "Ayaṃ pañhāvārassa paccanīye ukkaṭṭhavasena pañhāparicchedo ceva te te paccaye saṅgahetvā dassitapaccayaparicchedo ca.",
  "atk-abh03a:2434_2": "“Na hetupaccayo”tiādīsu hi catuvīsatiyāpi paccayapaccanīyesu ekapaccanīyepi ito uddhaṃ pañhā vā paccayā vā na labbhanti,",
  "atk-abh03a:2434_3": "heṭṭhā labbhanti.",
  "atk-abh03a:2434_4": "Tasmā yesu pañhesu “kusalo dhammo kusalassa ca abyākatassa ca dhammassa sahajātapaccayena paccayo”ti evaṃ ekova paccayo āgato,",
  "atk-abh03a:2434_5": "tasmiṃ paccaye paṭikkhitte te pañhā parihāyanti.",
  "atk-abh03a:2434_6": "Yasmiṃ pana pañhe “kusalo dhammo akusalassa dhammassa ārammaṇapaccayena paccayo upanissayapaccayena paccayo”ti evaṃ dve paccayā āgatā.",
  "atk-abh03a:2434_7": "Tattha nārammaṇapaccayāti evaṃ ekasmiṃ paccaye paṭikkhittepi itarassa paccayassa vasena so pañho labbhateva.",
  "atk-abh03a:2434_8": "Tesu pana dvīsupi paccayesu paṭikkhittesu so vāro pacchijjati.",
  "atk-abh03a:2434_9": "Evameva yesu pañhesu tayo cattāro pañca satta vā labbhanti,",
  "atk-abh03a:2434_10": "tesu ṭhapetvā paṭikkhitte paccaye avasesānaṃ vasena te pañhā labbhantiyeva.",
  "atk-abh03a:2434_11": "Sabbesu pana paccayesu paṭikkhittesu sabbepi te vārā pacchijjantīti idameva cettha lakkhaṇaṃ.",
  "atk-abh03a:2434_12": "Iminā lakkhaṇena ādito paṭṭhāya tesu tesu pañhesu saṅkhipitvā vuttapaccayānaṃ pabhedo ca tasmiṃ tasmiṃ",
  "atk-abh03a:2434_13": "paccanīye tesaṃ tesaṃ pañhānaṃ parihāni ca veditabbā.",
  "atk-abh03a:2435_0": "Tatrāyaṃ vitthārakathā –",
  "atk-abh03a:2435_1": "paṭhamapañhe tāva tīhi paccayehi ekūnavīsati paccayā dassitā. Kathaṃ?",
  "atk-abh03a:2435_2": "Kusalo hi kusalassa purejātapacchājātavipākavippayutteheva paccayo na hoti,",
  "atk-abh03a:2435_3": "sesehi vīsatiyā hoti,",
  "atk-abh03a:2435_4": "tesu ārammaṇapaccayo ekova sahajāte pana sabbasaṅgāhikavasena pannarasa paccayā saṅgahaṃ gacchantīti vuttā.",
  "atk-abh03a:2435_5": "Tesu hetupaccaye paṭikkhitte cuddasa honti.",
  "atk-abh03a:2435_6": "Kusalo pana kusalassa neva vipākapaccayo na,",
  "atk-abh03a:2435_7": "vippayuttapaccayoti te dve apanetvā sese dvādasa sandhāya sahajātapaccayena paccayoti vuttaṃ.",
  "atk-abh03a:2435_8": "Upanissayapaccayepi sabbasaṅgāhikavasena nava paccayā saṅgahaṃ gacchantīti vuttā.",
  "atk-abh03a:2435_9": "Tesu adhipatibhūto ārammaṇapaccayo ārammaṇabhūto ca adhipatipaccayo ārammaṇūpanissayavasena upanissayameva anupaviṭṭho.",
  "atk-abh03a:2435_10": "Kusalo pana kusalassa nānākkhaṇikakammapaccayo na hotīti taṃ apanetvā sese cha sandhāya upanissayapaccayena paccayoti vuttaṃ.",
  "atk-abh03a:2435_11": "Evaṃ paṭhamapañhe tīhi paccayehi ekūnavīsatipaccayā dassitāti veditabbā.",
  "atk-abh03a:2435_12": "Tesu imasmiṃ hetupaccanīye “kusalo dhammo kusalassa dhammassa nahetupaccayena paccayoti dānaṃ datvā sīlaṃ",
  "atk-abh03a:2435_13": "samādiyitvā uposathakammaṃ katvā taṃ paccavekkhati,",
  "atk-abh03a:2435_14": "pubbe suciṇṇāni paccavekkhatī”ti evamādinā ārammaṇapaccayādīsu vuttanayeneva uddharitvā pāḷi dassetabbā.",
  "atk-abh03a:2436_0": "Ārammaṇapaccaye pana paṭikkhitte tassa vitthāraṃ apanetvā hetupaccayavitthāraṃ pakkhipitvā sāyeva pāḷi dassetabbā,",
  "atk-abh03a:2436_1": "sesapaccayapaṭikkhepesupi eseva nayo.",
  "atk-abh03a:2436_2": "Tasmiṃ pana paccaye paṭikkhitte ye vārā parihāyanti,",
  "atk-abh03a:2436_3": "te parato vakkhāma.",
  "atk-abh03a:2437_0": "Dutiyapañhe pana dvīhi paccayehi tayo paccayā dassitā. Kathaṃ?",
  "atk-abh03a:2437_1": "Kusalo hi akusalassa anantarādivasena paccayo na hoti.",
  "atk-abh03a:2437_2": "Tasmā te apanetvā ārammaṇūpanissayavasena saṅgahitaṃ ārammaṇādhipatiñceva pakatūpanissayañca sandhāya upanissayapaccayena paccayoti vuttaṃ.",
  "atk-abh03a:2437_3": "Tasmā suddho ārammaṇapaccayo ārammaṇādhipativasena adhipatipaccayo upanissayapaccayoti dutiyapañhe dvīhi",
  "atk-abh03a:2437_4": "paccayehi ime tayo paccayā dassitāti veditabbā.",
  "atk-abh03a:2438_0": "Tatiyapañhe pana pañcahi paccayehi aṭṭhārasa paccayā dassitā. Kathaṃ?",
  "atk-abh03a:2438_1": "Kusalo hi abyākatassa aññamaññapurejātāsevanavipākasampayuttehiyeva paccayo na hoti,",
  "atk-abh03a:2438_2": "sesehi ekūnavīsatiyā hoti.",
  "atk-abh03a:2438_3": "Tesu ārammaṇapaccayo eko.",
  "atk-abh03a:2438_4": "Yasmā pana kusalo abyākatassa aññamaññavipākasampayuttavasena paccayo na hoti,",
  "atk-abh03a:2438_5": "hetupaccayo paṭikkhitto,",
  "atk-abh03a:2438_6": "kammapaccayo visuṃ gahito,",
  "atk-abh03a:2438_7": "tasmā ime pañca apanetvā sahajātena dasa paccayā dassitā.",
  "atk-abh03a:2438_8": "Upanissayena heṭṭhā vuttesu chasu ṭhapetvā āsevanaṃ sesā pañca.",
  "atk-abh03a:2438_9": "Pacchājāto ekova tathā sahajātanānākkhaṇikavasena duvidhopi kammapaccayoti evaṃ tatiyapañhe pañcahi paccayehi",
  "atk-abh03a:2438_10": "ime aṭṭhārasa paccayā dassitāti veditabbā.",
  "atk-abh03a:2439_0": "Catutthapañhe pana ekena paccayena dasa. Kathaṃ?",
  "atk-abh03a:2439_1": "Kusalo hi kusalābyākatassa sahajāte vuttesu pannarasasu aññamaññavipākasampayuttavippayuttehi paccayo na hoti,",
  "atk-abh03a:2439_2": "hetupaccayo paṭikkhitto.",
  "atk-abh03a:2439_3": "Iti ime pañca apanetvā sesā dasa paccayā ettha ekena paccayena dassitāti veditabbā.",
  "atk-abh03a:2440_0": "528.",
  "atk-abh03a:2440_1": "Yathā ca imesu kusalādikesu catūsu,",
  "atk-abh03a:2440_2": "tathā akusalādikesupi catūsu pañhesu tehi tehi paccayehi te teyeva paccayā dassitāti veditabbā.",
  "atk-abh03a:2441_0": "529.",
  "atk-abh03a:2441_1": "Tato parānaṃ abyākatādīnaṃ tiṇṇaṃ pañhānaṃ paṭhamapañhe sattahi paccayehi tevīsati paccayā dassitā. Kathaṃ?",
  "atk-abh03a:2441_2": "Abyākato hi abyākatassa catuvīsatiyāpi paccayehi paccayo hoti.",
  "atk-abh03a:2441_3": "Hetupaccaye pana paṭikkhitte tevīsati honti.",
  "atk-abh03a:2441_4": "Tesu ārammaṇapaccayo ekova.",
  "atk-abh03a:2441_5": "Yasmā panettha asahajātānampi saṅgahaṇatthaṃ āhārindriyapaccayā visuṃ gahitā.",
  "atk-abh03a:2441_6": "Tasmā ime tayo apanetvā sahajātena dvādasa paccayā dassitā.",
  "atk-abh03a:2441_7": "Upanissayena heṭṭhā vuttā cha,",
  "atk-abh03a:2441_8": "purejāto ekova tathā pacchājātaāhārindriyapaccayāti evamettha sattahi paccayehi ime tevīsati paccayā dassitāti veditabbā.",
  "atk-abh03a:2441_9": "Dutiye tīhi paccayehi dvādasa dassitā. Kathaṃ?",
  "atk-abh03a:2441_10": "Ārammaṇapaccayo eko,",
  "atk-abh03a:2441_11": "upanissayena pana ārammaṇūpanissayavasena ārammaṇādhipatianantarasamanantaranatthivigataupanissayapaccayoti cha dassitā.",
  "atk-abh03a:2441_12": "Purejātena purejātanissayavippayuttaatthiavigatā pañcāti evamettha tīhi paccayehi ime dvādasa paccayā dassitāti veditabbā.",
  "atk-abh03a:2441_13": "Tatiyepi eseva nayo.",
  "atk-abh03a:2442_0": "530.",
  "atk-abh03a:2442_1": "Tato parānaṃ dukamūlakānaṃ catunnaṃ pañhānaṃ paṭhamapañhe “sahajātapaccayena purejātapaccayenā”ti avatvā",
  "atk-abh03a:2442_2": "“sahajātaṃ purejāta”nti vuttehi dvīhi nissayaatthiavigatavasena tayo paccayā dassitā.",
  "atk-abh03a:2442_3": "Kusalā hi khandhā vatthunā saddhiṃ ekato kusalassa paccayabhāvaṃ sādhayamānā kiñcāpi sahajātā,",
  "atk-abh03a:2442_4": "sahajātapaccayā pana na honti vatthumissakattā.",
  "atk-abh03a:2442_5": "Tasmā tesaṃ sahajātānaṃ nissayaatthiavigatānaṃ vasena sahajātanti vuttaṃ.",
  "atk-abh03a:2442_6": "Vatthumhipi eseva nayo.",
  "atk-abh03a:2442_7": "Tampi hi kiñcāpi purejātaṃ,",
  "atk-abh03a:2442_8": "khandhamissakattā pana purejātapaccayo na hoti.",
  "atk-abh03a:2442_9": "Kevalaṃ purejātānaṃ nissayādīnaṃ vasena purejātanti vuttaṃ.",
  "atk-abh03a:2443_0": "Dutiyapañhe “sahajātaṃ pacchājātaṃ āhāraṃ indriya”nti vuttehi catūhipi sahajātanissayaatthiavigatavasena cattāro paccayā dassitā.",
  "atk-abh03a:2443_1": "Imasmiñhi vāre sahajātapaccayo labbhati,",
  "atk-abh03a:2443_2": "pacchājātapaccayādayo na labbhanti.",
  "atk-abh03a:2443_3": "Pacchājātānaṃ pana āhārindriyasaṅkhātānañca atthiavigatānaṃ vasenetaṃ vuttaṃ.",
  "atk-abh03a:2443_4": "Kusalā hi khandhā abyākatā ca mahābhūtā upādārūpānaṃ sahajātapaccayena nissayapaccayena atthiavigatapaccayehīti catudhā paccayā honti.",
  "atk-abh03a:2443_5": "Pacchājātā pana kusalā tehiyeva bhūtehi saddhiṃ tesaññeva upādārūpānaṃ atthiavigatavasena paccayo.",
  "atk-abh03a:2443_6": "Kabaḷīkārāhāropi pacchājātehi kusalehi saddhiṃ purejātassa kāyassa atthiavigatavaseneva paccayo.",
  "atk-abh03a:2443_7": "Rūpajīvitindriyampi pacchājātehi kusalehi saddhiṃ kaṭattārūpānaṃ atthiavigatapaccayeneva paccayo.",
  "atk-abh03a:2443_8": "Iti imaṃ catudhā paccayabhāvaṃ sandhāya “sahajātaṃ pacchājātaṃ,",
  "atk-abh03a:2443_9": "āhāraṃ indriya”nti idaṃ vuttaṃ.",
  "atk-abh03a:2443_10": "Pacchājātāhārindriyapaccayā panettha na labbhantiyeva.",
  "atk-abh03a:2443_11": "Parato akusalamissakapañhādvayepi eseva nayoti.",
  "atk-abh03a:2443_12": "Evamettha tesu tesu pañhesu saṅkhipitvā vuttapaccayānaṃ pabhedo veditabbo.",
  "atk-abh03a:2443_13": "Tasmiṃ tasmiṃ pana paccaye tesaṃ tesaṃ pañhānaṃ parihānāparihāniṃ parato āvikarissāmāti.",
  "atk-abh03a:2444_0": "Paccanīyuddhārassa atthavaṇṇanā.",
  "atk-abh03a:2445_0": "Paccanīyagaṇanavaṇṇanā",
  "atk-abh03a:2446_0": "532.",
  "atk-abh03a:2446_1": "Idāni ete “kusalo dhammo kusalassa dhammassā”tiādayo anulomavasena pannarasa vārā dassitā.",
  "atk-abh03a:2446_2": "Yasmā paccanīyepi eteyeva,",
  "atk-abh03a:2446_3": "na ito uddhaṃ;",
  "atk-abh03a:2446_4": "heṭṭhā pana honti,",
  "atk-abh03a:2446_5": "tasmā yassa yassa paccayassa paccanīye ye ye vārā labbhanti,",
  "atk-abh03a:2446_6": "te te ādito paṭṭhāya gaṇanavasena dassetuṃ nahetuyā pannarasātiādi āraddhaṃ.",
  "atk-abh03a:2447_0": "Tattha nahetuyā sabbesampi yathādassitānaṃ paccayānaṃ vasena pannarasa labbhanti.",
  "atk-abh03a:2447_1": "Nārammaṇe sahajāte hetupaccayo pavisati.",
  "atk-abh03a:2447_2": "Tasmiṃ tasmiṃ vāre suddho ārammaṇapaccayo parihāyati,",
  "atk-abh03a:2447_3": "sesapaccayavasena te vārā vissajjanaṃ labhanti.",
  "atk-abh03a:2447_4": "Yathā ca nārammaṇe,",
  "atk-abh03a:2447_5": "evaṃ sesesupi.",
  "atk-abh03a:2447_6": "Sahajāte hetupaccayo pavisati.",
  "atk-abh03a:2447_7": "Tasmiṃ tasmiñca vāre naupanissaye naanantareti evaṃ paccanīyato ṭhitā paccayā parihāyanti,",
  "atk-abh03a:2447_8": "avasesapaccayavasena te te vārā vissajjanaṃ labhanti.",
  "atk-abh03a:2447_9": "Nasahajāte pana “kusalo dhammo kusalassa ca abyākatassa ca,",
  "atk-abh03a:2447_10": "akusalo dhammo akusalassa ca abyākatassa ca,",
  "atk-abh03a:2447_11": "kusalo ca abyākato ca dhammā kusalassa,",
  "atk-abh03a:2447_12": "akusalo ca abyākato ca dhammā akusalassāti ime cattāro vārā parihāyanti.",
  "atk-abh03a:2447_13": "Etesañhi catunnaṃ purimesu dvīsu sahajātapaccayena paccayoti ekādasannaṃ paccayānaṃ vasena ekova paccayasaṅgaho vutto.",
  "atk-abh03a:2447_14": "Te tasmiṃ paṭikkhitte aññenākārena vissajjanaṃ na labhanti.",
  "atk-abh03a:2447_15": "Pacchimesu dvīsu nissayaatthiavigatapaccaye sandhāya “sahajātaṃ purejāta”nti vuttaṃ.",
  "atk-abh03a:2447_16": "Te sahajāte paṭikkhitte avasesānaṃ hetuādīnañca purejātānañceva nissayaatthiavigatānaṃ vasena vissajjanaṃ na labhanti,",
  "atk-abh03a:2447_17": "tasmā ime cattāropi vārā parihāyanti.",
  "atk-abh03a:2447_18": "Avasesānaṃ vasena “ekādasā”ti vuttaṃ.",
  "atk-abh03a:2448_0": "Tattha siyā –",
  "atk-abh03a:2448_1": "yathā hetumhi paṭikkhitte sesānaṃ adhipatiādīnaṃ vasena te vārā laddhā,",
  "atk-abh03a:2448_2": "evaṃ sahajāte paṭikkhitte avasesānaṃ hetuādīnaṃ vasena kasmā na labbhantīti?",
  "atk-abh03a:2448_3": "Nippadesattā.",
  "atk-abh03a:2448_4": "Hetuādayo hi sahajātānaṃ ekadesamattato sappadesā,",
  "atk-abh03a:2448_5": "tasmā tesu paṭikkhittesu aññesaṃ vasena te vārā labbhanti.",
  "atk-abh03a:2448_6": "Sahajāto pana nippadeso sabbepi hetuādayo gaṇhāti,",
  "atk-abh03a:2448_7": "tasmā tasmiṃ paṭikkhitte sabbepi te paṭikkhittā honti.",
  "atk-abh03a:2448_8": "Na hi asahajātā hetupaccayādayo nāma atthi.",
  "atk-abh03a:2448_9": "Iti sahajātassa nippadesattā tasmiṃ paṭikkhitte sabbepi te ubhopi vārā na labbhanti.",
  "atk-abh03a:2448_10": "“Sahajātaṃ purejāta”nti vissajjitavāresu pana kiñcāpi sahajātapaccayoyeva natthi,",
  "atk-abh03a:2448_11": "yasmā panettha sahajātāva arūpakkhandhā nissayaatthiavigatavasena paccayā,",
  "atk-abh03a:2448_12": "sahajāte ca paṭikkhitte ekantena sahajātanissayaatthiavigatā paṭikkhittā honti,",
  "atk-abh03a:2448_13": "tasmā tassa paṭikkhittattā tepi vārā na labbhantīti evaṃ sabbathāpettha ime cattāro vārā parihāyanti.",
  "atk-abh03a:2448_14": "Avasesānaññeva vasena ekādasāti vuttaṃ.",
  "atk-abh03a:2449_0": "Naaññamaññananissayanasampayuttepi teyeva vārā parihāyanti. Kasmā?",
  "atk-abh03a:2449_1": "Sahajātagatikattā.",
  "atk-abh03a:2449_2": "Yatheva hi arūpadhammabhūto sahajātapaccayo nippadesena cattāro arūpakkhandhe gaṇhāti,",
  "atk-abh03a:2449_3": "tathā aññamaññanissayasampayuttāpīti sahajātagatikattā etesupi paṭikkhittesu te vārā na labbhantīti veditabbā.",
  "atk-abh03a:2449_4": "Tena vuttaṃ naaññamaññe ekādasa,",
  "atk-abh03a:2449_5": "nanissaye ekādasa,",
  "atk-abh03a:2449_6": "nasampayutte ekādasāti.",
  "atk-abh03a:2450_0": "Tattha siyā –",
  "atk-abh03a:2450_1": "kiñcāpi ime avisesena kusalādibhedānaṃ catunnaṃ khandhānaṃ saṅgāhakattā sahajātagatikā,",
  "atk-abh03a:2450_2": "kusalo pana kusalābyākatassa ṭhapetvā sahajātapaccayaṃ aññathā paccayova na hoti,",
  "atk-abh03a:2450_3": "tasmā tasmiṃ paṭikkhitte so vāro parihāyatu.",
  "atk-abh03a:2450_4": "Kusalo pana kusalābyākatānaṃ neva aññamaññapaccayo hoti,",
  "atk-abh03a:2450_5": "tasmiṃ paṭikkhitte so vāro kasmā parihāyatīti?",
  "atk-abh03a:2450_6": "Aññamaññapaccayadhammavasena pavattisabbhāvato.",
  "atk-abh03a:2450_7": "Yatheva hi kusalābyākatā kusalassa sahajātapaccayova na honti.",
  "atk-abh03a:2450_8": "Sahajātadhammavasena pana nissayapaccayādīhi pavattisabbhāvato tasmiṃ paṭikkhitte so vāro parihāyati,",
  "atk-abh03a:2450_9": "evamidhāpi aññamaññapaccayadhammavasena sahajātādīhi pavattisabbhāvato tasmiṃ paṭikkhitte so vāro parihāyati.",
  "atk-abh03a:2450_10": "Naaññamaññapaccayena paccayoti padassa hi ayamattho –",
  "atk-abh03a:2450_11": "ye dhammā aññamaññapaccayasaṅgahaṃ gatā,",
  "atk-abh03a:2450_12": "na tehi paccayo.",
  "atk-abh03a:2450_13": "Kusalo ca kusalābyākatānaṃ sahajātādivasena paccayo honto aññamaññapaccayadhammeheva paccayo hoti,",
  "atk-abh03a:2450_14": "tasmā tasmiṃ paṭikkhitte so vāro parihāyati.",
  "atk-abh03a:2450_15": "Yathā ca so vāro,",
  "atk-abh03a:2450_16": "tathā sesāpi tayoti cattāropi te vārā parihāyanti.",
  "atk-abh03a:2451_0": "Nanissaye ekādasāti etthāpi yasmā tesaṃ vārānaṃ ekentena sahajātapaccayadhammāva nissayabhūtā,",
  "atk-abh03a:2451_1": "tasmā nissaye paṭikkhitte parihāyanti.",
  "atk-abh03a:2451_2": "Napurejāte terasāti sahajātaṃ purejātanti vuttavissajjane dvimūlake dve apanetvā terasa.",
  "atk-abh03a:2451_3": "Yathā hi te sahajāte paṭikkhitte purejātānaññeva nissayaatthiavigatānaṃ vasena vissajjanaṃ na labhanti,",
  "atk-abh03a:2451_4": "tathā purejātepi paṭikkhitte sahajātānaññeva nissayaatthiavigatānaṃ vasena vissajjanaṃ na labhanti,",
  "atk-abh03a:2451_5": "tasmā te apanetvā terasāti veditabbā.",
  "atk-abh03a:2452_0": "Napacchājāte pannarasāti ettha “pacchājātapaccayena paccayo”ti vā “sahajātaṃ pacchājātaṃ āhāraṃ indriya”nti",
  "atk-abh03a:2452_1": "vā āgataṭṭhānesu ṭhapetvā pacchājātaṃ avasesavasenapi te pañhā labbhanti,",
  "atk-abh03a:2452_2": "tasmā pannaraseva vuttā.",
  "atk-abh03a:2452_3": "Nakammetiādīsu yasmā kammavipākāhārindriyajhānamaggāpi kusalādibhedānaṃ catunnaṃ khandhānaṃ ekadesova",
  "atk-abh03a:2452_4": "tasmā ṭhapetvā te dhamme avasesadhammavasena sahajātadhammā paccayā hontīti ekampi pañhāvissajjanaṃ na",
  "atk-abh03a:2452_5": "parihīnaṃ.",
  "atk-abh03a:2452_6": "Nasampayutte ekādasāti yasmā tesu catūsu vāresu sampayuttadhammā sahajātādipaccayena paccayā honti,",
  "atk-abh03a:2452_7": "tasmā sampayuttapaccayapaṭikkhepena teyeva vārā parihāyantīti veditabbā.",
  "atk-abh03a:2452_8": "Navippayutte navāti dumūlakaekāvasānā cattāro ekamūlakadukāvasānā dve cāti ime cha vārā ekantena vippayuttapaccayadhammehi yuttā.",
  "atk-abh03a:2452_9": "Tehi sahajātādivasena paccayā honti,",
  "atk-abh03a:2452_10": "tasmā vippayutte paṭikkhitte sabbepi te parihāyantīti naveva labbhanti.",
  "atk-abh03a:2452_11": "Tena vuttaṃ “navippayutte navā”ti.",
  "atk-abh03a:2452_12": "Noatthinoavigatesupi teyeva veditabbā.",
  "atk-abh03a:2452_13": "Ekantena hi te vārā atthiavigatapaccayadhammayuttā,",
  "atk-abh03a:2452_14": "tasmā te tesaṃ paṭikkhepe parihāyanti.",
  "atk-abh03a:2452_15": "Yepi labbhanti,",
  "atk-abh03a:2452_16": "tesu ārammaṇavasena anantarādivasena vā vissajjanāni kātabbāni.",
  "atk-abh03a:2452_17": "Sahajātapurejātapacchājātaāhārindriyabhedato pañcannaṃ atthiavigatānaṃ vippayuttadhammānaṃ vā vasena na kātabbānīti.",
  "atk-abh03a:2453_0": "533.",
  "atk-abh03a:2453_1": "Evaṃ paccanīye laddhavāre gaṇanato dassetvā idāni dumūlakādivasena paccayagaṇanaṃ dassetuṃ nahetupaccayā nārammaṇe pannarasātiādi āraddhaṃ.",
  "atk-abh03a:2453_2": "Tattha nahetumūlakadukesu atirekagaṇano ūnataragaṇanena saddhiṃ yojito ūnataragaṇanova hoti.",
  "atk-abh03a:2454_0": "Timūlake naupanissaye terasāti kusalo akusalassa,",
  "atk-abh03a:2454_1": "akusalo kusalassāti dve vārā parihāyanti. Kasmā?",
  "atk-abh03a:2454_2": "Nārammaṇena saddhiṃ naupanissayassa ghaṭitattā.",
  "atk-abh03a:2454_3": "Ārammaṇavasena hi upanissayavasena ca imesaṃ pavatti.",
  "atk-abh03a:2454_4": "Tañca ubhayaṃ paṭikkhittaṃ.",
  "atk-abh03a:2454_5": "Ārammaṇādhipati ca ārammaṇūpanissayaggahaṇena gahito hotiyeva.",
  "atk-abh03a:2455_0": "Chamūlakepi naupanissaye terasāti teyeva terasa.",
  "atk-abh03a:2455_1": "Sattamūlake pana naupanissaye sattāti nasahajātena saddhiṃ ghaṭitattā tattha parihīnehi catūhi saddhiṃ “kusalo kusalassa,",
  "atk-abh03a:2455_2": "kusalo akusalassa,",
  "atk-abh03a:2455_3": "akusalo akusalassa,",
  "atk-abh03a:2455_4": "akusalo kusalassā”ti ime anantarūpanissayapakatūpanissayavasena pavattamānā cattāroti aṭṭha parihāyanti,",
  "atk-abh03a:2455_5": "tasmā avasesānaṃ vasena sattāti vuttaṃ.",
  "atk-abh03a:2455_6": "Napurejāte ekādasāti nasahajātena saddhiṃ ghaṭitattā ekādasa.",
  "atk-abh03a:2455_7": "Napacchājāte navāti tesu ekādasasu sahajātaṃ pacchājātaṃ āhāraṃ indriyanti laddhavissajjanesu dumūlake abyākatante dve vāre apanetvā.",
  "atk-abh03a:2455_8": "Te hi sahajāte paṭikkhittepi pacchājātavasena aparihīnā.",
  "atk-abh03a:2455_9": "Sahajātena pana saddhiṃ pacchājāte paṭikkhitte parihāyantīti sesānaṃ vasena navāti vuttaṃ.",
  "atk-abh03a:2455_10": "Aṭṭhamūlake nanissaye ekādasāti sabbaṃ heṭṭhā vuttasadisameva.",
  "atk-abh03a:2455_11": "Navamūlake naupanissaye pañcāti kusalādayo abyākatantā tayo dumūlakā abyākatantā dve cāti pañca.",
  "atk-abh03a:2455_12": "Tesu nānākkhaṇikakammakabaḷīkārāhārarūpajīvitindriyapacchājātadhammavasena vissajjanaṃ veditabbaṃ.",
  "atk-abh03a:2456_0": "Dasamūlake napurejāte pañcātiādīsupi teyeva.",
  "atk-abh03a:2456_1": "Napacchājāte tīṇīti pacchājātavasena labbhamāne dumūlake abyākatante dve apanetvā avasesā.",
  "atk-abh03a:2456_2": "Navippayuttepi teyeva tayo.",
  "atk-abh03a:2456_3": "Noatthiyā dveti nānākkhaṇikakammavasena kusalañca akusalañca kaṭattārūpassa.",
  "atk-abh03a:2456_4": "Vipākaṃ panettha naupanissayena saddhiṃ ghaṭitattā na labbhati.",
  "atk-abh03a:2456_5": "Ekādasamūlake heṭṭhā vuttasadisāva gaṇanā.",
  "atk-abh03a:2456_6": "Dvādasamūlake nakamme ekanti abyākatena abyākataṃ.",
  "atk-abh03a:2456_7": "Tattha ca āhārindriyavasena vissajjanaṃ veditabbaṃ.",
  "atk-abh03a:2456_8": "Terasamūlakādīsupi sabbattha ekanti āgataṭṭhāne idameva gahetabbaṃ.",
  "atk-abh03a:2456_9": "Nāhāre pana indriyavasena vissajjanaṃ veditabbaṃ.",
  "atk-abh03a:2456_10": "Naindriye āhāravasena.",
  "atk-abh03a:2456_11": "Cuddasamūlakādīsu nakammena saddhiṃ ghaṭitattā noatthinoavigatā na labbhantīti na vuttā.",
  "atk-abh03a:2456_12": "Nāhārapaccayā najhānapaccayāti naindriyaṃ apanetvā vuttaṃ.",
  "atk-abh03a:2456_13": "Tasmā tattha indriyavasena ekaṃ veditabbaṃ.",
  "atk-abh03a:2456_14": "Navipākapaccayā naindriyapaccayāti nāhāraṃ apanetvā vuttaṃ,",
  "atk-abh03a:2456_15": "tasmā tattha āhāravasena ekaṃ veditabbaṃ.",
  "atk-abh03a:2456_16": "Imesu pana dvīsu paccanīyato ṭhitesu gaṇanā nāma natthi,",
  "atk-abh03a:2456_17": "tasmā ekato na dassitāti.",
  "atk-abh03a:2457_0": "Nahetumūlakaṃ.",
  "atk-abh03a:2458_0": "534.",
  "atk-abh03a:2458_1": "Nārammaṇamūlakādīsupi pannarasaterasaekādasanavāti sabbadukesu cattārova mūlagaṇanaparicchedā.",
  "atk-abh03a:2458_2": "Tikādīsu pana bahupaccayasamāyoge itarānipi satta pañca tīṇi dve ekanti paricchinnagaṇanāni vissajjanāni labbhantiyeva.",
  "atk-abh03a:2458_3": "Tesu yesaṃ paccayānaṃ samāyoge yaṃ yaṃ labbhati,",
  "atk-abh03a:2458_4": "taṃ taṃ heṭṭhā vuttanayena sādhukaṃ sallakkhetvā uddharitabbaṃ.",
  "atk-abh03a:2458_5": "Sabbesu cetesu nārammaṇamūlakādīsu nārammaṇādīni padāni atikkantena hetupadena saddhiṃ paṭhamaṃ bandhitvāva cakkāni katāni.",
  "atk-abh03a:2458_6": "Yasmā pana tāni nahetumūlake vuttasadisāneva honti,",
  "atk-abh03a:2458_7": "tasmā vitthārena adassetvā saṅkhepaṃ katvā dassitāni.",
  "atk-abh03a:2458_8": "Tattha yathā nahetumūlake nārammaṇanaupanissayā visuṃ visuṃ pannarasa vāre labhantāpi samāyoge terasa labhiṃsu,",
  "atk-abh03a:2458_9": "evaṃ sabbattha teraseva labhanti.",
  "atk-abh03a:2458_10": "Yathā ca nārammaṇanasahajātehi saddhiṃ naupanissaye satta vārā honti,",
  "atk-abh03a:2458_11": "evaṃ naupanissayanārammaṇehi saddhiṃ nasahajātepi satta.",
  "atk-abh03a:2459_0": "538.",
  "atk-abh03a:2459_1": "Nanissayapaccayā naupanissayapaccayā napacchājāte tīṇīti kusalādīni abyākatantāni.",
  "atk-abh03a:2459_2": "Tesu kaṭattārūpañca āhārasamuṭṭhānañca paccayuppannaṃ.",
  "atk-abh03a:2460_0": "543- 544.",
  "atk-abh03a:2460_1": "Nāhāranaindriyamūlakesu catukkesu nakammena saddhiṃ aghaṭitattā nahetumūlake viya ekentena labbhanti.",
  "atk-abh03a:2460_2": "Naindriyamūlake naupanissaye ca napurejāte ca ṭhapetvā nāhāre tīṇīti kātabbanti naindriyapaccayato paṭṭhāya",
  "atk-abh03a:2460_3": "ime dve paccaye ghaṭetvā naindriyapaccayā…pe…",
  "atk-abh03a:2460_4": "naupanissayapaccayā nāhāre tīṇī.",
  "atk-abh03a:2460_5": "Naindriyapaccayā…pe…",
  "atk-abh03a:2460_6": "napurejātapaccayā nāhāre tīṇīti evaṃ imehi paccayehi saddhiṃ nāhārapaccaye ca gaṇanā kātabbāti attho.",
  "atk-abh03a:2460_7": "Tattha tīṇīti kusalādīneva abyākatassa.",
  "atk-abh03a:2460_8": "Tattha kusalākusalā kaṭattārūpānaṃ purejātassa ca kāyassa pacchājātapaccayena,",
  "atk-abh03a:2460_9": "abyākatā pana cittacetasikā pacchājātapaccayenevāti imesaṃ vasena tīṇi vissajjanāni kātabbāni.",
  "atk-abh03a:2460_10": "Parato pana napacchājātena saddhiṃ ghaṭitattā nāhāre dveti vuttaṃ.",
  "atk-abh03a:2460_11": "Tattha kaṭattārūpavasena kusalaṃ abyākatassa,",
  "atk-abh03a:2460_12": "tathā akusalanti ettakameva labbhati.",
  "atk-abh03a:2460_13": "Āhārassa pana paṭikkhittattā kabaḷīkārāhāro atthiavigatavasenāpi paccayabhāvaṃ na labhati.",
  "atk-abh03a:2461_0": "545.",
  "atk-abh03a:2461_1": "Navippayuttamūlakassa catumūlake naupanissaye pañcāti kusalo sahajātakusalassa,",
  "atk-abh03a:2461_2": "kusalo kaṭattārūpasaṅkhātassa abyākatassa,",
  "atk-abh03a:2461_3": "akusalo sahajātaakusalassa,",
  "atk-abh03a:2461_4": "tathā kaṭattārūpasaṅkhātassa abyākatassa,",
  "atk-abh03a:2461_5": "abyākato sahajātaabyākatassāti evaṃ pañca.",
  "atk-abh03a:2461_6": "Navippayuttapaccayā…pe…",
  "atk-abh03a:2461_7": "naupanissaye tīṇīti heṭṭhā vuttanayeneva kusalādayo tayo abyākatassa.",
  "atk-abh03a:2462_0": "546.",
  "atk-abh03a:2462_1": "Noatthipaccayā nahetuyā navāti nahetupaccayā noatthiyā vuttā naveva.",
  "atk-abh03a:2462_2": "Sabbepi hi te ekamūlakekāvasānā anantarapakatūpanissayavasena labbhanti.",
  "atk-abh03a:2462_3": "Nārammaṇe navātipi teyeva nārammaṇe ṭhatvā naupanissaye dve kātabbā.",
  "atk-abh03a:2462_4": "Yāva nissayampīti noatthimūlake naye “noatthipaccayā nahetupaccayā nārammaṇapaccayā”ti evaṃ cakkabandhagamanena",
  "atk-abh03a:2462_5": "nārammaṇapaccaye ṭhatvā imehi vā tīhi,",
  "atk-abh03a:2462_6": "ito paresu nādhipatiādīsu aññataraññatarena vā saddhiṃ yāva nissayapaccayaṃ pāpuṇāti,",
  "atk-abh03a:2462_7": "tāva gantvā naupanissaye dve vissajjanāni kātabbānīti attho.",
  "atk-abh03a:2463_0": "Evaṃ lakkhaṇaṃ ṭhapetvā puna nārammaṇato paṭṭhāya yāva nissayā satta paccaye gahetvā naupanissaye dveti āha.",
  "atk-abh03a:2463_1": "Tattha noatthipaccayā nahetupaccayā nārammaṇapaccayā naupanissaye dve,",
  "atk-abh03a:2463_2": "noatthipaccayā nahetunārammaṇanādhipatipaccayā naupanissaye dveti evaṃ nārammaṇato purimapacchimehi nissayapariyosānehi",
  "atk-abh03a:2463_3": "sabbapadehi saddhiṃ yojanā kātabbā.",
  "atk-abh03a:2463_4": "Dveti panettha kusalo abyākatassa,",
  "atk-abh03a:2463_5": "akusalo abyākatassāti nānākkhaṇikakammavasena kaṭattārūpassa paccayavasena veditabbāni.",
  "atk-abh03a:2463_6": "Naupanissayapadena saddhiṃ napurejātādīsu sabbattha dve.",
  "atk-abh03a:2463_7": "Kammapaccayo panettha na gahito.",
  "atk-abh03a:2463_8": "Tasmiñhi gahite tepi dve vārā chijjanti,",
  "atk-abh03a:2463_9": "vissajjanameva na labbhati.",
  "atk-abh03a:2463_10": "Evaṃ yena yena saddhiṃ yassa yassa saṃsandane.",
  "atk-abh03a:2463_11": "Yaṃ labbhati,",
  "atk-abh03a:2463_12": "yañca parihāyati,",
  "atk-abh03a:2463_13": "taṃ sabbaṃ sādhukaṃ sallakkhetvā sabbapaccanīyesu gaṇanā uddharitabbāti.",
  "atk-abh03a:2464_0": "Paccanīyagaṇanavaṇṇanā.",
  "atk-abh03a:2465_0": "Anulomapaccanīyavaṇṇanā",
  "atk-abh03a:2466_0": "550.",
  "atk-abh03a:2466_1": "Anulomapaccanīye “hetuyā satta,",
  "atk-abh03a:2466_2": "ārammaṇe navā”ti evaṃ anulome “nahetuyā pannarasa,",
  "atk-abh03a:2466_3": "nārammaṇe pannarasā”ti evaṃ paccanīye ca laddhagaṇanesu paccayesu yo paccayo anulomato ṭhito,",
  "atk-abh03a:2466_4": "tassa anulome laddhavārehi saddhiṃ ye paccanīyato ṭhitassa paccanīye laddhavāresu sadisavārā,",
  "atk-abh03a:2466_5": "tesaṃ vasena gaṇanā veditabbā.",
  "atk-abh03a:2466_6": "Anulomasmiñhi hetupaccaye “hetuyā sattā”ti satta vārā laddhā,",
  "atk-abh03a:2466_7": "paccanīye nārammaṇapaccaye “nārammaṇe pannarasā”ti pannarasa laddhā.",
  "atk-abh03a:2466_8": "Tesu ye hetuyā satta vuttā,",
  "atk-abh03a:2466_9": "tehi saddhiṃ nārammaṇe vuttesu pannarasasu “kusalo kusalassa,",
  "atk-abh03a:2466_10": "abyākatassa,",
  "atk-abh03a:2466_11": "kusalābyākatassa,",
  "atk-abh03a:2466_12": "akusalo akusalassa,",
  "atk-abh03a:2466_13": "abyākatassa,",
  "atk-abh03a:2466_14": "akusalābyākatassa,",
  "atk-abh03a:2466_15": "abyākato abyākatassā”ti ime satta sadisā.",
  "atk-abh03a:2466_16": "Te sandhāya hetupaccayā naārammaṇe sattāti vuttaṃ.",
  "atk-abh03a:2466_17": "Naadhipatiyā sattātiādīsupi eseva nayo.",
  "atk-abh03a:2467_0": "Nasahajātassa pana hetupaccayassa abhāvā nasahajāte ekopi na labbhati,",
  "atk-abh03a:2467_1": "tasmā tena saddhiṃ yojanā na katā.",
  "atk-abh03a:2467_2": "Naaññamaññe kusalādayo tayo rūpābyākatassa labbhanti,",
  "atk-abh03a:2467_3": "te sandhāya tīṇīti vuttaṃ.",
  "atk-abh03a:2467_4": "Tathā nasampayutte.",
  "atk-abh03a:2467_5": "Navippayutte pana kusalaṃ kusalassa,",
  "atk-abh03a:2467_6": "akusalaṃ akusalassa,",
  "atk-abh03a:2467_7": "abyākataṃ abyākatassāti arūpadhammavasena tīṇi veditabbāni.",
  "atk-abh03a:2467_8": "Nanissayanoatthinoavigatā nasahajāto viya na labbhantiyevāti tehipi saddhiṃ yojanā na katā.",
  "atk-abh03a:2467_9": "Evamettha satta tīṇīti dveyeva gaṇanaparicchedā,",
  "atk-abh03a:2467_10": "tesaṃ vasena ūnataragaṇanena saddhiṃ atirekagaṇanassapi gaṇanaṃ parihāpetvā paccayaghaṭanesu gaṇanā veditabbā.",
  "atk-abh03a:2468_0": "551.",
  "atk-abh03a:2468_1": "Tattha hetusahajātanissayaatthiavigatanti nārammaṇe sattāti kusalo dhammo kusalassa dhammassa hetupaccayena paccayo,",
  "atk-abh03a:2468_2": "sahajātanissayaatthiavigatapaccayena paccayo,",
  "atk-abh03a:2468_3": "nārammaṇapaccayena paccayo.",
  "atk-abh03a:2468_4": "Kusalā hetū sampayuttakānaṃ khandhānaṃ hetupaccayena paccayo,",
  "atk-abh03a:2468_5": "sahajātanissayaatthiavigatapaccayena paccayo,",
  "atk-abh03a:2468_6": "nārammaṇapaccayena paccayoti iminā nayena satta vārā uddharitabbā.",
  "atk-abh03a:2468_7": "Nādhipatiyā sattātiādīsupi eseva nayo.",
  "atk-abh03a:2468_8": "Dutiye ghaṭane aññamaññassa paviṭṭhattā ṭhapetvā nasampayuttaṃ sesesu tīṇīti vuttaṃ.",
  "atk-abh03a:2468_9": "Nasampayutte pana aññamaññavippayuttaṃ paṭisandhināmarūpaṃ sandhāya ekanti vuttaṃ.",
  "atk-abh03a:2468_10": "Aññamaññapaccayo cettha anulomaghaṭane paviṭṭhattā paccanīyato na labbhati,",
  "atk-abh03a:2468_11": "tasmā “naaññamaññe”ti na vuttaṃ.",
  "atk-abh03a:2468_12": "Yathā cettha,",
  "atk-abh03a:2468_13": "evaṃ sesaghaṭanesupi paviṭṭhapaccayā paccanīyato na labbhantīti na vuttā.",
  "atk-abh03a:2468_14": "Tatiyaghaṭane sampayuttassa paviṭṭhattā sabbattha tīṇiyeva.",
  "atk-abh03a:2468_15": "Catutthaghaṭane vippayuttassa paviṭṭhattā tīṇi kusalādīni cittasamuṭṭhānarūpassa.",
  "atk-abh03a:2468_16": "Pañcame vipākassa paviṭṭhattā sabbattha ekaṃ abyākatena abyākataṃ.",
  "atk-abh03a:2468_17": "Ito paresupi vipākasampayuttesu eseva nayo.",
  "atk-abh03a:2469_0": "552.",
  "atk-abh03a:2469_1": "Hetusahajātanissayaindriyamaggaatthiavigatanti nārammaṇe cattārīti kusalo kusalassa,",
  "atk-abh03a:2469_2": "abyākatassa,",
  "atk-abh03a:2469_3": "kusalābyākatassa;",
  "atk-abh03a:2469_4": "abyākato abyākatassāti imesaṃ vasena veditabbāni.",
  "atk-abh03a:2469_5": "Sesesupi eseva nayo.",
  "atk-abh03a:2469_6": "Naaññamaññe dveti kusalo abyākatassa,",
  "atk-abh03a:2469_7": "tathā abyākato.",
  "atk-abh03a:2469_8": "Paratopi dvīsu eseva nayo.",
  "atk-abh03a:2469_9": "Iminā upāyena sabbaghaṭanesu labbhamānavasena gaṇanā veditabbā.",
  "atk-abh03a:2469_10": "Sabbānipi cetāni imasmiṃ anulomapaccanīye sahajātavasena ceva pakiṇṇakavasena ca pannarasādhikāni cattāri ghaṭanasatāni vuttāni.",
  "atk-abh03a:2469_11": "Tesu tasmiṃ tasmiṃ ghaṭane ye anulomato ṭhitā paccayā,",
  "atk-abh03a:2469_12": "tesaṃ ekopi paccanīyato na labbhati.",
  "atk-abh03a:2469_13": "Hetumūlake cettha paṭhame ghaṭane anulomato pañcannaṃ paccayānaṃ ṭhitattā paccanīyato ekūnavīsati paccayā āgatā.",
  "atk-abh03a:2469_14": "Evaṃ sesesupi anulomato ṭhitāvasesā paccanīyato āgatā.",
  "atk-abh03a:2469_15": "Anulomato cettha bahūsupi ṭhitesu paccanīyato ekekova āgatoti veditabbo.",
  "atk-abh03a:2469_16": "Yathā ca hetumūlake,",
  "atk-abh03a:2469_17": "evaṃ ārammaṇādimūlakesupi sabbametaṃ vidhānaṃ yathānurūpato veditabbanti.",
  "atk-abh03a:2470_0": "Anulomapaccanīyavaṇṇanā.",
  "atk-abh03a:2471_0": "Paccanīyānulomavaṇṇanā",
  "atk-abh03a:2472_0": "631.",
  "atk-abh03a:2472_1": "Paccanīyānulomepi “hetuyā satta,",
  "atk-abh03a:2472_2": "ārammaṇe navā”ti evaṃ anulome “nahetuyā pannarasa,",
  "atk-abh03a:2472_3": "nārammaṇe pannarasā”ti evaṃ paccanīye ca laddhagaṇanesu paccayesu yo paccanīyato ṭhito,",
  "atk-abh03a:2472_4": "tassa paccanīyato laddhavāresu ye anulomato ṭhitassa anulomato laddhavārehi sadisā vārā,",
  "atk-abh03a:2472_5": "tesaṃ vasena gaṇanā veditabbā.",
  "atk-abh03a:2472_6": "Paccanīyasmiñhi nahetupaccaye “nahetuyā pannarasā”ti pannarasa vārā laddhā,",
  "atk-abh03a:2472_7": "anulome ārammaṇapaccaye “ārammaṇe navā”ti nava vārā laddhā.",
  "atk-abh03a:2472_8": "Tattha ye nahetuyā pannarasa vuttā,",
  "atk-abh03a:2472_9": "tesu ye vārā ārammaṇe vuttehi navahi sadisā,",
  "atk-abh03a:2472_10": "tesaṃ vasena gaṇanā veditabbā.",
  "atk-abh03a:2472_11": "Tattha ye ārammaṇe nava vuttā,",
  "atk-abh03a:2472_12": "te nahetuyā vuttesu pannarasasu kusalo “kusalākusalābyākatānaṃ,",
  "atk-abh03a:2472_13": "akusalo akusalakusalābyākatānaṃ,",
  "atk-abh03a:2472_14": "abyākato abyākatakusalākusalāna”nti imehi navahi sadisā,",
  "atk-abh03a:2472_15": "te sandhāya nahetuyā ārammaṇe navāti vuttaṃ.",
  "atk-abh03a:2472_16": "Adhipatiyā dasātiādīsupi eseva nayo.",
  "atk-abh03a:2472_17": "Ārammaṇādīnañhi anulomagaṇanāya ye vārā vuttā nahetupaccayena saddhiṃ saṃsandanepi te sabbe labbhantīti veditabbā.",
  "atk-abh03a:2472_18": "“Kusalo dhammo kusalassa dhammassa nahetupaccayena paccayo ārammaṇapaccayena paccayo,",
  "atk-abh03a:2472_19": "dānaṃ datvā sīlaṃ samādiyitvā uposathakammaṃ katvā taṃ paccavekkhati,",
  "atk-abh03a:2472_20": "pubbe suciṇṇāni paccavekkhatī”ti iminā upāyena tesaṃ pāḷi uddharitabbā.",
  "atk-abh03a:2473_0": "Nahetupaccayā adhipatiyā dasāti ettha ṭhapetvā vīmaṃsādhipatiṃ sesādhipativasena anulomavibhaṅge āgatavārā uddharitabbā.",
  "atk-abh03a:2473_1": "Evamettha nava dasasattatīṇiterasaekanti cha gaṇanaparicchedā,",
  "atk-abh03a:2473_2": "tesaṃ vasena ūnataragaṇanena saddhiṃ atirekagaṇanassāpi gaṇanaṃ parihāpetvā nahetumūlakādīnaṃ nayānaṃ timūlakādīsu sabbasaṃsandanesu gaṇanā veditabbā.",
  "atk-abh03a:2473_3": "Idaṃ tāva sādhāraṇalakkhaṇaṃ.",
  "atk-abh03a:2473_4": "Na panetaṃ sabbasaṃsandanesu gacchati,",
  "atk-abh03a:2473_5": "yehi pana paccayehi saddhiṃ yesaṃ paccayānaṃ saṃsandane ye vārā virujjhanti,",
  "atk-abh03a:2473_6": "te apanetvā avasesānaṃ vasenapettha gaṇanā veditabbā.",
  "atk-abh03a:2474_0": "Nahetupaccayā naārammaṇapaccayā adhipatiyā sattāti ettha hi kusalo akusalassa;",
  "atk-abh03a:2474_1": "abyākato kusalassa,",
  "atk-abh03a:2474_2": "akusalassāti ime ārammaṇādhipativasena labbhamānā tayo vārā virujjhanti. Kasmā?",
  "atk-abh03a:2474_3": "Naārammaṇapaccayāti vuttattā.",
  "atk-abh03a:2474_4": "Tasmā te apanetvā sahajātādhipatinayenevettha “kusalo kusalassa,",
  "atk-abh03a:2474_5": "abyākatassa,",
  "atk-abh03a:2474_6": "kusalābyākatassa;",
  "atk-abh03a:2474_7": "akusalo akusalassa,",
  "atk-abh03a:2474_8": "abyākatassa,",
  "atk-abh03a:2474_9": "akusalābyākatassa;",
  "atk-abh03a:2474_10": "abyākato abyākatassā”ti satta vārā veditabbā.",
  "atk-abh03a:2474_11": "Tepi nahetupaccayāti vacanato ṭhapetvā vīmaṃsādhipatiṃ sesādhipatīnaṃ vasena.",
  "atk-abh03a:2474_12": "Evaṃ sabbattha ūnataragaṇanapaccayavasena avirujjhamānagaṇanavasena ca gaṇanā veditabbā.",
  "atk-abh03a:2475_0": "Yesu ca paccayesu paccanīyato ṭhitesu ye anulomato na tiṭṭhanti,",
  "atk-abh03a:2475_1": "tepi veditabbā.",
  "atk-abh03a:2475_2": "Seyyathidaṃ –",
  "atk-abh03a:2475_3": "anantare paccanīyato ṭhite samanantarāsevananatthivigatā anulomato na tiṭṭhanti,",
  "atk-abh03a:2475_4": "sahajāte paccanīyato ṭhite hetuaññamaññavipākajhānamaggasampayuttā anulomato na tiṭṭhanti,",
  "atk-abh03a:2475_5": "nissaye paccanīyato ṭhite vatthupurejāto anulomato na tiṭṭhati.",
  "atk-abh03a:2475_6": "Āhāre vā indriye vā paccanīyato ṭhite hetuaññamaññavipākajhānamaggasampayuttā anulomato na tiṭṭhanti.",
  "atk-abh03a:2475_7": "Ārammaṇe pana paccanīyato ṭhite adhipatiupanissayā anulomato na tiṭṭhanti,",
  "atk-abh03a:2475_8": "ārammaṇādhipatiārammaṇūpanissayā pana na labbhanti.",
  "atk-abh03a:2475_9": "Iminā upāyena sabbattha yaṃ labbhati,",
  "atk-abh03a:2475_10": "yañca na labbhati,",
  "atk-abh03a:2475_11": "taṃ jānitvā labbhamānavasena vārā uddharitabbā.",
  "atk-abh03a:2476_0": "Tattha sabbesupi timūlakādīsu anantare sattātiādayo dumūlake laddhavārāyeva sattamūlakādīsu pana nasahajātapaccayā",
  "atk-abh03a:2476_1": "nissaye tīṇīti purejātavasena vatthunissaye tīṇi.",
  "atk-abh03a:2476_2": "Kamme dve nānākkhaṇikavaseneva.",
  "atk-abh03a:2476_3": "Āhāre ekaṃ kabaḷīkārāhāravasena.",
  "atk-abh03a:2476_4": "Indriye ekaṃ rūpindriyavasena.",
  "atk-abh03a:2476_5": "Kamena gantvā vippayutte tīṇīti kusalādīnaṃ abyākatantāni pacchājātavasena.",
  "atk-abh03a:2476_6": "Atthiavigatesu pañcāti tāni ceva tīṇi,",
  "atk-abh03a:2476_7": "kusalābyākatā abyākatassa,",
  "atk-abh03a:2476_8": "akusalābyākatā abyākatassāti imāni ca dve pacchājātāhārindriyavasenāti.",
  "atk-abh03a:2476_9": "Pacchājātapaccayassa paccanīkabhāvato paṭṭhāya pana atthiavigatesu ekanti abyākato abyākatassa āhārindriyavasena.",
  "atk-abh03a:2476_10": "Nāhāre gahite naindriyapaccayāti na gahetabbaṃ.",
  "atk-abh03a:2476_11": "Tathā naindriye gahite nāhārapaccayāti. Kasmā?",
  "atk-abh03a:2476_12": "Dvīsu ekato gahitesu gaṇetabbavārassa abhāvato.",
  "atk-abh03a:2476_13": "Jhānamaggādīsupi paccanīkato ṭhitesu āhārato vā indriyato vā ekaṃ anulomaṃ akatvāva avasāne indriye ekaṃ,",
  "atk-abh03a:2476_14": "atthiyā ekaṃ,",
  "atk-abh03a:2476_15": "avigate ekaṃ,",
  "atk-abh03a:2476_16": "āhāre ekaṃ,",
  "atk-abh03a:2476_17": "atthiyā ekaṃ,",
  "atk-abh03a:2476_18": "avigate ekanti vuttaṃ.",
  "atk-abh03a:2476_19": "Sesamettha uttānatthamevāti.",
  "atk-abh03a:2477_0": "Nahetumūlakaṃ.",
  "atk-abh03a:2478_0": "636.",
  "atk-abh03a:2478_1": "Nārammaṇamūlakādīsu naaññamaññamūlake naaññamaññapaccayā hetuyā tīṇīti kusalādīni cittasamuṭṭhānānaṃ.",
  "atk-abh03a:2478_2": "Adhipatiyā aṭṭhāti adhipatiyā vuttesu dasasu “kusalo kusalābyākatassa,",
  "atk-abh03a:2478_3": "akusalo akusalābyākatassā”ti dve apanetvā sesāni aṭṭha.",
  "atk-abh03a:2478_4": "Sahajāte pañcāti hetuyā vuttehi tīhi saddhiṃ “kusalo ca abyākato ca abyākatassa,",
  "atk-abh03a:2478_5": "akusalo ca abyākato ca abyākatassā”ti ime dve.",
  "atk-abh03a:2478_6": "Nissaye sattāti tehi pañcahi saddhiṃ “abyākato kusalassa,",
  "atk-abh03a:2478_7": "abyākato akusalassā”ti ime dve vatthuvasena.",
  "atk-abh03a:2478_8": "Kamme tīṇīti hetuyā vuttāneva.",
  "atk-abh03a:2478_9": "Sesatikesupi eseva nayo.",
  "atk-abh03a:2478_10": "Adhipatiyā tīṇīti heṭṭhā vuttāneva.",
  "atk-abh03a:2479_0": "644.",
  "atk-abh03a:2479_1": "Nāhāramūlake aññamaññe tīṇīti ṭhapetvā āhāre sesacetasikavasena veditabbāni.",
  "atk-abh03a:2479_2": "Yathā ca heṭṭhā,",
  "atk-abh03a:2479_3": "tathā idhāpi nāhāranaindriyesu ekekameva gahitaṃ,",
  "atk-abh03a:2479_4": "na dve ekato.",
  "atk-abh03a:2480_0": "648.",
  "atk-abh03a:2480_1": "Nasampayuttapaccayā hetuyā tīṇīti heṭṭhā naaññamaññe vuttāneva.",
  "atk-abh03a:2480_2": "Adhipatiyā aṭṭhāti vuttāneva.",
  "atk-abh03a:2480_3": "Navippayuttamūlake kamme pañcāti kusalādicetanā sahajātakusalādīnaṃ,",
  "atk-abh03a:2480_4": "nānākkhaṇikā kusalākusalacetanā kammasamuṭṭhānarūpassāti evaṃ pañca.",
  "atk-abh03a:2480_5": "Āhārindriyesu tīṇi sahajātasadisāni.",
  "atk-abh03a:2480_6": "Jhānamaggādīsu tīṇi hetusadisāni.",
  "atk-abh03a:2481_0": "650.",
  "atk-abh03a:2481_1": "Noatthimūlake yasmā hetu noatthi nāma na hoti,",
  "atk-abh03a:2481_2": "niyamato atthiyeva,",
  "atk-abh03a:2481_3": "tasmā taṃ aggahetvā nārammaṇe navāti vuttaṃ.",
  "atk-abh03a:2481_4": "Yathā ca hetu,",
  "atk-abh03a:2481_5": "tathā aññepi atthipaccayalakkhaṇayuttā ettha anulomato na tiṭṭhanti.",
  "atk-abh03a:2481_6": "Kamme dveti idaṃ pana nānākkhaṇikakammavasena vuttaṃ.",
  "atk-abh03a:2481_7": "Paccanīyato sabbe labbhanti.",
  "atk-abh03a:2481_8": "Yaṃ pana anulomato labbhamānampi aggahetvā tato puretarā paccayā paccanīyato gayhanti,",
  "atk-abh03a:2481_9": "so pacchā yojanaṃ labhati.",
  "atk-abh03a:2481_10": "Tenevettha “noatthipaccayā nahetupaccayā…pe…",
  "atk-abh03a:2481_11": "noavigatapaccayā kamme dve”ti vuttaṃ.",
  "atk-abh03a:2481_12": "Kasmā panesa sakaṭṭhāneyeva na gahitoti?",
  "atk-abh03a:2481_13": "Yasmā avasesesupi paccanīyato ṭhitesu ekova anulomato labbhati.",
  "atk-abh03a:2481_14": "Idañhi imasmiṃ paccayānulome lakkhaṇaṃ –",
  "atk-abh03a:2481_15": "yo sabbesu paccanīyato ṭhitesu ekova anulomato labbhati,",
  "atk-abh03a:2481_16": "so pacchā vuccatīti.",
  "atk-abh03a:2481_17": "Noatthipaccayā nohetupaccayā…pe…",
  "atk-abh03a:2481_18": "noavigatapaccayā upanissaye navāti etthāpi eseva nayo.",
  "atk-abh03a:2481_19": "Idaṃ pana pakatūpanissayavasena vuttaṃ.",
  "atk-abh03a:2481_20": "Iminā upāyena sabbattha labbhamānaṃ alabbhamānaṃ purevuttaṃ pacchāvuttañca veditabbanti.",
  "atk-abh03a:2482_0": "Pañhāvārassa paccanīyānulomavaṇṇanā.",
  "atk-abh03a:2483_0": "Niṭṭhitā ca kusalattikapaṭṭhānassa vaṇṇanāti.",
  "atk-abh03a:2484_0": "2. Vedanāttikavaṇṇanā",
  "atk-abh03a:2485_0": "1.",
  "atk-abh03a:2485_1": "Vedanāttike tisso vedanā rūpaṃ nibbānanti ime dhammā na labbhanti,",
  "atk-abh03a:2485_2": "tasmā ekaṃ khandhaṃ paṭicca dve khandhātiādi vuttaṃ.",
  "atk-abh03a:2485_3": "Paṭisandhikkhaṇe sukhāya vedanāyāti sahetukapaṭisandhivasena vuttaṃ.",
  "atk-abh03a:2485_4": "Dukkhavedanā paṭisandhiyaṃ na labbhatīti dutiyavāre paṭisandhiggahaṇaṃ na kataṃ.",
  "atk-abh03a:2485_5": "Tatiyavāre paṭisandhikkhaṇeti sahetukapaṭisandhivasena vuttaṃ.",
  "atk-abh03a:2485_6": "Sesamettha ito paresu ca paccayesu yathāpāḷimeva niyyāti.",
  "atk-abh03a:2485_7": "Sabbattha tayo tayo vārā vuttā.",
  "atk-abh03a:2485_8": "Tena vuttaṃ hetuyā tīṇi…pe…",
  "atk-abh03a:2485_9": "avigate tīṇīti.",
  "atk-abh03a:2486_0": "6.",
  "atk-abh03a:2486_1": "Paccayasaṃsandane pana sahetukāya vipākadukkhavedanāya abhāvato hetumūlakanaye vipāke dveti vuttaṃ.",
  "atk-abh03a:2486_2": "Adhipatiādīhi saddhiṃ saṃsandanesupi vipāke dveyeva. Kasmā?",
  "atk-abh03a:2486_3": "Vipāke dukkhavedanāya adhipatijhānamaggānaṃ abhāvato.",
  "atk-abh03a:2486_4": "Yehi ca saddhiṃ saṃsandane vipāke dve vārā labbhanti,",
  "atk-abh03a:2486_5": "vipākena saddhiṃ saṃsandane tesupi dveyeva.",
  "atk-abh03a:2487_0": "10.",
  "atk-abh03a:2487_1": "Paccanīye napurejāte āruppe ca paṭisandhiyañca dukkhavedanāya abhāvato dve vārā āgatā.",
  "atk-abh03a:2487_2": "Navippayuttepi āruppe dukkhābhāvato dveyeva.",
  "atk-abh03a:2487_3": "Sabbaarūpadhammapariggāhakā pana sahajātādayo paccayā imasmiṃ paccanīyavāre parihāyanti. Kasmā?",
  "atk-abh03a:2487_4": "Vedanāsampayuttassa dhammassa vedanāsampayuttaṃ paṭicca sahajātādīhi vinā anuppattito pacchājātapaccayañca vināva uppattito.",
  "atk-abh03a:2488_0": "17.",
  "atk-abh03a:2488_1": "Paccayasaṃsandane pana napurejāte ekanti āruppe paṭisandhiyañca ahetukādukkhamasukhavedanāsampayuttaṃ sandhāya vuttaṃ.",
  "atk-abh03a:2488_2": "Nakamme dveti ahetukakiriyasampayuttacetanāvasena vuttaṃ.",
  "atk-abh03a:2488_3": "Sukhāya hi adukkhamasukhāya ca vedanāya sampayutte dhamme paṭicca tāhi vedanāhi sampayuttā ahetukakiriyacetanā uppajjanti.",
  "atk-abh03a:2488_4": "Nahetupaccayā navipākepi eseva nayo.",
  "atk-abh03a:2488_5": "Navippayutte ekanti āruppe āvajjanavasena vuttaṃ.",
  "atk-abh03a:2488_6": "Iminā upāyena sabbasaṃsandanesu gaṇanā veditabbā.",
  "atk-abh03a:2489_0": "25- 37.",
  "atk-abh03a:2489_1": "Anulomapaccanīye paccanīye laddhapaccayā eva paccanīyato tiṭṭhanti.",
  "atk-abh03a:2489_2": "Paccanīyānulome sabbā rūpadhammapariggāhakā sahajātādayo anulomatova tiṭṭhanti,",
  "atk-abh03a:2489_3": "na paccanīyato.",
  "atk-abh03a:2489_4": "Ahetukassa pana cittuppādassa adhipati natthīti adhipatipaccayo anulomato na tiṭṭhati.",
  "atk-abh03a:2489_5": "Paṭiccavārādīsu pana pacchājāto anulomato na labbhatiyevāti parihīno.",
  "atk-abh03a:2489_6": "Ye cettha anulomato labbhanti,",
  "atk-abh03a:2489_7": "te paccanīyato labbhamānehi saddhiṃ parivattetvāpi yojitāyeva.",
  "atk-abh03a:2489_8": "Tesu tīṇi dve ekanti tayova vāraparicchedā,",
  "atk-abh03a:2489_9": "te sabbattha yathānurūpaṃ sallakkhetabbā.",
  "atk-abh03a:2489_10": "Yo cāyaṃ paṭiccavāre vutto,",
  "atk-abh03a:2489_11": "sahajātavārādīsupi ayameva vaṇṇanānayo.",
  "atk-abh03a:2490_0": "38.",
  "atk-abh03a:2490_1": "Pañhāvāre pana sampayuttakānaṃ khandhānanti tena saddhiṃ sampayuttakānaṃ khandhānaṃ tehiyeva vā hetūhi sukhavedanādīhi vā.",
  "atk-abh03a:2491_0": "39.",
  "atk-abh03a:2491_1": "Vippaṭisārissāti dānādīsu tāva “kasmā mayā idaṃ kataṃ,",
  "atk-abh03a:2491_2": "duṭṭhu me kataṃ,",
  "atk-abh03a:2491_3": "akataṃ seyyo siyā”ti evaṃ vippaṭisārissa.",
  "atk-abh03a:2491_4": "Jhānaparihāniyaṃ pana “parihīnaṃ me jhānaṃ,",
  "atk-abh03a:2491_5": "mahājāniyo vatamhī”ti evaṃ vippaṭisārissa.",
  "atk-abh03a:2491_6": "Moho uppajjatīti dosasampayuttamoho.",
  "atk-abh03a:2491_7": "Tathā mohaṃ arabbhāti dosasampayuttamohameva.",
  "atk-abh03a:2492_0": "45.",
  "atk-abh03a:2492_1": "Sukhāya vedanāya sampayuttaṃ bhavaṅgaṃ adukkhamasukhāya vedanāya sampayuttassa bhavaṅgassāti tadārammaṇasaṅkhātaṃ piṭṭhibhavaṅgaṃ mūlabhavaṅgassa.",
  "atk-abh03a:2492_2": "Vuṭṭhānassāti tadārammaṇassa bhavaṅgassa vā.",
  "atk-abh03a:2492_3": "Ubhayampi hetaṃ kusalākusalajavanato vuṭṭhitattā vuṭṭhānanti vuccati.",
  "atk-abh03a:2492_4": "Kiriyaṃ vuṭṭhānassāti etthāpi eseva nayo.",
  "atk-abh03a:2492_5": "Phalaṃ vuṭṭhānassāti phalacittaṃ bhavaṅgassa.",
  "atk-abh03a:2492_6": "Bhavaṅgena hi phalato vuṭṭhito nāma hoti.",
  "atk-abh03a:2492_7": "Parato “vuṭṭhāna”nti āgataṭṭhānesupi eseva nayo.",
  "atk-abh03a:2493_0": "46.",
  "atk-abh03a:2493_1": "Dukkhāya vedanāya sampayuttā khandhāti domanassasampayuttā akusalā khandhā.",
  "atk-abh03a:2493_2": "Adukkhamasukhāya vedanāya sampayuttassa vuṭṭhānassāti tadārammaṇasaṅkhātassa āgantukabhavaṅgassa vā upekkhāsampayuttamūlabhavaṅgassa vā.",
  "atk-abh03a:2493_3": "Sace pana somanassasahagataṃ mūlabhavaṅgaṃ hoti,",
  "atk-abh03a:2493_4": "tadārammaṇassa ca uppattikāraṇaṃ na hoti,",
  "atk-abh03a:2493_5": "javanassa ārammaṇato aññasmimpi ārammaṇe adukkhamasukhavedanaṃ akusalavipākaṃ uppajjateva.",
  "atk-abh03a:2493_6": "Tampi hi javanato vuṭṭhitattā vuṭṭhānanti vuccati.",
  "atk-abh03a:2493_7": "Sahajātapaccayādiniddesā uttānatthāyeva.",
  "atk-abh03a:2493_8": "Nahettha kiñci atthi,",
  "atk-abh03a:2493_9": "yaṃ na sakkā siyā heṭṭhā vuttanayena vedetuṃ,",
  "atk-abh03a:2493_10": "tasmā sādhukaṃ upalakkhetabbaṃ.",
  "atk-abh03a:2494_0": "62.",
  "atk-abh03a:2494_1": "Idāni yasmiṃ yasmiṃ paccaye ye ye vārā laddhā,",
  "atk-abh03a:2494_2": "sabbe te saṅkhipitvā gaṇanāya dassetuṃ hetuyā tīṇītiādi vuttaṃ.",
  "atk-abh03a:2494_3": "Tattha sabbāni tīṇi suddhānaṃ tiṇṇaṃ padānaṃ vasena veditabbāni.",
  "atk-abh03a:2494_4": "Ārammaṇe nava ekamūlakekāvasānāni.",
  "atk-abh03a:2494_5": "Adhipatiyā pañca sahajātādhipativasena amissāni tīṇi,",
  "atk-abh03a:2494_6": "ārammaṇādhipativasena ca “sukhāya sampayutto sukhāya sampayuttassa,",
  "atk-abh03a:2494_7": "adukkhamasukhāya sampayutto adukkhamasukhāya sampayuttassā”ti dve,",
  "atk-abh03a:2494_8": "tāni na gaṇetabbāni.",
  "atk-abh03a:2494_9": "Sukhāya pana sampayutto adukkhamasukhāya,",
  "atk-abh03a:2494_10": "adukkhamasukhāya sampayutto sukhāyāti imāni dve gaṇetabbānīti evaṃ pañca.",
  "atk-abh03a:2494_11": "Anantarasamanantaresu sattāti sukhā dvinnaṃ,",
  "atk-abh03a:2494_12": "tathā dukkhā,",
  "atk-abh03a:2494_13": "adukkhamasukhā tiṇṇampīti evaṃ satta.",
  "atk-abh03a:2494_14": "Upanissaye navāti sukhasampayutto sukhasampayuttassa tīhipi upanissayehi,",
  "atk-abh03a:2494_15": "dukkhasampayuttassa pakatūpanissayeneva,",
  "atk-abh03a:2494_16": "upekkhāsampayuttassa tīhipi,",
  "atk-abh03a:2494_17": "dukkhasampayutto dukkhasampayuttassa anantarapakatūpanissayehi,",
  "atk-abh03a:2494_18": "sukhasampayuttassa pakatūpanissayena,",
  "atk-abh03a:2494_19": "adukkhamasukhasampayuttassa dvidhā,",
  "atk-abh03a:2494_20": "adukkhamasukhasampayutto adukkhamasukhasampayuttassa tidhāpi,",
  "atk-abh03a:2494_21": "tathā sukhasampayuttassa,",
  "atk-abh03a:2494_22": "dukkhasampayuttassa anantarapakatūpanissayehīti evaṃ nava.",
  "atk-abh03a:2494_23": "Paccayabhedato panettha pakatūpanissayā nava,",
  "atk-abh03a:2494_24": "anantarūpanissayā satta,",
  "atk-abh03a:2494_25": "ārammaṇūpanissayā cattāroti vīsati upanissayā.",
  "atk-abh03a:2494_26": "Purejātapacchājātā panettha chijjanti.",
  "atk-abh03a:2494_27": "Na hi purejātā pacchājātā vā arūpadhammā arūpadhammānaṃ paccayā honti.",
  "atk-abh03a:2495_0": "Kamme aṭṭhāti sukhasampayutto sukhasampayuttassa dvidhāpi,",
  "atk-abh03a:2495_1": "dukkhasampayuttassa nānākkhaṇikatova tathā itarassa.",
  "atk-abh03a:2495_2": "Dukkhasampayutto dukkhasampayuttassa dvidhāpi,",
  "atk-abh03a:2495_3": "sukhasampayuttassa natthi,",
  "atk-abh03a:2495_4": "itarassa nānākkhaṇikatova adukkhamasukhasampayutto adukkhamasukhasampayuttassa dvidhāpi,",
  "atk-abh03a:2495_5": "itaresaṃ nānākkhaṇikatoti evaṃ aṭṭha.",
  "atk-abh03a:2495_6": "Paccayabhedato panettha nānākkhaṇikā aṭṭha,",
  "atk-abh03a:2495_7": "sahajātā tīṇīti ekādasa kammapaccayā.",
  "atk-abh03a:2495_8": "Yathā ca purejātapacchājātā,",
  "atk-abh03a:2495_9": "evaṃ vippayuttapaccayopettha chijjati.",
  "atk-abh03a:2495_10": "Arūpadhammā hi arūpadhammānaṃ vippayuttapaccayo na honti.",
  "atk-abh03a:2495_11": "Natthivigatesu satta anantarasadisāva.",
  "atk-abh03a:2495_12": "Evamettha tīṇi pañca satta aṭṭha navāti pañca gaṇanaparicchedā.",
  "atk-abh03a:2495_13": "Tesaṃ vasena paccayasaṃsandane ūnataragaṇanena saddhiṃ saṃsandanesu atirekañca alabbhamānañca apanetvā gaṇanā veditabbā.",
  "atk-abh03a:2496_0": "63- 64.",
  "atk-abh03a:2496_1": "Hetuyā saddhiṃ ārammaṇaṃ na labbhati,",
  "atk-abh03a:2496_2": "tathā anantarādayo.",
  "atk-abh03a:2496_3": "Adhipatiyā dveti dukkhapadaṃ ṭhapetvā sesāni dve.",
  "atk-abh03a:2496_4": "Dukkhasampayutto hi hetu adhipati nāma natthi,",
  "atk-abh03a:2496_5": "tasmā so na labbhatīti apanīto.",
  "atk-abh03a:2496_6": "Sesadvayesupi eseva nayo.",
  "atk-abh03a:2496_7": "Iti hetumūlake dveyeva gaṇanaparicchedā,",
  "atk-abh03a:2496_8": "tesaṃ vasena cha ghaṭanāni vuttāni.",
  "atk-abh03a:2496_9": "Tesu paṭhamaṃ avipākabhūtānaṃ ñāṇavippayuttanirādhipatidhammānaṃ vasena vuttaṃ,",
  "atk-abh03a:2496_10": "dutiyaṃ tesaññeva vipākabhūtānaṃ,",
  "atk-abh03a:2496_11": "tatiyacatutthāni tesaññeva ñāṇasampayuttānaṃ,",
  "atk-abh03a:2496_12": "pañcamaṃ avipākabhūtasādhipatiamohavasena,",
  "atk-abh03a:2496_13": "chaṭṭhaṃ vipākabhūtasādhipatiamohavasena.",
  "atk-abh03a:2496_14": "Paṭhamaṃ vā sabbahetuvasena,",
  "atk-abh03a:2496_15": "dutiyaṃ sabbavipākahetuvasena,",
  "atk-abh03a:2496_16": "tatiyaṃ sabbāmohahetuvasena,",
  "atk-abh03a:2496_17": "catutthaṃ sabbavipākāmohahetuvasena.",
  "atk-abh03a:2496_18": "Pañcamaṃ sabbasādhipatiamohavasena,",
  "atk-abh03a:2496_19": "chaṭṭhaṃ sabbasādhipativipākāmohavasena.",
  "atk-abh03a:2497_0": "66.",
  "atk-abh03a:2497_1": "Ārammaṇamūlake adhipatiyā cattārīti ārammaṇādhipativasena sukhaṃ sukhassa,",
  "atk-abh03a:2497_2": "adukkhamasukhassa,",
  "atk-abh03a:2497_3": "adukkhamasukhaṃ adukkhamasukhassa,",
  "atk-abh03a:2497_4": "sukhassāti evaṃ cattāri.",
  "atk-abh03a:2497_5": "Upanissayepi ārammaṇūpanissayavasena cattāro vuttā.",
  "atk-abh03a:2497_6": "Ghaṭanāni panettha ekameva.",
  "atk-abh03a:2497_7": "Adhipatimūlakādīsupi heṭṭhā vuttanayeneva yaṃ labbhati yañca na labbhati,",
  "atk-abh03a:2497_8": "taṃ sabbaṃ sādhukaṃ sallakkhetvā saṃsandanaghaṭanagaṇanā veditabbā.",
  "atk-abh03a:2498_0": "83- 87.",
  "atk-abh03a:2498_1": "Paccanīyamhi kusalattike vuttanayeneva anulomato paccaye uddharitvā tattha laddhānaṃ vārānaṃ vasena paccanīyato",
  "atk-abh03a:2498_2": "gaṇanavasena nahetuyā navāti sabbapaccayesu nava vārā dassitā.",
  "atk-abh03a:2498_3": "Te ekamūlakekāvasānānaṃ navannaṃ vissajjanānaṃ vasena “sukhāya vedanāya sampayutto dhammo sukhāya vedanāya",
  "atk-abh03a:2498_4": "sampayuttassa dhammassa nahetupaccayena paccayo,",
  "atk-abh03a:2498_5": "sukhāya vedanāya sampayuttena cittena dānaṃ datvā”tiādinā nayena pāḷiṃ uddharitvā dassetabbā.",
  "atk-abh03a:2498_6": "Paccayasaṃsandane panettha nahetupaccayā…pe…",
  "atk-abh03a:2498_7": "naupanissaye aṭṭhāti nānākkhaṇikakammapaccayavasena veditabbā.",
  "atk-abh03a:2498_8": "Dubbalakammañhi vipākassa na upanissayo hoti.",
  "atk-abh03a:2498_9": "Kevalaṃ pana nānākkhaṇikakammapaccayeneva paccayo hoti.",
  "atk-abh03a:2498_10": "Sesamettha anulomapaccanīyapaccanīyānulomesu ca tesaṃ tesaṃ paccayānaṃ yoge laddhavāravasena sakkā heṭṭhā vuttanayeneva gaṇetuṃ,",
  "atk-abh03a:2498_11": "tasmā na vitthāritanti.",
  "atk-abh03a:2499_0": "Vedanāttikavaṇṇanā.",
  "atk-abh03a:2500_0": "3. Vipākattikavaṇṇanā",
  "atk-abh03a:2501_0": "1- 23.",
  "atk-abh03a:2501_1": "Vipākattike vipākaṃ dhammaṃ paṭicca vipāko dhammo uppajjati hetupaccayāti ye hetupaccaye terasa vārā vuttā,",
  "atk-abh03a:2501_2": "te saṅkhipitvā gaṇanāya dassetuṃ hetuyā terasāti vuttaṃ.",
  "atk-abh03a:2501_3": "Ārammaṇe pañcātiādīsupi eseva nayo.",
  "atk-abh03a:2501_4": "Evamettha terasa pañca nava satta tīṇi dveti cha gaṇanaparicchedā,",
  "atk-abh03a:2501_5": "tesaṃ vasena paccayasaṃsandane heṭṭhā vuttanayeneva gaṇanā veditabbā.",
  "atk-abh03a:2502_0": "24- 52.",
  "atk-abh03a:2502_1": "Paccanīyepi vipākaṃ dhammaṃ paṭicca vipāko dhammo uppajjati nahetupaccayāti ye nahetupaccaye dasa vārā vuttā,",
  "atk-abh03a:2502_2": "te saṅkhipitvā gaṇanāya dassetuṃ nahetuyā dasāti vuttaṃ.",
  "atk-abh03a:2502_3": "Na ārammaṇe pañcātiādīsupi eseva nayo.",
  "atk-abh03a:2502_4": "Evamettha dasa pañca terasa dvādasa dve ekaṃ nava tīṇīti aṭṭha gaṇanaparicchedā,",
  "atk-abh03a:2502_5": "tesaṃ vasena paccayasaṃsandane heṭṭhā vuttanayeneva vitthārato gaṇanā veditabbā.",
  "atk-abh03a:2502_6": "Pāḷi pana saṅkhittā,",
  "atk-abh03a:2502_7": "etesaññeva pana laddhagaṇanaraparicchedānaṃ vārānaṃ vasena saṃsanditvā anulomapaccanīyaṃ paccanīyānulomañca veditabbaṃ.",
  "atk-abh03a:2503_0": "Sahajātavāro imināva ekagatiko. Paccayanissayasaṃsaṭṭhasampayuttavārā yathāpāḷimeva niyyanti.",
  "atk-abh03a:2504_0": "92.",
  "atk-abh03a:2504_1": "Pañhāvāre kusalākusale niruddheti etasmiṃ vipassanāvasena pavatte kusale sārajjanādivasena pavatte akusale ca niruddhe.",
  "atk-abh03a:2504_2": "Vipāko tadārammaṇatā uppajjatīti kāmāvacaravipāko tadārammaṇatāya uppajjati.",
  "atk-abh03a:2504_3": "Ye pana “vipassanājavanānaṃ vicikicchuddhaccānañca pariyosāne tadārammaṇaṃ natthī”ti vadanti,",
  "atk-abh03a:2504_4": "te imāya tantiyā paṭisedhetabbā.",
  "atk-abh03a:2504_5": "Ākāsānañcāyatanakusalaṃ viññāṇañcāyatanassa kiriyassa ārammaṇapaccayena paccayoti arahattaṃ patvā asamāpannapubbā",
  "atk-abh03a:2504_6": "samāpattiyo paṭilomato samāpajjantassa vasenetaṃ vuttaṃ.",
  "atk-abh03a:2504_7": "Iminā upāyena sabbavissajjanesu sādhukaṃ pāḷiṃ upaparikkhitvā attho veditabbo.",
  "atk-abh03a:2505_0": "120.",
  "atk-abh03a:2505_1": "Hetuyā satta,",
  "atk-abh03a:2505_2": "ārammaṇe nava,",
  "atk-abh03a:2505_3": "adhipatiyā dasātiādīsupi sahajātādhipativasena ārammaṇādhipativasena sahajātanissayavasena purejātanissayavasena",
  "atk-abh03a:2505_4": "anantarūpanissayavasena ārammaṇūpanissayavasena pakatūpanissayavasena sahajātavippayuttavasena purejātapacchājātavippayuttavasenāti",
  "atk-abh03a:2505_5": "yattha yattha yathā yathā yattakāni vissajjanāni labbhanti,",
  "atk-abh03a:2505_6": "tattha tattha tathā tathā tāni sabbāni sallakkhetabbāni.",
  "atk-abh03a:2505_7": "Tathā paccanīyādīsu anulomavasena vāruddharaṇaṃ,",
  "atk-abh03a:2505_8": "anulomato laddhavārānaṃ paccanīyato gaṇanā,",
  "atk-abh03a:2505_9": "paccayasaṃsandanaṃ,",
  "atk-abh03a:2505_10": "anulomapaccanīye paccanīyānulome ca suddhikesu ceva saṃsandanavasena ca pavattesu hetumūlakādīsu labbhamānavāragaṇanā,",
  "atk-abh03a:2505_11": "alabbhamānānaṃ alabbhamānatāti sabbaṃ heṭṭhā vuttanayeneva veditabbaṃ.",
  "atk-abh03a:2506_0": "Yathā cettha,",
  "atk-abh03a:2506_1": "evaṃ ito paresupi tikadukesu.",
  "atk-abh03a:2506_2": "Paṭṭhānapakaraṇañhi pāḷitova anantaṃ aparimāṇaṃ.",
  "atk-abh03a:2506_3": "Tassa padapaṭipāṭiyā atthaṃ vaṇṇayissāmīti paṭipannassa atidīghāyukassāpi āyu nappahoti.",
  "atk-abh03a:2506_4": "Na cassa ekadesaṃ vaṇṇetvā sesamhi nayato dassiyamāne na sakkā attho jānituṃ,",
  "atk-abh03a:2506_5": "tasmā ito paraṃ ettakampi avatvā sesesu tikadukesu heṭṭhā avuttappakārattā yaṃ yaṃ avassaṃ vattabbaṃ,",
  "atk-abh03a:2506_6": "taṃ tadeva vakkhāma.",
  "atk-abh03a:2506_7": "Yaṃ pana avatvā gamissāma,",
  "atk-abh03a:2506_8": "taṃ pāḷinayeneva veditabbanti.",
  "atk-abh03a:2507_0": "Vipākattikavaṇṇanā.",
  "atk-abh03a:2508_0": "4. Upādinnattikavaṇṇanā",
  "atk-abh03a:2509_0": "51.",
  "atk-abh03a:2509_1": "Upādinnupādāniyattikassa pañhāvāre vatthu upādāniyānaṃ khandhānaṃ purejātapaccayena paccayoti pavattiṃ sandhāya vuttaṃ.",
  "atk-abh03a:2509_2": "Paṭisandhiyaṃ pana taṃ purejātaṃ na hoti.",
  "atk-abh03a:2510_0": "72.",
  "atk-abh03a:2510_1": "Upādinnupādāniyo kabaḷīkāro āhāro upādinnupādāniyassa kāyassa āhārapaccayena paccayoti ettha upādinnupādāniyo",
  "atk-abh03a:2510_2": "kabaḷīkārāhāro nāma kammasamuṭṭhānānaṃ rūpānaṃ abbhantaragatā ojā.",
  "atk-abh03a:2510_3": "Upādinnupādāniyassa kāyassāti tasseva kammasamuṭṭhānarūpakāyassa āhārapaccayena paccayo.",
  "atk-abh03a:2510_4": "Rūpajīvitindriyaṃ viya kaṭattārūpānaṃ anupālanaupatthambhanavasena paccayo,",
  "atk-abh03a:2510_5": "na janakavasena.",
  "atk-abh03a:2510_6": "Yaṃ pana maṇḍūkādayo gilitvā ṭhitānaṃ ahiādīnaṃ kāyassa jīvamānakamaṇḍūkādisarīre ojā āhārapaccayena paccayoti vadanti,",
  "atk-abh03a:2510_7": "taṃ na gahetabbaṃ.",
  "atk-abh03a:2510_8": "Na hi jīvamānakasarīre ojā aññassa sarīrassa āhārapaccayataṃ sādheti.",
  "atk-abh03a:2510_9": "Anupādinnupādāniyassa kāyassāti ettha pana janakavasenāpi labbhati.",
  "atk-abh03a:2510_10": "Upādinnupādāniyassa ca anupādinnupādāniyassa cāti ettha ekassa upatthambhakavasena,",
  "atk-abh03a:2510_11": "ekassa janakavasena,",
  "atk-abh03a:2510_12": "ubhinnampi vā upatthambhakavaseneva vutto.",
  "atk-abh03a:2510_13": "Dve pana āhārā ekato paccayā hontā upatthambhakāva honti,",
  "atk-abh03a:2510_14": "na janakā.",
  "atk-abh03a:2510_15": "Sesamettha pāḷimeva sādhukaṃ oloketvā veditabbaṃ.",
  "atk-abh03a:2511_0": "Upādinnattikavaṇṇanā.",
  "atk-abh03a:2512_0": "5-22. Saṅkiliṭṭhattikādivaṇṇanā",
  "atk-abh03a:2513_0": "Saṅkiliṭṭhasaṅkilesikattike sabbaṃ kusalattike vuttanayānusāreneva veditabbaṃ.",
  "atk-abh03a:2514_0": "79.",
  "atk-abh03a:2514_1": "Vitakkattike yathākammūpagañāṇassa parikammanti dibbacakkhuparikammameva tassa uppādanatthāya parikammaṃ.",
  "atk-abh03a:2514_2": "Uppannassa pana vaḷañjanakāle parikammaṃ sandhāyetaṃ vuttaṃ.",
  "atk-abh03a:2514_3": "Sesamettha yathāpāḷimeva niyyāti.",
  "atk-abh03a:2515_0": "82. Ti tadārammaṇabhavaṅgamūlabhavaṅgānaṃ vasena vuttaṃ. Sesamettha sabbaṃ pāḷivaseneva veditabbaṃ.",
  "atk-abh03a:2516_0": "Dassanattike dassanena pahātabbo rāgo uppajjatītiādīsu dassanena pahātabbo puthujjanassa uppajjati.",
  "atk-abh03a:2516_1": "Bhāvanāya pahātabbo sotāpannassāpīti evaṃ uparimassa uparimassa heṭṭhimā heṭṭhimā nuppajjantīti veditabbā.",
  "atk-abh03a:2516_2": "Dassanena pahātabbo dhammo bhāvanāya pahātabbassa dhammassa ekenapi paccayena paccayo na hoti.",
  "atk-abh03a:2516_3": "Sesamettha pāḷiṃ anugantvā kusalattike vuttalakkhaṇavaseneva veditabbaṃ.",
  "atk-abh03a:2517_0": "Dassanenapahātabbahetukattike dassanenapahātabbahetukādīnaṃ vibhāgo aṭṭhakathākaṇḍe vuttanayeneva veditabbo.",
  "atk-abh03a:2517_1": "Vicikicchuddhaccasahagato moho ahetukattā tatiyapade paviṭṭho.",
  "atk-abh03a:2517_2": "Evamettha yesaṃ dassanabhāvanāhi pahātabbo hetu atthi,",
  "atk-abh03a:2517_3": "te pahātabbahetukā.",
  "atk-abh03a:2517_4": "Yesaṃ so natthi te nevadassanena nabhāvanāyapahātabbahetukāti imaṃ pahātabbahetukavibhāgaṃ ñatvā sesaṃ",
  "atk-abh03a:2517_5": "dassanenapahātabbattike ceva kusalattike ca dassitalakkhaṇānusāreneva veditabbaṃ.",
  "atk-abh03a:2518_0": "Ācayagāmittike ca paṭiccavārasaṃsaṭṭhavāresu anulomaṃ kusalattikasadisameva.",
  "atk-abh03a:2518_1": "Sesaṃ vissajjanato gaṇanato ca yathāpāḷimeva niyyāti.",
  "atk-abh03a:2519_0": "Sekkhattike asekkho dhammo sekkhassa dhammassa na kenaci paccayena paccayo.",
  "atk-abh03a:2519_1": "Sekkho asekkhassa anantarapakatūpanissayo pana hoti.",
  "atk-abh03a:2519_2": "Sesamettha yathāpāḷimeva niyyāti,",
  "atk-abh03a:2519_3": "tathā parittattike.",
  "atk-abh03a:2520_0": "Parittārammaṇattike appamāṇārammaṇācetanāti sekkhānaṃ gotrabhucetanā,",
  "atk-abh03a:2520_1": "paccavekkhaṇacetanātipi vattuṃ vaṭṭati.",
  "atk-abh03a:2520_2": "Vipākānaṃ parittārammaṇānanti paṭisandhiyaṃ kammaṃ ārammaṇaṃ katvā,",
  "atk-abh03a:2520_3": "pavatte cakkhuviññāṇādivasenarūpādiārammaṇaṃ,",
  "atk-abh03a:2520_4": "tadārammaṇavasena javanena gahitaparittārammaṇañca ārammaṇaṃ katvā uppannānaṃ.",
  "atk-abh03a:2520_5": "Ye pana “gotrabhucittena natthi paṭisandhī”ti vadanti,",
  "atk-abh03a:2520_6": "te iminā suttena paṭisedhetabbā.",
  "atk-abh03a:2520_7": "Sesamettha pāḷinayeneva veditabbaṃ.",
  "atk-abh03a:2520_8": "Hīnattiko saṅkiliṭṭhattikasadiso.",
  "atk-abh03a:2521_0": "Micchattattike micchattaniyato sammattaniyatassa,",
  "atk-abh03a:2521_1": "sammattaniyato vā micchattaniyatassa kenaci paccayena paccayo na hoti.",
  "atk-abh03a:2521_2": "Micchattaniyato vā sammattaniyato vā sahajātādhipatirahito nāma natthi.",
  "atk-abh03a:2521_3": "Sammattaniyate ekantato ārammaṇapurejātaṃ natthi,",
  "atk-abh03a:2521_4": "micchattaniyate siyā ārammaṇapurejātaṃ.",
  "atk-abh03a:2521_5": "Aniyataṃ cittaṃ ārabbha niyatā micchādiṭṭhi uppajjeyya.",
  "atk-abh03a:2521_6": "Sesā niyataṃ ārabbha niyataṃ nuppajjati,",
  "atk-abh03a:2521_7": "micchattaniyataṃ garuṃ katvā na koci dhammo uppajjati.",
  "atk-abh03a:2521_8": "Kusalo micchattassa upanissayapaccayo na hoti.",
  "atk-abh03a:2521_9": "Sesamettha pāḷiyaṃ vuttanayeneva veditabbaṃ.",
  "atk-abh03a:2522_0": "Maggārammaṇattike paṭiccavārassa anulome vipākapaccayo natthi.",
  "atk-abh03a:2522_1": "Kammapaccayepi imasmiṃ tike nānākkhaṇikaṃ na labbhati,",
  "atk-abh03a:2522_2": "tathā uppannattikaatītattikesu.",
  "atk-abh03a:2522_3": "Paccanīye ahetukaṃ maggārammaṇanti ahetukaṃ maggārammaṇaṃ,",
  "atk-abh03a:2522_4": "āvajjanaṃ sandhāyetaṃ vuttaṃ.",
  "atk-abh03a:2522_5": "Sesamettha pāḷianusāreneva veditabbaṃ.",
  "atk-abh03a:2523_0": "Uppannattike ca atītattike ca paṭiccavārādayo natthi,",
  "atk-abh03a:2523_1": "pañhāvāramattameva labbhati. Kasmā?",
  "atk-abh03a:2523_2": "Paṭiccavārādayo hi sahajātapurejātānaññeva honti.",
  "atk-abh03a:2523_3": "Ime ca tikā atītānāgatamissakā.",
  "atk-abh03a:2523_4": "Uppannattike cettha anantarabhāgiyāpi paccayā na labbhanti. Kasmā?",
  "atk-abh03a:2523_5": "Uppannattike atītassa abhāvato.",
  "atk-abh03a:2523_6": "Uppanno ca anuppanno cāti ime cettha dve dhammā uppannassa ca anuppannassa cāti imesaṃ dvinnaṃ na kenaci paccayena paccayo.",
  "atk-abh03a:2523_7": "Anuppanno ca uppādī cāti ime pana dve uppannassa ārammaṇūpanissayavasena dvīhi paccayehi paccayo.",
  "atk-abh03a:2523_8": "Sesamettha pāḷiyaṃ āgatanayeneva veditabbaṃ.",
  "atk-abh03a:2524_0": "Atītattike paccuppannaṃ atītānāgatassa,",
  "atk-abh03a:2524_1": "atītānāgatañca atītānāgatassa na kenaci paccayena paccayo.",
  "atk-abh03a:2524_2": "Nibbānaṃ pana dvīsupi imesu tikesu neva paccayato na paccayuppannato labbhati.",
  "atk-abh03a:2524_3": "Sesamidhāpi pāḷiyaṃ āgatanayeneva veditabbaṃ.",
  "atk-abh03a:2525_0": "Ajjhattattike ajjhattabahiddhāpadaṃ na gahitaṃ.",
  "atk-abh03a:2525_1": "Ajjhattabahiddhāsaṅkhātā hi ubho rāsayo neva ekato paccayā honti,",
  "atk-abh03a:2525_2": "na paccayuppannā;",
  "atk-abh03a:2525_3": "tasmā hatthatale ṭhapitassa sāsapassa vaṇṇopi hatthatalavaṇṇena saddhiṃ ekato ārammaṇaṃ na hotīti veditabbo.",
  "atk-abh03a:2525_4": "Yathā ca ajjhattabahiddhāpadaṃ,",
  "atk-abh03a:2525_5": "evamettha ajjhattārammaṇattikepi ajjhattabahiddhārammaṇapadaṃ na labbhati.",
  "atk-abh03a:2525_6": "Sesaṃ yathāpāḷimeva niyyāti.",
  "atk-abh03a:2526_0": "Sanidassanattikepi pāḷivaseneva attho gahetabbo.",
  "atk-abh03a:2526_1": "Gaṇanāpettha pāḷiyaṃ āgatavāre saṅkhipitvā heṭṭhā vuttanayeneva saṃsandanesu saṃsanditvā veditabbāti.",
  "atk-abh03a:2527_0": "Dhammānulome tikapaṭṭhānavaṇṇanā.",
  "atk-abh03a:2528_0": "2. Dukapaṭṭhānavaṇṇanā",
  "atk-abh03a:2529_0": "Dukapaṭṭhānepi sabbadukesu pañhāvissajjanāni ceva gaṇanā ca pāḷiyaṃ āgatanayeneva veditabbā.",
  "atk-abh03a:2529_1": "Apicettha sahetukahetusampayuttadukānaṃ vissajjanaṃ hetudukavissajjanasadisaṃ;",
  "atk-abh03a:2529_2": "tathā hetūcevasahetukahetūcevahetusampayuttadukānaṃ,",
  "atk-abh03a:2529_3": "tathā sappaccayasaṅkhatadukānaṃ.",
  "atk-abh03a:2529_4": "Idaṃ dukaṃ yathā sappaccayadukaṃ,",
  "atk-abh03a:2529_5": "evaṃ kātabbanti idaṃ yasmā sappaccayo viya appaccayena saṅkhatopi,",
  "atk-abh03a:2529_6": "asaṅkhatena saddhiṃ yojanaṃ na labbhati,",
  "atk-abh03a:2529_7": "tasmā vuttaṃ.",
  "atk-abh03a:2529_8": "Sārammaṇacittasampayuttasaṃsaṭṭhadukāpi sadisavissajjanāyeva;",
  "atk-abh03a:2529_9": "tathā āsavaoghayogagocchakā.",
  "atk-abh03a:2529_10": "Ete hi tayo aññamaññaṃ sadisavissajjanāyeva.",
  "atk-abh03a:2529_11": "Apica lokiyasāsavasaṃyojaniyaganthaniyanīvaraṇiyaparāmaṭṭhasaṅkilesikadukā āsavavippayuttasāsavasaṃyojanavippayuttasaṃyojaniyaganthavippayuttaganthaniyanīvaraṇavippayuttanīvaraṇiyaparāmāsavippayuttaparāmaṭṭhakilesavippayuttasaṅkilesikapariyāpannasauttaradukāta",
  "atk-abh03a:2529_12": "imepi dukā samānā.",
  "atk-abh03a:2530_0": "Kilesadukaṃ saṃyojanadukasadisaṃ.",
  "atk-abh03a:2530_1": "Saṅkiliṭṭhakilesasampayuttanīvaraṇasampayuttadassanenapahātabbasaraṇadukāpi samānā.",
  "atk-abh03a:2530_2": "Tathākilesā ceva saṅkiliṭṭhanīvaraṇā ceva nīvaraṇasampayuttakilesā ceva kilesasampayuttadukā.",
  "atk-abh03a:2530_3": "Iminā nayena sabbesaṃ atthato sadisānaṃ dukānaṃ vissajjanāni sadisāneva hontīti veditabbāni.",
  "atk-abh03a:2530_4": "Sabbasmimpi pana paṭṭhāne kenaciviññeyyadukaṃ na labbhati.",
  "atk-abh03a:2530_5": "Āsavā ceva āsavasampayuttā ca,",
  "atk-abh03a:2530_6": "saṃyojanā ceva saṃyojanasampayuttā ca,",
  "atk-abh03a:2530_7": "ganthā ceva ganthasampayuttā ca,",
  "atk-abh03a:2530_8": "nīvaraṇā ceva nīvaraṇasampayuttā ca,",
  "atk-abh03a:2530_9": "kilesā ceva saṅkiliṭṭhā cāti evarūpesu dukesu vipākapaccayo ceva nānākkhaṇikakammapaccayo ca na labbhati.",
  "atk-abh03a:2530_10": "Nahetusahetukanahetuahetukesu hetupaccayo natthi.",
  "atk-abh03a:2530_11": "Hetū ceva hetusampayuttā ca,",
  "atk-abh03a:2530_12": "āsavā ceva āsavasampayuttā ca,",
  "atk-abh03a:2530_13": "ganthā ceva ganthasampayuttā cāti imesu dukesu nahetunajhānanamaggā na labbhanti.",
  "atk-abh03a:2530_14": "Saṃyojanā ceva saṃyojanasampayuttā ca,",
  "atk-abh03a:2530_15": "nīvaraṇā ceva nīvaraṇasampayuttā ca,",
  "atk-abh03a:2530_16": "kilesā ceva kilesasampayuttā ca,",
  "atk-abh03a:2530_17": "kilesā ceva saṅkiliṭṭhā cāti imesu pana vicikicchuddhaccasahagatassa mohassa vasena nahetupaccayo labbhati;",
  "atk-abh03a:2530_18": "najhānanamaggapaccayā na labbhantīti evaṃ sabbadukesu labbhamānālabbhamānaṃ upaparikkhitvā pāḷivaseneva vāragaṇanā veditabbāti.",
  "atk-abh03a:2531_0": "Dukapaṭṭhānavaṇṇanā.",
  "atk-abh03a:2532_0": "3. Dukatikapaṭṭhānavaṇṇanā",
  "atk-abh03a:2533_0": "Dukatikapaṭṭhāne hetuṃ kusalaṃ dhammaṃ paṭicca hetu kusalo dhammo uppajjati hetupaccayāti evaṃ pañhāmattuddhāravaseneva saṅkhepato desanā katā.",
  "atk-abh03a:2533_1": "“Kusalaṃ alobhaṃ paṭicca adoso amoho”tiādinā pana nayena vitthāro vattabbo siyā,",
  "atk-abh03a:2533_2": "so heṭṭhā dassitanayena sakkā avuttopi jānitunti ekapadepi ekapaccayo vā na vutto.",
  "atk-abh03a:2533_3": "Yā panesā saṅkhepato desanā katā,",
  "atk-abh03a:2533_4": "sā evaṃ katāti veditabbā.",
  "atk-abh03a:2533_5": "Hetudukena hi saddhiṃ kusalapadaṃ yojetvā paṭiccavāre anulomassa ceva paccanīyassa ca vasena sabbe labbhamānakapaccayā dassitā,",
  "atk-abh03a:2533_6": "anulomapaccanīyapaccanīyānulomanayā ceva sahajātavārādayo ca na dassitā,",
  "atk-abh03a:2533_7": "kevalaṃ “paṭiccavārasadisaṃyeva vitthāretabba”nti vuttaṃ.",
  "atk-abh03a:2533_8": "Pañhāvāre pañhampi avissajjetvā kevalaṃ pañhuddhāramattaṃ katvā anulomapaccanīyavaseneva labbhamānapaccayā dassitā.",
  "atk-abh03a:2533_9": "Yathā ca kusalapadaṃ,",
  "atk-abh03a:2533_10": "evaṃ akusalaabyākatapadānipi hetudukena saddhiṃ yojetvā hetukusaladukatikaṃ niddisitabbanti vuttaṃ.",
  "atk-abh03a:2534_0": "Tato paraṃ hetuṃ sukhāya vedanāya sampayuttaṃ dhammantiādinā nayena hetuvedanādukatikādīni ekavīsati dukatikāni dassitāni.",
  "atk-abh03a:2534_1": "Yasmā pana hetu nāma sanidassanasappaṭigho anidassanasappaṭigho vā natthi,",
  "atk-abh03a:2534_2": "tasmā hetupadena saddhiṃ sanidassanasappaṭighaanidassanasappaṭighapadāni na yojitāni.",
  "atk-abh03a:2534_3": "Evaṃ hetudukena saddhiṃ labbhamānakavasena dvāvīsati tike yojetvā puna te sahetukadukādīhi saraṇadukapariyosānehi sabbadukehi saddhiṃ yojitā.",
  "atk-abh03a:2534_4": "Tattha yaṃ yaṃ padaṃ yena yena padena saddhiṃ yojanaṃ na gacchati,",
  "atk-abh03a:2534_5": "taṃ taṃ pāḷiyaṃyeva na labbhatīti vuttaṃ.",
  "atk-abh03a:2534_6": "Evamettha ekena dukena saddhiṃ bāvīsati tike yojetvā puna aparena bāvīsati,",
  "atk-abh03a:2534_7": "aparena bāvīsatīti paṭipāṭiyā dukasate labbhamānadukapadehi saddhiṃ dvāvīsati tikā yojitāti dvāvīsati",
  "atk-abh03a:2534_8": "tike gahetvā dukasate pakkhipitvā dukatikapaṭṭhānaṃ nāma desitaṃ.",
  "atk-abh03a:2534_9": "Tattha yesu yesu ṭhānesu nayaṃ dassetvā pāḷiyā saṅkhepo kato,",
  "atk-abh03a:2534_10": "tesu tesu ṭhānesu dassitanayānurūpena tassā vitthāro veditabboti.",
  "atk-abh03a:2535_0": "Dukatikapaṭṭhānavaṇṇanā.",
  "atk-abh03a:2536_0": "4. Tikadukapaṭṭhānavaṇṇanā",
  "atk-abh03a:2537_0": "Tikadukapaṭṭhānepi kusalaṃ hetuṃ dhammaṃ paṭicca kusalo hetu dhammo uppajjati hetupaccayāti pañhāmattuddhāravaseneva desanā katā.",
  "atk-abh03a:2537_1": "Tattha yathā heṭṭhā hetudukena saddhiṃ kusalapadaṃ yojetvā sabbapaccayavasena sabbavāresu saṅkhepato desanā katā,",
  "atk-abh03a:2537_2": "evamidha kusalattikena saddhiṃ hetupadaṃ yojetvā sabbapaccayavasena sabbavāresu saṅkhepato desanā katā.",
  "atk-abh03a:2537_3": "Yathā ca hetupadaṃ,",
  "atk-abh03a:2537_4": "evaṃ nahetupadampi kusalattikena saddhiṃ yojetvā kusalattikahetudukaṃ niṭṭhāpitaṃ.",
  "atk-abh03a:2537_5": "Tato paraṃ sukhāya vedanāya sampayuttaṃ hetuṃ dhammantiādinā nayena vedanāttikahetudukādīni ekavīsati tikadukāni dassitāni.",
  "atk-abh03a:2538_0": "Evaṃ bāvīsatiyā tikehi saddhiṃ hetudukaṃ yojetvā puna tehiyeva saddhiṃ sahetukadukādayo saraṇadukapariyosānā labbhamānavasena sabbadukā yojitā.",
  "atk-abh03a:2538_1": "Idhāpi yaṃ yaṃ padaṃ yojanaṃ na gacchati,",
  "atk-abh03a:2538_2": "taṃ taṃ pāḷiyaṃyeva paṭikkhittaṃ.",
  "atk-abh03a:2538_3": "Evaṃ dukasataṃ gahetvā dvāvīsatiyā tikesu pakkhipitvā tikadukapaṭṭhānaṃ nāma desitaṃ.",
  "atk-abh03a:2538_4": "Tatrāpi yena yena nayena pāḷi saṅkhittā,",
  "atk-abh03a:2538_5": "so so nayo vitthārato veditabbo.",
  "atk-abh03a:2539_0": "Tikadukapaṭṭhānavaṇṇanā.",
  "atk-abh03a:2540_0": "5. Tikatikapaṭṭhānavaṇṇanā",
  "atk-abh03a:2541_0": "Tikatikapaṭṭhānepi kusalaṃ sukhāya vedanāya sampayuttaṃ dhammaṃ paṭicca kusalo sukhāya vedanāya sampayutto",
  "atk-abh03a:2541_1": "dhammo uppajjati hetupaccayāti pañhuddhāravaseneva saṅkhepato desanā katā.",
  "atk-abh03a:2541_2": "Ettha ca kusalattikaṃ vedanāttikādīhi,",
  "atk-abh03a:2541_3": "vedanāttikādayo ca kusalattikenāti evaṃ tikesuyeva tikā pakkhittā.",
  "atk-abh03a:2541_4": "Yena yena ca padena saddhiṃ yaṃ yaṃ padaṃ yojanaṃ na gacchati,",
  "atk-abh03a:2541_5": "taṃ taṃ hāpetvā labbhamānavaseneva sabbapaccayesu vārā ca gaṇananayā ca dassitā,",
  "atk-abh03a:2541_6": "tasmā te sādhukaṃ pāḷiṃ upaparikkhitvā veditabbā.",
  "atk-abh03a:2541_7": "Yathā ca kusalattikaṃ vedanāttikādīhi,",
  "atk-abh03a:2541_8": "vedanāttikādayo ca tena saddhiṃ yojetvā veditabbā;",
  "atk-abh03a:2541_9": "tathā ekekaṃ tikaṃ sesehi.",
  "atk-abh03a:2541_10": "Sesā ca tehi saddhiṃ yojetvā veditabbāti.",
  "atk-abh03a:2542_0": "Tikatikapaṭṭhānavaṇṇanā.",
  "atk-abh03a:2543_0": "6. Dukadukapaṭṭhānavaṇṇanā",
  "atk-abh03a:2544_0": "Dukadukapaṭṭhānepi hetusahetukaṃ dhammaṃ paṭicca hetusahetuko dhammo uppajjati hetupaccayāti pañhuddhāravaseneva saṅkhepato desanā katā.",
  "atk-abh03a:2544_1": "Tattha hetudukaṃ sahetukadukādīhi,",
  "atk-abh03a:2544_2": "sahetukadukādīni ca tena saddhiṃ yojitāni.",
  "atk-abh03a:2544_3": "Ekekaṃ pana dukaṃ sesehi,",
  "atk-abh03a:2544_4": "sesā ca tehi saddhiṃ paṭipāṭiyā yojetabbā.",
  "atk-abh03a:2544_5": "Idañhi dukadukapaṭṭhānaṃ nāma ‘dukesuyeva duke pakkhipitvā’ desitaṃ.",
  "atk-abh03a:2544_6": "Tenettha sabbadukehi saddhiṃ sabbadukānaṃ yojanā veditabbā.",
  "atk-abh03a:2544_7": "Pāḷi pana saṅkhittā.",
  "atk-abh03a:2544_8": "Yena yena ca padena saddhiṃ yaṃ yaṃ padaṃ yojanaṃ na gacchati,",
  "atk-abh03a:2544_9": "taṃ taṃ hāpetvāva desanā katāti.",
  "atk-abh03a:2545_0": "Dukadukapaṭṭhānavaṇṇanā.",
  "atk-abh03a:2546_0": "Ettāvatā –",
  "atk-abh03a:2547_0": "Tikañca paṭṭhānavaraṃ dukuttamaṃ,",
  "atk-abh03a:2548_0": "Dukaṃ tikañceva tikaṃ dukañca;",
  "atk-abh03a:2549_0": "Tikaṃ tikañceva dukaṃ dukañca,",
  "atk-abh03a:2550_0": "Cha anulomamhi nayā sugambhīrāti. –",
  "atk-abh03a:2551_0": "Aṭṭhakathāyaṃ vuttagāthāya dīpitā.",
  "atk-abh03a:2551_1": "Dhammānulomapaṭṭhāne cha nayā niddiṭṭhā honti.",
  "atk-abh03a:2551_2": "Paccayavasena panettha ekekasmiṃ paṭṭhāne anulomādayo cattāro cattāro nayāti ekena pariyāyena catuvīsatinayapaṭimaṇḍitaṃ",
  "atk-abh03a:2551_3": "anulomapaṭṭhānaṃyeva veditabbaṃ.",
  "atk-abh03a:2552_0": "7-12. Paccanīyapaṭṭhānavaṇṇanā",
  "atk-abh03a:2553_0": "1.",
  "atk-abh03a:2553_1": "Idāni kusalādīnaṃ padānaṃ paṭikkhepavasena dhammānaṃ paccanīyatāya laddhanāmaṃ paccanīyapaṭṭhānaṃ dassetuṃ",
  "atk-abh03a:2553_2": "nakusalaṃ dhammaṃ paṭicca nakusalo dhammo uppajjati hetupaccayātiādi āraddhaṃ.",
  "atk-abh03a:2553_3": "Tattha nakusalaṃ dhammaṃ paṭiccāti kusalassa paccayabhāvaṃ vāreti.",
  "atk-abh03a:2553_4": "Nakusalo dhammo uppajjatīti kusalassa uppattiṃ vāreti,",
  "atk-abh03a:2553_5": "tasmā “akusalābyākataṃ ekaṃ khandhaṃ paṭicca akusalābyākatā tayo khandhā cittasamuṭṭhānañca rūpa”nti evamādinā nayenettha pañhaṃ vissajjitabbaṃ.",
  "atk-abh03a:2553_6": "Tasmiṃ tasmiṃ paccaye laddhagaṇanā pana pāḷiyaṃ vuttāyeva.",
  "atk-abh03a:2553_7": "Yepi vārā sadisavissajjanā,",
  "atk-abh03a:2553_8": "tepi tattheva dassitā.",
  "atk-abh03a:2553_9": "Tasmā sabbamettha heṭṭhā vuttanayānusārena pāḷiṃ upaparikkhitvā veditabbaṃ.",
  "atk-abh03a:2553_10": "Yathā cettha,",
  "atk-abh03a:2553_11": "evaṃ dukapaṭṭhāne,",
  "atk-abh03a:2553_12": "dukatikapaṭṭhāne,",
  "atk-abh03a:2553_13": "tikadukapaṭṭhāne tikatikapaṭṭhāne,",
  "atk-abh03a:2553_14": "dukadukapaṭṭhāne ca.",
  "atk-abh03a:2554_0": "Ettāvatā –",
  "atk-abh03a:2555_0": "Tikañca paṭṭhānavaraṃ dukuttamaṃ,",
  "atk-abh03a:2556_0": "Dukaṃ tikañceva tikaṃ dukañca;",
  "atk-abh03a:2557_0": "Tikaṃ tikañceva, dukaṃ dukañca,",
  "atk-abh03a:2558_0": "Cha paccanīyamhi nayā sugambhīrāti. –",
  "atk-abh03a:2559_0": "Aṭṭhakathāyaṃ vuttagāthāya dīpitā.",
  "atk-abh03a:2559_1": "Dhammapaccanīyapaṭṭhāne cha nayā niddiṭṭhā honti.",
  "atk-abh03a:2559_2": "Paccayavasena panettha ekekasmiṃ paṭṭhāne anulomādayo cattāro cattāro nayāti ekena pariyāyena catuvīsatinayapaṭimaṇḍitaṃ",
  "atk-abh03a:2559_3": "paccanīyapaṭṭhānaññeva veditabbaṃ.",
  "atk-abh03a:2560_0": "Paccanīyapaṭṭhānavaṇṇanā.",
  "atk-abh03a:2561_0": "13-18. Anulomapaccanīyapaṭṭhānavaṇṇanā",
  "atk-abh03a:2562_0": "1.",
  "atk-abh03a:2562_1": "Idāni kusalādīsu dhammesu paccayadhammaṃ appaṭikkhipitvā paccayuppannassa kusalādibhāvapaṭikkhepavasena",
  "atk-abh03a:2562_2": "dhammānaṃ anulomapaccanīyatāya laddhanāmaṃ anulomapaccanīyapaṭṭhānaṃ dassetuṃ kusalaṃ dhammaṃ paṭicca",
  "atk-abh03a:2562_3": "na kusalo dhammo uppajjati hetupaccayātiādi āraddhaṃ.",
  "atk-abh03a:2562_4": "Tattha kusalaṃ dhammaṃ paṭiccāti kusalassa paccayabhāvaṃ anujānāti.",
  "atk-abh03a:2562_5": "Na kusalo dhammo uppajjatīti kusalasseva uppattiṃ vāreti.",
  "atk-abh03a:2562_6": "Tasmā “kusale khandhe paṭicca cittasamuṭṭhānaṃ rūpa”ntiādinā nayena vissajjanaṃ dassitaṃ,",
  "atk-abh03a:2562_7": "taṃ sabbaṃ pāḷiṃ oloketvā sādhukaṃ sallakkhetabbaṃ.",
  "atk-abh03a:2562_8": "Yampi yena sadisaṃ,",
  "atk-abh03a:2562_9": "yañca yattha labbhati,",
  "atk-abh03a:2562_10": "yo ca yesaṃ vissajjanānaṃ yesu paccayesu gaṇanaparicchedo,",
  "atk-abh03a:2562_11": "so sabbo pāḷiyaṃ dassito,",
  "atk-abh03a:2562_12": "tasmā pāḷiyeva ettha attho.",
  "atk-abh03a:2562_13": "Yathā cettha,",
  "atk-abh03a:2562_14": "evaṃ dukapaṭṭhānādīsupīti.",
  "atk-abh03a:2563_0": "Ettāvatā –",
  "atk-abh03a:2564_0": "Tikañca paṭṭhānavaraṃ dukuttamaṃ,",
  "atk-abh03a:2565_0": "Dukaṃ tikañceva tikaṃ dukañca;",
  "atk-abh03a:2566_0": "Tikaṃ tikañceva dukaṃ dukañca,",
  "atk-abh03a:2567_0": "Cha anulomapaccanīyamhi nayā sugambhīrāti. –",
  "atk-abh03a:2568_0": "Aṭṭhakathāyaṃ vuttagāthāya dīpitā dhammānulomapaccanīyapaṭṭhāne cha nayā niddiṭṭhā honti.",
  "atk-abh03a:2568_1": "Paccayavasena panettha ekekasmiṃ paṭṭhāne anulomādayo cattāro cattāro nayāti ekena pariyāyena catuvīsatinayapaṭimaṇḍitaṃ",
  "atk-abh03a:2568_2": "anulomapaccanīyapaṭṭhānaññeva veditabbaṃ.",
  "atk-abh03a:2569_0": "Anulomapaccanīyapaṭṭhānavaṇṇanā.",
  "atk-abh03a:2570_0": "19-24. Paccanīyānulomapaṭṭhānavaṇṇanā",
  "atk-abh03a:2571_0": "1.",
  "atk-abh03a:2571_1": "Idāni kusalādīsu dhammesu paccayadhammaṃ paṭikkhipitvā paccayuppannassa kusalādibhāvaṃ appaṭikkhepavasena",
  "atk-abh03a:2571_2": "dhammānaṃ paccanīyānulomatāya laddhanāmaṃ paccanīyānulomapaṭṭhānaṃ dassetuṃ nakusalaṃ dhammaṃ paṭicca",
  "atk-abh03a:2571_3": "akusalo dhammo uppajjati hetupaccayātiādi āraddhaṃ.",
  "atk-abh03a:2571_4": "Tattha nakusalaṃ dhammaṃ paṭiccāti kusalassa paccayabhāvaṃ vāreti.",
  "atk-abh03a:2571_5": "Akusalo dhammo uppajjatīti akusalassa uppattiṃ anujānāti.",
  "atk-abh03a:2571_6": "Nakusalañhi akusalaṃ abyākataṃ vā,",
  "atk-abh03a:2571_7": "tañca sahajātapaccayaṃ katvā uppajjamāno kusalo nāma natthi,",
  "atk-abh03a:2571_8": "tasmā akusalābyākatavasena desanā katā.",
  "atk-abh03a:2571_9": "Tattha “akusalaṃ ekaṃ khandhaṃ paṭicca tayo khandhā”ti evaṃ nakusalaṃ dhammaṃ paṭicca vissajjanaṃ veditabbaṃ.",
  "atk-abh03a:2571_10": "Abyākato dhammo uppajjati hetupaccayāti ayaṃ pana pañho “vipākābyākataṃ kiriyābyākataṃ ekaṃ khandhaṃ",
  "atk-abh03a:2571_11": "paṭicca tayo khandhā cittasamuṭṭhānañca rūpa”nti vissajjitova.",
  "atk-abh03a:2571_12": "Iti sabbapañhesu avissajjitassa atthānurūpaṃ vissajjitassa ca pāḷiāgatameva vissajjanaṃ.",
  "atk-abh03a:2571_13": "Ekekasmiñca tikaduke vārappabhedapaccayagaṇanavidhānaṃ sabbaṃ heṭṭhā vuttanayānusāreneva veditabbaṃ.",
  "atk-abh03a:2572_0": "Ettāvatā ca –",
  "atk-abh03a:2573_0": "Tikañca paṭṭhānavaraṃ dukuttamaṃ,",
  "atk-abh03a:2574_0": "Dukaṃ tikañceva tikaṃ dukañca;",
  "atk-abh03a:2575_0": "Tikaṃ tikañceva dukaṃ dukañca,",
  "atk-abh03a:2576_0": "Cha paccanīyānulomamhi nayā sugambhīrāti. –",
  "atk-abh03a:2577_0": "Aṭṭhakathāyaṃ vuttagāthāya dīpitā.",
  "atk-abh03a:2577_1": "Dhammapaccanīyānulomapaṭṭhāne cha nayā niddiṭṭhā honti.",
  "atk-abh03a:2577_2": "Paccayavasena panettha ekekasmiṃ paṭṭhāne anulomādayo cattāro cattāro nayāti ekena pariyāyena catuvīsatinayapaṭimaṇḍitaṃ",
  "atk-abh03a:2577_3": "paccanīyānulomapaṭṭhānaññeva veditabbaṃ.",
  "atk-abh03a:2578_0": "Paccanīyānulomapaṭṭhānavaṇṇanā.",
  "atk-abh03a:2579_0": "Evaṃ dhammānulomādivasena catūsu vāresu ekekasmiṃ catuvīsatiyā catuvīsatiyā nayānaṃ vasena channavuti nayā honti.",
  "atk-abh03a:2579_1": "Tattha paccayanaye aggahetvā ekekasmiṃ paṭṭhāne tikadukādīnaññeva channaṃ channaṃ nayānaṃ vasenetaṃ catuvīsatinayapaṭimaṇḍitaṃ",
  "atk-abh03a:2579_2": "samantapaṭṭhānamahāpakaraṇaṃ veditabbaṃ.",
  "atk-abh03a:2579_3": "Keci pana “kusalārammaṇo dhammo akusalārammaṇo dhammo”tiādinā nayena ārammaṇamātikaṃ nāma ṭhapetvā “kusalārammaṇo",
  "atk-abh03a:2579_4": "dhammo kusalārammaṇassa dhammassa hetupaccayena paccayo”tiādinā nayena ārammaṇapaṭṭhānaṃ nāma dassetvā",
  "atk-abh03a:2579_5": "aparampi phassādīnaṃ vasenapi phassapaṭṭhānaṃ nāma uddharitvā dassenti.",
  "atk-abh03a:2579_6": "Taṃ neva pāḷiyaṃ na aṭṭhakathāsu sandissatīti idha na vicāritaṃ.",
  "atk-abh03a:2579_7": "Saṅgītiāruḷhapāḷivaseneva panettha vaṇṇanā katāti veditabbā.",
  "atk-abh03a:2580_0": "Ettāvatā ca –",
  "atk-abh03a:2581_0": "Sammūḷhā yattha pajā, tantākulādibhāvamāpannā;",
  "atk-abh03a:2582_0": "Nekavidhadukkhagahanaṃ, saṃsāraṃ nātivattanti.",
  "atk-abh03a:2583_0": "Paccayabhede kusalo, loke garutampi paccayākāraṃ;",
  "atk-abh03a:2584_0": "Atinippuṇagambhīraṃ, javanabbhūmiṃ buddhañāṇassa.",
  "atk-abh03a:2585_0": "Kusalādidhammabhedaṃ, nissāya nayehi vividhagaṇanehi;",
  "atk-abh03a:2586_0": "Vitthārento sattama-mabhidhammappakaraṇaṃ satthā.",
  "atk-abh03a:2587_0": "Suvihitasanniṭṭhāno, paṭṭhānaṃ nāma yaṃ pakāsesi;",
  "atk-abh03a:2588_0": "Saddhāya samāraddhā, yā aṭṭhakathā mayā tassa.",
  "atk-abh03a:2589_0": "Ācariyānaṃ vādaṃ, avihāya vibhajjavādisissānaṃ;",
  "atk-abh03a:2590_0": "Atibahuvidhantarāye, lokamhi anantarāyena.",
  "atk-abh03a:2591_0": "Sā evaṃ ajja katā, cuddasamattehi bhāṇavārehi;",
  "atk-abh03a:2592_0": "Atthaṃ pakāsayantī, paṭṭhānavarassa sakalassa.",
  "atk-abh03a:2593_0": "Sanniṭṭhānaṃ pattā yatheva niṭṭhaṃ tathā bahujanassa;",
  "atk-abh03a:2594_0": "Sampāpuṇantu sīghaṃ, kalyāṇā sabbasaṅkappā.",
  "atk-abh03a:2595_0": "Ettāvatā –",
  "atk-abh03a:2596_0": "Sattappakaraṇaṃ nātho, abhidhammamadesayi;",
  "atk-abh03a:2597_0": "Devātidevo devānaṃ, devalokamhi yaṃ pure.",
  "atk-abh03a:2598_0": "Tassa aṭṭhakathā esā, sakalassāpi niṭṭhitā;",
  "atk-abh03a:2599_0": "Ciraṭṭhitatthaṃ dhammassa, niṭṭhapentena taṃ mayā.",
  "atk-abh03a:2600_0": "Yaṃ pattaṃ kusalaṃ tassa, ānubhāvena pāṇino;",
  "atk-abh03a:2601_0": "Sabbe saddhammarājassa, ñatvā dhammaṃ sukhāvahaṃ.",
  "atk-abh03a:2602_0": "Pāpuṇantu visuddhāya, sukhāya paṭipattiyā;",
  "atk-abh03a:2603_0": "Asokamanupāyāsaṃ, nibbānasukhamuttamaṃ.",
  "atk-abh03a:2604_0": "Ciraṃ tiṭṭhatu saddhammo, dhamme hontu sagāravā;",
  "atk-abh03a:2605_0": "Sabbepi sattā kālena, sammā devo pavassatu.",
  "atk-abh03a:2606_0": "Yathā rakkhiṃsu porāṇā, surājāno tathevimaṃ;",
  "atk-abh03a:2607_0": "Rājā rakkhatu dhammena, attanova pajaṃ pajanti.",
  "atk-abh03a:2608_0": "Paṭṭhānappakaraṇa-aṭṭhakathā niṭṭhitā.",
  "atk-abh03a:2609_0": "Niṭṭhitā ca pañcapakaraṇaṭṭhakathāti.",
  "atk-abh03a:2610_0": "Nigamanakathā",
  "atk-abh03a:2611_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-abh03a:2611_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "atk-abh03a:2611_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-abh03a:2611_3": "vādīvarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite uttarimanussadhamme",
  "atk-abh03a:2611_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-abh03a:2611_5": "buddhaghosoti garūhi gahitanāmadheyyena therena katā ayaṃ sakalassapi abhidhammapiṭakassa aṭṭhakathā –",
  "atk-abh03a:2612_0": "Tāva tiṭṭhatu lokasmiṃ, lokanittharaṇesinaṃ;",
  "atk-abh03a:2613_0": "Dassentī kulaputtānaṃ, nayaṃ paññāvisuddhiyā.",
  "atk-abh03a:2614_0": "Yāva buddhoti nāmampi, suddhacittassa tādino;",
  "atk-abh03a:2615_0": "Lokamhi lokajeṭṭhassa, pavattati mahesinoti.",
  "atk-abh03a:2616_0": "Abhidhammapiṭaka-aṭṭhakathā niṭṭhitā."
}