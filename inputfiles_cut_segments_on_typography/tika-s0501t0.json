{
  "tika-s0501t0:0_0": "Namo tassa bhagavato arahato sammāsambuddhassa",
  "tika-s0501t0:1_0": "Khuddakanikāye",
  "tika-s0501t0:2_0": "Nettivibhāvinī",
  "tika-s0501t0:3_0": "Ganthārambhakathā",
  "tika-s0501t0:4_0": "Yajitabbaṃ yajitvāna, namitabbaṃ namāmahaṃ;",
  "tika-s0501t0:5_0": "Yajanādyānubhāvena, antarāye jahaṃ sadā.",
  "tika-s0501t0:6_0": "Yena yā racitā netti, yena sā anumoditā;",
  "tika-s0501t0:7_0": "Yehi saṃvaṇṇanā katā, tesānubhāvanissito.",
  "tika-s0501t0:8_0": "Kiñci kiñci saritvāna, līnālīnānusandhyādiṃ;",
  "tika-s0501t0:9_0": "Karissaṃ jinasuttānaṃ, hitaṃ nettivibhāvanaṃ.",
  "tika-s0501t0:10_0": "Appameyyaguṇo mahādhammarājavhayo bhave;",
  "tika-s0501t0:11_0": "Acchariyo abbhuto yo, bodhisambhārapūraṇo.",
  "tika-s0501t0:12_0": "Nānāraṭṭhissarissaro, seṭṭho sāsanapaggaho;",
  "tika-s0501t0:13_0": "Pāsaṃsarājapāsaṃso, narācinteyyacintako.",
  "tika-s0501t0:14_0": "Cintitakārako rājā, siraṭṭhimālapālako;",
  "tika-s0501t0:15_0": "Ajeyyajeyyako mahācetyādikārako sadā.",
  "tika-s0501t0:16_0": "Assāmaccena byattena, jinacakkahitatthinā;",
  "tika-s0501t0:17_0": "Anantasutināmena, sakkaccaṃ abhiyācito.",
  "tika-s0501t0:18_0": "Kāmaṃ saṃvaṇṇanā katā, therāsabhehi gambhīrā;",
  "tika-s0501t0:19_0": "Gambhīrattā tu jānituṃ, jinaputtehi dukkarā.",
  "tika-s0501t0:20_0": "Tasmā yācitānurūpena, karissaṃ sādaraṃ suṇa;",
  "tika-s0501t0:21_0": "Sissasikkhanayānugaṃ, yottaṃ nettivibhāvananti.",
  "tika-s0501t0:22_0": "1. Saṅgahavāraatthavibhāvanā",
  "tika-s0501t0:23_0": "Tattha yassa sikkhattayasaṅgahassa navaṅgassa satthusāsanavarassa atthasaṃvaṇṇanaṃ yaṃ nettippakaraṇaṃ kātukāmo,",
  "tika-s0501t0:23_1": "tassa nettippakaraṇassa nissayaṃ visayabhūtaṃ saṃvaṇṇetabbasahitaṃ,",
  "tika-s0501t0:23_2": "saṃvaṇṇetabbaṃ eva vā salokapālena tilokena sadā pūjetabbassa ceva namassitabbassa ca naruttamassa satthuno sāsanavaraṃ vidūheva ñātabbaṃ.",
  "tika-s0501t0:23_3": "Etaṃ sāsanavaraṃ tāva dassento taṃjanakena,",
  "tika-s0501t0:23_4": "taṃvijānakavidūhi ca niyametuṃ,",
  "tika-s0501t0:23_5": "ratanattayaguṇaparidīpanañca kātuṃ –",
  "tika-s0501t0:24_0": "“Yaṃ loko pūjayate, salokapālo sadā namassati ca;",
  "tika-s0501t0:25_0": "Tasseta sāsanavaraṃ, vidūhi ñeyyaṃ naravarassā”ti. – paṭhamagāthamāha;",
  "tika-s0501t0:26_0": "Imāya hi paṭhamagāthāya “etaṃ sāsanavaraṃ ñeyya”nti ettakameva ekantato karaṇavisesabhāvena adhippetaṃ.",
  "tika-s0501t0:26_1": "Eteneva visesakaraṇena ekantādhippetanettivisayasāsanavarassa dassitattā.",
  "tika-s0501t0:26_2": "Ekantādhippetasāsanavarameva nettisaṃvaṇṇanāya saṃvaṇṇetabbattā visayaṃ teneva vakkhati aṭṭhakathācariyo –",
  "tika-s0501t0:27_0": "“Etaṃ idāni amhehi vibhajitabbahāranayapaṭṭhānavicāraṇavisayabhūtaṃ sāsanaṃ ādikalyāṇatādiguṇasampattiyā",
  "tika-s0501t0:27_1": "varaṃ aggaṃ uttamaṃ nipuṇañāṇagocaratāya paṇḍitavedanīyamevā”ti ca,",
  "tika-s0501t0:28_0": "“Etaṃ tividhampi ‘sāsanavara’nti padena saṅgaṇhitvā tattha yaṃ paṭhamaṃ,",
  "tika-s0501t0:28_1": "taṃ itaresaṃ adhigamūpāyoti sabbasāsanamūlabhūtaṃ,",
  "tika-s0501t0:28_2": "attano pakaraṇassa ca visayabhūtaṃ pariyattisāsanamevā”ti ca,",
  "tika-s0501t0:29_0": "“Idāni yaṃ vuttaṃ ‘sāsanavaraṃ vidūhi ñeyya’nti,",
  "tika-s0501t0:29_1": "tattha nettisaṃvaṇṇanāya visayabhūtaṃ pariyattidhammameva pakārantarena niyametvā dassetu”nti ca.",
  "tika-s0501t0:30_0": "Tattha pariyattisāsanassāpi mūlaṃ hotīti vuttaṃ “sabbasāsanamūlabhūta”nti.",
  "tika-s0501t0:30_1": "Etena kammasādhanenapi adhippetatthe siddhe nānāvidhasādhakavacanaṃ nānāvādānaṃ anokāsakaraṇatthāya kataṃ.",
  "tika-s0501t0:30_2": "Svākkhātatādidhammaguṇā pana sāsanassa visesadesakanaravarasaddena vā paridīpakatthabhāvena vā dīpitā avinābhāvato.",
  "tika-s0501t0:30_3": "Sāsanavarassa pana janakasambandhipekkhattā “naravarassā”ti vuttaṃ.",
  "tika-s0501t0:30_4": "Tena ca aggapuggalo sāsanavarajanako vācakatthasambandhibhāvena vutto.",
  "tika-s0501t0:30_5": "Anaññasādhāraṇamahākaruṇāsabbaññutaññāṇādiguṇavisesā pana janakasambandhibhūtassa narassa visesakenavarasaddena vā paridīpakatthabhāvena vā dīpito.",
  "tika-s0501t0:31_0": "Kiṃ nu so sāsanavarajanako naravaro paramatthova,",
  "tika-s0501t0:31_1": "udāhu pūjanīyo ceva namassanīyo cāti vuttaṃ “yaṃ loko…pe…",
  "tika-s0501t0:31_2": "namassati cā”ti,",
  "tika-s0501t0:31_3": "tena sāsanavarajanako naravaro paramatthova na hoti,",
  "tika-s0501t0:31_4": "atha kho salokapālena lokena sadā sabbakālesu pūjanīyo ceva namassanīyo cāti visesito thomitoti.",
  "tika-s0501t0:32_0": "Ettha ca pūjananamassanacetanāvācakena vā pūjananamassanasaddena phalūpacārattho puññamahattasaṅkhāto",
  "tika-s0501t0:32_1": "pūjanīyabhāvo ceva āsavakkhayañāṇapadaṭṭhānasabbaññutaññāṇādiguṇasaṅkhāto namassanīyabhāvo ca dīpakatthabhāvena",
  "tika-s0501t0:32_2": "pariggahetvā dīpito.",
  "tika-s0501t0:32_3": "Tenāha aṭṭhakathācariyo “bhagavato sadevakassa lokassa pūjanīyavandanīyabhāvo,",
  "tika-s0501t0:32_4": "aggapuggalabhāvo ca vuccamāno guṇavisiṭṭhataṃ dīpetī”tiādi.",
  "tika-s0501t0:33_0": "Tādisassa naravarassa tādisaṃ sāsanavaraṃ kiṃ yena kenaci viññeyyanti vuttaṃ “vidūhī”ti.",
  "tika-s0501t0:33_1": "Tena tipiṭakadharā ariyabhūtā paṇḍitā vācakatthabhāvena gahitā,",
  "tika-s0501t0:33_2": "suppaṭipannatādisaṅghaguṇā pana vandadhātuvacanena vā dīpakatthabhāvena vā dīpitāti.",
  "tika-s0501t0:33_3": "Evaṃ pariggahetvā dīpite ratanattayaguṇe sandhāya “evaṃ paṭhamagāthāya sātisayaṃ ratanattayaguṇaparidīpanaṃ katvā”ti vakkhati,",
  "tika-s0501t0:33_4": "na gāthāya niravasesatthe.",
  "tika-s0501t0:33_5": "Tattha evanti evaṃ sāsanavaradassanabhūtāya paṭhamagāthāyāti atthova daṭṭhabbo.",
  "tika-s0501t0:33_6": "Apare panācariyā “imāya paṭhamagāthāya ekantato adhippetānādhippetavacanāni ceva vācakatthadīpakatthavisesāni",
  "tika-s0501t0:33_7": "ca suṭṭhu avicāretvā ‘evaṃ paṭhamagāthāya sātisayaṃ ratanattayaguṇaparidīpanaṃ katvā’ti vacanacchāyaṃ",
  "tika-s0501t0:33_8": "nissāya sātisayaṃ ratanattayaguṇaparidīpanaṃ kātuṃ ‘yaṃ lokotyādimāhā’ti ca sātisayaratanattayaguṇe dassento",
  "tika-s0501t0:33_9": "‘yaṃ lokotyādimāhā’ti” ca vadanti.",
  "tika-s0501t0:33_10": "Tesaṃ vādo amhākaṃ nakkhamati.",
  "tika-s0501t0:33_11": "Kāraṇaṃ pana mayā heṭṭhā vuttānusārena ñātabbanti ayaṃ padānukkamānurūpānusandhyattho.",
  "tika-s0501t0:34_0": "Atha vā ekaṃ samayaṃ jambuvanasaṇḍe nisīditvā sissānaṃ hitaṃ cintento,",
  "tika-s0501t0:34_1": "attano abhinīhārasampattiṃ passanto,",
  "tika-s0501t0:34_2": "sammāsambuddhena pasaṃsito,",
  "tika-s0501t0:34_3": "mahākaccāyano satthārā anumoditaṃ sāsanāyattaṃ navaṅgassatthavaṇṇanaṃ soḷasahārādianekatthavidhaṃ nettippakaraṇaṃ ārabhanto,",
  "tika-s0501t0:34_4": "“yaṃ loko”tyādimāha.",
  "tika-s0501t0:34_5": "Yadi evaṃ yathāvuttappakāraṃ nettippakaraṇabhūtaṃ soḷasahārātyādikaṃ ārabhitabbaṃ,",
  "tika-s0501t0:34_6": "taṃ anārabhitvā kasmā nettippakaraṇato bahibhūtaṃ “yaṃ loko”tyādikaṃ ārabhitabbaṃ,",
  "tika-s0501t0:34_7": "seyyathāpi ambaṃ puṭṭho labujaṃ byākareyya,",
  "tika-s0501t0:34_8": "labujaṃ puṭṭho ambaṃ byākareyya,",
  "tika-s0501t0:34_9": "evameva nettippakaraṇamārabhanto aññaṃ ārabhatīti?",
  "tika-s0501t0:34_10": "Tathāpi yassa yathāvuttassa sāsanavarassa atthasaṃvaṇṇanaṃ yaṃ nettippakaraṇaṃ kātukāmo yassa nettippakaraṇassa visayabhūtaṃ saṃvaṇṇetabbasahitaṃ,",
  "tika-s0501t0:34_11": "saṃvaṇṇetabbaṃ eva vā taṃ sāsanavaraṃ tāva dassento taṃjanakena,",
  "tika-s0501t0:34_12": "taṃvijānakavidūhi ca niyametuṃ,",
  "tika-s0501t0:34_13": "ratanattayaguṇaparidīpanañca kātuṃ “yaṃ loko”tyādimāha.",
  "tika-s0501t0:34_14": "Ayaṃ līnantaracodanāsahito anusandhyattho.",
  "tika-s0501t0:35_0": "“Yaṃ loko pūjayate, salokapālo sadā namassati ca;",
  "tika-s0501t0:36_0": "Tasseta sāsanavaraṃ, vidūhi ñeyyaṃ naravarassā”ti. –",
  "tika-s0501t0:37_0": "Niggahitalopaṃ katvā racitā gāthā ariyāsāmaññalakkhaṇena sampannā. Kathaṃ?",
  "tika-s0501t0:37_1": "Pubbaḍḍhe tiṃsa mattā,",
  "tika-s0501t0:37_2": "aparaḍḍhe sattavīsa mattā.",
  "tika-s0501t0:37_3": "Sampiṇḍitā sattapaññāsa mattāva bhavanti.",
  "tika-s0501t0:37_4": "Akkharānaṃ pana imissaṃ gāthāyaṃ sattatiṃsa.",
  "tika-s0501t0:37_5": "Tesu garukkharā vīsati,",
  "tika-s0501t0:37_6": "lahukkharā sattarasa bhavanti.",
  "tika-s0501t0:37_7": "“Tassetaṃ sāsanavara”nti pana sānunāsikaṃ virujjhati.",
  "tika-s0501t0:38_0": "Tattha niddesattho aṭṭhakathānusārena vijānitabbo.",
  "tika-s0501t0:38_1": "Salokapālo sabbo sattaloko sakkaccaṃ sabbaññutaññāṇādianekaguṇānussaraṇena vā pūjetabbapūjanena vā paṭipattipūjanena",
  "tika-s0501t0:38_2": "vā sadā sabbakālesu sakkaccaṃ yaṃ naravaraṃ pūjayate ceva namassati ca,",
  "tika-s0501t0:38_3": "tassa pūjetabbassa ceva namassitabbassa ca satthuno naravarassa tilokaggassa mayā saṃvaṇṇetabbasahitaṃ,",
  "tika-s0501t0:38_4": "saṃvaṇṇetabbaṃ eva vā vidūheva ñeyyaṃ ñātabbaṃ.",
  "tika-s0501t0:38_5": "Nipuṇañāṇagocaraṃ etaṃ mayā buddhiyaṃ ṭhapitaṃ sāsanavaraṃ mayā ārabhitabbassa nettippakaraṇassa visayanti",
  "tika-s0501t0:38_6": "paṭhamaṃ jānitabbaṃ dassetvā tassa atthasaṃvaṇṇanābhūtaṃ nettippakaraṇaṃ ahaṃ ārabhissāmi,",
  "tika-s0501t0:38_7": "taṃ tumhe sādhavo suṇātha manasi karothāti samudāyayojanā,",
  "tika-s0501t0:38_8": "avayavayojanāpi kātabbā.",
  "tika-s0501t0:39_0": "Kathaṃ?",
  "tika-s0501t0:39_1": "“Salokapālo loko”ti visesanavisesitabbabhāvena yojanā.",
  "tika-s0501t0:39_2": "Lokapālo vajjetvā avaseso loko ca na hoti,",
  "tika-s0501t0:39_3": "atha kho lokapālasahito lokoti viseseti.",
  "tika-s0501t0:39_4": "“Loko pūjayate ceva namassati cā”ti kattukārakaākhyātakiriyābhāvena yojanā “yo karoti,",
  "tika-s0501t0:39_5": "sa kattā”ti vuttattā.",
  "tika-s0501t0:39_6": "Yo loko kārako,",
  "tika-s0501t0:39_7": "so kattā hotu.",
  "tika-s0501t0:39_8": "Yo loko pūjayate ceva namassati ca,",
  "tika-s0501t0:39_9": "kathaṃ so kattāti?",
  "tika-s0501t0:39_10": "“Yo karoti,",
  "tika-s0501t0:39_11": "sa kattā”ti suttassa “yo karoti kiriyaṃ nipphādeti,",
  "tika-s0501t0:39_12": "so kiriyānipphādako kattā”ti atthasambhavato sayanabhuñjanādisabbakiriyānipphādako kattāyeva hoti.",
  "tika-s0501t0:39_13": "Ayañca loko pūjananamassanakiriyānipphādakoyevāti.",
  "tika-s0501t0:39_14": "Kathaṃ ayaṃ loko kiriyānipphādakoti?",
  "tika-s0501t0:39_15": "“Loko”ti sattapaññattiyā paramatthato avijjamānāyapi paññāpetabbo santāne pavattamāno hadayavatthunissito cittuppādo gahetabbo,",
  "tika-s0501t0:39_16": "so yathārahaṃ hetādhipatisahajātādipaccayena paccayo nipphādako bhave.",
  "tika-s0501t0:39_17": "Evaṃ lokassa kattukārakabhāvo vijānitabboti paccayapaccayuppannabhāvena yojanā.",
  "tika-s0501t0:39_18": "Esa nayo tīsu piṭakesupi evarūpesu ṭhānesu.",
  "tika-s0501t0:40_0": "“Yaṃ naravaraṃ pūjayate ceva namassati cā”ti kammakārakaākhyātakiriyābhāvena yojanā “yaṃ karoti,",
  "tika-s0501t0:40_1": "taṃ kamma”nti vuttattā.",
  "tika-s0501t0:40_2": "Yaṃ kātabbaṃ,",
  "tika-s0501t0:40_3": "taṃ kammaṃ hotu.",
  "tika-s0501t0:40_4": "Yaṃ pūjayati ceva namassati ca,",
  "tika-s0501t0:40_5": "kathaṃ taṃ kammanti?",
  "tika-s0501t0:40_6": "“Yaṃ karoti,",
  "tika-s0501t0:40_7": "taṃ kamma”nti suttassa “yaṃ karoti kiriyāya sambajjhati,",
  "tika-s0501t0:40_8": "kiriyāya sambajjhitabbaṃ kamma”nti atthasambhavato karaṇavācakavacanīyādisabbakiriyāya sambajjhitabbaṃ kammaṃ hotveva.",
  "tika-s0501t0:40_9": "Ayañca naravaro pūjananamassanakiriyāya vācakavacanīyabhāvena sambajjhitabboyevāti.",
  "tika-s0501t0:40_10": "Kathaṃ ayaṃ naravaro vacanīyoti?",
  "tika-s0501t0:40_11": "Pūjananamassanacetanāya ārammaṇakaraṇavasena naravaro vacanīyo,",
  "tika-s0501t0:40_12": "cetanā vācakā,",
  "tika-s0501t0:40_13": "evaṃ vācakavacitabbabhāvo hotveva.",
  "tika-s0501t0:40_14": "“Yaṃ naravara”nti paññattiyā paramatthato avijjamānāyapi paññāpetabbo santānavasena pavattamāno lokiyalokuttaraguṇasahito khandhapañcako vutto,",
  "tika-s0501t0:40_15": "so ārammaṇapaccayena paccayo,",
  "tika-s0501t0:40_16": "cetanā paccayuppannāti paccayapaccayuppannabhāvena yojanā.",
  "tika-s0501t0:40_17": "Esa nayo tīsu piṭakesu evarūpesu ṭhānesu.",
  "tika-s0501t0:41_0": "“Tassa naravarassā”ti visesanavisesitabbabhāvena yojanā.",
  "tika-s0501t0:41_1": "Naravaro nāma nimantitabbādiko na hoti,",
  "tika-s0501t0:41_2": "atha kho pūjetabbo namassitabbo evāti viseseti.",
  "tika-s0501t0:41_3": "Tassa pūjetabbassa ceva namassitabbassa ca naravarassa sāsanavaranti jaññajanakabhāvena yojanā.",
  "tika-s0501t0:41_4": "Sāsanavaraṃ nāma paccekabuddhasāvakabuddharājarājādīnaṃ sāsanavaraṃ na hoti,",
  "tika-s0501t0:41_5": "pūjetabbassa ceva namassitabbassa ca naravarassa tilokasseva sāsanavaranti niyameti.",
  "tika-s0501t0:42_0": "“Vidūhi ñeyya”nti kattukārakakitakiriyābhāvena yojanā.",
  "tika-s0501t0:42_1": "Kattubhāvo heṭṭhā vuttova.",
  "tika-s0501t0:42_2": "“Vidūhī”ti sattapaññattiyā paramatthato avijjamānāyapi paññāpetabbo santāne pavattamāno sāsanavare sammohadhaṃsakañāṇasahito",
  "tika-s0501t0:42_3": "hadayavatthunissito cittuppādo vutto,",
  "tika-s0501t0:42_4": "so yathārahaṃ hetādhipatisahajātādipaccayena paccayo nipphādako bhave. Ñā-",
  "tika-s0501t0:42_5": "itidhātuyā atthabhūtaṃ ñāṇaṃ paccayuppannaṃ nipphādeyyaṃ bhave,",
  "tika-s0501t0:42_6": "evaṃ paccayapaccayuppannabhāvena yojanā.",
  "tika-s0501t0:43_0": "“Ñeyyaṃ sāsanavara”nti visesanavisesyabhāvena yojanā.",
  "tika-s0501t0:43_1": "Sāsanavaraṃ nāma na yena kenaci ñeyyaṃ,",
  "tika-s0501t0:43_2": "atha kho vidūheva saṇhasukhumañāṇena ñeyyaṃ sāsanavaranti viseseti.",
  "tika-s0501t0:44_0": "“Etaṃ sāsanavara”nti visesanavisesyabhāvena yojanā.",
  "tika-s0501t0:44_1": "Sāsanavaraṃ nāma mayā buddhiyaṃ aṭṭhapitaṃ appavattetabbaṃ hoti,",
  "tika-s0501t0:44_2": "mayā idāni nettippakaraṇassa visayabhāvena buddhiyaṃ viparivattamānaṃ ṭhapetabbaṃ pavattetabbaṃ sāsanavaranti viseseti.",
  "tika-s0501t0:44_3": "Etaṃ sāsanavaraṃ nettippakaraṇassa visayanti yojanā kātabbā.",
  "tika-s0501t0:44_4": "Tenāha “etaṃ idāni amhehi vibhajitabbahāranayapaṭṭhānavicāraṇavisayabhūtaṃ sāsana”nti.",
  "tika-s0501t0:44_5": "Iccevaṃ nettiyā paṭhamagāthāya saṅkhepena yojanattho samatto.",
  "tika-s0501t0:45_0": "Tattha yanti aniyamanaravarassa satthuno vācakaṃ payogavantasabbanāmaṃ.",
  "tika-s0501t0:45_1": "Aniyamo ca pūjananamassanakiriyāya aniyamitattā vutto,",
  "tika-s0501t0:45_2": "na naravarato aññasattassa sambhavatoti.",
  "tika-s0501t0:45_3": "Esa nayo sesāniyatesupi tīsu piṭakesu.",
  "tika-s0501t0:45_4": "Lokiyanti ettha puññāpuññāni,",
  "tika-s0501t0:45_5": "tabbipāko cāti loko.Ettha sattanikāye puññāpuññāni lokiyanti pavattanti,",
  "tika-s0501t0:45_6": "tabbipāko ca lokiyati pavattati,",
  "tika-s0501t0:45_7": "iti sattanikāyassa puññāpuññānaṃ,",
  "tika-s0501t0:45_8": "tabbipākassa ca pavattanassa ādhārabhāvato “etthā”tipadena niddiṭṭho sattanikāyo lokonāma.",
  "tika-s0501t0:45_9": "Pūjayateti viggahavirahitaṃ ākhyātapadaṃ,",
  "tika-s0501t0:45_10": "sakkaccaṃ pūjanaṃ karoti.",
  "tika-s0501t0:46_0": "Lokaṃ pālentīti lokapālā,",
  "tika-s0501t0:46_1": "puññāpuññānañceva tabbipākassa ca pavattanādhārattā lokā ca. Ke te?",
  "tika-s0501t0:46_2": "Cattāro mahārājāno,",
  "tika-s0501t0:46_3": "indayamavaruṇakuverā vā,",
  "tika-s0501t0:46_4": "khattiyacatumahārājasakkasuyāmasantusitasunimmitaparanimmitavasavattimahābrahmādayo vā.",
  "tika-s0501t0:46_5": "Pālanañcettha issariyādhipaccena taṃtaṃsattalokassa aññamaññavihesananivāraṇādiāṇāpavattāpanayasaparivāraṭṭhānantarādiniyyādanā,",
  "tika-s0501t0:46_6": "saha lokapālehi yo vattatīti salokapālo.",
  "tika-s0501t0:46_7": "Atha vā ye hirottappā lokaṃ pālenti,",
  "tika-s0501t0:46_8": "iti pālanato te hirottappā lokapālā.",
  "tika-s0501t0:46_9": "Tenāha bhagavā “dveme,",
  "tika-s0501t0:46_10": "bhikkhave,",
  "tika-s0501t0:46_11": "sukkā dhammā lokaṃ pālentī”ti.",
  "tika-s0501t0:46_12": "Lokapālehi hirottappehi samannāgato loko salokapālo nāma.",
  "tika-s0501t0:46_13": "Hirottappasampanno hi sappuriso loko sakkaccaṃ sadā sabbakālesu pūjayati ceva namassati ca pāpahirijigucchanato,",
  "tika-s0501t0:46_14": "dhammacchandavantatāya ca.",
  "tika-s0501t0:47_0": "Aññe pana pūjentā namassantāpi kadāciyeva pūjenti namassanti,",
  "tika-s0501t0:47_1": "na sabbadāti.",
  "tika-s0501t0:47_2": "Sadāti pūjananamassanakālavācakaviggahavirahitaṃ vikappanāmaṃ,",
  "tika-s0501t0:47_3": "sabbanāmaṃ vā.",
  "tika-s0501t0:47_4": "Namassatīti viggahavirahitaṃ ākhyātapadaṃ,",
  "tika-s0501t0:47_5": "sakkaccaṃ namassanaṃ karoti.",
  "tika-s0501t0:47_6": "Tassetāti ettha tassāti niyamavācakaṃ payogavantasabbanāmaṃ viggahavirahitameva.",
  "tika-s0501t0:47_7": "Niyamo ca pūjananamassanakiriyāya visesito.",
  "tika-s0501t0:47_8": "Tasmā tassa pūjananamassanakiriyāya niyamitabbassa pūjetabbassa namassitabbassa naravarassāti attho yuttova.",
  "tika-s0501t0:47_9": "Sesaniyamesu aññesupi eseva nayo.",
  "tika-s0501t0:47_10": "Etanti ācariyena vibhajitabbahāranayapaṭṭhānavicāraṇavisayabhūtassa sāsanavaraparāmasanaṃ payogavantasabbanāmaṃ viggahavirahitaṃ.",
  "tika-s0501t0:48_0": "Sāsati etenāti sāsanaṃ,",
  "tika-s0501t0:48_1": "etena navavidhasuttantena,",
  "tika-s0501t0:48_2": "navavidhasuttantasahitena vā varena sabbena samatthe veneyye diṭṭhadhammikasamparāyikaparamatthehi tividhayānamukhena",
  "tika-s0501t0:48_3": "yathārahaṃ satte sāsati anusāsati vineti.",
  "tika-s0501t0:48_4": "Iti sāsanānusāsanakiriyānusārena veneyyasattānaṃ jānanapaṭipajjanādhigamassa kāraṇakaraṇattā “etenā”ti padena niddiṭṭhaṃ navavidhasuttantaṃ,",
  "tika-s0501t0:48_5": "navavidhasuttantasahitaṃ vā varaṃ sabbaṃ sāsanaṃ nāma.",
  "tika-s0501t0:48_6": "Navavidhasuttantadesanāya hi veneyyānaṃ jānanaṃ purimajānanena pacchimajānanaṃ,",
  "tika-s0501t0:48_7": "jānanena paṭipajjanena pacchimapaṭipajjanena adhigamo,",
  "tika-s0501t0:48_8": "purimādhigamena pacchimādhigamo hoti.",
  "tika-s0501t0:48_9": "Tena vuttaṃ “saddhā sīlaṃ sutaṃ cāgo paññā saddhāya sīlassa sutassa cāgassa paññāyā”ti ca “paṭhamassa",
  "tika-s0501t0:48_10": "jhānassa parikammaṃ paṭhamassa jhānassa”tyādi ca.",
  "tika-s0501t0:48_11": "Sāsadhātuyā desanāsaddo ca taṃjanako desanāñāṇasampayuttacittuppādo ca mukhyattho,",
  "tika-s0501t0:48_12": "taṃupanissayapaccayā veneyyānaṃ atthajānanapaṭipajjanaadhigamanādi kāraṇūpacārattho,",
  "tika-s0501t0:48_13": "“etenā”ti padena vuttāya sāsanabhūtāya nāmapaññattiyā karaṇasattisaṅkhātā upanissayapaccayasatti phalūpacārattho. Iti-",
  "tika-s0501t0:48_14": "saddopi tameva nāmapaññattiyā upanissayapaccayasattiṃ hetubhāvena parāmasati,",
  "tika-s0501t0:48_15": "tassā sattiyā ādhārabhūtā nāmapaññatti yu-",
  "tika-s0501t0:48_16": "paccayattho.",
  "tika-s0501t0:48_17": "Eseva nayo tīsu piṭakesu evarūpesu ṭhānesu.",
  "tika-s0501t0:49_0": "Ekantaniyyānaṭṭhena,",
  "tika-s0501t0:49_1": "anaññasādhāraṇaguṇatāya ca uttamaṭṭhena varaṃ uttamaṃ,",
  "tika-s0501t0:49_2": "pariyattisāsanamhi phalaniyyādanato,",
  "tika-s0501t0:49_3": "magganiyyānahetubhāvato ca niyyānaṭṭhena,",
  "tika-s0501t0:49_4": "sāvakādīhi ajaniyattā asādhāraṇaṭṭhena ca uttamaṭṭhena varaṃ,",
  "tika-s0501t0:49_5": "varitabbanti vā varaṃ.",
  "tika-s0501t0:49_6": "Yathāvuttassa sāsanassa paṇḍitehi abhipatthitasamiddhihetutāya varitabbattā patthetabbattā sāsanavaraṃ nāma,",
  "tika-s0501t0:49_7": "yathāvuttaṭṭhena vā sāsanañca taṃ varañcāti sāsanavaraṃ. Ca-",
  "tika-s0501t0:49_8": "saddena sattibhedaṃ, taṃ-",
  "tika-s0501t0:49_9": "saddena atthābhedaṃ desseti.",
  "tika-s0501t0:50_0": "Vidantīti vidū.",
  "tika-s0501t0:50_1": "Ye paṇḍitā yathāsabhāvato kammakammaphalāni,",
  "tika-s0501t0:50_2": "kusalādibhede ca dhamme vidanti,",
  "tika-s0501t0:50_3": "iti vidanato te paṇḍitā vidū nāma, tehi.",
  "tika-s0501t0:50_4": "Ñātabbanti ñeyyaṃ. Ñā-",
  "tika-s0501t0:50_5": "dhātuyā nippariyāyato ārammaṇikaṃ ñāṇaṃ vuttaṃ,",
  "tika-s0501t0:50_6": "ṭhānūpacārato sāsanavarassa ārammaṇapaccayabhāvo dassito, iti-",
  "tika-s0501t0:50_7": "saddena ārammaṇapaccayabhāvo parāmasito.",
  "tika-s0501t0:50_8": "Tassa iti-",
  "tika-s0501t0:50_9": "saddena parāmasitabbassa ārammaṇapaccayabhāvassa ādhāraṃ sāsanavaraṃ ṇya-",
  "tika-s0501t0:50_10": "paccayatthoti daṭṭhabbaṃ.",
  "tika-s0501t0:50_11": "Ñāṇaṃ arahatīti vā ñeyyaṃ,",
  "tika-s0501t0:50_12": "vidūnaṃ ñāṇaṃ jānanaṃ ārammaṇabhāvena arahatīti attho.",
  "tika-s0501t0:50_13": "Imasmiṃ naye taddhitapadaṃ daṭṭhabbaṃ.",
  "tika-s0501t0:51_0": "Narati netīti naro.",
  "tika-s0501t0:51_1": "Yo puriso attānaṃ itthīnaṃ uccaṭṭhānaṃ narati neti,",
  "tika-s0501t0:51_2": "iti naranato nayanato so puriso naro nāma.",
  "tika-s0501t0:51_3": "So hi puttabhūtopi mātuyā pituṭṭhāne tiṭṭhati,",
  "tika-s0501t0:51_4": "kaniṭṭhabhātubhūtopi jeṭṭhabhaginīnaṃ pituṭṭhāne tiṭṭhati.",
  "tika-s0501t0:51_5": "Atha vā naritabbo netabboti naro.",
  "tika-s0501t0:51_6": "So hi jātakālato paṭṭhāya yāva attano sabhāvena attānaṃ dhāretuṃ samattho na hoti,",
  "tika-s0501t0:51_7": "tāva parehi netabbo,",
  "tika-s0501t0:51_8": "na tathā añño tiracchānādikoti.",
  "tika-s0501t0:51_9": "Ettha pana satthuvisayatāya narati veneyyasatteti naroti attho adhippeto.",
  "tika-s0501t0:51_10": "Satthā hi satte apāyādito sugatiṃ vā maggaphalanibbānaṃ vā netīti.",
  "tika-s0501t0:51_11": "Sabbaññutaññāṇādianekaguṇasamannāgatattā varo uttamo,",
  "tika-s0501t0:51_12": "varitabbo patthetabboti vā varo,",
  "tika-s0501t0:51_13": "tilokaggo.",
  "tika-s0501t0:51_14": "Pakatiyā uccaṭṭhānaṭṭho naro guṇuttamena samannāgato varo,",
  "tika-s0501t0:51_15": "naro ca so varo cāti naravaro. Ca- ta-",
  "tika-s0501t0:51_16": "saddānaṃ atthabhedo vuttova,",
  "tika-s0501t0:51_17": "visesanaparapadasamāsoyaṃ.",
  "tika-s0501t0:51_18": "Yena vuttaṃ “aggapuggalassāti attho”ti.",
  "tika-s0501t0:51_19": "Aññe pana “narānaṃ,",
  "tika-s0501t0:51_20": "naresu vā varoti naravaro”ti vadanti,",
  "tika-s0501t0:51_21": "taṃ vacanaṃ “aggapuggalassāti attho”ti aṭṭhakathāvacanena virujjhati maññe.",
  "tika-s0501t0:51_22": "Tassa naravarassāti.",
  "tika-s0501t0:51_23": "Iccevaṃ nettippakaraṇassa ādigāthāya samāsena ca vacanattho samatto.",
  "tika-s0501t0:52_0": "Sarūpattho yojanatthavacanatthānusārena vijānitabbo.",
  "tika-s0501t0:52_1": "Tathāpi visuṃ suṭṭhu jānanatthāya puna vattabbo.",
  "tika-s0501t0:52_2": "“Ya”nti padassa anaññasādhāraṇasabbaññutaññāṇādianekaguṇasampanno salokapālena lokena pūjetabbo ceva",
  "tika-s0501t0:52_3": "namassitabbo ca sāsanavaradesako tilokaggo sarūpattho.",
  "tika-s0501t0:52_4": "“Loko”ti padassa yathāvuttalokapālasahito saddhācāgādisampanno sabbasattaloko sarūpattho.",
  "tika-s0501t0:52_5": "Lokasaddo ekavacanayuttopi jātisaddattā niravasesato satte saṅgaṇhāti yathā “mahājano”ti.",
  "tika-s0501t0:52_6": "Kāmañcettha lokasaddo “lokavidū”tyādīsu saṅkhārabhājanesupi pavatto,",
  "tika-s0501t0:52_7": "pūjananamassanakiriyāsādhanattā pana sattalokeva vācakabhāvena pavattoti.",
  "tika-s0501t0:52_8": "Tenāha “pūjanakiriyāyogyabhūtatāvasenā”ti.",
  "tika-s0501t0:53_0": "Pūjayateti ettha pūjanakiriyāya mukhyato pūjanasaṅkhāto pūjentānaṃ cittuppādo sarūpattho,",
  "tika-s0501t0:53_1": "phalūpacārena taṃcittuppādassa ārammaṇapakatūpanissayabhūtā vuttappakārā sabbe buddhaguṇā sarūpatthā. Te-",
  "tika-s0501t0:53_2": "vibhattipaccayassa pūjanakiriyāsādhako vuttappakāro loko ca sarūpattho,",
  "tika-s0501t0:53_3": "evaṃ sati atthabhedābhāvato dvīsu vācakesu ekova vācako vattabbo,",
  "tika-s0501t0:53_4": "kasmā ekasmiṃ atthe dve vācakā vuttāti?",
  "tika-s0501t0:53_5": "Nāyaṃ doso dvinnaṃ vācakānaṃ sāmaññavisesavācakattā.",
  "tika-s0501t0:53_6": "Lokasaddo hi pūjanakiriyāsādhako,",
  "tika-s0501t0:53_7": "aññakiriyāsādhako ca vadatīti sāmaññavācako ca hoti. Pūjayate-",
  "tika-s0501t0:53_8": "saddo lokapūjanaitthipūjanapurisapūjanatiracchānapūjanādikiriyāsādhakañca vadatīti sāmaññavācako.",
  "tika-s0501t0:53_9": "Tasmā pūjayate-",
  "tika-s0501t0:53_10": "saddo lokasaddassa sarūpattho,",
  "tika-s0501t0:53_11": "pūjanakiriyāsādhako ca na aññakiriyāsādhakoti niyameti.",
  "tika-s0501t0:53_12": "Lokasaddo ca pūjayatesaddassa sarūpattho pūjanakiriyāsādhako.",
  "tika-s0501t0:53_13": "Loko pana pūjanakiriyāsādhako itthipurisatiracchānādikoti niyameti.",
  "tika-s0501t0:53_14": "Tīsu piṭakesu aññesupi evarūpesu ṭhānesu eseva nayo.",
  "tika-s0501t0:54_0": "“Salokapālo”ti padassa yathāvuttaseṭṭhalokapālasahagato,",
  "tika-s0501t0:54_1": "pūjananamassanakiriyāsādhako ca sattanikāyo sarūpattho.",
  "tika-s0501t0:54_2": "“Sadā”ti padassa rattidivasakālo atītabhagavato dharamānakālo tato parakālo abhinīhārato yāva sāsanantaradhānā kālo tato parakālo sarūpattho.",
  "tika-s0501t0:54_3": "So pana anāgatabuddhuppajjanakālo atītasammāsambuddhe idāni pūjayanti namassanti viya pūjayissati ceva namassissati ca.",
  "tika-s0501t0:54_4": "Namassatīti ettha namassanakiriyāya mukhyato namassanasaṅkhāto cittuppādo sarūpattho,",
  "tika-s0501t0:54_5": "phalūpacārena taṃcittuppādassa ārammaṇapakatūpanissayabhūtā vuttappakārā sabbe buddhaguṇā sarūpattho. Ti-",
  "tika-s0501t0:54_6": "vibhattipaccayassa namassanakiriyāsādhako yathāvuttasattanikāyo loko ca sarūpattho,",
  "tika-s0501t0:54_7": "atthabhedābhāvepi dvinnaṃ vācakānaṃ pavattabhāvo heṭṭhā vuttova.",
  "tika-s0501t0:54_8": "“Cā”ti padassa idhekacco pūjentopi na namassati,",
  "tika-s0501t0:54_9": "namassantopi na pūjeti ca,",
  "tika-s0501t0:54_10": "ayaṃ pana sattanikāyo loko pūjayati ceva namassati cāti samuccayattho sarūpattho.",
  "tika-s0501t0:55_0": "Tassāti ettha taṃ-",
  "tika-s0501t0:55_1": "saddassa sabbaññutaññāṇādianekaguṇasamannāgato pūjetabbo namassitabbo tilokaggo satthā sarūpattho,",
  "tika-s0501t0:55_2": "chaṭṭhīvibhattiyā janakassa naravarassa jaññena sāsanavarena sambandho padhānasarūpattho,",
  "tika-s0501t0:55_3": "jaññasāsanavarassa janakena naravarena sambandho apadhānasarūpattho.",
  "tika-s0501t0:55_4": "Tīsu piṭakesu evarūpesu aññesupi eseva nayo.",
  "tika-s0501t0:56_0": "“Eta”nti padassa ācariyena vibhajitabbahāranayapaṭṭhānavicāraṇavisayabhūtaṃ sāsanaṃ sarūpattho.",
  "tika-s0501t0:56_1": "“Sāsanavara”nti padassāpi tameva sarūpattho,",
  "tika-s0501t0:56_2": "etaṃ sāsanavaraṃ pariyattipaṭipattipaṭivedhabhedena tividhampi pariyattisāsanameva sabbasāsanamūlabhūtattā,",
  "tika-s0501t0:56_3": "nettippakaraṇassa visayabhūtattā ca visesato adhippetaṃ tassa mūlabhūtabhāvato vinayasaṃvaṇṇanādīsu bahūpakārena dassitoti amhehi na vattabbo.",
  "tika-s0501t0:56_4": "Vadantopi aññaṃ racitabbaṃ racituṃ asamatthova hutvā vadatīti gahitabbo vadeyya.",
  "tika-s0501t0:57_0": "Taṃ pana pariyattisāsanaṃ vimuttirasavasena ekavidhaṃ,",
  "tika-s0501t0:57_1": "dhammavinayavasena duvidhaṃ,",
  "tika-s0501t0:57_2": "vinayapiṭakasuttantapiṭakaabhidhammapiṭakavasena tividhaṃ,",
  "tika-s0501t0:57_3": "āṇādesanāvohāradesanāparamatthadesanāvasena tividhaṃ,",
  "tika-s0501t0:57_4": "yathāparādhasāsanāyathānulomasāsanāyathādhammasāsanābhedenapi tividhaṃ,",
  "tika-s0501t0:57_5": "saṃvarāsaṃvarakathādiṭṭhiviniveṭhanakathānāmarūpaparicchedakathābhedenapi tividhaṃ.",
  "tika-s0501t0:57_6": "Ettha ca desanā desakādhīnā,",
  "tika-s0501t0:57_7": "sāsanaṃ sāsitabbāyattaṃ,",
  "tika-s0501t0:57_8": "kathā kathetabbatthāpekkhāti viseso.",
  "tika-s0501t0:57_9": "Dīghanikāyo,",
  "tika-s0501t0:57_10": "majjhimanikāyo,",
  "tika-s0501t0:57_11": "saṃyuttanikāyo,",
  "tika-s0501t0:57_12": "aṅguttaranikāyo,",
  "tika-s0501t0:57_13": "khuddakanikāyoti nikāyabhedena pana pañcavidhaṃ;",
  "tika-s0501t0:57_14": "suttageyyaveyyākaraṇagāthāudānaitivuttakajātakaabbhutadhammavedallabhedena pana navavidhaṃ;",
  "tika-s0501t0:57_15": "dhammakkhandhabhedena pana caturāsītidhammakkhandhasahassavidhaṃ;",
  "tika-s0501t0:57_16": "“saṃkilesabhāgiyavāsanābhāgiyanibbedhabhāgiyaasekkhabhāgiyāti amissāni cattāri;",
  "tika-s0501t0:57_17": "saṃkilesabhāgiyavāsanābhāgiyasaṃkilesabhāgiyanibbedha bhāgiyasaṃkilesabhāgiyaasekkhabhāgiyavāsanābhāgiyanibbedhabhāgiyāti missakadukāni cattāri;",
  "tika-s0501t0:57_18": "saṃkilesabhāgiyavāsanābhāgiyaasekkhabhāgiyasaṃkilesabhāgiyavāsanā bhāgiyanibbedhabhāgiyāti missakatikāni dve;",
  "tika-s0501t0:57_19": "taṇhāsaṃkilesadiṭṭhisaṃkilesaduccaritasaṃkilesataṇhāvodānabhāgiyadiṭṭhiva-",
  "tika-s0501t0:57_20": "udānabhāgiyaduccaritavodānabhāgiyātichā”ti soḷasannaṃ suttānaṃ bhedena soḷasavidhaṃ;",
  "tika-s0501t0:57_21": "“lokiyalokuttaralokiyalokuttarasattādhiṭṭhānadhammādhiṭṭhānasattadhammādhiṭṭhānañāṇañeyya-",
  "tika-s0501t0:57_22": "ñāṇañeyyadassanabhāvanādassanabhāvanāsakavacanaparavacanasakavacanaparavacana vissajjanīyaavissajjanīyavissajjanīyaavissajjanīyakammavipākakammavipākakusala",
  "tika-s0501t0:57_23": "akusalakusalākusalaanuññātapaṭikkhittaanuññātapaṭikkhittathavassa bhedena aṭṭhavīsatividha”nti evamādibahuvidhaṃ",
  "tika-s0501t0:57_24": "pariyattisāsanaṃ nettippakaraṇassa visesato visayaṃ.",
  "tika-s0501t0:57_25": "Tassa visayabhāve sati paṭipattipaṭivedhasaṅkhātaṃ sāsanadvayampi tammūlakattā visayaṃ hoti pariyāyatoti daṭṭhabbaṃ.",
  "tika-s0501t0:58_0": "“Vidūhī”ti padassa yathāvuttasāsanavarassa saparasantānapavattanapavattāpanādivasena vijānanasamattho",
  "tika-s0501t0:58_1": "saṇhasukhumañāṇādiguṇasampanno kalyāṇaputhujjanasotāpannādiko puggalo sarūpattho.",
  "tika-s0501t0:58_2": "“Ñeyya”nti padassa tādisehi vidūhi saṇhasukhumañāṇādinā vijānitabbaṃ sāsanavaraṃ sarūpattho.",
  "tika-s0501t0:58_3": "“Naravarassā”ti padassa ekavidhādibhedassa sāsanavarassa janako anekaguṇasampanno tilokaggo sarūpattho.",
  "tika-s0501t0:58_4": "Iccevaṃ nettiyā ādigāthāya sarūpattho saṅkhepena vijānitabbo.",
  "tika-s0501t0:59_0": "Evaṃ tassā anusandhyādīnaṃ jānitabbabhāve satipi ajānanto viya pucchitvā dosaṃ āropetvā parihāravasenāpi",
  "tika-s0501t0:59_1": "gambhīrādhippāyassa anākulassa visesajānanaṃ bhavissati.",
  "tika-s0501t0:59_2": "Tasmā pucchitvā dosaṃ ropetvā parihāravasena gambhīrādhippāyaṃ sampiṇḍetvā kathayissaṃ.",
  "tika-s0501t0:59_3": "Amhākācariya kimatthaṃ “yaṃ loko”tyādimāha?",
  "tika-s0501t0:59_4": "Nettippakaraṇaṃ kātuṃ.",
  "tika-s0501t0:59_5": "Evaṃ sati nettippakaraṇabhūtaṃ “soḷasahārā netti”tyādikaṃ eva vattabbaṃ,",
  "tika-s0501t0:59_6": "kasmā taṃ avatvā tato nettippakaraṇato aññaṃ “yaṃ loko pūjayate”tyādimāha.",
  "tika-s0501t0:59_7": "Seyyathāpi samuddaṃ gacchanto himavantaṃ gacchati,",
  "tika-s0501t0:59_8": "himavantaṃ gacchanto samuddaṃ gacchati,",
  "tika-s0501t0:59_9": "evameva nettippakaraṇaṃ karonto sāsanavaradassanaṃ karotīti? Saccaṃ,",
  "tika-s0501t0:59_10": "tathāpi yassa saṃvaṇṇanaṃ nettippakaraṇaṃ kātukāmo taṃ sāsanavaraṃ paṭhamaṃ dassetuṃ “yaṃ loko”tyādimāha.",
  "tika-s0501t0:59_11": "Evaṃ sati “etaṃ sāsanavara”nti ettakameva vattabbaṃ,",
  "tika-s0501t0:59_12": "kasmā “yaṃ loko”tyādi vuttanti?",
  "tika-s0501t0:59_13": "Taṃ sāsanavaraṃ janakena naravarena niyametvā thometuṃ vuttaṃ.",
  "tika-s0501t0:59_14": "Tathāpi “tassa naravarassā”ti ettakameva vattabbaṃ,",
  "tika-s0501t0:59_15": "kasmā “yaṃ loko”tyādi vuttanti?",
  "tika-s0501t0:59_16": "Taṃ janakaṃ naravaraṃ lokapālena lokaseṭṭhena saddhiṃ sabbena lokena pūjanīyanamassanīyabhāvena thometuṃ “yaṃ loko”tyādi vuttaṃ.",
  "tika-s0501t0:59_17": "Pūjentāpi vanditvā pūjenti,",
  "tika-s0501t0:59_18": "tasmā “pūjayate”ti ettakameva vattabbanti?",
  "tika-s0501t0:59_19": "Tathāpi keci kesañci pūjāsakkārādīni karontāpi tesaṃ apākaṭaguṇatāya namakkāraṃ na karonti.",
  "tika-s0501t0:59_20": "Evaṃ bhagavato yathābhūtaabbhuggatasaddatāya pana bhagavantaṃ pūjetvāpi vandatiyevāti dassetuṃ “namassati cā”ti vuttaṃ. Pūjento,",
  "tika-s0501t0:59_21": "namassanto ca na kadāciyeva,",
  "tika-s0501t0:59_22": "atha kho sabbakālanti dassetuṃ “sadā”ti vuttaṃ.",
  "tika-s0501t0:59_23": "Tādisassa naravarassa tādisaṃ sāsanavaraṃ saṇhasukhumañāṇasampannehi vidūheva sukhumañāṇeneva ñeyyanti sāsanavaraṃ thometuṃ “vidūhi ñeyya”nti vuttaṃ.",
  "tika-s0501t0:60_0": "Ettha ca “pūjayate,",
  "tika-s0501t0:60_1": "namassatī”ti etehi pūjananamassanakiriyāya hetubhūtā sabbaññutaññāṇādayo aneke lokiyalokuttaraguṇā pakāsitā",
  "tika-s0501t0:60_2": "honti te guṇe āgamma sabbalokassa pūjananamassanacetanāya pavattanato.",
  "tika-s0501t0:60_3": "Tesu hi kiñci sarūpato,",
  "tika-s0501t0:60_4": "kiñci anumānato sāriputtattherādayo anussaranti, pūjenti,",
  "tika-s0501t0:60_5": "namassanti.",
  "tika-s0501t0:60_6": "Tena vuttaṃ “anussaretha sambuddha”nti.",
  "tika-s0501t0:60_7": "Ekadesaguṇāpi pūjārahā namassanārahā,",
  "tika-s0501t0:60_8": "kasmā sabbepi guṇā pakāsitāti?",
  "tika-s0501t0:60_9": "Sabbaguṇadassanena bodhisambhārasambharaṇamahākaruṇāyogasaṅkhātahetuñāṇapahāna-",
  "tika-s0501t0:60_10": "ānubhāvarūpakāyasampattisaṅkhātaphalahitajjhāsayindriya-",
  "tika-s0501t0:60_11": "pākakālāgamanadesanāñāṇasaṅkhātasattu-",
  "tika-s0501t0:60_12": "pakārasampadāvasena thomanā dassitā.",
  "tika-s0501t0:60_13": "Tena attahitapaṭipatti,",
  "tika-s0501t0:60_14": "parahitapaṭipatti ca nirupakkilesūpagamanāpagamanañca lokasamaññānupapavatti,",
  "tika-s0501t0:60_15": "tadanatidhāvanañca caraṇasampatti,",
  "tika-s0501t0:60_16": "vijjāsampatti ca attādhipatitā,",
  "tika-s0501t0:60_17": "dhammādhipatitā ca lokanāthaattanāthatā ca pubbakārikataññutā ca aparantapatā,",
  "tika-s0501t0:60_18": "anattantapatā ca buddhakaraṇadhammabuddhabhāvasiddhi ca paratāraṇaattatāraṇañca sattānuggahacittatā,",
  "tika-s0501t0:60_19": "dhammavirattacittatā ca pakāsitā bhavanti.",
  "tika-s0501t0:60_20": "Tena sabbappakārena anuttaradakkhiṇeyyatāuttamapūjanīyanamassanīyabhāvapūjananamassanakiriyāya ca khettaṅgatabhāvaṃ pakāseti.",
  "tika-s0501t0:60_21": "Tena pūjanakanamassanakānaṃ yathicchitabbapayojanasampatti pakāsitāti sabbaguṇā pakāsitāti.",
  "tika-s0501t0:61_0": "Ādikalyāṇatādiguṇasampattiyā varaṃ aggaṃ uttamaṃ,",
  "tika-s0501t0:61_1": "nipuṇañāṇagocaratāya paṇḍitavedanīyañca,",
  "tika-s0501t0:61_2": "tasmā “varaṃ ñeyya”nti vacanehi svākkhātatādayo sabbe dhammaguṇā pakāsitā.",
  "tika-s0501t0:61_3": "Ariyasaccapaṭivedhena samugghātakilesasammohāyeva paramatthato paṇḍitā bālyādisamatikkamanato,",
  "tika-s0501t0:61_4": "tasmā bhāvitalokuttaramaggā,",
  "tika-s0501t0:61_5": "sacchikatasāmaññaphalā ca puggalā visesato “vidū”ti vuccanti.",
  "tika-s0501t0:61_6": "Te hi yathāvuttasāsanavaraṃ aviparītato ñātuṃ,",
  "tika-s0501t0:61_7": "netuñca saparasantāne sakkuṇanti.",
  "tika-s0501t0:61_8": "Tasmā ye suppaṭipannatādayo anekehi suttapadehi saṃvaṇṇitā,",
  "tika-s0501t0:61_9": "te ariyasaṅghaguṇāpi niravasesato “vidūhī”ti padena pakāsitāti.",
  "tika-s0501t0:61_10": "Evaṃ nettiyā paṭhamagāthāya “etaṃ sāsanavara”nti padena sāsanattayaṃ saṅgaṇhitvā tattha itaresaṃ dvinnaṃ adhigamūpāyabhāvato sabbasāsanamūlabhūtassa,",
  "tika-s0501t0:61_11": "attano nettippakaraṇassa ca visayabhūtassa pariyattisāsanavarassa dassanamukhena sabbe ratanattayaguṇāpi thomanāvasena nayatova pakāsitā honti.",
  "tika-s0501t0:61_12": "Nayato hi dassitā sabbe guṇā niravasesā gahitā bhavanti,",
  "tika-s0501t0:61_13": "na sarūpato.",
  "tika-s0501t0:61_14": "Tenāha bhagavantaṃ ṭhapetvā paññavantānaṃ aggabhūto dhammasenāpatisāriputtattheropi buddhaguṇaparicchedanamanuyutto",
  "tika-s0501t0:61_15": "“apica me dhammanvayo vidito”ti bhagavatāpi –",
  "tika-s0501t0:62_0": "“Evaṃ acintiyā buddhā, buddhadhammā acintiyā;",
  "tika-s0501t0:63_0": "Acintiye pasannānaṃ, vipāko hoti acintiyo”ti. –",
  "tika-s0501t0:64_0": "Gāthā vuttā.",
  "tika-s0501t0:64_1": "Tattha buddhadhammāti buddhaguṇā.",
  "tika-s0501t0:64_2": "Amhākaṃ pana yāvajīvaṃ ratanattayaguṇaparidīpane atiussāhantānampi sarūpato nīharitvā dassetuṃ asamatthabhāvo pageva paṇḍitehi veditabboti.",
  "tika-s0501t0:65_0": "Iccevaṃ –",
  "tika-s0501t0:66_0": "“Yaṃ loko pūjayate, salokapālo sadā namassati ca;",
  "tika-s0501t0:67_0": "Tasseta sāsanavaraṃ, vidūhi ñeyyaṃ naravarassā”ti. –",
  "tika-s0501t0:68_0": "Niggahitalopavasena vuttāya gāthāya saṅkhepena kathito anusandhyādiko samattoti.",
  "tika-s0501t0:69_0": "“Yaṃ loko pūjayate, sa lokapālo sadā namassati ca;",
  "tika-s0501t0:70_0": "Taṃ tassa sāsanavaraṃ, vidūhi ñeyyaṃ naravarassā”ti. –",
  "tika-s0501t0:71_0": "Gāthaṃ apare paṭhanti.",
  "tika-s0501t0:71_1": "Tassāpi anusandhyattho vuttanayova.",
  "tika-s0501t0:71_2": "Yojanattho pana viseso.",
  "tika-s0501t0:71_3": "Tattha hi salokapālo loko yassa satthuno naravarassa yaṃ sāsanavaraṃ saṃvaṇṇetabbasahitaṃ,",
  "tika-s0501t0:71_4": "saṃvaṇṇetabbaṃ eva vā pūjayate ceva namassati ca,",
  "tika-s0501t0:71_5": "tassa lokapālassa satthuno taṃ pūjetabbaṃ,",
  "tika-s0501t0:71_6": "namassitabbañca vidūheva viññātabbaṃ,",
  "tika-s0501t0:71_7": "etaṃ sāsanavaraṃ nettippakaraṇassa visayanti gahetabbanti yojanā.",
  "tika-s0501t0:71_8": "Yojanākāropi heṭṭhā vuttanayova.",
  "tika-s0501t0:72_0": "Viggahatthopi viseso.",
  "tika-s0501t0:72_1": "Imasmiñhi naye lokaṃ pālentīti lokapālā,",
  "tika-s0501t0:72_2": "yathāvuttacatumahārājādayo.",
  "tika-s0501t0:72_3": "Tehi lokapālehi sahitaṃ sabbalokaṃ pāleti lokagganāyakattāti lokapāloti bhagavāpi lokapālasaddena vutto.",
  "tika-s0501t0:72_4": "So hi “tassā”ti ettha taṃ-",
  "tika-s0501t0:72_5": "saddena parāmasīyati,",
  "tika-s0501t0:72_6": "tasmā tassa lokapālassa satthuno naravarassāti attho gahito.",
  "tika-s0501t0:72_7": "Yadi evaṃ lokapālo guṇībhūto apadhāno padhānabhūtaṃ lokaṃ visesetvā vinivatto,",
  "tika-s0501t0:72_8": "kathaṃ taṃ-",
  "tika-s0501t0:72_9": "saddena parāmasīyatīti?",
  "tika-s0501t0:72_10": "Lokavisesako samānopi sāsanavarāpekkhatāya janakasāmibhāvena sambandhivisesabhūtattā padhānabhūto viya parāmasīyatīti.",
  "tika-s0501t0:72_11": "Bhagavā sāsanavarassa sāmibhāvena gahito.",
  "tika-s0501t0:72_12": "Kathaṃ sāsanavarassa sāmī bhagavā sāsanavaraṃ pūjayatīti?",
  "tika-s0501t0:72_13": "Na cāyaṃ virodho.",
  "tika-s0501t0:72_14": "Buddhā hi bhagavanto dhammagaruno,",
  "tika-s0501t0:72_15": "te sabbakālaṃ dhammamapacayamānāva viharantīti.",
  "tika-s0501t0:72_16": "Buddhānañhi dhammagarudhammāpacayamānabhāvo “yaṃnūnāhaṃ…pe…",
  "tika-s0501t0:72_17": "tameva dhammaṃ sakkatvā garuṃ katvā mānetvā pūjetvā upanissāya vihareyya”nti vutto,",
  "tika-s0501t0:72_18": "tasmā lokapālo bhagavā sāsanavaraṃ pūjayatīti daṭṭhabbo.",
  "tika-s0501t0:72_19": "Evaṃ sati lokapālo bhagavā sāsanavaraṃ pūjayatīti attho yutto hotu,",
  "tika-s0501t0:72_20": "kathaṃ lokapālo bhagavā sāsanavaraṃ namassatīti yuttoti?",
  "tika-s0501t0:72_21": "Yuttova “namassatī”ti padassa garukaraṇena tanninnapoṇapabbhāroti atthassāpi labbhanato.",
  "tika-s0501t0:72_22": "Bhagavā hi dhammagarutāya sabbakālaṃ dhammaninnapoṇapabbhārabhāvena viharatīti.",
  "tika-s0501t0:72_23": "Vuttañhetaṃ “yena sudaṃ niccakappaṃ viharāmī”tiādi.",
  "tika-s0501t0:72_24": "Sesamettha heṭṭhā vuttanayena vā saṃvaṇṇanāsu vuttanayena vā ñātabbanti amhehi na vitthārīyati.",
  "tika-s0501t0:73_0": "Evaṃ paṭhamagāthāya “sāsanavara”nti padena tividhampi sāsanaṃ saṅgaṇhitvā tattha pariyattisāsanameva",
  "tika-s0501t0:73_1": "attano nettippakaraṇassa visayaṃ niyametvā dassento “dvādasa padāni”tyādimāha.",
  "tika-s0501t0:73_2": "Atha vā paṭhamagāthāya ratanattayathomanena saha nettippakaraṇatāvisayaṃ sāsanavaraṃ ācariyena dassitaṃ,",
  "tika-s0501t0:73_3": "“tassa sāsanavaraṃ kiṃ sabbaṃyeva nettippakaraṇassa visayaṃ,",
  "tika-s0501t0:73_4": "udāhu pariyattisāsanamevā”ti pucchitabbattā pariyattisāsanabhūtaṃ suttamevāti dassento “dvādasa padāni sutta”ntiādimāha.",
  "tika-s0501t0:73_5": "Tattha “sāsanavara”nti sāmaññena vuttampi pariyattisuttameva sāsanavaranti gahetabbanti attho.",
  "tika-s0501t0:73_6": "“Taṃ pana katividha”nti vattabbattā “dvādasa padānī”ti vuttaṃ,",
  "tika-s0501t0:73_7": "saṅkhepato pabhedena dvādasavidhanti attho.",
  "tika-s0501t0:73_8": "Pabhedato dvādasavidhampi byañjanapadaatthapadato pana duvidhamevāti dassetuṃ “taṃ sabbaṃ byañjanañca attho cā”ti vuttaṃ.",
  "tika-s0501t0:73_9": "“Tasmiṃ dvaye ekameva sarūpato nettippakaraṇassa visayanti viññeyyaṃ,",
  "tika-s0501t0:73_10": "udāhu ubhaya”nti pucchitabbattā ubhayanti dassetuṃ “taṃ viññeyyaṃ ubhaya”nti vuttaṃ.",
  "tika-s0501t0:73_11": "Vacanavacanīyabhāvena sambandhe yasmiṃ byañjane,",
  "tika-s0501t0:73_12": "atthe ca “sutta”nti vohāro pavatto,",
  "tika-s0501t0:73_13": "taṃ ubhayaṃ sarūpato nettippakaraṇassa visayanti viññeyyanti attho.",
  "tika-s0501t0:73_14": "“Kinti viññeyya”nti vattabbattā “ko attho,",
  "tika-s0501t0:73_15": "byañjanaṃ katama”nti vuttaṃ.",
  "tika-s0501t0:73_16": "Idaṃ vuttaṃ hoti –",
  "tika-s0501t0:73_17": "chabyañjanapadachaatthapadabhedena dvādasavidhaṃ byañjanapadaatthapadavasena duvidhaṃ sabbapariyattisaṅkhātaṃ",
  "tika-s0501t0:73_18": "suttaṃ mama nettippakaraṇassa visayaṃ sāsanavaranti ñātabbaṃ.",
  "tika-s0501t0:73_19": "Sarūpato pucchitvā atthapadaṃ,",
  "tika-s0501t0:73_20": "byañjanapadañca sarūpato ñātabbanti.",
  "tika-s0501t0:74_0": "Evaṃ paṭhamagāthāya “sāsanavara”nti vuttassa suttassa pariyattibhāvañceva atthapadabyañjanapadabhāvena",
  "tika-s0501t0:74_1": "veditabbattañca dassetvā idāni tassa suttassa pavicayūpāyaṃ nettippakaraṇaṃ padatthavibhāgena dassetuṃ",
  "tika-s0501t0:74_2": "“soḷasahārā”tyādimāha.",
  "tika-s0501t0:74_3": "Atha vā dutiyagāthāya nettippakaraṇassa visayaṃ sāsanavaraṃ niyametvā dassitaṃ,",
  "tika-s0501t0:74_4": "“netti nāma katamā,",
  "tika-s0501t0:74_5": "katividhā”ti pucchitabbattā nettināma ettikāti saṅkhepato dassetuṃ “soḷasahārā”tyādimāha.",
  "tika-s0501t0:74_6": "Tattha tassa sāsanassa suttassa atthapariyeṭṭhi nettisaṃvaṇṇanā mayā mahākaccāyanena niddiṭṭhā netti",
  "tika-s0501t0:74_7": "nāma soḷasahārasamudāyā pañcanayasamudāyā aṭṭhārasamūlapadasamudāyāti vijānitabbāti.",
  "tika-s0501t0:75_0": "Te hārādayo kenaṭṭhena netti nāma?",
  "tika-s0501t0:75_1": "Veneyyasatte ariyadhammaṃ netīti nettīti evamādi attho saṃvaṇṇanāsu vuttova.",
  "tika-s0501t0:75_2": "Imāya tatiyagāthāyapi “mahākaccānena niddiṭṭhā”ti pāṭho sundaro.",
  "tika-s0501t0:75_3": "“Mahākaccāyanena niddiṭṭhā”ti vā pāṭho,",
  "tika-s0501t0:75_4": "na sundaro.",
  "tika-s0501t0:75_5": "Lakkhaṇañhi mayā heṭṭhā vuttanti.",
  "tika-s0501t0:75_6": "“Soḷasahārādisamudāyā nettī”ti vuttā,",
  "tika-s0501t0:75_7": "te hārā suttassa byañjanavicayo vā honti,",
  "tika-s0501t0:75_8": "atthavicayo vā,",
  "tika-s0501t0:75_9": "nayā ca byañjanavicayo vā honti,",
  "tika-s0501t0:75_10": "atthavicayo vāti vicāraṇāyaṃ sati “ime imassa vicayo”ti niyametvā dassetuṃ “hārā byañjanavicayo”tiādimāha.",
  "tika-s0501t0:75_11": "Tattha hārā suttassa byañjanavicayo honti,",
  "tika-s0501t0:75_12": "na atthavicayo soḷasahārānaṃ mūlapadaniddhāraṇaṃ vajjetvā byañjanamukheneva saṃvaṇṇanābhāvato.",
  "tika-s0501t0:75_13": "Tayo pana nayā suttassa atthavicayo honti,",
  "tika-s0501t0:75_14": "tiṇṇaṃ nayānaṃ mūlapadasaṅkhātaavijjādisabhāvadhammaniddhāraṇamukheneva suttassa atthasaṃvaṇṇanābhāvatoti.",
  "tika-s0501t0:76_0": "“Taṃ ubhayaṃ sutte saṃvaṇṇanābhāvena kenaci katthaciyeva yojetabbaṃ,",
  "tika-s0501t0:76_1": "udāhu sabbathā sabbattha yojita”nti pucchitabbabhāvato taṃ ubhayaṃ sabbattha suttesu sabbathā yojitanti dassetuṃ “ubhayaṃ pariggahīta”nti vuttaṃ.",
  "tika-s0501t0:76_2": "Hārā ceva nayā ca ubhayaṃ suttassa atthaniddhāraṇavasena parito samantato gahitaṃ sabbathā suttesu yojitanti.",
  "tika-s0501t0:77_0": "“Hārādisamudāyabhūtaṃ nettisaṅkhātaṃ suttaṃ kathaṃ saṃvaṇṇetabbaṃ suttaṃ saṃvaṇṇetī”ti vattabbabhāvato vuttaṃ “vuccati suttaṃ yathāsutta”nti.",
  "tika-s0501t0:77_1": "Nettisaṅkhātaṃ saṃvaṇṇanāsuttaṃ saṃvaṇṇetabbasuttānurūpaṃ yathā yena yena desanāhārena vā aññena vā saṃvaṇṇetabbaṃ,",
  "tika-s0501t0:77_2": "tena tena vuccati saṃvaṇṇetīti attho.",
  "tika-s0501t0:77_3": "Atha vā “nettisaṅkhātaṃ suttaṃ kittakaṃ saṃvaṇṇetabbaṃ suttaṃ saṃvaṇṇetī”ti vattabbabhāvato vuttaṃ “vuccati suttaṃ yathāsutta”nti.",
  "tika-s0501t0:77_4": "Tattha yathāsuttaṃ yaṃ yaṃ suttaṃ bhagavatā vuttaṃ,",
  "tika-s0501t0:77_5": "taṃ taṃ sabbaṃ suttaṃ nettisaṅkhātaṃ suttaṃ vuccati vadati assādādīnavadassanavasena saṃvaṇṇetīti.",
  "tika-s0501t0:77_6": "Tena vuttaṃ “nettinayena hi saṃvaṇṇetuṃ asakkuṇeyyaṃ nāma suttaṃ natthī”ti.",
  "tika-s0501t0:78_0": "“Yaṃ yaṃ bhagavatā desitaṃ suttaṃ nettisaṃvaṇṇanāya saṃvaṇṇitaṃ,",
  "tika-s0501t0:78_1": "sā saṃvaṇṇetabbā desanā ca viññeyyā,",
  "tika-s0501t0:78_2": "udāhu desitabbañcā”ti vattabbabhāvato “yā ceva desanā”tyādimāha.",
  "tika-s0501t0:78_3": "Yā ceva desanā pāḷi saṃvaṇṇitā, sā ca,",
  "tika-s0501t0:78_4": "tāya desanāya desitaṃ yaṃ dhammajātaṃ,",
  "tika-s0501t0:78_5": "tañca ubhayaṃ vimuttāyatanadesanāsīsena paricayaṃ karontehi ekantena viññeyyaṃ ubhayasseva anupādisesaparinibbānapariyosānānaṃ",
  "tika-s0501t0:78_6": "sampattīnaṃ hetubhāvato.",
  "tika-s0501t0:78_7": "“Tassa ubhayassa vijānane sādhetabbe sādhetabbassa vijānanassa hetubhūtā katamā anupubbī”ti pucchitabbabhāvato vuttaṃ “tatrā”tyādi.",
  "tika-s0501t0:78_8": "Tattha tatra vijānane sādhetabbe suttādinavaṅgassa sāsanassa atthapariyesanā atthavicāraṇā hāranayānaṃ",
  "tika-s0501t0:78_9": "ayaṃ anupubbī vijānanassa sādhetabbassa hetubhūtā anupubbī nāmāti attho.",
  "tika-s0501t0:78_10": "Atha vā tassa ubhayassa vijānane sādhetabbe suttādinavaṅgassa sāsanassa atthapariyesanāya atthavicāraṇāya",
  "tika-s0501t0:78_11": "ayaṃ anupubbī vijānanassa sādhetabbassa hetubhūtā anupubbī nāmāti.",
  "tika-s0501t0:78_12": "Atha vā vakkhamānāya hāranayānupubbiyā navavidhasuttantapariyesanā vijānanassa hetubhūtāti veditabbā.",
  "tika-s0501t0:78_13": "Tenākāreneva aṭṭhakathāyaṃ tidhā vuttāti.",
  "tika-s0501t0:79_0": "Saṅgahavārassa atthavibhāvanā niṭṭhitā.",
  "tika-s0501t0:80_0": "2. Uddesavāraatthavibhāvanā",
  "tika-s0501t0:81_0": "1.",
  "tika-s0501t0:81_1": "Evaṃ saṅgahavārena saṅkhepato dassite hārādayo idāni vibhāgena dassetuṃ “tattha katame soḷasa hārā”tiādidesanā āraddhā.",
  "tika-s0501t0:81_2": "Atha vā soḷasahārādisamudāyā netti nāma mayā mahākaccānena niddiṭṭhāti vuttā,",
  "tika-s0501t0:81_3": "“katame te soḷasa hārā”ti pucchitabbattā vuttaṃ “tattha soḷasa hārā”tyādi.",
  "tika-s0501t0:81_4": "Tattha tatthāti tesu soḷasahārādīsu.",
  "tika-s0501t0:81_5": "Desanā hāro,",
  "tika-s0501t0:81_6": "vicayo hāro…pe…",
  "tika-s0501t0:81_7": "sāmāropano hāroti ime soḷasa hārāti daṭṭhabbā.",
  "tika-s0501t0:82_0": "Tattha sabbasādhāraṇattā hārapadassa vacanattho paṭhamaṃ vattabbo.",
  "tika-s0501t0:82_1": "Kenaṭṭhena hārāti?",
  "tika-s0501t0:82_2": "Harīyanti etehīti hārā.",
  "tika-s0501t0:82_3": "Etehi saṃvaṇṇanāvisesehi saṃvaṇṇiyesu suttageyyādīsu aññāṇasaṃsayavipallāsā harīyanti,",
  "tika-s0501t0:82_4": "iti aññāṇādiharaṇakāraṇattā “etehī”ti padena niddiṭṭhā saṃvaṇṇanāvisesā hārā nāma, hara-",
  "tika-s0501t0:82_5": "dhātuyā ācariyassa vacībhedasaddo,",
  "tika-s0501t0:82_6": "taṃsamuṭṭhāpako cittuppādo ca mukhyattho,",
  "tika-s0501t0:82_7": "veneyyānaṃ saṃvaṇṇetabbasuttassa atthajānanādiñāṇasampayuttacittuppādo kāraṇūpacārattho,",
  "tika-s0501t0:82_8": "tassa upanissayapaccayabhūtānaṃ saṃvaṇṇanāvisesānaṃ upanissayapaccayasatti phalūpacārattho, iti-",
  "tika-s0501t0:82_9": "saddena sā upanissayapaccayasattiyeva parāmasīyati.",
  "tika-s0501t0:82_10": "Taṃsattisampannā saṃvaṇṇanāvisesā ṇa-",
  "tika-s0501t0:82_11": "paccayatthā honti.",
  "tika-s0501t0:82_12": "Esa nayo evarūpesu ṭhānesupi.",
  "tika-s0501t0:82_13": "Vitthāro aṭṭhakathāyaṃ vutto eva.",
  "tika-s0501t0:83_0": "Asādhāraṇato pana desīyati etāyāti desanā.",
  "tika-s0501t0:83_1": "Etāya saṃvaṇṇanāya saṃvaṇṇetabbasuttattho desīyati saṃvaṇṇīyati saṃvaṇṇanānusārena ñāpīyati,",
  "tika-s0501t0:83_2": "iti ñāpanakāraṇattā “etāyā”ti padena niddiṭṭhā visesasaṃvaṇṇanā desanā nāma,",
  "tika-s0501t0:83_3": "na pāḷidesanā,",
  "tika-s0501t0:83_4": "pāḷidesanāya saṃvaṇṇetabbasaṃvaṇṇanābhāvena sahacaraṇato vā desanā.",
  "tika-s0501t0:83_5": "Kiñcāpi aññe hārā desanāpāḷisaṅkhātassa suttassa atthasaṃvaṇṇanābhāvato desanāya sahacārino honti,",
  "tika-s0501t0:83_6": "ayaṃ pana hāro yebhuyyena yathārutavaseneva viññāyamānattā pāḷidesanāya saha caratīti vattabbataṃ arahati,",
  "tika-s0501t0:83_7": "na tathā pare.",
  "tika-s0501t0:83_8": "Na hi assādādīnavanissaraṇādisandassanalakkhaṇarahitā pāḷidesanā atthi,",
  "tika-s0501t0:83_9": "ayañca hāro assādādisandassanalakkhaṇoti.",
  "tika-s0501t0:84_0": "Viciyanti etenāti vicayo.",
  "tika-s0501t0:84_1": "Etena saṃvaṇṇanāvisesena sutte padapañhādayo viciyanti,",
  "tika-s0501t0:84_2": "iti vicāraṇakāraṇattā so saṃvaṇṇanāviseso vicayo nāma.",
  "tika-s0501t0:84_3": "Katvatthādhikaraṇatthāpi labbhanti.",
  "tika-s0501t0:84_4": "Saṃvaṇṇetabbasuttena padapañhādivicayanalakkhaṇo saṃvaṇṇanāviseso vicayo hāro.",
  "tika-s0501t0:85_0": "Yuttāyutti vicārīyati etāyāti yutti.",
  "tika-s0501t0:85_1": "Etāya visesasaṃvaṇṇanāya sabbesaṃ hārānaṃ bhūmigocarānaṃ yuttāyutti vicārīyati,",
  "tika-s0501t0:85_2": "iti vicāraṇakāraṇattā “etāyā”ti padena niddiṭṭhā visesasaṃvaṇṇanā yutti nāma.",
  "tika-s0501t0:85_3": "Idha uttarapadalopo daṭṭhabbo,",
  "tika-s0501t0:85_4": "yuttiyā vicāraṇā,",
  "tika-s0501t0:85_5": "vicāraṇīyabhāvena sahacaraṇato vā yutti.",
  "tika-s0501t0:85_6": "Sabbahārānaṃ bhūmigocarānaṃ yuttāyuttivicāraṇalakkhaṇo saṃvaṇṇanāviseso yutti hāro.",
  "tika-s0501t0:86_0": "Padati pavatteti phalaṃ etenāti padaṃ, kāraṇaṃ.",
  "tika-s0501t0:86_1": "Ṭhanti tiṭṭhanti ettha phalāni tadāyattavuttitāyāti ṭhānaṃ, kāraṇaṃ.",
  "tika-s0501t0:86_2": "Padañca taṃ ṭhānañcāti padaṭṭhānaṃ,",
  "tika-s0501t0:86_3": "āsannakāraṇaṃ.",
  "tika-s0501t0:86_4": "Sutte āgatadhammānaṃ padaṭṭhānaṃ vicārīyati etāyāti padaṭṭhānā,",
  "tika-s0501t0:86_5": "visesasaṃvaṇṇanā,",
  "tika-s0501t0:86_6": "vicāraṇalopova,",
  "tika-s0501t0:86_7": "sutte āgatadhammānaṃ padaṭṭhānānaṃ,",
  "tika-s0501t0:86_8": "tesañca padaṭṭhānānaṃ vicāraṇalakkhaṇo saṃvaṇṇanāviseso padaṭṭhāno hāro.",
  "tika-s0501t0:87_0": "Sutte avuttāpi samānalakkhaṇā dhammā lakkhīyanti etena saṃvaṇṇanāvisesenāti lakkhaṇo,",
  "tika-s0501t0:87_1": "sutte vuttena dhammena samānalakkhaṇānaṃ dhammānaṃ avuttānampi niddhāraṇalakkhaṇo saṃvaṇṇanāviseso lakkhaṇo hāro.",
  "tika-s0501t0:88_0": "Sutte dassiyamānā nibbacanādayo cattāropi viyūhīyanti vibhāgena sampiṇḍīyanti ettha,",
  "tika-s0501t0:88_1": "etena vāti byūho,",
  "tika-s0501t0:88_2": "catunnaṃ nibbacanādīnaṃ byūho catubyūho.",
  "tika-s0501t0:88_3": "Nibbacanādhippāyabyañjanānañceva desanānidānassa ca pubbāparena saddhiṃ sandassanalakkhaṇo saṃvaṇṇanāviseso catubyūho hāro.",
  "tika-s0501t0:89_0": "Desanāya gahitadhammena sabhāgā,",
  "tika-s0501t0:89_1": "visabhāgā ca dhammā āvaṭṭīyanti ettha,",
  "tika-s0501t0:89_2": "etena vāti āvaṭṭo,",
  "tika-s0501t0:89_3": "desanāya gahitadhammānaṃ sabhāgavisabhāgadhammavasena āvaṭṭanalakkhaṇo saṃvaṇṇanāviseso āvaṭṭo hāro.",
  "tika-s0501t0:90_0": "Asādhāraṇāsādhāraṇānaṃ saṃkilesadhamme,",
  "tika-s0501t0:90_1": "vodānadhamme ca sādhāraṇāsādhāraṇato,",
  "tika-s0501t0:90_2": "padaṭṭhānato,",
  "tika-s0501t0:90_3": "bhūmito ca vibhajanalakkhaṇo saṃvaṇṇanāviseso vibhatti hāro.",
  "tika-s0501t0:91_0": "Sutte niddiṭṭhā dhammā paṭipakkhavasena parivattīyanti iminā,",
  "tika-s0501t0:91_1": "ettha vāti parivatto,",
  "tika-s0501t0:91_2": "sutte niddiṭṭhānaṃ dhammānaṃ paṭipakkhato parivattanalakkhaṇo saṃvaṇṇanāviseso parivattano hāro.",
  "tika-s0501t0:92_0": "Sutte vuttassa ekasseva atthassa vācakaṃ vividhaṃ vacanaṃ ettha saṃvaṇṇanāviseseti vivacanaṃ,",
  "tika-s0501t0:92_1": "vivacanameva vevacanaṃ,",
  "tika-s0501t0:92_2": "sutte vutte ekasmiṃ atthe anekapariyāyasaddayojanālakkhaṇo saṃvaṇṇanāviseso vevacano hāro.",
  "tika-s0501t0:93_0": "Sutte vuttā atthā pakārehi ñāpīyanti iminā,",
  "tika-s0501t0:93_1": "ettha vāti paññatti,",
  "tika-s0501t0:93_2": "ekekassa dhammassa anekāhi paññattīhi paññāpetabbākāralakkhaṇo saṃvaṇṇanāviseso paññatti hāro.",
  "tika-s0501t0:94_0": "Suttāgatā dhammā paṭiccasamuppādādīsu otarīyanti anuppavesīyanti ettha,",
  "tika-s0501t0:94_1": "etena vāti otaraṇo,",
  "tika-s0501t0:94_2": "paṭiccasamuppādādimukhehi suttatthassa otaraṇalakkhaṇo saṃvaṇṇanāviseso otaraṇo hāro.",
  "tika-s0501t0:95_0": "Sutte padapadatthapañhārambhā sodhīyanti samādhīyanti ettha,",
  "tika-s0501t0:95_1": "etena vāti sodhano,",
  "tika-s0501t0:95_2": "sutte padapadatthapañhārambhānaṃ sodhanalakkhaṇo saṃvaṇṇanāviseso sodhano hāro.",
  "tika-s0501t0:96_0": "Sāmaññavisesabhūtā dhammā vinā vikappena adhiṭṭhīyanti anuppavattīyanti ettha,",
  "tika-s0501t0:96_1": "etena vāti adhiṭṭhāno,",
  "tika-s0501t0:96_2": "suttāgatānaṃ dhammānaṃ avikappanavasena sāmaññavisesaniddhāraṇalakkhaṇo saṃvaṇṇanāviseso adhiṭṭhāno hāro.",
  "tika-s0501t0:97_0": "Yo hetu ceva paccayo ca phalaṃ parikaroti abhisaṅkharoti,",
  "tika-s0501t0:97_1": "iti so hetu ceva paccayo ca parikkhāro,",
  "tika-s0501t0:97_2": "yo saṃvaṇṇanāviseso taṃ parikkhāraṃ hetuñceva paccayañca ācikkhati,",
  "tika-s0501t0:97_3": "iti so saṃvaṇṇanāviseso parikkhāro nāma.",
  "tika-s0501t0:97_4": "Sutte āgatadhammānaṃ parikkhārasaṅkhāte hetupaccaye niddhāretvā saṃvaṇṇanālakkhaṇo saṃvaṇṇanāviseso parikkhāro hāro.",
  "tika-s0501t0:98_0": "Sutte āgatadhammā padaṭṭhānādimukhena samāropīyanti ettha,",
  "tika-s0501t0:98_1": "etena vāti samāropano,",
  "tika-s0501t0:98_2": "sutte āgatadhammānaṃ padaṭṭhānavevacanabhāvapahānasamāropanavicāraṇalakkhaṇo saṃvaṇṇanāviseso samāropano hāro.",
  "tika-s0501t0:98_3": "Bhāvasādhanavasenāpi sabbattha vacanattho vattabboti tassāpi vasena yojetabbanti.",
  "tika-s0501t0:98_4": "Sesaṃ saṃvaṇṇanānusārena ñātabbanti.",
  "tika-s0501t0:99_0": "“Tattha katame soḷasa hārā desanā”tyādinā hārasarūpaṃ vuttaṃ,",
  "tika-s0501t0:99_1": "kimatthaṃ “tassānugīti”tyādi vuttanti?",
  "tika-s0501t0:99_2": "Anugītigāthāya sukhaggahaṇatthaṃ puna “tassānugīti desanā vicayo yutti”tyādi vuttaṃ.",
  "tika-s0501t0:99_3": "Tattha tassāti hāruddesassa.",
  "tika-s0501t0:99_4": "Anugītīti anu pacchā gāyanagāthā.",
  "tika-s0501t0:99_5": "Pañcadasoti pañcadasamo.",
  "tika-s0501t0:99_6": "Soḷasoti soḷasamo.",
  "tika-s0501t0:99_7": "Atthato asaṃkiṇṇāti desanādipadatthato lakkhaṇatthato saṅkarato rahitā.",
  "tika-s0501t0:99_8": "Tena vuttaṃ aṭṭhakathāyaṃ “so ca nesaṃ asaṅkaro lakkhaṇaniddese supākaṭo hotī”ti.",
  "tika-s0501t0:99_9": "Sesaṃ saṃvaṇṇanānusārena ñātabbanti.",
  "tika-s0501t0:99_10": "“Keci hārā kehici hārehi saṃkiṇṇā viya dissanti,",
  "tika-s0501t0:99_11": "kasmā asaṃkiṇṇāti ñātabba”nti vattabbattā vuttaṃ “etesañcevā”tiādi.",
  "tika-s0501t0:99_12": "Tattha etesañceva bhavatīti etesaṃ soḷasannaṃ hārānaṃ yathā yenākārena asaṅkaro hoti,",
  "tika-s0501t0:99_13": "tathā asaṅkarākārena bhavati.",
  "tika-s0501t0:99_14": "Ayati pavattati nayavibhattīti ayā,",
  "tika-s0501t0:99_15": "vitthārena ayāti vitthāratayā, ta-",
  "tika-s0501t0:99_16": "kāro missakadosāpagamatthāya āgato,",
  "tika-s0501t0:99_17": "nayavibhattivisesavacanaṃ.",
  "tika-s0501t0:99_18": "Nayena ñāyena vibhatti nayavibhatti,",
  "tika-s0501t0:99_19": "na pañcanayavibhattāhārānaṃ vitthārena pavattā ñāyavibhatti tathā asaṅkarākārena bhavati tasmiṃ asaṃkiṇṇāti ñātabbāti adhippāyo.",
  "tika-s0501t0:100_0": "2.",
  "tika-s0501t0:100_1": "Soḷasa hārā sarūpato vuttā,",
  "tika-s0501t0:100_2": "amhehi ca viññātā,",
  "tika-s0501t0:100_3": "“katame pañca nayā”ti vattabbabhāvato tathā pucchitvā sarūpato uddisituṃ “tattha katame pañca nayā”tyādi vuttaṃ.",
  "tika-s0501t0:100_4": "Aṭṭhakathāyaṃ pana “evaṃ hāre uddisitvā idāni naye uddisituṃ ‘tattha katame’tiādi vutta”nti vuttaṃ.",
  "tika-s0501t0:100_5": "“Tattha nayanti saṃkilese,",
  "tika-s0501t0:100_6": "vodāne ca vibhāgato ñāpentīti nayā,",
  "tika-s0501t0:100_7": "nīyanti vā tāni ettha,",
  "tika-s0501t0:100_8": "etehi vāti nayā”tiādinā aṭṭhakathāyaṃ vitthārena vacanattho vutto. Nī-",
  "tika-s0501t0:100_9": "dhātuyā nandiyāvaṭṭādinayānusārena saṃkilese,",
  "tika-s0501t0:100_10": "vodāne ca ālambitvā pavatto ñāṇasampayuttacittuppādo mukhyattho,",
  "tika-s0501t0:100_11": "nandiyāvaṭṭādinayānaṃ upanissayapaccayasatti phalūpacārato gahitā, iti-",
  "tika-s0501t0:100_12": "saddo taṃ phalūpacārato gahitasattiṃ parāmasi,",
  "tika-s0501t0:100_13": "taṃsattisahitā nandiyāvaṭṭādinayā a-",
  "tika-s0501t0:100_14": "paccayatthā.",
  "tika-s0501t0:101_0": "Taṇhāavijjāhi saṃkilesapakkhassa suttassa,",
  "tika-s0501t0:101_1": "samathavipassanāhi vodānapakkhassa suttassa catusaccayojanamukhena nayanalakkhaṇo saṃvaṇṇanāviseso nandiyāvaṭṭo nayo.",
  "tika-s0501t0:101_2": "Tattha catusaccanti taṇhā ca avijjā ca bhavamūlattā samudayasaccaṃ,",
  "tika-s0501t0:101_3": "avasesā tebhūmakā dhammā dukkhasaccaṃ,",
  "tika-s0501t0:101_4": "samathavipassanā maggasaccaṃ,",
  "tika-s0501t0:101_5": "tena pattabbā asaṅkhatadhātu nirodhasaccanti.",
  "tika-s0501t0:102_0": "Tīhi avayavehi lobhādīhi saṃkilesapakkhe,",
  "tika-s0501t0:102_1": "tīhi avayavehi alobhādīhi ca vodānapakkhe pukkhalo sobhanoti tipukkhalo,",
  "tika-s0501t0:102_2": "akusalamūlehi saṃkilesapakkhassa,",
  "tika-s0501t0:102_3": "kusalamūlehi vodānapakkhassa suttatthassa catusaccayojanamukhena nayanalakkhaṇo saṃvaṇṇanāviseso tipukkhalo.",
  "tika-s0501t0:103_0": "Sīhassa bhagavato vikkīḷitaṃ ettha nayeti sīhavikkīḷito,",
  "tika-s0501t0:103_1": "subhasaññādīhi vipallāsehi sakalasaṃkilesapakkhassa,",
  "tika-s0501t0:103_2": "saddhindriyādīhi vodānapakkhassa suttatthassa catusaccayojanamukhena nayanalakkhaṇo saṃvaṇṇanāviseso sīhavikkīḷitanayo.",
  "tika-s0501t0:104_0": "Atthanayattayadisābhāvena kusalādidhammānaṃ ālocanaṃ disālocanaṃ.",
  "tika-s0501t0:104_1": "Tassa tassa atthanayassa yojanatthaṃ katesu suttassa atthavissajjanesu ye vodānādayo,",
  "tika-s0501t0:104_2": "saṃkilesikā ca tassa tassa nayassa disābhūtā dhammā suttato niddhāretvā kathitā,",
  "tika-s0501t0:104_3": "tesaṃ yathāvuttadhammānaṃ citteneva “ayaṃ paṭhamā disā,",
  "tika-s0501t0:104_4": "ayaṃ dutiyā disā”tiādinā ālocanaṃ disālocanaṃ.",
  "tika-s0501t0:105_0": "Tathā ālocitānaṃ dhammānaṃ atthanayattayayojane samānayanato aṅkuso viyāti aṅkuso,",
  "tika-s0501t0:105_1": "tassa tassa nayassa disābhūtānaṃ kusalādidhammānaṃ samānayanaṃ aṅkuso nayo.",
  "tika-s0501t0:106_0": "Lañjetīti lañjako.",
  "tika-s0501t0:106_1": "Yo nayo suttatthaṃ lañjeti pakāseti,",
  "tika-s0501t0:106_2": "iti lañjanato pakāsanato so nayo lañjako nāma,",
  "tika-s0501t0:106_3": "nayo ca so lañjako cāti nayalañjako.",
  "tika-s0501t0:106_4": "Nayalañjako paṭhamo nandiyāvaṭṭo nāma,",
  "tika-s0501t0:106_5": "nayalañjako dutiyo tipukkhalo nāma,",
  "tika-s0501t0:106_6": "nayalañjako tatiyo sīhavikkīḷito nāmāti yojetabbo.",
  "tika-s0501t0:107_0": "Uggatānaṃ visesena uggatoti uttamo,",
  "tika-s0501t0:107_1": "taṃ uttamaṃ.",
  "tika-s0501t0:107_2": "Gatāti ñātā,",
  "tika-s0501t0:107_3": "matāti attho.",
  "tika-s0501t0:107_4": "“Matā”ti vā pāṭho.",
  "tika-s0501t0:107_5": "Sesamettha vuttanayānusārenapi saṃvaṇṇanānusārenapi jānitabbanti.",
  "tika-s0501t0:108_0": "Yathāvuttanayavisesasaṃvaṇṇanāya ṭīkāyaṃ –",
  "tika-s0501t0:109_0": "“Samūhādiṃ upādāya lokasaṅketasiddhā vohāramattatā sammutisabhāvo,",
  "tika-s0501t0:109_1": "pathavīphassādīnaṃ kakkhaḷaphusanādilakkhaṇaṃ paramatthasabhāvo.",
  "tika-s0501t0:109_2": "Ayañhettha saṅkhepo –",
  "tika-s0501t0:109_3": "yasmiṃ bhinne,",
  "tika-s0501t0:109_4": "itarāpohe vā cittena kate na tathā buddhi,",
  "tika-s0501t0:109_5": "idaṃ sammutisaccaṃ yathā ghaṭe,",
  "tika-s0501t0:109_6": "sasambhārajale ca,",
  "tika-s0501t0:109_7": "tabbipariyāyena paramatthasacca”nti –",
  "tika-s0501t0:110_0": "Vacane ghaṭakathalaāpajalakaddamādisaṅkhātaṃ samūhādiṃ upādāya lokassa pubbe ghaṭakathalaāpajalakaddamādisaṅketasiddhā",
  "tika-s0501t0:110_1": "ghaṭakathalaāpajalakaddamādivohāramattatā sammutisabhāvo saṅketavasena avitathattā.",
  "tika-s0501t0:110_2": "Pathavīādīnaṃ kakkhaḷādilakkhaṇaṃ,",
  "tika-s0501t0:110_3": "phassādīnaṃ phusanādilakkhaṇaṃ paramatthasabhāvo.",
  "tika-s0501t0:110_4": "“Yadi evaṃ ghaṭādike abhinne vā āpādike vā anurūpena ūnabhāvena appavattamāne vā sati sammutibhāvo hotu,",
  "tika-s0501t0:110_5": "bhinne vā ūne vā kathaṃ sammutibhāvo bhaveyya,",
  "tika-s0501t0:110_6": "pathavīphassādīnampi bhijjamānattā,",
  "tika-s0501t0:110_7": "kakkhaḷaphusanādīnañca pathavīphassādīhi anaññattā kathaṃ paramatthasabhāvo bhaveyya,",
  "tika-s0501t0:110_8": "katamena saṅkhepena atthena sammutisabhāvo,",
  "tika-s0501t0:110_9": "paramatthasabhāvo ca amhehi jānitabbo”ti vattabbabhāvato “ayañhettha saṅkhepo”tiādimāha.",
  "tika-s0501t0:110_10": "Tattha etthāti etesu sammutisabhāvaparamatthasabhāvesu ayaṃ nayo vuccamāno saṅkhepo attho daṭṭhabbo.",
  "tika-s0501t0:111_0": "Yasmiṃ ghaṭādike bhinne sati tato ghaṭādito itaro kathalādibhāvo cittena pubbe katena yathā yena kathalādivohārena bhavati,",
  "tika-s0501t0:111_1": "yasmiṃ āpādike sambhārajalādike ūnabhāvena pavattamāne sati vā tato āpādito itaro kaddamādibhāvo cittena",
  "tika-s0501t0:111_2": "pubbe katena yathā yena kaddamādivohārena bhavati,",
  "tika-s0501t0:111_3": "tathā tena vohārena buddhi kathalādisabhāvajānanaṃ kaddamādisabhāvajānanaṃ bhavati,",
  "tika-s0501t0:111_4": "idaṃ abhinne ghaṭādikaṃ vā bhinne kathalādikaṃ vā anūne āpādikaṃ vā ūne kaddamādikaṃ vā sabbaṃ sammutisaccaṃ hotveva.",
  "tika-s0501t0:111_5": "“Kaddamasmiṃ bhinne,",
  "tika-s0501t0:111_6": "kaddamasmiṃ ūne vā sati itaro sammutisabhāvo”ti pucchitabbabhāvato “ghaṭe,",
  "tika-s0501t0:111_7": "sambhārajale cā”ti vuttaṃ.",
  "tika-s0501t0:112_0": "Sammutisaccasabhāvo tumhehi vutto,",
  "tika-s0501t0:112_1": "amhehi ca ñāto,",
  "tika-s0501t0:112_2": "“katamo paramatthasaccasabhāvo”ti vattabbabhāvato “tabbipariyāyena paramatthasacca”nti vuttaṃ.",
  "tika-s0501t0:112_3": "Pathavīādīnaṃ kakkhaḷādilakkhaṇato itarassa phusanādilakkhaṇassa asambhavato,",
  "tika-s0501t0:112_4": "phassādīnañca phusanādilakkhaṇato itarassa kakkhaḷādilakkhaṇassa asambhavato pathavīphassādīnaṃ lakkhaḷaphusanādilakkhaṇaṃ",
  "tika-s0501t0:112_5": "paramatthasaccaṃ hotvevāti imasmiṃ saṅkhepatthe gahite koci virodho natthīti adhippāyoti.",
  "tika-s0501t0:113_0": "3.",
  "tika-s0501t0:113_1": "Pañca nayā sarūpato ācariyena uddiṭṭhā,",
  "tika-s0501t0:113_2": "amhehi ca viññātā,",
  "tika-s0501t0:113_3": "“yāni padāni aṭṭhārasa mūlapadāni uddiṭṭhāni,",
  "tika-s0501t0:113_4": "katamāni tānī”ti pucchitabbattā tāni sarūpato dassetuṃ “tattha katamāni aṭṭhārasa mūlapadāni”tyādimāha.",
  "tika-s0501t0:113_5": "Aṭṭhakathāyaṃ pana “evaṃ nayepi uddisitvā idāni mūlapadāni uddisituṃ ‘tattha katamānī’tiādi āraddha”nti vuttaṃ.",
  "tika-s0501t0:113_6": "Tattha kusalāni nava padāni,",
  "tika-s0501t0:113_7": "akusalāni nava padāni aṭṭhārasa mūlapadānīti daṭṭhabbānīti yojanā.",
  "tika-s0501t0:113_8": "Mūlanti patiṭṭhahanti etehi nayā,",
  "tika-s0501t0:113_9": "patiṭṭhānavibhāgā cāti mūlāni,",
  "tika-s0501t0:113_10": "padanti patiṭṭhahanti ettha nayā,",
  "tika-s0501t0:113_11": "paṭṭhānavibhāgā,",
  "tika-s0501t0:113_12": "adhigamā cāti padāni,",
  "tika-s0501t0:113_13": "vuttappakāraṭṭhena mūlāni ca tāni padāni cāti mūlapadāni.",
  "tika-s0501t0:113_14": "Kucchite pāpadhamme salayantīti kusalāni,",
  "tika-s0501t0:113_15": "kuse rāgādayo lunantīti kusalāni,",
  "tika-s0501t0:113_16": "kusā viya lunantīti kusalāni,",
  "tika-s0501t0:113_17": "kusena ñāṇena lātabbāni pavattetabbānīti kusalāni.",
  "tika-s0501t0:113_18": "Kusalānaṃ paṭipakkhānīti akusalāni a-",
  "tika-s0501t0:113_19": "saddo cettha paṭipakkhatthoti.",
  "tika-s0501t0:114_0": "Nava padāni kusalāni,",
  "tika-s0501t0:114_1": "nava padāni akusalānīti gaṇanaparicchedato,",
  "tika-s0501t0:114_2": "jātibhedato ca uddiṭṭhāni,",
  "tika-s0501t0:114_3": "“katamāni tānī”ti pucchitabbattā nava padāni akusalāni paccāsattinyāyena sarūpato dassetuṃ “katamāni nava padāni akusalānī”tiādi vuttaṃ.",
  "tika-s0501t0:114_4": "Aṭṭhakathāyaṃ pana –",
  "tika-s0501t0:115_0": "“Evaṃ gaṇanaparicchedato,",
  "tika-s0501t0:115_1": "jātibhedato ca mūlapadāni dassetvā idāni sarūpato dassento saṃkilesapakkhaṃyeva paṭhamaṃ uddisati ‘taṇhā’tiādinā”ti –",
  "tika-s0501t0:116_0": "Vuttaṃ.",
  "tika-s0501t0:116_1": "Tattha rūpādike khandhe tasati paritasatīti taṇhā.",
  "tika-s0501t0:116_2": "Avindiyaṃ kāyaduccaritādiṃ vindatīti avijjā,",
  "tika-s0501t0:116_3": "vindiyaṃ kāyasucaritādiṃ na vindatīti avijjā,",
  "tika-s0501t0:116_4": "vijjāya paṭipakkhāti vā avijjā.",
  "tika-s0501t0:116_5": "Lubbhanti tenāti lobho,",
  "tika-s0501t0:116_6": "lubbhatīti vā lobho,",
  "tika-s0501t0:116_7": "lubbhanaṃ vā lobho.",
  "tika-s0501t0:116_8": "Dosamohesupi eseva nayo.",
  "tika-s0501t0:116_9": "Asubhe rūpakkhandhādike “subha”nti pavattā saññā subhasaññā.",
  "tika-s0501t0:116_10": "Dukkhadukkhādike “sukha”nti pavattā saññā sukhasaññā.",
  "tika-s0501t0:116_11": "Anicce saṅkhāradhamme “nicca”nti pavattā saññā niccasaññā.",
  "tika-s0501t0:116_12": "Anattasabhāvesu cakkhādīsu khandhesu “attā”ti pavattā saññā attasaññā.",
  "tika-s0501t0:116_13": "Yatthāti yesu padesu sabbo akusalapakkho saṅgahaṃ samosaraṇaṃ gacchati,",
  "tika-s0501t0:116_14": "tāni padāni akusalānīti yojanā.",
  "tika-s0501t0:116_15": "Saṅgahaṃ gaṇanaṃ.",
  "tika-s0501t0:116_16": "Samosaraṇaṃ samāropanaṃ.",
  "tika-s0501t0:117_0": "Paccanīkadhamme uddhaccādike nīvaraṇe sameti vūpasameti tadaṅgavikkhambhanavasenāti samatho.",
  "tika-s0501t0:117_1": "Saṅkhāre aniccādīhi vividhehi ākārehi passatīti vipassanā.",
  "tika-s0501t0:117_2": "Lobhassa paṭipakkho alobho.",
  "tika-s0501t0:117_3": "Dosassa paṭipakkho adoso.",
  "tika-s0501t0:117_4": "Mohassa paṭipakkho amoho.",
  "tika-s0501t0:117_5": "Etthāpi a-",
  "tika-s0501t0:117_6": "saddo paṭipakkhattho,",
  "tika-s0501t0:117_7": "na abhāvatthādikoti adhippāyo.",
  "tika-s0501t0:117_8": "Asubhe rūpakkhandhādike,",
  "tika-s0501t0:117_9": "cakkhādimhi vā “asubha”nti pavattā saññāpadhānacittuppādā asubhasaññā,",
  "tika-s0501t0:117_10": "visesato kāyānupassanāsatipaṭṭhānaṃ.",
  "tika-s0501t0:117_11": "Dukkhadukkhatādīsu “dukkha”nti pavattā saññāpadhānacittuppādā dukkhasaññā,",
  "tika-s0501t0:117_12": "visesato vedanānupassanāsatipaṭṭhānaṃ.",
  "tika-s0501t0:117_13": "Anicce khandhādike vipariṇāmadhamme “anicca”nti pavattā saññāpadhānacittuppādā aniccasaññā,",
  "tika-s0501t0:117_14": "visesato cittānupassanāsatipaṭṭhānaṃ.",
  "tika-s0501t0:117_15": "Anattasabhāve khandhe,",
  "tika-s0501t0:117_16": "cakkhādimhi vā “anattā”ti pavattā saññāpadhānacittuppādā anattasaññā,",
  "tika-s0501t0:117_17": "visesato dhammānupassanāsatipadhānaṃ.",
  "tika-s0501t0:117_18": "Paññāsatisīsena hi pavattā ayaṃ desanā.",
  "tika-s0501t0:117_19": "Tena vuttaṃ bhagavatā “kathañca,",
  "tika-s0501t0:117_20": "bhikkhave,",
  "tika-s0501t0:117_21": "satibalaṃ daṭṭhabbaṃ?",
  "tika-s0501t0:117_22": "Catūsu satipaṭṭhānesu,",
  "tika-s0501t0:117_23": "ettha satibalaṃ daṭṭhabba”nti.",
  "tika-s0501t0:117_24": "Yatthāti yesu padesu sabbo kusalapakkho saṅgahaṃ samosaraṇaṃ gacchati,",
  "tika-s0501t0:117_25": "tāni padāni kusalānīti yojanā.",
  "tika-s0501t0:118_0": "Uddānanti uddhaṃ dānaṃ rakkhaṇaṃ uddānaṃ,",
  "tika-s0501t0:118_1": "saṅgahavacananti attho.",
  "tika-s0501t0:118_2": "Uddāne avutte sati heṭṭhā vuttassa atthassa vippakiṇṇabhāvo dinno viya bhaveyya,",
  "tika-s0501t0:118_3": "tasmā vippakiṇṇabhāvassa nivāraṇatthaṃ uddānanti adhippāyo.",
  "tika-s0501t0:118_4": "Caturo ca vipallāsāti subhasukhaniccaattasaññā.",
  "tika-s0501t0:118_5": "Kilesā bhavanti ettha navapadesūti bhūmī,",
  "tika-s0501t0:118_6": "kilesānaṃ bhūmīti kilesabhūmī,",
  "tika-s0501t0:118_7": "kilesapavattanaṭṭhānāni nava padānīti vuttaṃ hoti.",
  "tika-s0501t0:119_0": "Caturo satipaṭṭhānāti asubhadukkhaaniccaanattasaññā.",
  "tika-s0501t0:119_1": "Indriyabhūmīti saddhādīnaṃ vimuttiparipācanindriyānaṃ bhūmī pavattanaṭṭhānāni samosaraṇaṭṭhānāni.",
  "tika-s0501t0:120_0": "Navahi kusalapadehi kusalapakkhā yujjanti yojīyanti,",
  "tika-s0501t0:120_1": "navahi akusalapadehi akusalapakkhā yujjanti yojīyanti.",
  "tika-s0501t0:120_2": "Navahi kusalapadehi saha kusalapakkhā yujjanti yujjantā bhavanti,",
  "tika-s0501t0:120_3": "navahi akusalapadehi saha akusalapakkhā yujjanti yujjantā bhavantīti uddesavāre vuttāvaseso saṃvaṇṇanānusārena vijānitabbo.",
  "tika-s0501t0:121_0": "Iti sattibalānurūpā racitā",
  "tika-s0501t0:122_0": "Uddesavārassa atthavibhāvanā niṭṭhitā.",
  "tika-s0501t0:123_0": "3. Niddesavāraatthavibhāvanā",
  "tika-s0501t0:124_0": "Soḷasahāraniddesavibhāvanā",
  "tika-s0501t0:125_0": "4.",
  "tika-s0501t0:125_1": "Hārādīsu samudāyassa nettippakaraṇassa uddeso uddiṭṭho,",
  "tika-s0501t0:125_2": "amhehi ca ñāto,",
  "tika-s0501t0:125_3": "“katamo niddeso”ti pucchitabbattā uddiṭṭhe hārādayo niddisituṃ “tattha saṅkhepato nettī”tiādi āraddhaṃ.",
  "tika-s0501t0:125_4": "Aṭṭhakathāyaṃ pana “evaṃ uddiṭṭhe hārādayo niddisituṃ ‘tattha saṅkhepato’tiādi āraddha”nti vuttaṃ.",
  "tika-s0501t0:125_5": "Tattha tatthāti tasmiṃ “tattha katame soḷasa hārā?",
  "tika-s0501t0:125_6": "Desanā vicayo”tiādiuddesapāṭhe.",
  "tika-s0501t0:125_7": "Saṅkhepatoti samāsato.",
  "tika-s0501t0:125_8": "Nettīti nettippakaraṇaṃ.",
  "tika-s0501t0:125_9": "Kittitāti kathitā,",
  "tika-s0501t0:125_10": "idāni niddesato kathessāmīti vuttaṃ hoti.",
  "tika-s0501t0:126_0": "1.",
  "tika-s0501t0:127_0": "“Assādādīnavatā, nissaraṇampi ca phalaṃ upāyo ca.",
  "tika-s0501t0:128_0": "Āṇattī ca bhagavato, yogīnaṃ desanāhāro”ti. –",
  "tika-s0501t0:129_0": "Gāthāyaṃ yena saṃvaṇṇanāvisesena sutte āgatā assādopi ādīnavatā ādīnavopi nissaraṇampi phalampi upāyopi",
  "tika-s0501t0:129_1": "yogīnaṃ atthāya bhagavato āṇattipi ime dhammā dassitā saṃvaṇṇitā saṃvaṇṇanāvasena ñāpitā,",
  "tika-s0501t0:129_2": "so saṃvaṇṇanāviseso desanāhāro nāmāti atthayojanā.",
  "tika-s0501t0:130_0": "Vacanatthādayo aṭṭhakathāyaṃ vitthārato vuttāva,",
  "tika-s0501t0:130_1": "tasmā kiñcimattameva kathessāmi.",
  "tika-s0501t0:130_2": "Assādīyateti assādo, ko so? Sukhaṃ,",
  "tika-s0501t0:130_3": "somanassaṃ,",
  "tika-s0501t0:130_4": "iṭṭhārammaṇabhūtā pañcupādānakkhandhā ca.",
  "tika-s0501t0:130_5": "Assādeti etāyāti vā assādo, ko so? Taṇhā,",
  "tika-s0501t0:130_6": "vipallāsā ca.",
  "tika-s0501t0:130_7": "Vipallāsavasena hi ekacce sattā aniṭṭhampi ārammaṇaṃ iṭṭhākārena assādenti.",
  "tika-s0501t0:131_0": "Ābhusaṃ kammena dīnaṃ dukkhādi hutvā vāti pavattatīti ādīnavo, dukkhādi.",
  "tika-s0501t0:131_1": "Atha vā ativiya ādīnaṃ kapaṇaṃ hutvā vāti pavattatīti ādīnavo,",
  "tika-s0501t0:131_2": "kapaṇamanusso,",
  "tika-s0501t0:131_3": "tathābhāvā ca tebhūmakā dhammā aniccatādiyogato.",
  "tika-s0501t0:132_0": "Nissarati etenāti nissaraṇaṃ,",
  "tika-s0501t0:132_1": "ariyamaggo.",
  "tika-s0501t0:132_2": "Nissaratīti vā nissaraṇaṃ, nibbānaṃ. Pi-",
  "tika-s0501t0:132_3": "saddo sampiṇḍanattho.",
  "tika-s0501t0:132_4": "Nissaraṇabhedo aṭṭhakathāyaṃ bahudhā vuttova.",
  "tika-s0501t0:133_0": "Phalati pavattatīti phalaṃ,",
  "tika-s0501t0:133_1": "desanāya phalaṃ.",
  "tika-s0501t0:133_2": "Yadipi desanā phalanipphādikā na hoti,",
  "tika-s0501t0:133_3": "tathāpi bhagavato dhammadesanaṃ sutvā puññasambhārā sambhavanti,",
  "tika-s0501t0:133_4": "puññasambhārahetuto phalaṃ pavattaṃ,",
  "tika-s0501t0:133_5": "tasmā desanāya phalaṃ nāmāti.",
  "tika-s0501t0:133_6": "Katamaṃ taṃ?",
  "tika-s0501t0:133_7": "Devamanussesu āyuvaṇṇasukhabalayasaparivāraadhipateyyaupadhisampatticakkavattisiridevarajja-",
  "tika-s0501t0:133_8": "siricatusampatticakkasīlasamādhisampadā vijjābhiññā paṭisambhidā sāvakabodhipaccekabodhisammāsambodhiyo.",
  "tika-s0501t0:134_0": "Paccayasāmaggiṃ upagantvā ayati pavattati phalaṃ etenāti upāyo, ko so?",
  "tika-s0501t0:134_1": "Ariyamaggassa pubbabhāgapaṭipadā.",
  "tika-s0501t0:134_2": "Purimā paṭipadā hi pacchimāya paṭipadāya adhigamūpāyo,",
  "tika-s0501t0:134_3": "paramparāya magganibbānādhigamassa ca upāyo.",
  "tika-s0501t0:134_4": "Keci “maggopi upāyo”ti vadanti,",
  "tika-s0501t0:134_5": "tesaṃ matena nibbānameva nissaraṇanti vuttaṃ siyā.",
  "tika-s0501t0:134_6": "“Te pahāya tare oghanti idaṃ nissaraṇa”nti pana ariyamaggassa nissaraṇabhāvaṃ vakkhati,",
  "tika-s0501t0:134_7": "tasmā kesañci vādo na gahetabbo.",
  "tika-s0501t0:135_0": "Āṇattīti āṇārahassa bhagavato veneyyānaṃ hitasiddhiyā “evaṃ sammāpaṭipattiṃ paṭipajjāhi,",
  "tika-s0501t0:135_1": "micchāpaṭipattiṃ mā paṭipajjāhī”ti vidhānaṃ āṇāṭhapanaṃ āṇatti nāma.",
  "tika-s0501t0:136_0": "Yujjanti payujjanti catusaccakammaṭṭhānabhāvanāsūti yogino, veneyyā,",
  "tika-s0501t0:136_1": "tesaṃ yogīnaṃ atthāyāti vacanasesaṃ nīharitvā yojanā kātabbā.",
  "tika-s0501t0:136_2": "Sutte āgatānaṃ sabbesaṃ assādādīnaṃ ekadesāgatānampi nīharitvā sabbesaṃ vibhajanasaṃvaṇṇanāviseso desanāhāroti niddesato gahetabbo,",
  "tika-s0501t0:136_3": "so ca vibhajanākāro desanāhāravibhaṅge āgamissatīti idha na dassitoti.",
  "tika-s0501t0:137_0": "Desanāhāraniddeso niddiṭṭho, amhehi ca ñāto, “katamo vicayahāraniddeso”ti pucchitabbattā –",
  "tika-s0501t0:138_0": "2.",
  "tika-s0501t0:139_0": "“Yaṃ pucchitañca vissajjitañca, suttassa yā ca anugīti.",
  "tika-s0501t0:140_0": "Suttassa yo pavicayo, hāro vicayoti niddiṭṭho”ti. –",
  "tika-s0501t0:141_0": "Gāthā vuttā.",
  "tika-s0501t0:141_1": "Tattha suttassa yaṃ pucchitañca yā pucchā vicayamānā ca suttassa yaṃ vissajjitañca yā vissajjanā vicayamānā ca suttassa yo padādivicayo,",
  "tika-s0501t0:141_2": "assādādivicayo ca atthi,",
  "tika-s0501t0:141_3": "te vuttappakārā vicayamānā pucchādayo yena saṃvaṇṇanāvisesena viciyanti,",
  "tika-s0501t0:141_4": "so saṃvaṇṇanāviseso vicayo hāroti niddiṭṭhoti atthayojanā kātabbā.",
  "tika-s0501t0:142_0": "Pucchīyate pucchitaṃ.",
  "tika-s0501t0:142_1": "Vissajjīyate vissajjitanti bhāvasādhanattho daṭṭhabbo,",
  "tika-s0501t0:142_2": "na kammasādhanattho.",
  "tika-s0501t0:142_3": "Tena vuttaṃ ṭīkāyaṃ “bhāvatthe toti āha –",
  "tika-s0501t0:142_4": "‘vissajjitanti vissajjanā”’ti.",
  "tika-s0501t0:143_0": "“Suttassā”ti niyamitattā saṃvaṇṇanāvasena aṭṭhakathāyaṃ āgataṃ na gahetabbanti daṭṭhabbaṃ.",
  "tika-s0501t0:143_1": "So vicayo hāro aṭṭhakathāyaṃ vuttova. Kathaṃ? –",
  "tika-s0501t0:144_0": "“Ayaṃ pucchā adiṭṭhajotanā diṭṭhasaṃsandanā vimaticchedanā anumatipucchā kathetukamyatāpucchā sattādhiṭṭhānā",
  "tika-s0501t0:144_1": "dhammādhiṭṭhānā ekādhiṭṭhānā anekādhiṭṭhānā sammutivisayā paramatthavisayā atītavisayā anāgatavisayā",
  "tika-s0501t0:144_2": "paccuppannavisayā”tiādinā pucchāvicayo veditabbo.",
  "tika-s0501t0:144_3": "“Idaṃ vissajjanaṃ ekaṃsabyākaraṇaṃ vibhajjabyākaraṇaṃ paṭipucchābyākaraṇaṃ ṭhapanaṃ sāvasesaṃ niravasesaṃ",
  "tika-s0501t0:144_4": "sauttaraṃ niruttaraṃ lokiyaṃ lokuttara”ntiādinā vissajjanavicayo.",
  "tika-s0501t0:145_0": "“Ayaṃ pucchā iminā sameti,",
  "tika-s0501t0:145_1": "etena na sametī”ti pucchitatthaṃ ānetvā,",
  "tika-s0501t0:145_2": "vicayo pubbenāparaṃ saṃsanditvā ca vicayo pubbāparavicayo.",
  "tika-s0501t0:145_3": "“Ayaṃ anugīti vuttatthasaṅgahā avuttatthasaṅgahā tadubhayatthasaṅgahā kusalatthasaṅgahā akusalatthasaṅgahā”tiādinā anugītivicayo.",
  "tika-s0501t0:145_4": "Assādādīsu sukhavedanāya “iṭṭhārammaṇānubhavanalakkhaṇā”tiādinā,",
  "tika-s0501t0:145_5": "taṇhāya “ārammaṇaggahaṇalakkhaṇā”tiādinā,",
  "tika-s0501t0:145_6": "vipallāsānaṃ “viparītaggahaṇalakkhaṇā”tiādinā,",
  "tika-s0501t0:145_7": "avasiṭṭhānaṃ tebhūmakadhammānaṃ “yathāsakalakkhaṇā”tiādinā sabbesañca dvāvīsatiyā tikesu,",
  "tika-s0501t0:145_8": "dvācattālīsādhike ca dukasate labbhamānapadavasena taṃtaṃassādatthavisesaniddhāraṇaṃ assādavicayo.",
  "tika-s0501t0:146_0": "Dukkhavedanāya “aniṭṭhānubhavanalakkhaṇā”tiādinā,",
  "tika-s0501t0:146_1": "dukkhasaccānaṃ “paṭisandhilakkhaṇā”tiādinā,",
  "tika-s0501t0:146_2": "aniccatādīnaṃ ādiantavantatāya aniccantikatāya ca “aniccā”tiādinā sabbesañca lokiyadhammānaṃ saṃkilesabhāgiyahānabhāgiyatādivasena",
  "tika-s0501t0:146_3": "ādīnavavuttiyā okāraniddhāraṇena ādīnavavicayo.",
  "tika-s0501t0:146_4": "Nissaraṇapade ariyamaggassa āgamanato kāyānupassanādipubbabhāgapaṭipadāvibhāgavisesaniddhāraṇavasena,",
  "tika-s0501t0:146_5": "nibbānassa yathāvuttapariyāyavibhāgavisesaniddhāraṇavasenāti evaṃ nissaraṇavicayo.",
  "tika-s0501t0:146_6": "Phalādīnaṃ taṃtaṃsuttadesanāya sādhetabbaphalassa tadupāyassa tattha tattha suttavidhivacanassa ca vibhāganiddhāraṇavasena vicayo veditabbo.",
  "tika-s0501t0:146_7": "Evaṃ padapucchāvissajjanapucchāpubbāparānugītīnaṃ,",
  "tika-s0501t0:146_8": "assādādīnañca visesaniddhāraṇavaseneva vicayalakkhaṇo “vicayo hāro”ti veditabboti –",
  "tika-s0501t0:147_0": "Evaṃ vuttova.",
  "tika-s0501t0:148_0": "Vissajjanaviseso pana ṭīkāyaṃ vutto. Kathaṃ? –",
  "tika-s0501t0:149_0": "“Cakkhu anicca”nti puṭṭhe “āma,",
  "tika-s0501t0:149_1": "cakkhu aniccamevā”ti ekantato vissajjanaṃ ekaṃsabyākaraṇaṃ,",
  "tika-s0501t0:149_2": "“aññindriyaṃ bhāvetabbaṃ,",
  "tika-s0501t0:149_3": "sacchikātabbañcā”ti puṭṭhe “maggapariyāpannaṃ bhāvetabbaṃ,",
  "tika-s0501t0:149_4": "phalapariyāpannaṃ sacchikātabba”nti vibhajitvā vissajjanaṃ vibhajjabyākaraṇaṃ,",
  "tika-s0501t0:149_5": "“aññindriyaṃ kusala”nti puṭṭhe “kiṃ anavajjaṭṭho kusalattho,",
  "tika-s0501t0:149_6": "udāhu sukhavipākaṭṭho”ti paṭipucchitvā vissajjanaṃ paṭipucchābyākaraṇaṃ,",
  "tika-s0501t0:149_7": "“sassato attā,",
  "tika-s0501t0:149_8": "asassato vā”ti vutte “abyākatameta”ntiādinā avissajjanaṃ ṭhapanaṃ,",
  "tika-s0501t0:149_9": "“kiṃ panete ‘kusalā’ti vā ‘dhammā’ti vā ekatthā,",
  "tika-s0501t0:149_10": "udāhu nānatthā”ti idaṃ pucchanaṃ sāvasesaṃ.",
  "tika-s0501t0:149_11": "Vissajjanassa pana sāvasesato veneyyajjhāsayavasena desanāyaṃ veditabbā.",
  "tika-s0501t0:149_12": "Apāṭihīrakaṃ sauttaraṃ sappāṭihīrakaṃ niruttaraṃ,",
  "tika-s0501t0:149_13": "sesaṃ vicayahāraniddese suviññeyyamevāti –",
  "tika-s0501t0:150_0": "Vuttova.",
  "tika-s0501t0:150_1": "Saṃvaṇṇanāsu vutto attho anākulo pākaṭo yatipotehi viññāto,",
  "tika-s0501t0:150_2": "so sabbattha amhehi na vibhattoti daṭṭhabbo.",
  "tika-s0501t0:151_0": "Vicayahāraniddeso niddiṭṭho, amhehi ca ñāto, “katamo yuttihāraniddeso”ti pucchitabbattā –",
  "tika-s0501t0:152_0": "3.",
  "tika-s0501t0:153_0": "“Sabbesaṃ hārānaṃ, yā bhūmī yo ca gocaro tesaṃ.",
  "tika-s0501t0:154_0": "Yuttāyuttaparikkhā, hāro yuttīti niddiṭṭho”ti. –",
  "tika-s0501t0:155_0": "Gāthā vuttā.",
  "tika-s0501t0:155_1": "Tattha sabbesaṃ soḷasannaṃ hārānaṃ yā bhūmi pavattanaṭṭhānabhūtaṃ byañjanaṃ,",
  "tika-s0501t0:155_2": "yo gocaro suttattho ca atthi,",
  "tika-s0501t0:155_3": "tesaṃ bhūmisaṅkhātabyañjanagocarasaṅkhātasuttatthānaṃ yā yuttāyuttaparikkhā yuttāyuttīnaṃ vicāraṇā saṃvaṇṇanā katā,",
  "tika-s0501t0:155_4": "so yuttiayuttiparikkhāvicāraṇasaṅkhāto saṃvaṇṇanāviseso “yutti hāro”ti niddiṭṭhoti atthayojanā.",
  "tika-s0501t0:156_0": "Tesaṃ hārānaṃ bhūmibhūtassa sutte āgatassa byañjanassa yuttibhāvo duvidho sabhāvaniruttibhāvo,",
  "tika-s0501t0:156_1": "adhippetatthavācakabhāvo ca.",
  "tika-s0501t0:156_2": "Gocarabhūtassa pana sutte āgatassa yuttibhāvo suttavinayadhammatāhi avilomanaṃ.",
  "tika-s0501t0:156_3": "Ayuttibhāvo vuttavipariyāyena gahetabbo.",
  "tika-s0501t0:157_0": "Yuttihāraniddeso niddiṭṭho, amhehi ca ñāto, “katamo padaṭṭhānahāraniddeso”ti pucchitabbattā –",
  "tika-s0501t0:158_0": "4.",
  "tika-s0501t0:159_0": "“Dhammaṃ deseti jino, tassa ca dhammassa yaṃ padaṭṭhānaṃ.",
  "tika-s0501t0:160_0": "Iti yāva sabbadhammā, eso hāro padaṭṭhāno”ti. –",
  "tika-s0501t0:161_0": "Gāthā vuttā.",
  "tika-s0501t0:161_1": "Tattha dhammanti yaṃ kiñci kusalādidhammaṃ sutte jino deseti,",
  "tika-s0501t0:161_2": "tassa sutte jinena desitassa kusalādidhammassa yañca padaṭṭhānaṃ niddhāretabbaṃ,",
  "tika-s0501t0:161_3": "taṃ taṃ padaṭṭhānañcāti evaṃ vuttanayena yāva yattakā sabbe dhammā sutte jinena desitā,",
  "tika-s0501t0:161_4": "tattakānaṃ sabbesaṃ dhammānaṃ yañca padaṭṭhānaṃ niddhāretabbaṃ,",
  "tika-s0501t0:161_5": "tassa ca padaṭṭhānassa yañca padaṭṭhānaṃ niddhāretabbaṃ,",
  "tika-s0501t0:161_6": "taṃ taṃ padaṭṭhānañca,",
  "tika-s0501t0:161_7": "iti evaṃ vuttanayena yāva yattakā sabbe padaṭṭhānadhammā niddhāretabbāva,",
  "tika-s0501t0:161_8": "tattakāni sabbāni dhammapadaṭṭhānāni yathānurūpaṃ niddhāretvā yena saṃvaṇṇanāvisesena kathitāni,",
  "tika-s0501t0:161_9": "eso saṃvaṇṇanāviseso “padaṭṭhāno hāro”ti niddiṭṭhoti atthayojanā.",
  "tika-s0501t0:162_0": "Sutte desitakusaladhammassa yonisomanasikārasaddhammassavanasappurisūpanissayādi padaṭṭhānaṃ,",
  "tika-s0501t0:162_1": "sutte desitaakusaladhammassa ayonisomanasikāraasaddhammassavanaasappurisūpanissayādi padaṭṭhānaṃ,",
  "tika-s0501t0:162_2": "abyākatassa dhammassa yathārahaṃ kusalākusalābyākatā padaṭṭhānantiādinā niddhāretabbanti.",
  "tika-s0501t0:163_0": "Padaṭṭhānahāraniddeso niddiṭṭho, amhehi ca ñāto, “katamo lakkhaṇahāraniddeso”ti pucchitabbattā –",
  "tika-s0501t0:164_0": "5.",
  "tika-s0501t0:165_0": "“Vuttamhi ekadhamme, ye dhammā ekalakkhaṇā keci.",
  "tika-s0501t0:166_0": "Vuttā bhavanti sabbe, so hāro lakkhaṇo nāmā”ti. –",
  "tika-s0501t0:167_0": "Gāthā vuttā.",
  "tika-s0501t0:167_1": "Tattha ekadhamme sutte bhagavatā vuttamhi,",
  "tika-s0501t0:167_2": "aṭṭhakathāyaṃ niddhārite vā sati tena dhammena ye keci dhammā ekalakkhaṇā bhavanti,",
  "tika-s0501t0:167_3": "sabbe te dhammā sutte sarūpato avuttāpi samānalakkhaṇatāya saṃvaṇṇetabbabhāvena ānetvā yena saṃvaṇṇanāvisesena vuttā bhavanti,",
  "tika-s0501t0:167_4": "so saṃvaṇṇanāviseso “lakkhaṇo nāma hāro”ti niddiṭṭhoti atthayojanā.",
  "tika-s0501t0:168_0": "Ekaṃ samānaṃ lakkhaṇaṃ etesanti ekalakkhaṇā,",
  "tika-s0501t0:168_1": "samānalakkhaṇā,",
  "tika-s0501t0:168_2": "sahacāritāya vā samānakiccatāya vā samānahetutāya vā samānaphalatāya vā samānārammaṇatāya vā avuttāpi niddhāritāti. Kathaṃ? –",
  "tika-s0501t0:168_3": "“Nānattakāyānānattasaññino,",
  "tika-s0501t0:168_4": "nānattasaññānaṃ amanasikārā”tiādīsu sahacāritāya saññāya sahagatā dhammā niddhāritā.",
  "tika-s0501t0:168_5": "“Dadaṃ mittāni ganthatī”tiādīsu samānakiccatā,",
  "tika-s0501t0:168_6": "piyavacanaatthacariyā samānatthatāpi niddhāritā,",
  "tika-s0501t0:168_7": "“phassapaccayā vedanā”tiādīsu samānahetutāya saññādayopi niddhāritā,",
  "tika-s0501t0:168_8": "“avijjāpaccayā saṅkhārā”tiādīsu samānaphalatāya taṇhupādānādayopi niddhāritā,",
  "tika-s0501t0:168_9": "“rūpaṃ assādeti abhinandati,",
  "tika-s0501t0:168_10": "taṃ ārabbha rāgo uppajjatī”tiādīsu samānārammaṇatāya taṃsampayuttā vedanādayopi niddhāritā,",
  "tika-s0501t0:168_11": "niddhāretvā vattabbāti atthoti.",
  "tika-s0501t0:168_12": "Vitthāro vibhaṅgavāre āgamissati.",
  "tika-s0501t0:169_0": "Lakkhaṇo hāro niddiṭṭho, amhehi ca ñāto, “katamo catubyūho hāro”ti pucchitabbattā –",
  "tika-s0501t0:170_0": "6.",
  "tika-s0501t0:171_0": "“Neruttamadhippāyo, byañjanamatha desanānidānañca;",
  "tika-s0501t0:172_0": "Pubbāparānusandhī, eso hāro catubyūho”ti. –",
  "tika-s0501t0:173_0": "Gāthā vuttā.",
  "tika-s0501t0:173_1": "Tattha neruttaṃ suttapadanibbacanañca buddhānaṃ tassa tassa suttassa desakānaṃ,",
  "tika-s0501t0:173_2": "sāvakānaṃ vā adhippāyo ca atthabyañjanena byañjanamukhena desanānidānañca pubbāparena anusandhi ca ete",
  "tika-s0501t0:173_3": "niruttādayo yena saṃvaṇṇanāvisesena vibhāvīyanti,",
  "tika-s0501t0:173_4": "eso saṃvaṇṇanāviseso “catubyūho hāro”ti niddiṭṭho.",
  "tika-s0501t0:173_5": "Desanāpavattinimittaṃ desakassa ajjhāsayādi desanānidānaṃ nāma.",
  "tika-s0501t0:173_6": "Catubyūhahārassa bahuvisayattā vibhaṅge lakkhaṇasampattiṃ katvā kathayissāma.",
  "tika-s0501t0:174_0": "Catubyūhahāraniddeso niddiṭṭho, amhehi ca ñāto, “katamo āvaṭṭahāraniddeso”ti pucchitabbattā –",
  "tika-s0501t0:175_0": "7.",
  "tika-s0501t0:176_0": "“Ekamhi padaṭṭhāne, pariyesati sesakaṃ padaṭṭhānaṃ;",
  "tika-s0501t0:177_0": "Āvaṭṭati paṭipakkhe, āvaṭṭo nāma so hāro”ti. –",
  "tika-s0501t0:178_0": "Gāthā vuttā.",
  "tika-s0501t0:178_1": "Tattha parakkamadhātuādīnaṃ padaṭṭhāne ekamhi ārambhadhātuādike desanāruḷhe sati visabhāgatāya vā sesakaṃ padaṭṭhānaṃ pariyesati,",
  "tika-s0501t0:178_2": "desanāya sarūpato aggahaṇena vā sesakaṃ padaṭṭhānaṃ pariyesati,",
  "tika-s0501t0:178_3": "yena saṃvaṇṇanāvisesena pariyesitvā yojento desanaṃ pamādādīnaṃ padaṭṭhānabhūte kosajjādike paṭipakkhe āvaṭṭati āvaṭṭāpeti,",
  "tika-s0501t0:178_4": "so saṃvaṇṇanāviseso “āvaṭṭo hāro nāmā”ti niddiṭṭhoti atthayojanā.",
  "tika-s0501t0:179_0": "“Paṭipakkhe”ti idaṃ nidassanamattaṃ,",
  "tika-s0501t0:179_1": "sesepi sabhāge āvaṭṭanato.",
  "tika-s0501t0:179_2": "Na hi ārambhadhātuādike desanāruḷhe sati tappaṭipakkhe kosajjādikeyeva desanaṃ āvaṭṭeti,",
  "tika-s0501t0:179_3": "atha kho avasesavīriyārambhādikepi desanaṃ āvaṭṭetīti.",
  "tika-s0501t0:180_0": "Āvaṭṭahāraniddeso niddiṭṭho, amhehi ca ñāto, “katamo vibhattihāraniddeso”ti pucchitabbattā –",
  "tika-s0501t0:181_0": "8.",
  "tika-s0501t0:182_0": "“Dhammañca padaṭṭhānaṃ, bhūmiñca vibhajate ayaṃ hāro.",
  "tika-s0501t0:183_0": "Sādhāraṇe asādhāraṇe ca neyyo vibhattī”ti. –",
  "tika-s0501t0:184_0": "Gāthā vuttā.",
  "tika-s0501t0:184_1": "Tattha kusalādivasena anekavidhaṃ sabhāvadhammañca dānasīlādipadaṭṭhānañca “dassanabhūmi bhāvanābhūmī”ti",
  "tika-s0501t0:184_2": "evamādikaṃ bhūmiñca sādhāraṇe ca asādhāraṇe ca yena saṃvaṇṇanāvisesena vibhajate,",
  "tika-s0501t0:184_3": "so saṃvaṇṇanāviseso “vibhatti hāro”ti neyyoti atthayojanā.",
  "tika-s0501t0:185_0": "“Imasmiṃ sutte vuttā kusalā vāsanābhāgiyā,",
  "tika-s0501t0:185_1": "imasmiṃ sutte vuttā kusalā nibbedhabhāgiyā”tyādinā,",
  "tika-s0501t0:185_2": "“imasmiṃ sutte vuttā akusalā kilesabhāgiyā”tyādinā dhammañca,",
  "tika-s0501t0:185_3": "“idaṃ sīlaṃ imassa mahaggatavisesassa padaṭṭhānaṃ,",
  "tika-s0501t0:185_4": "idaṃ sīlaṃ idaṃ jhānaṃ imassa lokuttarassa padaṭṭhāna”ntyādinā padaṭṭhānañca,",
  "tika-s0501t0:185_5": "“dassanapahātabbassa puthujjano bhūmi,",
  "tika-s0501t0:185_6": "bhāvanāpahātabbassa sotāpannādayo bhūmi”tyādinā bhūmiñca,",
  "tika-s0501t0:185_7": "“kāmarāgabyāpādā puthujjanasotāpannānaṃ sādhāraṇā”tyādinā sādhāraṇe ca,",
  "tika-s0501t0:185_8": "“kāmarāgabyāpādā anāgāmiarahantānaṃ asādhāraṇā”tyādinā asādhāraṇe ca yena vibhajati,",
  "tika-s0501t0:185_9": "so vibhatti hāro nāmātiādinā vitthāretvā vibhajanākāro gahetabbo.",
  "tika-s0501t0:186_0": "Vibhattihāraniddeso niddiṭṭho, amhehi ca ñāto, “katamo parivattanahāraniddeso”ti pucchitabbattā –",
  "tika-s0501t0:187_0": "9.",
  "tika-s0501t0:188_0": "“Kusalākusale dhamme, niddiṭṭhe bhāvite pahīne ca.",
  "tika-s0501t0:189_0": "Parivattati paṭipakkhe, hāro parivattano nāmā”ti. –",
  "tika-s0501t0:190_0": "Gāthā vuttā.",
  "tika-s0501t0:190_1": "Tattha sutte bhāvite bhāvitabbe kusale anavajjadhamme niddiṭṭhe kathite,",
  "tika-s0501t0:190_2": "saṃvaṇṇite vā pahīne pahātabbe akusale sāvajjadhamme niddiṭṭhe kathite,",
  "tika-s0501t0:190_3": "saṃvaṇṇite vā tesaṃ dhammānaṃ paṭipakkhe viparītadhamme yena saṃvaṇṇanāvisesena parivattati parivatteti,",
  "tika-s0501t0:190_4": "so saṃvaṇṇanāviseso “parivattano hāro nāmā”ti veditabboti atthayojanā.",
  "tika-s0501t0:191_0": "“Sammādiṭṭhissa purisapuggalassa micchādiṭṭhi nijjiṇṇā bhavatī”tiādinā ca “yassa vā pāṇātipātā paṭiviratassa",
  "tika-s0501t0:191_1": "pāṇātipāto pahīno”tiādinā ca “bhuñjitabbā kāmā …pe…",
  "tika-s0501t0:191_2": "kāmehi veramaṇī tesaṃ adhammo”tiādinā ca paṭipakkhe parivattanabhāvaṃ vibhaṅgavāre vakkhatīti na vitthāritā.",
  "tika-s0501t0:192_0": "Parivattanahāraniddeso niddiṭṭho, amhehi ca ñāto, “katamo vevacanahāraniddeso”ti pucchitabbattā –",
  "tika-s0501t0:193_0": "10.",
  "tika-s0501t0:194_0": "“Vevacanāni bahūni tu, sutte vuttāni ekadhammassa.",
  "tika-s0501t0:195_0": "Yo jānāti suttavidū, vevacano nāma so hāro”ti. –",
  "tika-s0501t0:196_0": "Gāthā vuttā.",
  "tika-s0501t0:196_1": "Tattha ekadhammassa padatthassa sutte vuttāni tu vuttāni eva,",
  "tika-s0501t0:196_2": "bahūni tu bahūni eva vevacanāni yena saṃvaṇṇanāvisesena yo suttavidū jānāti,",
  "tika-s0501t0:196_3": "jānitvā ekasmiṃyeva padatthe yojeti,",
  "tika-s0501t0:196_4": "tassa suttaviduno so saṃvaṇṇanāviseso “vevacano nāma hāro”ti niddiṭṭhoti atthayojanā.",
  "tika-s0501t0:197_0": "Ettha ca yo so-",
  "tika-s0501t0:197_1": "saddā asamānatthā ca hontīti “yo suttavidū”ti vatvā “so saṃvaṇṇanāviseso”ti vuttanti.",
  "tika-s0501t0:197_2": "“Bhagavā”ti padassa ekasmiṃyeva atthe bhagavati “arahaṃ sammāsambuddho vijjācaraṇasampanno sugato lokavidū",
  "tika-s0501t0:197_3": "anuttaro purisadammasārathi satthā devamanussānaṃ buddho bhagavā,",
  "tika-s0501t0:197_4": "phalanipphattigato vesārajjappatto adhigatapaṭisambhido catuyogavippahīno agatigamanavītivatto uddhaṭasallo",
  "tika-s0501t0:197_5": "niruḷhavaṇo madditakaṇṭako nibbāpitapariyuṭṭhāno bandhanātīto ganthaviniveṭhano ajjhāsayavītivatto bhinnandhakāro",
  "tika-s0501t0:197_6": "cakkhumā lokadhammasamatikkanto anurodhavirodhavippayutto iṭṭhāniṭṭhesu dhammesu asaṅkhepagato bandhanātivatto",
  "tika-s0501t0:197_7": "ṭhapitasaṅgāmo abhikkantataro ukkādharo ālokakaro pajjotakaro tamonudo raṇañjaho aparimāṇavaṇṇo appameyyavaṇṇo",
  "tika-s0501t0:197_8": "asaṅkheyyavaṇṇo ābhaṅkaro pabhaṅkaro dhammobhāsapajjotakaro”ti evamādīni bahūni vevacanāni yojitāni.",
  "tika-s0501t0:197_9": "Vitthāro vibhaṅgavāre āgamissati.",
  "tika-s0501t0:198_0": "Vevacanahāraniddeso niddiṭṭho, amhehi ca ñāto, “katamo paññattihāraniddeso”ti pucchitabbattā –",
  "tika-s0501t0:199_0": "11.",
  "tika-s0501t0:200_0": "“Ekaṃ bhagavā dhammaṃ, paññattīhi vividhāhi deseti.",
  "tika-s0501t0:201_0": "So ākāro ñeyyo, paññattī nāma so hāro”ti. –",
  "tika-s0501t0:202_0": "Gāthā vuttā.",
  "tika-s0501t0:202_1": "Tattha bhagavā ekaṃ khandhādidhammaṃ vividhāhi nikkhepappabhavapaññattādīhi paññattīhi yena paññāpetabbākārena deseti,",
  "tika-s0501t0:202_2": "so paññāpetabbākāro yena saṃvaṇṇanāvisesena vibhāvito,",
  "tika-s0501t0:202_3": "so saṃvaṇṇanāviseso “paññatti hāro nāmā”ti ñeyyoti atthayojanā.",
  "tika-s0501t0:203_0": "Tattha vividhāhi paññattīhi nikkhepapaññattipabhavapaññattipariññāpaññattipahānapaññatti-",
  "tika-s0501t0:203_1": "bhāvanāpaññattisacchikiriyāpaññattinirodhapaññattinibbidāpaññattīti evamādipaññattīhi ekapadatthasseva",
  "tika-s0501t0:203_2": "paññāpetabbākāravibhāvanālakkhaṇo saṃvaṇṇanāviseso paññatti hāro nāmāti.",
  "tika-s0501t0:204_0": "Tattha “idaṃ dukkha”nti ayaṃ paññatti pañcannaṃ khandhānaṃ,",
  "tika-s0501t0:204_1": "channaṃ dhātūnaṃ,",
  "tika-s0501t0:204_2": "aṭṭhārasannaṃ dhātūnaṃ,",
  "tika-s0501t0:204_3": "dvādasannaṃ āyatanānaṃ,",
  "tika-s0501t0:204_4": "dasannaṃ indriyānaṃ nikkhepapaññatti.",
  "tika-s0501t0:205_0": "“Kabaḷīkāre ce,",
  "tika-s0501t0:205_1": "bhikkhave,",
  "tika-s0501t0:205_2": "āhāre atthi rāgo,",
  "tika-s0501t0:205_3": "atthi nandī,",
  "tika-s0501t0:205_4": "atthi taṇhā,",
  "tika-s0501t0:205_5": "patiṭṭhitaṃ tattha viññāṇaṃ viruḷhaṃ.",
  "tika-s0501t0:205_6": "Yattha patiṭṭhitaṃ viññāṇaṃ viruḷhaṃ,",
  "tika-s0501t0:205_7": "atthi tattha nāmarūpassa avakkanti.",
  "tika-s0501t0:205_8": "Yattha atthi nāmarūpassa avakkanti,",
  "tika-s0501t0:205_9": "atthi tattha saṅkhārānaṃ vuddhī”ti evamādi pabhavapaññatti dukkhassa ca samudayassa cāti.",
  "tika-s0501t0:206_0": "“Kabaḷīkāre ce,",
  "tika-s0501t0:206_1": "bhikkhave,",
  "tika-s0501t0:206_2": "āhāre natthi rāgo,",
  "tika-s0501t0:206_3": "natthi nandī,",
  "tika-s0501t0:206_4": "natthi taṇhā”ti evamādi pariññāpaññatti dukkhassa,",
  "tika-s0501t0:206_5": "“pahānapaññatti samudayassa,",
  "tika-s0501t0:206_6": "bhāvanāpaññatti maggassa,",
  "tika-s0501t0:206_7": "sacchikiriyāpaññatti nirodhassā”ti ca “nikkhepapaññatti sutamayiyā paññāya,",
  "tika-s0501t0:206_8": "sacchikiriyāpaññatti anaññātaññassāmītindriyassa,",
  "tika-s0501t0:206_9": "pavattanāpaññatti dhammacakkassā”ti evamādivitthāro vibhaṅge āgamissatīti.",
  "tika-s0501t0:207_0": "Paṇṇattihāraniddeso niddiṭṭho, amhehi ca ñāto, “katamo otaraṇahāraniddeso”ti pucchitabbattā –",
  "tika-s0501t0:208_0": "12.",
  "tika-s0501t0:209_0": "“Yo ca paṭiccuppādo, indriyakhandhā ca dhātuāyatanā.",
  "tika-s0501t0:210_0": "Etehi otarati yo, otaraṇo nāma so hāro”ti. –",
  "tika-s0501t0:211_0": "Gāthā vuttā.",
  "tika-s0501t0:211_1": "Tattha yo paṭiccasamuppādo ca ye indriyakhandhā ca yāni dhātuāyatanāni ca yena saṃvaṇṇanāvisesena niddhāritāni,",
  "tika-s0501t0:211_2": "etehi paṭiccasamuppādādindriyakhandhadhātāyatanehi,",
  "tika-s0501t0:211_3": "sutte āgatapadatthamukhena niddhāriyamānehi ca yo saṃvaṇṇanāviseso otarati ogāhati paṭiccasamuppādādike tattha vācakavasena,",
  "tika-s0501t0:211_4": "tattha ñāpakavasena vā anupavisati,",
  "tika-s0501t0:211_5": "so saṃvaṇṇanāviseso otaraṇo hāro nāmāti atthayojanā.",
  "tika-s0501t0:212_0": "Tattha indriyakhandhāti indriyāni ca khandhā cāti indriyakhandhā.",
  "tika-s0501t0:212_1": "Dhātuāyatanāti dhātuyo ca āyatanāni ca dhātuāyatanā.",
  "tika-s0501t0:212_2": "Kathaṃ otaraṇo?",
  "tika-s0501t0:212_3": "“Uddhaṃ adho sabbadhi vippamutto”tiādi pāṭho.",
  "tika-s0501t0:213_0": "Uddhanti rūpadhātu ca arūpadhātu ca.",
  "tika-s0501t0:213_1": "Adhoti kāmadhātu.",
  "tika-s0501t0:213_2": "Sabbadhi vippamuttoti tedhātuke ayaṃ asekkhāvimutti.",
  "tika-s0501t0:213_3": "Tāniyeva asekkhāni pañcindriyāni,",
  "tika-s0501t0:213_4": "ayaṃ indriyehi otaraṇā.",
  "tika-s0501t0:214_0": "Tāniyeva asekkhāni pañcindriyāni vijjā,",
  "tika-s0501t0:214_1": "vijjuppādā avijjānirodho…pe…",
  "tika-s0501t0:214_2": "dukkhakkhandhassa nirodho hoti,",
  "tika-s0501t0:214_3": "ayaṃ paṭiccasamuppādehi otaraṇā.",
  "tika-s0501t0:215_0": "Tāniyeva asekkhāni pañcindriyāni tīhi khandhehi saṅgahitāni sīlakkhandhena samādhikkhandhena paññākkhandhena,",
  "tika-s0501t0:215_1": "ayaṃ khandhehi otaraṇā.",
  "tika-s0501t0:216_0": "Tāniyeva asekkhāni pañcindriyāni saṅkhārapariyāpannāni ye saṅkhārā anāsavā,",
  "tika-s0501t0:216_1": "no ca bhavaṅgā,",
  "tika-s0501t0:216_2": "te saṅkhārā dhammadhātusaṅgahitā,",
  "tika-s0501t0:216_3": "ayaṃ dhātūhi otaraṇā.",
  "tika-s0501t0:217_0": "Sā dhammadhātu dhammāyatanapariyāpannā,",
  "tika-s0501t0:217_1": "yaṃ āyatanaṃ anāsavaṃ,",
  "tika-s0501t0:217_2": "no ca bhavaṅgaṃ,",
  "tika-s0501t0:217_3": "ayaṃ āyatanehi otaraṇāti evamādīhi vibhaṅge āgamissatīti.",
  "tika-s0501t0:218_0": "Otaraṇahāraniddeso niddiṭṭho, amhehi ca ñāto, “katamo sodhanahāraniddeso”ti pucchitabbattā –",
  "tika-s0501t0:219_0": "13.",
  "tika-s0501t0:220_0": "“Vissajjitamhi pañhe, gāthāyaṃ pucchitā yamārabbha.",
  "tika-s0501t0:221_0": "Suddhāsuddhaparikkhā, hāro so sodhano nāmā”ti. –",
  "tika-s0501t0:222_0": "Gāthā vuttā.",
  "tika-s0501t0:222_1": "Tattha tissaṃ gāthāyaṃ āruḷhe pañhe ñātumicchite atthe bhagavatā vissajjanagāthāyaṃ vissajjitamhi yaṃ",
  "tika-s0501t0:222_2": "suttatthaṃ ārabbha adhikicca sā gāthā pucchitā pucchanatthāya ṭhapitā,",
  "tika-s0501t0:222_3": "tassa suttatthassa yena saṃvaṇṇanāvisesena suddhāsuddhaparikkhā vicāraṇā bhave,",
  "tika-s0501t0:222_4": "so saṃvaṇṇanāviseso sodhano hāro nāmāti atthayojanā.",
  "tika-s0501t0:223_0": "Kathaṃ?",
  "tika-s0501t0:223_1": "“Avijjāya nivuto loko”ti padaṃ sodhitaṃ,",
  "tika-s0501t0:223_2": "ārambho na sodhito.",
  "tika-s0501t0:223_3": "“Vivicchā pamādā nappakāsatī”ti padaṃ sodhitaṃ,",
  "tika-s0501t0:223_4": "ārambho na sodhito.",
  "tika-s0501t0:223_5": "“Jappābhilepanaṃ brūmī”ti padaṃ sodhitaṃ,",
  "tika-s0501t0:223_6": "ārambho na sodhito.",
  "tika-s0501t0:223_7": "“Dukkhamassa mahabbhaya”nti padañca sodhitaṃ,",
  "tika-s0501t0:223_8": "ārambho ca sodhitoti.",
  "tika-s0501t0:223_9": "Evaṃ padādīnaṃ sodhitāsodhitabhāvavicāro hāro sodhano nāma.",
  "tika-s0501t0:223_10": "Vitthārato pana vibhaṅge āgamissatīti.",
  "tika-s0501t0:224_0": "Sodhanahāraniddeso niddiṭṭho, amhehi ca ñāto, “katamo adhiṭṭhānahāraniddeso”ti pucchitabbattā –",
  "tika-s0501t0:225_0": "14.",
  "tika-s0501t0:226_0": "“Ekattatāya dhammā, yepi ca vemattatāya niddiṭṭhā.",
  "tika-s0501t0:227_0": "Te na vikappayitabbā, eso hāro adhiṭṭhāno”ti. –",
  "tika-s0501t0:228_0": "Gāthā vuttā.",
  "tika-s0501t0:228_1": "Tattha ye dukkhasaccādayo dhammā ekattatāya sāmaññenapi ca vemattatāya visesenapi niddiṭṭhā,",
  "tika-s0501t0:228_2": "yena saṃvaṇṇanāvisesena niddiṭṭhā dukkhasaccādayo dhammā na vikappayitabbā sāmaññavisesakappanāya vohārabhāvena anavaṭṭhānato,",
  "tika-s0501t0:228_3": "kāladisāvisesādīnaṃ viya apekkhāsiddhito ca,",
  "tika-s0501t0:228_4": "eso saṃvaṇṇanāviseso adhiṭṭhāno hāroti atthayojanā.",
  "tika-s0501t0:229_0": "Tattha ekattatāyāti ekassa samānassa bhāvo ekattaṃ,",
  "tika-s0501t0:229_1": "ekattameva ekattatā, tāya.",
  "tika-s0501t0:229_2": "Ekasaddo cettha samānatthavācako,",
  "tika-s0501t0:229_3": "na saṅkhyāvācakoti.",
  "tika-s0501t0:229_4": "Vemattatāyāti visiṭṭhā mattā vimattā,",
  "tika-s0501t0:229_5": "vimattā eva vemattaṃ,",
  "tika-s0501t0:229_6": "vemattassa bhāvo vemattatā, tāya.",
  "tika-s0501t0:229_7": "Yathā hi “ajja sve”ti vuccamānā kālavisesā anavaṭṭhitā bhavanti,",
  "tika-s0501t0:229_8": "“purimā disā,",
  "tika-s0501t0:229_9": "pacchimā disā”ti vuccamānā disāvisesā,",
  "tika-s0501t0:229_10": "evaṃ sāmaññavisesā ca atthassa sabhāvāti.",
  "tika-s0501t0:229_11": "Tathā hi “idaṃ dukkha”nti vuccamānaṃ jātiādiṃ apekkhāya sāmaññaṃ samānampi saccāpekkhāya viseso hoti.",
  "tika-s0501t0:229_12": "Esa nayo samudayasaccādīsupīti.",
  "tika-s0501t0:229_13": "“Dukkha”nti ekattatā.",
  "tika-s0501t0:229_14": "“Jāti dukkhā,",
  "tika-s0501t0:229_15": "jarā dukkhā,",
  "tika-s0501t0:229_16": "maraṇaṃ dukkha”nti evamādi vemattatā.",
  "tika-s0501t0:229_17": "“Dukkhasamudayo”ti ekattatā,",
  "tika-s0501t0:229_18": "“taṇhā ponobhavikā nandīrāgasahagatā”ti evamādi vemattatāti evamādi vitthāro vibhaṅge āgamissatīti.",
  "tika-s0501t0:230_0": "Adhiṭṭhānahāraniddeso niddiṭṭho, amhehi ca ñāto, “katamo parikkhārahāraniddeso”ti pucchitabbattā –",
  "tika-s0501t0:231_0": "15.",
  "tika-s0501t0:232_0": "“Ye dhammā yaṃ dhammaṃ, janayantippaccayā paramparato.",
  "tika-s0501t0:233_0": "Hetumavakaḍḍhayitvā, eso hāro parikkhāro”ti. –",
  "tika-s0501t0:234_0": "Gāthā vuttā.",
  "tika-s0501t0:234_1": "Tattha avijjādikā ye paccayadhammā saṅkhārādikaṃ yaṃ phaladhammaṃ paccayā sahajātapaccayena paramparato paramparapaccayabhāvena janayanti,",
  "tika-s0501t0:234_2": "tassa saṅkhārādiphalassa paccayaṃ parikkhārabhūtaṃ purimuppannaṃ avijjādikaṃ asādhāraṇaṃ janakaṃ hetuṃ,",
  "tika-s0501t0:234_3": "ayonisomanasikārādikaṃ sādhāraṇaṃ paccayahetuñca avakaḍḍhayitvā suttato niddhāretvā yo saṃvaṇṇanāviseso parikkhārasaṃvaṇṇanābhāvena pavatto,",
  "tika-s0501t0:234_4": "eso saṃvaṇṇanāviseso parikkhāro hāro nāmāti atthayojanā.",
  "tika-s0501t0:234_5": "Avijjādayo hi avijjādīnaṃ asādhāraṇahetū bhavanti,",
  "tika-s0501t0:234_6": "ayonisomanasikārādayo sādhāraṇapaccayā. Tenāha –",
  "tika-s0501t0:234_7": "“asādhāraṇalakkhaṇo hetu,",
  "tika-s0501t0:234_8": "sādhāraṇalakkhaṇo paccayo”ti,",
  "tika-s0501t0:234_9": "“avijjā avijjāya hetu,",
  "tika-s0501t0:234_10": "ayonisomanasikāro paccayo”tiādikaṃ vibhaṅgavacanañca.",
  "tika-s0501t0:235_0": "Parikkhārahāraniddeso niddiṭṭho, amhehi ca ñāto, “katamo samāropanahāraniddeso”ti pucchitabbattā –",
  "tika-s0501t0:236_0": "16.",
  "tika-s0501t0:237_0": "“Ye dhammā yaṃmūlā, ye cekatthā pakāsitā muninā.",
  "tika-s0501t0:238_0": "Te samāropayitabbā, esa samāropano hāro”ti. –",
  "tika-s0501t0:239_0": "Gāthā vuttā.",
  "tika-s0501t0:239_1": "Tattha ye sīlādayo dhammā yaṃmūlā yesaṃ samādhiādīnaṃ mūlā,",
  "tika-s0501t0:239_2": "te sīlādayo dhammā tesaṃ samādhiādīnaṃ padaṭṭhānabhāvena saṃvaṇṇanāvisesena samāropayitabbā,",
  "tika-s0501t0:239_3": "ye ca rāgavirāgacetovimuttisekkhaphalakāmadhātusamatikkamanādisaddā anāgāmiphalatthatāya ekatthā samānatthāti buddhamuninā pakāsitā,",
  "tika-s0501t0:239_4": "te rāga…pe…",
  "tika-s0501t0:239_5": "tikkamanādisaddā aññamaññavevacanabhāvena samāropayitabbā,",
  "tika-s0501t0:239_6": "eso saṃvaṇṇanāviseso samāropano hāro nāmāti atthayojanā.",
  "tika-s0501t0:240_0": "Ettha ca sīlādikkhandhattayassa pariyāyantaravibhāvanāpāripūrī kathitā,",
  "tika-s0501t0:240_1": "bhāvanāpāripūrī ca pahātabbassa pahānena hotīti bhāvanāsamāropanapahānasamāropanāpi dassitāti catubbidho samāropano padaṭṭhānasamāropano,",
  "tika-s0501t0:240_2": "vevacanasamāropano,",
  "tika-s0501t0:240_3": "bhāvanāsamāropano,",
  "tika-s0501t0:240_4": "pahānasamāropanoti.",
  "tika-s0501t0:241_0": "Tattha kāyikasucaritaṃ,",
  "tika-s0501t0:241_1": "vācasikasucaritañca sīlakkhandho,",
  "tika-s0501t0:241_2": "manosucarite anabhijjhā,",
  "tika-s0501t0:241_3": "abyāpādo ca samādhikkhandho,",
  "tika-s0501t0:241_4": "sammādiṭṭhi paññākkhandho.",
  "tika-s0501t0:241_5": "Sīlakkhandho samādhikkhandhassa padaṭṭhānaṃ,",
  "tika-s0501t0:241_6": "samādhikkhandho paññākkhandhassa padaṭṭhānaṃ.",
  "tika-s0501t0:241_7": "Sīlakkhandho,",
  "tika-s0501t0:241_8": "samādhikkhandho ca samathassa padaṭṭhānaṃ,",
  "tika-s0501t0:241_9": "paññākkhandho vipassanāya padaṭṭhānaṃ.",
  "tika-s0501t0:241_10": "Samatho rāgavirāgacetovimuttiyā padaṭṭhānaṃ,",
  "tika-s0501t0:241_11": "vipassanā avijjāvirāgapaññāvimuttiyā padaṭṭhānanti evamādi padaṭṭhānasamāropano.",
  "tika-s0501t0:241_12": "Rāgavirāgā cetovimutti sekkhaphalaṃ,",
  "tika-s0501t0:241_13": "avijjāvirāgā paññāvimutti asekkhaphalaṃ,",
  "tika-s0501t0:241_14": "idaṃ vevacanaṃ.",
  "tika-s0501t0:241_15": "Rāgavirāgā cetovimutti anāgāmiphalaṃ,",
  "tika-s0501t0:241_16": "avijjāvirāgā paññāvimutti aggaphalaṃ arahattaṃ,",
  "tika-s0501t0:241_17": "idaṃ vevacanaṃ.",
  "tika-s0501t0:241_18": "Rāgavirāgā cetovimutti kāmadhātusamatikkamanaṃ,",
  "tika-s0501t0:241_19": "avijjāvirāgā cetovimutti tedhātusamatikkamanaṃ,",
  "tika-s0501t0:241_20": "idaṃ vevacanaṃ.",
  "tika-s0501t0:241_21": "Paññindriyaṃ,",
  "tika-s0501t0:241_22": "paññābalaṃ,",
  "tika-s0501t0:241_23": "adhipaññāsikkhā,",
  "tika-s0501t0:241_24": "paññākkhandhoti evamādi vevacananti evamādi vevacanasamāropano.",
  "tika-s0501t0:241_25": "Kāye kāyānupassino viharato cattāro satipaṭṭhānā bhāvanāpāripūriṃ gacchanti,",
  "tika-s0501t0:241_26": "catūsu satipaṭṭhānesu bhāviyamānesu cattāro sammappadhānā bhāvanāpāripūriṃ gacchanti,",
  "tika-s0501t0:241_27": "catūsu sammappadhānesu bhāviyamānesu cattāro iddhipādā bhāvanāpāripūriṃ gacchantīti evamādi bhāvanāsamāropano.",
  "tika-s0501t0:241_28": "Kāye kāyānupassī viharanto asubhe “subha”nti vipallāsaṃ pajahati,",
  "tika-s0501t0:241_29": "kabaḷīkāro cassa āhāro pariññaṃ gacchati,",
  "tika-s0501t0:241_30": "kāmupādānena ca anupādāno bhavati,",
  "tika-s0501t0:241_31": "kāmayogena ca visaṃyutto bhavati,",
  "tika-s0501t0:241_32": "abhijjhākāyaganthena ca vippayujjati,",
  "tika-s0501t0:241_33": "kāmāsavena ca anāsavo bhavati,",
  "tika-s0501t0:241_34": "kāmoghañca uttiṇṇo bhavati,",
  "tika-s0501t0:241_35": "rāgasallena ca visallo bhavati,",
  "tika-s0501t0:241_36": "rūpūpikā cassa viññāṇaṭṭhiti pariññaṃ gacchati,",
  "tika-s0501t0:241_37": "rūpadhātuyaṃ cassa rāgo pahīno bhavati,",
  "tika-s0501t0:241_38": "na ca chandāgatiṃ gacchati,",
  "tika-s0501t0:241_39": "vedanāsūti evamādi pahānasamāropanoti evamādi samāropano hāro niyuttoti.",
  "tika-s0501t0:242_0": "Iti sattibalānurūpā racitā.",
  "tika-s0501t0:243_0": "Soḷasahāraniddesavibhāvanā niṭṭhitā.",
  "tika-s0501t0:244_0": "Nayaniddesavibhāvanā",
  "tika-s0501t0:245_0": "17.",
  "tika-s0501t0:245_1": "Hāraniddesā niddiṭṭhā,",
  "tika-s0501t0:245_2": "amhehi ca ñātā,",
  "tika-s0501t0:245_3": "“katame nayaniddesā”ti pucchitabbattā “taṇhañcā”tiādi vuttaṃ.",
  "tika-s0501t0:245_4": "Atha vā evaṃ uddesakkameneva hāre niddisitvā idāni naye niddisituṃ “taṇhañcā”tiādi vuttaṃ.",
  "tika-s0501t0:245_5": "Tattha yo saṃvaṇṇanāviseso sutte āgataṃ taṇhañca avijjañca atthato niddhāraṇavasena gahitaṃ taṇhañca avijjañca saṃkilesapakkhaṃ neti,",
  "tika-s0501t0:245_6": "sutte āgatena samathena,",
  "tika-s0501t0:245_7": "sutte āgatāya vipassanāya atthato niddhāraṇavasena vā gahitena samathena,",
  "tika-s0501t0:245_8": "gahitāya vipassanāya vodānapakkhaṃ neti,",
  "tika-s0501t0:245_9": "nayanto ca saccehi yojetvā neti,",
  "tika-s0501t0:245_10": "ayaṃ saṃvaṇṇanāviseso so nandiyāvaṭṭo nayo nāmāti atthayojanā.",
  "tika-s0501t0:246_0": "Ettha ca atthanayassa bhūmi,",
  "tika-s0501t0:246_1": "saṃvaṇṇanā ca gāthāyaṃ “nayo”ti vuttā,",
  "tika-s0501t0:246_2": "tasmā “saṃvaṇṇanāviseso”ti vuttaṃ.",
  "tika-s0501t0:246_3": "Na hi atthanayo saṃvaṇṇanā,",
  "tika-s0501t0:246_4": "catusaccapaṭivedhassa anurūpo pubbabhāge anugāhaṇanayo atthanayova.",
  "tika-s0501t0:246_5": "Tassa pana atthanayassa yā saṃvaṇṇanā ugghaṭitaññuādīnaṃ vasena taṇhādimukhena nayabhūmiracanā pavattā,",
  "tika-s0501t0:246_6": "tassa saṃvaṇṇanāva nayavohāro katoti vitthārato hārasampāte āgamissati.",
  "tika-s0501t0:247_0": "Nandiyāvaṭṭanayaniddeso niddiṭṭho, amhehi ca ñāto, “katamo tipukkhalanayaniddeso”ti pucchitabbattā –",
  "tika-s0501t0:248_0": "18.",
  "tika-s0501t0:249_0": "“Yo akusale samūlehi, neti kusale ca kusalamūlehi.",
  "tika-s0501t0:250_0": "Bhūtaṃ tathaṃ avitathaṃ, tipukkhalaṃ taṃ nayaṃ āhū”ti. –",
  "tika-s0501t0:251_0": "Gāthā vuttā.",
  "tika-s0501t0:251_1": "Tattha yo saṃvaṇṇanāviseso akusale samūlehi attano akusalassa tīhi lobhādīhi mūlehi saṃkilesapakkhaṃ neti,",
  "tika-s0501t0:251_2": "kusale ca kusalamūlehi tīhi alobhādīhi vodānapakkhaṃ neti,",
  "tika-s0501t0:251_3": "nayanto ca bhūtaṃ kusalākusalaṃ neti,",
  "tika-s0501t0:251_4": "na abhūtaṃ māyāmarīciādayo viya,",
  "tika-s0501t0:251_5": "tathaṃ kusalākusalaṃ neti,",
  "tika-s0501t0:251_6": "na ghaṭādayo viya sammutisaccamattaṃ,",
  "tika-s0501t0:251_7": "avitathaṃ kusalākusalaṃ neti,",
  "tika-s0501t0:251_8": "na vitathaṃ.",
  "tika-s0501t0:251_9": "Kusalākusalānaṃ sabhāvato vijjamānattā bhūtā paramatthasaccattā tathā,",
  "tika-s0501t0:251_10": "akusalassa iṭṭhavipākatābhāvato,",
  "tika-s0501t0:251_11": "kusalassa ca aniṭṭhavipākatābhāvato vipāke sati avisaṃvādakattā avitathā bhavanti,",
  "tika-s0501t0:251_12": "kusalākusalā hi etesaṃ tiṇṇaṃ “bhūtaṃ, tathaṃ,",
  "tika-s0501t0:251_13": "avitatha”nti padānaṃ kusalākusalavisesanatā daṭṭhabbā.",
  "tika-s0501t0:252_0": "Atha vā akusalamūlehi akusalāni,",
  "tika-s0501t0:252_1": "kusalamūlehi ca kusalāni nayanto ayaṃ nayo bhūtaṃ tathaṃ avitathaṃ neti cattāri saccāni niddhāretvā yojeti.",
  "tika-s0501t0:252_2": "Dukkhādīni hi bādhakādibhāvato aññathābhāvābhāvena bhūtāni,",
  "tika-s0501t0:252_3": "saccasabhāvattā tathāni,",
  "tika-s0501t0:252_4": "avisaṃvādanato avitathāni.",
  "tika-s0501t0:252_5": "Vuttañhetaṃ bhagavatā –",
  "tika-s0501t0:252_6": "“cattārimāni,",
  "tika-s0501t0:252_7": "bhikkhave,",
  "tika-s0501t0:252_8": "tathāni avitathāni anaññathānī”ti saṃ. ni. 5.1090; paṭi. ma. 2.8).",
  "tika-s0501t0:252_9": "Akusalādisuttatthassa catusaccayojanamukhena nayanalakkhaṇaṃ taṃ saṃvaṇṇanāvisesaṃ tipukkhalaṃ nayanti āhūti atthayojanā.",
  "tika-s0501t0:253_0": "Tattha tīhi hetūhi pukkhalo sobhanoti tipukkhalo akusalādiko atthanayo saṃvaṇṇanāvisesoti ṭhānūpacārato tipukkhalanayo nāmāti.",
  "tika-s0501t0:253_1": "Vitthāro pana hārasampāte āgamissati.",
  "tika-s0501t0:254_0": "Tipukkhalanayaniddeso niddiṭṭho,",
  "tika-s0501t0:254_1": "amhehi ca ñāto,",
  "tika-s0501t0:254_2": "“katamo sīhavikkīḷitanayaniddeso”ti pucchitabbattā –",
  "tika-s0501t0:255_0": "19.",
  "tika-s0501t0:256_0": "“Yo neti vipallāsehi, kilese indriyehi saddhamme.",
  "tika-s0501t0:257_0": "Etaṃ nayaṃ nayavidū, sīhavikkīḷitaṃ āhū”ti. –",
  "tika-s0501t0:258_0": "Gāthā vuttā.",
  "tika-s0501t0:258_1": "Tattha yo saṃvaṇṇanāviseso sutte vuttehi vipallāsehi kilese saṃkilesapakkhaṃ neti,",
  "tika-s0501t0:258_2": "sutte vuttehi indriyehi saddhamme vodānapakkhaṃ neti,",
  "tika-s0501t0:258_3": "etaṃ saṃvaṇṇanāvisesaṃ nayavidū saddhammanayakovidā,",
  "tika-s0501t0:258_4": "atthanayakusalā eva vā sīhavikkīḷitaṃ nayanti āhūti atthayojanā.",
  "tika-s0501t0:259_0": "Tattha vipallāsehīti asubhe subhaṃ,",
  "tika-s0501t0:259_1": "dukkhe sukhaṃ,",
  "tika-s0501t0:259_2": "anicce niccaṃ,",
  "tika-s0501t0:259_3": "anattani attāti catūhi vipallāsehi.",
  "tika-s0501t0:259_4": "Indriyehīti saddhādīhi indriyehi.",
  "tika-s0501t0:259_5": "Saddhammeti paṭipattipaṭivedhasaddhamme.",
  "tika-s0501t0:259_6": "Sesamettha vuttanayameva.",
  "tika-s0501t0:259_7": "Vitthāro pana hārasampāte āgamissatīti.",
  "tika-s0501t0:260_0": "Sīhavikkīḷitanayaniddeso niddiṭṭho,",
  "tika-s0501t0:260_1": "amhehi ca ñāto,",
  "tika-s0501t0:260_2": "“katamo disālocananayaniddeso”ti pucchitabbattā –",
  "tika-s0501t0:261_0": "20.",
  "tika-s0501t0:262_0": "“Veyyākaraṇesu hi ye, kusalākusalā tahiṃ tahiṃ vuttā.",
  "tika-s0501t0:263_0": "Manasā volokayate, taṃ khu disālocanaṃ āhū”ti. –",
  "tika-s0501t0:264_0": "Gāthā vuttā.",
  "tika-s0501t0:264_1": "“Sīhalocanaṃ āhū”ti pāṭho likhito,",
  "tika-s0501t0:264_2": "so pana na therassa pāṭhoti daṭṭhabbo bhinnalakkhaṇattā.",
  "tika-s0501t0:264_3": "Tattha tahiṃ tahiṃ veyyākaraṇesu ye kusalākusalā nayassa disābhūtā dhammā vuttā,",
  "tika-s0501t0:264_4": "te kusalākusale nayassa disābhūtadhamme abahi abbhantaraṃ citte eva yaṃ olokanaṃ karoti,",
  "tika-s0501t0:264_5": "taṃ olokanaṃ khu olokanaṃ eva disālocananti āhūti atthayojanā.",
  "tika-s0501t0:265_0": "Tattha veyyākaraṇesūti tassa tassa atthanayassa yojanatthaṃ katesu suttassa atthavissajjanesu.",
  "tika-s0501t0:265_1": "Kusalāti vodāniyā.",
  "tika-s0501t0:265_2": "Akusalāti saṃkilesikā.",
  "tika-s0501t0:265_3": "Vuttāti suttato niddhāretvā kathitā.",
  "tika-s0501t0:265_4": "Olokayateti te kusalādidhamme citteneva “ayaṃ paṭhamā disā,",
  "tika-s0501t0:265_5": "ayaṃ dutiyā disā”tiādinā tassa tassa nayassa disābhāvena upaparikkhati,",
  "tika-s0501t0:265_6": "vicāretīti attho.",
  "tika-s0501t0:265_7": "Khūti avadhāraṇatthe nipāto,",
  "tika-s0501t0:265_8": "tena disālocananayo koci atthaviseso na hotīti dassetīti.",
  "tika-s0501t0:266_0": "21.",
  "tika-s0501t0:266_1": "Disālocananayaniddeso niddiṭṭho.",
  "tika-s0501t0:266_2": "Amhehi ca ñāto.",
  "tika-s0501t0:266_3": "“Katamo aṅkusanayaniddeso”ti pucchitabbattā “oloketvā”tiādigāthā vuttā.",
  "tika-s0501t0:266_4": "Tattha taṃtaṃnayadisābhūte sabbe kusalākusale disālocanena oloketvā ukkhipiya suttato uddharitvā yaṃ samāneti yaṃ samānayanaṃ karoti,",
  "tika-s0501t0:266_5": "ayaṃ samānayanasaṅkhāto nayo aṅkuso nayo nāmāti atthayojanā.",
  "tika-s0501t0:267_0": "Ettha ca aṅkuso nāma hatthīnaṃ icchitaṭṭhānaṃ ānayanakāraṇabhūto vajirādimayo tikkhaggo ujuvaṅkabhūto dabbasambhāraviseso,",
  "tika-s0501t0:267_1": "ayampi nayo aṅkuso viyāti atthena aṅkuso.",
  "tika-s0501t0:267_2": "Etena hi nayena icchitaṃ suttatthaṃ nayatīti.",
  "tika-s0501t0:267_3": "Mukhyato pana aṅke vijjhanaṭṭhāne uddhaṭo asati anto pavisatīti aṅkuso.",
  "tika-s0501t0:267_4": "Aṅkasaddūpapadaupubbaasadhātu apaccayoti.",
  "tika-s0501t0:267_5": "Ayampi nayo kocipi atthaviseso na hotīti.",
  "tika-s0501t0:268_0": "Soḷasa hāraniddesā ceva pañca nayaniddesā ca ācariyena niddiṭṭhā.",
  "tika-s0501t0:268_1": "Amhehi ca ñātā,",
  "tika-s0501t0:268_2": "“saṃvaṇṇetabbasutte kiṃ soḷasa hārā paṭhamaṃ yojetabbā,",
  "tika-s0501t0:268_3": "udāhu nayā”ti pucchitabbattā –",
  "tika-s0501t0:269_0": "22.",
  "tika-s0501t0:270_0": "“Soḷasa hārā paṭhamaṃ, disālocanato disā viloketvā.",
  "tika-s0501t0:271_0": "Saṅkhipiya aṅkusena hi, nayehi tihi niddise sutta”nti. –",
  "tika-s0501t0:272_0": "Gāthamāha.",
  "tika-s0501t0:272_1": "Aṭṭhakathāyaṃ pana “evaṃ hāre,",
  "tika-s0501t0:272_2": "naye ca niddisitvā idāni nesaṃ yojanakkamaṃ dassento ‘soḷasa hārā paṭhama’ntiādimāhā”ti vuttaṃ.",
  "tika-s0501t0:272_3": "Tattha soḷasa hārā byañjanapariyeṭṭhibhāvato saṃvaṇṇetabbasutte saṃvaṇṇanābhāvena paṭhamaṃ yojetabbā,",
  "tika-s0501t0:272_4": "yojentena niddiṭṭhā hārānukkameneva yojetabbā,",
  "tika-s0501t0:272_5": "na uppaṭipāṭiyā.",
  "tika-s0501t0:272_6": "Hārasaṃvaṇṇanānukkamena saṃvaṇṇetabbaṃ paṭhamaṃ saṃvaṇṇetvā pacchā disālocanena oloketvā aṅkusanayena netvā tīhi atthanayehi niddiseti adhippāyo.",
  "tika-s0501t0:273_0": "Iti sattibalānurūpā racitā",
  "tika-s0501t0:274_0": "Nayaniddesavibhāvanā niṭṭhitā.",
  "tika-s0501t0:275_0": "Dvādasapadavibhāvanā",
  "tika-s0501t0:276_0": "Nettivisayaṃ sāsanavarasaṅkhātaṃ saṃvaṇṇetabbasuttaṃ yesaṃ byañjanapadānaṃ,",
  "tika-s0501t0:276_1": "atthapadānañca vasena “dvādasa padāni sutta”nti saṅgahavāre vuttaṃ,",
  "tika-s0501t0:276_2": "“katamāni tānī”ti pucchitabbattā sarūpato niddisituṃ –",
  "tika-s0501t0:277_0": "23.",
  "tika-s0501t0:278_0": "“Akkharaṃ padaṃ byañjanaṃ, nirutti tatheva niddeso.",
  "tika-s0501t0:279_0": "Ākārachaṭṭhavacanaṃ, ettāva byañjanaṃ sabbaṃ.",
  "tika-s0501t0:280_0": "24.",
  "tika-s0501t0:281_0": "Saṅkāsanā pakāsanā, vivaraṇā vibhajanuttānīkammapaññatti.",
  "tika-s0501t0:282_0": "Etehi chahi padehi, attho kammañca niddiṭṭha”nti. –",
  "tika-s0501t0:283_0": "Gāthādvayaṃ vuttaṃ.",
  "tika-s0501t0:283_1": "Aṭṭhakathāyaṃ pana “idāni yesaṃ byañjanapadānaṃ,",
  "tika-s0501t0:283_2": "atthapadānañca vasena ‘dvādasa padāni ‘sutta’nti vuttaṃ,",
  "tika-s0501t0:283_3": "tāni padāni niddisituṃ ‘akkharapada’ntiādimāhā”ti vuttaṃ.",
  "tika-s0501t0:284_0": "Tattha kenaṭṭhena akkharanti?",
  "tika-s0501t0:284_1": "Akkharaṭṭhena asañcaraṇaṭṭhena.",
  "tika-s0501t0:284_2": "Akārādivaṇṇo hi akārādito ikārādipariyāyaṃ nakkharati,",
  "tika-s0501t0:284_3": "na sañcarati,",
  "tika-s0501t0:284_4": "na saṅkamati.",
  "tika-s0501t0:284_5": "Tenāha aṭṭhakathāyaṃ “apariyosite pade vaṇṇo akkharaṃ pariyāyavasena akkharaṇato asañcaraṇato”ti.",
  "tika-s0501t0:284_6": "Apariyosite padeti ca vibhatyantabhāvaṃ appatte dviticatukkharavantesu padesu ekadvitikkharamatteyeva akkharaṃ nāma,",
  "tika-s0501t0:284_7": "pariyosite padaṃyeva,",
  "tika-s0501t0:284_8": "na akkharanti adhippāyo.",
  "tika-s0501t0:284_9": "Padaṃ pana pavesanato atthavasena pariyāyaṃ sañcarantaṃ viya hoti,",
  "tika-s0501t0:284_10": "na evaṃ akārādivaṇṇo avevacanattā.",
  "tika-s0501t0:284_11": "“Mā evaṃ maññasī”tiādīsu vā ekakkharapadā mā-",
  "tika-s0501t0:284_12": "kārādi akkharaṃ nāma,",
  "tika-s0501t0:284_13": "vibhatyantaṃ padaṃ pana padameva hoti.",
  "tika-s0501t0:285_0": "Pajjati attho etenāti padaṃ.",
  "tika-s0501t0:285_1": "Taṃ nāmākhyātopasagganipātappabhedena catubbidhaṃ.",
  "tika-s0501t0:285_2": "Tattha dabbapadhānaṃ “phasso vedanā citta”nti evamādikaṃ nāmapadaṃ.",
  "tika-s0501t0:285_3": "Tattha hi dabbamāvibhūtarūpaṃ,",
  "tika-s0501t0:285_4": "kiriyā anāvibhūtarūpā.",
  "tika-s0501t0:285_5": "Kiriyāpadhānaṃ “phusati vedayati vijānātī”ti evamādikaṃ ākhyātapadaṃ nāma.",
  "tika-s0501t0:285_6": "Tattha hi phusanādikiriyā āvibhūtarūpā,",
  "tika-s0501t0:285_7": "dabbamanāvibhūtarūpaṃ.",
  "tika-s0501t0:285_8": "Kiriyāvisesabodhahetubhūtaṃ pa- upa-",
  "tika-s0501t0:285_9": "itievamādikaṃ upasaggapadaṃ nāma.",
  "tika-s0501t0:285_10": "“Cirappavāsiṃ upavuttha”nti evamādīsu hi pa-",
  "tika-s0501t0:285_11": "upādisaddā vasanādikiriyāya viyogādivisiṭṭhataṃ dīpenti.",
  "tika-s0501t0:285_12": "Vacanattho pana nāmapadaākhyātapadadvayaṃ upagantvā tassa padadvayassa atthaṃ sajjantīti upasaggāti daṭṭhabbo.",
  "tika-s0501t0:285_13": "Kiriyāya ceva dabbassa ca sarūpavisesapakāsanahetubhūtaṃ “evaṃ,",
  "tika-s0501t0:285_14": "itī”ti evamādikaṃ nipātapadaṃ assapi saṃvaṇṇanāyapi icchitattā,",
  "tika-s0501t0:285_15": "akkharena pana kathaṃ gahitoti ce?",
  "tika-s0501t0:285_16": "Akkharehi suyyamānehi suṇantānaṃ visesavidhānassa katattā padapariyosāne padatthasampaṭipatti hoti.",
  "tika-s0501t0:285_17": "Tasmā akkharenapi atthākāro gahitovāti veditabbo.",
  "tika-s0501t0:285_18": "Tena vuttaṃ –",
  "tika-s0501t0:285_19": "“akkharehi saṅkāseti,",
  "tika-s0501t0:285_20": "padehi pakāseti,",
  "tika-s0501t0:285_21": "akkharehi ca padehi ca ugghaṭetī”ti ca.",
  "tika-s0501t0:286_0": "Vivaraṇā vitthāraṇā.",
  "tika-s0501t0:286_1": "Vibhajanā ca uttānīkammañca paññatti ca vibhajanuttānīkammapaññattīti samāhāre ayaṃ dvandasamāso.",
  "tika-s0501t0:286_2": "Tattha vibhāgakaraṇaṃ vibhajanaṃ nāma.",
  "tika-s0501t0:286_3": "Byañjanākārehi yo atthākāro niddisiyamāno,",
  "tika-s0501t0:286_4": "so atthākāro vivaraṇavibhajanāti dvīhi atthapadehi niddisito.",
  "tika-s0501t0:286_5": "Pākaṭakaraṇaṃ uttānīkammaṃ nāma.",
  "tika-s0501t0:286_6": "Pakārehi ñāpanaṃ paññatti.",
  "tika-s0501t0:286_7": "Niruttiniddesasaṅkhātehi byañjanapadehi pakāsiyamāno yo atthākāro atthi,",
  "tika-s0501t0:286_8": "so atthākāro uttānīkammapaññattīhi paṭiniddisito.",
  "tika-s0501t0:286_9": "Etehi saṅkāsanādīhi chahi atthapadehi attho suttattho gahito,",
  "tika-s0501t0:286_10": "kammañca ugghaṭanādikammañca niddiṭṭhanti attho.",
  "tika-s0501t0:286_11": "Yena suttatthena ugghaṭitaññuno cittasantānassa sambodhanakiriyāsaṅkhātassa ugghaṭanakammassa nibbatti bhave,",
  "tika-s0501t0:286_12": "so suttattho saṅkāsanāpakāsanākāro hoti.",
  "tika-s0501t0:286_13": "Yena suttatthena vipañcitaññuno cittasantānassa bodhanakiriyāsaṅkhātassa vipañcanakammassa nibbatti,",
  "tika-s0501t0:286_14": "so suttattho vivaraṇāvibhajanākāro hoti.",
  "tika-s0501t0:286_15": "Yena suttatthena neyyassa cittasantānassa pabodhanakiriyāsaṅkhātassa nayakammassa nibbatti,",
  "tika-s0501t0:286_16": "so suttattho uttānīkammapaññattākāro hotīti daṭṭhabbo.",
  "tika-s0501t0:286_17": "Tenāha aṭṭhakathācariyo “suttatthena hi desanāya pavattiyamānena ugghaṭitaññuādiveneyyānaṃ cittasantānassa pabodhanakiriyānibbatti,",
  "tika-s0501t0:286_18": "so ca suttattho saṅkāsanādiākāro”ti.",
  "tika-s0501t0:287_0": "“Yathāvuttehi tīhi atthanayehi ceva chahi atthapadehi ca ayuttopi attho kiṃ koci atthi,",
  "tika-s0501t0:287_1": "udāhu sabbo attho yutto evā”ti pucchitabbattā –",
  "tika-s0501t0:288_0": "25.",
  "tika-s0501t0:289_0": "“Tīṇi ca nayā anūnā, atthassa ca chappadāni gaṇitāni.",
  "tika-s0501t0:290_0": "Navahi padehi bhagavato, vacanassattho samāyutto”ti. –",
  "tika-s0501t0:291_0": "Gāthamāha.",
  "tika-s0501t0:291_1": "Tattha tīṇīti liṅgavipallāsaniddeso,",
  "tika-s0501t0:291_2": "tayoti pana pakatiliṅganiddeso vattabbo.",
  "tika-s0501t0:291_3": "Gaṇitā anūnā tayo atthassa nayā ca gaṇitāni anūnāni cha atthassa padāni ca niddiṭṭhāni,",
  "tika-s0501t0:291_4": "niddiṭṭhehi ca atthapadehi bhagavato vacanassa sabbo attho samāyuttova ayutto koci attho natthīti yojanā kātabbā.",
  "tika-s0501t0:291_5": "Atthassāti suttatthassa.",
  "tika-s0501t0:291_6": "Nayāti nettiatthanayā.",
  "tika-s0501t0:291_7": "Padānīti nettiatthapadāni.",
  "tika-s0501t0:292_0": "26.",
  "tika-s0501t0:292_1": "Ye hārādayo niddiṭṭhā,",
  "tika-s0501t0:292_2": "te hārādayo sampiṇḍetvā nettippakaraṇassa padatthe sukhaggahaṇatthaṃ gaṇanavasena paricchinditvā dassento “atthassā”tiādimāha.",
  "tika-s0501t0:292_3": "Tattha atthassa samūhassa avayavabhūtāni navabhedāni atthapadāni suttabyañjanassa atthassa pariyeṭṭhisaṅkhātāya",
  "tika-s0501t0:292_4": "saṃvaṇṇanāya gaṇanato catuvīsati byañjanapadāni honti,",
  "tika-s0501t0:292_5": "atthapadabyañjanapadabhūtaṃ ubhayaṃ saṅkhepayato sampiṇḍayato tettiṃsā tettiṃsavidhā ettikā tettiṃsavidhāva nettīti yojanā.",
  "tika-s0501t0:293_0": "Tattha navappadānīti tayo atthanayā,",
  "tika-s0501t0:293_1": "cha atthapadāni ca.",
  "tika-s0501t0:293_2": "Catubbīsāti soḷasa hārā,",
  "tika-s0501t0:293_3": "cha byañjanapadāni,",
  "tika-s0501t0:293_4": "dve disālocananayaaṅkusanayā cāti evaṃ tettiṃsavidhā ca netti nāma,",
  "tika-s0501t0:293_5": "ito vinimutto añño koci nettipadattho natthīti attho daṭṭhabbo.",
  "tika-s0501t0:294_0": "“Evaṃ tettiṃsapadatthāya nettiyā hāranayānaṃ katamo desanāhāravicayahāro”tiādi desanākkameneva siddho,",
  "tika-s0501t0:294_1": "evaṃ siddhe satipi “soḷasa hārā paṭhama”nti ārambho “sabbepime hārā ceva nayā ca iminā dassitakkameneva",
  "tika-s0501t0:294_2": "saṃvaṇṇetabbesu suttesu saṃvaṇṇanāvasena yojetabbā,",
  "tika-s0501t0:294_3": "na uppaṭipāṭiyā”ti imamatthaṃ dīpeti.",
  "tika-s0501t0:294_4": "Dīpanavacanasavanānusārena ñāpeti,",
  "tika-s0501t0:294_5": "tasmā evaṃ kamo dassito,",
  "tika-s0501t0:294_6": "assādādīnavanissaraṇāni dhammadesanāya nissayāni,",
  "tika-s0501t0:294_7": "phalañca dhammadesanāya phalaṃ,",
  "tika-s0501t0:294_8": "upāyo ca dhammadesanāya upāyo,",
  "tika-s0501t0:294_9": "āṇatti ca dhammadesanāya sarīraṃ.",
  "tika-s0501t0:294_10": "Desanāhārassa tāsaṃ assādādīnavanissaraṇaphalupāyāṇattīnaṃ vibhāvanasabhāvattā.",
  "tika-s0501t0:295_0": "Niddhāraṇena vināpi pakatiyā sabbasaṃvaṇṇetabbasuttesu anarūpāti suviññeyyattā,",
  "tika-s0501t0:295_1": "saṃvaṇṇanāvisesānaṃ vicayahārādīnaṃ nissayabhāvato ca paṭhamaṃ desanāhāro dassito.",
  "tika-s0501t0:296_0": "Padapucchāvissajjanāpucchāpadānugītīhi saddhiṃ desanāhārapadatthānaṃ assādādīnaṃ pavicayabhāvato desanāhārānantaraṃ vicayo hāro.",
  "tika-s0501t0:297_0": "Vicayahārena pavicitānaṃ atthānaṃ yuttāyuttivicāraṇabhāvato vicayahārānantaraṃ yutti hāro.",
  "tika-s0501t0:298_0": "Padaṭṭhānahārassa yuttāyuttānaṃyeva atthānaṃ upapattianurūpaṃ kāraṇaparamparāya niddhāraṇattā yuttihārānantaraṃ padaṭṭhānahāro.",
  "tika-s0501t0:299_0": "Yuttāyuttānaṃ kāraṇaparamparāya pariggahitasabhāvānaṃyeva ca dhammānaṃ avuttānampi samānalakkhaṇatāya",
  "tika-s0501t0:299_1": "gahaṇalakkhaṇattāya padaṭṭhānahārānantaraṃ lakkhaṇahāro.",
  "tika-s0501t0:300_0": "Lakkhaṇahārena atthato suttantarato niddhāritānampi dhammānaṃ nibbacanādīni vattabbāni,",
  "tika-s0501t0:300_1": "na sutte sarūpato āgatadhammānaṃyevāti dassanatthaṃ lakkhaṇahārānantaraṃ catubyūho hāro.",
  "tika-s0501t0:300_2": "Evañhi niravasesato atthāvabodho hoti.",
  "tika-s0501t0:301_0": "Catubyūhena hārena vuttehi nibbacanādhippāyanidānehi saddhiṃ sutte padatthānaṃ suttantarasaṃsandanasaṅkhāte",
  "tika-s0501t0:301_1": "pubbāparavicāre dassite tesaṃ suttapadatthānaṃ sabhāgavisabhāgadhammantarāvaṭṭanaṃ sukhena sakkā dassetunti",
  "tika-s0501t0:301_2": "catubyūhahārānantaraṃ āvaṭṭo hāro.",
  "tika-s0501t0:301_3": "Suttantarasaṃsandanassa hi sabhāgavisabhāgadhammantarāvaṭṭanayassa upāyabhāvato “ārambhatha nikkamathā”tiādigāthāya",
  "tika-s0501t0:301_4": "ārambhananikkamanabuddhasāsanayogadhunanehi vīriyasamādhipaññindriyāni niddhāretvā tesu ārambhananikkamanabuddhasāsanayogadhunanesu",
  "tika-s0501t0:301_5": "ananuyogassa mūlaṃ pamādoti suttantare dassito pamādo āvaṭṭitoti.",
  "tika-s0501t0:302_0": "Āvaṭṭena hārena sabhāgavisabhāgadhammāvaṭṭanena payojite sādhāraṇāsādhāraṇavasena saṃkilesavodānadhammānaṃ",
  "tika-s0501t0:302_1": "padaṭṭhānato ceva bhūmito ca vibhāgo sakkā sukhena yojetunti āvaṭṭahārānantaraṃ vibhatti hāro.",
  "tika-s0501t0:303_0": "Vibhattihārena saṃkilesavodānadhammānaṃ vibhāge kate saṃvaṇṇetabbasutte āgatā dhammā akasirena paṭipakkhato",
  "tika-s0501t0:303_1": "parivattetuṃ sakkāti vibhattihārānantaraṃ parivattanahāro.",
  "tika-s0501t0:303_2": "Vibhattihārena hi “sammādiṭṭhissa purisapuggalassa micchādiṭṭhi nijjiṇṇā hotī”ti paṭivibhattasabhāve",
  "tika-s0501t0:303_3": "eva dhamme parivattanahāravibhaṅge udāharīyissati.",
  "tika-s0501t0:304_0": "Parivattanahārena paṭipakkhato parivattitāpi dhammā pariyāyavacanehi bodhetabbā,",
  "tika-s0501t0:304_1": "na saṃvaṇṇetabbasutte āgatadhammāyevāti dassanatthaṃ parivattanahārānantaraṃ vevacanahāro.",
  "tika-s0501t0:305_0": "Vevacanahārena pariyāyato pakāsitānaṃ dhammānaṃ pabhedato paññattivasena vibhajanaṃ sukhena sakkā ñātunti vevacanahārānantaraṃ paññatti hāro.",
  "tika-s0501t0:306_0": "Paññattihārena pabhavapariññādipaññattivibhāgamukhena paṭiccasamuppādasaccādidhammavibhāge kate sutte",
  "tika-s0501t0:306_1": "āgatadhammānaṃ paṭiccasamuppādādimukhena avataraṇaṃ sakkā dassetunti paññattihārānantaraṃ otaraṇo hāro.",
  "tika-s0501t0:307_0": "Otaraṇena hārena dhātāyatanādīsu otāritānaṃ saṃvaṇṇetabbasutte padatthānaṃ pucchārambhasodhanaṃ sakkā",
  "tika-s0501t0:307_1": "sukhena sampādetunti otaraṇahārānantaraṃ sodhano hāro.",
  "tika-s0501t0:308_0": "Sodhanena hārena saṃvaṇṇetabbasutte padapadatthesu visodhitesu tattha tattha ekattatāya vā vemattatāya",
  "tika-s0501t0:308_1": "vā labbhamānasāmaññavisesabhāvo sukaro hotīti dassetuṃ sodhanahārānantaraṃ adhiṭṭhāno hāro.",
  "tika-s0501t0:309_0": "Sāmaññavisesabhūtesu sādhāraṇāsādhāraṇesu dhammesu adhiṭṭhānena hārena paveditesu parikkhārasaṅkhātassa",
  "tika-s0501t0:309_1": "sādhāraṇāsādhāraṇarūpassa paccayaheturāsissa pabhedo suviññeyyoti adhiṭṭhānahārānantaraṃ parikkhāro hāro.",
  "tika-s0501t0:310_0": "Asādhāraṇe,",
  "tika-s0501t0:310_1": "sādhāraṇe ca kāraṇe parikkhārena hārena dassite tassa attano phalesu kāraṇākāro,",
  "tika-s0501t0:310_2": "tesaṃ hetuphalānaṃ pabhedato desanākāro,",
  "tika-s0501t0:310_3": "bhāvetabbapahātabbadhammānaṃ bhāvanāpahānāni ca niddhāretvā vuccamānāni sammā saṃvaṇṇetabbasuttassa atthaṃ",
  "tika-s0501t0:310_4": "tathattāvabodhāya saṃvattantīti parikkhārahārānantaraṃ samāropano hāro dassito hoti.",
  "tika-s0501t0:310_5": "Idaṃ hārānaṃ dassanānukkamakāraṇaṃ daṭṭhabbaṃ.",
  "tika-s0501t0:311_0": "Uddeso ugghaṭitaññuno upakārāya saṃvattati yathā,",
  "tika-s0501t0:311_1": "evaṃ nandiyāvaṭṭanayo ugghaṭitaññuno upakārāya saṃvattati,",
  "tika-s0501t0:311_2": "tasmā paṭhamaṃ nandiyāvaṭṭanayo dassito.",
  "tika-s0501t0:311_3": "Niddeso vipañcitaññuno upakārāya saṃvattati yathā,",
  "tika-s0501t0:311_4": "evaṃ tipukkhalanayo vipañcitaññuno upakārāya saṃvattati,",
  "tika-s0501t0:311_5": "tasmā nandiyāvaṭṭanayānantaraṃ tipukkhalanayo.",
  "tika-s0501t0:311_6": "Paṭiniddeso neyyassa upakārāya saṃvattati yathā,",
  "tika-s0501t0:311_7": "evaṃ sīhavikkīḷitanayo neyyassa upakārāya saṃvattati.",
  "tika-s0501t0:311_8": "Tasmā tipukkhalānantaraṃ sīhavikkīḷitanayo dassitoti tiṇṇaṃ atthanayānaṃ dassanānukkamo veditabbo.",
  "tika-s0501t0:311_9": "Atthanayānaṃ disābhūtāya bhūmiyā āloketvā tesaṃ tassā disāya bhūmiyā samānayanaṃ hoti.",
  "tika-s0501t0:311_10": "Na hi sakkā anoloketvā samānetunti disālocananayaṃ dassetvā aṅkusanayo dassito.",
  "tika-s0501t0:311_11": "Potthakāruḷhāvachekā sabbāsu disāsu hatthigamanaṭṭhānaṃ oloketvā aṅkusena icchitaṭṭhānaṃ samānayanti.",
  "tika-s0501t0:311_12": "Keci acchekā anoloketvā vinayanti.",
  "tika-s0501t0:311_13": "Tesaṃ nayanamattameva,",
  "tika-s0501t0:311_14": "na samānayanaṃ.",
  "tika-s0501t0:311_15": "Evameva paṇḍitā suttatthaṃ vaṇṇentā manasāva oloketvāva nayā netabbāti daṭṭhabbā.",
  "tika-s0501t0:312_0": "Samuṭṭhānasaṃvaṇṇanā adhippāyasaṃvaṇṇanā padatthasaṃvaṇṇanā vidhianuvādasaṃvaṇṇanā nigamanasaṃvaṇṇanāti vā,",
  "tika-s0501t0:312_1": "payojanasaṃvaṇṇanā piṇḍatthasaṃvaṇṇanā anusandhisaṃvaṇṇanā codanāsaṃvaṇṇanā parihārasaṃvaṇṇanāti vā,",
  "tika-s0501t0:312_2": "upogghāṭasaṃvaṇṇanā padaviggahasaṃvaṇṇanā padatthacālanasaṃvaṇṇanā paccupaṭṭhānasaṃvaṇṇanāti vā,",
  "tika-s0501t0:312_3": "tathā ekanāḷikākathā caturassakathā nisinnavattikākathāti vā āgatā.",
  "tika-s0501t0:313_0": "Tattha samuṭṭhānaṃ nidānameva.",
  "tika-s0501t0:313_1": "Vidhianuvādo visesavacanameva.",
  "tika-s0501t0:313_2": "Upogghāṭo nidānameva.",
  "tika-s0501t0:313_3": "Cālanā codanāyeva.",
  "tika-s0501t0:313_4": "Paccupaṭṭhānaṃ parihārova.",
  "tika-s0501t0:314_0": "Pāḷiṃ vatvā ekekapadassa atthakathanasaṅkhātā saṃvaṇṇanā ekanāḷikākathā nāma.",
  "tika-s0501t0:315_0": "Paṭipakkhaṃ dassetvā paṭipakkhassa upamaṃ dassetvā sapakkhaṃ dassetvā sapakkhassa upamaṃ dassetvā kathanasaṅkhātā saṃvaṇṇanā caturassakathā nāma.",
  "tika-s0501t0:316_0": "Visabhāgadhammavaseneva pariyosānaṃ gantvā puna sabhāgadhammavaseneva pariyosānagamanasaṅkhātā saṃvaṇṇanā nisinnavattikākathā nāma.",
  "tika-s0501t0:317_0": "Tā sabbā saṃvaṇṇanāyopi desanāhārādīsu nettisaṃvaṇṇanāsu antogadhāyeva.",
  "tika-s0501t0:317_1": "Tenāha “yattakā hi suttassa saṃvaṇṇanāvisesā,",
  "tika-s0501t0:317_2": "sabbe te nettiupadesāyattā”ti.",
  "tika-s0501t0:317_3": "Evaṃ ettāvatā etaparamatā daṭṭhabbā.",
  "tika-s0501t0:317_4": "Hetuphalabhūmiupanisāsabhāgavisabhāgalakkhaṇanayādayo pana aṭṭhakathāyaṃ vitthārato vuttāti na vitthārayissāmīti.",
  "tika-s0501t0:318_0": "Iti sattibalānurūpā racitā",
  "tika-s0501t0:319_0": "Niddesavāraatthavibhāvanā niṭṭhitā.",
  "tika-s0501t0:320_0": "4. Paṭiniddesavāraatthavibhāvanā",
  "tika-s0501t0:321_0": "1. Desanāhāravibhaṅgavibhāvanā",
  "tika-s0501t0:322_0": "5.",
  "tika-s0501t0:322_1": "Evaṃ hārādayo sarūpato ācariyena uddesato uddiṭṭhā,",
  "tika-s0501t0:322_2": "niddesato ca niddiṭṭhā,",
  "tika-s0501t0:322_3": "amhehi ca ñātā,",
  "tika-s0501t0:322_4": "atha kasmā puna “tattha katamo desanāhāro”tiādiko āraddhoti ce?",
  "tika-s0501t0:322_5": "Veneyyānaṃ tividhattā.",
  "tika-s0501t0:322_6": "Veneyyā hi atitikkhapañño nātitikkhapañño mandapaññoti tividhā honti.",
  "tika-s0501t0:322_7": "Tesañhi atitikkhapaññassānurūpaṃ hārādayo uddesato uddiṭṭhā,",
  "tika-s0501t0:322_8": "nātitikkhapaññassa anurūpaṃ niddesato niddiṭṭhā,",
  "tika-s0501t0:322_9": "idāni mandapaññassānurūpaṃ hārādayo vibhajitvā dassetuṃ “tattha katamo desanāhāro”tiādiko vibhaṅgavāro āraddho.",
  "tika-s0501t0:322_10": "Aṭṭhakathāyaṃ pana “evaṃ hārādayosukhaggahaṇatthaṃ gāthābandhavasena sarūpato niddisitvā idāni tesu hāre",
  "tika-s0501t0:322_11": "tāva paṭiniddesavasena vibhajituṃ ‘tattha katamo desanāhāro’tiādi āraddha”nti vuttaṃ.",
  "tika-s0501t0:323_0": "Tattha ye hārādayo uddesaniddesesu niddiṭṭhā,",
  "tika-s0501t0:323_1": "tattha hārādīsu katamo desanāhāroti ce?",
  "tika-s0501t0:323_2": "Yā “assādādīnavatā”tiādigāthā vuttā,",
  "tika-s0501t0:323_3": "sā ayaṃ gāthā niddesavasena desanāhāro nāma,",
  "tika-s0501t0:323_4": "tassa “assādādīnavatā”tiādi niddesassa idāni mayā vuccamāno “ayaṃ desanāhāro kiṃ desayatī”tiādiko vitthārasaṃvaṇṇanāviseso",
  "tika-s0501t0:323_5": "desanāhāravibhaṅgo nāmāti yojanā.",
  "tika-s0501t0:323_6": "“Ayaṃ desanāhāro kiṃ desayatī”ti pucchitabbattā pucchaṃ ṭhapetvā “imaṃ desayatī”ti niyametvā dassetuṃ “ayaṃ desanāhāro kiṃ desayati?",
  "tika-s0501t0:323_7": "Assādaṃ ādīnava”ntiādi vuttaṃ.",
  "tika-s0501t0:323_8": "Tattha ayaṃ desanāhāro kiṃ desayatīti ce?",
  "tika-s0501t0:323_9": "Assādaṃ desayati saṃvaṇṇeti vitthāreti,",
  "tika-s0501t0:323_10": "ādīnavaṃ desayati…pe…",
  "tika-s0501t0:323_11": "vitthāreti,",
  "tika-s0501t0:323_12": "nissaraṇaṃ desayati…pe…",
  "tika-s0501t0:323_13": "vitthāreti,",
  "tika-s0501t0:323_14": "phalaṃ desayati…pe…",
  "tika-s0501t0:323_15": "vitthāreti,",
  "tika-s0501t0:323_16": "upāyaṃ desayati…pe…",
  "tika-s0501t0:323_17": "vitthāreti,",
  "tika-s0501t0:323_18": "āṇattiṃ desayati saṃvaṇṇeti vitthāretīti yojano.",
  "tika-s0501t0:324_0": "Ettha ca “ayaṃ desanāhāro”ti saddo pubbāparāpekkhoti daṭṭhabbo.",
  "tika-s0501t0:324_1": "“‘Assādādīnavatā’tiādigāthāyaṃ dassitā ime assādādayo kattha saṃvaṇṇetabbe pāḷidhamme āgatā”ti pucchitabbattā “dhammaṃ vo,",
  "tika-s0501t0:324_2": "bhikkhave,",
  "tika-s0501t0:324_3": "desessāmī”tiādi vuttaṃ.",
  "tika-s0501t0:324_4": "“‘Assādādīnavatā’tiādigāthāyaṃ dassitā ime assādādayo kattha saṃvaṇṇetabbe pāḷidhamme āgatā”ti pucchitabbattā “dhammaṃ vo,",
  "tika-s0501t0:324_5": "bhikkhave,",
  "tika-s0501t0:324_6": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ",
  "tika-s0501t0:324_7": "brahmacariyaṃ pakāsessāmī”ti paṭiññātabbe pāḷidhamme saṃvaṇṇetabbe ye assādādayo āgatā,",
  "tika-s0501t0:324_8": "te ayaṃ desanāhāro desayatīti adhippāyo.",
  "tika-s0501t0:325_0": "Tattha dhammasaddo pariyattisaccasamādhipaññāpakatipuññāpattiñeyyādīsu bahūsu atthesu pavatto,",
  "tika-s0501t0:325_1": "tathāpi idha pariyattidhammeyeva pavattoti daṭṭhabbo.",
  "tika-s0501t0:325_2": "Atthuddeso pana aṭṭhakathāyaṃ vutto,",
  "tika-s0501t0:325_3": "tasmā idha mayā na vutto. Vo-",
  "tika-s0501t0:325_4": "kāropi upayogakaraṇapadapūraṇasampadānatthesu dissati ca,",
  "tika-s0501t0:325_5": "tathāpi idha sampadānatthevāti daṭṭhabbo.",
  "tika-s0501t0:325_6": "Bhikkhanti yācanti sīlakkhandhādayo,",
  "tika-s0501t0:325_7": "paccaye vā kāyaviññattiyāti bhikkhū,",
  "tika-s0501t0:325_8": "saṃsāre bhayaṃ ikkhanti paccavekkhantīti vā bhikkhū.",
  "tika-s0501t0:325_9": "Bhikkhaveti te bhikkhū ālapati,",
  "tika-s0501t0:325_10": "kimatthāyāti attano mukhābhimukhaṃ katvā dhammassavane atiussāhane niyojetuṃ ālapatīti veditabbo.",
  "tika-s0501t0:326_0": "Dhammaṃ desessāmīti nāhaṃ issaratāya tumhe aññaṃ kiñci kāreyyāmi,",
  "tika-s0501t0:326_1": "dhammaṃyeva desessāmi,",
  "tika-s0501t0:326_2": "desento ca na aññesaṃ dhammaṃ sutvā sutamayañāṇānusārena desessāmi,",
  "tika-s0501t0:326_3": "anāvaraṇañāṇena sabbañeyyadhammesu paccakkhakāritāya idāni mayāyeva pavattiyamānaṃ dhammaṃ ahaṃ desessāmīti paṭijānāti.",
  "tika-s0501t0:326_4": "Ādimhi kalyāṇaṃ ādikalyāṇaṃ,",
  "tika-s0501t0:326_5": "ādi kalyāṇametassāti vā ādikalyāṇaṃ.",
  "tika-s0501t0:326_6": "Sesesupi eseva nayo.",
  "tika-s0501t0:326_7": "Ādikalyāṇādayo cettha atthakalyāṇādivasena vuttāti daṭṭhabbā. Tenāha –",
  "tika-s0501t0:326_8": "“sīlena ādikalyāṇaṃ,",
  "tika-s0501t0:326_9": "samādhinā majjhekalyāṇaṃ,",
  "tika-s0501t0:326_10": "paññāya pariyosānakalyāṇaṃ.",
  "tika-s0501t0:326_11": "Buddhasubuddhatāya vā ādikalyāṇaṃ,",
  "tika-s0501t0:326_12": "dhammasudhammatāya majjhekalyāṇaṃ,",
  "tika-s0501t0:326_13": "saṅghasuppaṭipattiyā pariyosānakalyāṇaṃ.",
  "tika-s0501t0:326_14": "Atha vā ugghaṭitaññuvinayanena ādikalyāṇaṃ,",
  "tika-s0501t0:326_15": "vipañcitaññuvinayanena majjhekalyāṇaṃ,",
  "tika-s0501t0:326_16": "neyyapuggalavinayanena pariyosānakalyāṇaṃ.",
  "tika-s0501t0:326_17": "Ayamevattho idhādhippeto”ti.",
  "tika-s0501t0:327_0": "Arīyati ñāyatīti attho, ara-",
  "tika-s0501t0:327_1": "dhātuyā nippariyāyato ñāṇappadhāno ārammaṇikacittuppādo attho,",
  "tika-s0501t0:327_2": "ṭhānūpacārato atthassa ñātabbassa ārammaṇapaccayasatti attho, iti-",
  "tika-s0501t0:327_3": "saddena sāyeva satti parāmasīyati,",
  "tika-s0501t0:327_4": "ārammaṇapaccayasattisahito ārammaṇapaccayasaṅkhāto ñātabbo attho ta-",
  "tika-s0501t0:327_5": "paccayassa atthoti dhātupaccayānaṃ atthaviseso daṭṭhabbo.",
  "tika-s0501t0:327_6": "Asati bhavatīti vā attho,",
  "tika-s0501t0:327_7": "saha atthena yo dhammo vattatīti so dhammo sāttho,",
  "tika-s0501t0:327_8": "atthena samannāgato vā dhammo sāttho,",
  "tika-s0501t0:327_9": "saṅkāsanādichaatthapadasamāyogato vā sāttho.",
  "tika-s0501t0:327_10": "Ayamevattho idhādhippeto nettivisayattā.",
  "tika-s0501t0:327_11": "Sampannaṃ byañjanaṃ yassa dhammassāti sabyañjano.",
  "tika-s0501t0:327_12": "Sithiladhanitadīgharassagarulahusambandhavavatthitavimuttaniggahitasampannattā,",
  "tika-s0501t0:327_13": "akārantādiitthiliṅgādiekavacanādisampannattā,",
  "tika-s0501t0:327_14": "pamādalekhādirahitattā ca avayavo sampanno taṃsamūhattā dhammo sampannabyañjano nāma,",
  "tika-s0501t0:327_15": "akkharādichabyañjanapadasamāyogā vā sabyañjano.",
  "tika-s0501t0:327_16": "Ayamevattho idhādhippeto.",
  "tika-s0501t0:327_17": "Imasmiṃ ayaṃ ūno,",
  "tika-s0501t0:327_18": "so netabbo pakkhipitabboti upanetabbābhāvato kevalaparipuṇṇo,",
  "tika-s0501t0:327_19": "sīlakkhandhasamādhikkhandhapaññākkhandha-",
  "tika-s0501t0:327_20": "vimuttikkhandhavimuttiñāṇadassanakkhandhapāripūriyā vā kevalaparipuṇṇo.",
  "tika-s0501t0:327_21": "Idhāyaṃ atireko,",
  "tika-s0501t0:327_22": "so apanetabboti vatvā apanetabbābhāvato parisuddho,",
  "tika-s0501t0:327_23": "caturoghanittharaṇatthāya,",
  "tika-s0501t0:327_24": "lokāmisanirapekkhatāya pavattiyamānattā vā parisuddho.",
  "tika-s0501t0:327_25": "Seṭṭhattā brahmacariyaṃ,",
  "tika-s0501t0:327_26": "brahmānaṃ vā seṭṭhānaṃ ariyānaṃ cariyaṃ brahmacariyaṃ,",
  "tika-s0501t0:327_27": "pabbajjabrahmacariyamaggabrahmacariyasāsanabrahmacariyādīsu sāsanabrahmacariyaṃ pakāsayissāmi,",
  "tika-s0501t0:327_28": "paridīpayissāmīti attho.",
  "tika-s0501t0:328_0": "“Dhammaṃ vo,",
  "tika-s0501t0:328_1": "bhikkhave,",
  "tika-s0501t0:328_2": "desessāmi…pe…",
  "tika-s0501t0:328_3": "pakāsessāmī”ti paṭiññātabbe pāḷidhamme āgate assādādayo desanāhāro desayati saṃvaṇṇeti vitthāretīti ācariyena sāmaññavaseneva vuttaṃ,",
  "tika-s0501t0:328_4": "tasmā desanāhāro idha pāḷiyaṃ āgataṃ imaṃ assādaṃ desayati,",
  "tika-s0501t0:328_5": "idha pāḷiyaṃ āgataṃ imaṃ ādīnavaṃ desayatītiādi viseso na viññātabbo,",
  "tika-s0501t0:328_6": "“kathaṃ viññātabbo”ti pucchitabbattā “idha pāḷiyaṃ āgato ayaṃ assādo,",
  "tika-s0501t0:328_7": "idha pāḷiyaṃ āgato ayaṃ ādīnavo”ti visesaṃ niyametvā upalakkhaṇanayena dassetuṃ “tattha katamo assādo?",
  "tika-s0501t0:328_8": "Kāmaṃ kāmayamānassā”tiādi āraddhaṃ.",
  "tika-s0501t0:328_9": "Tattha tatthāti tassaṃ “assādādīnavatā”tiādigāthāyaṃ niddiṭṭhesu visayavisayibhedesu assādesu katamo",
  "tika-s0501t0:328_10": "assādo tattha tesu pāḷidhammesu kattha pāḷiyaṃ āgatoti pucchitvā –",
  "tika-s0501t0:329_0": "“Kāmaṃ kāmayamānassa, tassa cetaṃ samijjhati;",
  "tika-s0501t0:330_0": "Addhā pītimano hoti, laddhā macco yadicchatī”ti. –",
  "tika-s0501t0:331_0": "Idha pāḷigāthāyaṃ yo visayabhūto assādo āgato,",
  "tika-s0501t0:331_1": "so ayaṃ assādetabbo assādo desanāhārassa visayoti.",
  "tika-s0501t0:331_2": "Aṭṭhakathāyaṃ pana –",
  "tika-s0501t0:332_0": "“Evaṃ bhagavatā desito,",
  "tika-s0501t0:332_1": "pakāsito ca sāsanadhammo yesaṃ assādādīnaṃ dassanavasena pavatto,",
  "tika-s0501t0:332_2": "te assādādayo desanāhārassa visayabhūtā yattha yattha pāṭhe savisesaṃ vuttā,",
  "tika-s0501t0:332_3": "tato tato niddhāretvā udāharaṇavasena idhānetvā dassetuṃ ‘tattha katamo assādo’tiādi āraddha”nti vuttaṃ.",
  "tika-s0501t0:333_0": "Tattha assādīyateti assādo,",
  "tika-s0501t0:333_1": "assādetabbo vatthukāmo.",
  "tika-s0501t0:333_2": "Kāmīyateti kāmo,",
  "tika-s0501t0:333_3": "vatthukāmo ca.",
  "tika-s0501t0:333_4": "Taṃ kāmayatīti kāmayamāno, satto.",
  "tika-s0501t0:333_5": "Tassa pītiyā yuttaṃ mano etassāti pītimano.",
  "tika-s0501t0:333_6": "Manati jānātītiādivacanatthena macco.",
  "tika-s0501t0:333_7": "Kāmaṃ kāmitabbaṃ vatthu kāmayamānassa tassa sattassa etaṃ kāmitabbaṃ vatthu sace samijjhati,",
  "tika-s0501t0:333_8": "evaṃ sati so satto addhā pītimano hoti.",
  "tika-s0501t0:333_9": "Yo macco yaṃ vatthuṃ icchati,",
  "tika-s0501t0:333_10": "taṃ vatthuṃ so macco laddhā addhā pītimano hotīti gāthāyattho daṭṭhabbo.",
  "tika-s0501t0:334_0": "“Kāmaṃ …pe…",
  "tika-s0501t0:334_1": "pītimano hotī”ti ettakameva avatvā “laddhā macco yadicchatī”ti vuttattā lobhanīyaṃ vatthuṃyeva laddhā pītimano na hoti,",
  "tika-s0501t0:334_2": "atha kho patthetabbaṃ pūjetabbanti sabbaṃ laddhā macco pītimano ca hotīti atirekattho daṭṭhabbo.",
  "tika-s0501t0:335_0": "Visayabhūto assādetabbo assādo idha pāḷiyaṃ gāthāyaṃ āgatoti ācariyena vibhatto,",
  "tika-s0501t0:335_1": "amhehi ca ñāto,",
  "tika-s0501t0:335_2": "“dukkhadomanassādibhedesu ādīnavesu katamo ādīnavo kattha pāḷidhamme āgato”ti pucchitabbattā “tattha katamo ādīnavo?",
  "tika-s0501t0:335_3": "Tassa ce kāmayānassā”tiādi āraddhaṃ.",
  "tika-s0501t0:335_4": "Tattha tatthāti tassaṃ “assādādīnavatā”tiādigāthāyaṃ niddiṭṭhesu dukkhadomanassādīsu ādīnavesu katamo",
  "tika-s0501t0:335_5": "ādīnavo tattha tesu pāḷidhammesu kattha pāḷiyaṃ āgatoti pucchitvā –",
  "tika-s0501t0:336_0": "“Tassa ce kāmayānassa, chandajātassa jantuno;",
  "tika-s0501t0:337_0": "Te kāmā parihāyanti, sallaviddhova ruppatī”ti. –",
  "tika-s0501t0:338_0": "Idha pāḷigāthāyaṃ yo domanassasaṅkhāto ādīnavo āgato,",
  "tika-s0501t0:338_1": "so ayaṃ domanassasaṅkhāto ādīnavo desanāhārassa visayoti.",
  "tika-s0501t0:339_0": "Gāthāyaṃ pana kāmayati icchatīti kāmayāno.",
  "tika-s0501t0:339_1": "Atha vā yāyati gacchatīti yāno,",
  "tika-s0501t0:339_2": "kāmena yāno kāmayāno, tassa.",
  "tika-s0501t0:339_3": "Chando jāto yassa so chandajāto, tassa.",
  "tika-s0501t0:339_4": "Vijjhīyateti viddho,",
  "tika-s0501t0:339_5": "sallati pavisatīti sallo,",
  "tika-s0501t0:339_6": "sallena viddho sallaviddho.",
  "tika-s0501t0:339_7": "Kāmaṃ kāmayānassa chandajātassa jantuno ye kāmā labhitabbā,",
  "tika-s0501t0:339_8": "te kāmā kenaci antarāyena yadā parihāyanti,",
  "tika-s0501t0:339_9": "tadā so jantu ruppati.",
  "tika-s0501t0:339_10": "Kīdisova ruppati?",
  "tika-s0501t0:339_11": "Ayomayasallaviddho migo ruppati iva,",
  "tika-s0501t0:339_12": "parihīnakāmo jantu ruppatīti daṭṭhabbo.",
  "tika-s0501t0:339_13": "Ettha ca “ruppatī”tivacanena domanassuppatti dassitāti daṭṭhabbā.",
  "tika-s0501t0:340_0": "Domanassabhūto ādīnavo idha pāḷiyaṃ āgatoti ācariyena vibhatto,",
  "tika-s0501t0:340_1": "amhehi ca ñāto,",
  "tika-s0501t0:340_2": "“magganibbānavasena duvidhesu nissaraṇesu katamaṃ nissaraṇaṃ kattha pāḷiyaṃ āgata”nti pucchitabbattā “tattha katamaṃ nissaraṇaṃ?",
  "tika-s0501t0:340_3": "Yo kāme parivajjetī”tiādi āraddhaṃ.",
  "tika-s0501t0:340_4": "Tattha tatthāti tassaṃ “assādādīnavatā”tiādigāthāyaṃ niddiṭṭhesu magganibbānavasena duvidhesu nissaraṇesu",
  "tika-s0501t0:340_5": "katamaṃ nissaraṇaṃ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t0:341_0": "“Yo kāme parivajjeti, sappasseva padā siro;",
  "tika-s0501t0:342_0": "Somaṃ visattikaṃ loke, sato samativattatī”ti. –",
  "tika-s0501t0:343_0": "Idha pāḷigāthāyaṃ yaṃ samativattanakaraṇaṃ maggasaṅkhātaṃ nissaraṇaṃ āgataṃ,",
  "tika-s0501t0:343_1": "taṃ idaṃ maggasaṅkhātaṃ samativattanakaraṇaṃ nissaraṇaṃ desanāhārassa visayanti.",
  "tika-s0501t0:344_0": "Gāthāyaṃ yoti jhānalābhī vā ariyo vā.",
  "tika-s0501t0:344_1": "Kāmeti vuttappakāro vatthukāmo.",
  "tika-s0501t0:344_2": "Tesu pavattachandarāgassa vikkhambhanena vā samucchindanena vā parivajjeti.",
  "tika-s0501t0:344_3": "Kiṃ parivajjeti iva vajjeti?",
  "tika-s0501t0:344_4": "Sappassa siro siraṃ cakkhumā puriso disvā padā pādena parivajjeti iva,",
  "tika-s0501t0:344_5": "evaṃ parivajjeti.",
  "tika-s0501t0:344_6": "Sato satisampanno so puggalo loke rūpādīsu visattikaṃ imaṃ taṇhaṃ yena maggena samativattati saṃ suṭṭhu atikkamitvā vattati,",
  "tika-s0501t0:344_7": "idaṃ maggasaṅkhātaṃ samativattanakaraṇaṃ ekadesaṃ nissaraṇaṃ nāmāti yojetabbaṃ.",
  "tika-s0501t0:344_8": "“Pādā”ti vattabbe ākārassa rassaṃ katvā “padā”ti vuttaṃ.",
  "tika-s0501t0:344_9": "Pādāti ca pādena yathā “amohabhāvā amohabhāvenā”ti.",
  "tika-s0501t0:344_10": "Tena vuttaṃ “attano pādenā”ti.",
  "tika-s0501t0:345_0": "Ekadeso visayasaṅkhāto assādo idha pāḷiyaṃ āgatoti ācariyena vibhatto,",
  "tika-s0501t0:345_1": "amhehi ca ñāto,",
  "tika-s0501t0:345_2": "“ekadeso visayisaṅkhāto assādo kattha pāḷiyaṃ āgato”ti pucchitabbattā “tattha katamo assādo?",
  "tika-s0501t0:345_3": "Khettaṃ vatthu”ntiādi āraddhaṃ.",
  "tika-s0501t0:345_4": "Atha vā “tattha katamo assādo?",
  "tika-s0501t0:345_5": "Khettaṃ vatthu”ntiādi kasmā evaṃ āraddhaṃ,",
  "tika-s0501t0:345_6": "nanu “tattha katamo assādo?",
  "tika-s0501t0:345_7": "Kāmaṃ kāmayamānassā”tiādinā assādo vibhatto? Saccaṃ,",
  "tika-s0501t0:345_8": "assādo pana duvidho visayavisayivasena,",
  "tika-s0501t0:345_9": "tasmiṃ visayasaṅkhāto assādo pubbe vibhatto,",
  "tika-s0501t0:345_10": "idāni visayisaṅkhātaṃ assādaṃ vibhajituṃ “tattha katamo assādo?",
  "tika-s0501t0:345_11": "Khettaṃ vatthu”ntiādi āraddhaṃ.",
  "tika-s0501t0:345_12": "Tattha tatthāti tassaṃ “assādādīnavatā”tiādigāthāyaṃ niddiṭṭhesu visayavisayibhedesu assādesu katamo",
  "tika-s0501t0:345_13": "assādo tattha tesu pāḷidhammesu kattha pāḷiyaṃ āgatoti pucchitvā –",
  "tika-s0501t0:346_0": "“Khettaṃ vatthuṃ hiraññaṃ vā, gavāssaṃ dāsaporisaṃ;",
  "tika-s0501t0:347_0": "Thiyo bandhū puthū kāme, yo naro anugijjhatī”ti. –",
  "tika-s0501t0:348_0": "Idha pāḷigāthāyaṃ yo anugijjhanasaṅkhāto assādo āgato,",
  "tika-s0501t0:348_1": "so ayaṃ anugijjhanasaṅkhāto visayiassādo desanāhārassa visayoti.",
  "tika-s0501t0:349_0": "Gāthāyaṃ khettanti khipīyanti bījāni ettha ṭhāneti khettaṃ.",
  "tika-s0501t0:349_1": "Khipantānaṃ janānaṃ khipanakiriyā khipa-",
  "tika-s0501t0:349_2": "dhātuyā mukhyattho,",
  "tika-s0501t0:349_3": "khipanakiriyājanako cittuppādo phalūpacārattho,",
  "tika-s0501t0:349_4": "tassa cittuppādassa upanissayapaccayabhūtassa kedārassa viruḷhāpanasatti phalūpacārattho, iti-",
  "tika-s0501t0:349_5": "saddena sā viruḷhāpanasattiyeva parāmasīyati,",
  "tika-s0501t0:349_6": "tassā sattiyā patiṭṭhaṃ kedārasaṅkhātaṃ ṭhānaṃ ta-",
  "tika-s0501t0:349_7": "paccayattho.",
  "tika-s0501t0:349_8": "Esa nayo tīsu piṭakesu evarūpesu ca vacanatthesu yathārahaṃ nīharitvā gahetabbo.",
  "tika-s0501t0:349_9": "Vapanti patiṭṭhahanti etthāti vatthu.",
  "tika-s0501t0:349_10": "Aparaṇṇādīnaṃ patiṭṭhahanaṃ vapa-",
  "tika-s0501t0:349_11": "dhātuyā mukhyattho,",
  "tika-s0501t0:349_12": "ṭhānassa patiṭṭhāpanasatti phalūpacārattho, iti-",
  "tika-s0501t0:349_13": "saddena sā patiṭṭhāpanasatti parāmasīyati.",
  "tika-s0501t0:349_14": "Tassā sattiyā patiṭṭhaṭṭhānaṃ ta-",
  "tika-s0501t0:349_15": "paccayattho.",
  "tika-s0501t0:349_16": "Khettaṃ pana pubbaṇṇavirūhanaṭṭhānaṃ,",
  "tika-s0501t0:349_17": "vatthu aparaṇṇavirūhanaṭṭhānaṃ.",
  "tika-s0501t0:350_0": "Hinoti pavattati pītisomanassanti hi, kiṃ taṃ?",
  "tika-s0501t0:350_1": "Pītisomanassaṃ,",
  "tika-s0501t0:350_2": "rāti pavatteti jātarūpanti raṃ, kiṃ taṃ?",
  "tika-s0501t0:350_3": "Jātarūpaṃ,",
  "tika-s0501t0:350_4": "hiṃ ranti hiraṃ,",
  "tika-s0501t0:350_5": "dutiyātappurisasamāso.",
  "tika-s0501t0:350_6": "Ñāpeti tosetīti ñaṃ, kiṃ taṃ?",
  "tika-s0501t0:350_7": "Jātarūpaṃ.",
  "tika-s0501t0:350_8": "Hiraṃ hutvā ñaṃ hiraññaṃ,",
  "tika-s0501t0:350_9": "pavattamānaṃ pītisomanassaṃ pavattetvā jane visesena tosetīti attho gahetabbo. Vā-",
  "tika-s0501t0:350_10": "saddo vuttāvuttatthasamuccayattho.",
  "tika-s0501t0:350_11": "Gacchanti visesenāti gāvo,",
  "tika-s0501t0:350_12": "rattindivaṃ asanti bhakkhanti visesenāti assā,",
  "tika-s0501t0:350_13": "gāvo ca assā ca gavāssaṃ.",
  "tika-s0501t0:350_14": "Dātabbaṃ paṭhamaṃ dentīti dā,",
  "tika-s0501t0:350_15": "asanti bhakkhantīti asā,",
  "tika-s0501t0:350_16": "datvā asā dāsā,",
  "tika-s0501t0:350_17": "sāmikānaṃ dātabbaṃ paṭhamaṃ datvā pacchā asanti bhakkhantīti attho.",
  "tika-s0501t0:350_18": "Sāmikehi vā dinnaṃ asanti bhakkhantīti dāsā,",
  "tika-s0501t0:350_19": "dukkhena kasirena asanti pavattantīti vā dāsā,.",
  "tika-s0501t0:350_20": "Mātāpitūnaṃ hadayaṃ purentīti purisā,",
  "tika-s0501t0:350_21": "puraṃ hitaṃ vā isanti gavesantīti purisā.",
  "tika-s0501t0:350_22": "Buddhapaccekabuddhacakkavattibhāvaṃ pureti kammanti puraṃ, kiṃ taṃ?",
  "tika-s0501t0:350_23": "Balavakammaṃ,",
  "tika-s0501t0:350_24": "puraṃ isanti sīlenāti vā purisā.",
  "tika-s0501t0:350_25": "Purisā eva hi sammāsambuddhapaccekabuddhacakkavattibhāvaṃ gacchanti.",
  "tika-s0501t0:350_26": "“Puri uccaṭṭhāne sentīti vā purisā.",
  "tika-s0501t0:350_27": "Purisā hi mātūnaṃ pituṭṭhāne ṭhitā”ti ime vacanatthā vuttappakārā yuttāyeva atthasambhavato.",
  "tika-s0501t0:350_28": "Dāsā ca purisā ca dāsaporisaṃ,",
  "tika-s0501t0:350_29": "majjhe vuddhi.",
  "tika-s0501t0:350_30": "Ettha ca dāsaggahaṇena dāsīpi gahitā.",
  "tika-s0501t0:350_31": "Dāsā dukkaṭajanā,",
  "tika-s0501t0:350_32": "purisā sukhitajanāti viseso daṭṭhabbo.",
  "tika-s0501t0:350_33": "Ṭhanti patiṭṭhahanti ettha mātugāme puttadhītāti thiyo.",
  "tika-s0501t0:350_34": "Narasaddassa viggahattho heṭṭhā vuttova.",
  "tika-s0501t0:351_0": "Ekadeso domanassasaṅkhāto ādīnavo idha pāḷigāthāyaṃ āgatoti ācariyena vibhatto,",
  "tika-s0501t0:351_1": "amhehi ca ñāto,",
  "tika-s0501t0:351_2": "“dukkhasaṅkhāto ādīnavo kattha pāḷiyaṃ āgato”ti pucchitabbattā “tattha katamo ādīnavo?",
  "tika-s0501t0:351_3": "Abalā naṃ balīyantī”tiādi āraddhaṃ.",
  "tika-s0501t0:351_4": "Atha vā “tattha katamo ādīnavo?",
  "tika-s0501t0:351_5": "Abalā naṃ balīyantī”tiādi kasmā evaṃ āraddhaṃ,",
  "tika-s0501t0:351_6": "nanu “tattha katamo ādīnavo?",
  "tika-s0501t0:351_7": "Tassa ce kāmayānassā”tiādinā ādīnavo vibhattoti? Saccaṃ,",
  "tika-s0501t0:351_8": "ādīnavo pana bahuvidho dukkhadomanassādivasena,",
  "tika-s0501t0:351_9": "tasmiṃ bahuvidhe ādīnave ekadeso domanassasaṅkhāto ādīnavo pubbe vibhatto,",
  "tika-s0501t0:351_10": "idāni dukkhasaṅkhātaṃ ādīnavaṃ vibhajituṃ “tattha katamo ādīnavo?",
  "tika-s0501t0:351_11": "Abalā naṃ balīyantī”tiādi āraddhaṃ.",
  "tika-s0501t0:351_12": "Tattha tatthāti tassaṃ “assādādīnavatā”tiādigāthāyaṃ niddiṭṭhesu dukkhadomanassādīsu ādīnavesu katamo",
  "tika-s0501t0:351_13": "ādīnavo tattha tesu pāḷidhammesu kattha pāḷidhamme āgatoti pucchitvā –",
  "tika-s0501t0:352_0": "“Abalā naṃ balīyanti, maddantenaṃ parissayā;",
  "tika-s0501t0:353_0": "Tato naṃ dukkhamanveti, nāvaṃ bhinnamivodaka”nti. –",
  "tika-s0501t0:354_0": "Idha pāḷigāthāyaṃ yo dukkhasaṅkhāto ekadeso ādīnavo āgato,",
  "tika-s0501t0:354_1": "so ayaṃ dukkhasaṅkhāto ekadeso ādīnavo desanāhārassa visayoti.",
  "tika-s0501t0:355_0": "Gāthāyaṃ natthi balaṃ etesaṃ kilesānanti abalā.",
  "tika-s0501t0:355_1": "Kasmā kilesā abalā hontīti?",
  "tika-s0501t0:355_2": "Kusalehi pahātabbattā.",
  "tika-s0501t0:355_3": "Naranti khettādikāme anugijjhantaṃ naraṃ,",
  "tika-s0501t0:355_4": "saddhābalādivirahato vā abalaṃ taṃ naraṃ balīyanti abhibhavanti.",
  "tika-s0501t0:355_5": "Kiñcāpi kilesā kusalehi pahātabbattā abalā honti,",
  "tika-s0501t0:355_6": "tathāpi kāmamanugijjhantaṃ saddhābalādivirahitaṃ abhibhavituṃ samatthā bhavanti.",
  "tika-s0501t0:355_7": "Maddantenaṃ parissayāti kāmagiddhaṃ kāme pariyesantaṃ,",
  "tika-s0501t0:355_8": "kāmaṃ rakkhantañca enaṃ naraṃ pari samantato paripīḷetvā ayanti pavattantīti parissayā,",
  "tika-s0501t0:355_9": "sīhabyagghādayo ceva kāyaduccaritādayo ca maddanti.",
  "tika-s0501t0:355_10": "Tato tehi parissayehi abhibhūtaṃ naṃ naraṃ jātiādidukkhaṃ anveti anugacchati.",
  "tika-s0501t0:355_11": "Kimiva anveti?",
  "tika-s0501t0:355_12": "Udakaṃ bhinnanāvaṃ anveti iva,",
  "tika-s0501t0:355_13": "evaṃ anvetīti attho.",
  "tika-s0501t0:356_0": "Ekadesaṃ maggasaṅkhātaṃ nissaraṇaṃ idha pāḷigāthāyaṃ āgatanti ācariyena vibhattaṃ,",
  "tika-s0501t0:356_1": "amheti ca viññātaṃ,",
  "tika-s0501t0:356_2": "“nibbānasaṅkhātaṃ ekadesaṃ nissaraṇaṃ kattha pāḷidhamme āgata”nti pucchitabbattā “tattha katamaṃ nissaraṇaṃ?",
  "tika-s0501t0:356_3": "Tasmā jantu sadā sato”tiādi āraddhaṃ.",
  "tika-s0501t0:356_4": "Atha vā “tattha katamaṃ nissaraṇaṃ?",
  "tika-s0501t0:356_5": "Tasmā jantu sadā sato”tiādi kasmā evaṃ āraddhaṃ,",
  "tika-s0501t0:356_6": "nanu “tattha katamaṃ nissaraṇaṃ?",
  "tika-s0501t0:356_7": "Yo kāme parivajjetī”tiādinā nissaraṇaṃ vibhattanti? Saccaṃ,",
  "tika-s0501t0:356_8": "nissaraṇaṃ pana duvidhaṃ magganibbānavasena,",
  "tika-s0501t0:356_9": "tattha duvidhe nissaraṇe maggasaṅkhātaṃ nissaraṇaṃ pubbe vibhattaṃ,",
  "tika-s0501t0:356_10": "idāni nibbānasaṅkhātaṃ nissaraṇaṃ vibhajituṃ “tattha katamaṃ nissaraṇaṃ?",
  "tika-s0501t0:356_11": "Tasmā jantu sadā sato”tiādi āraddhaṃ.",
  "tika-s0501t0:356_12": "Tattha tatthāti tassaṃ “assādādīnavatā”tiādigāthāyaṃ niddiṭṭhesu magganibbānesu nissaraṇesu ekadesaṃ",
  "tika-s0501t0:356_13": "nibbānasaṅkhātaṃ nissaraṇaṃ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t0:357_0": "“Tasmā jantu sadā sato, kāmāni parivajjaye;",
  "tika-s0501t0:358_0": "Te pahāya tare oghaṃ, nāvaṃ sitvāva pāragū”ti. –",
  "tika-s0501t0:359_0": "Idha pāḷigāthāyaṃ yaṃ nibbānasaṅkhātaṃ nissaraṇaṃ āgataṃ, idaṃ nissaraṇaṃ desanāhārassa visayanti.",
  "tika-s0501t0:360_0": "Gāthāyaṃ tasmāti yasmā kāmagiddhaṃ naraṃ dukkhaṃ anveti,",
  "tika-s0501t0:360_1": "tasmā jantu sadā sabbakāle pubbarattāpararatte jāgariyānuyogena sato satisampanno hutvā kāmāni kilesakāme",
  "tika-s0501t0:360_2": "vikkhambhanavasena vā samucchedavasena vā parivajjaye parijaheyya.",
  "tika-s0501t0:360_3": "Te kāme ariyamaggena pahāya catubbidhaṃ oghaṃ tareyya tarituṃ sakkuṇeyya.",
  "tika-s0501t0:360_4": "Ko tarati iva tareyya?",
  "tika-s0501t0:360_5": "Nāvāsāmiko nāvaṃ yaṃ pavisantaṃ udakaṃ sitvā bahi siñcitvā lahukāya nāvāya appakasirena taritvā pāragū pāraṃ gacchati iva,",
  "tika-s0501t0:360_6": "evaṃ attani pavattaṃ kilesūdakaṃ siñcitvā ariyamaggena nīharitvā lahukena attabhāvena anupādisesāya nibbānadhātuyā",
  "tika-s0501t0:360_7": "nibbānena pāraṃ nibbānaṃ santiṃ gaccheyyāti attho.",
  "tika-s0501t0:360_8": "Idaṃ nibbānaṃ kasmā nissaraṇaṃ hoti?",
  "tika-s0501t0:360_9": "Sabbasaṅkhatanissaraṇato nissaraṇaṃ nāma.",
  "tika-s0501t0:361_0": "Idaṃ nissaraṇaṃ idha pāḷidhamme āgatanti ācariyena vibhattaṃ,",
  "tika-s0501t0:361_1": "amhehi ca viññātaṃ,",
  "tika-s0501t0:361_2": "“katamaṃ phalaṃ kattha pāḷidhamme āgata”nti pucchitabbattā “tattha katamaṃ phalaṃ?",
  "tika-s0501t0:361_3": "Dhammo have rakkhati dhammacāri”ntiādi āraddhaṃ.",
  "tika-s0501t0:361_4": "Tattha tatthāti tassaṃ “assādādīnavatā”tiādigāthāyaṃ niddiṭṭhesu rakkhananipphādanamaccutaraṇādīsu phalesu",
  "tika-s0501t0:361_5": "katamaṃ phalaṃ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t0:362_0": "“Dhammo have rakkhati dhammacāriṃ, chattaṃ mahantaṃ yatha vassakāle;",
  "tika-s0501t0:363_0": "Esānisaṃso dhamme suciṇṇe, na duggatiṃ gacchati dhammacārī”ti. –",
  "tika-s0501t0:364_0": "Idha pāḷigāthāyaṃ yaṃ anatthehi dhammassa rakkhanaphalaṃ āgataṃ,",
  "tika-s0501t0:364_1": "rakkhāvahanassa abbhudayassa yañca nipphādanaṃ phalaṃ āgataṃ,",
  "tika-s0501t0:364_2": "idaṃ rakkhananipphādanaṃ phalaṃ desanāhārassa visayanti.",
  "tika-s0501t0:365_0": "Gāthāyaṃ dhammoti yena puggalena yo dānādippabhedo puññadhammo nibbattito,",
  "tika-s0501t0:365_1": "so dhammo.",
  "tika-s0501t0:365_2": "Dhammacāriṃ dhammanibbattakaṃ taṃ puggalaṃ anatthehi rakkhati. Kimiva?",
  "tika-s0501t0:365_3": "Vassakāle deve vassante sati mahantaṃ kusalena dhāretabbaṃ chattaṃ dhārentaṃ kusalaṃ taṃ janaṃ vassatemanato rakkhati yathā,",
  "tika-s0501t0:365_4": "evaṃ rakkhitabbo dhammopi attasammāpaṇidhānena appamatto hutvā suṭṭhu dhammaṃ rakkhantaṃyeva rakkhati,",
  "tika-s0501t0:365_5": "tādiso dhammacārīyeva duggatiṃ na gacchati.",
  "tika-s0501t0:365_6": "Eso ānisaṃso suciṇṇe suciṇṇassa dhamme dhammassa ānisaṃsoti attho.",
  "tika-s0501t0:366_0": "Ekadesaṃ phalaṃ idha pāḷidhamme āgatanti ācariyena vibhattaṃ,",
  "tika-s0501t0:366_1": "amhehi ca ñātaṃ,",
  "tika-s0501t0:366_2": "“katamo upāyo kattha pāḷiyaṃ āgato”ti pucchitabbattā “tattha katamo upāyo?",
  "tika-s0501t0:366_3": "Sabbe saṅkhārā aniccā”tiādi āraddhaṃ.",
  "tika-s0501t0:366_4": "Tattha tatthāti tassaṃ “assādādīnavatā”tiādigāthāyaṃ niddiṭṭhesu vipassanāpubbaṅgamanibbidādīsu upāyesu",
  "tika-s0501t0:366_5": "katamo upāyo tattha tesu pāḷidhammesu kattha pāḷidhamme āgatoti pucchitvā –",
  "tika-s0501t0:367_0": "“Sabbe saṅkhārā ‘aniccā’ti…pe…;",
  "tika-s0501t0:368_0": "Sabbe dhammā ‘anattā’ti, yadā paññāya passatī”ti. –",
  "tika-s0501t0:369_0": "Idha pāḷigāthāsu yo vipassanāpubbaṅgamanibbidāñāṇasaṅkhāto visuddhiyā adhigamahetubhāvato maggo āgato,",
  "tika-s0501t0:369_1": "ayaṃ upāyo desanāhārassa visayoti.",
  "tika-s0501t0:370_0": "Gāthāsu sabbe niravasesā kammacittotuāhārehi saṅkharitā saṅkhatasaṅkhārā hutvā abhāvaṭṭhena aniccā iti yadā paññāya passati,",
  "tika-s0501t0:370_1": "atha anicce dukkhasabhāve nibbindati,",
  "tika-s0501t0:370_2": "eso vipassanāpubbaṅgamo nibbindanañāṇasaṅkhāto dhammo visuddhiyā maggoti.",
  "tika-s0501t0:370_3": "“Sabbe saṅkhārā aniccā”tiādīsu saṅkhārānaṃ saṅkhatadhammabhāvo paccayākāravibhaṅgaṭṭhakathāyaṃ vuttova,",
  "tika-s0501t0:370_4": "taṃ vibhaṅgaṭṭhakathaṃ anoloketvā ekacce ācariyā “vipassanāñāṇārammaṇattā tebhūmakadhammāyevā”ti vadanti,",
  "tika-s0501t0:370_5": "evaṃ sati maggaphaladhammānaṃ niccādibhāvo bhaveyya,",
  "tika-s0501t0:370_6": "tasmā vibhaṅgaṭṭhakathānurūpova attho daṭṭhabbo.",
  "tika-s0501t0:370_7": "Dukkhāti dukkhadukkhavipariṇāmadukkhasaṅkhāradukkhabhāvena dukkhā.",
  "tika-s0501t0:370_8": "Anattāti niccasārasukhasāraattasārarahitattā asārakaṭṭhena anattā,",
  "tika-s0501t0:370_9": "avasavattanaṭṭhena vā anattā.",
  "tika-s0501t0:371_0": "Ekadeso upāyo idha pāḷidhamme āgatoti ācariyena vibhatto,",
  "tika-s0501t0:371_1": "amhehi ca ñāto,",
  "tika-s0501t0:371_2": "“katamā āṇatti kattha pāḷidhamme āgatā”ti pucchitabbattā “tattha katamā āṇatti?",
  "tika-s0501t0:371_3": "Cakkhumā visamānīvā”tiādi āraddhaṃ.",
  "tika-s0501t0:371_4": "Tattha tatthāti tassaṃ “assādādīnavatā”tiādigāthāyaṃ niddiṭṭhāsu pāpaduccaritaparivajjanāṇattikalyāṇasucaritacaraṇāṇattiādīsu",
  "tika-s0501t0:371_5": "katamāṇatti tattha tesu pāḷidhammesu kattha pāḷidhamme āgatāti pucchitvā –",
  "tika-s0501t0:372_0": "“Cakkhumā visamānīva, vijjamāne parakkame;",
  "tika-s0501t0:373_0": "Paṇḍito jīvalokasmiṃ, pāpāni parivajjaye”ti. –",
  "tika-s0501t0:374_0": "Idha pāḷidhamme yā pāpaduccaritaparivajjanāṇatti āgatā,",
  "tika-s0501t0:374_1": "ayaṃ pāpaduccaritaparivajjanāṇatti desanāhārassa visayāti.",
  "tika-s0501t0:375_0": "Gāthāyaṃ cakkhumā puriso vijjamāne parakkame āvahitaṃ sarīraṃ āvahantova hutvā visamāni bhūmippadesāni vā visame hatthiādayo vā parivajjeti iva,",
  "tika-s0501t0:375_1": "evaṃ jīvalokasmiṃ paṇḍito pāpāni lāmakāni duccaritāni parivajjeti.",
  "tika-s0501t0:375_2": "Āṇatti nāma āṇārahassa dhammarājassa bhagavato āṇā,",
  "tika-s0501t0:375_3": "sā bahuvidhā,",
  "tika-s0501t0:375_4": "tasmā “kareyya kalyāṇa”ntiādigāthāyaṃ sucaritacaraṇā āṇatti.",
  "tika-s0501t0:376_0": "“Upetha saraṇaṃ buddhaṃ, dhammaṃ saṅghañca tādinaṃ;",
  "tika-s0501t0:377_0": "Samādiyatha sīlāni, taṃ vo atthāya hehitī”ti. –",
  "tika-s0501t0:378_0": "Ādīsu gāthāsu saraṇagamanāṇattisīlasamādānāṇattiādi āgatāti.",
  "tika-s0501t0:379_0": "“Suññato lokaṃ avekkhassū”tiādi kasmā evaṃ āraddhaṃ,",
  "tika-s0501t0:379_1": "nanu “tattha katamaṃ phalaṃ?",
  "tika-s0501t0:379_2": "Dhammo have”tiādinā,",
  "tika-s0501t0:379_3": "“tattha katamo upāyo?",
  "tika-s0501t0:379_4": "Sabbe saṅkhārā”tiādinā,",
  "tika-s0501t0:379_5": "“tattha katamā āṇatti?",
  "tika-s0501t0:379_6": "Cakkhumā”tiādinā ca phalūpāyāṇattiyo vibhattāti? Saccaṃ,",
  "tika-s0501t0:379_7": "visuṃ visuṃ pana suttesu āgatā phalūpāyāṇattiyo vibhattā,",
  "tika-s0501t0:379_8": "idāni ekato āgatā phalūpāyāṇattiyo vibhajituṃ “suññato lokaṃ avekkhassū”tiādi āraddhaṃ.",
  "tika-s0501t0:380_0": "Tattha suññato lokaṃ avekkhassūti sabbampi saṅkhāralokaṃ attato suññoti avasavattitāsallakkhaṇavasena",
  "tika-s0501t0:380_1": "vā tucchabhāvasamanupassanavasena vā passāti idaṃ bhagavato vacanaṃ vidhānabhāvato āṇatti nāma.",
  "tika-s0501t0:380_2": "Niccasārasukhasāraattasārādirahitattā “mogharājā”ti ālapati,",
  "tika-s0501t0:380_3": "saddhāsīlasutacāgādirahitattā vā mogho.",
  "tika-s0501t0:381_0": "“Sadā sato”ti puggalavasena vuttāya satiyā suññatādassanassa sampajānahetubhāvato satiyeva upāyo,",
  "tika-s0501t0:381_1": "na satimāti ettha satīti adhippāyo.",
  "tika-s0501t0:382_0": "Attānudiṭṭhiṃ ūhaccāti ettha attānudiṭṭhi nāma “rūpaṃ attā,",
  "tika-s0501t0:382_1": "rūpavā attā,",
  "tika-s0501t0:382_2": "rūpasmiṃ attā,",
  "tika-s0501t0:382_3": "attani rūpa”ntiādippakārā vīsativatthukā diṭṭhi.",
  "tika-s0501t0:382_4": "Maggena ūhacca samucchinditvā evaṃ vuttavidhinā maccutaro maccuno visayātikkanto siyā bhaveyya.",
  "tika-s0501t0:382_5": "Ettha yaṃ maccuvisayaṃ taraṇaṃ atikkamanaṃ,",
  "tika-s0501t0:382_6": "tassa atikkamanassa yañca pubbabhāgapaṭipadāsampajjanaṃ,",
  "tika-s0501t0:382_7": "idaṃ bhagavato desanāya phalaṃ desanāhārassa visayanti adhippāyo.",
  "tika-s0501t0:382_8": "Pubbe visuṃ visuṃ phalūpāyāṇattiyo vibhattāpi –",
  "tika-s0501t0:383_0": "“Suññato lokaṃ avekkhassu, mogharāja sadā sato;",
  "tika-s0501t0:384_0": "Attānudiṭṭhiṃ ūhacca, evaṃ maccutaro siyā”ti. –",
  "tika-s0501t0:385_0": "Ekagāthāyaṃ puna ekato vibhajanato phalādīsu ekato dassitesu sabbattha suttesu vā sabbattha gāthāsu vā",
  "tika-s0501t0:385_1": "phalādayo dassetabbā assādādayo viya katthaci niddhāretvāti viseso vijānitabbo.",
  "tika-s0501t0:385_2": "Tenāha aṭṭhakathācariyo “yathā pana…pe…",
  "tika-s0501t0:385_3": "ekato udāharaṇaṃ katanti daṭṭhabba”nti.",
  "tika-s0501t0:386_0": "6.",
  "tika-s0501t0:386_1": "Desanāhārassa visayabhūtā assādādayo “idha pāḷidhamme ayaṃ assādo āgato,",
  "tika-s0501t0:386_2": "idha pāḷidhamme ayaṃ ādīnavo āgato”tiādinā visesato nidassanavasena sarūpato ācariyena vibhattā,",
  "tika-s0501t0:386_3": "te assādādayo tiṇṇaṃ ugghaṭitaññuādīnaṃ puggalānaṃ sāmaññato bhagavā kiṃ nu kho deseti,",
  "tika-s0501t0:386_4": "udāhu ekassa puggalassa yathālābhaṃ kiṃ nu desetīti anuyogassa sambhavato imassa puggalassa imaṃ deseti,",
  "tika-s0501t0:386_5": "imassa puggalassa imaṃ desetīti puggalabhedena assādādayo vibhajitvā dassetuṃ “tattha bhagavā ugghaṭitaññussā”tiādi āraddhaṃ.",
  "tika-s0501t0:386_6": "Tattha tatthāti tesu assādādīsu.",
  "tika-s0501t0:386_7": "Nissaraṇaṃ ugghaṭitaññussa puggalassa bhagavā deseti,",
  "tika-s0501t0:386_8": "ādīnavañca nissaraṇañca ime dve vipañcitaññussa puggalassa bhagavā deseti,",
  "tika-s0501t0:386_9": "assādañca ādīnavañca nissaraṇañca ime tayo neyyassa puggalassa bhagavā desetīti yojanattho daṭṭhabbo.",
  "tika-s0501t0:387_0": "Aṭṭhakathāyaṃ pana “evaṃ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṃ",
  "tika-s0501t0:387_1": "dassetuṃ ‘tattha bhagavā’tiādi vutta”nti vuttaṃ.",
  "tika-s0501t0:388_0": "Tattha ugghaṭitaññussāti ugghaṭīyate paṭivijjhīyate,",
  "tika-s0501t0:388_1": "ṭhapīyate vā sappabhedo vitthāro atthoti ugghaṭito,",
  "tika-s0501t0:388_2": "jānātīti ñū,",
  "tika-s0501t0:388_3": "ugghaṭitaṃ atthaṃ ñū ugghaṭitaññū,",
  "tika-s0501t0:388_4": "uddesamatteneva sappabhedaṃ savitthāraṃ paṭivijjhitabbaṃ atthaṃ paṭivijjhatīti attho.",
  "tika-s0501t0:388_5": "Yo puggalo uddeseneva uddiṭṭhamatteneva atthaṃ ñatvā atthasiddhippatto hoti,",
  "tika-s0501t0:388_6": "so ugghaṭitaññū nāma.",
  "tika-s0501t0:389_0": "Vipañcīyate vittharīyate atthoti vipañcito,",
  "tika-s0501t0:389_1": "taṃ jānātīti vipañcitaññū.",
  "tika-s0501t0:389_2": "Yo puggalo niddesena niddiṭṭhamattameva atthaṃ ñatvā atthasiddhippatto,",
  "tika-s0501t0:389_3": "so vipañcitaññū nāma.",
  "tika-s0501t0:390_0": "Paṭiniddesena attho netabbo pāpetabboti neyyo.",
  "tika-s0501t0:390_1": "Yo puggalo paṭiniddesena vā paṭilomena vā vibhattaṃ eva atthaṃ ñatvā atthasiddhippatto,",
  "tika-s0501t0:390_2": "so neyyo nāma.",
  "tika-s0501t0:390_3": "Nissaraṇadesanāyeva ugghaṭitaññussa paṭivedhābhisamayo siddho hoti,",
  "tika-s0501t0:390_4": "ādīnavadesanāya ceva nissaraṇadesanāya ca vipañcitaññussa paṭivedhābhisamayo siddho hoti,",
  "tika-s0501t0:390_5": "assādadesanāya ca ādīnavadesanāya ca nissaraṇadesanāya ca neyyassa paṭivedhābhisamayo siddho hotīti adhippāyo idha gahetabbo.",
  "tika-s0501t0:391_0": "Padaparamo panettha paṭivedhābhisamayabhajanābhāvato na gahito.",
  "tika-s0501t0:391_1": "Tasmiñca aggahite assādo, ādīnavo,",
  "tika-s0501t0:391_2": "nissaraṇaṃ,",
  "tika-s0501t0:391_3": "assādādīnavā,",
  "tika-s0501t0:391_4": "assādanissaraṇāni,",
  "tika-s0501t0:391_5": "ādīnavanissaraṇāni,",
  "tika-s0501t0:391_6": "assādādīnavanissaraṇāni cāti sattasu paṭṭhānanayesu tatiyachaṭṭhasattamāva gahitā,",
  "tika-s0501t0:391_7": "avasesā cattāro nayā na gahitā.",
  "tika-s0501t0:391_8": "Veneyyavinayanābhāvato hi gahaṇāgahaṇaṃ daṭṭhabbaṃ.",
  "tika-s0501t0:391_9": "Veneyyavinayañca veneyyānaṃ santāne ariyamaggassuppādanaṃ,",
  "tika-s0501t0:391_10": "na sāsanavinayanamattaṃ,",
  "tika-s0501t0:391_11": "ariyamagguppādanañca yathāvuttehi eva tīhi padaṭṭhānanayehi sijjhatīti itare nayā idha na vuttā.",
  "tika-s0501t0:392_0": "Yasmā pana peṭake –",
  "tika-s0501t0:393_0": "“Tattha katamo assādo ca ādīnavo ca?",
  "tika-s0501t0:394_0": "‘Yāni karoti puriso, tāni passati attani;",
  "tika-s0501t0:395_0": "Kalyāṇakārī kalyāṇaṃ, pāpakārī ca pāpaka’nti.",
  "tika-s0501t0:396_0": "“Tattha yaṃ kalyāṇakārī kalyāṇaṃ paccanubhoti,",
  "tika-s0501t0:396_1": "ayaṃ assādo.",
  "tika-s0501t0:396_2": "Yaṃ pāpakārī pāpaṃ paccanubhoti,",
  "tika-s0501t0:396_3": "ayaṃ ādīnavo.",
  "tika-s0501t0:397_0": "“Aṭṭhime,",
  "tika-s0501t0:397_1": "bhikkhave,",
  "tika-s0501t0:397_2": "lokadhammā.",
  "tika-s0501t0:397_3": "Katame aṭṭha?",
  "tika-s0501t0:397_4": "‘Lābho’tiādi.",
  "tika-s0501t0:397_5": "Tattha lābho yaso sukhaṃ pasaṃsā,",
  "tika-s0501t0:397_6": "ayaṃ assādo.",
  "tika-s0501t0:397_7": "Alābho ayaso dukkhaṃ nindā,",
  "tika-s0501t0:397_8": "ayaṃ ādīnavo.",
  "tika-s0501t0:398_0": "“Tattha katamo assādo ca nissaraṇañca?",
  "tika-s0501t0:399_0": "‘Sukho vipāko puññānaṃ, adhippāyo ca ijjhati;",
  "tika-s0501t0:400_0": "Khippañca paramaṃ santiṃ, nibbānamadhigacchatī’ti. –",
  "tika-s0501t0:401_0": "Ayaṃ assādo ca nissaraṇañca.",
  "tika-s0501t0:402_0": "“Dvattiṃsimāni,",
  "tika-s0501t0:402_1": "bhikkhave,",
  "tika-s0501t0:402_2": "mahāpurisassa mahāpurisalakkhaṇāni,",
  "tika-s0501t0:402_3": "yehi samannāgatassa mahāpurisassa dveyeva gatiyo bhavanti…pe…",
  "tika-s0501t0:402_4": "vivaṭacchadoti sabbaṃ lakkhaṇasuttaṃ ayaṃ assādo ca nissaraṇañca.",
  "tika-s0501t0:403_0": "“Tattha katamo ādīnavo ca nissaraṇañca?",
  "tika-s0501t0:404_0": "‘Bhārā have pañcakkhandhā, bhārahāro ca puggalo;",
  "tika-s0501t0:405_0": "Bhārādānaṃ dukhaṃ loke, bhāranikkhepanaṃ sukhaṃ.",
  "tika-s0501t0:406_0": "‘Nikkhipitvā garuṃ bhāraṃ, aññaṃ bhāraṃ anādiya;",
  "tika-s0501t0:407_0": "Samūlaṃ taṇhamabbuyha, nicchāto parinibbuto’ti. –",
  "tika-s0501t0:408_0": "Ayaṃ ādīnavo ca nissaraṇañca.",
  "tika-s0501t0:409_0": "“Tattha katamo assādo ca ādīnavo ca nissaraṇañca?",
  "tika-s0501t0:410_0": "‘Kāmā hi citrā madhurā manoramā, virūparūpena mathenti cittaṃ;",
  "tika-s0501t0:411_0": "Tasmā ahaṃ pabbajitomhi rāja, apaṇṇakaṃ sāmaññameva seyyo’ti. –",
  "tika-s0501t0:412_0": "Ayaṃ assādo ca ādīnavo ca nissaraṇañcā”ti vuttaṃ,",
  "tika-s0501t0:412_1": "tasmā tepi nayā idha niddhāretvā veditabbā.",
  "tika-s0501t0:412_2": "Phalādīsupi ayaṃ nayo labbhatiyeva.",
  "tika-s0501t0:413_0": "Yasmā peṭake –",
  "tika-s0501t0:413_1": "“tattha katamaṃ phalañca upāyo ca?",
  "tika-s0501t0:413_2": "‘Sīle patiṭṭhāya naro sappañño’ti gāthā,",
  "tika-s0501t0:413_3": "idaṃ phalañca upāyo ca.",
  "tika-s0501t0:414_0": "“Tattha katamaṃ phalañca āṇatti ca?",
  "tika-s0501t0:415_0": "‘Sace bhāyatha dukkhassa, sace vo dukkhamappiyaṃ;",
  "tika-s0501t0:416_0": "Mākattha pāpakaṃ kammaṃ, āvi vā yadi vā raho’ti. –",
  "tika-s0501t0:417_0": "Idaṃ phalañca āṇatti ca.",
  "tika-s0501t0:418_0": "“Tattha katamo upāyo ca āṇatti ca?",
  "tika-s0501t0:419_0": "‘Kumbhūpamaṃ kāyamimaṃ viditvā, nagarūpamaṃ cittamidaṃ ṭhapetvā;",
  "tika-s0501t0:420_0": "Yodhetha māraṃ paññāvudhena, jitañca rakkhe anivesano siyā’ti. –",
  "tika-s0501t0:421_0": "Ayaṃ upāyo ca āṇatti cā”ti vuttaṃ, tasmā evaṃ phalādīnaṃ dukkhavasenāpi udāharaṇaṃ veditabbaṃ.",
  "tika-s0501t0:422_0": "“Ugghaṭitaññuādīnaṃ tiṇṇaṃ puggalānaṃ imassa puggalassa imaṃ deseti,",
  "tika-s0501t0:422_1": "imassa puggalassa imaṃ desetī”ti yehi puggalehi assādādayo yathārahaṃ ācariyena vibhattā,",
  "tika-s0501t0:422_2": "te puggalā yāhi paṭipadāhi bhinnā,",
  "tika-s0501t0:422_3": "tā paṭipadā kittikā bhavanti,",
  "tika-s0501t0:422_4": "tāhi bhinnā puggalā ca kittikāti vicāraṇāya sambhavato tā paṭipadā,",
  "tika-s0501t0:422_5": "te ca puggalā ettakāti gaṇanato dassetuṃ “tattha catasso paṭipadā”tiādi āraddhaṃ.",
  "tika-s0501t0:423_0": "Tattha tatthāti tesu ugghaṭitaññuādīsu puggalesu.",
  "tika-s0501t0:423_1": "Ye puggalā yāhi paṭipadāhi bhinnā,",
  "tika-s0501t0:423_2": "tā paṭipadā catasso bhavanti,",
  "tika-s0501t0:423_3": "te ca puggalā cattāroti yojanā kātabbā.",
  "tika-s0501t0:423_4": "Katamā catasso?",
  "tika-s0501t0:423_5": "Dukkhāpaṭipadā dandhābhiññā,",
  "tika-s0501t0:423_6": "dukkhāpaṭipadā khippābhiññā,",
  "tika-s0501t0:423_7": "sukhāpaṭipadā dandhābhiññā,",
  "tika-s0501t0:423_8": "sukhāpaṭipadā khippābhiññā cāti catasso.",
  "tika-s0501t0:423_9": "Katame cattāro?",
  "tika-s0501t0:423_10": "Taṇhācarito mando puggalo,",
  "tika-s0501t0:423_11": "taṇhācarito udatto puggalo,",
  "tika-s0501t0:423_12": "diṭṭhicarito mando puggalo,",
  "tika-s0501t0:423_13": "diṭṭhicarito udatto puggalo cāti cattāro.",
  "tika-s0501t0:424_0": "Paṭipadābhiññāhi kato vibhāgopi paṭipadāhi kato vibhāgo nāma hoti avinābhāvatoti manasi katvā “catasso",
  "tika-s0501t0:424_1": "paṭipadābhiññā”ti avatvā “catasso paṭipadā”ti vuttā.",
  "tika-s0501t0:424_2": "Tā panetā samathavasenāpi bhinnā,",
  "tika-s0501t0:424_3": "vipassanāvasenāpi bhinnā.",
  "tika-s0501t0:424_4": "Kathaṃ samathavasena?",
  "tika-s0501t0:424_5": "Pathavīkasiṇādīsu sabbapaṭhamaṃ “pathavī pathavī”tiādinā pavattamanasikārato paṭṭhāya yāva jhānassa upacāraṃ uppajjati,",
  "tika-s0501t0:424_6": "tāva pavattā paññā samathabhāvanā “paṭipadā”ti vuccati.",
  "tika-s0501t0:424_7": "Upacārato pana paṭṭhāya yāva appanā,",
  "tika-s0501t0:424_8": "tāva pavattā paññā “abhiññā”ti vuccati heṭṭhimapaññāto adhigatapaññābhāvato.",
  "tika-s0501t0:425_0": "Sā ca paṭipadā kassaci dukkhā kicchā hoti nīvaraṇādipaccanīkadhammasamudācāraggahaṇatāya,",
  "tika-s0501t0:425_1": "kassaci tadabhāvato sukhā akicchā hoti,",
  "tika-s0501t0:425_2": "abhiññāpi kassaci dandhā asīghappavatti hoti avisadañāṇatāya,",
  "tika-s0501t0:425_3": "kassaci khippā sīghappavatti hoti visadañāṇatāyāti.",
  "tika-s0501t0:426_0": "Kathaṃ vipassanāvasena?",
  "tika-s0501t0:426_1": "Yo rūpārūpamukhena vipassanaṃ abhinivisanto cattāri mahābhūtāni pariggahetvā upādārūpaṃ pariggaṇhāti,",
  "tika-s0501t0:426_2": "arūpaṃ pariggaṇhāti,",
  "tika-s0501t0:426_3": "rūpārūpaṃ pana pariggaṇhanto dukkhena kasirena kilamanto pariggahaetauṃ sakkoti,",
  "tika-s0501t0:426_4": "tassa dukkhāpaṭipadā nāma hoti.",
  "tika-s0501t0:426_5": "Pariggahitarūpārūpassa vipassanāparivāse maggapātubhāvadandhatāya dandhābhiññā nāma hoti.",
  "tika-s0501t0:426_6": "Tabbipariyāyena itarā dve honti.",
  "tika-s0501t0:426_7": "Vipassanāvasena pana bhinnāyeva paṭipadābhiññāyo idha daṭṭhabbā abhisamayādhikārattā,",
  "tika-s0501t0:426_8": "aṭṭhakathāyaṃ pana “evaṃ yesaṃ puggalānaṃ vasena desanāvibhāgo dassito,",
  "tika-s0501t0:426_9": "te puggale paṭipadāvibhāgena vibhajitvā dassetuṃ ‘catasso paṭipadā’tiādi vutta”nti vuttaṃ.",
  "tika-s0501t0:426_10": "Yojanānayo vuttanayānusāreneva veditabbo.",
  "tika-s0501t0:427_0": "Catūhi paṭipadābhiññāhi cattāro puggalā sabbeva aniyamato vaṭṭadukkhato kiṃ nu kho niyyanti,",
  "tika-s0501t0:427_1": "udāhu “imāya paṭipadābhiññāya ayaṃ puggalo niyyāti,",
  "tika-s0501t0:427_2": "imāya paṭipadābhiññāya ayaṃ puggalo niyyātī”ti niyamato ca niyyātīti vicāraṇāya sambhavato “ayaṃ puggalo",
  "tika-s0501t0:427_3": "imehi nissayehi upanissayapaccayaṃ labhitvā imāya paṭipadābhiññāya vaṭṭadukkhato niyyātī”ti niyametvā",
  "tika-s0501t0:427_4": "dassetuṃ “taṇhācarito mando”tiādi vuttaṃ.",
  "tika-s0501t0:428_0": "Tattha taṇhācarito mando puggalo satipaṭṭhānehi nissayehi upanissayapaccayaṃ labhitvā satindriyena satindriyādhikena",
  "tika-s0501t0:428_1": "ariyamaggena dukkhāpaṭipadādandhābhiññāya vaṭṭadukkhato niyyāti,",
  "tika-s0501t0:428_2": "taṇhācarito udatto puggalo jhānehi nissayehi upanissayapaccayaṃ labhitvā samādhindriyena samādhindriyādhikena",
  "tika-s0501t0:428_3": "ariyamaggena dukkhāpaṭipadākhippābhiññāya vaṭṭadukkhato niyyāti,",
  "tika-s0501t0:428_4": "diṭṭhicarito mando puggalo sammappadhānehi nissayehi upanissayapaccayaṃ labhitvā vīriyindriyena vīriyindriyādhikena",
  "tika-s0501t0:428_5": "ariyamaggena sukhāpaṭipadādandhābhiññāya vaṭṭadukkhato niyyāti,",
  "tika-s0501t0:428_6": "diṭṭhicarito udatto puggalo saccehi nissayehi upanissayapaccayaṃ labhitvā paññindriyena paññindriyādhikena",
  "tika-s0501t0:428_7": "ariyamaggena sukhāpaṭipadākhippābhiññāya vaṭṭadukkhato niyyātīti yojanā kātabbā.",
  "tika-s0501t0:428_8": "Aṭṭhakathāyaṃ pana –",
  "tika-s0501t0:429_0": "“Cattāro puggalāti yathāvuttapaṭipadāvibhāgeneva cattāro paṭipannakapuggalā,",
  "tika-s0501t0:429_1": "taṃ pana paṭipadāvibhāgaṃ saddhiṃ hetupāyaphalehi dassetuṃ ‘taṇhācarito’tiādi vutta”nti –",
  "tika-s0501t0:430_0": "Vuttaṃ.",
  "tika-s0501t0:430_1": "Tattha taṇhācaritoti taṇhāya nibbattitaṃ caritaṃ etassa puggalassāti taṇhācarito.",
  "tika-s0501t0:430_2": "Mandoti mandiyāya avijjāya samannāgatoti mando,",
  "tika-s0501t0:430_3": "mohādhikapuggalo.",
  "tika-s0501t0:430_4": "Udattoti udaatto,",
  "tika-s0501t0:430_5": "uḷārapaññoti attho.",
  "tika-s0501t0:430_6": "Uḷāraṃ phalaṃ detīti udo, ko so? Pavicayo,",
  "tika-s0501t0:430_7": "attani nibbattoti atto,",
  "tika-s0501t0:430_8": "udo atto yassa puggalassāti udattoti vacanattho kātabbo.",
  "tika-s0501t0:431_0": "Paṭhamāya paṭipadāya hetu nāma taṇhācaritatā,",
  "tika-s0501t0:431_1": "mandapaññatā ca,",
  "tika-s0501t0:431_2": "upāyo satindriyaṃ,",
  "tika-s0501t0:431_3": "sabbāsampi phalaṃ niyyānameva.",
  "tika-s0501t0:431_4": "Dutiyāya paṭipadāya hetu nāma taṇhācaritatā,",
  "tika-s0501t0:431_5": "udattapaññatā ca,",
  "tika-s0501t0:431_6": "upāyo vīriyindriyaṃ.",
  "tika-s0501t0:431_7": "Tatiyāya paṭipadāya hetu nāma diṭṭhicaritatā,",
  "tika-s0501t0:431_8": "mandapaññatā ca,",
  "tika-s0501t0:431_9": "upāyo samādhindriyaṃ.",
  "tika-s0501t0:431_10": "Catutthiyā paṭipadāya hetu nāma diṭṭhicaritatā,",
  "tika-s0501t0:431_11": "udattapaññatā ca,",
  "tika-s0501t0:431_12": "upāyo paññindriyanti hetupāyaphalāni daṭṭhabbāni.",
  "tika-s0501t0:432_0": "Ettha ca diṭṭhicarito udatto puggalo ugghaṭitaññū nāma,",
  "tika-s0501t0:432_1": "diṭṭhicarito mando ceva taṇhācarito udatto ca vipañcitaññū nāma,",
  "tika-s0501t0:432_2": "taṇhācarito mando puggalo neyyo nāma,",
  "tika-s0501t0:432_3": "tasmā “tattha bhagavā ugghaṭitaññussa puggalassa nissaraṇaṃ desayatī”tiādinā nayena ugghaṭitaññuādiveneyyattayassa",
  "tika-s0501t0:432_4": "bhedadassanena nissaraṇaṃ desayati,",
  "tika-s0501t0:432_5": "“ādīnavañca nissaraṇañca desayati,",
  "tika-s0501t0:432_6": "assādañca ādīnavañca nissaraṇañca desayatī”ti desanāvibhāgo dassito.",
  "tika-s0501t0:432_7": "“Tattha catasso paṭipadā”tiādinā paṭipadābhedadassanena “taṇhācarito mando puggalo,",
  "tika-s0501t0:432_8": "taṇhācarito udatto puggalo,",
  "tika-s0501t0:432_9": "diṭṭhicarito mando puggalo,",
  "tika-s0501t0:432_10": "diṭṭhicarito udatto puggalo”ti catudhā bhinnaṃ taṇhācaritamandādikaṃ puggalacatukkaṃ dassitanti daṭṭhabbaṃ.",
  "tika-s0501t0:433_0": "Idāni catūhi paṭipadābhiññāhi catudhā bhinnaṃ taṇhācaritamandacatukkaṃ atthanayayojanāya dutiyāya visayaṃ",
  "tika-s0501t0:433_1": "katvā dassetuṃ “ubho taṇhācaritā”tiādi vuttaṃ.",
  "tika-s0501t0:433_2": "Tattha taṇhāya samādhipaṭipakkhattā taṇhācaritā mandaudattā ubho puggalā samathapubbaṅgamāya vipassanāya",
  "tika-s0501t0:433_3": "upanissayaṃ labhitvā rāgavirāgāya maggapaññāya niyyanti cetovimuttiyā sekkhaphalabhāvāya.",
  "tika-s0501t0:433_4": "Sammādiṭṭhisahiteneva sammāsamādhinā niyyānaṃ bhavati,",
  "tika-s0501t0:433_5": "na sammāsamādhinā eva,",
  "tika-s0501t0:433_6": "tasmā diṭṭhicaritā mandaudattā ubho puggalā vipassanāpubbaṅgamena samathena avijjāvirāgāya maggapaññāya",
  "tika-s0501t0:433_7": "niyyanti paññāvimuttiyā asekkhaphalabhāvāyāti cattāropi puggalā duvidhāyeva bhavantīti vuttaṃ hoti.",
  "tika-s0501t0:434_0": "Rāgavirāgāyāti rañjatīti rāgo,",
  "tika-s0501t0:434_1": "so virajjati etāyāti virāgā,",
  "tika-s0501t0:434_2": "rāgassa virāgā rāgavirāgā,",
  "tika-s0501t0:434_3": "tāya rāgavirāgāya.",
  "tika-s0501t0:434_4": "Cetoti cittappabhedena ca samādhi vuccati yathā “cittaṃ paññañca bhāvaya”nti.",
  "tika-s0501t0:434_5": "Paṭippassaddhivasena paṭipakkhato vimuccatīti vimutti,",
  "tika-s0501t0:434_6": "cetasā cittena samādhinā vimuccatīti cetovimutti,",
  "tika-s0501t0:434_7": "ceto eva vā vimutti cetovimutti,",
  "tika-s0501t0:434_8": "anāgāmiphalasamādhi.",
  "tika-s0501t0:434_9": "Anāgāmipuggalo hi samādhismiṃ paripūrakāritāya cetovimuttiyā niyyāti.",
  "tika-s0501t0:434_10": "Avijjāvirāgāyāti avindiyaṃ kāyaduccaritādiṃ vindatīti avijjā,",
  "tika-s0501t0:434_11": "vindiyaṃ vā kāyasucaritādiṃ na vindatīti avijjā niruttinayena.",
  "tika-s0501t0:434_12": "Virajjati etāyāti virāgā,",
  "tika-s0501t0:434_13": "avijjāya virāgā avijjāvirāgā,",
  "tika-s0501t0:434_14": "tāya avijjāvirāgāya.",
  "tika-s0501t0:434_15": "Pakārehi jānātīti paññā,",
  "tika-s0501t0:434_16": "vimuccatīti vimutti,",
  "tika-s0501t0:434_17": "paññāya vimuccatīti paññāvimutti,",
  "tika-s0501t0:434_18": "paññā eva vā vimutti paññāvimutti,",
  "tika-s0501t0:434_19": "arahattaphalapaññā,",
  "tika-s0501t0:434_20": "tāya paññāvimuttiyā.",
  "tika-s0501t0:435_0": "“Tesu katame puggalā kena atthanayena hātabbā”ti vattabbato “tattha ye samathapubbaṅgamāhī”tiādi vuttaṃ.",
  "tika-s0501t0:435_1": "Tattha tatthāti tesu “ubho taṇhācaritā”tiādinā vibhattesu puggalesu ye ubho taṇhācaritā mandaudattā puggalā samatha…pe… niyyanti,",
  "tika-s0501t0:435_2": "te ubho taṇhācaritā mandaudattā puggalā nandiyāvaṭṭena nayena hātabbā gametabbā netabbā.",
  "tika-s0501t0:435_3": "Ye ubho diṭṭhicaritā mandaudattā puggalā vipassanā…pe…",
  "tika-s0501t0:435_4": "samathena niyyanti,",
  "tika-s0501t0:435_5": "te ubho diṭṭhicaritā mandaudattā puggalā sīhavikkīḷitena nayena hātabbā gametabbā netabbāti attho.",
  "tika-s0501t0:436_0": "7.",
  "tika-s0501t0:436_1": "“Tattha catasso paṭipadā”tiādinā desanāhārena dukkhāpaṭipadābhedena taṇhācaritamandādibhedo puggalo vibhatto,",
  "tika-s0501t0:436_2": "amhehi ca ñāto,",
  "tika-s0501t0:436_3": "“tassa vibhattānantaraṃ svāyaṃ desanāhāro kattha saṃvaṇṇetabbe dhamme kenaci ākārena sambhavatī”ti pucchitabbabhāvato",
  "tika-s0501t0:436_4": "“svāyaṃ hāro kattha sambhavatī”tiādimāha.",
  "tika-s0501t0:436_5": "Navamakkhaṇasampannassa satthā yaṃ dhammaṃ deseti,",
  "tika-s0501t0:436_6": "tasmiṃ saṃvaṇṇetabbe dhamme yā vīmaṃsādikā sutamayādikā tisso paññā vibhattā,",
  "tika-s0501t0:436_7": "tāhi paññāhi ye ugghaṭitaññuādayo tayo puggalā vibhattā,",
  "tika-s0501t0:436_8": "iti vibhattākārena ayaṃ desanāhāro satthārā desetabbe dhamme sambhavatīti daṭṭhabbo.",
  "tika-s0501t0:437_0": "Tattha svāyaṃ hāroti desanāhārena paṭipadāvibhāgena veneyyapuggalavibhāgo dassito,",
  "tika-s0501t0:437_1": "so ayaṃ desanāhāro.",
  "tika-s0501t0:437_2": "Kattha sambhavatīti kattha saṃvaṇṇetabbe dhamme saṃvaṇṇanābhāvena sambhavatīti.",
  "tika-s0501t0:437_3": "Yassāti yo so veneyyo paccantajādīhi aṭṭhahi akkhaṇehi vimutto,",
  "tika-s0501t0:437_4": "savanadhāraṇādīhi ca sampattīhi samannāgato,",
  "tika-s0501t0:437_5": "tassa veneyyassa.",
  "tika-s0501t0:437_6": "Satthāti sadevakaṃ lokaṃ sāsati anusāsatīti satthā.",
  "tika-s0501t0:437_7": "Dhammanti desitaṃ saṃvaṇṇetabbaṃ dhammaṃ.",
  "tika-s0501t0:437_8": "Desayatīti saṅkhepanayavitthāranayehi bhāsati.",
  "tika-s0501t0:437_9": "Aññataroti bhagavato sāvakesu evaṃ dhammaṃ desetuṃ samattho sāvako.",
  "tika-s0501t0:437_10": "Garuṭṭhāniyoti gāravassa ṭhānabhūtehi sīlasutacāgādiguṇavisesehi yutto mānito saddahitabbavacano.",
  "tika-s0501t0:437_11": "Sabrahmacārīti samaṃ,",
  "tika-s0501t0:437_12": "saha vā brahmaṃ satthusāsanaṃ carati paṭipajjatīti sabrahmacārī.",
  "tika-s0501t0:437_13": "Saddhaṃ labhati “yo satthā dhammaṃ deseti,",
  "tika-s0501t0:437_14": "so satthā sammāsambuddho hotī”ti satthari,",
  "tika-s0501t0:437_15": "“svākkhāto vatāyaṃ dhammo sāttho sabyañjano ekantaparipuṇṇo ekantaparisuddho atthāvaho hitāvaho sukhāvaho jhānamaggaphalanibbattako,",
  "tika-s0501t0:437_16": "amhehi ca saddahitabbo”ti desite dhamme ca acalasaddhaṃ labhati,",
  "tika-s0501t0:437_17": "saddahanaṃ attano santāne punappunaṃ uppādeti.",
  "tika-s0501t0:437_18": "Tathā “yo sāvako dhammaṃ deseti,",
  "tika-s0501t0:437_19": "so sāvako saṅkhepato vā vitthārato vā dhammaṃ desetuṃ samattho vata garuṭṭhāniyo sabrahmacārī mānito",
  "tika-s0501t0:437_20": "saddahitabbavacano”ti desake sāvake ca “tādisena sāvakena desito yo dhammo,",
  "tika-s0501t0:437_21": "so dhammo sāttho sabyañjano ekantaparipuṇṇo ekantaparisuddho atthāvaho hitāvaho sukhāvaho jhānamaggaphalanibbattako,",
  "tika-s0501t0:437_22": "amhehi ca saddahitabbo”ti sāvakena desitadhamme ca saddhaṃ saddahanaṃ attano santāne punappunaṃ uppādetīti attho.",
  "tika-s0501t0:438_0": "Tatthāti tasmiṃ saddahitabbe satthārā desitadhamme ceva sāvakena desitadhamme ca saddahantassa veneyyassa yā vīmaṃsā,",
  "tika-s0501t0:438_1": "vīmaṃsantassa yā ussāhanā,",
  "tika-s0501t0:438_2": "ussahantassa yā tulanā,",
  "tika-s0501t0:438_3": "tulayantassa yā upaparikkhā,",
  "tika-s0501t0:438_4": "sā ayaṃ vīmaṃsādikā paññā saddhānusārena pavattanato sutamayī paññā nāma.",
  "tika-s0501t0:438_5": "Tattha vīmaṃsanaṃ vimaṃsā, pāḷiyā,",
  "tika-s0501t0:438_6": "pāḷiatthassa ca vīmaṃsā.",
  "tika-s0501t0:438_7": "Vīmaṃsatīti vā vīmaṃsā,",
  "tika-s0501t0:438_8": "padaṃ padantarena,",
  "tika-s0501t0:438_9": "padatthaṃ padatthantarena vicāraṇakā paññā.",
  "tika-s0501t0:438_10": "Yathā cettha,",
  "tika-s0501t0:438_11": "evaṃ ussāhanādīsupi bhāvasādhanakattusādhanāni kātabbāni.",
  "tika-s0501t0:438_12": "Ussāhanā ca ussāhena upatthambhikā dhammassa dhāraṇaparicayasādhikā paññā ca,",
  "tika-s0501t0:438_13": "na vīriyaṃ,",
  "tika-s0501t0:438_14": "ettha ca yā sutamatteyeva pavattā,",
  "tika-s0501t0:438_15": "vīmaṃsādibhāvaṃ appattā nivattā,",
  "tika-s0501t0:438_16": "sā sutamayī paññā na hoti.",
  "tika-s0501t0:438_17": "Yā ca sutvā vīmaṃsitvā ussāhanādibhāvaṃ appattā nivattā,",
  "tika-s0501t0:438_18": "yā ca sutvā vīmaṃsitvā ussahitvā tulanādibhāvaṃ appattā nivattā,",
  "tika-s0501t0:438_19": "yā ca sutvā vīmaṃsitvā ussahitvā tulayitvā upaparikkhanabhāvaṃ appattā nivattā,",
  "tika-s0501t0:438_20": "sāpi paññā na sutamayī paññā hotīti daṭṭhabbā.",
  "tika-s0501t0:438_21": "Yā pana sutvā saddahantassa vīmaṃsā,",
  "tika-s0501t0:438_22": "vīmaṃsantassa ussāhanā,",
  "tika-s0501t0:438_23": "ussahantassa tulanā,",
  "tika-s0501t0:438_24": "tulayantassa upaparikkhā hoti,",
  "tika-s0501t0:438_25": "ayaṃ sutamayī paññā nāma hotīti daṭṭhabbā.",
  "tika-s0501t0:439_0": "Sutamayī paññā ācariyena vibhattā,",
  "tika-s0501t0:439_1": "amhehi ca ñātā,",
  "tika-s0501t0:439_2": "“katamā cintāmayī paññā”ti vattabbabhāvato sutamayiyā paññāya vibhajanānantaraṃ cintāmayiṃ paññaṃ vibhajituṃ “tathā sutena nissayenā”tiādimāha.",
  "tika-s0501t0:439_3": "Tattha sutanti suyyate pariyattidhammoti suto,",
  "tika-s0501t0:439_4": "savanaṃ pariyattidhammassāti vā sutaṃ,",
  "tika-s0501t0:439_5": "duvidhampi sutaṃ.",
  "tika-s0501t0:439_6": "Nissayena upanissāyāti attho.",
  "tika-s0501t0:439_7": "Itthambhūtalakkhaṇe cetaṃ “sutena nissayenā”ti karaṇavacanaṃ.",
  "tika-s0501t0:439_8": "Ettha pana “idaṃ pāṇātipātādiviramanaṃ sīlanaṭṭhena sīlaṃ,",
  "tika-s0501t0:439_9": "ayaṃ ekaggatā samādahanaṭṭhena samādhi,",
  "tika-s0501t0:439_10": "imāni bhūtupādāni ruppanaṭṭhena rūpāni,",
  "tika-s0501t0:439_11": "ime phassādayo namanaṭṭhena nāmāni,",
  "tika-s0501t0:439_12": "ime rūpādayo pañca dhammā rāsaṭṭhena khandhā”ti tesaṃ tesaṃ dhammānaṃ pīḷanādisabhāvassa vīmaṃsanābhūtā paññā vīmaṃsā nāma.",
  "tika-s0501t0:439_13": "Tesaṃyeva sīlasamādhiādīnaṃ sīlati patiṭṭhahati etthāti sīlantiādivacanatthaṃ pucchitvā sabhāgalakkhaṇarasapaccupaṭṭhānapadaṭṭhānānaṃ",
  "tika-s0501t0:439_14": "tuletvā viya gahaṇapaññā tulanaṃ nāma.",
  "tika-s0501t0:439_15": "Tesaṃyeva sīlasamādhiādīnaṃ dhammānaṃ sabhāvalakkhaṇaṃ avijahitvā aniccatādukkhatādinamanaruppanādisappaccayasaṅkhatādiākāre",
  "tika-s0501t0:439_16": "vitakketvā upaparikkhaṇapaññā eva upaparikkhā nāmāti visesato daṭṭhabbo.",
  "tika-s0501t0:439_17": "Sutadhammassa dhāraṇaparicayavasena pavattanato sutamayī paññā ussāhanā jātā viya na cintāmayī paññā",
  "tika-s0501t0:439_18": "cintitassa dhāraṇaparicayavasena appavattanatoti “ussāhanā”ti na vuttaṃ.",
  "tika-s0501t0:440_0": "Sutamayī paññā ceva cintāmayī paññā ca ācariyena vibhattā,",
  "tika-s0501t0:440_1": "amhehi ca ñātā,",
  "tika-s0501t0:440_2": "“katamā bhāvanāmayī paññā”ti vattabbabhāvato kāraṇabhūtānaṃ dvinnaṃ sutamayicintāmayipaññānaṃ dassanānantaraṃ",
  "tika-s0501t0:440_3": "phalabhūtaṃ bhāvanāmayiṃ paññaṃ vibhajanto “imāhi dvīhī”tiādimāha.",
  "tika-s0501t0:440_4": "Tattha imāhi dvīhi paññāhīti sutamayicintāmayipaññāhi kāraṇabhūtāhi.",
  "tika-s0501t0:440_5": "Sutamayipaññāya vā cintāmayipaññāya vā ubhayattha vā ṭhitoyeva yogāvacaro vipassanaṃ ārabhatīti.",
  "tika-s0501t0:440_6": "Manasikārasampayuttassāti rūpārūpesu pariggahādivasena saṅkhāresu aniccatādivasena manasikārena sammā pakārehi yuttappayuttassa.",
  "tika-s0501t0:440_7": "Diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-",
  "tika-s0501t0:440_8": "paṭipadāñāṇadassanavisuddhisampādanena vipassanaṃ ussukkantassa yogāvacarassa santāne ñāṇadassanavisuddhisaṅkhātaṃ",
  "tika-s0501t0:440_9": "yaṃ ariyamaggañāṇaṃ nibbānārammaṇadassanabhūmiyaṃ vā bhāvanābhūmiyaṃ vā uppajjati,",
  "tika-s0501t0:440_10": "ayaṃ bhāvanāmayī paññāti attho daṭṭhabbo.",
  "tika-s0501t0:440_11": "Yadipi paṭhamamaggañāṇaṃ paṭhamaṃ nibbānadassanato “dassana”nti vuttaṃ,",
  "tika-s0501t0:440_12": "bhāvanāvasena pana pavattanato “bhāvanāmayī paññā”ti veditabbaṃ.",
  "tika-s0501t0:440_13": "Dassanabhūmīti paṭhamamaggaphalāni,",
  "tika-s0501t0:440_14": "sesāni “bhāvanābhūmī”ti vuccanti.",
  "tika-s0501t0:441_0": "8.",
  "tika-s0501t0:441_1": "Amhākācariya tumhehi “yassa satthā vā”tiādinā sutamayipaññādikā vibhattā,",
  "tika-s0501t0:441_2": "evaṃ sati sutena vinā cintāmayī paññā nāma na bhaveyya,",
  "tika-s0501t0:441_3": "mahābodhisattānaṃ pana sutena vinā cintāmayī paññā hotvevāti codanaṃ manasi katvā tasmiṃ saṅgahetvā pakārantarena vibhajituṃ “paratoghosā”tiādimāha.",
  "tika-s0501t0:442_0": "Tattha paratoghosāti parato pavatto desanāghoso paccayo etissāti paratoghosā.",
  "tika-s0501t0:442_1": "Paccattasamuṭṭhitāti pati visuṃ attaniyeva samuṭṭhitā.",
  "tika-s0501t0:442_2": "Yonisomanasikārāti tesaṃ tesaṃ cintetabbānaṃ rūpādīnaṃ dhammānaṃ ruppananamanādisabhāvapariggaṇhanādinā",
  "tika-s0501t0:442_3": "upāyena pavattamanasikārā cintāmayī paññā nāma,",
  "tika-s0501t0:442_4": "iminā sāvakāpi sāmaññato gahitā,",
  "tika-s0501t0:442_5": "tathāpi ugghaṭitaññuādīnaṃyeva vuttattā sāvakā idha gahitā,",
  "tika-s0501t0:442_6": "tasmā purimanayo yuttataro.",
  "tika-s0501t0:442_7": "Paratoti dhammadesakato pavattena dhammadesanāghosena hetunā yaṃ ñāṇaṃ uppajjati,",
  "tika-s0501t0:442_8": "paccattasamuṭṭhitena,",
  "tika-s0501t0:442_9": "yonisomanasikārena ca hetunā yaṃ ñāṇaṃ uppajjati,",
  "tika-s0501t0:442_10": "ayaṃ bhāvanāvasena pavattanato bhāvanāmayī paññā nāma,",
  "tika-s0501t0:442_11": "iminā sāvakāpi sāmaññato gahitā,",
  "tika-s0501t0:442_12": "tathāpi ugghaṭitaññuādīnaṃyeva vuttattā sāvakā idha gahitā,",
  "tika-s0501t0:442_13": "tasmā purimanayo yuttataro.",
  "tika-s0501t0:442_14": "Paratoti dhammadesakato pavattena dhammadesanāghosena hetunā yaṃ ñāṇaṃ uppajjati,",
  "tika-s0501t0:442_15": "paccattasamuṭṭhitena,",
  "tika-s0501t0:442_16": "yonisomanasikārena ca hetunā yaṃ ñāṇaṃ uppajjati,",
  "tika-s0501t0:442_17": "ayaṃ bhāvanāvasena pavattanato bhāvanāmayī paññā nāmāti vibhajitvā paṇḍitehi ñeyyāti vitthārena gambhīratthaṃ",
  "tika-s0501t0:442_18": "ñātuṃ icchantehi “evaṃ paṭipadāvibhāgenā”tiādinā aṭṭhakathāvacanena jānitabbo.",
  "tika-s0501t0:443_0": "Sutamayipaññādikā tisso paññā ācariyena nānānayehi vibhattā,",
  "tika-s0501t0:443_1": "amhehi ca ñātā,",
  "tika-s0501t0:443_2": "“tāsu yassa ekā vā dve vā paññā atthi,",
  "tika-s0501t0:443_3": "so puggalo konāmo,",
  "tika-s0501t0:443_4": "yassa ekāpi natthi,",
  "tika-s0501t0:443_5": "so puggalo konāmo”ti pucchitabbabhāvato yassa ayaṃ paññā,",
  "tika-s0501t0:443_6": "imā vā atthi,",
  "tika-s0501t0:443_7": "so puggalo itthannāmo,",
  "tika-s0501t0:443_8": "yassa natthi,",
  "tika-s0501t0:443_9": "so puggalo itthannāmoti paṭipadāpaññāppabhedena puggalaṃ vibhajituṃ “yassa imā”tiādi vuttaṃ.",
  "tika-s0501t0:444_0": "Tattha yassa atitikkhapaññassa sutamayī paññā ceva cintāmayī paññā ca imā dve paññā atthi,",
  "tika-s0501t0:444_1": "ayaṃ atitikkhapañño uddesamatteneva jānanato ugghaṭitaññū nāma.",
  "tika-s0501t0:444_2": "Yassa nātitikkhapaññassa uddesaniddesehi sutamayī paññā atthi,",
  "tika-s0501t0:444_3": "cintāmayī paññā natthi,",
  "tika-s0501t0:444_4": "ayaṃ nātitikkhapañño uddesaniddesehi jānanato vipañcitaññū nāma.",
  "tika-s0501t0:444_5": "Yassa mandapaññassa uddesaniddesehi neva sutamayī paññā atthi,",
  "tika-s0501t0:444_6": "na cintāmayī paññā ca,",
  "tika-s0501t0:444_7": "ayaṃ mandapañño uddesaniddesapaṭiniddesehi jānanato niravasesavitthāradesanāya netabbato neyyo nāmāti.",
  "tika-s0501t0:444_8": "Aṭṭhakathāyaṃ pana “idāni yadatthaṃ imā paññā uddhaṭā,",
  "tika-s0501t0:444_9": "tameva veneyyapuggalavibhāgaṃ yojetvā dassetuṃ ‘yassā’tiādi vutta”ntiādi vuttaṃ.",
  "tika-s0501t0:445_0": "9.",
  "tika-s0501t0:445_1": "“Tattha bhagavā ugghaṭitaññussā”tiādinā desanaṃ vibhāveti,",
  "tika-s0501t0:445_2": "“tattha catasso paṭipadā”tiādinā paṭipadāvibhāgehi,",
  "tika-s0501t0:445_3": "“svāyaṃ hāro”tiādinā ñāṇavibhāgehi ca desanābhājanaṃ veneyyattayaṃ ācariyena vibhattaṃ,",
  "tika-s0501t0:445_4": "amhehi ca ñātaṃ,",
  "tika-s0501t0:445_5": "“yāya desanāpāḷiyā desanāhāraṃ yojetuṃ pubbe ‘dhammaṃ vo,",
  "tika-s0501t0:445_6": "bhikkhave,",
  "tika-s0501t0:445_7": "desessāmī’tiādinā desanāhārassa visayabhāvena yā pāḷidesanā nikkhittā,",
  "tika-s0501t0:445_8": "sā pāḷidesanā desanāhārena niddhāritesu assādādīsu atthesu kimatthaṃ desayatī”ti pucchitabbattā “imaṃ",
  "tika-s0501t0:445_9": "atthaṃ desayatī”ti niyametvā dassetuṃ “sāyaṃ dhammadesanā”tiādi āraddhaṃ.",
  "tika-s0501t0:446_0": "Tattha sāyaṃ dhammadesanāti yā dhammadesanā ādikalyāṇādikā pubbe desanāhārassa visayabhāvena nikkhittā,",
  "tika-s0501t0:446_1": "sāyaṃ dhammadesanā assādādīsu kimatthaṃ desayatīti kathetukāmatāya pucchati,",
  "tika-s0501t0:446_2": "pucchitvā “cattāri saccāni desayatī”ti vissajjeti,",
  "tika-s0501t0:446_3": "tāni sarūpato dassetuṃ “dukkhaṃ samudayaṃ nirodhaṃ magga”nti vuttaṃ.",
  "tika-s0501t0:446_4": "Pavattipavattakanivattinivattanupāyabhāvena aviparītabhāvato “saccānī”ti vuttāni.",
  "tika-s0501t0:447_0": "Yassaṃ desanāyaṃ saccāni desanāhārena niddhāritāni,",
  "tika-s0501t0:447_1": "sā desanā cattāri saccāni desayatīti yuttaṃ hotu.",
  "tika-s0501t0:447_2": "Yassaṃ desanāyaṃ assādādayo niddhāritā,",
  "tika-s0501t0:447_3": "sā desanā cattāri saccāni desayatīti na sakkā vattuṃ.",
  "tika-s0501t0:447_4": "Heṭṭhā ca assādādayo niddhāritā,",
  "tika-s0501t0:447_5": "tasmā “assādādayo”tipi vattabbanti codanaṃ manasi katvā “ādīnavo phalañca dukkha”ntiādi vuttaṃ.",
  "tika-s0501t0:447_6": "Desanāhārena saṃvaṇṇanānayena desanāyaṃ niddhārito ādīnavo ceva phalañca dukkhasaccaṃ hoti,",
  "tika-s0501t0:447_7": "assādo samudayasaccaṃ,",
  "tika-s0501t0:447_8": "nissaraṇaṃ nirodhasaccaṃ,",
  "tika-s0501t0:447_9": "upāyo ceva āṇatti ca maggasaccaṃ hoti,",
  "tika-s0501t0:447_10": "tasmā “cattāri saccāni desayatī”ti vattabbamevāti.",
  "tika-s0501t0:448_0": "Taṇhāvajjā tebhūmakadhammā dukkhaṃ,",
  "tika-s0501t0:448_1": "te ca aniccādīhi pīḷitattā ādīnavāyeva.",
  "tika-s0501t0:448_2": "Phalanti desanāya phalaṃ lokiyaṃ,",
  "tika-s0501t0:448_3": "na lokuttaraṃ,",
  "tika-s0501t0:448_4": "tasmā dukkhanti vattabbameva.",
  "tika-s0501t0:448_5": "Assādoti taṇhāssādassa gahitattā “assādo samudayo”ti ca vattabbaṃ.",
  "tika-s0501t0:448_6": "Assādekadeso dukkhameva,",
  "tika-s0501t0:448_7": "assādekadeso dukkhañceva samudayo ca.",
  "tika-s0501t0:448_8": "Saha vipassanāya ariyamaggo ca bhagavato āṇatti ca desanāya phalādhigamassa upāyabhāvato “upāyo,",
  "tika-s0501t0:448_9": "āṇatti ca maggo”ti vuttaṃ,",
  "tika-s0501t0:448_10": "nissaraṇekadesopi maggoti daṭṭhabbo.",
  "tika-s0501t0:448_11": "“Imāni cattāri saccāni yā desanā visesato desayati,",
  "tika-s0501t0:448_12": "katamā sā”ti pucchitabbattā visesaṃ niyametvā dassetuṃ “imāni cattāri saccāni idaṃ dhammacakka”nti vuttaṃ.",
  "tika-s0501t0:448_13": "Idaṃ vuccamānaṃ dhammacakkaṃ imāni cattāri saccāni visesato desayatīti yojanā kātabbā.",
  "tika-s0501t0:449_0": "“Yā desanā imāni cattāri saccāni visesato desayati,",
  "tika-s0501t0:449_1": "tassā desanāya dhammacakkabhāvaṃ kiṃ bhagavā āhā”ti vattabbabhāvato “yathāha bhagavā”tiādi vuttaṃ.",
  "tika-s0501t0:449_2": "Tattha “jātipi dukkhā”tiādivacanato taṇhāvajjaṃ jātiādikaṃ tebhūmakadhammajātaṃ dukkhassa adhiṭṭhānabhāvena,",
  "tika-s0501t0:449_3": "dukkhadukkhādibhāvena ca “dukkha”nti vuttaṃ.",
  "tika-s0501t0:449_4": "Meti mayā pavattitanti yojanā.",
  "tika-s0501t0:449_5": "Bhikkhaveti savane ussāhaṃ janetuṃ ālapati.",
  "tika-s0501t0:449_6": "Bārāṇasiyanti bārāṇasīnagarassa avidūre.",
  "tika-s0501t0:449_7": "Isipataneti sīlakkhandhādīnaṃ isanato gavesanato “isī”ti voharitānaṃ paccekabuddhānaṃ patanaṭṭhāne.",
  "tika-s0501t0:449_8": "Migadāyeti migānaṃ abhayadānaṭṭhāne kārite assameva.",
  "tika-s0501t0:450_0": "Anuttaranti uttaritarābhāvena anuttaraṃ anatisayaṃ.",
  "tika-s0501t0:450_1": "Dhammacakkanti satipaṭṭhānādike sabhāvadhāraṇādinā atthena dhammo ceva pavattanaṭṭhena cakkañcāti dhammacakkaṃ.",
  "tika-s0501t0:450_2": "Appaṭivattiyanti appaṭisedhanīyaṃ. Kasmā?",
  "tika-s0501t0:450_3": "Janakassa bhagavato dhammissarattā sammāsambuddhattā,",
  "tika-s0501t0:450_4": "jaññassa ca anuttarattā koṇḍaññādīnañceva aṭṭhārasabrahmakoṭiyā ca catusaccapaṭivedhasādhanato ca.",
  "tika-s0501t0:450_5": "“Kena appaṭivattiya”nti pucchitabbattā “samaṇena vā”tiādimāha.",
  "tika-s0501t0:450_6": "Tattha samaṇenāti pabbajjamattūpagatena.",
  "tika-s0501t0:450_7": "Brāhmaṇenāti jātibrāhmaṇena.",
  "tika-s0501t0:450_8": "Paramatthānañhi samaṇabrāhmaṇānaṃ paṭisedhane cittuppādānuppajjanampi natthi.",
  "tika-s0501t0:450_9": "Devenāti chakāmāvacaradevena.",
  "tika-s0501t0:450_10": "Brahmunāti rūpabrahmā gahitā.",
  "tika-s0501t0:450_11": "“Samaṇena vā …pe…",
  "tika-s0501t0:450_12": "brahmunā”ti ettakameva avatvā“kenacī”ti vuttavacanena avasesakhattiyagahapatiparisajanā saṅgahitā.",
  "tika-s0501t0:450_13": "Tasmā khattiyabrāhmaṇagahapatisamaṇacātumahārājikatāvatiṃsamārabrahmaparisā aṭṭhavidhāpi paṭisedhetuṃ asamatthāyevāti veditabbā.",
  "tika-s0501t0:450_14": "Lokasminti sattasamūhe dhammacakkādhāre.",
  "tika-s0501t0:451_0": "“Dvādasa padāni sutta”nti gāthānurūpaṃ dhammacakkasutte padāni vibhajanto “tattha aparimāṇā”tiādimāha.",
  "tika-s0501t0:451_1": "Tattha tatthāti dhammacakkadesanāyaṃ.",
  "tika-s0501t0:451_2": "“Aparimāṇā akkharā aparimāṇā padā”ti avatvā “aparimāṇā padā aparimāṇā akkharā”ti uppaṭipāṭivacanehi yebhuyyena padasaṅgahitānīti dasseti. Padā, akkharā,",
  "tika-s0501t0:451_3": "byañjanāti ca liṅgavipallāsānīti daṭṭhabbāni.",
  "tika-s0501t0:451_4": "Etasseva atthassāti vattabbākārassa catusaccasaṅkhātassa atthasseva saṅkāsanā pakāsanā pakāsanākāro paññattākāroti",
  "tika-s0501t0:451_5": "ākāravantaākārasambandhe sāmivacanaṃ.",
  "tika-s0501t0:451_6": "Saṅkāsanākāroti ca saṅkāsanīyassa atthassa ākāro.",
  "tika-s0501t0:451_7": "Esa nayo sesesupi.",
  "tika-s0501t0:451_8": "Itipīti iti iminā pakārenapi,",
  "tika-s0501t0:451_9": "iminā pakārenapi idaṃ jātiādikaṃ dukkhaṃ ariyasaccanti veditabbaṃ.",
  "tika-s0501t0:452_0": "Ayanti kāmataṇhādibhedā ayaṃ taṇhā.",
  "tika-s0501t0:452_1": "Dukkhasamudayoti dukkhanibbattanassa hetubhāvato dukkhasamudayo.",
  "tika-s0501t0:452_2": "Ayanti sabbasaṅkhatato nissaṭā ayaṃ asaṅkhatā dhātu.",
  "tika-s0501t0:452_3": "Dukkhanirodhoti jātiādippabhedassa dukkhassa anuppādananirodhapaccayattā dukkhanirodho.",
  "tika-s0501t0:452_4": "Ayanti sammādiṭṭhādiko aṭṭhaṅgiko ariyo maggo.",
  "tika-s0501t0:452_5": "Dukkhanirodhabhūtaṃ nibbānaṃ ārammaṇakaraṇavasena gatattā,",
  "tika-s0501t0:452_6": "dukkhanirodhappattiyā paṭipadābhāvato ca dukkhanirodhagāminī paṭipadā.",
  "tika-s0501t0:452_7": "Sesaṃ vuttanayameva.",
  "tika-s0501t0:453_0": "“Tattha aparimāṇā”tiādinā byañjanapadaatthapadāni vibhajitvā tesaṃ aññamaññaṃ visayivisayabhāvena sambandhabhāvaṃ",
  "tika-s0501t0:453_1": "dassetuṃ “tattha bhagavā akkharehi saṅkāsetī”tiādi vuttaṃ.",
  "tika-s0501t0:453_2": "Atha vā bhagavā kiṃ sāmaññehi akkharādīhi saṅkāseti vā pakāseti vā,",
  "tika-s0501t0:453_3": "udāhu yathārahaṃ saṅkāseti pakāsetītiādivicāraṇāya sambhavato visayavisayibhāvena sambandhabhāvaṃ niyametvā",
  "tika-s0501t0:453_4": "dassetuṃ “tattha bhagavā akkharehi saṅkāsetī”tiādi vuttaṃ.",
  "tika-s0501t0:453_5": "Tattha “akkharehi saṅkāsetī”ti kasmā evaṃ vuttaṃ,",
  "tika-s0501t0:453_6": "nanu “dukkhasacca”ntiādīsu padeneva dukkhasaccatthattādiko saṅkāsitabboti? Saccaṃ,",
  "tika-s0501t0:453_7": "padāvayavassa pana akkharassa gahaṇamukheneva akkharasamudāyassapi padassa gahaṇaṃ hoti,",
  "tika-s0501t0:453_8": "pade gahite ca dukkhasaccatthādikāvabodho hotveva,",
  "tika-s0501t0:453_9": "evaṃ sati padeneva sijjhanato akkharo visuṃ na gahetabboti? Na,",
  "tika-s0501t0:453_10": "dukkhasaccatthādikāvabodhassa visesuppattibhāvato. Du-",
  "tika-s0501t0:453_11": "iti akkharena hi anekupaddavādhiṭṭhānabhāvena kucchitattho gahito, kha-",
  "tika-s0501t0:453_12": "iti akkharena dhuvasubhasukhattabhāvavirahena tucchatthoti evamādikāvabodhassa visesuppatti bhavati.",
  "tika-s0501t0:453_13": "Tena vuttaṃ “padatthagahaṇassa visesādhānaṃ jāyatī”ti.",
  "tika-s0501t0:453_14": "Padapariyosāne vākyapariyosānābhāvato akkharehi saṃkhittena dīpiyamāno attho padehi pakāsitovāti vuttaṃ “padehi pakāsetī”ti.",
  "tika-s0501t0:453_15": "Vākyapariyosāne pana saṅkāsito pakāsito attho vivarito vivaṭo katovāti vuttaṃ.",
  "tika-s0501t0:453_16": "“Byañjanehi vivaratī”ti.",
  "tika-s0501t0:453_17": "Pakārehi ca vākyabhede kate so attho vibhatto nāmāti vuttaṃ “ākārehi vibhajatī”ti.",
  "tika-s0501t0:453_18": "Vākyāvayavānaṃ padānaṃ paccekaṃ nibbacanavibhāge kate so attho pākaṭo katovāti vuttaṃ “niruttīhi uttānīkarotī”ti.",
  "tika-s0501t0:453_19": "Katanibbacanehi vākyāvayavehi vitthāravasena niravasesato desitehi veneyyasattānaṃ citte parisamantato tosanaṃ hoti,",
  "tika-s0501t0:453_20": "paññātejanañcāti āha “niddesehi paññapetī”ti.",
  "tika-s0501t0:454_0": "“Bhagavā akkharehi saṅkāsetī”tiādīsu “bhagavā evā”ti vā “akkharehi evā”ti vā avadhāraṇe yojite “sāvako na saṅkāseti,",
  "tika-s0501t0:454_1": "padādīhi na saṅkāsetī”ti attho bhaveyya,",
  "tika-s0501t0:454_2": "sāvako ca saṅkāseti,",
  "tika-s0501t0:454_3": "padādīhi ca saṅkāseti.",
  "tika-s0501t0:454_4": "Kattha avadhāraṇaṃ yojetabbanti ce?",
  "tika-s0501t0:454_5": "“Bhagavā akkharehi saṅkāsetiyevā”ti avadhāraṇaṃ yojetabbaṃ.",
  "tika-s0501t0:454_6": "Evañhi sati sāvakena saṅkāsito vā padādīhi saṅkāsito vā attho saṅgahito hoti.",
  "tika-s0501t0:454_7": "Atthapadānañca akkharādinānāvisayatā siddhā hoti.",
  "tika-s0501t0:454_8": "Tena ekānusandhike sutte chaḷeva atthapadāni niddhāretabbāni,",
  "tika-s0501t0:454_9": "anekānusandhike sutte anusandhibhedena visuṃ visuṃ cha cha atthapadāni niddhāretabbāni.",
  "tika-s0501t0:455_0": "“Chasu byañjanapadesu katamena byañjanapadena katamaṃ kiccaṃ sādhetī”ti pucchitabbattā “iminā idaṃ kiccaṃ,",
  "tika-s0501t0:455_1": "iminā idaṃ kiccaṃ sādhetī”ti niyametvā dassetuṃ “tattha bhagavā akkharehi ca padehi ca ugghaṭetī”tiādimāha.",
  "tika-s0501t0:455_2": "Tattha tatthāti akkharādīsu byañjanapadesu.",
  "tika-s0501t0:455_3": "Ugghaṭetīti ugghaṭanakiccaṃ sādhetīti attho.",
  "tika-s0501t0:455_4": "Kiñcāpi desanāva ugghaṭanakiccaṃ sādheti,",
  "tika-s0501t0:455_5": "bhagavā pana desanājanakattā ugghaṭanakiccaṃ sādhetīti vuccati.",
  "tika-s0501t0:455_6": "Sesesupi evamattho daṭṭhabbo.",
  "tika-s0501t0:456_0": "“Ugghaṭanakiccasādhikā desanāyeva kiṃ vipañcanavitthāraṇakiccasādhikā desanājanakattā,",
  "tika-s0501t0:456_1": "udāhu visuṃ visuṃ kiccasādhikā aññā”ti pucchitabbabhāvato visuṃ visuṃ kiccasādhikā aññā desanāti niyametvā dassetuṃ “tattha ugghaṭanā ādī”tiādimāha.",
  "tika-s0501t0:456_2": "Atha vā “katamā ugghaṭanā,",
  "tika-s0501t0:456_3": "katamā vipañcanā,",
  "tika-s0501t0:456_4": "katamā vitthāraṇā”ti pucchitabbattā vuttaṃ “tattha ugghaṭanā ādī”tiādi.",
  "tika-s0501t0:456_5": "Tattha tatthāti ugghaṭanādikiccasādhikāsu desanāsu.",
  "tika-s0501t0:456_6": "Ugghaṭanāti ugghaṭanakiccasādhikā desanā ādidesanā hoti.",
  "tika-s0501t0:456_7": "Vipañcanāti vipañcanakiccasādhikā desanā majjhedesanā hoti.",
  "tika-s0501t0:456_8": "Vitthāraṇāti vitthāraṇakiccasādhikā desanā pariyosānadesanā hotīti attho daṭṭhabbo.",
  "tika-s0501t0:457_0": "“Ugghaṭiyanto uddisiyamāno pariyattiatthabhūto dhammavinayo katamaṃ puggalaṃ vineti,",
  "tika-s0501t0:457_1": "vipañciyanto niddisiyamāno pariyattiatthabhūto dhammavinayo katamaṃ puggalaṃ vineti,",
  "tika-s0501t0:457_2": "vitthāriyanto paṭiniddisiyamāno pariyattiatthabhūto dhammavinayo katamaṃ puggalaṃ vinetī”ti pucchitabbattā “soyaṃ dhammavinayo”tiādimāha.",
  "tika-s0501t0:457_3": "Aṭṭhakathāyaṃ pana “evaṃ ‘akkharehi saṅkāsetī’tiādīnaṃ channaṃ byañjanapadānaṃ byāpāraṃ dassetvā idāni",
  "tika-s0501t0:457_4": "atthapadānaṃ byāpāraṃ dassetuṃ ‘soyaṃ dhammavinayo’tiādi vutta”nti vuttaṃ.",
  "tika-s0501t0:458_0": "Tattha ugghaṭiyanto uddisiyamāno uddesapariyattiatthabhūto so ayaṃ dhammavinayo ugghaṭitaññupuggalaṃ vineti,",
  "tika-s0501t0:458_1": "tena ugghaṭitaññuno puggalassa vinayanena naṃ ugghaṭiyantaṃ uddisiyamānaṃ uddesapariyattiatthabhūtaṃ vinayaṃ “ādikalyāṇo”ti āhu.",
  "tika-s0501t0:458_2": "Vipañciyanto niddisiyamāno niddesapariyattiatthabhūto so ayaṃ dhammavinayo vipañcitaññupuggalaṃ vineti,",
  "tika-s0501t0:458_3": "tena vipañcitaññupuggalassa vinayanena naṃ vipañciyantaṃ niddisiyamānaṃ niddesapariyattiatthabhūtaṃ vinayaṃ “majjhekalyāṇo”ti āhu.",
  "tika-s0501t0:458_4": "Vitthāriyanto paṭiniddisiyamāno paṭiniddesapariyattiatthabhūto so ayaṃ dhammavinayo neyyaṃ puggalaṃ vineti vinayanaṃ janeti,",
  "tika-s0501t0:458_5": "tena neyyassa puggalassa vinayanena naṃ vitthāriyantaṃ paṭiniddisiyamānaṃ paṭiniddesapariyattiatthabhūtaṃ",
  "tika-s0501t0:458_6": "vinayaṃ “pariyosānakalyāṇo”ti āhūti yojanatthoti daṭṭhabbo.",
  "tika-s0501t0:459_0": "Atha vā “akkharehi saṅkāsetī”tiādinā channaṃ padānaṃ byāpāro dassito,",
  "tika-s0501t0:459_1": "evaṃ sati attho nibyāpāro siyā,",
  "tika-s0501t0:459_2": "attho ca nippariyāyato sabyāpāroyevāti codanaṃ manasi katvā āha “soyaṃ dhammavinayo”tiādi.",
  "tika-s0501t0:459_3": "Etena atthoyeva mukhyato veneyyattayassa vinayanakiccaṃ sādheti,",
  "tika-s0501t0:459_4": "atthavācako pana saddo ṭhānūpacārato veneyyattayassa vinayanakiccaṃ sādhetīti dasseti.",
  "tika-s0501t0:459_5": "Padaparamassa pana saccappaṭivedhassa patiṭṭhānābhāvato so idha na vutto.",
  "tika-s0501t0:459_6": "Sekkhaggahaṇena vā kalyāṇaputhujjanassa viya neyyaggahaṇena padaparamassa puggalassāpi gahaṇaṃ daṭṭhabbaṃ.",
  "tika-s0501t0:459_7": "Akkharehītiādīsu karaṇatthe karaṇavacanaṃ,",
  "tika-s0501t0:459_8": "na hetvatthe.",
  "tika-s0501t0:459_9": "Akkharādīnañhi ugghaṭanādīni payojanāniyeva honti,",
  "tika-s0501t0:459_10": "na ugghaṭanādīnaṃ akkharādīni payojanānīti “annena vasatī”tiādīsu viya na hetuattho gahetabbo.",
  "tika-s0501t0:459_11": "Tattha hi annena hetunā vasati,",
  "tika-s0501t0:459_12": "vasanena hetunā annaṃ laddhanti vasanakiriyāya phalaṃ vasanakiriyāya hetubhāvena gahitaṃ.",
  "tika-s0501t0:459_13": "“Ajjhesanena vasatī”tiādīsupi eseva nayo.",
  "tika-s0501t0:459_14": "Tenāha “yadatthā ca kiriyā,",
  "tika-s0501t0:459_15": "so hetū”ti.",
  "tika-s0501t0:459_16": "Tattha yadatthāti so annādiko attho yassā vasanādikiriyāyāti yadatthā,",
  "tika-s0501t0:459_17": "vasanādikiriyā,",
  "tika-s0501t0:459_18": "so annādiko attho tassā vasanādikiriyāya hetūti attho veditabbo.",
  "tika-s0501t0:460_0": "10.",
  "tika-s0501t0:460_1": "“Tattha aparimāṇā padā”tiādinā “dhammaṃ vo bhikkhave desessāmī”ti uddiṭṭhāya pāḷiyā dvādasapadasampattisaṅkhātaṃ",
  "tika-s0501t0:460_2": "tividhakalyāṇataṃ dassetvā idāni chaatthapadachabyañjanapadabhedena sampattisaṅkhātaṃ atthapadabyañjanapadakalyāṇataṃ",
  "tika-s0501t0:460_3": "dassento “tattha chappadāni attho”tiādimāha.",
  "tika-s0501t0:460_4": "Atha vā “dvādasa padāni sutta”nti vuttānurūpaṃ “tattha aparimāṇā”tiādinā “dhammaṃ vo bhikkhave desessāmī”ti",
  "tika-s0501t0:460_5": "uddiṭṭhāya pāḷiyā dvādasapadatā dassetvā “ādikalyāṇaṃ majjhekalyāṇaṃ pariyosānakalyāṇa”nti vuttānurūpaṃ",
  "tika-s0501t0:460_6": "“tattha bhagavā akkharehi cā”tiādinā tassā pāḷiyā tividhakalyāṇatā dassitā,",
  "tika-s0501t0:460_7": "dassetvā idāni “sātthaṃ sabyañjanaṃ kevalaparipuṇṇaṃ parisuddha”nti vuttānurūpaṃ tassā pāḷiyā chaatthapadabyañjanapadasampannataṃ",
  "tika-s0501t0:460_8": "dassetuṃ “tattha chappadāni attho”tiādi vuttaṃ.",
  "tika-s0501t0:460_9": "Tattha tatthāti tissaṃ desanāhāravisayasaṅkhātāyaṃ pāḷiyaṃ chappadāni attho.",
  "tika-s0501t0:460_10": "Katamāni chappadāni?",
  "tika-s0501t0:460_11": "Saṅkāsanā, pakāsanā, vivaraṇā,",
  "tika-s0501t0:460_12": "vibhajanā,",
  "tika-s0501t0:460_13": "uttānīkammaṃ,",
  "tika-s0501t0:460_14": "paññatti imāni chappadāni.",
  "tika-s0501t0:460_15": "Attho yassa atthi tasmā sātthaṃ.",
  "tika-s0501t0:460_16": "Tatthāti tissaṃ desanāhāravisayasaṅkhātāyaṃ pāḷiyaṃ chappadāni byañjanaṃ.",
  "tika-s0501t0:460_17": "Katamāni chappadāni? Akkharaṃ, padaṃ,",
  "tika-s0501t0:460_18": "byañjanaṃ, ākāro, nirutti,",
  "tika-s0501t0:460_19": "niddeso imāni chappadāni.",
  "tika-s0501t0:460_20": "Byañjanaṃ yassa atthīti sabyañjananti yojanā kātabbā.",
  "tika-s0501t0:460_21": "Tenāti tassā pāḷiyā tividhakalyāṇachaatthapadasampannachabyañjanapadasampannaṭṭhena,",
  "tika-s0501t0:460_22": "“dhammaṃ vo,",
  "tika-s0501t0:460_23": "bhikkhave…pe…",
  "tika-s0501t0:460_24": "suddha”nti bhagavā āhāti attho.",
  "tika-s0501t0:461_0": "Kevalasaddassa sakalādiatthavācakattā adhippetatthaṃ niyametvā dassetuṃ “kevalanti lokuttaraṃ na missaṃ lokiyehi dhammehī”ti vuttaṃ.",
  "tika-s0501t0:461_1": "Paripuṇṇanti adhippetatthe ekopi attho ūno natthi,",
  "tika-s0501t0:461_2": "vācakasaddesupi anatthako ekopi saddo adhiko natthīti paripuṇṇaṃ anūnaṃ anatirekaṃ.",
  "tika-s0501t0:461_3": "Parisuddhanti saddadosaatthadosādivirahato vā parisuddhaṃ,",
  "tika-s0501t0:461_4": "rāgādimalavirahato vā pariyodātānaṃ uttarimanussadhammavisesānaṃ upaṭṭhitaṭṭhānattā parisuddhaṃ pariyodātaṃ.",
  "tika-s0501t0:461_5": "Niggataṃ malaṃ etassa dhammassāti nimmalaṃ.",
  "tika-s0501t0:461_6": "Saddadosādivirahato vā rāgādivirahato vā sabbamalehi apagataṃ pari samantato odātanti pariyodātaṃ.",
  "tika-s0501t0:461_7": "Upaṭṭhitanti upatiṭṭhanti ettha sabbavisesāti upaṭṭhitaṃ yathā “padakkanta”nti.",
  "tika-s0501t0:461_8": "Padakkantaṃ padakkantaṭṭhānaṃ.",
  "tika-s0501t0:461_9": "Visisanti manussadhammehīti visesā,",
  "tika-s0501t0:461_10": "sabbe visesā sabbavisesā,",
  "tika-s0501t0:461_11": "sabbato vā visesāti sabbavisesā,",
  "tika-s0501t0:461_12": "uttarimanussadhammā.",
  "tika-s0501t0:461_13": "Tesaṃ sabbavisesānaṃ upaṭṭhitanti yojanā.",
  "tika-s0501t0:461_14": "Idanti sikkhattayasaṅgahaṃ sāsanabrahmacariyaṃ.",
  "tika-s0501t0:461_15": "Tathāgatassa sammāsambuddhassa padanti tathāgatapadaṃ.",
  "tika-s0501t0:461_16": "Padanti ca paṭipattigamanena vā desanāgamanena vā kilesaggahaṇaṃ.",
  "tika-s0501t0:461_17": "Ottharitvā gamanaṭṭhānaṃ itipi vuccati pavuccati,",
  "tika-s0501t0:461_18": "tathāgatena gocarāsevanena vā bhāvanāsevanena vā nisevitaṃ bhajitaṃ itipi vuccati,",
  "tika-s0501t0:461_19": "tathāgatassa mahāvajirañāṇasabbaññutaññāṇadantehi ārañjitaṃ ārañjitaṭṭhānaṃ itipi vuccati,",
  "tika-s0501t0:461_20": "ato tathāgatapadādibhāvena vattabbabhāvato etaṃ sāsanabrahmacariyaṃ iti paññāyati.",
  "tika-s0501t0:461_21": "Brahmacariyanti brahmuno sabbasattuttamassa bhagavato cariyaṃ,",
  "tika-s0501t0:461_22": "brahmaṃ vā sabbaseṭṭhaṃ cariyaṃ brahmacariyaṃ.",
  "tika-s0501t0:461_23": "Paññāyatīti yathāvuttehi pakārehi ñāyatīti attho veditabbo.",
  "tika-s0501t0:462_0": "“Imassa sikkhattayassa saṅgahassa sāsanassa paripuṇṇabhāvaparisuddhabhāvasaṅkhātaṃ tathāgatapadabhāvaṃ!Tathāgatapadabhāvaṃ,",
  "tika-s0501t0:462_1": "tathāgatanisevitabhāvaṃ,",
  "tika-s0501t0:462_2": "tathāgataārañjitabhāvaṃ,",
  "tika-s0501t0:462_3": "tehi pakārehi ñāpitabhāvaṃ kathaṃ mayaṃ nikkaṅkhā jānissāmā”ti vattabbato “tenāha bhagavā”tiādi vuttaṃ,",
  "tika-s0501t0:462_4": "tabbhāvadīpakena bhagavatā vuttena vacanena tumhehi nikkaṅkhehi jānitabboti vuttaṃ hoti.",
  "tika-s0501t0:463_0": "Yadi bhagavā akkharehi ca padehi ca ugghaṭeti,",
  "tika-s0501t0:463_1": "byañjanehi ca ākārehi ca vipañcayati,",
  "tika-s0501t0:463_2": "niruttīhi ca niddesehi ca vitthāreti,",
  "tika-s0501t0:463_3": "evaṃ sati ācariyena racitena desanāhārena payojanaṃ na bhavati,",
  "tika-s0501t0:463_4": "desanāhārena na vinā bhagavato desanāyameva atthasijjhanatoti codanaṃ manasi katvā “kesaṃ ayaṃ dhammadesanā”ti pucchitvā “yogīna”nti āha.",
  "tika-s0501t0:463_5": "Tattha yogīnanti yujjanti catusaccakammaṭṭhānabhāvanāyanti yogino,",
  "tika-s0501t0:463_6": "tesaṃ yogīnaṃ.",
  "tika-s0501t0:463_7": "Tena mayā racitena desanāhārena saṃvaṇṇitā ayaṃ vuttappakārā bhagavato desanā ugghaṭanādikiccaṃ sādhetīti desanāhāro yogīnaṃ sātthakoyevāti daṭṭhabbo.",
  "tika-s0501t0:463_8": "“Desanāhārassa assādādidesanāhārabhāvo kena amhehi jānitabbo saddahitabbo”ti vattabbattā “tenāha āyasmā…pe…",
  "tika-s0501t0:463_9": "desanāhāro”ti vuttaṃ.",
  "tika-s0501t0:463_10": "Tattha tena assādādidesanāhārabhāvena āyasmā mahākaccāno “assādādīnavatā…pe…",
  "tika-s0501t0:463_11": "desanāhāro”ti yaṃ vacanaṃ āha,",
  "tika-s0501t0:463_12": "tena vacanena tumhehi desanāhārassa yogīnaṃ assādādidesanāhārabhāvo jānitabbo saddahitabboti vuttaṃ hoti.",
  "tika-s0501t0:464_0": "“Kiṃ pana ettāvatā desanāhāro paripuṇṇo,",
  "tika-s0501t0:464_1": "añño niyutto natthī”ti pucchitabbattā “niyutto desanāhāro”ti vuttaṃ.",
  "tika-s0501t0:464_2": "Tattha yassaṃ desanāyaṃ assādādayo yena desanāhārena niddhāritā,",
  "tika-s0501t0:464_3": "tassaṃ desanāyaṃ so desanāhāro niddhāretvā yojitoti attho daṭṭhabboti.",
  "tika-s0501t0:465_0": "Iti desanāhāravibhaṅge sattibalānurūpā racitā",
  "tika-s0501t0:466_0": "Vibhāvanā niṭṭhitā.",
  "tika-s0501t0:467_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:468_0": "2. Vicayahāravibhaṅgavibhāvanā",
  "tika-s0501t0:469_0": "11.",
  "tika-s0501t0:469_1": "Yena yena saṃvaṇṇanāvisesabhūtena desanāhāravibhaṅgena assādādayo suttatthā ācariyena vibhattā,",
  "tika-s0501t0:469_2": "so saṃvaṇṇanāvisesabhūto desanāhāravibhaṅgo paripuṇṇo,",
  "tika-s0501t0:469_3": "“katamo vicayo hāro”ti pucchitabbattā “tattha katamo vicayo hāro”tiādi vuttaṃ.",
  "tika-s0501t0:469_4": "Tattha tatthāti tesu niddiṭṭhesu soḷasasu desanāhārādīsu hāresu katamo saṃvaṇṇanāviseso vicayo hāro vicayahāravibhaṅgo nāmāti pucchati.",
  "tika-s0501t0:469_5": "“Yaṃ pucchitañca vissajjitañcā”tiādiniddesagāthāya idāni mayā vuccamāno “ayaṃ vicayo hāro kiṃ vicinatī”tiādiko",
  "tika-s0501t0:469_6": "saṃvaṇṇanāviseso vicayahāravibhaṅgo nāmāti yojanā.",
  "tika-s0501t0:470_0": "“Ayaṃ vicayo hāro kiṃ vicinatī”ti iminā yo vicayo vicinitabbo,",
  "tika-s0501t0:470_1": "taṃ vicayaṃ vicinitabbaṃ pucchati,",
  "tika-s0501t0:470_2": "tasmā vicinitabbaṃ visayaṃ visuṃ visuṃ niyametvā dassetuṃ “padaṃ vicinati,",
  "tika-s0501t0:470_3": "pañhaṃ vicinatī”tiādi vuttaṃ.",
  "tika-s0501t0:470_4": "“Kiṃ vicayo padavicayo”tiādiṃ avatvā “kiṃ vicinati,",
  "tika-s0501t0:470_5": "padaṃ vicinatī”tiādivacanena vicayasaddassa kattusādhanatthaṃ dasseti.",
  "tika-s0501t0:470_6": "Tattha padaṃ vicinatīti navavidhassa suttantassa sabbaṃ padaṃ yāva nigamanā nāmapadādijātisaddādiitthiliṅgādiākārantādipaṭhamavibhatyantādiekavacanādivasena vicinati.",
  "tika-s0501t0:470_7": "Pañhaṃ vicinatīti adiṭṭhajotanādisattādhiṭṭhānādisammutivisayādiatītavisayādivasena vicinati.",
  "tika-s0501t0:470_8": "Vissajjanaṃ vicinatīti ekaṃsabyākaraṇavissajjanādisāvasesabyākaraṇavissajjanādi sauttarabyākaraṇa vissajjanādi",
  "tika-s0501t0:470_9": "lokiyabyākaraṇavissajjanādivasena vicinati.",
  "tika-s0501t0:470_10": "Pubbāparaṃ vicinatīti pubbena aparaṃ saṃsanditvā vicinati.",
  "tika-s0501t0:470_11": "Assādaṃ vicinatīti assādakataṇhādiassādetabbasukhādivasena vicinati.",
  "tika-s0501t0:470_12": "Ādīnavaṃ vicinatīti dukkhadukkhavipariṇāmadukkhasaṅkhāradukkhavasena vā aniṭṭhānubhavanādiādiantavantatādisaṃkilesabhāgiyādivasena vā vicinati.",
  "tika-s0501t0:470_13": "Nissaraṇaṃ vicinatīti maggavasena vā nibbānavasena vā maggassa vā āgamavasena,",
  "tika-s0501t0:470_14": "nibbānassa asaṅkhatadhātuādipariyāyavasena vā vicinati.",
  "tika-s0501t0:470_15": "Phalaṃ vicinatīti dhammacaraṇassa duggatigamanābhāvena vā maccutaraṇādinā vā desanāya phalaṃ,",
  "tika-s0501t0:470_16": "desanānusārena caraṇassa phalaṃ vicinati.",
  "tika-s0501t0:470_17": "Upāyaṃ vicinatīti aniccānupassanādivasena pavattananibbidāñāṇādivasena vā saddhāsativasena vā visuddhiyā upāyaṃ vicinati.",
  "tika-s0501t0:470_18": "Āṇattiṃ vicinatīti pāpaparivajjanāṇattivasena vā lokassa suññatāpekkhanāṇattivasena vā vicinati.",
  "tika-s0501t0:470_19": "Anugītiṃ vicinatīti vuttānugītivasena vā vuccamānānugītivasena vā anurūpaṃ gītiṃ vicinati.",
  "tika-s0501t0:470_20": "Sabbe nava suttante vicinatīti suttageyyādike nava sutte āhaccavacanavasena vā anusandhivacanavasena",
  "tika-s0501t0:470_21": "vā nītatthavacanavasena vā neyyatthavacanavasena vā saṃkilesabhāgiyādivasena vā vicinati.",
  "tika-s0501t0:471_0": "Kiñcāpi padavicayo paṭhamaṃ vibhatto,",
  "tika-s0501t0:471_1": "suttassa pana anupadaṃ vicinitabbatāya atibhāriyo,",
  "tika-s0501t0:471_2": "na sukaro padavicayoti taṃ aggahetvā pañhāvicayavissajjanavicaye tāva vibhajanto “yathā kiṃ bhave”tiādimāha.",
  "tika-s0501t0:471_3": "Tattha yathā kiṃ bhaveti yena pakārena so pañhāvicayo pavattetabbo,",
  "tika-s0501t0:471_4": "taṃ pakārajātaṃ kīdisaṃ bhaveyyāti attho daṭṭhabbo.",
  "tika-s0501t0:471_5": "Āyasmā ajito pārāyane bhagavantaṃ pañhaṃ yathā yena pakārena pucchati,",
  "tika-s0501t0:471_6": "tathā tena pakārena pañhāvicayo pavattetabboti attho.",
  "tika-s0501t0:471_7": "Tattha āyasmāti piyavacanaṃ.",
  "tika-s0501t0:471_8": "Ajitoti bāvarībrāhmaṇassa paricārakabhūtānaṃ soḷasannaṃ aññataro ajito.",
  "tika-s0501t0:471_9": "Pārāyaneti pāraṃ nibbānaṃ ayati gacchati etenāti pārāyanaṃ,",
  "tika-s0501t0:471_10": "ajitasuttādisoḷasasuttassetaṃ adhivacanaṃ.",
  "tika-s0501t0:472_0": "“Kenassu nivuto loko, (iccāyasmā ajito,)",
  "tika-s0501t0:473_0": "Kenassu nappakāsati;",
  "tika-s0501t0:474_0": "Kissābhilepanaṃ brūsi, kiṃ su tassa mahabbhaya”nti. –",
  "tika-s0501t0:475_0": "Gāthāya “kena dhammena loko ariyavajjo satto nivuto paṭicchādito,",
  "tika-s0501t0:475_1": "iti āyasmā ajito pucchati.",
  "tika-s0501t0:475_2": "Kena hetunā yathāvuttaloko nappakāsati,",
  "tika-s0501t0:475_3": "assa yathāvuttalokassa kiṃ abhilepanaṃ iti tvaṃ brūsi,",
  "tika-s0501t0:475_4": "tassa yathāvuttalokassa kiṃ mahabbhayanti tvaṃ brūsīti pucchatī”ti attho.",
  "tika-s0501t0:476_0": "Iti iminā pabhedena cattāri imāni gāthāpādapadāni pucchitāni pucchāvasena vuttāni,",
  "tika-s0501t0:476_1": "pucchitatthadīpakāni vā,",
  "tika-s0501t0:476_2": "padhānavasena pana so “eko pañho”ti mato,",
  "tika-s0501t0:476_3": "yadipi catunnaṃ padānaṃ pucchanavasena pavattattā catubbidhoti vattabbo,",
  "tika-s0501t0:476_4": "ñātuṃ pana icchitassa ekasseva atthassa sambhavato “eko pañho”ti vuttaṃ.",
  "tika-s0501t0:476_5": "“Kāraṇaṃ vadehī”ti vattabbattā kāraṇamāha “ekavatthupariggahā”ti.",
  "tika-s0501t0:476_6": "Idaṃ vuttaṃ hoti –",
  "tika-s0501t0:476_7": "“yadipi nivāraṇāpakāsanābhilepanamahabbhayasaṅkhātā cattāro atthā pucchāyaṃ gahitā,",
  "tika-s0501t0:476_8": "ekassa pana abhidheyyatthassa gahaṇato ‘eko pañho’ti padhānavasena gahitoti daṭṭhabbo”ti.",
  "tika-s0501t0:476_9": "“Ekavatthupariggahaṇaṃ kathaṃ amhehi saddahitabba”nti vattabbabhāvato “evañhi āhā”ti vuttaṃ.",
  "tika-s0501t0:476_10": "Evaṃ ekavatthupariggahaṇeneva bhagavā hi yasmā āha,",
  "tika-s0501t0:476_11": "iti tasmā ekavatthupariggahaṇaṃ tumhehi saddahitabbanti vuttaṃ hoti.",
  "tika-s0501t0:477_0": "“Kenassu nivuto loko”ti iminā lokādhiṭṭhānaṃ paṭicchādanaṃ pucchati,",
  "tika-s0501t0:477_1": "na nānādhammādhiṭṭhānaṃ.",
  "tika-s0501t0:477_2": "“Kenassu nappakāsatī”ti iminā lokasseva appakāsanaṃ pucchati,",
  "tika-s0501t0:477_3": "na nānāsabhāvadhammassa.",
  "tika-s0501t0:477_4": "“Kissābhilepanaṃ brūsī”ti iminā lokasseva abhilepanaṃ pucchati,",
  "tika-s0501t0:477_5": "na nānāsabhāvadhammassa.",
  "tika-s0501t0:477_6": "“Kiṃ su tassa mahabbhaya”nti iminā tasseva lokassa mahabbhayaṃ pucchati,",
  "tika-s0501t0:477_7": "na nānāsabhāvadhammassa.",
  "tika-s0501t0:477_8": "Tasmā “kenassu nivuto loko”tiādipañho ekādhiṭṭhānanānādhiṭṭhānesu ekādhiṭṭhāno,",
  "tika-s0501t0:477_9": "dhammādhiṭṭhānasattādhiṭṭhānesu sattādhiṭṭhāno,",
  "tika-s0501t0:477_10": "adiṭṭhajotanādīsu adiṭṭhajotanāpañhotiādinā yathāsambhavaṃ vicinitabboti adhippāyo.",
  "tika-s0501t0:478_0": "“Pañhassa yo loko ‘adhiṭṭhāno’ti gahito,",
  "tika-s0501t0:478_1": "so loko tividho”ti vattabbabhāvato “loko tividho”tiādi vuttaṃ.",
  "tika-s0501t0:478_2": "Tattha tayo vidhā etassa lokassāti tividho.",
  "tika-s0501t0:478_3": "Kilissati rāgādivasena kāmāvacarasattoti kileso,",
  "tika-s0501t0:478_4": "kileso ca so loko cāti kilesaloko,",
  "tika-s0501t0:478_5": "kāmāvacarasatto.",
  "tika-s0501t0:478_6": "So hi rāgādikilesabahulatāya kilesalokoti.",
  "tika-s0501t0:478_7": "Bhavati jhānābhiññāhi buddhīhīti bhavo,",
  "tika-s0501t0:478_8": "bhavo ca so loko cāti bhavaloko,",
  "tika-s0501t0:478_9": "rūpāvacarasatto.",
  "tika-s0501t0:478_10": "So hi jhānādibuddhīhi bhavatīti.",
  "tika-s0501t0:478_11": "Indriyena samannāgatoti indriyo,",
  "tika-s0501t0:478_12": "indriyo ca so loko cāti indriyaloko,",
  "tika-s0501t0:478_13": "arūpāvacarasatto.",
  "tika-s0501t0:478_14": "So hi āneñjasamādhibahulatāya visuddhindriyo hotīti lokasamaññā pariyāpannadhammavasena pavattā,",
  "tika-s0501t0:478_15": "tasmā ariyā na gahitāti.",
  "tika-s0501t0:479_0": "“Kenassu nivuto loko”tiādigāthāya pucchāvicayo hāro ācariyena vibhatto,",
  "tika-s0501t0:479_1": "amhehi ca ñāto,",
  "tika-s0501t0:479_2": "“vissajjanāvicayo hāro kattha vissajjanāya vibhatto”ti pucchitabbattā “tattha vissajjanā”tiādi vuttaṃ.",
  "tika-s0501t0:479_3": "Tattha tatthāti tassaṃ “kenassu nivuto loko”tiādipucchāyaṃ –",
  "tika-s0501t0:480_0": "“Avijjāya nivuto loko, (ajitāti bhagavā,)",
  "tika-s0501t0:481_0": "Vivicchā pamādā nappakāsati;",
  "tika-s0501t0:482_0": "Jappābhilepanaṃ brūmi, dukkhamassa mahabbhaya”nti. –",
  "tika-s0501t0:483_0": "Ayaṃ gāthā vissajjanāti daṭṭhabbā.",
  "tika-s0501t0:483_1": "Tattha avijjāya nivuto lokoti kāḷapakkhacatuddasī,",
  "tika-s0501t0:483_2": "ghanavanasaṇḍa,",
  "tika-s0501t0:483_3": "meghapaṭalacchādana,",
  "tika-s0501t0:483_4": "aḍḍharattīnaṃ vasena caturaṅgasamannāgatena andhakārena rathaghaṭādi paṭicchādito viya dhammasabhāvapaṭicchādanalakkhaṇāya",
  "tika-s0501t0:483_5": "avijjāya sattaloko nivuto paṭicchādito.",
  "tika-s0501t0:483_6": "“Ajitā”ti ca ālapanaṃ katvā bhagavā āha.",
  "tika-s0501t0:483_7": "Vivicchāti vicikicchāya pamādahetu yathāvuttaloko nappakāsati.",
  "tika-s0501t0:483_8": "Jappaṃ taṇhaṃ yathāvuttalokassa “abhilepana”nti ahaṃ brūmīti bhagavā āha,",
  "tika-s0501t0:483_9": "dukkhaṃ jātiādivaṭṭadukkhaṃ assa yathāvuttalokassa “mahabbhaya”nti ahaṃ brūmīti bhagavā ajitaṃ āhāti attho.",
  "tika-s0501t0:484_0": "“Imāya vissajjanāya kathaṃ vicineyyā”ti pucchitabbattā “imāni cattāri padānī”tiādi vuttaṃ.",
  "tika-s0501t0:484_1": "Tattha imāni cattāri padānīti “kenassu nivuto loko”tiādipucchāgāthāyaṃ vuttāni gāthāpadāni.",
  "tika-s0501t0:484_2": "Imehi catūhi padehīti “avijjāya nivuto loko”ti vissajjanāgāthāyaṃ vuttehi gāthāpadehi vissajjitāni. Kathaṃ?",
  "tika-s0501t0:484_3": "Paṭhamaṃ padaṃ paṭhamena padena,",
  "tika-s0501t0:484_4": "dutiyaṃ padaṃ dutiyena padena,",
  "tika-s0501t0:484_5": "tatiyaṃ padaṃ tatiyena padena,",
  "tika-s0501t0:484_6": "catutthaṃ padaṃ catutthena padena vissajjitaṃ.",
  "tika-s0501t0:485_0": "“Kenassu nivuto loko”ti paṭhamapañhe “avijjāya nivuto loko”ti paṭhamā vissajjanā katā,",
  "tika-s0501t0:485_1": "na uppaṭipāṭiyā.",
  "tika-s0501t0:485_2": "Vijjāya paṭipakkhā avijjā,",
  "tika-s0501t0:485_3": "tasmā avijjāya ajānako loko bhaveyya.",
  "tika-s0501t0:485_4": "Kathaṃ nivuto saddahitabboti āha “nīvaraṇehi nivuto loko”ti.",
  "tika-s0501t0:485_5": "Yadi evaṃ “nīvaraṇena nivuto loko”ti vissajjanā kātabbāti codanaṃ manasi katvā vuttaṃ “avijjānīvaraṇā hi sabbe sattā”ti.",
  "tika-s0501t0:485_6": "“Sabbasattānaṃ avijjānīvaraṇabhāvo kena vacanena saddahitabbo”ti vattabbattā “yathāha bhagavā”tiādi vuttaṃ.",
  "tika-s0501t0:486_0": "“Sabbasattānaṃ,",
  "tika-s0501t0:486_1": "bhikkhave,",
  "tika-s0501t0:486_2": "sabbapāṇānaṃ sabbabhūtānaṃ,",
  "tika-s0501t0:486_3": "pariyāyato ekameva nīvaraṇaṃ vadāmi,",
  "tika-s0501t0:486_4": "yadidaṃ avijjā.",
  "tika-s0501t0:486_5": "Avijjānīvaraṇā hi sabbe sattā.",
  "tika-s0501t0:486_6": "Sabbasova bhikkhave avijjāya nirodhā cāgā paṭinissaggā natthi sattānaṃ nīvaraṇanti vadāmī”ti yaṃ vacanaṃ yathā yena pakārena bhagavā āha,",
  "tika-s0501t0:486_7": "tathā tena pakārena vuttena tena vacanena tumhehi sabbasattānaṃ avijjānīvaraṇabhāvo saddahitabboti.",
  "tika-s0501t0:487_0": "“Avijjāya nivuto loko”ti padena “kenassu nivuto loko”ti paṭhamasseva padassa vissajjanā na siyā,",
  "tika-s0501t0:487_1": "“kenassu nappakāsatī”ti dutiyapadassāpi vissajjanā siyāti codanaṃ manasi katvā “tena cā”tiādi vuttaṃ.",
  "tika-s0501t0:487_2": "Tattha tena “avijjāya nivuto loko”ti padena “kenassu nivuto loko”ti paṭhamassa padassa vissajjanā yuttā yuttatarā hoti,",
  "tika-s0501t0:487_3": "yuttatarattā “kenassu nivuto loko”ti pañhe “avijjāya nivuto loko”ti vissajjanāti mayā vattabbāyevāti adhippāyo.",
  "tika-s0501t0:488_0": "“Kenassu nappakāsatī”ti imasmiṃ pañhe “vivicchā pamādā nappakāsatī”ti ayaṃ vissajjanā kātabbā,",
  "tika-s0501t0:488_1": "vivicchāya pavattattā,",
  "tika-s0501t0:488_2": "pamādā ca loko nappakāsatīti attho.",
  "tika-s0501t0:488_3": "Avijjānīvaraṇāya nivuto loko nappakāsatīti vissajjanā kātabbā,",
  "tika-s0501t0:488_4": "“kathaṃ vivicchā pamādā loko nappakāsatīti vissajjanā katā”ti vattabbattā “yo puggalo”tiādi vuttaṃ.",
  "tika-s0501t0:488_5": "Tattha yo puthujjanabhūto puggalo avijjānīvaraṇehi nivuto,",
  "tika-s0501t0:488_6": "so puthujjanabhūto puggalo vivicchāya vivicchati.",
  "tika-s0501t0:488_7": "“Yāya vivicchāya vivicchati,",
  "tika-s0501t0:488_8": "sā vivicchā katamā nāmā”ti pucchitabbattā “vivicchā nāma vuccati vicikicchā”ti vuttaṃ.",
  "tika-s0501t0:488_9": "“Tāya kasmā nappakāsatī”ti vattabbattā “so vicikicchanto”tiādi vuttaṃ.",
  "tika-s0501t0:488_10": "Tāya vicikicchanto so puthujjanabhūto puggalo saddahitabbesu nābhisaddahati;",
  "tika-s0501t0:488_11": "saddahitabbesu na abhisaddahanto akusalānaṃ dhammānaṃ pahānāya,",
  "tika-s0501t0:488_12": "kusalānaṃ dhammānaṃ sacchikiriyāya ārabhitabbaṃ vīriyaṃ nārabhati;",
  "tika-s0501t0:488_13": "anārabhanto so puggalo idha loke pamādamanuyutto viharatīti,",
  "tika-s0501t0:488_14": "pamādena viharanto pamatto puggalo sukke dhamme na uppādiyati;",
  "tika-s0501t0:488_15": "anuppādayantassa tassa puggalassa te sukkā dhammā anuppādiyamānā hutvā nappakāsanti pakāsanavasena na pavattanti;",
  "tika-s0501t0:488_16": "tasmā “vivicchā pamādā loko nappakāsatī”ti vissajjanā kātabbāti adhippāyo.",
  "tika-s0501t0:489_0": "“Tādisassa sukkadhammānaṃ appakāsanabhāvo amhehi kena vacanena saddahitabbo”ti vattabbabhāvato “yathāha bhagavā”tiādi vuttaṃ. Tattha –",
  "tika-s0501t0:490_0": "“Dūre santo pakāsanti, himavantova pabbato;",
  "tika-s0501t0:491_0": "Asantettha na dissanti, rattiṃ khittā yathā sarā;",
  "tika-s0501t0:492_0": "Te guṇehi pakāsanti, kittiyā ca yasena cā”ti. –",
  "tika-s0501t0:493_0": "Yaṃ gāthāpāṭhaṃ bhagavā yathā yena appakāsanākārena āha,",
  "tika-s0501t0:493_1": "tathā tena appakāsanākārena vuttena tena gāthāpāṭhena tādisassa puggalassa sukkadhammānaṃ appakāsanabhāvo tumhehi saddahitabboyeva,",
  "tika-s0501t0:493_2": "tasmā “vivicchā pamādā loko nappakāsatī”ti vissajjanā kātabbāvāti adhippāyo.",
  "tika-s0501t0:494_0": "Gāthāttho pana –",
  "tika-s0501t0:494_1": "himavanto pabbato dūre ṭhito dūre ṭhitānampi sacakkhukānaṃ puggalānaṃ pakāsati iva,",
  "tika-s0501t0:494_2": "evaṃ santo sappurisā dūre ṭhitānampi guṇavasena pavattāya kittiyā ca guṇavasena pavattehi yasaparibhogaparivārehi",
  "tika-s0501t0:494_3": "ca dūre ṭhitānaṃ paṇḍitānaṃ pakāsanti,",
  "tika-s0501t0:494_4": "rattikāle khittā sarā usū na dissanti yathā,",
  "tika-s0501t0:494_5": "ettha sattaloke vivicchāpamādānaṃ vasena viharanto asanto na dissanti.",
  "tika-s0501t0:494_6": "Ye santo pakāsanti,",
  "tika-s0501t0:494_7": "te santo guṇehi pakāsantīti dassetuṃ “te guṇehi pakāsantī”ti vuttaṃ.",
  "tika-s0501t0:494_8": "Guṇā nāma abbhantare jātā,",
  "tika-s0501t0:494_9": "“kathaṃ guṇehi pakāsantī”ti vattabbattā “kittiyā ca yasena cā”ti vuttaṃ.",
  "tika-s0501t0:494_10": "Guṇānubhāvena pavattāya kittiyā ca guṇānubhāvena pavattena yasena ca pakāsantā puggalā guṇehi pakāsantīti vattabbāvāti.",
  "tika-s0501t0:495_0": "Yadi vivicchāpamādānaṃ vasena nappakāsati,",
  "tika-s0501t0:495_1": "evaṃ sati loko nivuto hoti,",
  "tika-s0501t0:495_2": "tasmā paṭhamassa padassāpi vissajjanā kātabbāti codanaṃ manasi katvā “tena cā”tiādi vuttaṃ.",
  "tika-s0501t0:495_3": "Tattha tenāti “vivicchā pamādā nappakāsatī”ti padena “kenassu nappakāsatī”ti dutiyassa padassa vissajjanā yuttā yuttatarāti attho.",
  "tika-s0501t0:495_4": "Padenāti ca padatthaṭṭhena vissajjanāti attho.",
  "tika-s0501t0:495_5": "Padassāti padatthassa pucchitabbassāti attho daṭṭhabbo.",
  "tika-s0501t0:495_6": "Esa nayo heṭṭhā, upari ca.",
  "tika-s0501t0:496_0": "“Kissābhilepanaṃ brūsī”ti pañhe “jappābhilepanaṃ brūmī”ti vissajjanā tassā ajitena daṭṭhabbā.",
  "tika-s0501t0:496_1": "“Katamā jappā nāmā”ti pucchitabbattā “jappā nāma vuccati taṇhā”ti vuttaṃ.",
  "tika-s0501t0:496_2": "Sā taṇhā lokaṃ abhilimpatīti kathaṃ viññāyatīti yojanā.",
  "tika-s0501t0:496_3": "Tena vuttaṃ “yathāha bhagavā”tiādi.",
  "tika-s0501t0:496_4": "Tattha yathā yena taṇhāya abhilepanabhāvena –",
  "tika-s0501t0:497_0": "“Ratto atthaṃ na jānāti, ratto dhammaṃ na passati;",
  "tika-s0501t0:498_0": "Andhaṃ tamaṃ tadā hoti, yaṃ rāgo sahate nara”nti. –",
  "tika-s0501t0:499_0": "Yaṃ gāthaṃ bhagavā āha,",
  "tika-s0501t0:499_1": "tathā tena abhilepanabhāvena vuttāya tāya gāthāya sā taṇhā lokaṃ abhilimpatīti viññāyatīti adhippāyo.",
  "tika-s0501t0:500_0": "Gāthāyaṃ pana –",
  "tika-s0501t0:500_1": "rajjati sattoti ratto,",
  "tika-s0501t0:500_2": "rāgasamaṅgīsatto.",
  "tika-s0501t0:500_3": "Kāraṇaṃ paṭicca asati pavattati phalanti atthaṃ, phalaṃ.",
  "tika-s0501t0:500_4": "Kāraṇaṃ phalaṃ dhāreti,",
  "tika-s0501t0:500_5": "taṃ kāraṇaṃ dhammaṃ nāma.",
  "tika-s0501t0:500_6": "Andhakāraṃ andhaṃ.",
  "tika-s0501t0:500_7": "Yanti yamhi kāle.",
  "tika-s0501t0:500_8": "Yanti hi bhummatthe paccattavacanaṃ.",
  "tika-s0501t0:500_9": "Yamhi kāle rāgo naraṃ rāgasamaṅgiṃ sahate abhibhavati,",
  "tika-s0501t0:500_10": "tadā kāle andhaṃ andhakāraṃ tamaṃ hotīti yojanā.",
  "tika-s0501t0:500_11": "Rāgo naraṃ yaṃ yasmā sahate,",
  "tika-s0501t0:500_12": "tasmā andhaṃ tamaṃ tadā hotīti vā,",
  "tika-s0501t0:500_13": "rāgo yaṃ naraṃ sahate,",
  "tika-s0501t0:500_14": "tassa narassa andhaṃ tamaṃ tadā hotīti vā,",
  "tika-s0501t0:500_15": "rāgo naraṃ yaṃ sahate abhibhūyate yaṃ sahanaṃ abhibhavanaṃ nipphādeti,",
  "tika-s0501t0:500_16": "taṃ sahanaṃ abhibhavanaṃ andhaṃ andhakāraṃ tamaṃ hotīti vā yojanā.",
  "tika-s0501t0:501_0": "“Yadi ratto atthādikaṃ na jānāti,",
  "tika-s0501t0:501_1": "evaṃ sati kathaṃ jappābhilepanaṃ bhavatī”ti vattabbattā “sāyaṃ taṇhā”tiādi vuttaṃ.",
  "tika-s0501t0:501_2": "Tattha ārammaṇesu āsattibahulassa āsaṅgabahulassa taṇhāsamaṅgissa puggalassa sā ayaṃ taṇhā evaṃ bahuāsaṅgavasena abhijappā pariyuṭṭhānaṭṭhāyinī hoti.",
  "tika-s0501t0:501_3": "Iti karitvā iminā kāraṇena tattha taṇhāya sattaloko kenaci silesena abhilitto makkhito viya jappābhilepena abhilitto nāma bhavatīti yojanā.",
  "tika-s0501t0:501_4": "“Jappābhilepanaṃ appakāsanassapi kāraṇaṃ bhavati,",
  "tika-s0501t0:501_5": "tasmā ‘kenassu nappakāsatī’ti dutiyapadatthassapi vissajjanā siyā”ti vattabbattā “tena cā”tiādi vuttaṃ.",
  "tika-s0501t0:502_0": "“Tassa lokassa mahabbhayaṃ ki”nti imasmiṃ catutthapañhe “assa lokassa dukkhaṃ mahabbhayaṃ bhave”ti ayaṃ vissajjanā tassā ajitena daṭṭhabbā.",
  "tika-s0501t0:502_1": "Bhāyati loko etasmāti bhayaṃ,",
  "tika-s0501t0:502_2": "mahantaṃ bhayaṃ mahabbhayaṃ.",
  "tika-s0501t0:502_3": "“Katividhaṃ dukkha”nti pucchitabbattā “duvidhaṃ dukkha”ntiādi vuttaṃ.",
  "tika-s0501t0:502_4": "Dve vidhā assa dukkhassāti duvidhaṃ.",
  "tika-s0501t0:502_5": "“Katamaṃ duvidhaṃ dukkha”nti pucchitabbattā “kāyikañca cetasikañcā”ti vuttaṃ.",
  "tika-s0501t0:502_6": "“Katamaṃ kāyikaṃ,",
  "tika-s0501t0:502_7": "katamaṃ cetasika”nti pucchitabbattā “yaṃ kāyikaṃ,",
  "tika-s0501t0:502_8": "idaṃ dukkhaṃ yaṃ cetasikaṃ,",
  "tika-s0501t0:502_9": "idaṃ domanassa”nti vuttaṃ.",
  "tika-s0501t0:503_0": "Rogādisatthādianiṭṭharūpaṃ sattalokassa mahabbhayaṃ bhaveyya,",
  "tika-s0501t0:503_1": "“kathaṃ dukkhaṃ mahabbhayaṃ bhaveti saddahetabba”nti vattabbabhāvato “sabbe sattā hī”tiādi vuttaṃ.",
  "tika-s0501t0:503_2": "Tattha sabbe sattā yathāvuttassa dukkhassa ubbijjanti,",
  "tika-s0501t0:503_3": "dukkhena samasamaṃ aññaṃ bhayaṃ sattānaṃ natthi,",
  "tika-s0501t0:503_4": "dukkhato uttaritaraṃ vā pana bhayaṃ kuto atthi.",
  "tika-s0501t0:503_5": "Hi yasmā natthi,",
  "tika-s0501t0:503_6": "tasmā dukkhato aññassa bhayassa abhāvato “dukkhaṃ lokassa mahabbhaya”nti vacanaṃ saddahitabbanti adhippāyo.",
  "tika-s0501t0:504_0": "“Sabbe sattā”tiādivacanena rogādisatthādianiṭṭharūpaṃ dukkhamūlamevāti dasseti.",
  "tika-s0501t0:504_1": "“Kāyikacetasikavasena duvidhaṃ dukkhaṃ dukkhavedanāyeva,",
  "tika-s0501t0:504_2": "evaṃ sati saṅkhāradukkhavipariṇāmadukkhānaṃ mahabbhayabhāvo na āpajjeyyā”ti vattabbabhāvato “tisso dukkhatā”tiādi vuttaṃ.",
  "tika-s0501t0:505_0": "“Tisso dukkhatā sabbesaṃ sattānaṃ sabbakālesu uppajjanti,",
  "tika-s0501t0:505_1": "kadāci kassaci na uppajjantī”ti pucchitabbattā “tattha loko”tiādi vuttaṃ.",
  "tika-s0501t0:505_2": "Tattha tatthāti tāsu tīsu dukkhatāsu.",
  "tika-s0501t0:505_3": "Lokoti bhogasampanno ceva appābādho ca sattaloko.",
  "tika-s0501t0:505_4": "Odhaso odhiso kadāci karahaci attūpakkamamūlāya dukkhadukkhatāya muccati,",
  "tika-s0501t0:505_5": "kadāci parūpakkamamūlāya dukkhadukkhatāya muccati,",
  "tika-s0501t0:505_6": "tathā odhaso odhiso kadāci karahaci dīghāyuko loko vipariṇāmadukkhatāya muccati,",
  "tika-s0501t0:505_7": "“kena hetunā muccatī”ti pucchitabbattā pucchaṃ ṭhapetvā hetuṃ dassetuṃ “taṃ kissa hetū”tiādi vuttaṃ.",
  "tika-s0501t0:505_8": "Sattaloke appekacce appābādhā honti,",
  "tika-s0501t0:505_9": "te bhogasampannattā ceva appābādhattā ca dukkhadukkhatāya muccanti,",
  "tika-s0501t0:505_10": "visesato rūpāvacarasattā muccanti.",
  "tika-s0501t0:505_11": "Appekacce dīghāyukāpi honti,",
  "tika-s0501t0:505_12": "te dīghāyukattā vipariṇāmadukkhatāya muccanti;",
  "tika-s0501t0:505_13": "visesato arūpāvacarasattā muccanti arūpāvacarasattānaṃ upekkhāsamāpattibahulattā.",
  "tika-s0501t0:506_0": "Tesaṃ tāhi dukkhatāhi muccanaṃ anekantikaṃ hoti,",
  "tika-s0501t0:506_1": "tasmā tāhi anatikkantattā anekantikaṃ muccanaṃ tumhehi vuttaṃ,",
  "tika-s0501t0:506_2": "amhehi ca ñātaṃ,",
  "tika-s0501t0:506_3": "“katamaṃ ekantikamuccana”nti pucchitabbattā “saṅkhāradukkhatāya panā”tiādi vuttaṃ.",
  "tika-s0501t0:506_4": "Tattha saṅkhāradukkhatāyāti dukkhavedanāpi saṅkhatattā saṅkhārapariyāpannā,",
  "tika-s0501t0:506_5": "tādisāya saṅkhāradukkhatāyāti attho gahetabbo.",
  "tika-s0501t0:506_6": "Lokoti arahā.",
  "tika-s0501t0:506_7": "Upādīyati vipākakkhandhacatukkakaṭattārūpasaṅkhātaṃ khandhapañcakanti upādi,",
  "tika-s0501t0:506_8": "upādiyeva sesaṃ upādisesaṃ,",
  "tika-s0501t0:506_9": "khandhapañcakaṃ,",
  "tika-s0501t0:506_10": "taṃ natthi etissā nibbānadhātuyāti anupādisesā.",
  "tika-s0501t0:506_11": "Anupādisesāya nibbānadhātuyā anupādisesanibbānadhātu hutvā muccati,",
  "tika-s0501t0:506_12": "itthambhūtalakkhaṇe cāyaṃ karaṇaniddeso.",
  "tika-s0501t0:506_13": "Nibbānadhātūti ca khandhapañcakassa nibbāyanamattaṃ adhippetaṃ,",
  "tika-s0501t0:506_14": "na asaṅkhatadhātu.",
  "tika-s0501t0:506_15": "Tasmāti saṅkhāradukkhatāya sakalalokabyāpakabhāvena sabbalokasaṅgāhakattā vuttappakārasaṅkhāradukkhatāya sabbalokassa dukkhaṃ hoti,",
  "tika-s0501t0:506_16": "iti katvā saṅkhāradukkhatāya sabbalokassa dukkhabhāvato “dukkhamassa mahabbhaya”nti bhagavatā vuttaṃ.",
  "tika-s0501t0:507_0": "“Vedanāpaccayā taṇhā”ti vacanato “dukkhamassa mahabbhaya”nti padena “kissābhilepanaṃ brūsī”ti tatiyapadassāpi",
  "tika-s0501t0:507_1": "vissajjanā siyāti āsaṅkabhāvato “tena ca catutthassa padassa vissajjanā yuttā”ti vuttaṃ.",
  "tika-s0501t0:507_2": "“Kena yathākkamaṃ pucchāvissajjanānaṃ yuttatarabhāvo jānitabbo”ti vattabbattā “tenāha bhagavā”tiādi vuttaṃ.",
  "tika-s0501t0:507_3": "Tena yathākkamaṃ pucchāvissajjanānaṃ yuttatarattā yuttatarajānanako bhagavā “avijjāya nivuto loko”tiādimāha,",
  "tika-s0501t0:507_4": "tasmā yuttatarabhāvo tumhehi jānitabboti.",
  "tika-s0501t0:508_0": "Ettha ca lokassa nīvaraṇādīni ajānantena ca titthiyavādesu samayantaresu paricayena ca tesu samayantaresu",
  "tika-s0501t0:508_1": "ceva nīvaraṇādīsu ca saṃsayapakkhandena ekaṃseneva sattādhiṭṭhānena pucchitabbattā,",
  "tika-s0501t0:508_2": "ekaṃseneva sattādhiṭṭhānena byākātabbattā ca sattādhiṭṭhānā pucchā katāti veditabbā.",
  "tika-s0501t0:508_3": "Sā cāyaṃ pucchā ajānantassa jānanatthāya,",
  "tika-s0501t0:508_4": "jātasaṃsayassa ca saṃsayavinodanatthāya vissajjetabbassa nīvaraṇādivisayassa catubbidhattā catubbidhā.",
  "tika-s0501t0:508_5": "Nīvaraṇādīnaṃ pana visayānaṃ loko ca ādhārabhāvena gāthāyaṃ vuttoti “eko pañho dassito”ti ayamettha pucchāvicayo,",
  "tika-s0501t0:508_6": "vissajjanāvicayo pana “adiṭṭhajotanā vissajjanā,",
  "tika-s0501t0:508_7": "vimaticchedanā vissajjanā”tiādinā pucchāvicaye vuttanayānusārena veditabbo.",
  "tika-s0501t0:509_0": "Ekādhāre pucchāvissajjane vicayo ācariyehi vibhatto,",
  "tika-s0501t0:509_1": "amhehi ca ñāto,",
  "tika-s0501t0:509_2": "“anekādhāre pucchāvissajjane yo vicayo vibhajanāraho,",
  "tika-s0501t0:509_3": "so vicayo kathaṃ amhehi viññāyati,",
  "tika-s0501t0:509_4": "amhākaṃ viññāpanatthāya tasmiṃ vicayaṃ vibhajathā”ti vattabbabhāvato anekādhāraṃ pucchaṃ tāva nīharitvā dassetuṃ –",
  "tika-s0501t0:510_0": "“Savanti sabbadhi sotā, (iccāyasmā ajito,)",
  "tika-s0501t0:511_0": "Sotānaṃ kiṃ nivāraṇaṃ;",
  "tika-s0501t0:512_0": "Sotānaṃ saṃvaraṃ brūhi, kena sotā pidhīyare”ti. –",
  "tika-s0501t0:513_0": "Gāthamāha.",
  "tika-s0501t0:513_1": "Gāthāttho tāva daṭṭhabbo.",
  "tika-s0501t0:513_2": "Savantīti sandanti,",
  "tika-s0501t0:513_3": "pavattantīti attho.",
  "tika-s0501t0:513_4": "Sabbadhīti taṇhādīnaṃ ārammaṇabhūtesu sabbesu rūpādīsu āyatanesu.",
  "tika-s0501t0:513_5": "Sotāti taṇhābhijjhābyāpādādayo sotā.",
  "tika-s0501t0:513_6": "Iccāyasmāti iti evaṃ āyasmā ajito āha.",
  "tika-s0501t0:513_7": "Sotānanti taṇhābhijjhābyāpādādīnaṃ sotānaṃ.",
  "tika-s0501t0:513_8": "Kiṃ nivāraṇanti kiṃ katamaṃ dhammajātaṃ āvaraṇaṃ bhave,",
  "tika-s0501t0:513_9": "kā katamā dhammajāti rakkhā bhave.",
  "tika-s0501t0:513_10": "Sotānaṃ saṃvaraṃ brūhīti sotānaṃ taṇhābhijjhābyāpādādīnaṃ saṃvaraṇaṃ āvaraṇaṃ idaṃ dhammajātaṃ bhaveti sabbasattahitatthaṃ amhākaṃ tvaṃ kathehi.",
  "tika-s0501t0:513_11": "Kena sotā pidhīyareti kena pahāyakadhammena taṇhābhijjhābyāpādādayo sotā paṇḍitehi pidhīyareti pucchatīti pucchitāni.",
  "tika-s0501t0:514_0": "“Pucchāvasena kathitāya ‘savanti…pe…",
  "tika-s0501t0:514_1": "pidhīyare’ti imāya gāthāya kittakāni padāni pucchitāni,",
  "tika-s0501t0:514_2": "kittakā pañhā”ti pucchitabbattā “imāni cattāri padāni pucchitāni,",
  "tika-s0501t0:514_3": "te dve pañhā”ti vuttaṃ.",
  "tika-s0501t0:514_4": "“Pucchāvasena pavattāya imissā gāthāya yadi cattāri padāni siyuṃ,",
  "tika-s0501t0:514_5": "evaṃ santesu pañhāpi catubbidhā siyuṃ,",
  "tika-s0501t0:514_6": "kasmā ‘dve’ti vuttā”ti vattabbattā “kasmā?",
  "tika-s0501t0:514_7": "Ime hi bahvādhivacanena pucchitā”ti vuttaṃ.",
  "tika-s0501t0:514_8": "Ime etāya gāthāya gahitā atthā bahvādhivacanena pucchitā.",
  "tika-s0501t0:514_9": "Idaṃ vuttaṃ hoti –",
  "tika-s0501t0:514_10": "“savanti…pe…",
  "tika-s0501t0:514_11": "pidhīyareti bahūni vacanāni adhikicca pavattā saṃvarasaṅkhātā sati ceva pidahanahetubhūtā paññā cāti ime dve atthāva pucchitā,",
  "tika-s0501t0:514_12": "tasmā atthavasena dve pañhā vuttā vā”ti.",
  "tika-s0501t0:514_13": "“Pucchāya duvidhatthavisayatā kathaṃ vuttā”ti vattabbattā pucchāya duvidhatthavisayataṃ vivarituṃ “evaṃ samāpannassā”tiādi vuttaṃ.",
  "tika-s0501t0:514_14": "Tattha evaṃ samāpannassāti imāhi duggatihetubhūtāhi ñātibyasanādisaṅkhātāhi āpadāhi vā,",
  "tika-s0501t0:514_15": "pāṇavadhādīhi āpadāhi vā,",
  "tika-s0501t0:514_16": "samaṃ saha,",
  "tika-s0501t0:514_17": "sabbathā vā ayaṃ sattaloko āpanno ajjhotthaṭo,",
  "tika-s0501t0:514_18": "evaṃ ajjhotthaṭassa vā samāpannassa.",
  "tika-s0501t0:514_19": "Evaṃ saṃkiliṭṭhassāti ñātibyasanādayo vā pāṇavadhādīni āgamma pavattehi dasahi kilesavatthūhi ca ayaṃ sattaloko saṃkiliṭṭho,",
  "tika-s0501t0:514_20": "evaṃ saṃkiliṭṭhassa ca lokassāti samāpannassa ajjhotthaṭassa lokassa vodānaṃ vuṭṭhānaṃ kiṃ katamaṃ dhammajātaṃ bhave.",
  "tika-s0501t0:514_21": "Iti evañhi saccaṃ ajitasutte āhāti vitthārattho,",
  "tika-s0501t0:514_22": "pucchāya duvidhatthavisayatā ñātabbāti adhippāyo.",
  "tika-s0501t0:515_0": "“Kiṃ nu sotā sabbassa lokassa sabbadhi savanti, udāhu,",
  "tika-s0501t0:515_1": "ekaccassevā”ti pucchitabbattā “savanti sabbadhi sotāti,",
  "tika-s0501t0:515_2": "asamāhitassa savanti abhijjhābyāpādappamādabahulassā”ti vuttaṃ.",
  "tika-s0501t0:515_3": "Tattha abhijjhābyāpādappamādabahulattā rūpādīsu nānārammaṇesu vikkhittacittasseva sotā savanti pavattanti,",
  "tika-s0501t0:515_4": "na samāhitassa abhijjhābyāpādappamādavirahitassāti adhippāyo daṭṭhabbo.",
  "tika-s0501t0:515_5": "“Katamā abhijjhā,",
  "tika-s0501t0:515_6": "katamo byāpādo,",
  "tika-s0501t0:515_7": "katamo pamādo”ti vattabbattā “tattha yā abhijjhā”tiādi vuttaṃ.",
  "tika-s0501t0:515_8": "Tattha tatthāti tesu abhijjhābyāpādappamādesu.",
  "tika-s0501t0:515_9": "Yā abhijjhā,",
  "tika-s0501t0:515_10": "ayaṃ lobho,",
  "tika-s0501t0:515_11": "na abhijjhāyanamattaṃ.",
  "tika-s0501t0:515_12": "Lobho ca akusalamūlaṃ,",
  "tika-s0501t0:515_13": "na lubbhanamattaṃ.",
  "tika-s0501t0:515_14": "Yo byāpādo,",
  "tika-s0501t0:515_15": "ayaṃ doso,",
  "tika-s0501t0:515_16": "na byāpajjanamattaṃ.",
  "tika-s0501t0:515_17": "Doso ca akusalamūlaṃ,",
  "tika-s0501t0:515_18": "na dūsanamattaṃ.",
  "tika-s0501t0:515_19": "Yo pamādo,",
  "tika-s0501t0:515_20": "ayaṃ moho,",
  "tika-s0501t0:515_21": "na sativippavāsamattaṃ.",
  "tika-s0501t0:515_22": "Moho ca akusalamūlaṃ,",
  "tika-s0501t0:515_23": "na mūhanamattaṃ.",
  "tika-s0501t0:515_24": "Evaṃ iminā vuttappakārena abhijjhādīnaṃ akusalamūlattā yassa abhijjhābyāpādappamādabahulassa asamāhitassa chasu rūpādīsu āyatanesu taṇhā savanti.",
  "tika-s0501t0:516_0": "“Katividhā sā taṇhā”ti vattabbattā “rūpataṇhā…pe…",
  "tika-s0501t0:516_1": "dhammataṇhā”ti vuttaṃ.",
  "tika-s0501t0:516_2": "“Channaṃ rūpataṇhādīnaṃ chasu rūpādiāyatanesu savanaṃ kena ca vacanena amhehi saddahitabba”nti vattabbattā “yathāha bhagavā”tiādi vuttaṃ.",
  "tika-s0501t0:516_3": "“Savatīti ca kho,",
  "tika-s0501t0:516_4": "bhikkhave…pe…",
  "tika-s0501t0:516_5": "paṭihaññatī”ti yaṃ vacanaṃ bhagavā yathā yena pakārena āha,",
  "tika-s0501t0:516_6": "tathā tena pakārena vuttanayena vacanena tumhehi saddahitabbanti adhippāyo.",
  "tika-s0501t0:516_7": "Ettha ca cakkhādīnaṃ rūpataṇhādīnaṃ channaṃ sotānaṃ dvārabhāvena pavattattā cakkhādayo nissitūpacāravasena sayaṃ savanto viya bhagavatā vuttā.",
  "tika-s0501t0:516_8": "Itīti evaṃ vuttappakārena sabbā sabbasmā cakkhādidvārato ca savati pavattati.",
  "tika-s0501t0:516_9": "Sabbathā sabbappakārena taṇhāyanamicchābhinivesanaunnamanādippakārena savati pavattatīti attho.",
  "tika-s0501t0:516_10": "“Kasmā sabbasmā cakkhādidvārato ca savati pavattati,",
  "tika-s0501t0:516_11": "sabbappakārena taṇhāyanamicchābhinivesanaunnamanādippakārena savanabhāvo vijānitabbo”ti vattabbattā “tenāhā”tiādi vuttaṃ.",
  "tika-s0501t0:516_12": "Tattha tenāti asamāhitassa abhijjhābyāpādādīnaṃ cakkhādidvārato ca taṇhāyanamicchābhinivesaunnamanākārena",
  "tika-s0501t0:516_13": "taṇhādivasena pavattanato pavattajānanako bhagavā “savanti sabbadhi sotā”ti āha.",
  "tika-s0501t0:517_0": "“Sotānaṃ ‘kiṃ nivāraṇa’nti iminā kiṃ pucchati?",
  "tika-s0501t0:517_1": "Sotānaṃ anusayappahānaṃ pucchati kiṃ?",
  "tika-s0501t0:517_2": "Udāhu vītikkamappahānaṃ pucchatī”ti vattabbattā “sotānaṃ kiṃ nivāraṇanti pariyuṭṭhānavighātaṃ pucchatī”ti vuttaṃ.",
  "tika-s0501t0:517_3": "“Idaṃ pariyuṭṭhānavighātaṃ vodānaṃ,",
  "tika-s0501t0:517_4": "udāhu vuṭṭhānaṃ ki”nti vattabbattā “idaṃ vodāna”nti vuttaṃ.",
  "tika-s0501t0:517_5": "“Sotānaṃ saṃvaraṃ brūhi,",
  "tika-s0501t0:517_6": "‘kena sotā pidhīyare’ti iminā kiṃ pucchati?",
  "tika-s0501t0:517_7": "Sotānaṃ pariyuṭṭhānaṃ pucchati kiṃ?",
  "tika-s0501t0:517_8": "Udāhu vītikkamanaṃ,",
  "tika-s0501t0:517_9": "samugghāṭaṃ vā pucchati ki”nti vattabbattā sotānaṃ…pe…",
  "tika-s0501t0:517_10": "pidhīyareti anusayasamugghāṭaṃ pucchatī”ti vuttaṃ.",
  "tika-s0501t0:517_11": "“Idaṃ anusayasamugghāṭaṃ vodānaṃ kiṃ,",
  "tika-s0501t0:517_12": "udāhu vuṭṭhānaṃ ki”nti vattabbattā “idaṃ vuṭṭhāna”nti vuttaṃ.",
  "tika-s0501t0:518_0": "“Savanti sabbadhi sotā”tiādipucchāvicayo ācariyena vutto,",
  "tika-s0501t0:518_1": "amhehi ca ñāto;",
  "tika-s0501t0:518_2": "tāya pucchāya “katamo vissajjanavicayo”ti vattabbattā “tattha vissajjanā”tiādi vuttaṃ.",
  "tika-s0501t0:518_3": "Tattha pucchāyaṃ –",
  "tika-s0501t0:519_0": "“Yāni sotāni lokasmiṃ, (ajitāti bhagavā,)",
  "tika-s0501t0:520_0": "Sati tesaṃ nivāraṇaṃ;",
  "tika-s0501t0:521_0": "Sotānaṃ saṃvaraṃ brūmi, paññāyete pidhīyare”ti. –",
  "tika-s0501t0:522_0": "Gāthā vissajjanāti daṭṭhabbā.",
  "tika-s0501t0:522_1": "Tassaṃ gāthāyaṃ ajita lokasmiṃ yāni sotāni savanti,",
  "tika-s0501t0:522_2": "tesaṃ sotānaṃ yaṃ nivāraṇaṃ,",
  "tika-s0501t0:522_3": "sā sati hoti;",
  "tika-s0501t0:522_4": "taṃ satiṃ sotānaṃ saṃvaranti ahaṃ brūmi;",
  "tika-s0501t0:522_5": "ete sotā paññāya pidhīyareti yojanā kātabbā.",
  "tika-s0501t0:522_6": "Tattha satīti vipassanāpaññāya sampayuttā sati.",
  "tika-s0501t0:522_7": "Paññāyāti maggapaññāya.",
  "tika-s0501t0:522_8": "Pidhīyareti uppajjituṃ appadānavasena pidhīyanti pacchijjanti.",
  "tika-s0501t0:523_0": "“Sati tesaṃ nivāraṇaṃ sotānaṃ saṃvaraṃ brūmī”ti bhagavā āha –",
  "tika-s0501t0:523_1": "“yāya kāyaci satiyā sotānaṃ saṃvaraṇakiccaṃ siddhaṃ kiṃ,",
  "tika-s0501t0:523_2": "visiṭṭhāya satiyā sotānaṃ saṃvaraṇakiccaṃ siddhaṃ kiṃ,",
  "tika-s0501t0:523_3": "katamāya satiyā sotānaṃ saṃvaraṇakiccaṃ siddha”nti pucchitabbattā “kāyagatāya satiyā”tiādi vuttaṃ.",
  "tika-s0501t0:523_4": "Tattha kāyagatāya satiyāti rūpakāye gataṃ kesādikaṃ aniccādito vipassitvā pavattāya vipassanāñāṇasampayuttāya satiyā.",
  "tika-s0501t0:523_5": "Bhāvitāyāti kāyagataṃ aniccato dukkhato anattato nibbindanato virajjanato nirodhanato paṭinissajjanato anupassanāvasena bhāvitāya.",
  "tika-s0501t0:523_6": "Evañhi aniccato anupassanto niccasaññaṃ pajahati;",
  "tika-s0501t0:523_7": "dukkhato anupassanto sukhasaññaṃ pajahati;",
  "tika-s0501t0:523_8": "anattato anupassanto attasaññaṃ pajahati;",
  "tika-s0501t0:523_9": "nibbindanto nandiṃ pajahati;",
  "tika-s0501t0:523_10": "virajjanto rāgaṃ pajahati;",
  "tika-s0501t0:523_11": "nirodhento samudayaṃ pajahati;",
  "tika-s0501t0:523_12": "paṭinissajjanto ādānaṃ pajahatīti.",
  "tika-s0501t0:523_13": "Bahulīkatāyāti yathāvuttappakārena divasampi māsampi saṃvaccharampi sattasaṃvaccharampi bahulīkatāya.",
  "tika-s0501t0:523_14": "Cakkhunti abhijjhādipavattidvārabhāvena ṭhitaṃ cakkhuṃ,",
  "tika-s0501t0:523_15": "niggahitāgamaṃ daṭṭhabbaṃ.",
  "tika-s0501t0:523_16": "Nāviñchatīti cakkhudvāre pavattaṃ abhijjhādisahitaṃ cittasantānaṃ,",
  "tika-s0501t0:523_17": "taṃsamaṅgīpuggalaṃ vā nākaḍḍhati,",
  "tika-s0501t0:523_18": "manāpikesu rūpesu nāviñchatīti yojanā.",
  "tika-s0501t0:523_19": "Amanāpikesu rūpesu na paṭihaññati.",
  "tika-s0501t0:523_20": "Kāyagatāya satiyā bhāvitāya bahulīkatāya sotaṃ nāviñchati.",
  "tika-s0501t0:523_21": "Manāpikesu saddesu…pe…",
  "tika-s0501t0:523_22": "amanāpikesu saddesu na paṭihaññatīti yojanā yathāsambhavato kātabbā.",
  "tika-s0501t0:524_0": "“Kena kāraṇena nāviñchati paṭihaññatī”ti pucchati,",
  "tika-s0501t0:524_1": "indriyānaṃ saṃvutanivāritattā nāviñchati na paṭihaññatīti vissajjeti.",
  "tika-s0501t0:524_2": "“Kenārakkhena te saṃvutanivāritā”ti pucchati,",
  "tika-s0501t0:524_3": "satiārakkhena te saṃvutanivāritāti vissajjeti.",
  "tika-s0501t0:524_4": "“Satiārakkhena saṃvutanivāritabhāvo kena amhehi saddahitabbo”ti vattabbattā tenāhā”tiādi vuttaṃ.",
  "tika-s0501t0:524_5": "Tattha tenāti tasmā satiārakkhena saṃvutanivāritattā saṃvutanivāritajānanako bhagavā “sati tesaṃ nivāraṇa”nti yaṃ vacanaṃ āha,",
  "tika-s0501t0:524_6": "tena vacanena tumhehi satiārakkhena saṃvutanivāritabhāvo saddahitabboti pubbabhāge paññā satyānugāti kiccamevettha adhikanti daṭṭhabbaṃ.",
  "tika-s0501t0:525_0": "“Sati tesaṃ nivāraṇa”nti vissajjanassa vitthārattho ācariyena vutto,",
  "tika-s0501t0:525_1": "amhehi ca ñāto,",
  "tika-s0501t0:525_2": "“paññāyete pidhīyare”ti vissajjanassa vitthārattho “kathaṃ amhehi jānitabbo”ti vattabbattā “paññāyete",
  "tika-s0501t0:525_3": "pidhīyare”ti vissajjanassa vitthāratthaṃ dassento “paññāya anusayā pahīyantī”tiādimāha.",
  "tika-s0501t0:525_4": "Tattha paññāyāti maggapaññāya.",
  "tika-s0501t0:525_5": "Anusayāti anurūpaṃ kāraṇaṃ labhitvā uppajjanārahā kāmarāgānusayādayo.",
  "tika-s0501t0:525_6": "Pahīyanti samucchedavasena anusayesu paññāya pahīnesu pariyuṭṭhānāpi atthato pahīyanti.",
  "tika-s0501t0:525_7": "Kissa pahīnattā “pahīyantī”ti vuccati?",
  "tika-s0501t0:525_8": "Anusayassa pahīnattā pariyuṭṭhānā pahīyantīti vissajjeti.",
  "tika-s0501t0:526_0": "“Taṃ anusayappahānena pariyuṭṭhānappahānaṃ kiṃ viya bhavatī”ti pucchitabbattā “taṃ yathā khandhavantassā”tiādi vuttaṃ.",
  "tika-s0501t0:526_1": "Tattha khandhavantassa rukkhassa kudālādinā bhūmiṃ khaṇitvā anavasesamūluddharaṇe kate tassa rukkhassa",
  "tika-s0501t0:526_2": "pupphaphalapallavaṅkurasantatipi kudālādinā samucchinnāva bhavati yathā,",
  "tika-s0501t0:526_3": "evaṃ arahattamaggañāṇena anusayesu pahīnesu anusayānaṃ pariyuṭṭhānasantati samucchinnā pidahitā paṭicchannā bhavati.",
  "tika-s0501t0:526_4": "Kena samucchinnā bhavati?",
  "tika-s0501t0:526_5": "Paññāya maggapaññāya samucchinnā bhavatīti atthayojanā daṭṭhabbā.",
  "tika-s0501t0:526_6": "“Paññāya paricchinnabhāvo kathaṃ saddahitabbo”ti vattabbattā “tenā”tiādi vuttaṃ.",
  "tika-s0501t0:526_7": "“Paññāyete pidhīyare”ti vacanato anusayānaṃ pariyuṭṭhānasantatiyā paññāya paricchinnabhāvo paṇḍitehi saddahitabboti adhippāyo.",
  "tika-s0501t0:527_0": "Imesu pañhāvissajjanesu sotānaṃ saṃvaraṃ,",
  "tika-s0501t0:527_1": "pidhānañca ajānantena vā saṃsayitena vā saṃvarapidhānānaṃ pucchitabbattā dhammādhiṭṭhānā pucchāti pucchāvicayo",
  "tika-s0501t0:527_2": "ceva satipaññānaṃ vissajjetabbattā dhammādhiṭṭhānaṃ vissajjananti vissajjanavicayo ca veditabbo.",
  "tika-s0501t0:527_3": "Etesu ca “kenassu nivuto loko”tiādiko pañho nīvaraṇavicikicchāpamādajappānaṃ vasena catubbidhopi lokādhiṭṭhānavasena eko pañhoti vutto,",
  "tika-s0501t0:527_4": "evaṃ sati “savanti sabbadhi sotā”tiādikopi pañho saṃvarapidhānānaṃ vasena duvidhopi ekatthavasena gahetvā ekādhiṭṭhānavasena “eko pañho”ti vattabbo,",
  "tika-s0501t0:527_5": "sotānaṃ bahubhāvato vā “bahupañho”ti vattabbo;",
  "tika-s0501t0:527_6": "tathā pana avatvā sote anāmasitvā saṃvarapidhānānaṃ vasena “savanti sabbadhi sotā”tiādimhi “dve pañhā”ti vuttā.",
  "tika-s0501t0:527_7": "Tadanusārena “kenassu nivuto loko”tiādimhipi lokaṃ anāmasitvā nīvaraṇādīnaṃ catunnaṃ vasena “cattāro",
  "tika-s0501t0:527_8": "pañhā”tipi vattabbāti ayaṃ nayo dassitoti nayadassanaṃ daṭṭhabbaṃ.",
  "tika-s0501t0:528_0": "Desanākāle vuttadhammassa anusandhimaggahetvā attanā racitaniyāmeneva pucchitapañhassa ceva pañhaṃ aṭṭhapetvā,",
  "tika-s0501t0:528_1": "paṭiññañca akatvā vissajjanassa ca vicayahāro ācariyena vibhatto,",
  "tika-s0501t0:528_2": "amhehi ca ñāto,",
  "tika-s0501t0:528_3": "“desanākāle vuttadhammassa anusandhiṃ gahetvā pucchitapañhassa ceva taṃ pañhaṃ ṭhapetvā,",
  "tika-s0501t0:528_4": "paṭiññañca katvā vissajjanassa ca yo vicayo hāro vibhatto,",
  "tika-s0501t0:528_5": "so vicayahāro kathaṃ amhehi viññāyati,",
  "tika-s0501t0:528_6": "amhākaṃ viññāpanatthāya tasmiṃ vicayaṃ vibhajethā”ti vattabbabhāvato tesu vicetabbākāraṃ dassento “yāni",
  "tika-s0501t0:528_7": "sotānī”tiādigāthāya vicayākāradassanānantaraṃ “paññā ceva sati cā”tiādimāha.",
  "tika-s0501t0:529_0": "Tattha gāthāttho tāva viññātabbo –",
  "tika-s0501t0:529_1": "yāya paññāya anusayappahānena sotanirujjhanaṃ vuttaṃ,",
  "tika-s0501t0:529_2": "yāya satiyā ca pariyuṭṭhānappahānena sotanirujjhanaṃ vuttaṃ,",
  "tika-s0501t0:529_3": "sāyaṃ paññā ceva sāyaṃ sati ca tāhi paññāsatīhi asesaṃ sahuppannaṃ nāmañceva rūpañca,",
  "tika-s0501t0:529_4": "etaṃ sabbaṃ kattha nirujjhamāne asesaṃ uparujjhatīti mārisa me mayā puṭṭho tvaṃ bhagavā mayhaṃ etaṃ nirujjhanaṃ pabrūhi,",
  "tika-s0501t0:529_5": "iti āyasmā ajito bhagavantaṃ pucchati.",
  "tika-s0501t0:530_0": "Ajita tvaṃ yametaṃ pañhaṃ pucchitaṃ nirujjhanaṃ maṃ apucchi,",
  "tika-s0501t0:530_1": "ahaṃ te tava taṃ nirujjhanaṃ vadāmi.",
  "tika-s0501t0:530_2": "Yattha viññāṇanirodhe paññāsatisahitaṃ nāmañca rūpañca viññāṇassa nirodhena saha ekato asesaṃ uparujjhati,",
  "tika-s0501t0:530_3": "ettha viññāṇanirodhe etaṃ sabbaṃ viññāṇanirodhena ekato ekakkhaṇe apubbaṃ acarimaṃ uparujjhati,",
  "tika-s0501t0:530_4": "etaṃ viññāṇanirodhaṃ tassa nāmarūpassa nirodho nātivattati,",
  "tika-s0501t0:530_5": "taṃ taṃ nāmarūpanirodhaṃ so so viññāṇanirodho nātivattatīti.",
  "tika-s0501t0:531_0": "“Tasmiṃ pañhe ayaṃ ajito kiṃ pucchati?",
  "tika-s0501t0:531_1": "Uparujjhanameva pucchati,",
  "tika-s0501t0:531_2": "udāhu aññaṃ pucchatī”ti vattabbato “ayaṃ pañhe anusandhiṃ pucchatī”tiādi vuttaṃ.",
  "tika-s0501t0:531_3": "Tattha ayanti yo āyasmā ajito pañhaṃ apucchīti ayaṃ ajito.",
  "tika-s0501t0:531_4": "Pañheti “paññā ceva sati cā”tiādipañhe.",
  "tika-s0501t0:531_5": "Yadi anusandhiṃ pucchati,",
  "tika-s0501t0:531_6": "evaṃ sati “katthetaṃ uparujjhatī”ti pucchanaṃ ayuttaṃ bhaveyyāti? Na,",
  "tika-s0501t0:531_7": "anusandhīyati etena upanirujjhanenāti anusandhīti atthasambhavato.",
  "tika-s0501t0:531_8": "Tena vuttaṃ “anusandhiṃ pucchanto kiṃ…pe…",
  "tika-s0501t0:531_9": "nibbānadhātu”nti.",
  "tika-s0501t0:531_10": "Anusandhipucchanena anupādisesanibbānadhātuyāpi pucchanato “katthetaṃ uparujjhatī”ti pucchanaṃ yuttameva.",
  "tika-s0501t0:532_0": "“Yā anupādisesanibbānadhātu pucchitā,",
  "tika-s0501t0:532_1": "taṃ katamāya paṭipadāya adhigacchatī”ti pucchitabbattā catusaccakammaṭṭhānabhāvanāsaṅkhātaṃ paṭipadaṃ",
  "tika-s0501t0:532_2": "visayena saha dassetuṃ “tīṇī saccānī”tiādi vuttaṃ.",
  "tika-s0501t0:532_3": "Tattha saṅkhatānīti kammādipaccayehi samecca sambhūya dukkhādīni karīyantīti saṅkhatāni.",
  "tika-s0501t0:532_4": "Nirodhadhammānīti nirujjhanaṃ nirodho,",
  "tika-s0501t0:532_5": "dhammopi nirodhadhammova,",
  "tika-s0501t0:532_6": "tasmā nirodho dhammo sabhāvo yesaṃ dukkhādīnanti nirodhadhammānīti atthova gahetabbo.",
  "tika-s0501t0:532_7": "Tāni tīṇi saccāni sarūpato dassetuṃ “dukkhaṃ samudayo maggo”ti vuttaṃ.",
  "tika-s0501t0:532_8": "Tīṇi dukkhasamudayamaggasaccāni saṅkhatānīti vuttāni,",
  "tika-s0501t0:532_9": "“kiṃ nirodhasacca”nti pucchitabbattā “nirodho asaṅkhato”ti vuttaṃ.",
  "tika-s0501t0:532_10": "Idha “nirodhadhammo”tipi vattabbaṃ.",
  "tika-s0501t0:532_11": "Kammādipaccayehi asaṅkhatattā asaṅkhato.",
  "tika-s0501t0:532_12": "Uppādanirodhābhāvato anirodhadhammo.",
  "tika-s0501t0:532_13": "“Pahāyakapahātabbesu saccesu katamena pahāyakena katamo pahātabbo,",
  "tika-s0501t0:532_14": "katamāya bhūmiyā pahīno”ti pucchitabbattā “tattha samudayo dvīsu bhūmīsū”tiādi vuttaṃ.",
  "tika-s0501t0:532_15": "Tattha dvīsu bhūmīsūti dassanabhāvanābhūmīsu.",
  "tika-s0501t0:532_16": "Kāmacchandoti kāmabhavarāgo.",
  "tika-s0501t0:532_17": "Rūparāgoti rūpabhavarāgo.",
  "tika-s0501t0:532_18": "Arūparāgoti arūpabhavarāgo.",
  "tika-s0501t0:532_19": "Saṃyojanabhedato dasa saṃyojanāni pahīyantīti yojanā.",
  "tika-s0501t0:533_0": "12.",
  "tika-s0501t0:533_1": "Pahātabbasaṃyojanāni dassanabhūmibhāvanābhūmibhedena vibhattāni,",
  "tika-s0501t0:533_2": "amhehipi ñātāni,",
  "tika-s0501t0:533_3": "“indriyabhedato kathaṃ vibhattānī”ti vattabbabhāvato “tattha tīṇī”tiādi vuttaṃ.",
  "tika-s0501t0:533_4": "Atha vā “pahātabbasaṃyojanesu katamāni saṃyojanāni katamaṃ indriyaṃ attano pahāyakaṃ katvā nirujjhantī”ti pucchitabbattā “tattha tīṇī”tiādi vuttaṃ.",
  "tika-s0501t0:533_5": "Adhiṭṭhāya attano pahāyakaṃ katvā nirujjhanti anuppādavasena.",
  "tika-s0501t0:533_6": "“Anaññātaññassāmītindriyañca aññindriyañca saṃyojanānaṃ nirujjhanahetu hotu,",
  "tika-s0501t0:533_7": "aññātāvindriyaṃ kissa hetū”ti pucchitabbattā “yaṃ panā”tiādi vuttaṃ.",
  "tika-s0501t0:533_8": "Tattha yaṃ yena aññātāvindriyena arahā “me jāti khīṇā”ti evaṃ jānāti,",
  "tika-s0501t0:533_9": "idaṃ jānanahetu aññātāvindriyaṃ khaye jātikkhaye arahattaphale pavattaṃ ñāṇaṃ.",
  "tika-s0501t0:533_10": "Yaṃ yena aññātāvindriyena arahā “itthattāya aparaṃ na bhavissāmī”ti pajānāti,",
  "tika-s0501t0:533_11": "idaṃ pajānanahetu aññātāvindriyaṃ.",
  "tika-s0501t0:533_12": "Anuppāde pana anuppajjane arahattaphale pavattaṃ ñāṇaṃ aññātāvindriyaṃ jānanahetu hotīti vuttaṃ hoti.",
  "tika-s0501t0:533_13": "Indriyañāṇāni pahāyakāni katvā saṃyojanāni nirujjhanti,",
  "tika-s0501t0:533_14": "“tāni ñāṇāni kadā nirujjhantī”ti vattabbabhāvato “tattha yañcā”tiādi vuttaṃ.",
  "tika-s0501t0:534_0": "“Anaññātaññassāmītindriyaṃ aññindriyaṃ pāpuṇantassa nirujjhatu,",
  "tika-s0501t0:534_1": "aññindriyaṃ arahattaṃ pāpuṇantassa nirujjhatu,",
  "tika-s0501t0:534_2": "aññātāvindriyaṃ kadā nirujjhatī”ti pucchitabbattā “tattha yañca khaye”tiādi vuttaṃ.",
  "tika-s0501t0:534_3": "Tattha dveti kiccabhedena dve,",
  "tika-s0501t0:534_4": "sabhāvato pana ekāva.",
  "tika-s0501t0:535_0": "“Pajānanakiccampi ekameva,",
  "tika-s0501t0:535_1": "kathaṃ dve siyu”nti vattabbattā “apicā”tiādi vuttaṃ.",
  "tika-s0501t0:535_2": "Ārammaṇapaññābhedena dve nāmāni labbhantīti vuttaṃ hoti.",
  "tika-s0501t0:535_3": "Sāti yā paññā pubbagāthāyaṃ sotapidhānakiccena vuttā,",
  "tika-s0501t0:535_4": "sā paññā pakārehi jānanasabhāvena paññā nāma.",
  "tika-s0501t0:535_5": "Yathādiṭṭhaṃ ārammaṇaṃ apilāpanaṭṭhena ogāhanaṭṭhena sati nāma.",
  "tika-s0501t0:536_0": "13.",
  "tika-s0501t0:536_1": "“Paññā ceva sati cā”ti padassa attho ācariyena vibhatto,",
  "tika-s0501t0:536_2": "amhehi ca ñāto,",
  "tika-s0501t0:536_3": "“nāmarūpañcā’ti padassa attho kathaṃ amhehi ñātabbo”ti vattabbattā nāmarūpaṃ vibhajanto “tattha ye pañcupādānakkhandhā”tiādimāha.",
  "tika-s0501t0:536_4": "Tattha tatthāti kammavipākavaṭṭabhede bhavattaye.",
  "tika-s0501t0:536_5": "Tatthāti pañcupādānakkhandhasaṅkhātanāmarūpasamudāye.",
  "tika-s0501t0:536_6": "Pañcindriyānīti cakkhādipañcindriyāni.",
  "tika-s0501t0:536_7": "Viññāṇasampayuttanti sampayuttapaccayattaṃ sandhāya na vuttaṃ,",
  "tika-s0501t0:536_8": "pacurajanassa pana avibhajitvā gahaṇīyasabhāvamattaṃ sandhāya vuttaṃ.",
  "tika-s0501t0:536_9": "Vibhāgaṃ jānantehi pana “nāmaṃ viññāṇasampayuttaṃ,",
  "tika-s0501t0:536_10": "rūpaṃ pana na viññāṇasampayuttaṃ,",
  "tika-s0501t0:536_11": "sahajāta”nti vibhajitvā gahetabbaṃ.",
  "tika-s0501t0:536_12": "Tassāti paññāsatisahitassa nāmarūpassa.",
  "tika-s0501t0:536_13": "Nirodhanti anupādisesanibbānadhātuṃ.",
  "tika-s0501t0:537_0": "Bhagavantaṃ pucchanto āyasmā ajito “paññā ceva…pe…",
  "tika-s0501t0:537_1": "katthetaṃ uparujjhatī”ti evaṃ pārāyane āha.",
  "tika-s0501t0:537_2": "“Paññā cevātiādigāthāya yā anupādisesanibbānadhātu pucchitā,",
  "tika-s0501t0:537_3": "sā anupādisesanibbānadhātu katamena adhigamena pattabbā”ti pucchitabbattā caturiddhipādamukhena ariyamaggādhigamamukhena pattabbā,",
  "tika-s0501t0:537_4": "caturiddhipādabhāvanāya ca cattārindriyāni mūlabhūtāni,",
  "tika-s0501t0:537_5": "tasmā mūlabhūtāni tāni cattārindriyāni niddhāretvā dassento “tattha sati ca paññā cā”tiādimāha.",
  "tika-s0501t0:537_6": "Kusalākusaladhammagatiyo samanvesamānāya satiyā sijjhamānāya ekantena samādhi nipphādetabbo,",
  "tika-s0501t0:537_7": "satiggahaṇena ca pariyuṭṭhānappahānaṃ gāthāyaṃ adhippetaṃ,",
  "tika-s0501t0:537_8": "pariyuṭṭhānappahānena ca samādhikiccaṃ pākaṭanti āha “sati dve indriyāni satindriyañca samādhindriyañcā”ti.",
  "tika-s0501t0:537_9": "Paññāya anusayasamugghātaṃ catubbidhasammappadhānasaṅkhātena vīriyena sijjhati,",
  "tika-s0501t0:537_10": "na vinā tenāti vuttaṃ “paññā dve indriyāni paññindriyañca vīriyindriyañcā”ti.",
  "tika-s0501t0:538_0": "Imesu yathāvuttesu catūsu indriyesu pubbabhāge vā maggakkhaṇe vā sijjhantesu taṃsampayuttā yā saddahanā okappanā siddhā,",
  "tika-s0501t0:538_1": "idaṃ saddahanaokappanasaṅkhātaṃ dhammajātaṃ saddhindriyaṃ siddhaṃ,",
  "tika-s0501t0:538_2": "“tesu mūlabhūtesu indriyesu siddhesu katamena indriyena katamo dhammo siddho”ti pucchitabbattā iminā",
  "tika-s0501t0:538_3": "ayaṃ siddhoti dassento “tattha yā saddhādhipateyyā”tiādimāha.",
  "tika-s0501t0:538_4": "Tattha tatthāti satyādīsu.",
  "tika-s0501t0:538_5": "Saddhādhipateyyāti paccayabhūtāya saddhāya siddho chando adhipatīti saddhādhipati,",
  "tika-s0501t0:538_6": "saddhādhipatinā pavattetabbā cittekaggatāti saddhādhipateyyā.",
  "tika-s0501t0:538_7": "Chandasamādhīti chandaṃ jeṭṭhakaṃ katvā pavattito samādhi vā chandādhipatinā sampayutto pubbabhāge pavatto samādhi vā chandasamādhi,",
  "tika-s0501t0:538_8": "pahānaṃ pahānahetu hotīti yojanā kātabbā.",
  "tika-s0501t0:538_9": "Pahānanti ca pajahati vikkhambhitakilese etena chandasamādhināti pahānanti karaṇasādhanattho gahetabbo.",
  "tika-s0501t0:538_10": "Paṭisaṅkhānabalenāti parikammabalena.",
  "tika-s0501t0:538_11": "Bhāvanābalenāti mahaggatabhāvanābalena.",
  "tika-s0501t0:539_0": "“So chandasamādhi sayaṃ kevalova pahāna”nti vattabbattā “tattha ye assāsapassāsā”tiādi vuttaṃ.",
  "tika-s0501t0:539_1": "Tattha tatthāti tasmiṃ samāhite citte cittuppāde.",
  "tika-s0501t0:539_2": "“Tasmiṃ samāhite cittuppāde assāsā”tiādinā assāsādisīsena assāsādijanakā vīriyasaṅkhārā gahitā,",
  "tika-s0501t0:539_3": "te ca yāva bhāvanāpāripūrī,",
  "tika-s0501t0:539_4": "tāva punappunaṃ saraṇato ca sarā,",
  "tika-s0501t0:539_5": "punappunaṃ saṅkappato ca saṅkappā.",
  "tika-s0501t0:539_6": "Yo pana “sarasaṅkappā,",
  "tika-s0501t0:539_7": "ime saṅkhārā cā”ti evaṃ vuttappakāro purimako chandasamādhi vā kilesavikkhambhanatāya ca tadaṅgappahānatāya ca pahānaṃ pahānahetupadhānaṃ vā,",
  "tika-s0501t0:539_8": "“ime vuttappakārā saṅkhārādayo kiṃ bhāventī”ti pucchitabbattā “ime ca saṅkhārā”tiādi vuttaṃ.",
  "tika-s0501t0:539_9": "Tattha ime saṅkhārā ca tadubhayañca chandasamādhippadhānasaṅkhārasamannāgataṃ vivekanissitaṃ virāganissitaṃ",
  "tika-s0501t0:539_10": "nirodhanissitaṃ vossaggapariṇāmiṃ iddhipādaṃ bhāvetīti yojanā.",
  "tika-s0501t0:540_0": "Chandasamādhippadhānasaṅkhārasamannāgatanti chando eva adhipati chandādhipati,",
  "tika-s0501t0:540_1": "chandādhipatisamādhi.",
  "tika-s0501t0:540_2": "Tena vuttaṃ bhagavatā –",
  "tika-s0501t0:540_3": "“chandaṃ ce,",
  "tika-s0501t0:540_4": "bhikkhave,",
  "tika-s0501t0:540_5": "bhikkhu adhipatiṃ karitvā labhati samādhi”nti.",
  "tika-s0501t0:540_6": "Chandahetuko vā samādhi,",
  "tika-s0501t0:540_7": "chandādiko vā samādhi chandasamādhi,",
  "tika-s0501t0:540_8": "chandādhipatissa paccayuppanno samādhīti vuttaṃ hoti.",
  "tika-s0501t0:540_9": "Padhānabhūtā saṅkhārā padhānasaṅkhārā,",
  "tika-s0501t0:540_10": "padhānasaddena saṅkhatasaṅkhārādayo nivattāpitā,",
  "tika-s0501t0:540_11": "chandasamādhi ca padhānasaṅkhārā cāti chandasamādhippadhānasaṅkhārā,",
  "tika-s0501t0:540_12": "tehi samannāgato chanda…pe…",
  "tika-s0501t0:540_13": "samannāgato, taṃ…pe… gataṃ.",
  "tika-s0501t0:540_14": "Ijjhati samijjhati nippajjatīti iddhi, koṭṭhāso,",
  "tika-s0501t0:540_15": "iddhi eva pādo koṭṭhāsoti iddhipādo,",
  "tika-s0501t0:540_16": "iddhipādacatuttho.",
  "tika-s0501t0:540_17": "Ijjhanti vā tāya sattā iddhā vuddhā ukkaṃsagatā hontīti iddhi,",
  "tika-s0501t0:540_18": "pajjati etenāti pādo,",
  "tika-s0501t0:540_19": "iddhiyā pādoti iddhipādo.",
  "tika-s0501t0:540_20": "Iddhipādoti sāmaññatthavasena vuttopi “chandasamādhippadhānasaṅkhārasamannāgata”nti vuttattā chandiddhipādova gahetabbo,",
  "tika-s0501t0:540_21": "taṃ iddhipādaṃ taṃ chandiddhipādaṃ bhāveti vaḍḍhetīti attho.",
  "tika-s0501t0:541_0": "Vivekanissitaṃ virāganissitanti vipassanākkhaṇe kiccato tadaṅgavivekanissitaṃ,",
  "tika-s0501t0:541_1": "ajjhāsayato nissaraṇavivekanissitaṃ,",
  "tika-s0501t0:541_2": "maggakkhaṇe pana kiccato samucchedavivekanissitaṃ,",
  "tika-s0501t0:541_3": "ārammaṇato nissaraṇavivekanissitaṃ.",
  "tika-s0501t0:541_4": "Virāganissitanti vipassanākkhaṇe kiccato tadaṅgavirāganissitaṃ,",
  "tika-s0501t0:541_5": "ajjhāsayato nissaraṇavivekanissitaṃ,",
  "tika-s0501t0:541_6": "maggakkhaṇe pana kiccato samucchedavirāganissitaṃ,",
  "tika-s0501t0:541_7": "ārammaṇato nissaraṇavirāganissitaṃ.",
  "tika-s0501t0:541_8": "Nirodhanissitanti vipassanākkhaṇe kiccato tadaṅganirodhanissitaṃ,",
  "tika-s0501t0:541_9": "ajjhāsayato nissaraṇanirodhanissitaṃ,",
  "tika-s0501t0:541_10": "maggakkhaṇe kiccato samucchedanirodhanissitaṃ,",
  "tika-s0501t0:541_11": "ārammaṇato nissaraṇanirodhanissitaṃ.",
  "tika-s0501t0:541_12": "Vossaggapariṇāminti ettha pariccāgavossaggapakkhandanavossaggavasena vossaggo duvidho.",
  "tika-s0501t0:541_13": "Tatthapi vipassanākkhaṇe tadaṅgavasena pariccāgavossaggo,",
  "tika-s0501t0:541_14": "nibbānaninnabhāvena pakkhandanavossaggo,",
  "tika-s0501t0:541_15": "maggakkhaṇe samucchedavasena pariccāgavossaggo,",
  "tika-s0501t0:541_16": "ārammaṇakaraṇena nibbānapakkhandanavossaggoti vibhajitvā gahetabbo.",
  "tika-s0501t0:541_17": "Yathāvuttavossaggatthaṃ pariṇamati,",
  "tika-s0501t0:541_18": "pariṇataṃ vā paripacati paripacanaṃ karotīti vossaggapariṇāmī,",
  "tika-s0501t0:541_19": "taṃ vossaggapariṇāmiṃ.",
  "tika-s0501t0:542_0": "Chandiddhipādabhāvanākāro ācariyena vutto,",
  "tika-s0501t0:542_1": "amhehi ca ñāto,",
  "tika-s0501t0:542_2": "“kathaṃ vīriyiddhipādabhāvanākāro amhehi vijānitabbo”ti vattabbabhāvato “tattha yā vīriyādhipateyyā”tiādi vuttaṃ.",
  "tika-s0501t0:542_3": "Tassattho heṭṭhā vuttanayānusāreneva viññeyyo.",
  "tika-s0501t0:542_4": "Saṃkhittavasena pana ṭhapitaṃ pāṭhaṃ vitthārato ṭhapessāmi. Kathaṃ? –",
  "tika-s0501t0:543_0": "“Tattha yā vīriyādhipateyyā cittekaggatā,",
  "tika-s0501t0:543_1": "ayaṃ vīriyasamādhi.",
  "tika-s0501t0:543_2": "Samāhite citte kilesānaṃ vikkhambhanatāya paṭisaṅkhānabalena vā bhāvanābalena vā,",
  "tika-s0501t0:543_3": "idaṃ pahānaṃ.",
  "tika-s0501t0:543_4": "Tattha ye assāsapassāsā vitakkavicārā saññāvedayitā sarasaṅkappā,",
  "tika-s0501t0:543_5": "ime saṅkhārā.",
  "tika-s0501t0:543_6": "Iti purimako ca vīriyasamādhi,",
  "tika-s0501t0:543_7": "kilesavikkhambhanatāya ca pahānaṃ ime ca saṅkhārā,",
  "tika-s0501t0:543_8": "tadubhayaṃ vīriyasamādhippadhānasaṅkhārasamannāgataṃ iddhipādaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ.",
  "tika-s0501t0:544_0": "“Tattha yā cittādhipateyyā cittekaggatā,",
  "tika-s0501t0:544_1": "ayaṃ cittasamādhi.",
  "tika-s0501t0:544_2": "Samāhite citte kilesānaṃ vikkhambhanatāya paṭisaṅkhānabalena vā bhāvanābalena vā,",
  "tika-s0501t0:544_3": "idaṃ pahānaṃ.",
  "tika-s0501t0:544_4": "Tattha ye assāsapassāsā vitakkavicārā saññāvedayitā sarasaṅkappā,",
  "tika-s0501t0:544_5": "ime saṅkhārā.",
  "tika-s0501t0:544_6": "Iti purimako ca cittasamādhi,",
  "tika-s0501t0:544_7": "kilesavikkhambhanatāya ca pahānaṃ ime ca saṅkhārā,",
  "tika-s0501t0:544_8": "tadubhayaṃ cittasamādhippadhānasaṅkhārasamannāgataṃ iddhipādaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ.",
  "tika-s0501t0:545_0": "“Tattha yā vīmaṃsādhipateyyā cittekaggatā,",
  "tika-s0501t0:545_1": "ayaṃ vīmaṃsāsamādhi,",
  "tika-s0501t0:545_2": "samāhite citte kilesānaṃ vikkhambhanatāya paṭisaṅkhānabalena vā bhāvanābalena vā,",
  "tika-s0501t0:545_3": "idaṃ pahānaṃ.",
  "tika-s0501t0:545_4": "Tattha ye assāsapassāsā vitakkavicārā saññāvedayitā sarasaṅkappā,",
  "tika-s0501t0:545_5": "ime saṅkhārā.",
  "tika-s0501t0:545_6": "Iti purimako ca vīmaṃsāsamādhi kilesavikkhambhanatāya ca pahānaṃ ime ca saṅkhārā,",
  "tika-s0501t0:545_7": "tadubhayaṃ vīmaṃsāsamādhippadhānasaṅkhārasamannāgataṃ iddhipādaṃ bhāveti vivekanissitaṃ virāganissitaṃ nirodhanissitaṃ vossaggapariṇāmi”nti.",
  "tika-s0501t0:546_0": "Ayaṃ pana viseso –",
  "tika-s0501t0:546_1": "vīriyasamādhīti vīriyaṃ jeṭṭhakaṃ katvā pavattito samādhi vā vīriyādhipatinā sampayutto pubbabhāge pavatto samādhi vā vīriyasamādhi.",
  "tika-s0501t0:546_2": "Cittasamādhīti cittaṃ jeṭṭhakaṃ katvā pavattito samādhi vā cittādhipatinā sampayutto pubbabhāge pavatto samādhi vā cittasamādhi.",
  "tika-s0501t0:546_3": "Vīmaṃsāsamādhīti vīmaṃsaṃ jeṭṭhakaṃ katvā pavattito samādhi vā vīmaṃsādhipatinā sampayutto pubbabhāge pavatto samādhi vā vīmaṃsāsamādhīti.",
  "tika-s0501t0:547_0": "Sattibalānurūpenettha saṅkhepavaṇṇanā katā,",
  "tika-s0501t0:547_1": "gambhīrañāṇehi pana aṭṭhakathāṭīkānurūpena vitthārato vā gambhīrato vā vibhajitvā gahetabbā.",
  "tika-s0501t0:548_0": "14.",
  "tika-s0501t0:548_1": "“Chandasamādhi vīriyasamādhi cittasamādhi vīmaṃsāsamādhī”ti vutto,",
  "tika-s0501t0:548_2": "“evaṃ sati vīmaṃsāsamādhiyeva ñāṇamūlako ñāṇapubbaṅgamo ñāṇānuparivatti bhaveyya,",
  "tika-s0501t0:548_3": "aññe tayo samādhayo aññāṇamūlakā aññāṇapubbaṅgamā aññāṇapavattiyo bhaveyyu”nti vattabbattā sabbe samādhayo",
  "tika-s0501t0:548_4": "ñāṇamūlakādayoyevāti dassetuṃ “sabbo samādhi ñāṇamūlako”tiādi vuttaṃ.",
  "tika-s0501t0:548_5": "Tattha sabbo samādhīti chandasamādhi,",
  "tika-s0501t0:548_6": "vīriyasamādhi,",
  "tika-s0501t0:548_7": "cittasamādhi,",
  "tika-s0501t0:548_8": "vīmaṃsāsamādhīti catubbidho samādhi.",
  "tika-s0501t0:548_9": "Ñāṇamūlakoti ekāvajjanavīthinānāvajjanavīthīsu pavattaṃ upacārañāṇamūlako.",
  "tika-s0501t0:548_10": "Ñāṇapubbaṅgamoti adhigamañāṇaṃ pubbaṅgamaṃ assāti ñāṇapubbaṅgamo.",
  "tika-s0501t0:548_11": "Ñāṇānuparivattīti paccavekkhaṇañāṇaṃ anuparivatti assāti ñāṇānuparivatti.",
  "tika-s0501t0:548_12": "Atha vā nānāvajjanūpacārañāṇaṃ vā paṭisandhiñāṇaṃ vā mūlaṃ assāti ñāṇamūlako,",
  "tika-s0501t0:548_13": "upacārañāṇaṃ pubbaṅgamaṃ assāti ñāṇapubbaṅgamo,",
  "tika-s0501t0:548_14": "appanāñāṇaṃ anuparivatti assāti ñāṇānuparivatti.",
  "tika-s0501t0:548_15": "Sabbaṃ vā upacārañāṇaṃ mūlaṃ assāti ñāṇamūlako.",
  "tika-s0501t0:548_16": "Appanāñāṇaṃ pubbaṅgamaṃ assāti ñāṇapubbaṅgamo.",
  "tika-s0501t0:548_17": "Abhiññāñāṇaṃ anuparivatti assāti ñāṇānuparivatti,",
  "tika-s0501t0:548_18": "anuparivattanaṃ vā anuparivatti,",
  "tika-s0501t0:548_19": "ñāṇassa anuparivatti ñāṇānuparivatti,",
  "tika-s0501t0:548_20": "ñāṇānuparivatti assāti ñāṇānuparivatti.",
  "tika-s0501t0:548_21": "Ñāṇaṃ pana pubbe vuttappakārameva.",
  "tika-s0501t0:549_0": "Yathā pure tathā pacchāti yathā chandasamādhiādicatubbidhasamādhissa pubbenivāsānussatiñāṇānuparivattibhāvena",
  "tika-s0501t0:549_1": "pure atītāsu jātīsu asaṅkhyeyyesupi saṃvaṭṭavivaṭṭesu attano khandhapaṭibaddhassa,",
  "tika-s0501t0:549_2": "paresaṃ khandhapaṭibaddhassa ca suṭṭhu paṭivijjhanameva,",
  "tika-s0501t0:549_3": "na duppaṭivijjhanaṃ tathā tathāvuttasamādhissa anāgataṃsañāṇānuparivattibhāvena pacchā anāgatāsu jātīsu",
  "tika-s0501t0:549_4": "asaṅkhyeyyesupi saṃvaṭṭavivaṭṭesu attano khandhapaṭibaddhassa,",
  "tika-s0501t0:549_5": "paresaṃ khandhapaṭibaddhassa ca suṭṭhu paṭivijjhanameva,",
  "tika-s0501t0:549_6": "na duppaṭivijjhananti attho daṭṭhabbo.",
  "tika-s0501t0:549_7": "Yathā pacchā tathā pureti yathā yathāvuttasamādhissa cetopariyañāṇānuparivattibhāvena anāgatesu sattasuyeva",
  "tika-s0501t0:549_8": "divasesu parasattānaṃyeva cittassa suṭṭhu paṭivijjhanameva,",
  "tika-s0501t0:549_9": "na duppaṭivijjhanaṃ,",
  "tika-s0501t0:549_10": "tathā tathāvuttasamādhissa pure atītesu sattasuyeva divasesu parasattānaṃyeva cittassa suṭṭhu paṭivijjhanameva,",
  "tika-s0501t0:549_11": "na duppaṭivijjhananti attho.",
  "tika-s0501t0:550_0": "Yathā divā tathā rattinti yathā cakkhumantānaṃ sattānaṃ divasabhāge sūriyālokena andhakārassa viddhaṃsitattā",
  "tika-s0501t0:550_1": "āpāthagataṃ cakkhuviññeyyaṃ rūpaṃ manoviññāṇenapi suviññeyyaṃ,",
  "tika-s0501t0:550_2": "tathā rattibhāge caturaṅgasamannāgatepi andhakāre vattamāne yathāvuttasamādhissa dibbacakkhuñāṇānuparivattibhāvena",
  "tika-s0501t0:550_3": "rūpāyatanassa suṭṭhu paṭivijjhanameva,",
  "tika-s0501t0:550_4": "na duppaṭivijjhanaṃ.",
  "tika-s0501t0:550_5": "Yathā rattiṃ tathā divāti yathā rattibhāge caturaṅgasamannāgatepi andhakāre yathāvuttasamādhissa dibbacakkhuñāṇānuparivattibhāvena",
  "tika-s0501t0:550_6": "rūpāyatanassa suṭṭhu paṭivijjhanameva,",
  "tika-s0501t0:550_7": "na duppaṭivijjhanaṃ,",
  "tika-s0501t0:550_8": "tathā divasabhāge sukhumassa rūpāyatanassa vā kenaci pākārādinā tirohitassa rūpāyatanassa vā atidūraṭṭhāne",
  "tika-s0501t0:550_9": "pavattassa rūpāyatanassa vā yathāvuttasamādhissa dibbacakkhuñāṇānuparivattibhāvena suṭṭhu paṭivijjhanameva,",
  "tika-s0501t0:550_10": "na duppaṭivijjhananti attho daṭṭhabbo.",
  "tika-s0501t0:551_0": "Yathā yathāvuttasamādhissa divasabhāge dibbasotañāṇānuparivattibhāvena sukhumassa saddāyatanassa vā kenaci",
  "tika-s0501t0:551_1": "pākārādinā tirohitassa saddāyatanassa vā atidūraṭṭhāne pavattassa saddāyatanassa vā suṭṭhu paṭivijjhanameva,",
  "tika-s0501t0:551_2": "na duppaṭivijjhanaṃ,",
  "tika-s0501t0:551_3": "tathā rattibhāgepi yathāvuttasamādhissa dibbasotañāṇānuparivattibhāvena sukhumassa saddāyatanassa vā",
  "tika-s0501t0:551_4": "kenaci pākārādinā tirohitassa saddāyatanassa vā atidūraṭṭhāne pavattassa saddāyatanassa vā suṭṭhu paṭivijjhanameva,",
  "tika-s0501t0:551_5": "na duppaṭivijjhananti ayaṃ nayopi netabbo.",
  "tika-s0501t0:551_6": "Tena vuttaṃ aṭṭhakathāyaṃ –",
  "tika-s0501t0:552_0": "“Yathā pureti yathā samādhissa pubbenivāsānussatiñāṇānuparivattibhāvenā”tiādiṃ vatvā “yathā ca rūpāyatane vuttaṃ,",
  "tika-s0501t0:552_1": "tathā samādhissa dibbasotañāṇānuparivattitāya saddāyatane ca netabba”nti.",
  "tika-s0501t0:553_0": "“Ñāṇamūlakādisamādhinā pubbenivāsānussatiñāṇānuparivattibhāvādisahitena kiṃ bhāvetī”ti pucchitabbattā “iti vivaṭenā”tiādi vuttaṃ.",
  "tika-s0501t0:553_1": "Tattha itīti evaṃ vuttappakārena.",
  "tika-s0501t0:553_2": "Apariyonaddhenāti nīvaraṇādivigamanena.",
  "tika-s0501t0:553_3": "Sappabhāsaṃ cittanti iddhipādasampayuttaṃ maggacittaṃ bhāveti.",
  "tika-s0501t0:553_4": "Iddhipādasampayutte maggacitte uppajjamāne hi maggacittasahabhūni kusalāni saddhindriyavīriyindriyasatindriyasamādhindriyapaññindriyabhūtāni",
  "tika-s0501t0:553_5": "pañcindriyāni uppajjanti.",
  "tika-s0501t0:553_6": "Maggacitte nirujjhamāne anuppajjanabhāvena nirujjhanti ekacittakkhaṇikattā.",
  "tika-s0501t0:553_7": "Evaṃ maggaviññāṇassa nirodhā paññā ca sati ca nirujjhatīti yojanā.",
  "tika-s0501t0:554_0": "“Kassa viññāṇassa nirodhā nāmarūpaṃ nirujjhatī”ti vattabbattā “nāmarūpañcā”tiādi vuttaṃ,",
  "tika-s0501t0:554_1": "paṭisandhiviññāṇassa nirodhā nāmarūpañca nirujjhatīti vuttaṃ hoti.",
  "tika-s0501t0:554_2": "Atha vā “viññāṇassa nirodhā paññā ca sati cāti vuttāni pañcindriyāni evaṃ nirujjhantī”ti vattabbattā nāmarūpañca nirujjhati,",
  "tika-s0501t0:554_3": "nirujjhamānaṃ pana nāmarūpaṃ paṭisandhiviññāṇassa nirodhā nirujjhatīti dassetuṃ “nāmarūpañcā”tiādi vuttaṃ.",
  "tika-s0501t0:554_4": "Tattha nāmarūpañcāti maggena taṇhāavijjādike anupacchinne uppajjanārahaṃ vedanādikkhandhattayaṃ,",
  "tika-s0501t0:554_5": "bhūtupādārūpañca.",
  "tika-s0501t0:554_6": "Viññāṇahetukanti uppajjanārahaṃ paṭisandhiviññāṇaṃ hetu assa nāmarūpassāti viññāṇahetukaṃ.",
  "tika-s0501t0:554_7": "Viññāṇapaccayā nibbattanti viññāṇena paccayena nibbattaṃ.",
  "tika-s0501t0:554_8": "Tassāti uppajjanārahassa paṭisandhiviññāṇassa.",
  "tika-s0501t0:554_9": "Hetūti taṇhāavijjādiko kileso.",
  "tika-s0501t0:554_10": "Viññāṇanti uppajjanārahaṃ paṭisandhiviññāṇaṃ.",
  "tika-s0501t0:554_11": "Anāhāranti appaccayaṃ.",
  "tika-s0501t0:554_12": "Anabhinanditanti kāmataṇhādīhi anabhinanditabbaṃ.",
  "tika-s0501t0:554_13": "Appaṭisandhikanti punabbhavābhisandahanarahitaṃ.",
  "tika-s0501t0:554_14": "Nti tādisaṃ viññāṇaṃ.",
  "tika-s0501t0:554_15": "Ahetūti natthi hetusaṅkhātaṃ paṭisandhiviññāṇaṃ imassa nāmarūpassāti ahetu.",
  "tika-s0501t0:554_16": "Appaccayanti sahāyavirahena natthi paccayā saṅkhārā imassāti appaccayaṃ.",
  "tika-s0501t0:554_17": "Evaṃ paṭisandhiviññāṇassa nirodhā nāmarūpañca nirujjhatīti.",
  "tika-s0501t0:555_0": "“Paññāsatīnañceva nāmarūpassa ca vuttappakārena nirujjhanabhāvo kathaṃ amhehi saddahitabbo”ti vattabbattā “tenāha bhagavā”tiādi vuttaṃ.",
  "tika-s0501t0:555_1": "Vattabbākārena paññāsatīnañceva nāmarūpassa ca nirujjhanabhāvajānanako bhagavā yathānirujjhanabhāvadīpakaṃ “yametaṃ…pe…",
  "tika-s0501t0:555_2": "etthetaṃ uparujjhatī”ti gāthāvacanaṃ āha.",
  "tika-s0501t0:555_3": "Tena gāthāvacanena tumhehi mayā vutto nirujjhanabhāvo saddahitabboyevāti.",
  "tika-s0501t0:555_4": "Etthāpi paññāsatināmarūpānaṃ nirujjhanaṃ ajānantena tattha vā saṃsayantena ajitena pucchitabbattā “adiṭṭhajotanā",
  "tika-s0501t0:555_5": "pucchāti vā diṭṭhasaṃsandanā pucchāti vā paññādīnaṃ anekatthattā dhammato vā anekādhiṭṭhānā pucchāti",
  "tika-s0501t0:555_6": "vā dhammādhiṭṭhānā pucchā”ti vā iccevamādipucchāvicayo niddhāretabbo.",
  "tika-s0501t0:555_7": "“Sarūpadassanavissajjananti vā anekādhiṭṭhānavissajjananti vā dhammādhiṭṭhānavissajjana”nti vā iccevamādivissajjanavicayo niddhāretabbo.",
  "tika-s0501t0:556_0": "Evaṃ sattādhiṭṭhānādipucchāvissajjanāni ceva dhammādhiṭṭhānādipucchāvissajjanāni ca visuṃ visuṃ dassetvā",
  "tika-s0501t0:556_1": "pucchāvicayo ceva vissajjanavicayo ca ācariyena vibhatto,",
  "tika-s0501t0:556_2": "amhehi ca ñāto,",
  "tika-s0501t0:556_3": "“sattādhiṭṭhānadhammādhiṭṭhānesu ekato dassitesu pucchāvissajjanesu kathaṃ pucchāvicayo ceva vissajjanavicayo",
  "tika-s0501t0:556_4": "ca amhehi viññātabbo”ti pucchitabbattā sattādhiṭṭhānadhammādhiṭṭhānaṃ pucchaṃ nīharitvā tattha vicayaṃ",
  "tika-s0501t0:556_5": "vibhajanto “ye ca saṅkhatadhammāse”tiādimāha.",
  "tika-s0501t0:556_6": "Aṭṭhakathāyaṃ pana –",
  "tika-s0501t0:557_0": "“Evaṃ anusandhipucchampi dassetvā heṭṭhā sattādhiṭṭhānā,",
  "tika-s0501t0:557_1": "dhammādhiṭṭhānā ca pucchā visuṃ visuṃ dassitāti idāni tā saha dassetuṃ “ye ca saṅkhatadhammāse’tiādi āraddha”nti –",
  "tika-s0501t0:558_0": "Vuttaṃ.",
  "tika-s0501t0:558_1": "Tassāyaṃ attho –",
  "tika-s0501t0:558_2": "idha sāsane ye arahanto saṅkhatadhammā honti,",
  "tika-s0501t0:558_3": "puthū bahūyeva satta janā sekkhā sīlādisikkhamānā honti,",
  "tika-s0501t0:558_4": "tesaṃ arahantāvañceva sekkhānañca iriyaṃ paṭipattiṃ meṃ mahā puṭṭho nipako tvaṃ bhagavā pabrūhi mārisa iti āyasmā ajito pucchanto āhāti.",
  "tika-s0501t0:559_0": "15.",
  "tika-s0501t0:559_1": "Tassaṃ gāthāyaṃ “kittakāni pucchitānī”ti vattabbattā “imānī”tiādi vuttaṃ.",
  "tika-s0501t0:559_2": "Padatthānurūpaṃ pucchitabbattā “imāni tīṇi padāni pucchitānī”ti vuttaṃ.",
  "tika-s0501t0:559_3": "“Ye ca …pe…",
  "tika-s0501t0:559_4": "mārisā”ti gāthāyaṃ ye pañhā pucchitā,",
  "tika-s0501t0:559_5": "te pañhā tayo honti,",
  "tika-s0501t0:559_6": "“kissa kena kāraṇena tayo hontī”ti pucchitabbattā “kissa…pe…",
  "tika-s0501t0:559_7": "yogenā”ti vuttaṃ.",
  "tika-s0501t0:559_8": "Sekkhā ariyā ca asekkhā ariyā ca vipassanāpubbaṅgamaṃ pahānañcāti sekhāsekhavipassanāpubbaṅgamappahānāni,",
  "tika-s0501t0:559_9": "tesaṃ yogoti sekhā…pe… yogo,",
  "tika-s0501t0:559_10": "tena sekhā…pe… yogena.",
  "tika-s0501t0:559_11": "Evaṃ pucchāvidhinā hi yasmā “ye ca saṅkhatadhammāse…pe…",
  "tika-s0501t0:559_12": "mārisā”ti gāthamāha,",
  "tika-s0501t0:559_13": "tasmā tayo pañhā hontīti daṭṭhabbā.",
  "tika-s0501t0:560_0": "“Ye ca saṅkhatadhammāse”ti iminā asekkhānaṃ arahattaṃ pucchati,",
  "tika-s0501t0:560_1": "“ye ca sekkhā puthū idhā”ti iminā sekkhāsekkhānaṃ sekkhasikkhanaṃ pucchati,",
  "tika-s0501t0:560_2": "“tesaṃ me nipako iriyaṃ,",
  "tika-s0501t0:560_3": "puṭṭho pabrūhi mārisā”ti iminā sekkhāsekkhānaṃ vipassanā pubbabhāge tadaṅgappahānaṃ pucchati.",
  "tika-s0501t0:560_4": "“Adiṭṭhajotanā pucchāti vā diṭṭhasaṃsandanā pucchāti vā sattādhiṭṭhānā pucchāti vā anekādhiṭṭhānā pucchā”ti vā iccevamādipucchāvicayo niddhāretabbo.",
  "tika-s0501t0:561_0": "Sattadhammādhiṭṭhānaṃ pucchaṃ nīharitvā pucchāvicayo ācariyena vibhatto,",
  "tika-s0501t0:561_1": "amhehi ca ñāto,",
  "tika-s0501t0:561_2": "“tassaṃ pucchāyaṃ katamā vissajjanāgāthā”ti pucchitabbattā “tattha vissajjanā”tiādi āraddhaṃ.",
  "tika-s0501t0:561_3": "Tatthāti tassaṃ gāthāyaṃ.",
  "tika-s0501t0:561_4": "“Kāmesu…pe…",
  "tika-s0501t0:561_5": "paribbaje”ti vissajjanāgāthā bhagavatā vuttā.",
  "tika-s0501t0:561_6": "Kāmesūti kāmīyantīti kāmā,",
  "tika-s0501t0:561_7": "tesu kāmesu.",
  "tika-s0501t0:561_8": "Vatthukāmesu kilesakāmena paṇḍitehi nābhigijjheyya.",
  "tika-s0501t0:561_9": "Manasā nāvilosiyāti āvilabhāvakare byāpādavitakkādayo ceva kāyaduccaritādayo ca dhamme pajahanto paṇḍito manasā anāvilo suppasanno bhaveyya.",
  "tika-s0501t0:561_10": "Kusalo sabbadhammānanti sabbadhammānaṃ aniccatādinā paritulitattā aniccatādīsu pañcasu khandhesu kusalo cheko.",
  "tika-s0501t0:561_11": "Satoti kesādīsu saratīti sato.",
  "tika-s0501t0:561_12": "Bhikkhūti saṅkhatadhamme bhayādito ikkhatīti bhikkhu.",
  "tika-s0501t0:561_13": "Paribbajeti tadaṅgavikkhambhanasamucchedappahānabhāvena kilesakāmavatthukāme pari samantato vajjeyya.",
  "tika-s0501t0:562_0": "Pucchāgāthāyaṃ “nipako”ti padena pasaṃsitena bhagavatā vissajjanāgāthā vuttā,",
  "tika-s0501t0:562_1": "tassa bhagavato yena anāvaraṇañāṇena ukkaṃsagatena pakkabhāvo dassito,",
  "tika-s0501t0:562_2": "taṃ anāvaraṇañāṇaṃ tāva kāyakammādibhedehi vibhajitvā dassento “bhagavato sabbaṃ kāyakamma”ntiādimāha.",
  "tika-s0501t0:562_3": "Tattha anāvaraṇañāṇena jānitvā kataṃ sabbaṃ kāyakammaṃ ñāṇapubbaṅgamaṃ ñāṇānuparivatti.",
  "tika-s0501t0:562_4": "Esa nayo sesesupi.",
  "tika-s0501t0:562_5": "Atīte aṃseti atītabhave saparakkhandhādike koṭṭhāse aññāṇena appaṭihataṃ bhagavato ñāṇadassanaṃ.",
  "tika-s0501t0:562_6": "Anāgate aṃseti anāgatabhave saparakkhandhādike koṭṭhāse.",
  "tika-s0501t0:562_7": "Paccuppanne aṃseti paccuppanne bhave saparakkhandhādike koṭṭhāse.",
  "tika-s0501t0:563_0": "“Ñāṇadassanassa katarasmiṃ paṭighāto”ti pucchitabbattā pucchaṃ ṭhapetvā paṭighātavisayaṃ dassetuṃ “ko cā”tiādi vuttaṃ.",
  "tika-s0501t0:563_1": "Atha vā “paccuppannabhave saparakkhandhādike koṭṭhāse aññesampi ñāṇadassanaṃ bhaveyya,",
  "tika-s0501t0:563_2": "tadanusārena atītānāgatakoṭṭhāsesupi katarasmiṃ aññesaṃ ñāṇadassanassa paṭighāto bhaveyyā”ti pucchitabbattā",
  "tika-s0501t0:563_3": "pucchaṃ ṭhapetvā paṭighātavisayaṃ niyametvā dassetuṃ “ko cā”ti vuttaṃ.",
  "tika-s0501t0:563_4": "Tattha ko cāti kva katarasmiṃ samaye aññesaṃ ñāṇadassanassa paṭighāto bhaveyyāti pucchi.",
  "tika-s0501t0:564_0": "Anicce, dukkhe,",
  "tika-s0501t0:564_1": "anattaniye ca aññesaṃ aññāṇaṃ yaṃ adassanaṃ atthi,",
  "tika-s0501t0:564_2": "aññāṇādassanasaṅkhāto sabhāvo ñāṇadassanassa paṭighāto bhavati,",
  "tika-s0501t0:564_3": "na saparakkhandhādidassanamattapaṭighāto.",
  "tika-s0501t0:564_4": "Etena aniccato lakkhaṇattaye pavattassa ñāṇadassanassa aññesaṃ durabhisambhavaṃ,",
  "tika-s0501t0:564_5": "bhagavato ca ñāṇadassanassa aññehi asādhāraṇataṃ dasseti.",
  "tika-s0501t0:564_6": "Bhagavato hi lakkhaṇattayavibhāvanena veneyyā catusaccappaṭivedhaṃ labhanti.",
  "tika-s0501t0:564_7": "“Bhagavato ñāṇadassanapaṭighātābhāvena aññesañca ñāṇadassanassa paṭighātabhāvo katamāya upamāya amhākaṃ",
  "tika-s0501t0:564_8": "pākaṭo”ti vattabbabhāvato upamāya pākaṭaṃ kātuṃ “yathā idhā”tiādi vuttaṃ.",
  "tika-s0501t0:564_9": "Tattha idha sattaloke cakkhumā puriso ākāse tārakāni passeyya,",
  "tika-s0501t0:564_10": "gaṇanasaṅketena “ettakānī”ti no ca jāneyya yathā,",
  "tika-s0501t0:564_11": "evaṃ aññesaṃ ñāṇadassanassa paṭighāto ayaṃ aññāṇadassanasabhāvo bhavati.",
  "tika-s0501t0:565_0": "Bhagavato pana tathā abhāvato kenaci aññāṇena adassanena appaṭihataṃ ñāṇadassanaṃ bhavatīti attho daṭṭhabbo.",
  "tika-s0501t0:565_1": "“Bhagavato ñāṇadassanassa appaṭihatabhāvo kasmā amhehi saddahitabbo”ti pucchitabbattā “anāvaraṇañāṇadassanā hi buddhā bhagavanto”ti vuttaṃ.",
  "tika-s0501t0:565_2": "“Nipakassa…pe…",
  "tika-s0501t0:565_3": "bhagavato anāvaraṇañāṇaṃ kāyakammādibhedehi ācariyena vibhajitvā dassitaṃ,",
  "tika-s0501t0:565_4": "amhehi ca ñātaṃ,",
  "tika-s0501t0:565_5": "pacchā gāthāya ‘iriya’nti padena pucchitā sekkhāsekkhapaṭipadā kathaṃ vijānitabbā”ti vattabbattā sekkhāsekkhapaṭipadaṃ",
  "tika-s0501t0:565_6": "dassetuṃ “tattha sekhenā”tiādi vuttaṃ.",
  "tika-s0501t0:565_7": "Tattha tatthāti tasmiṃ vissajjane.",
  "tika-s0501t0:565_8": "Sekhenāti sikkhanasīlena puggalena rajanīyesu rūpārammaṇādīsu dhammesu gedhā cittaṃ rakkhitabbaṃ,",
  "tika-s0501t0:565_9": "pariyuṭṭhānīyesu āghātavatthūsu dosā cittaṃ rakkhitabbaṃ.",
  "tika-s0501t0:566_0": "“Tesu gedhadosesu katamaṃ nivārento bhagavā vissajjanagāthāyaṃ katamaṃ padamāhā”ti pucchitabbattā “tattha yā icchā”tiādi vuttaṃ.",
  "tika-s0501t0:566_1": "Tattha tatthāti gedhadosesu.",
  "tika-s0501t0:566_2": "Icchāti rāgicchā.",
  "tika-s0501t0:566_3": "Mucchāti lobhamohasahagatamohamucchā.",
  "tika-s0501t0:566_4": "Patthanāti rāgapatthanā.",
  "tika-s0501t0:566_5": "Piyāyanāti taṇhāpiyāyanāva,",
  "tika-s0501t0:566_6": "na mettāpiyāyanā.",
  "tika-s0501t0:566_7": "Kīḷanāti gedhakīḷanā.",
  "tika-s0501t0:566_8": "Etāni hi gedhapariyāyavacanāni.",
  "tika-s0501t0:566_9": "Taṃ gedhasaṅkhātaṃ icchādikaṃ nivārento bhagavā “kāmesu nābhigijjheyyā”ti evaṃ visuṃ visuṃ pakārena āha.",
  "tika-s0501t0:567_0": "Pariyuṭṭhānavighātaṃ dosaṃ nivārento bhagavā “manasānāvilo siyā”ti evaṃ visuṃ visuṃ pakārena āhāti yojanā.",
  "tika-s0501t0:567_1": "Gedhadosānaṃ visuṃ visuṃ nivārento bhagavā dve padāni āhāti vuttaṃ,",
  "tika-s0501t0:567_2": "“taṃ kena atthena saddahitabba”nti vattabbattā “tathā hi sekho”tiādi vuttaṃ.",
  "tika-s0501t0:567_3": "Rajanīyesu abhigijjhanto sekho anuppannaṃ lobhapadhānaṃ kilesañca uppādeti,",
  "tika-s0501t0:567_4": "uppannaṃ kilesañca phātiṃ abhivaḍḍhanaṃ karoti,",
  "tika-s0501t0:567_5": "pariyuṭṭhānīyesu āvilo sekho anuppannaṃ dosapadhānaṃ kilesañca uppādeti,",
  "tika-s0501t0:567_6": "uppannaṃ kilesañca phātiṃ vaḍḍhanaṃ karoti,",
  "tika-s0501t0:567_7": "iti iminā paṭikkhepaatthena taṃ mama vacanaṃ saddahitabbanti adhippāyo.",
  "tika-s0501t0:568_0": "“Kiṃ pana anabhigijjhanto,",
  "tika-s0501t0:568_1": "anāvilo ca sekkho agedhadosanivāraṇameva karoti,",
  "tika-s0501t0:568_2": "udāhu uttaripi paṭipadaṃ pūretī”ti pucchitabbattā uttaripi paṭipadaṃ pūretiyevāti dassento “yo pana anāvilasaṅkappo”tiādimāha.",
  "tika-s0501t0:568_3": "Tattha anāvilasaṅkappoti natthi āvilakarā saṅkappā byāpādasaṅkappavihiṃsāsaṅkappā etassāti anāvilasaṅkappo,",
  "tika-s0501t0:568_4": "icchādigedhassa abhāvena anabhigijjhanto vāyamati kusalavāyāmaṃ pavatteti.",
  "tika-s0501t0:568_5": "“Kathaṃ vāyamatī”ti pucchitabbattā “so anuppannāna”ntiādi vuttaṃ.",
  "tika-s0501t0:568_6": "Tattha soti uparibhāvanāmaggabhāvatthāya paṭipajjamāno sekkho.",
  "tika-s0501t0:568_7": "Anuppannānantiādīnaṃ attho sakkā aṭṭhakathāvacaneneva jānitunti na vibhatto.",
  "tika-s0501t0:569_0": "16.",
  "tika-s0501t0:569_1": "Yenāti asubhādīnaṃ anussaraṇalakkhaṇena indriyena taṇhāmayitavatthūsu kāmataṇhāya sahajātaṃ vitakkaṃ vāreti,",
  "tika-s0501t0:569_2": "idaṃ asubhādianussaraṇalakkhaṇaṃ indriyaṃ satindriyaṃ.",
  "tika-s0501t0:569_3": "Yena mahaggatabhāvappattena avikkhepena byāpādavitakkaṃ vāreti,",
  "tika-s0501t0:569_4": "idaṃ avikkhepasaṅkhātaṃ indriyaṃ samādhindriyaṃ.",
  "tika-s0501t0:569_5": "Yena sammappadhānena vihiṃsāvitakkaṃ vāreti,",
  "tika-s0501t0:569_6": "idaṃ sammappadhānasaṅkhātaṃ indriyaṃ vīriyindriyaṃ.",
  "tika-s0501t0:569_7": "Yena sammādiṭṭhisaṅkhātena indriyena uppannuppanne…pe…",
  "tika-s0501t0:569_8": "nādhivāseti,",
  "tika-s0501t0:569_9": "idaṃ sammādiṭṭhisaṅkhātaṃ indriyaṃ paññindriyaṃ.",
  "tika-s0501t0:569_10": "Imesu catūsu indriyesu saha uppajjamānā yā saddahanā okappanā uppajjati,",
  "tika-s0501t0:569_11": "anāvilabhāvato idaṃ saddahanasaṅkhātaṃ indriyaṃ saddhindriyaṃ.",
  "tika-s0501t0:569_12": "Imāni sekkhassa pañcindriyāni.",
  "tika-s0501t0:570_0": "Ekasmiṃyeva visaye jeṭṭhakabhāvaṃ na pāpuṇeyyuṃ,",
  "tika-s0501t0:570_1": "attano visaye jeṭṭhakabhāvaṃ pāpuṇituṃ arahanti,",
  "tika-s0501t0:570_2": "“katamaṃ indriyaṃ kattha visaye jeṭṭhakabhāvaṃ pavatta”nti pucchitabbabhāvato idaṃ indriyaṃ imasmiṃ visaye",
  "tika-s0501t0:570_3": "pavattanti dassento “tattha saddhindriyaṃ kattha daṭṭhabba”ntiādimāha.",
  "tika-s0501t0:570_4": "Tattha tatthāti tesu indriyesu catūsu sotāpattiyaṅgesu saddhindriyaṃ jeṭṭhakabhāvaṃ pavattanti daṭṭhabbaṃ.",
  "tika-s0501t0:570_5": "Evaṃ sesesupi yojetabbaṃ.",
  "tika-s0501t0:570_6": "Kiṃ nu sekkho paññindriyeva appamatto’ti bhagavatā vutto thomito,",
  "tika-s0501t0:570_7": "udāhu sabbehi kusalehi dhammehīti pucchitabbattā sabbehi kusalehi dhammehi pañcindriyapamukhehi vutto",
  "tika-s0501t0:570_8": "thomito hotīti dassetuṃ “evaṃ sekho”tiādi vuttaṃ.",
  "tika-s0501t0:570_9": "Tattha evaṃ pañcindriyānaṃ nibbattidassanena sekho puggalo sabbehi kusalehi dhammehi appamattoti bhagavatā vutto thomito anāvilatāya manasāti yojanā.",
  "tika-s0501t0:570_10": "“Sekkhassa anāvilatā kena saddahitabbā”ti vattabbattā “tenāha bhagavā manasānāvilo siyā”ti vuttaṃ.",
  "tika-s0501t0:570_11": "Bhagavatā “manasānāvilo siyā”ti vuttattā sekkhassa anāvilatā tumhehi saddahitabbāti.",
  "tika-s0501t0:571_0": "17.",
  "tika-s0501t0:571_1": "Sekkhassa matthakappattā paṭipadā ācariyena vibhattā,",
  "tika-s0501t0:571_2": "amhehi ca ñātā,",
  "tika-s0501t0:571_3": "“kathaṃ asekkhassa matthakappattā paṭipadā ñātabbā”ti vattabbattā asekkhassa matthakappattaṃ paṭipadaṃ",
  "tika-s0501t0:571_4": "vibhajitvā dassetuṃ “kusalo sabbadhammāna”ntiādimāha.",
  "tika-s0501t0:571_5": "Tattha sabbadhammānanti sabbesu dhammesu matthakappattāya paṭipadāya asekkho kusalo chekataroti bhagavatā vutto thomito anāvilatāya manasāti.",
  "tika-s0501t0:571_6": "Asekkhassa sabbadhammesu yaṃ kosallaṃ dassetukāmo,",
  "tika-s0501t0:571_7": "tassa kosallassa visayabhūte sabbadhamme tāva puggalādhiṭṭhānena vibhajitvā dassetuṃ “loko nāmā”tiādimāha.",
  "tika-s0501t0:571_8": "Tattha “sabbadhammāna”nti iminā vuttadhammasaṅkhāto loko nāma kilesaloko,",
  "tika-s0501t0:571_9": "bhavaloko,",
  "tika-s0501t0:571_10": "indriyalokoti tividho hotīti yojanā.",
  "tika-s0501t0:571_11": "Tattha parittadhammaṭṭho kilesajananaṭṭhena kileso,",
  "tika-s0501t0:571_12": "kusalādipavattanaṭṭhena loko cāti kilesaloko.",
  "tika-s0501t0:571_13": "Mahaggatadhammaṭṭho bhavanaṭṭhena bhavo,",
  "tika-s0501t0:571_14": "vuttanayena loko cāti bhavaloko.",
  "tika-s0501t0:571_15": "Saddhindriyādidhammaṭṭho ādhipaccaṭṭhayogavasena indriyabhūto hutvā saddhindriyādipattanaṭṭhena loko cāti indriyaloko.",
  "tika-s0501t0:572_0": "“Tīsu lokesu katamena katamo samudāgacchatī”ti pucchitabbattā “tatthā”tiādi vuttaṃ.",
  "tika-s0501t0:572_1": "“Saddhādiindriyāni ko nibbattetī”ti pucchitabbattā “so indriyāni nibbattetī”ti vuttaṃ.",
  "tika-s0501t0:572_2": "Tattha soti yo puggalo kilesalokasaṅkhāte parittadhamme,",
  "tika-s0501t0:572_3": "bhavalokasaṅkhāte mahaggatadhamme ca taṃtaṃsampādanavasena ṭhito,",
  "tika-s0501t0:572_4": "so puggalo saddhindriyādīni indriyāni attasantāne nibbatteti.",
  "tika-s0501t0:573_0": "“Indriyesu attasantānesu punappunaṃ nibbattāpanavasena vuḍḍhāpiyamānesu kā paññā bhavatī”ti pucchitabbattā “indriyesū”tiādi vuttaṃ.",
  "tika-s0501t0:573_1": "Tattha neyyassāti abhiññeyyassa.",
  "tika-s0501t0:573_2": "Pariññāti rūpārūpadhamme salakkhaṇato,",
  "tika-s0501t0:573_3": "paccayato ca pariggahādivasena pavattapaññā.",
  "tika-s0501t0:573_4": "“Sā pariññā katividhena upaparikkhitabbā”ti pucchitabbattā “sā duvidhenā”tiādi vuttaṃ.",
  "tika-s0501t0:573_5": "Tattha sā pariññā dassanapariññāya ca bhāvanāpariññāya ca duvidhena viññūhi upaparikkhitvā gahetabbāti.",
  "tika-s0501t0:573_6": "Dassanapariññāyāti ca dassanamaggapaññājanikāya ñātapariññāyāti attho gahetabbo.",
  "tika-s0501t0:573_7": "Tena aṭṭhakathāyaṃ vuttaṃ “dassanapariññāti ñātapariññā”ti.",
  "tika-s0501t0:573_8": "Bhāvanāpariññāyāti bhāvanāmaggapaññājanikāya tīraṇapariññāya saddhiṃ pahānapariññāyāti attho.",
  "tika-s0501t0:574_0": "“Sā duvidhenā’tiādinā vutto attho atisaṅkhepo na sakkā viññātuṃ,",
  "tika-s0501t0:574_1": "vitthāretvā kathehī”ti vattabbattā “yadā hī”tiādi vuttaṃ.",
  "tika-s0501t0:574_2": "Tattha yadāti balavavipassanuppajjanakāle.",
  "tika-s0501t0:574_3": "Sekhoti sikkhanasīlatāya kalyāṇaputhujjano ceva sotāpannādiko ca.",
  "tika-s0501t0:574_4": "Ñeyyanti ñātabbaṃ rūpādikaṃ saṅkhāraṃ.",
  "tika-s0501t0:574_5": "Parijānātīti pariggahādiñāṇena pariggahetvā jānāti nibbidāñāṇasahagatena.",
  "tika-s0501t0:574_6": "Tassāti kalyāṇaputhujjanassa ceva sotāpannādikassa ca.",
  "tika-s0501t0:574_7": "Dve dhammāti kalyāṇaputhujjanassa balavavipassanādhammo ceva sotāpannādikassa ca balavavipassanādhammo ca.",
  "tika-s0501t0:574_8": "Yathākkamaṃ dassanakosallaṃ sotāpattimaggañāṇañceva bhāvanākosallaṃ sakadāgāmimaggādikañca santāne pavattāpanavasena gacchanti.",
  "tika-s0501t0:575_0": "“Pubbe yaṃ ñāṇaṃ ‘neyyassa pariññā’ti vuttaṃ,",
  "tika-s0501t0:575_1": "taṃ ñāṇaṃ katividhena veditabba”nti pucchitabbattā “taṃ ñāṇaṃ pañcavidhena veditabbaṃ…pe...",
  "tika-s0501t0:575_2": "sacchikiriyā”ti vuttaṃ.",
  "tika-s0501t0:575_3": "“Tāsu vipassanābhedena bhinnāsu pañcasu abhiññādīsu katamā abhiññā,",
  "tika-s0501t0:575_4": "katamā pariññā,",
  "tika-s0501t0:575_5": "katamaṃ pahānaṃ,",
  "tika-s0501t0:575_6": "katamā bhāvanā,",
  "tika-s0501t0:575_7": "katamā sacchikiriyā”ti pucchitabbattā “tattha katamā”tiādi vuttaṃ.",
  "tika-s0501t0:575_8": "Tattha tatthāti abhiññādīsu.",
  "tika-s0501t0:575_9": "Yaṃ dhammānaṃ salakkhaṇe ñāṇanti rūpadhammānaṃ kakkhaḷādisalakkhaṇe,",
  "tika-s0501t0:575_10": "arūpadhammānaṃ phusanādisalakkhaṇe ārammaṇakaraṇavasena pavattaṃ yaṃ ñāṇaṃ hetuphalajānanahetujānanasaṅkhātā",
  "tika-s0501t0:575_11": "dhammapaṭisambhidā ceva hetuphalajānanasaṅkhātā atthapaṭisambhidā ca bhavati.",
  "tika-s0501t0:575_12": "Ayaṃ salakkhaṇena saddhiṃ hetuphalajānanā paññā abhiññā nāma.",
  "tika-s0501t0:576_0": "Evanti vuttappakārena.",
  "tika-s0501t0:576_1": "Abhiññāñāṇena abhijānitvā.",
  "tika-s0501t0:576_2": "Yā parijānanātiādīsu “idaṃ anavajjaṃ kusalaṃ,",
  "tika-s0501t0:576_3": "idaṃ sāvajjaṃ akusalaṃ,",
  "tika-s0501t0:576_4": "idaṃ akusalavipākajanakaṃ sāvajjaṃ,",
  "tika-s0501t0:576_5": "idaṃ kusalavipākajanakaṃ anavajjaṃ,",
  "tika-s0501t0:576_6": "idaṃ saṃkiliṭṭhaṃ kaṇhaṃ,",
  "tika-s0501t0:576_7": "idaṃ asaṃkiliṭṭhaṃ sukkaṃ,",
  "tika-s0501t0:576_8": "idaṃ kusalaṃ anavajjādikaṃ sevitabbaṃ,",
  "tika-s0501t0:576_9": "idaṃ akusalaṃ sāvajjādikaṃ na sevitabba”nti evaṃ aniccādito kalāpasammasanādivasena gahitā sammasitā",
  "tika-s0501t0:576_10": "ime vipassanāya ārammaṇabhūtā saṅkhatadhammā idaṃ udayabbayañāṇādiphalaṃ ānisaṃsaṃ anukkamena nibbattāpenti.",
  "tika-s0501t0:576_11": "Tannibbattavipassanāya uppajjanato upacāraṃ uppādenti,",
  "tika-s0501t0:576_12": "evaṃ anukkamena gahitānaṃ pavattitānaṃ tesaṃ udayabbayañāṇādīnaṃ ayaṃ saccānubodhapaṭivedho atthoti paricchinditvā yā parijānanā pavattā,",
  "tika-s0501t0:576_13": "sā ayaṃ parijānanā pariññā nāmāti yojetvā,",
  "tika-s0501t0:576_14": "evaṃ vuttappakārāya pariññāpaññāya parijānitvā pahātabbā,",
  "tika-s0501t0:576_15": "bhāvetabbā,",
  "tika-s0501t0:576_16": "sacchikātabbā ca tayo dhammā avasiṭṭhā bhavanti.",
  "tika-s0501t0:576_17": "“Ye akusalā,",
  "tika-s0501t0:576_18": "te pahātabbā”ti yā parijānanā paññā pavattā,",
  "tika-s0501t0:576_19": "idaṃ pahānaṃ pahānañāṇaṃ.",
  "tika-s0501t0:576_20": "“Ye kusalā,",
  "tika-s0501t0:576_21": "te bhāvetabbā”ti yā parijānanā paññā pavattā,",
  "tika-s0501t0:576_22": "sā bhāvanāpaññā.",
  "tika-s0501t0:576_23": "“Yaṃ asaṅkhataṃ,",
  "tika-s0501t0:576_24": "idaṃ sacchikiriya”nti yā parijānanā paññā pavattā,",
  "tika-s0501t0:576_25": "sā sacchikiriyāpaññāti yojetvā aṭṭhakathādhippāyena aviruddho attho gahetabbo.",
  "tika-s0501t0:577_0": "Abhiññādayo pañcavidhā paññā ācariyena vibhattā,",
  "tika-s0501t0:577_1": "amhehi ca ñātā,",
  "tika-s0501t0:577_2": "“tāhi pariññāhi jānanto puggalo ‘ki’nti vuccati thomīyatī”ti vattabbattā “yo eva”ntiādi vuttaṃ.",
  "tika-s0501t0:577_3": "Tattha yo puggalo evaṃ vuttappakārena jānāti,",
  "tika-s0501t0:577_4": "ayaṃ jānanto puggalo paccayuppannesu dhammesu kusalattā chekattā “atthakusalo”ti vuccati thomīyati,",
  "tika-s0501t0:577_5": "paccayadhammesu kusalattā “dhammakusalo”ti ca catunnaṃ ekattādīnaṃ nayānaṃ yuttatāya kovidattā “kalyāṇatākusalo”ti",
  "tika-s0501t0:577_6": "ca phalasamāpattīsu kovidattā “phalatākusalo”ti ca vaḍḍhīsu kovidattā “āyakusalo”ti ca avaḍḍhīsu kovidattā",
  "tika-s0501t0:577_7": "“apāyakusalo”ti ca accāyike kicce vā bhaye vā uppanne sati tassa kiccassa,",
  "tika-s0501t0:577_8": "bhayassa vā tikicchanasamatthe ṭhānuppattiyakāraṇe kovidattā “upāyakusalo”ti ca mahantesu abhikkamādīsu",
  "tika-s0501t0:577_9": "satisampajaññāya sampannattā “mahatā kosallena samannāgato”ti ca vuccati thomīyati.",
  "tika-s0501t0:577_10": "“Tassa asekkhassa atthādīsu kusalabhāvo kathaṃ saddahitabbo”ti vattabbattā “tenāhā”tiādi vuttaṃ.",
  "tika-s0501t0:577_11": "“Kusalo sabbadhammāna”nti vuttattā saddahitabboti adhippāyo.",
  "tika-s0501t0:578_0": "“Kusalo sabbadhammāna”nti padassa attho ācariyena vibhatto,",
  "tika-s0501t0:578_1": "amhehi ca ñāto,",
  "tika-s0501t0:578_2": "“sato bhikkhu paribbaje”ti padassa attho kathaṃ amhehi vitthārato viññāto”ti vattabbattā “sato bhikkhu paribbaje”tiādi vuttaṃ.",
  "tika-s0501t0:578_3": "Atha vā “sato bhikkhu paribbaje”ti bhagavatā vuttaṃ,",
  "tika-s0501t0:578_4": "“kattha pavattena satisahitena ñāṇena sampanno sato kimatthaṃ paribbaje”ti pucchitabbattā “imesu pavattena",
  "tika-s0501t0:578_5": "satisahitañāṇena sampanno sato imamatthaṃ paribbaje”ti niyametvā dassento “sato bhikkhu paribbaje”tiādimāha.",
  "tika-s0501t0:578_6": "Tattha tenāti yo abhikkamādīsu pavattena satisahitañāṇena samannāgato sato asekkhabhikkhu,",
  "tika-s0501t0:578_7": "tena asekkhabhikkhunā pariniṭṭhitasikkhattā aññapayojanābhāvato diṭṭhadhammasukhavihāratthaṃ abhikkante…pe…",
  "tika-s0501t0:578_8": "tuṇhībhāvena satena satisahitena sampajānena ñāṇena vihātabbaṃ catuiriyāpathaparivattanasaṅkhātaṃ viharaṇaṃ pavattetabbaṃ.",
  "tika-s0501t0:579_0": "“Yā sekkhāsekkhapaṭipadā niddiṭṭhā,",
  "tika-s0501t0:579_1": "imā sekkhāsekkhapaṭipadā saṅkhepato katividhā”ti pucchitabbattā imā paṭipadāsaṅkhātā cariyā saṅkhepato",
  "tika-s0501t0:579_2": "puggalavasena dveti dassetuṃ “imā dve cariyā”tiādimāha.",
  "tika-s0501t0:579_3": "Tattha yā cariyā bhāvetabbakusalādibhedena vā atthakosallādibhedena vā abhikkamādīsu satisampajaññabhedena vā niddiṭṭhā,",
  "tika-s0501t0:579_4": "imā cariyā dveti bhagavatā anuññātā anujānanavasena desitā,",
  "tika-s0501t0:579_5": "visuddhānaṃ arahantānaṃ ekā cariyā,",
  "tika-s0501t0:579_6": "visujjhantānaṃ sekkhānaṃ ekā cariyāti puggalavasena dveti daṭṭhabbā.",
  "tika-s0501t0:580_0": "“Asekkhoyeva kasmā ‘sato abhikkamatī’tiādinā vuccati thomīyati,",
  "tika-s0501t0:580_1": "kalyāṇaputhujjanopi ‘sato abhikkamatī’tiādinā vuccati thomīyatī”ti vattabbattā “katakiccāni hī”tiādi vuttaṃ.",
  "tika-s0501t0:580_2": "Arahato indriyāni katakiccāni,",
  "tika-s0501t0:580_3": "indriyānaṃ katakiccattā yaṃ pucchaṃ pucchitabbaṃ,",
  "tika-s0501t0:580_4": "taṃ sabbaṃ catubbidhaṃ dukkhassa pariññābhisamayena bojjhitabbaṃ…pe…",
  "tika-s0501t0:580_5": "nirodhassa sacchikiriyābhisamayena bojjhitabbaṃ bhave.",
  "tika-s0501t0:580_6": "Catubbidhaṃ idaṃ bojjhaṃ bojjhitabbaṃ yo asekkho sativepullappattattā evaṃ pariññābhisamayādinā jānāti,",
  "tika-s0501t0:580_7": "ayaṃ asekkho nippariyāyena “rāgassa khayāya,",
  "tika-s0501t0:580_8": "dosassa khayāya,",
  "tika-s0501t0:580_9": "mohassa khayāya sato abhikkamati,",
  "tika-s0501t0:580_10": "sato paṭikkamatī”ti vuccati thomīyati.",
  "tika-s0501t0:580_11": "Sekkhopi yathāvuttaṃ bojjhaṃ bojjhitabbaṃ attano pariññābhisamayādinā jānāti,",
  "tika-s0501t0:580_12": "tasmā “sato…pe…",
  "tika-s0501t0:580_13": "mohassā”ti vuccati thomīyatīti veditabbo.",
  "tika-s0501t0:580_14": "Tena vuttaṃ “ke visujjhantā?",
  "tika-s0501t0:580_15": "Sekkhā”ti.",
  "tika-s0501t0:581_0": "“Kasmā sekkhāsekkhānaṃ satisampajaññena abhikkamanādibhāvo,",
  "tika-s0501t0:581_1": "rāgādīnañca khayabhāvo saddahitabbo”ti vattabbattā vuttaṃ “tenāha bhagavā sato bhikkhu paribbaje”ti.",
  "tika-s0501t0:581_2": "“Bhagavato sabbaṃ kāyakammaṃ ñāṇapubbaṅgama’ntiādinā manāpikesu kāmesu nābhigijjhanabhāvo,",
  "tika-s0501t0:581_3": "amanāpikesu kāmesu manasā anāvilabhāvo,",
  "tika-s0501t0:581_4": "sabbadhammesu kusalabhāvo,",
  "tika-s0501t0:581_5": "satisampajaññena samannāgatassa paribbajanabhāvo ācariyena niddiṭṭho,",
  "tika-s0501t0:581_6": "so nābhigijjhanabhāvādiko kasmā amhehi saddahitabbo”ti pucchitabbattā vuttaṃ “tenāha kāmesu…pe…",
  "tika-s0501t0:581_7": "paribbaje”ti.",
  "tika-s0501t0:581_8": "Imissā gāthāyapi pucchāvissajjanavicayo pubbe ekādhiṭṭhānādidhammādhiṭṭhānādivasena vuttanayānusārena veditabbo.",
  "tika-s0501t0:582_0": "Vicayahāravibhaṅge ajitasuttaṃ nīharitvā pucchāvissajjanavicayo ācariyena vibhatto,",
  "tika-s0501t0:582_1": "amhehi ca ñāto,",
  "tika-s0501t0:582_2": "“katamo suttantaresu pucchāvissajjanavicayo”ti pucchitabbattā ajitasutte pucchāvissajjanavicayanayānusārena",
  "tika-s0501t0:582_3": "suttantaresupi pucchāvissajjanāni nīharitvā pucchāvicayavissajjanavicayā yojetabbāti dassetuṃ “evaṃ pucchitabbaṃ,",
  "tika-s0501t0:582_4": "evaṃ vissajjitabba”nti vuttaṃ.",
  "tika-s0501t0:582_5": "Aṭṭhakathāyaṃ pana –",
  "tika-s0501t0:583_0": "Ettāvatā ca mahāthero vicayahāraṃ vibhajanto ajitasuttavasena pucchāvicayaṃ,",
  "tika-s0501t0:583_1": "vissajjanavicayañca dassetvā idāni suttantaresupi pucchāvissajjanavicayānaṃ nayaṃ dassento evaṃ pucchitabbaṃ,",
  "tika-s0501t0:583_2": "evaṃ vissajjitabba’nti āhā”ti –",
  "tika-s0501t0:584_0": "Vuttaṃ.",
  "tika-s0501t0:584_1": "Tattha evanti ajitasutte vuttapucchāvicayānusārena pucchāvasena pavattasuttaṃ nīharitvā pucchāvicayo vibhajetabbo,",
  "tika-s0501t0:584_2": "evaṃ ajitasutte vuttavissajjanavicayānusārena suttantaresupi vissajjanavasena pavattasuttaṃ nīharitvā vissajjanavicayo vibhajetabbo.",
  "tika-s0501t0:585_0": "Pucchāvissajjanavicayā ācariyena vibhattā,",
  "tika-s0501t0:585_1": "amhehi ca ñātā,",
  "tika-s0501t0:585_2": "“katamo suttaanugītivicayo”ti pucchitabbattā “suttassa ca anugītī”tiādi vuttaṃ.",
  "tika-s0501t0:585_3": "Tattha suttassāti nīharitasuttassa.",
  "tika-s0501t0:585_4": "Anugītīti suttantaradesanāsaṅkhātā anugīti.",
  "tika-s0501t0:585_5": "Atthato ca byañjanato ca samānetabbāti tassā anugītiyā atthato,",
  "tika-s0501t0:585_6": "byañjanato ca saṃvaṇṇetabbasuttena samānā sadisī kātabbā,",
  "tika-s0501t0:585_7": "tasmiṃ vā saṃvaṇṇiyamānasutte anugīti suttatthato,",
  "tika-s0501t0:585_8": "byañjanato ca samānetabbā.",
  "tika-s0501t0:585_9": "“Atthato asamāne ko nāma doso āpajjeyyā”ti pucchitabbattā atthāpagataṃ hi byañjanaṃ samphappalāpaṃ bhavatī”ti vuttaṃ.",
  "tika-s0501t0:585_10": "“Atthato asamāne doso vutto,",
  "tika-s0501t0:585_11": "amhehi ca ñāto,",
  "tika-s0501t0:585_12": "byañjanato asamāne pana ko nāma doso āpajjatī”ti pucchitabbattā “dunnikkhittassa padabyañjanassa atthopi dunnayo bhavatī”ti vuttaṃ.",
  "tika-s0501t0:585_13": "Tasmā sadosattā anugītiyā vā suttena atthabyañjanūpetaṃ saṅgāyitabbaṃ.",
  "tika-s0501t0:586_0": "Anugītivicayo ācariyena vibhatto,",
  "tika-s0501t0:586_1": "amhehi ca ñāto,",
  "tika-s0501t0:586_2": "“katamo suttassa vicayo”ti pucchitabbattā suttañcā”tiādi vuttaṃ.",
  "tika-s0501t0:586_3": "Tattha suttañcāti niddhāritasuttañca.",
  "tika-s0501t0:586_4": "“Idaṃ niddhāritasuttaṃ nāma bhagavatā vuttaṃ āhaccavacanaṃ kiṃ,",
  "tika-s0501t0:586_5": "udāhu saṅgāyantehi vuttaṃ anusandhivacanaṃ ki”nti pavicinitabbaṃ,",
  "tika-s0501t0:586_6": "“idaṃ niddhāritasuttaṃ nītatthaṃ kiṃ,",
  "tika-s0501t0:586_7": "udāhu neyyatthaṃ ki”nti pavicinitabbaṃ,",
  "tika-s0501t0:586_8": "“idaṃ niddhāritasuttaṃ saṃkilesabhāgiyaṃ kiṃ,",
  "tika-s0501t0:586_9": "udāhu vāsanābhāgiyaṃ ki”nti pavicinitabbaṃ,",
  "tika-s0501t0:586_10": "“idaṃ niddhāritasuttaṃ nibbedhabhāgiyaṃ kiṃ,",
  "tika-s0501t0:586_11": "udāhu asekkhabhāgiyaṃ ki”nti pavicinitabbaṃ.",
  "tika-s0501t0:586_12": "Evaṃ pavicinitvā yadi āhaccavacanaṃ bhave,",
  "tika-s0501t0:586_13": "evaṃ sati “āhaccavacana”nti niddhāretvā gahetabbaṃ.",
  "tika-s0501t0:586_14": "Yadi asekkhasuttaṃ bhave,",
  "tika-s0501t0:586_15": "evaṃ sati “asekkhasutta”nti niddhāretvā gahetabbaṃ,",
  "tika-s0501t0:586_16": "ñātanti attho.",
  "tika-s0501t0:587_0": "“Suttaṃ pavicinitvā suttassa atthabhūtāni sabbāni saccāni niddhāretvā kattha padese passitabbānī”ti pucchitabbattā",
  "tika-s0501t0:587_1": "pucchaṃ ṭhapetvā imasmiṃ padese passitabbānīti dassetuṃ “kuhiṃ imassa suttassa sabbāni…pe…",
  "tika-s0501t0:587_2": "pariyosāne”ti vuttaṃ.",
  "tika-s0501t0:587_3": "Tattha imassa suttassāti yaṃ suttaṃ vicinituṃ niddhāritaṃ,",
  "tika-s0501t0:587_4": "imassa suttassa catusaccavinimuttassa suttatthassa abhāvato sabbāni saccāni tasseva suttassa ādimajjhapariyosāne passitabbānīti attho.",
  "tika-s0501t0:588_0": "Yathāvuttaṃ suttavicayaṃ nigamento “evaṃ suttaṃ pavicetabba”nti āha.",
  "tika-s0501t0:588_1": "“Na yathāvuttapucchādīnaṃ pavicetabbabhāvo amhehi jānitabbo saddahitabbo”ti vattabbabhāvato “tenāha…pe…",
  "tika-s0501t0:588_2": "anugītī”ti vuttaṃ.",
  "tika-s0501t0:588_3": "Tattha tena yathāvuttapucchādīnaṃ vicetabbabhāvena āyasmā mahākaccāno “yaṃ pucchitañca…pe…",
  "tika-s0501t0:588_4": "anugītī”tiādikaṃ yaṃ vacanaṃ āha,",
  "tika-s0501t0:588_5": "tena vacanena vicetabbabhāvo tumhehi jānitabbo saddahitabbovāti vuttaṃ hoti.",
  "tika-s0501t0:589_0": "“Yathāvuttappakāro ca vicayo hāro paripuṇṇo kiṃ,",
  "tika-s0501t0:589_1": "udāhu aññopi niddhāretvā yojetabbo atthi ki”nti pucchitabbattā “niyutto vicayo hāro”ti vuttaṃ.",
  "tika-s0501t0:589_2": "Tattha pucchāvicayavissajjanavicayapubbāparavicayaanugītivicayasuttavicayā sarūpato vibhattā,",
  "tika-s0501t0:589_3": "tehi avaseso assādādivicayopi yathārahaṃ niddhāretvā yutto yuñjitabboti adhippāyo.",
  "tika-s0501t0:590_0": "Iti vicayahāravibhaṅge sattibalānurūpā racitā",
  "tika-s0501t0:591_0": "Vibhāvanā niṭṭhitā.",
  "tika-s0501t0:592_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:593_0": "3. Yuttihāravibhaṅgavibhāvanā",
  "tika-s0501t0:594_0": "18.",
  "tika-s0501t0:594_1": "Yena yena saṃvaṇṇanāvisesabhūtena vicayahāravibhaṅgena padapañhādayo vicitā,",
  "tika-s0501t0:594_2": "so saṃvaṇṇanāvisesabhūto vicayahāravibhaṅgo paripuṇṇo,",
  "tika-s0501t0:594_3": "“katamo yuttihāravibhaṅgo”ti pucchitabbattā “tattha katamo yuttihāro”tiādi vuttaṃ.",
  "tika-s0501t0:594_4": "Tattha tatthāti tesu niddiṭṭhesu soḷasasu hāresu katamo saṃvaṇṇanāviseso yuttihāro yuttihāravibhaṅgoti pucchi.",
  "tika-s0501t0:594_5": "“Sabbesaṃ hārāna”ntiādiniddesassa idāni vuccamāno “ayaṃ yuttihāro”tiādiko vitthārasaṃvaṇṇanāviseso yuttihāravibhaṅgo nāmāti viññeyyo.",
  "tika-s0501t0:594_6": "Tena vuttaṃ “tattha katamo yuttihārotiādi yuttihāravibhaṅgo”ti.",
  "tika-s0501t0:594_7": "Ayaṃ yuttihāro kiṃ nāma suttatthaṃ yuttāyuttivasena yojayatīti yuñjitabbaṃ suttatthaṃ pucchati.",
  "tika-s0501t0:594_8": "Suttattho pana duvidho atathākārena gayhamāno,",
  "tika-s0501t0:594_9": "tathākārena gayhamāno atthoti.",
  "tika-s0501t0:594_10": "Tattha atathākārena gayhamānova attho yāthāvato yuttiniddhāraṇena yojetabbo,",
  "tika-s0501t0:594_11": "itaro pana bhūtakathanamattena yojetabbo.",
  "tika-s0501t0:594_12": "Yasmā panāyaṃ yuttigavesanā nāma saṃvaṇṇanā mahāpadesehi vinā na sambhavati,",
  "tika-s0501t0:594_13": "tasmā yuttihāraṃ vibhajanto tassa yuttihārassa lakkhaṇaṃ paṭhamaṃ upadisituṃ “cattāro mahāpadesā”tiādimāha.",
  "tika-s0501t0:594_14": "Tattha mahāpadesāti mahante buddhādayo apadisitvā vuttāni kāraṇāni,",
  "tika-s0501t0:594_15": "mahantāni vā dhammassa apadesāni patiṭṭhānāni.",
  "tika-s0501t0:594_16": "Apadisīyateti apadeso,",
  "tika-s0501t0:594_17": "buddho apadeso etassa kāraṇassāti buddhāpadeso.",
  "tika-s0501t0:594_18": "Sesesupi eseva nayo netabbo.",
  "tika-s0501t0:594_19": "“Buddhassa sammukhā etaṃ suttaṃ mayā suta”nti vatvā ābhatassa ganthassa suttavinayehi saṃsandanaṃ dhammo,",
  "tika-s0501t0:594_20": "asaṃsandanaṃ adhammoti vinicchayakāraṇaṃ mahāpadesoti adhippāyo.",
  "tika-s0501t0:594_21": "“Buddhassa sammukhā mayā ābhataṃ,",
  "tika-s0501t0:594_22": "saṅghassa sammukhā mayā ābhataṃ,",
  "tika-s0501t0:594_23": "sambahulattherānaṃ sammukhā mayā ābhataṃ,",
  "tika-s0501t0:594_24": "ekattherassa sammukhā mayā ābhata”nti vatvā ābhatassa ganthassa yāni byañjanapadaatthapadāni santi,",
  "tika-s0501t0:594_25": "tāni padabyañjanāni bhagavatā desite sutte otarayitabbāni anuppavesitāni,",
  "tika-s0501t0:594_26": "vinaye rāgādivinaye sandassayitabbāni saṃsandetabbāni.",
  "tika-s0501t0:594_27": "Dhammatāyaṃ upanikkhipitabbāni pakkhipitabbāni.",
  "tika-s0501t0:594_28": "Yadi suttatthena,",
  "tika-s0501t0:594_29": "vinayatthena,",
  "tika-s0501t0:594_30": "dhammatāya ca aviruddhāni honti,",
  "tika-s0501t0:594_31": "evaṃ sati tava ābhatapadabyañjanāni yuttānīti vinicchayantehi vatvā gahetabbānīti adhippāyo.",
  "tika-s0501t0:595_0": "Suttavinayadhammatāsu otarayitabbāni sandassayitabbāni upanikkhipitabbānīti ācariyena vuttāni,",
  "tika-s0501t0:595_1": "“kattha sutte,",
  "tika-s0501t0:595_2": "kattha vinaye,",
  "tika-s0501t0:595_3": "kattha dhammatāya”nti vattabbattā “katamasmiṃ sutte”tiādi vuttaṃ.",
  "tika-s0501t0:595_4": "Tattha catūsu ariyasaccesūti catunnaṃ ariyasaccānaṃ dassanakesu suttesu.",
  "tika-s0501t0:595_5": "Rāgo vinassati vūpasamati etena asubhādināti rāgavinayaṃ, kiṃ taṃ?",
  "tika-s0501t0:595_6": "Asubhādinimittaṃ,",
  "tika-s0501t0:595_7": "taṃ assa atthīti rāgavinayo, ko so?",
  "tika-s0501t0:595_8": "Asubhādinimittadassanako suttantaviseso.",
  "tika-s0501t0:595_9": "Esa nayo dosavinayotiādīsupi.",
  "tika-s0501t0:595_10": "Paṭiccasamuppādo nāma sassatadiṭṭhiucchedadiṭṭhiṃ vivajjetvā ekattanayādīnaṃ dīpanena avijjādisaṅkhārādisabhāvadhammānaṃ",
  "tika-s0501t0:595_11": "paccayapaccayuppannabhāvadīpakoti vuttaṃ “katamissaṃ dhammatāyaṃ upanikkhipitabbāni?",
  "tika-s0501t0:595_12": "Paṭiccasamuppāde”ti.",
  "tika-s0501t0:596_0": "“Suttādīsu avatarante sandissante avilomente kiṃ na janetī”ti vattabbato “catūsū”tiādi vuttaṃ.",
  "tika-s0501t0:596_1": "Tattha “buddhādīnaṃ sammukhā mayā ābhata”nti vatvā ābhatagantho catūsu ariyasaccesu yadi avatarati,",
  "tika-s0501t0:596_2": "evaṃ sati ābhatagantho āsave na janeti.",
  "tika-s0501t0:596_3": "Rāgādikilesavinaye yadi sandissati,",
  "tika-s0501t0:596_4": "evaṃ sati ābhatagantho āsave na janeti.",
  "tika-s0501t0:596_5": "Dhammatañca yadi na vilometi,",
  "tika-s0501t0:596_6": "evaṃ sati ābhatagantho āsave na janetīti attho daṭṭhabbo.",
  "tika-s0501t0:597_0": "“Kimatthaṃ yuttihāravibhaṅge cattāro mahāpadesā ābhatā”ti vattabbattā “catūhi mahāpadesehī”tiādimāha.",
  "tika-s0501t0:597_1": "Tattha ābhataganthe yaṃ yaṃ atthajātaṃ,",
  "tika-s0501t0:597_2": "yaṃ yaṃ dhammajātaṃ vā catūhi mahāpadesehi yujjati,",
  "tika-s0501t0:597_3": "taṃ taṃ atthajātaṃ vā taṃ taṃ dhammajātaṃ vā saṃvaṇṇetabbasutte gahetabbaṃ.",
  "tika-s0501t0:597_4": "Yena yena kāraṇena ca catūhi mahāpadesehi yujjati,",
  "tika-s0501t0:597_5": "taṃ taṃ kāraṇaṃ saṃvaṇṇanāvasena saṃvaṇṇetabbasutte gahetabbaṃ.",
  "tika-s0501t0:597_6": "Yathā yathā pakārena catūhi mahāpadesehi yujjati,",
  "tika-s0501t0:597_7": "so so pakāro saṃvaṇṇanāvasena saṃvaṇṇetabbasutte gahetabbo.",
  "tika-s0501t0:597_8": "Evaṃ gāhaṇatthaṃ cattāro mahāpadesā ābhatāti attho.",
  "tika-s0501t0:598_0": "19.",
  "tika-s0501t0:598_1": "Catūhi mahāpadesehi yuttaṃ aviruddhaṃ taṃ taṃ atthajātaṃ gahetabbanti ācariyena vuttaṃ,",
  "tika-s0501t0:598_2": "“kattha kena yuttiniddhāraṇaṃ kātabba”nti vattabbattā “pañhaṃ pucchitenā”tiādi vuttaṃ.",
  "tika-s0501t0:598_3": "Pañhe pañhaṃ pucchitena puggalena yuttiniddhāraṇaṃ kātabbanti.",
  "tika-s0501t0:598_4": "Tattha pañhanti pañhitabbaṃ sabhāvadhammaṃ.",
  "tika-s0501t0:598_5": "Pucchitenāti vissajjetuṃ samatthena paṇḍitapuggalena.",
  "tika-s0501t0:598_6": "Pañheti pucchāvasena pavattapāṭhe.",
  "tika-s0501t0:598_7": "Padāni kati kittakāni hontīti padaso paṭhamaṃ pariyogāhitabbaṃ yuttihārena vicetabbaṃ vīmaṃsitabbaṃ.",
  "tika-s0501t0:598_8": "“Kathaṃ vicetabba”nti pucchitabbattā “yadi sabbānī”tiādi vuttaṃ.",
  "tika-s0501t0:598_9": "Tattha sabbāni padānīti pucchitapāṭhe niravasesāni padāni ekaṃ samānaṃ atthaṃ yadi abhivadanti,",
  "tika-s0501t0:598_10": "evaṃ sati atthavasena eko pañho.",
  "tika-s0501t0:598_11": "Esa nayo sesesupi.",
  "tika-s0501t0:598_12": "Tena vuttaṃ “tadatthassekassa ñātuṃ icchitattā”ti.",
  "tika-s0501t0:599_0": "Ekanti atthavasena ekavidhaṃ pañhaṃ.",
  "tika-s0501t0:599_1": "Upaparikkhamānena puggalena aññātabbaṃ daḷhaṃ jānitabbaṃ.",
  "tika-s0501t0:599_2": "“Ko ājānanākāro”ti pucchitabbattā ājānanākāraṃ dassento “kiṃ ime dhammā”tiādimāha.",
  "tika-s0501t0:599_3": "Tattha “ye hi pariyattidhammā saṃvaṇṇetabbā,",
  "tika-s0501t0:599_4": "ime pariyattidhammā nānatthā honti kiṃ,",
  "tika-s0501t0:599_5": "nānābyañjanā honti kiṃ,",
  "tika-s0501t0:599_6": "udāhu imesaṃ pariyattidhammānaṃ eko attho hoti,",
  "tika-s0501t0:599_7": "byañjanameva nānaṃ hoti ki”nti yuttito vicetvā aññātabbanti yojanā.",
  "tika-s0501t0:599_8": "“Yathāvutto pañho kiṃ bhave”ti pucchitabbattā yathāvuttaṃ pañhaṃ ekadesaṃ dassetuṃ “yathā kiṃ bhave”ti pucchitvā “yathā sā”tiādimāha.",
  "tika-s0501t0:600_0": "Tassaṃ pucchāgāthāyaṃ –",
  "tika-s0501t0:600_1": "coraghātakena manussena coro abbhāhato viya kena dhammena sattaloko sadā abbhāhato,",
  "tika-s0501t0:600_2": "māluvalatāya attano nissitarukkho parivārito ajjhotthaṭo viya kena dhammena sattaloko sadā parivārito ajjhotthaṭo,",
  "tika-s0501t0:600_3": "visappītakhurappena sallena otiṇṇo anupaviṭṭho viya kena sallena sattaloko sadā otiṇṇo anupaviṭṭho,",
  "tika-s0501t0:600_4": "kissa kena kāraṇena sattaloko sadā dhūpāyito santāpitoti yojanā.",
  "tika-s0501t0:601_0": "“Imāya pucchāgāthāya kittakāni padānī”ti pucchitabbattā “imānī”tiādi vuttaṃ.",
  "tika-s0501t0:601_1": "Tattha pucchitānīti pucchitatthāni padāni cattāri honti.",
  "tika-s0501t0:601_2": "“Kittakā pañhā”ti pucchitabbattā “te tayo pañhā”ti vuttaṃ.",
  "tika-s0501t0:602_0": "Bhagavā devatāya hi yasmā vissajjeti,",
  "tika-s0501t0:602_1": "iti tasmā vissajjanato “tayopañhā”ti viññāyati.",
  "tika-s0501t0:602_2": "“Katamā vissajjanagāthā”ti pucchitabbattā –",
  "tika-s0501t0:603_0": "“Maccunābbhāhato loko, jarāya parivārito;",
  "tika-s0501t0:604_0": "Taṇhāsallena otiṇṇo, icchādhūpāyito sadā”ti. –",
  "tika-s0501t0:605_0": "Vuttaṃ.",
  "tika-s0501t0:605_1": "Tassaṃ vissajjanagāthāyaṃ –",
  "tika-s0501t0:605_2": "coraghātakena manussena coro abbhāhato viya maccunā sattaloko sadā abbhāhato,",
  "tika-s0501t0:605_3": "māluvalatāya attano nissitarukkho parivārito ajjhotthaṭo viya jarāya sattaloko sadā parivārito ajjhotthaṭo,",
  "tika-s0501t0:605_4": "visappītakhurappena sallena otiṇṇo anupaviṭṭho viya taṇhāsallena sattaloko sadā otiṇṇo anupaviṭṭho,",
  "tika-s0501t0:605_5": "icchāya sattaloko sadā dhūpāyito santāpitoti yojanā.",
  "tika-s0501t0:606_0": "20.",
  "tika-s0501t0:606_1": "“Katamaṃ maccu,",
  "tika-s0501t0:606_2": "katamā jarā”ti pucchitabbattā “tattha jarā”tiādi vuttaṃ.",
  "tika-s0501t0:606_3": "Tattha tatthāti tissaṃ vissajjanagāthāyaṃ.",
  "tika-s0501t0:606_4": "Dutiyapade vuttā jarā ca paṭhamapade vuttaṃ maraṇañca imāni dve saṅkhatassa khandhapañcakassa saṅkhatalakkhaṇāni honti,",
  "tika-s0501t0:606_5": "saṅkhataṃ khandhapañcakaṃ muñcitvā visuṃ na upalabbhatīti attho.",
  "tika-s0501t0:606_6": "“Saṅkhatalakkhaṇānaṃ jarāmaraṇānaṃ kathaṃ bhedo jānitabbo”ti vattabbattā “jarāyaṃ ṭhitassā”tiādi vuttaṃ.",
  "tika-s0501t0:606_7": "Tattha jarāyaṃ ṭhitassa aññathattanti ṭhitassa khandhappabandhassa yaṃ aññathattaṃ,",
  "tika-s0501t0:606_8": "ayaṃ pākaṭajarā nāma,",
  "tika-s0501t0:606_9": "na khaṇaṭṭhitijarā.",
  "tika-s0501t0:606_10": "Maraṇaṃ vayoti sammutimaraṇaṃ cutiyeva hoti,",
  "tika-s0501t0:606_11": "na khaṇikamaraṇaṃ,",
  "tika-s0501t0:606_12": "na samucchedamaraṇaṃ.",
  "tika-s0501t0:606_13": "Tena vuttaṃ “uppādo paññāyati,",
  "tika-s0501t0:606_14": "vayo paññāyati,",
  "tika-s0501t0:606_15": "ṭhitassa aññathattaṃ paññāyatī”ti.",
  "tika-s0501t0:607_0": "Yadi ṭhitasseva maraṇaṃ siyā,",
  "tika-s0501t0:607_1": "evaṃ sati jarāmaraṇānaṃ nānattaṃ yuttaṃ na siyā,",
  "tika-s0501t0:607_2": "ayutte sati “te tayo pañhā”ti vacanampi ayuttamevāti vattabbato “tattha jarāya cā”tiādi vuttaṃ.",
  "tika-s0501t0:607_3": "Tattha tatthāti tissaṃ vissajjanagāthāyaṃ vuttāya jarāya ca vuttassa maraṇassa ca atthato nānattaṃ yuttaṃ.",
  "tika-s0501t0:608_0": "“Kena kāraṇena yuttaṃ,",
  "tika-s0501t0:608_1": "kathaṃ kāraṇena nānattaṃ sampaṭicchitabba”nti vattabbattā “gabbhagatāpi hi mīyantī”ti vuttaṃ.",
  "tika-s0501t0:608_2": "Jaraṃ appattā gabbhagatāpi sattā hi yasmā mīyanti,",
  "tika-s0501t0:608_3": "tasmā nānattaṃ sampaṭicchitabbaṃ.",
  "tika-s0501t0:608_4": "“Gabbhagatāpi jarappattā bhaveyyu”nti vattabbattā “na ca te jiṇṇā bhavantī”ti vuttaṃ.",
  "tika-s0501t0:608_5": "Jarappattāpi ajiṇṇattā jiṇṇajaraṃ appattāva mīyanti,",
  "tika-s0501t0:608_6": "evaṃ idhādhippetassa jiṇṇajarāvirahitassa maraṇassa sambhavato aññā jarā,",
  "tika-s0501t0:608_7": "aññaṃ maraṇanti ñātabbanti vuttaṃ hoti.",
  "tika-s0501t0:608_8": "“Na gabbhagatānaṃyeva jiṇṇajaraṃ appattaṃ maraṇaṃ atthi,",
  "tika-s0501t0:608_9": "aññesampi atthī”ti vattabbabhāvato “atthi ca devānaṃ maraṇa”nti vuttaṃ.",
  "tika-s0501t0:608_10": "“Devāpi cirakālasambhavato jaraṃ pattā bhaveyyu”nti vattabbattā “na ca tesaṃ sarīrāni jīrantī”ti vuttaṃ.",
  "tika-s0501t0:608_11": "“Jarāmaraṇānaṃ nānatte kāraṇaṃ ettakamevā”ti vattabbattā aññampi atthīti dassetuṃ “sakkate vā”tiādi vuttaṃ.",
  "tika-s0501t0:608_12": "Tattha jiṇṇajarāya paṭikammaṃ kātuṃ sakkateva,",
  "tika-s0501t0:608_13": "maraṇassa pana paṭikammassa kātuṃ na sakkateva,",
  "tika-s0501t0:608_14": "imināpi kāraṇena jarāmaraṇānaṃ nānattaṃ sampaṭicchitabbamevāti attho.",
  "tika-s0501t0:608_15": "“Na sakkate maraṇassa paṭikammaṃ kātu”nti kasmā vuttaṃ,",
  "tika-s0501t0:608_16": "nanu iddhipādabhāvanāya vasībhāve sati sakkā maraṇassāpi paṭikammaṃ kātunti codanaṃ manasi katvā “aññatreva iddhimantānaṃ iddhivisayā”ti vuttaṃ.",
  "tika-s0501t0:609_0": "Jarāmaraṇānaṃ aññamaññaṃ nānābhāvo ācariyena dassito,",
  "tika-s0501t0:609_1": "amhehi ca ñāto,",
  "tika-s0501t0:609_2": "“kathaṃ pana taṇhāya jarāmaraṇehi nānābhāvo”ti vattabbato tehi taṇhāya nānattaṃ dassetuṃ “yaṃ panāhā”tiādi vuttaṃ.",
  "tika-s0501t0:609_3": "Taṇhāya avijjamānāyapi jīrantāpi mīyantāpi vītarāgā yasmā dissanti,",
  "tika-s0501t0:609_4": "tasmā taṇhāya jarāmaraṇehi nānābhāvo sampaṭicchitabbo.",
  "tika-s0501t0:610_0": "“Taṇhāya jīraṇabhijjanalakkhaṇaṃ atthīti tehi taṇhāya anaññatte ko nāma doso siyā”ti vattabbato dosaṃ dassetuṃ “yadi cā”tiādi vuttaṃ.",
  "tika-s0501t0:610_1": "Jarāmaraṇaṃ yathā yena jīraṇabhijjanalakkhaṇena pākaṭaṃ,",
  "tika-s0501t0:610_2": "evaṃ jīraṇabhijjanalakkhaṇena taṇhāpi pākaṭā.",
  "tika-s0501t0:610_3": "Yadi ca siyā;",
  "tika-s0501t0:610_4": "evaṃ sante yobbanaṭṭhāpi sabbe māṇavā vigatataṇhā siyuṃ,",
  "tika-s0501t0:610_5": "na ca vigatataṇhā,",
  "tika-s0501t0:610_6": "tasmā nānābhāvo sampaṭicchitabbo.",
  "tika-s0501t0:610_7": "Tato aññopi doso āpajjeyyāti dassetuṃ “yathā ca taṇhā dukkhassā”tiādi vuttaṃ.",
  "tika-s0501t0:610_8": "Tattha jarāmaraṇānaṃ taṇhāya anaññatte sati taṇhāya bhavataṇhāya dukkhasamudayo hoti,",
  "tika-s0501t0:610_9": "evaṃ jarāmaraṇampi dukkhasamudayo siyā.",
  "tika-s0501t0:610_10": "Yasmā na jarāmaraṇaṃ dukkhasamudayo,",
  "tika-s0501t0:610_11": "tasmā jarāmaraṇehi taṇhāya nānattaṃ veditabbaṃ.",
  "tika-s0501t0:611_0": "Tehi tāya anaññatte sati evampi doso āpajjeyyāti dassetuṃ “yathā ca taṇhā maggavajjhā”tiādi vuttaṃ.",
  "tika-s0501t0:611_1": "Tattha tehi tāya anaññatte sati yathā taṇhā maggavajjhā hoti,",
  "tika-s0501t0:611_2": "evaṃ jarāmaraṇampi maggavajjhaṃ siyā.",
  "tika-s0501t0:611_3": "Yathā jarāmaraṇaṃ maggavajjhaṃ na hoti,",
  "tika-s0501t0:611_4": "evaṃ taṇhāpi maggavajjhā na siyā,",
  "tika-s0501t0:611_5": "tathā ca na hoti pahātabbāpahātabbabhāvato,",
  "tika-s0501t0:611_6": "tasmāpi jarāmaraṇehi taṇhāya nānattaṃ veditabbaṃ.",
  "tika-s0501t0:612_0": "“Yadi cātiādinā vuttāya yuttiyā upapattiyā eva jarāmaraṇehi taṇhāya aññattaṃ gavesitabba”nti vattabbattā",
  "tika-s0501t0:612_1": "aññehipi kāraṇehi gavesitabbanti dassetuṃ “imāya yuttiyā”tiādi vuttaṃ.",
  "tika-s0501t0:612_2": "Tattha imāya yuttiyāti yā yutti “yadi cā”tiādinā vuttāya imāya yuttiyā upapattiyā.",
  "tika-s0501t0:612_3": "Aññamaññehi kāraṇehi aññehi aññehi kāraṇabhūtehi upapattīhi jarāmaraṇehi taṇhāya aññattaṃ gavesitabbanti attho.",
  "tika-s0501t0:612_4": "“Aññamaññehi kāraṇehi gavesitabba”nti kasmā vuttaṃ,",
  "tika-s0501t0:612_5": "nanu yuttiyā,",
  "tika-s0501t0:612_6": "atthato ca aññattaṃ sandissatīti codanaṃ manasi katvā “yadi ca sandissatī”tiādimāha.",
  "tika-s0501t0:612_7": "Tattha yuttisamāruḷhaṃ atthato ca maraṇehi taṇhāya ca aññattaṃ yadi ca sandissati,",
  "tika-s0501t0:612_8": "byañjanatopi aññattaṃ gavesitabbamevāti attho.",
  "tika-s0501t0:613_0": "“Kathaṃ byañjanato aññattaṃ gavesitabba”nti vattabbattā “salloti vā”tiādi vuttaṃ.",
  "tika-s0501t0:613_1": "Tattha “sallo”ti vā “dhūpāyana”nti vā dvīhi byañjanehi vuccamānānaṃ imesaṃ icchātaṇhāsaṅkhātānaṃ dhammānaṃ atthato ekattaṃ samānattaṃ yujjati,",
  "tika-s0501t0:613_2": "na aññattaṃ.",
  "tika-s0501t0:613_3": "“Sallo”ti vā “dhūpāyana”nti vā dvīhi byañjanehi avuccamānānaṃ jarāmaraṇānaṃ taṇhāya ekattaṃ na yujjati.",
  "tika-s0501t0:613_4": "Tamevatthaṃ vivarituṃ “na hī”tiādi vuttaṃ.",
  "tika-s0501t0:613_5": "Tattha icchāya ca taṇhāya ca atthato aññattaṃ na yujjati,",
  "tika-s0501t0:613_6": "ekattameva yujjatīti yojanā.",
  "tika-s0501t0:613_7": "Icchāya ca taṇhāya ca jīraṇabhijjanasambhavato jarāmaraṇehi taṇhāya ekattaṃ siyā,",
  "tika-s0501t0:613_8": "“kasmā aññattaṃ yutta”nti vattabbato “taṇhāya adhippāye”tiādi vuttaṃ.",
  "tika-s0501t0:613_9": "Tattha taṇhāya adhippāye aparipūramāne navasu āghātavatthūsu kodho ca uppajjati,",
  "tika-s0501t0:613_10": "upanāho ca uppajjati.",
  "tika-s0501t0:613_11": "Jarāmaraṇesu aparipūramānesu navasu āghātavatthūsu kodho ca na uppajjati,",
  "tika-s0501t0:613_12": "upanāho ca na uppajjati.",
  "tika-s0501t0:613_13": "Iti imāya yuttiyā jarāya ca maraṇassa ca taṇhāya ca atthato aññattaṃ yujjatiyevāti daṭṭhabbaṃ.",
  "tika-s0501t0:614_0": "Yadi icchā taṇhāya atthato ekattaṃ yuttaṃ,",
  "tika-s0501t0:614_1": "evaṃ sati kasmā bhagavatā “maccunābbhāhato loko”tiādigāthāyaṃ “taṇhāsallena otiṇṇo,",
  "tika-s0501t0:614_2": "icchādhūpāyito sadā”ti dvidhā vuttāti codanaṃ pariharanto “yaṃ panidaṃ bhagavatā”tiādimāha.",
  "tika-s0501t0:614_3": "Tattha “icchā”tipi “taṇhā”tipi dvīhi nāmehi yaṃ panidaṃ abhilapitaṃ yaṃ panidaṃ abhilapanaṃ kataṃ,",
  "tika-s0501t0:614_4": "idaṃ abhilapanaṃ bhagavatā bāhirānaṃ icchitabbatasitabbānaṃ vatthūnaṃ rūpādiārammaṇānaṃ bhedānaṃ vasena",
  "tika-s0501t0:614_5": "“icchā”tipi “taṇhā”tipi dvīhi nāmehi abhilapitaṃ abhilapanavasena katanti ekattaṃ yuttameva,",
  "tika-s0501t0:614_6": "na nānattanti attho daṭṭhabbo.",
  "tika-s0501t0:615_0": "“Nāmavasena dvidhā vuttānaṃ icchātaṇhādīnaṃ kena ekattaṃ yuttanti saddahitabba”nti vattabbattā “sabbāhī”tiādi vuttaṃ.",
  "tika-s0501t0:615_1": "Tattha nānānāmavasena pabhedā sabbā icchādikā taṇhā ajjhosānalakkhaṇena ekalakkhaṇā hi yasmā yuttā,",
  "tika-s0501t0:615_2": "tasmā nāmavasena bhinnānampi ekalakkhaṇena ekattaṃ yuttanti saddahitabbanti daṭṭhabbaṃ.",
  "tika-s0501t0:615_3": "“Kimiva yutta”nti pucchitabbattā “yathā sabbo”tiādi vuttaṃ.",
  "tika-s0501t0:615_4": "Tattha kaṭṭhaggiādivasena aneko sabbo aggi uṇhattalakkhaṇena ekalakkhaṇo yathā,",
  "tika-s0501t0:615_5": "evaṃ ajjhosānalakkhaṇena ekalakkhaṇāti yojanā.",
  "tika-s0501t0:615_6": "Sabbassa aggino upādānavasena anekāni nāmāni sarūpato dassetuṃ “apicā”tiādi vuttaṃ.",
  "tika-s0501t0:615_7": "Tassattho pākaṭo.",
  "tika-s0501t0:615_8": "Ārammaṇavasena taṇhā aññehi aññehi nāmehi bhagavatā abhilapitā,",
  "tika-s0501t0:615_9": "upādānavasena aggi aññehi aññehi nāmehi abhilapitoti yojanā kātabbā.",
  "tika-s0501t0:616_0": "“Vissajjanagāthāyaṃ āgatanāmehi eva taṇhā abhilapitā”ti pucchitabbattā anekehi nāmehi abhilapitāti dassetuṃ “icchāitipī”tiādi vuttaṃ.",
  "tika-s0501t0:616_1": "Tattha icchitabbāni atthāni rūpādīni ārammaṇāni sattā icchanti etāyāti icchā.",
  "tika-s0501t0:616_2": "Tasanti etāyāti taṇhā.",
  "tika-s0501t0:616_3": "Sallati pavisati visappītaṃ sallaṃ viyāti sallā,",
  "tika-s0501t0:616_4": "santāpaṃ lāti ādadātīti vā sallā,",
  "tika-s0501t0:616_5": "santāpaṃ lāti pavattetīti vā sallā.",
  "tika-s0501t0:616_6": "Dhūpāyati santāpeti paridahatīti dhūpāyanā.",
  "tika-s0501t0:616_7": "Sarati ākaḍḍhati avaharati sīghasotā saritā viyāti saritā,",
  "tika-s0501t0:616_8": "sarati sallatīti vā saritā.",
  "tika-s0501t0:616_9": "Visaratīti visattikā.",
  "tika-s0501t0:616_10": "Pītivasena sinehatīti sineho.",
  "tika-s0501t0:616_11": "Tāsu tāsu gatīsu kilamathaṃ uppādetīti kilamatho.",
  "tika-s0501t0:616_12": "Sattā rūpādiārammaṇāni maññanti etāyāti maññanā.",
  "tika-s0501t0:616_13": "Bhavaṃ bandhatīti bandho.",
  "tika-s0501t0:616_14": "Āsīyate patthīyateti āsā.",
  "tika-s0501t0:616_15": "Āsiyati patthetīti vā āsā.",
  "tika-s0501t0:616_16": "Pipāsīyateti pipāsā,",
  "tika-s0501t0:616_17": "ārammaṇarasaṃ pipāsatīti vā pipāsā.",
  "tika-s0501t0:616_18": "Abhinandīyateti abhinandanā,",
  "tika-s0501t0:616_19": "abhinandatīti vā abhinandanā.",
  "tika-s0501t0:616_20": "Vitthārato aṭṭhakathāvasena veditabbo.",
  "tika-s0501t0:617_0": "“Taṇhāya icchādippakāravasena ālapitabhāvo kena saddahitabbo”ti vattabbattā “yathā ca vevacane”tiādi vuttaṃ.",
  "tika-s0501t0:617_1": "Vevacanahāravibhaṅge “āsā ca pīhā…pe…",
  "tika-s0501t0:617_2": "vevacana”nti yā taṇhā yathā yena pakārena vuttā,",
  "tika-s0501t0:617_3": "tathā tena pakārena vuttāya taṇhāya icchādippakāravasena ālapitabhāvo saddahitabbo.",
  "tika-s0501t0:617_4": "“Vevacanavibhaṅge ācariyena vuttopi bhagavatā avutte kena saddahitabbo”ti vattabbattā “yathāha bhagavā”tiādi vuttaṃ.",
  "tika-s0501t0:617_5": "Yathā yena pakārena bhagavā “rūpe tissā”tiādikaṃ yaṃ vacanamāha,",
  "tika-s0501t0:617_6": "tathā tena pakārena vuttena tena vacanena saddahitabbo vāti.",
  "tika-s0501t0:617_7": "Evaṃ yujjatīti evaṃ vuttanayena icchātaṇhānaṃ atthato ekattā,",
  "tika-s0501t0:617_8": "jarāya ca maraṇassa ca taṇhāya ca atthato aññattā ca “tayo pañhā”ti yaṃ vacanaṃ vuttaṃ,",
  "tika-s0501t0:617_9": "taṃ vacanaṃ yujjatīti attho gahetabbo.",
  "tika-s0501t0:618_0": "21.",
  "tika-s0501t0:618_1": "“Kenassubbhāhato lokotiādigāthāya tayo pañhā vuttā”ti pañhattayabhāve yutti ācariyena vibhattā,",
  "tika-s0501t0:618_2": "amhehi ca ñātā.",
  "tika-s0501t0:618_3": "“Tato aññehi pakārehi yutti kathaṃ ñātabbā”ti vattabbabhāvato aññehi pakārehipi yuttigavesanaṃ dassento “sabbo dukkhūpacāro”tiādimāha.",
  "tika-s0501t0:618_4": "Tattha sabbo dukkhūpacāro kāmataṇhāsaṅkhāramūlakoti yujjati,",
  "tika-s0501t0:618_5": "sabbo nibbidūpacāro kāmataṇhāparikkhāramūlakoti na yujjati.",
  "tika-s0501t0:618_6": "Vacanatthato pana dukkhassa upacāro pavattīti dukkhūpacāro.",
  "tika-s0501t0:618_7": "Kāmataṇhāpaccayā pavatto saṅkhāro mūlaṃ etassāti kāmataṇhāsaṅkhāramūlako.",
  "tika-s0501t0:618_8": "Nibbidāya upacāro pavattīti nibbidūpacāro.",
  "tika-s0501t0:618_9": "Kāmataṇhāya parikkhārabhūto vatthukāmo mūlaṃ etassāti kāmataṇhāparikkhāramūlakoti.",
  "tika-s0501t0:618_10": "Tattha anabhiratisaṅkhātā ukkaṇṭhā nibbidā kāmataṇhāparikkhāramūlikā yujjati,",
  "tika-s0501t0:618_11": "ñāṇanibbidā kāmataṇhāparikkhāramūlikā na yujjati,",
  "tika-s0501t0:618_12": "tasmā sabbo nibbidūpacāro kāmataṇhāparikkhāramūlakoti na pana yujjatīti vuttaṃ.",
  "tika-s0501t0:619_0": "“Pañhattayabhāve ceva dukkhūpacāranibbidūpacāre ca yā yutti ācariyena vibhattā,",
  "tika-s0501t0:619_1": "sāva yutti sallakkhetabbā kiṃ,",
  "tika-s0501t0:619_2": "udāhu imāya yuttiyā aññāpi yutti gavesitabbā ki”nti vattabbato nayaṃ dassetuṃ “imāyā”tiādimāha.",
  "tika-s0501t0:619_3": "Idaṃ vuttaṃ hoti –",
  "tika-s0501t0:619_4": "pañhattayabhāve ceva dukkhūpacāranibbidūpacāre ca yā yutti mayā vibhattā,",
  "tika-s0501t0:619_5": "imāya yuttiyā anusārena aññamaññehi kāraṇehi tesu tesu pāḷippadesesu yuttipi gavesitabbāti.",
  "tika-s0501t0:620_0": "“Idaṃ nayadassanaṃ saṃkhittaṃ,",
  "tika-s0501t0:620_1": "na sakkā vitthārato gavesitu”nti vattabbato taṃ nayadassanaṃ vitthārato vibhajitvā dassetuṃ “yathā hi bhagavā”tiādi āraddhaṃ.",
  "tika-s0501t0:620_2": "Asubhassa jigucchanīyabhāvato rāguppādo na yutto,",
  "tika-s0501t0:620_3": "tasmā rāgacaritassa puggalassa asubhadesanā rāgavinayāya yuttā.",
  "tika-s0501t0:620_4": "Mettāya dosapaṭipakkhattā dosacaritassa puggalassa mettādesanā dosavinayāya yuttā.",
  "tika-s0501t0:620_5": "Paṭiccasamuppādassa paññāvisayattā mohacaritassa puggalassa paṭiccasamuppādadesanā mohavinayāya yuttā.",
  "tika-s0501t0:620_6": "“Rāgacaritassāpi mettādidesanā yujjeyya sabbasattasādhāraṇattā”ti vattabbattā “yadi hi bhagavā”tiādi vuttaṃ.",
  "tika-s0501t0:620_7": "Tibbakilesassa rāgacaritassa adhippetattā tādisassa puggalassa mettaṃ cetovimuttiṃ yadi deseyya,",
  "tika-s0501t0:620_8": "evaṃ sati mettāvasenapi rāguppajjanato desanā na yujjati.",
  "tika-s0501t0:620_9": "Sukhaṃ paṭipadaṃ vā yadi deseyya,",
  "tika-s0501t0:620_10": "evaṃ sati rāgacaritassa dukkhāpaṭipadāyujjanato desanā na yujjati.",
  "tika-s0501t0:620_11": "Vipassanāpubbaṅgamaṃ pahānaṃ vā yadipi deseyya,",
  "tika-s0501t0:620_12": "evaṃ sati rāgacaritassa asubhānupassanaṃ vajjetvā vipassanāpubbaṅgamassa pahānassa dukkarato desanā na yujjatīti yojanā.",
  "tika-s0501t0:621_0": "“Bhagavā rāgacaritassā”tiādinā niravasesavasena yutti na vibhattā,",
  "tika-s0501t0:621_1": "nayadassanamevāti yo nayo dassito,",
  "tika-s0501t0:621_2": "tena nayena aññāpi gavesitabbāti dassetuṃ “evaṃ yaṃ kiñcī”tiādi vuttaṃ.",
  "tika-s0501t0:621_3": "Rāgassa yaṃ kiñci anulomappahānaṃ,",
  "tika-s0501t0:621_4": "dosassa yaṃ kiñci anulomappahānaṃ,",
  "tika-s0501t0:621_5": "mohassa yaṃ kiñci anulomappahānaṃ desitaṃ,",
  "tika-s0501t0:621_6": "taṃ sabbaṃ anulomappahānaṃ yattakā pāḷippadesā ñāṇassa bhūmi,",
  "tika-s0501t0:621_7": "tattakesu vicayena hārena vicinitvā yuttihārena yojetabbanti yojanā.",
  "tika-s0501t0:622_0": "“Rāgādippahānavasena yutti gavesitabbā”ti vattabbabhāvato aññehipi mettādibrahmavihāraphalasamāpattinavānupubbasamāpattivasībhāvehi",
  "tika-s0501t0:622_1": "vibhajitvā yuttigavesanaṃ dassetuṃ “mettāvihārissā”tiādi āraddhaṃ.",
  "tika-s0501t0:622_2": "Tattha mettāvihārissa mettāvihāralābhino sato saṃvijjamānassa puggalassa mettāya byāpādapaṭipakkhattā",
  "tika-s0501t0:622_3": "byāpādo cittaṃ pariyādāya ṭhassatīti desanā na yujjatīti ca,",
  "tika-s0501t0:622_4": "mettāvihārissa sato byāpādo pahānaṃ abbhatthaṃ gacchatīti desanā yujjati.",
  "tika-s0501t0:622_5": "Karuṇāvihārissa karuṇāvihāralābhino sato saṃvijjamānassa puggalassa karuṇāya vihesāya paṭipakkhattā vihesā",
  "tika-s0501t0:622_6": "cittaṃ pariyādāya ṭhassatīti desanā na yujjati,",
  "tika-s0501t0:622_7": "karuṇāvihārissa sato vihesā pahānaṃ abbhatthaṃ gacchatīti desanā yujjati.",
  "tika-s0501t0:622_8": "Muditāvihārissa muditāvihāralābhino sato saṃvijjamānassa puggalassa muditāya aratiyā paṭipakkhattā arati",
  "tika-s0501t0:622_9": "cittaṃ pariyādāya ṭhassatīti desanā na yujjati,",
  "tika-s0501t0:622_10": "muditāvihārissa sato arati pahānaṃ abbhatthaṃ gacchatīti desanā yujjati.",
  "tika-s0501t0:622_11": "Upekkhāvihārissa upekkhāvihāralābhino sato saṃvijjamānassa puggalassa upekkhāya rāgassa paṭipakkhattā",
  "tika-s0501t0:622_12": "rāgo cittaṃ pariyādāya ṭhassatīti desanā na yujjati,",
  "tika-s0501t0:622_13": "upekkhāvihārissa sato rāgo pahānaṃ abbhatthaṃ gacchatīti desanā yujjati.",
  "tika-s0501t0:623_0": "Animittavihārissa aniccānupassanāmukhena paṭiladdhaphalasamāpattivihāralābhino sato saṃvijjamānassa puggalassa",
  "tika-s0501t0:623_1": "nimittānusāri tena teneva saṅkhāranimittānusāreneva niccādīsu pahīnena nimittena viññāṇaṃ pavattatīti",
  "tika-s0501t0:623_2": "desanā na yujjati,",
  "tika-s0501t0:623_3": "animittānupassanāya niccādivipallāsapaṭipakkhattā animittavihārissa sato nimittaṃ pahānaṃ abbhatthaṃ gacchatīti desanā yujjati.",
  "tika-s0501t0:623_4": "“Asmī”ti maññitaṃ khandhapañcakaṃ attavigataṃ “ayaṃ khandhapañcako ahaṃ asmī”ti na samanupassāmi,",
  "tika-s0501t0:623_5": "atha ca pana asamanupassane satipi “me kiṃ asmī”ti “kathaṃ asmī”ti vicikicchā kathaṃkathāsallaṃ cittaṃ pariyādāya ṭhassatīti desanā na yujjati,",
  "tika-s0501t0:623_6": "vicikicchāya pahānekaṭṭhabhāvato “ayaṃ khandhapañcako ahaṃ asmī”ti asamanupassantassa vicikicchā kathaṃkathāsallaṃ",
  "tika-s0501t0:623_7": "pahānaṃ abbhatthaṃ gacchatīti desanā yujjati.",
  "tika-s0501t0:624_0": "“Phalasamāpattivaseneva yutti gavesitabbā ki”nti vattabbattā jhānasamāpattivasenapi yutti gavesitabbāti",
  "tika-s0501t0:624_1": "dassetuṃ “yathā vā pana paṭhamaṃ jhāna”ntiādi āraddhaṃ.",
  "tika-s0501t0:624_2": "Atha vā “phalasamāpattivihārisseva yutti gavesitabbā ki”nti vattabbattā jhānasamāpattivasenapi yutti",
  "tika-s0501t0:624_3": "gavesitabbāti dassetuṃ “yathā vā pana paṭhamaṃ jhāna”ntiādi āraddhaṃ.",
  "tika-s0501t0:624_4": "Tattha yathā paṭhamaṃ jhānaṃ samāpannassa phalasamāpattivihārissa yutti gavesitabbā,",
  "tika-s0501t0:624_5": "evaṃ jhānasamāpattivihārissapi yutti gavesitabbā. Kathaṃ?",
  "tika-s0501t0:624_6": "Paṭhamaṃ jhānaṃ samāpannassa paṭhamajjhānasamaṅgino sato saṃvijjamānassa puggalassa nīvaraṇavikkhambhanato",
  "tika-s0501t0:624_7": "kāmarāgabyāpādā visesāya dutiyajjhānāya saṃvattantīti desanā na yujjati,",
  "tika-s0501t0:624_8": "kāmarāgabyāpādā jhānassa hānāya saṃvattantīti desanā yujjati.",
  "tika-s0501t0:624_9": "Vitakkasahagatā saññāmanasikārā upacāradhammena saha dutiyajjhānadhammā jhānassa hānāya saṃvattantīti desanā na yujjati,",
  "tika-s0501t0:624_10": "vitakkasahagatā saññāmanasikārā visesāya uparijhānatthāya saṃvattantīti desanā yujjati.",
  "tika-s0501t0:625_0": "Dutiyaṃ jhānaṃ samāpannassa sato saṃvijjamānassa puggalassa vitakkavicārasahagatā vā saññāmanasikārā",
  "tika-s0501t0:625_1": "upacāradhammena saha paṭhamajjhānadhammā visesāya uparijhānatthāya saṃvattantīti desanā na yujjati,",
  "tika-s0501t0:625_2": "vitakkavicārasahagatā saññāmanasikārā avitakkajhānassa hānāya saṃvattantīti desanā yujjati.",
  "tika-s0501t0:625_3": "Upekkhāsahagatā vā saññāmanasikārā upacāradhammena saha catutthajjhānadhammā jhānassa hānāya saṃvattantīti desanā na yujjati,",
  "tika-s0501t0:625_4": "upekkhāsahagatā saññāmanasikārā visesāya uparijhānatthāya saṃvattantīti desanā yujjati.",
  "tika-s0501t0:625_5": "Sesesupi atthānurūpaṃ yojanā kātabbā.",
  "tika-s0501t0:625_6": "Yathāvuttasamāpattīsu vasībhāvena paricitaṃ kallatāparicitaṃ cittaṃ nāma.",
  "tika-s0501t0:626_0": "Ettakameva yuttigavesanaṃ na kātabbaṃ,",
  "tika-s0501t0:626_1": "navavidhasuttantesu yathāladdhayuttigavesanampi kātabbanti dassetuṃ “evaṃ sabbe”tiādi vuttaṃ.",
  "tika-s0501t0:626_2": "“Sabbesaṃ hārānaṃ yathāvuttabhūmigocarānaṃ vicayahārena vicinitvā yuttihārena yojetabbabhāvo kena saddahitabbo”ti vattabbattā “tenāhā”tiādi vuttaṃ.",
  "tika-s0501t0:626_3": "Tattha tena yojetabbabhāvena āyasmā mahākaccāno “sabbesa”ntiādikaṃ yaṃ vacanaṃ āha,",
  "tika-s0501t0:626_4": "tena vacanena saddahitabboti vuttaṃ hoti.",
  "tika-s0501t0:627_0": "Iti yuttihāravibhaṅge sattibalānurūpā racitā",
  "tika-s0501t0:628_0": "Vibhāvanā niṭṭhitā.",
  "tika-s0501t0:629_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:630_0": "4. Padaṭṭhānahāravibhaṅgavibhāvanā",
  "tika-s0501t0:631_0": "22.",
  "tika-s0501t0:631_1": "Yena yena saṃvaṇṇanāvisesabhūtena yuttihāravibhaṅgabhūtena pañhāvissajjanādīnaṃ yuttāyuttabhāvo vibhatto,",
  "tika-s0501t0:631_2": "so saṃvaṇṇanāvisesabhūto yuttihāravibhaṅgo paripuṇṇo,",
  "tika-s0501t0:631_3": "“katamo padaṭṭhānahāravibhaṅgo”ti pucchitabbattā “tattha katamo padaṭṭhāno hāro”tiādi āraddhaṃ.",
  "tika-s0501t0:631_4": "Tattha tatthāti tesu niddiṭṭhesu soḷasasu desanāhārādīsu hāresu katamo saṃvaṇṇanāviseso padaṭṭhāno hāro padaṭṭhānahāravibhaṅgoti pucchati.",
  "tika-s0501t0:631_5": "“Dhammaṃ desesi jino”tiādiniddesassa idāni mayā vuccamāno “ayaṃ padaṭṭhāno hāro”tiādiko vitthārasaṃvaṇṇanāviseso padaṭṭhānahāravibhaṅgoti viññeyyo.",
  "tika-s0501t0:631_6": "Tena vuttaṃ –",
  "tika-s0501t0:631_7": "“tattha katamo padaṭṭhāno hārotiādi padaṭṭhānahāravibhaṅgo”ti.",
  "tika-s0501t0:631_8": "“Ayaṃ idāni vuccamāno vitthārabhūto padaṭṭhāno hāro piṭakattaye desitesu dhammesu kiṃ nāma dhammaṃ desayati",
  "tika-s0501t0:631_9": "saṃvaṇṇetī”ti pucchaṃ ṭhapetvā “idaṃ āsannakāraṇaṃ imassa āsannaphalassa padaṭṭhāna”nti niyametvā vibhajituṃ",
  "tika-s0501t0:631_10": "“ayaṃ padaṭṭhāno”tiādi vuttaṃ.",
  "tika-s0501t0:631_11": "Tassattho –",
  "tika-s0501t0:631_12": "sabbesu viññeyyadhammesu yāthāvato asampaṭivedho lakkhaṇaṃ etissā avijjāyāti sabbadhammayāthāvaasampaṭivedhalakkhaṇā, avijjā,",
  "tika-s0501t0:631_13": "tassā avijjāya asubhe “subha”ntiādivipallāsā padaṭṭhānaṃ āsannakāraṇaṃ.",
  "tika-s0501t0:631_14": "Vipallāse sati avijjā vattati uparūpari jāyati na hāyati,",
  "tika-s0501t0:631_15": "tasmā vipallāsā avijjāya padaṭṭhānaṃ āsannakāraṇaṃ bhavanti.",
  "tika-s0501t0:631_16": "Avijjāya vaṭṭamūlakattā taṃ ādiṃ katvā padaṭṭhānaṃ vibhattanti daṭṭhabbaṃ.",
  "tika-s0501t0:632_0": "Taṇhāyapi vaṭṭamūlakattā tadanantaraṃ taṇhāya padaṭṭhānaṃ vibhajituṃ “ajjhosānalakkhaṇā”tiādi vuttaṃ.",
  "tika-s0501t0:632_1": "Tattha piyarūpaṃ sātarūpanti piyasabhāvaṃ sātasabhāvaṃ cakkhādidhammajātaṃ.",
  "tika-s0501t0:632_2": "Piyanīyasātanīye cakkhādike sati taṇhā vattati uparūpari jāyati,",
  "tika-s0501t0:632_3": "tasmā piyarūpaṃ sātarūpaṃ taṇhāya padaṭṭhānaṃ āsannakāraṇaṃ bhavati.",
  "tika-s0501t0:633_0": "Adinnādāne sati lobho vattati,",
  "tika-s0501t0:633_1": "tasmā adinnādānaṃ lobhassa padaṭṭhānaṃ bhavati.",
  "tika-s0501t0:633_2": "Adinnādānañhi ekavāraṃ uppannampi anādīnavadassanato lobhassa āsannakāraṇaṃ bhavatveva.",
  "tika-s0501t0:634_0": "Kesādīsu asubhesu pavattāyapi subhasaññāya nīlādivaṇṇadīghādisaṇṭhānahasanādibyañjanaggahaṇalakkhaṇattā",
  "tika-s0501t0:634_1": "cakkhundriyādīnaṃ asaṃvaro subhasaññāya padaṭṭhānaṃ bhavati.",
  "tika-s0501t0:635_0": "Dukkhadukkhādīsu pavattāyapi sukhasaññāya sāsavaphassūpagamanalakkhaṇattā rūpādīsu assādo sukhasaññāya padaṭṭhānaṃ.",
  "tika-s0501t0:636_0": "Rūpakkhandhādīsu aniccesu pavattāyapi niccasaññāya saṅkhatalakkhaṇānaṃ dhammānaṃ asamanupassanalakkhaṇattā",
  "tika-s0501t0:636_1": "rūpakkhandhādīsu niccaggahaṇaṃ viññāṇaṃ niccasaññāya padaṭṭhānaṃ.",
  "tika-s0501t0:637_0": "Aniccadukkhānattasaṅkhātesu khandhādīsu pavattāyapi attasaññāya aniccasaññādukkhasaññānaṃ asamanupassanalakkhaṇattā",
  "tika-s0501t0:637_1": "ahaṃmamādivasena pavatto nāmakāyo attasaññāya padaṭṭhānaṃ.",
  "tika-s0501t0:638_0": "Evaṃ avijjādīnaṃ akusalapakkhānaṃ dhammānaṃ padaṭṭhānaṃ dassetvā idāni tappaṭipakkhānaṃ vijjādīnaṃ dhammānaṃ",
  "tika-s0501t0:638_1": "padaṭṭhānaṃ dassetuṃ “sabbadhammasampaṭivedhalakkhaṇā”tiādi vuttaṃ.",
  "tika-s0501t0:638_2": "Sabbesu ñeyyadhammesu pavattāya vijjāya sabbadhammasampaṭivedhalakkhaṇattā sabbaṃ neyyaṃ vijjāya padaṭṭhānaṃ.",
  "tika-s0501t0:639_0": "Samathassa cittavikkhepasaṅkhātauddhaccapaṭisaṃharaṇasaṅkhātavikkhambhanalakkhaṇattā paṭibhāganimittabhūtā asubhā samathassa padaṭṭhānaṃ.",
  "tika-s0501t0:639_1": "Asubhāya hi taṇhāpaṭipakkhattā,",
  "tika-s0501t0:639_2": "taṇhāya ca abhāve samatho tiṭṭhatīti.",
  "tika-s0501t0:640_0": "Adinnādānā veramaṇivasena pavattassa alobhassa icchāvacarapaṭisaṃharaṇalakkhaṇattā adinnādānā veramaṇī alobhassa padaṭṭhānaṃ.",
  "tika-s0501t0:641_0": "Pāṇātipātā veramaṇivasena pavattassa adosassa abyāpajjalakkhaṇattā pāṇātipātā veramaṇī adosassa padaṭṭhānaṃ.",
  "tika-s0501t0:642_0": "Sammāpaṭipattivasena pavattassa amohassa vatthuavippaṭipattilakkhaṇattā sammāpaṭipatti amohassa padaṭṭhānaṃ.",
  "tika-s0501t0:643_0": "Nibbidāvasena pavattāya asubhasaññāya vinīlakavipubbakagahaṇalakkhaṇattā nibbidā asubhasaññāya padaṭṭhānaṃ.",
  "tika-s0501t0:643_1": "Nibbidāñāṇena hi anabhirati pavattati,",
  "tika-s0501t0:643_2": "anabhiratiyā ca asubhasaññā ṭhitāti.",
  "tika-s0501t0:644_0": "Dukkhavedanāvasena pavattāya dukkhasaññāya sāsavaphassaparijānanalakkhaṇattā vedanā dukkhasaññāya padaṭṭhānaṃ.",
  "tika-s0501t0:645_0": "Uppādavayavasena pavattāya aniccasaññāya saṅkhatalakkhaṇānaṃ dhammānaṃ samanupassanalakkhaṇattā uppādavayā aniccasaññāya padaṭṭhānaṃ.",
  "tika-s0501t0:645_1": "Uppādavayañhi samanupassitvā aniccasaññā pavattā.",
  "tika-s0501t0:646_0": "Dhammamattasaññāvasena pavattāya anattasaññāya sabbadhammaabhinivesalakkhaṇattā dhammasaññā anattasaññāya padaṭṭhānaṃ.",
  "tika-s0501t0:647_0": "Kāmarāgassa rūpādipañcakāmaguṇārammaṇattā pañca kāmaguṇā kāmarāgassa padaṭṭhānaṃ.",
  "tika-s0501t0:648_0": "Rūpasaṅkhāte kāye ārabbha pavattassa rūparāgassa cakkhādipañcindriyānaṃ anusārena pavattanato pañcindriyāni rūpāni rūparāgassa padaṭṭhānaṃ.",
  "tika-s0501t0:649_0": "Bhavanikantivasena pavattassa bhavarāgassa chaḷāyatanaṃ padaṭṭhānaṃ.",
  "tika-s0501t0:649_1": "Nibbattabhavānupassitāti “edisaṃ aniṭṭhaṃ rūpaṃ mā nibbattatu,",
  "tika-s0501t0:649_2": "edisaṃ iṭṭhaṃ rūpaṃ nibbattatu edisī dukkhā vedanā mā nibbattatu,",
  "tika-s0501t0:649_3": "edisī sukhā vedanā nibbattatū”ti evamādinā pakārena pavattā rūpābhinandanā,",
  "tika-s0501t0:649_4": "sā pañcannaṃ upādānakkhandhānaṃ padaṭṭhānaṃ.",
  "tika-s0501t0:650_0": "Kammassakataññāṇassa pubbenivāsānussatiñāṇānugatattā pubbenivāsānussatiñāṇadassanaṃ kammassakataññāṇassa padaṭṭhānaṃ.",
  "tika-s0501t0:651_0": "Okappanaṃ lakkhaṇaṃ yassā saddhāyāti okappanalakkhaṇā saddhā.",
  "tika-s0501t0:651_1": "Adhimutti paccupaṭṭhānaṃ yassā saddhāyāti adhimuttipaccupaṭṭhānā ca saddhā.",
  "tika-s0501t0:651_2": "Anāvilaṃ lakkhaṇaṃ yassa pasādassāti anāvilalakkhaṇoti pasādo.",
  "tika-s0501t0:651_3": "Sampasīdanaṃ paccupaṭṭhānaṃ yassa pasādassāti sampasīdanapaccupaṭṭhāno ca pasādo.",
  "tika-s0501t0:651_4": "So pana pasādo saddhāya eva avatthāvisesoti veditabbo.",
  "tika-s0501t0:651_5": "Aveccapasādo abhipatthiyanalakkhaṇāya saddhāya padaṭṭhānaṃ,",
  "tika-s0501t0:651_6": "okappanalakkhaṇā saddhā anāvilalakkhaṇassa pasādassa padaṭṭhānaṃ,",
  "tika-s0501t0:651_7": "catubbidhaṃ sammappadhānaṃ vīriyaṃ ārambhalakkhaṇassa vīriyassa padaṭṭhānaṃ,",
  "tika-s0501t0:651_8": "kāyādisatipaṭṭhānaṃ apilāpanalakkhaṇāya satiyā padaṭṭhānaṃ,",
  "tika-s0501t0:651_9": "jhānasahitassa samādhissa ekaggalakkhaṇattā vitakkādijhānāni samādhissa padaṭṭhānaṃ,",
  "tika-s0501t0:651_10": "paññāya kiccapajānanaārammaṇapajānanalakkhaṇattā saccāni paññāya padaṭṭhānaṃ.",
  "tika-s0501t0:652_0": "“Yesaṃ avijjādīnaṃ padaṭṭhānāni ācariyena vibhattāni,",
  "tika-s0501t0:652_1": "te avijjādayo katamesaṃ dhammānaṃ padaṭṭhānānī”ti pucchitabbattā te avijjādayopi imesaṃ dhammānaṃ padaṭṭhānāti dassetuṃ “aparo nayo”tiādi vuttaṃ.",
  "tika-s0501t0:652_2": "Avijjā assādamanasikāralakkhaṇassa ayonisomanasikārassa padaṭṭhānaṃ.",
  "tika-s0501t0:652_3": "Avijjāya hi ādīnavacchādanato ayonisomanasikāro jātoti.",
  "tika-s0501t0:652_4": "Saccasammohanalakkhaṇā avijjā puññāpuññāneñjābhisaṅkhārānaṃ padaṭṭhānaṃ,",
  "tika-s0501t0:652_5": "punabbhavavirohanalakkhaṇā tebhūmakacetanā saṅkhārā vipākaviññāṇassa padaṭṭhānaṃ,",
  "tika-s0501t0:652_6": "opapaccayikasaṅkhātena upapattibhavabhāvena nibbattilakkhaṇaṃ paṭisandhiviññāṇaṃ nāmarūpassa padaṭṭhānaṃ,",
  "tika-s0501t0:652_7": "nāmakāyarūpakāyasaṅghātalakkhaṇaṃ nāmarūpaṃ chaḷāyatanassa padaṭṭhānaṃ sahajātādipaccayabhāvato,",
  "tika-s0501t0:652_8": "cakkhādīnaṃ channaṃ indriyānaṃ pavattānaṃ lakkhaṇaṃ chaḷāyatanaṃ chabbidhassa phassassa yathākkamaṃ padaṭṭhānaṃ nissayādipaccayabhāvato,",
  "tika-s0501t0:652_9": "cakkhupasādarūpārammaṇaṃ cakkhuviññāṇādisannipātalakkhaṇo chabbidho phasso,",
  "tika-s0501t0:652_10": "taṃ vedanāya tena chabbidhena phassena sahajātāya chabbidhāya vedanāya yathākkamaṃ padaṭṭhānaṃ sahajātādipaccayabhāvato,",
  "tika-s0501t0:652_11": "iṭṭhānubhavanaaniṭṭhānubhavanaiṭṭhāniṭṭhānubhavanalakkhaṇā tividhā vedanā,",
  "tika-s0501t0:652_12": "taṃ taṇhāya tāya tividhāya vedanāya vasena pavattāya taṇhāya padaṭṭhānaṃ upanissayādipaccayabhāvato,",
  "tika-s0501t0:652_13": "saparasantānesu ajjhosānalakkhaṇā taṇhā,",
  "tika-s0501t0:652_14": "taṃ upādānassa tāya taṇhāya vasena pavattassa catubbidhassa upādānassa padaṭṭhānaṃ upanissayādipaccayabhāvato.",
  "tika-s0501t0:652_15": "“So vedanāyā”ti ca “sā taṇhāyā”ti ca “sā upādānassā”ti ca pāṭhena bhavitabbaṃ,",
  "tika-s0501t0:652_16": "liṅgavipallāsaniddeso vā siyā.",
  "tika-s0501t0:653_0": "Yaṃ upādānaṃ opapaccayikaṃ upapattikkhandhanibbattakaṃ,",
  "tika-s0501t0:653_1": "taṃ upādānaṃ duvidhassa bhavassa padaṭṭhānaṃ.",
  "tika-s0501t0:653_2": "Yo kammabhavo nāmakāyarūpakāyasambhavanalakkhaṇo,",
  "tika-s0501t0:653_3": "so kammabhavo jātiyā padaṭṭhānaṃ.",
  "tika-s0501t0:653_4": "Yā upapattibhūtā jāti khandhapātubhāvalakkhaṇā,",
  "tika-s0501t0:653_5": "taṃ sā jāti jarāya padaṭṭhānaṃ.",
  "tika-s0501t0:653_6": "Yā jiṇṇajarā upadhikkhandhaparipākalakkhaṇā,",
  "tika-s0501t0:653_7": "taṃ sā jiṇṇajarā maraṇassa padaṭṭhānaṃ.",
  "tika-s0501t0:653_8": "Yampi yassa sammutimaraṇaṃ jīvitindriyupacchedalakkhaṇaṃ,",
  "tika-s0501t0:653_9": "tampi tassa sammutimaraṇaṃ sokassa padaṭṭhānaṃ.",
  "tika-s0501t0:653_10": "Piyassa maraṇaṃ cintentassa yebhuyyena sokuppajjanato yo soko ñātiādipiyesu ussukkakārako,",
  "tika-s0501t0:653_11": "taṃ so soko paridevassa padaṭṭhānaṃ.",
  "tika-s0501t0:653_12": "Yo paridevo lālappakārako,",
  "tika-s0501t0:653_13": "taṃ so paridevo kāyikadukkhassa padaṭṭhānaṃ.",
  "tika-s0501t0:653_14": "Yaṃ kāyikaṃ dukkhaṃ kāyasampīḷanalakkhaṇaṃ,",
  "tika-s0501t0:653_15": "taṃ kāyikaṃ dukkhaṃ domanassassa padaṭṭhānaṃ.",
  "tika-s0501t0:653_16": "Yaṃ domanassaṃ cittasampīḷanalakkhaṇaṃ,",
  "tika-s0501t0:653_17": "taṃ domanassaṃ upāyāsassa padaṭṭhānaṃ.",
  "tika-s0501t0:653_18": "Yo upāyāso odahanakārako avadahanakārako,",
  "tika-s0501t0:653_19": "taṃ so upāyāso bhavassa upāyāsassa nissayasantānabhavassa padaṭṭhānaṃ.",
  "tika-s0501t0:654_0": "Bhavassāti vuttabhavaṃ dassetuṃ “imānī”tiādi vuttaṃ.",
  "tika-s0501t0:654_1": "Tattha bhavaṅgāni kileso bhavassa aṅgaṃ kāraṇaṃ kammavaṭṭavipākavaṭṭāni bhavasaṅkhātāni aṅgāni avayavāni.",
  "tika-s0501t0:654_2": "Yadā paccuppannādikāle samaggāni nibbattāni bhavanti,",
  "tika-s0501t0:654_3": "tadā so kilesavaṭṭakammavaṭṭavipākavaṭṭasaṅkhāto dhammasamūho “bhavassā”ti ettha bhavoti daṭṭhabbo.",
  "tika-s0501t0:654_4": "Taṃ bhavasaṅkhātaṃ kilesavaṭṭakammavaṭṭavipākavaṭṭattayaṃ saṃsārassa padaṭṭhānaṃ purimaṃ purimaṃ jātinipphannakilesādivaṭṭena",
  "tika-s0501t0:654_5": "saṃsārassa abbocchinnuppajjanato,",
  "tika-s0501t0:654_6": "yo ariyamaggo niyyānikalakkhaṇo,",
  "tika-s0501t0:654_7": "taṃ so ariyamaggo nirodhassa nibbānassa padaṭṭhānaṃ sampāpakahetubhāvato.",
  "tika-s0501t0:655_0": "Bahussuto sabbasissādīnaṃ patiṭṭhānattā titthaṃ viyāti titthaṃ,",
  "tika-s0501t0:655_1": "jānātīti ñū,",
  "tika-s0501t0:655_2": "titthaṃ ñūti titthaññū,",
  "tika-s0501t0:655_3": "titthaññuno bhāvo titthaññutā,",
  "tika-s0501t0:655_4": "sammāpayirupāsanā,",
  "tika-s0501t0:655_5": "sā pītaññutāya padaṭṭhānaṃ.",
  "tika-s0501t0:655_6": "Bahussutassa hi sammāpayirupāsanāya dhammūpasañhitaṃ pāmojjaṃ jāyati,",
  "tika-s0501t0:655_7": "pāmojjena ca kammaṭṭhānabrūhanā jāyatīti sappāyadhammassavanena pītiṃ jānātīti pītaññū,",
  "tika-s0501t0:655_8": "pītaññuno bhāvo pītaññutā,",
  "tika-s0501t0:655_9": "kammaṭṭhānassa brūhanā,",
  "tika-s0501t0:655_10": "sā pattaññutāya padaṭṭhānaṃ.",
  "tika-s0501t0:655_11": "Kammaṭṭhānabrūhanāya hi bhāvanāpattajānanatā jāyatīti pattaññutā.",
  "tika-s0501t0:655_12": "Bhāvanāpattajānanatā attaññutāya padaṭṭhānaṃ.",
  "tika-s0501t0:655_13": "Bhāvanāpattajānanatāya hi pañcahi padhāniyaṅgehi samannāgatassa attano jānanatā jāyatīti attaññutā pubbekatapuññatāya padaṭṭhānaṃ.",
  "tika-s0501t0:656_0": "Padhāniyaṅgesu samannāgatattajānanatāya hi pubbe puññakaraṇaṃ jātaṃ,",
  "tika-s0501t0:656_1": "pubbekatapuññatā patirūpadesavāsassa padaṭṭhānaṃ.",
  "tika-s0501t0:656_2": "Pubbe hi katena puññena patirūpadesavāso laddho,",
  "tika-s0501t0:656_3": "patirūpadesavāso sappurisūpanissayassa padaṭṭhānaṃ.",
  "tika-s0501t0:656_4": "Patirūpadesavāsena hi sappurisūpanissayo laddho,",
  "tika-s0501t0:656_5": "sappurisūpanissayo attasammāpaṇidhānassa padaṭṭhānaṃ.",
  "tika-s0501t0:656_6": "Sappurisūpanissayena hi attasammāpaṇidhānaṃ jātaṃ,",
  "tika-s0501t0:656_7": "attasammāpaṇidhānaṃ sīlānaṃ padaṭṭhānaṃ.",
  "tika-s0501t0:656_8": "Attasammāpaṇidhānena hi sīlāni sampatiṭṭhitāni,",
  "tika-s0501t0:656_9": "sīlāni avippaṭisārassa padaṭṭhānaṃ.",
  "tika-s0501t0:656_10": "Attani hi sampatiṭṭhitaṃ sīlaṃ paccavekkhantassa vippaṭisāro natthevāti,",
  "tika-s0501t0:656_11": "avippaṭisārena pāmojjaṃ jāyati,",
  "tika-s0501t0:656_12": "tasmā avippaṭisāro pāmojjassa padaṭṭhānaṃ.",
  "tika-s0501t0:656_13": "Pāmojjena pīti jāyati,",
  "tika-s0501t0:656_14": "tasmā pāmojjaṃ pītiyā padaṭṭhānaṃ.",
  "tika-s0501t0:656_15": "Pītiyā passaddhi jāyati,",
  "tika-s0501t0:656_16": "tasmā pīti passaddhiyā padaṭṭhānaṃ.",
  "tika-s0501t0:656_17": "Passaddhiyā sukhaṃ jāyati,",
  "tika-s0501t0:656_18": "tasmā passaddhi sukhassa padaṭṭhānaṃ.",
  "tika-s0501t0:656_19": "Sukhena samādhi jāyati,",
  "tika-s0501t0:656_20": "tasmā sukhaṃ samādhissa padaṭṭhānaṃ.",
  "tika-s0501t0:656_21": "Samādhinā yathābhūtañāṇadassanaṃ jāyati,",
  "tika-s0501t0:656_22": "tasmā samādhi yathābhūtañāṇassa padaṭṭhānaṃ.",
  "tika-s0501t0:656_23": "Yathābhūtañāṇadassanena nibbidāñāṇaṃ jāyati,",
  "tika-s0501t0:656_24": "tasmā yathābhūtañāṇadassanaṃ nibbidāya padaṭṭhānaṃ.",
  "tika-s0501t0:656_25": "Nibbidāya virāgo jāyati,",
  "tika-s0501t0:656_26": "tasmā nibbidā virāgassa padaṭṭhānaṃ.",
  "tika-s0501t0:656_27": "Virāgena vimutti jāyati,",
  "tika-s0501t0:656_28": "tasmā virāgo vimuttiyā padaṭṭhānaṃ.",
  "tika-s0501t0:656_29": "Vimuttiyā vimuttiñāṇadassanaṃ jāyati,",
  "tika-s0501t0:656_30": "tasmā vimutti vimuttiñāṇadassanassa padaṭṭhānaṃ.",
  "tika-s0501t0:656_31": "Evaṃ yathāvuttanayena yo koci dhammo upanissayo hoti,",
  "tika-s0501t0:656_32": "yo koci dhammo paccayo hoti,",
  "tika-s0501t0:656_33": "sabbo so dhammo attano paccayuppannassa dhammassa padaṭṭhānanti daṭṭhabbo.",
  "tika-s0501t0:657_0": "“Upanissayadhammassa,",
  "tika-s0501t0:657_1": "paccayadhammassa vā paccayuppannadhammassa padaṭṭhānabhāvo kena saddahitabbo”ti vattabbattā “tenāhā”tiādi vuttaṃ.",
  "tika-s0501t0:657_2": "Tattha tenāti yassa kassaci upanissayadhammassa,",
  "tika-s0501t0:657_3": "paccayadhammassa ca paccayuppannadhammassa padaṭṭhānabhāvena āyasmā mahākaccāno “dhammaṃ deseti jino”tiādikaṃ yaṃ vacanaṃ āha,",
  "tika-s0501t0:657_4": "tena vacanena tesaṃ upanissayadhammapaccayadhammānaṃ padaṭṭhānabhāvo saddahitabboti.",
  "tika-s0501t0:657_5": "“Yathāvutto padaṭṭhāno hāro paripuṇṇo kiṃ,",
  "tika-s0501t0:657_6": "udāhu añño niddhāretvā yojetabbo atthi ki”nti vattabbattā “niyutto padaṭṭhāno hāro”ti vuttaṃ.",
  "tika-s0501t0:657_7": "Idha pāḷiyaṃ avibhattampi yathālābhavasena padaṭṭhāno hāro nīharitvā yutto yujjitabbo,",
  "tika-s0501t0:657_8": "vibhajitabbanti vuttaṃ hoti.",
  "tika-s0501t0:658_0": "Iti padaṭṭhānahāravibhaṅge sattibalānurūpā racitā",
  "tika-s0501t0:659_0": "Vibhāvanā niṭṭhitā.",
  "tika-s0501t0:660_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:661_0": "5. Lakkhaṇahāravibhaṅgavibhāvanā",
  "tika-s0501t0:662_0": "23.",
  "tika-s0501t0:662_1": "Yena yena saṃvaṇṇanāvisesabhūtena padaṭṭhānavibhaṅgena avijjādīnaṃ padaṭṭhānāni vibhattāni,",
  "tika-s0501t0:662_2": "so saṃvaṇṇanāvisesabhūto padaṭṭhānahāravibhaṅgo paripuṇṇo,",
  "tika-s0501t0:662_3": "“katamo lakkhaṇahāravibhaṅgo”ti pucchitabbattā “tattha katamo lakkhaṇo hāro”tiādi vuttaṃ.",
  "tika-s0501t0:662_4": "Tattha tattha-",
  "tika-s0501t0:662_5": "saddassa attho vuttova.",
  "tika-s0501t0:662_6": "Katamo saṃvaṇṇanāviseso lakkhaṇo hāro lakkhaṇahāravibhaṅgoti pucchati.",
  "tika-s0501t0:662_7": "“Vuttamhi ekadhamme”tiādiniddesassa idāni mayā vuccamāno “ye dhammā”tiādiko vitthārasaṃvaṇṇanāviseso",
  "tika-s0501t0:662_8": "lakkhaṇo hāro lakkhaṇahāravibhaṅgo nāmāti viññeyyoti.",
  "tika-s0501t0:662_9": "Tena vuttaṃ –“tattha katamo lakkhaṇo hārotiādi lakkhaṇahāravibhaṅgo nāmā”ti.",
  "tika-s0501t0:662_10": "Ayaṃ idāni vuccamāno vitthārabhūto lakkhaṇo hāro piṭakattaye desitesu dhammesu kiṃ nāma lakkhitabbaṃ",
  "tika-s0501t0:662_11": "dhammaṃ lakkhīyatīti pucchitvā pucchite lakkhaṇahāravicaye dhamme saṅkhepena dassetuṃ “ye dhammā”tiādi vuttaṃ.",
  "tika-s0501t0:662_12": "Tattha ye dhammāti ye samūhā dhammā.",
  "tika-s0501t0:662_13": "Ekalakkhaṇāti samānalakkhaṇā.",
  "tika-s0501t0:662_14": "Tesaṃ dhammānanti samānalakkhaṇānaṃ tesaṃ samūhadhammānaṃ,",
  "tika-s0501t0:662_15": "niddhāraṇe cetaṃ.",
  "tika-s0501t0:662_16": "Ekasmiṃ dhammeti samānalakkhaṇe ekasmiṃ dhamme,",
  "tika-s0501t0:662_17": "pāḷiyaṃ bhagavatā vutte sati vuttadhammato avasiṭṭhasamānalakkhaṇā dhammā samānalakkhaṇena vuttā bhavantīti attho.",
  "tika-s0501t0:663_0": "Lakkhaṇahāravisaye dhamme vitthārato imasmiṃ dhamme vutte ime samānalakkhaṇā dhammāpi vuttā bhavantīti niyametvā dassetuṃ “yathā kiṃ bhave”tiādimāha.",
  "tika-s0501t0:663_1": "Tassattho –",
  "tika-s0501t0:663_2": "yathā yena pakārena vuttā bhavanti,",
  "tika-s0501t0:663_3": "so pakāro kiṃ bhaveti pucchati.",
  "tika-s0501t0:663_4": "Yathā yena pakārena vuttā bhavanti,",
  "tika-s0501t0:663_5": "so pakāro samānalakkhaṇāti bhāvo bhaveti attho.",
  "tika-s0501t0:663_6": "Kinti bhagavā āha?",
  "tika-s0501t0:663_7": "“Cakkhuṃ bhikkhave”tiādiṃ bhagavā āha. “Cakkhuṃ,",
  "tika-s0501t0:663_8": "bhikkhave,",
  "tika-s0501t0:663_9": "anavaṭṭhita”ntiādimhi vutte “sotaṃ,",
  "tika-s0501t0:663_10": "bhikkhave,",
  "tika-s0501t0:663_11": "anavaṭṭhita”ntiādivacanampi vuttameva bhavati.",
  "tika-s0501t0:664_0": "“Anavaṭṭhitādilakkhaṇena samānalakkhaṇattā vā ajjhattikāyatanabhāvena samānalakkhaṇattā vāti āyatanavaseneva",
  "tika-s0501t0:664_1": "ekalakkhaṇaṃ vattabba”nti vattabbattā khandhavasenapi ekalakkhaṇaṃ dassetuṃ “yathā cāhā”tiādi vuttaṃ.  “Atīte, rādha,",
  "tika-s0501t0:664_2": "rūpe anapekkho hoti,",
  "tika-s0501t0:664_3": "anāgataṃ rūpaṃ mā abhinandi,",
  "tika-s0501t0:664_4": "paccuppannassa rūpassa nibbidāya virāgāya nirodhāya cāgāya paṭinissaggāya paṭipajjā”ti vutte “atītāya, rādha,",
  "tika-s0501t0:664_5": "vedanāya anapekkho hoti,",
  "tika-s0501t0:664_6": "anāgataṃ vedanaṃ mā abhinandi,",
  "tika-s0501t0:664_7": "paccuppannāya vedanāya nibbidāya virāgāya nirodhāya cāgāya paṭinissaggāya paṭipajjā”tiādi vuttaṃ bhave.",
  "tika-s0501t0:665_0": "“Anapekkhanīyalakkhaṇena samānalakkhaṇattā vā khandhalakkhaṇena samānalakkhaṇattā vāti khandhāyatanavaseneva",
  "tika-s0501t0:665_1": "ekalakkhaṇadhammā vattabbā”ti vattabbattā satipaṭṭhānavasenāpi vattabbāti dassetuṃ “yathāhā”tiādi vuttaṃ.",
  "tika-s0501t0:665_2": "Tattha yathā yena ekalakkhaṇattena ca bhagavā āha,",
  "tika-s0501t0:665_3": "tathā ca tena ekalakkhaṇattena ca avuttāpi dhammā vuttā bhavantīti attho.",
  "tika-s0501t0:665_4": "Ye vipassakā puggalā pañcasu khandhesu niccaṃ susamāraddhā niccaṃ kāyagatāsatiṃ bhāventi,",
  "tika-s0501t0:665_5": "te vipassakā akiccaṃ subhasukhādikaṃ,",
  "tika-s0501t0:665_6": "kasivāṇijjādikammaṃ vā na sevanti,",
  "tika-s0501t0:665_7": "kicce asubhāsukhādike,",
  "tika-s0501t0:665_8": "kāyādike vā sātaccakārino hontīti bhagavā āhāti yojanā.",
  "tika-s0501t0:666_0": "Itisaddassa cettha ekassa lopo.",
  "tika-s0501t0:666_1": "Iti evaṃ “yesañcā”tiādigāthāya kesādike kāye gatāya pavattāya satiyā bhagavatā sarūpena vuttāya vijjamānāya",
  "tika-s0501t0:666_2": "tadavasesā vedanāgatā sati ca cittagatā sati ca dhammagatā sati ca satipaṭṭhānabhāvena ekalakkhaṇattena",
  "tika-s0501t0:666_3": "vuttā bhavantīti saṅkhepato niccaṃ susamāraddhā niccaṃ vedanāgatā sati ca…pe…",
  "tika-s0501t0:666_4": "niccaṃ cittagatā sati ca…pe…",
  "tika-s0501t0:666_5": "niccaṃ dhammagatā satīti vattabbāti.",
  "tika-s0501t0:667_0": "“Satipaṭṭhānavaseneva ekalakkhaṇā dhammā vattabbā”ti vattabbattā “tathā yaṃ kiñcī”tiādi vuttaṃ.",
  "tika-s0501t0:667_1": "Tattha yaṃ kiñci rūpāyatanaṃ cakkhuviññāṇena diṭṭhaṃ,",
  "tika-s0501t0:667_2": "yaṃ kiñci saddāyatanaṃ sotaviññāṇena sutaṃ,",
  "tika-s0501t0:667_3": "yaṃ kiñci gandharasaphoṭṭhabbāyatanaṃ ghānaviññāṇādittayena viññāṇena mutaṃ,",
  "tika-s0501t0:667_4": "iti evaṃ diṭṭhādittaye bhagavatā sarūpena vutte sati tadavasesaṃ yaṃ kiñci viññātaṃ dhammārammaṇapariyāpannaṃ",
  "tika-s0501t0:667_5": "rūpaṃ bhagavatā ālambitabbabhāvena ekalakkhaṇattā vuttaṃ bhavatīti attho.",
  "tika-s0501t0:667_6": "Atha vā yaṃ kiñci rūpāyatanaṃ diṭṭhaṃ bhagavatā vuttaṃ,",
  "tika-s0501t0:667_7": "tasmiṃ vutte sati tadavasesaṃ sutādikampi vuttaṃ hotīti ādiattho visuṃ visuṃ yojetabbo.",
  "tika-s0501t0:667_8": "Tena vuttaṃ –",
  "tika-s0501t0:667_9": "“diṭṭhaṃ vā sutaṃ vā mutaṃ vā”ti.",
  "tika-s0501t0:668_0": "“Kāyagatāya satiyā vuttāya tadavasesā vedanāgatāsatiādayoyeva vattabbā”ti pucchitabbattā sattatiṃsabodhipakkhiyadhammāpi",
  "tika-s0501t0:668_1": "vuttā bhavantīti dassetuṃ “yathā cāha bhagavā”tiādi vuttaṃ.",
  "tika-s0501t0:668_2": "Tattha yathā yena niyyānikalakkhaṇena ekalakkhaṇattena ca bhagavā āha,",
  "tika-s0501t0:668_3": "tathā tena ekalakkhaṇattena ca bhagavā āha,",
  "tika-s0501t0:668_4": "tathā tena ekalakkhaṇattena ca vuttā bhavantīti attho.",
  "tika-s0501t0:668_5": "“Tasmā abhijjhādomanassena abhibhūtattā iha mama sāsane, bhikkhu,",
  "tika-s0501t0:668_6": "tvaṃ ātāpī sampajāno satimā hutvā loke abhijjhādomanassaṃ tadaṅgappahānena vā vikkhambhanappahānena vā",
  "tika-s0501t0:668_7": "vineyya vinayitvā kāye kesādirūpakāye kāyānupassī kesādirūpakāyānupassī hutvā viharāhī”ti bhagavatā vutte",
  "tika-s0501t0:668_8": "sati “tasmātiha,",
  "tika-s0501t0:668_9": "tvaṃ bhikkhu,",
  "tika-s0501t0:668_10": "vedanāsu vedanānupassī viharāhi ātāpī sampajāno satimā vineyya loke abhijjhādomanassaṃ,",
  "tika-s0501t0:668_11": "tasmātiha,",
  "tika-s0501t0:668_12": "tvaṃ bhikkhu,",
  "tika-s0501t0:668_13": "citte cittānupassī viharāhi…pe…",
  "tika-s0501t0:668_14": "domanassaṃ,",
  "tika-s0501t0:668_15": "tasmātiha,",
  "tika-s0501t0:668_16": "tvaṃ bhikkhu,",
  "tika-s0501t0:668_17": "dhammesu dhammānupassī viharāhi…pe…",
  "tika-s0501t0:668_18": "domanassa”nti vuttaṃ bhavatīti saṅkhepattho veditabbo.",
  "tika-s0501t0:668_19": "Vitthārattho pana aṭṭhakathāyaṃ bahudhā vuttoti amhehi na vitthārito.",
  "tika-s0501t0:669_0": "“Ekasmiṃ satipaṭṭhāne vutte kasmā cattāro satipaṭṭhānā vuttā bhaveyyu”nti vattabbattā “ātāpīti vīriyindriya”ntiādi vuttaṃ.",
  "tika-s0501t0:669_1": "Tattha “ātāpī”ti iminā padena kāyavedanācittadhammesu pavattaṃ vīriyindriyaṃ vuttaṃ.",
  "tika-s0501t0:669_2": "“Sampajāno”ti padena kāyavedanācittadhammesu pavattaṃ paññindriyaṃ vuttaṃ.",
  "tika-s0501t0:669_3": "“Satimā”ti padena kāyavedanācittadhammesu pavattaṃ satindriyaṃ vuttaṃ.",
  "tika-s0501t0:669_4": "“Vineyya loke abhijjhādomanassa”nti padena kāyavedanācittadhammesu pavattaṃ samādhindriyaṃ vuttaṃ,",
  "tika-s0501t0:669_5": "na kāyeyeva pavattaṃ.",
  "tika-s0501t0:669_6": "Evaṃ pakārena kāye kāyānupassino yogāvacarassa cattāro satipaṭṭhānā bhāvanāpāripūriṃ gacchantīti ce vadeyya,",
  "tika-s0501t0:669_7": "evaṃ sati catunnaṃ vīriyapaññāsatisamādhīnaṃ indriyānaṃ catunnaṃ satipaṭṭhānānaṃ sādhakabhāvena ekalakkhaṇattā",
  "tika-s0501t0:669_8": "samānalakkhaṇattā pāripūriṃ gacchantīti yojanā.",
  "tika-s0501t0:669_9": "Tena vuttaṃ aṭṭhakathāyaṃ –",
  "tika-s0501t0:669_10": "“catusatipaṭṭhānasādhane imesaṃ indriyānaṃ sabhāvabhedābhāvato samānalakkhaṇattā”ti.",
  "tika-s0501t0:670_0": "24.",
  "tika-s0501t0:670_1": "“Evaṃ vuttepi cattāro satipaṭṭhānāyeva vattabbā bhaveyyuṃ,",
  "tika-s0501t0:670_2": "kathaṃ sattatiṃsabodhipakkhiyadhammā vattabbā”ti vattabbattā “catūsu satipaṭṭhānesū”tiādi vuttaṃ.",
  "tika-s0501t0:670_3": "Tattha catūsu satipaṭṭhānesu yena yogāvacarena bhāviyamānesu tassa yogāvacarassa cattāro sammappadhānā bhāvanāpāripūriṃ gacchanti.",
  "tika-s0501t0:670_4": "Evaṃ sesesupi yojanā kātabbā.",
  "tika-s0501t0:670_5": "Catunnaṃ saccānaṃ bujjhanaṃ bodhaṃ,",
  "tika-s0501t0:670_6": "ariyamaggañāṇaṃ,",
  "tika-s0501t0:670_7": "bodhaṃ gacchantīti bodhaṅgamā.",
  "tika-s0501t0:670_8": "Bodhassa ariyamaggañāṇassa pakkhe bhavāti bodhipakkhiyā.",
  "tika-s0501t0:671_0": "“Kusalāyeva dhammā ekalakkhaṇabhāvena nīharitā kiṃ,",
  "tika-s0501t0:671_1": "udāhu akusalāpi dhammā”ti pucchitabbattā “evaṃ akusalāpī”tiādi vuttaṃ.",
  "tika-s0501t0:671_2": "Tattha kusalā dhammā ekalakkhaṇattena niddhāritā yathā,",
  "tika-s0501t0:671_3": "evaṃ akusalāpi dhammā ekalakkhaṇattena niddhāritabbāyevāti attho.",
  "tika-s0501t0:671_4": "“Kathaṃ niddhāretabbā”ti pucchitabbattā pahānekaṭṭhabhāvena niddhāretabbāti dassento “ekalakkhaṇattā pahānaṃ abbhatthaṃ gacchantī”ti āha.",
  "tika-s0501t0:671_5": "Tattha ekalakkhaṇattāti pahānekaṭṭhabhāvena samānalakkhaṇattā.",
  "tika-s0501t0:671_6": "“Katamaṃ pahānaṃ abbhatthaṃ gacchantī”ti pucchitabbattā “catūsu satipaṭṭhānesū”tiādi vuttaṃ.",
  "tika-s0501t0:672_0": "Tattha catūsu…pe…",
  "tika-s0501t0:672_1": "pariññaṃ gacchantīti kāyāgatāsatipaṭṭhāne yogāvacarena bhāviyamāne sati tena yogāvacarena asubhe kesādike rūpakāye “subha”nti vipallāso pahīyati,",
  "tika-s0501t0:672_2": "assa yogāvacarassa kabaḷīkārāhāro pariññaṃ gacchati,",
  "tika-s0501t0:672_3": "“āhārasamudayā rūpasamudayo”ti vuttattā rūpakāye chandarāgaṃ pajahantassa tassa samudaye kabaḷīkārāhārepi chandarāgo pahīyatīti attho.",
  "tika-s0501t0:672_4": "Vedanāgatāsatipaṭṭhāne bhāviyamāne sati dukkhe “sukha”nti vipallāso pahīyati,",
  "tika-s0501t0:672_5": "assa yogāvacarassa phassāhāro pariññaṃ gacchati,",
  "tika-s0501t0:672_6": "“phassapaccayā vedanā”ti vuttattā vedanāya chandarāgaṃ pajahantassa tassa paccaye phassāhāre chandarāgo pahīyati.",
  "tika-s0501t0:672_7": "Cittagatāsatipaṭṭhāne bhāviyamāne anicce “nicca”nti vipallāso pahīyati,",
  "tika-s0501t0:672_8": "assa yogāvacarassa viññāṇāhāro pariññaṃ gacchati.",
  "tika-s0501t0:672_9": "Dhammagatāsatipaṭṭhāne bhāviyamāne anattani “attā”ti vipallāso pahīyati,",
  "tika-s0501t0:672_10": "assa yogāvacarassa manosañcetanāhāro pariññaṃ gacchatīti visuṃ visuṃ yojetvā ekekasmiṃ pahātabbe vutte",
  "tika-s0501t0:672_11": "tadavasesā pahātabbā vuttā bhavanti pahātabbabhāvena ekalakkhaṇattāti attho gahetabbo.",
  "tika-s0501t0:673_0": "“Āhārā cassa pariññaṃ gacchantī”ti vacane āhāresu pavattā kāmarāgadosamohā byantīkatā hontīti attho gahito.",
  "tika-s0501t0:673_1": "Kabaḷīkārāhārañhi ārabbha pavatte kāmarāge vijjamāne kabaḷīkārāhārassa vijānanā nattheva,",
  "tika-s0501t0:673_2": "tasmiṃ kāmarāge pana pahīne parijānanā bhavatīti.",
  "tika-s0501t0:673_3": "Sesāhārajānanampi eseva nayo.",
  "tika-s0501t0:673_4": "Yassa yogāvacarassa satipaṭṭhānā bhāvitā,",
  "tika-s0501t0:673_5": "vipallāsā pahīnā,",
  "tika-s0501t0:673_6": "āhāraparijānanā uppannā,",
  "tika-s0501t0:673_7": "so yogāvacaro upādānehi anupādāno bhavati.",
  "tika-s0501t0:673_8": "Subhasaññite hi kāye kāmupādānaṃ visesena bhavatīti subhasaññito kāyo kāmupādānassa vatthu,",
  "tika-s0501t0:673_9": "kāyagatāya satiyā anusaritabbo asubhasaññito kesādi kāmupādānassa vatthu na hotveva.",
  "tika-s0501t0:673_10": "Sukhavedanāya assādavasena diṭṭhupādānaṃ bhavatīti sukhasaññitā vedanā diṭṭhupādānassa vatthu,",
  "tika-s0501t0:673_11": "vedanāgatāya pana satiyā anupassitabbā vedanā diṭṭhupādānassa vatthu na hotveva.",
  "tika-s0501t0:673_12": "“Cittaṃ nicca”nti diṭṭhigahaṇavasena tassa tassa attano sīlavatavasena parisuddhīti parāmasanaṃ hotīti cittaṃ sīlabbatupādānassa vatthu,",
  "tika-s0501t0:673_13": "cittagatāya pana satiyā anupassitabbaṃ cittaṃ sīlabbatupādānassa vatthu na hotveva.",
  "tika-s0501t0:673_14": "Dhamme nāmarūpaparicchedena yathābhūtaṃ apassantassa dhammesu attābhiniveso hotīti dhammā attavādupādānassa vatthu,",
  "tika-s0501t0:673_15": "dhammagatāya pana satiyā anupassitabbā dhammā attavādupādānassa vatthu na honti eva.",
  "tika-s0501t0:673_16": "Tasmā catūsu satipaṭṭhānesu bhāviyamānesu upādānehi anupādāno bhavatīti vuttanti adhippāyo gahetabbo.",
  "tika-s0501t0:674_0": "“Yena yogāvacarena satipaṭṭhānā bhāvitā,",
  "tika-s0501t0:674_1": "so yogāvacaro upādānehiyeva anupādāno bhavatī”ti pucchitabbattā yogādīhipi visaṃyutto bhavatīti dassetuṃ “yogehi ca visaṃyutto”tiādi vuttaṃ.",
  "tika-s0501t0:674_2": "Tattha yogehi cāti kāmayogabhavayogadiṭṭhiyogaavijjāyogehi ca.",
  "tika-s0501t0:674_3": "Visaṃyuttoti tadaṅgappahānavikkhambhanappahānasamucchedappahānavasena vigato,",
  "tika-s0501t0:674_4": "vimutto ca bhavatīti attho.",
  "tika-s0501t0:674_5": "Subhasaññito hi rūpakāyo kāmarāgassa vatthu hoti,",
  "tika-s0501t0:674_6": "kāyagatāya pana satiyā anupassitabbo kāyo kāmarāgassa vatthu na hotveva.",
  "tika-s0501t0:674_7": "“Sukho”ti vā “sukhahetū”ti vā gahaṇīyo bhavo bhavarāgassa vatthu hoti,",
  "tika-s0501t0:674_8": "vedanāgatāya pana satiyā anupassitabbo bhavo bhavarāgassa vatthu na hoti.",
  "tika-s0501t0:674_9": "“Attā”ti abhinivisitabbaṃ cittaṃ diṭṭhiyogassa vatthu hoti,",
  "tika-s0501t0:674_10": "cittagatāya pana satiyā anupassitabbaṃ cittaṃ diṭṭhiyogassa vatthu na hoti.",
  "tika-s0501t0:674_11": "Vinibbhogassa dukkarattā,",
  "tika-s0501t0:674_12": "dhammānaṃ dhammamattatāya ca duppaṭivijjhattā avinibbhujitabbā,",
  "tika-s0501t0:674_13": "dhammamattatāya appaṭivijjhitabbā dhammā avijjāyogassa vatthu honti,",
  "tika-s0501t0:674_14": "dhammagatāya pana satiyā anupassitabbā dhammā avijjāyogassa vatthu na honti.",
  "tika-s0501t0:674_15": "Tasmā catusatipaṭṭhānānupassako “yogehi ca visaṃyutto”ti vutto.",
  "tika-s0501t0:674_16": "Ayaṃ nayo āsavehi ca anāsavo bhavati,",
  "tika-s0501t0:674_17": "oghehi ca nitthiṇṇo bhavatīti etthāpi yojetabbo.",
  "tika-s0501t0:675_0": "Ganthehi ca vippayutto bhavatīti ettha pana subhasaññito rūpakāyo abhijjhākāyaganthassa vatthu,",
  "tika-s0501t0:675_1": "kāyagatāya pana satiyā anupassitabbo rūpakāyo abhijjhākāyaganthassa vatthu na hoti.",
  "tika-s0501t0:675_2": "Dukkhadukkhavipariṇāmadukkhasaṅkhāradukkhabhūtā vedanā byāpādakāyaganthassa vatthu honti,",
  "tika-s0501t0:675_3": "tena vuttaṃ –",
  "tika-s0501t0:675_4": "“dukkhāya vedanāya paṭighānusayo anusetī”ti.",
  "tika-s0501t0:675_5": "Vedanāgatāya pana satiyā anupassitabbā vedanā byāpādakāyaganthassa vatthu na hoti.",
  "tika-s0501t0:675_6": "“Cittaṃ nicca”nti abhinivesavasena sassatassa “attano sīlena suddhi,",
  "tika-s0501t0:675_7": "vatena suddhī”ti parāmasanaṃ hoti,",
  "tika-s0501t0:675_8": "tasmā “nicca”nti gahitaṃ cittaṃ sīlabbataparāmāsakāyaganthassa vatthu,",
  "tika-s0501t0:675_9": "cittagatāya pana satiyā anupassitabbaṃ cittaṃ sīlabbataparāmāsassa vatthu na hoti.",
  "tika-s0501t0:675_10": "Dhammānaṃ sappaccayanāmarūpasabhāvassa adassanato bhavadiṭṭhivibhavadiṭṭhi hoti,",
  "tika-s0501t0:675_11": "tasmā “idaṃ sacca”nti abhinivisitabbā dhammā idaṃsaccābhinivesakāyaganthassa vatthu,",
  "tika-s0501t0:675_12": "dhammagatāya pana satiyā anupassitabbā dhammā idaṃsaccābhinivesakāyaganthassa vatthu na honti,",
  "tika-s0501t0:675_13": "tasmā catusatipaṭṭhānānupassako “ganthehi ca vippayutto”ti vutto.",
  "tika-s0501t0:676_0": "Subhasaññito ca kāyo rāgasallassa vatthu,",
  "tika-s0501t0:676_1": "kāyagatāya pana satiyā anupassitabbo kāyo rāgasallassa vatthu na hoti.",
  "tika-s0501t0:676_2": "Sukhasaññitāya vedanāya doso hoti,",
  "tika-s0501t0:676_3": "tasmā vedanā dosasallassa vatthu,",
  "tika-s0501t0:676_4": "vedanāgatāya pana satiyā anupassitabbā vedanā dosasallassa vatthu na hoti.",
  "tika-s0501t0:676_5": "“Cittaṃ attā”ti gahetvā “attā seyyo”tiādivasena pavattassa mānasallassa cittaṃ vatthu,",
  "tika-s0501t0:676_6": "cittagatāya pana satiyā anupassitabbaṃ cittaṃ mānasallassa vatthu na hoti.",
  "tika-s0501t0:676_7": "Dhammānaṃ sappaccayanāmarūpasabhāvassa ajānanato dhammā mohasallassa vatthu,",
  "tika-s0501t0:676_8": "dhammagatāya pana satiyā anupassitabbā dhammā mohasallassa vatthu na honti,",
  "tika-s0501t0:676_9": "tasmā catusatipaṭṭhānānupassako “sallehi ca visallo bhavatī”ti vutto.",
  "tika-s0501t0:677_0": "“Āhārā cassa pariññaṃ gacchantī”ti ācariyena vuttaṃ,",
  "tika-s0501t0:677_1": "“kiṃ pana āhārāva assa yogāvacarassa pariññaṃ gacchanti,",
  "tika-s0501t0:677_2": "udāhu aññepī”ti pucchitabbattā viññāṇaṭṭhitiyo ca assa yogāvacarassa pariññaṃ gacchantīti dassetuṃ “viññāṇaṭṭhitiyo",
  "tika-s0501t0:677_3": "cassa pariññaṃ gacchantī”ti vuttaṃ.",
  "tika-s0501t0:677_4": "Yena yogāvacarena cattāro satipaṭṭhānā bhāvitā,",
  "tika-s0501t0:677_5": "tassa yogāvacarassa kāyavedanācittadhammāva pariññaṃ gaccheyyuṃ,",
  "tika-s0501t0:677_6": "na viññāṇaṭṭhitiyoti ce vadeyya kāyānupassanādīhi ca kāyavedanācittadhammesu pariññātesu saññāyapi pariññātabbabhāvato.",
  "tika-s0501t0:677_7": "Sā hi vedanācittasaṅkhātena dhammesu pariññātesu avinābhāvato pariññātāvāti.",
  "tika-s0501t0:678_0": "Yena cattāro satipaṭṭhānā bhāvitā,",
  "tika-s0501t0:678_1": "so yogāvacaro upādānehi anupādāno ca,",
  "tika-s0501t0:678_2": "yogehi visaṃyutto ca,",
  "tika-s0501t0:678_3": "khandhehi vippayutto ca,",
  "tika-s0501t0:678_4": "āsavehi anāsavo ca,",
  "tika-s0501t0:678_5": "oghehi nitthiṇṇo ca,",
  "tika-s0501t0:678_6": "sallehi visallo ca bhavatīti vutto,",
  "tika-s0501t0:678_7": "“kiṃ pana tathāvidhova hoti,",
  "tika-s0501t0:678_8": "udāhu aññathāpī”ti pucchitabbattā agatimpi na gacchatīti dassento “agatigamanehi ca na agatiṃ gacchatī”ti āha.",
  "tika-s0501t0:678_9": "Subhādisaññite rūpakāye apekkhamāno puggalo chandāgatiṃ gacchatīti subhādisaññito rūpakāyo visesato chandāgatiyā vatthu hoti,",
  "tika-s0501t0:678_10": "kāyānupassanāsatipaṭṭhānena pana anupassitabbo assāsapassāsādiko kāyo chandāgatiyā vatthu na hoti,",
  "tika-s0501t0:678_11": "tasmā kāyānupassanāsatipaṭṭhānabhāvanaṃ bhāvento puggalo chandāgatiṃ na gacchati.",
  "tika-s0501t0:678_12": "Sukhavedanassādavasena vedayamāno tadabhāvena byāpādaṃ āgacchatīti sukhavedanā dosāgatiyā vatthu hoti,",
  "tika-s0501t0:678_13": "vedanānupassanāsatipaṭṭhānena pana anupassitabbā vedanā dosāgatiyā vatthu na hoti,",
  "tika-s0501t0:678_14": "tasmā vedanāsatipaṭṭhānabhāvanaṃ bhāvento puggalo dosāgatiṃ na gacchati.",
  "tika-s0501t0:678_15": "Santatighanavasena “niccaṃ,",
  "tika-s0501t0:678_16": "dhuva”nti gahitaṃ cittaṃ mohassa vatthu hoti,",
  "tika-s0501t0:678_17": "cittānupassanāsatipaṭṭhānena pana anupassitabbaṃ cittaṃ mohassa vatthu na hoti,",
  "tika-s0501t0:678_18": "tasmā cittānupassanāsatipaṭṭhānabhāvanaṃ bhāvento puggalo dosāgatiṃ na gacchati.",
  "tika-s0501t0:678_19": "Vibhajitvā dhammasabhāvaṃ ajānantassa bhayaṃ jāyatīti vibhajitvā ajāniyasabhāvā dhammā bhayassa vatthu honti,",
  "tika-s0501t0:678_20": "dhammānupassanāsatipaṭṭhānena pana anupassitabbā vibhajitvā jānitabbā dhammā rāgassa vatthu na honti,",
  "tika-s0501t0:678_21": "tasmā dhammānupassanāsatipaṭṭhānabhāvanaṃ bhāvento puggalo bhayāgatiṃ na gacchati.",
  "tika-s0501t0:678_22": "Evaṃ pahātabbabhāvena ekalakkhaṇe akusalepi dhamme nīharitvā idāni nigametuṃ “evaṃ akusalāpi dhammā ekalakkhaṇattā",
  "tika-s0501t0:678_23": "pahānaṃ abbhatthaṃ gacchantī”ti puna vuttaṃ.",
  "tika-s0501t0:679_0": "Bhāvetabbesu dhammesu ekadesesu vutte tadavasesāpi bhāvetabbā dhammā ekalakkhaṇattā nīharitvā vattabbā,",
  "tika-s0501t0:679_1": "pahātabbesupi dhammesu ekadese vutte tadavasesāpi dhammā pahātabbā ekalakkhaṇattā nīharitvā vattabbāti ācariyena vuttā,",
  "tika-s0501t0:679_2": "amhehi ca ñātā,",
  "tika-s0501t0:679_3": "“aññathāpi yadi vattabbā siyuṃ,",
  "tika-s0501t0:679_4": "tepi vadathā”ti vattabbabhāvato aññenapi pariyāyena lakkhaṇahārassa udāharaṇāni dassetuṃ “yattha vā panā”tiādi vuttaṃ.",
  "tika-s0501t0:679_5": "Tattha yattha yassaṃ rūpekadesadesanāyaṃ rūpindriyaṃ ruppanalakkhaṇaṃ cakkhundriyādijīvitindriyapariyosānaṃ",
  "tika-s0501t0:679_6": "aṭṭhavidhaṃ indriyaṃ rūpekadesaṃ bhagavatā desitaṃ.",
  "tika-s0501t0:679_7": "Tattheva tassaṃ rūpekadesadesanāyaṃ rūpadhātu ruppanalakkhaṇā cakkhudhātādiphoṭṭhabbadhātupariyosānā",
  "tika-s0501t0:679_8": "dasavidhā rūpadhātu ruppanalakkhaṇena ekalakkhaṇattā desitā.",
  "tika-s0501t0:679_9": "Sabbo rūpakkhandho ca desito.",
  "tika-s0501t0:679_10": "Rūpāyatanaṃ ruppanalakkhaṇaṃ cakkhāyatanādiphoṭṭhabbāyatanapariyosānaṃ dasavidhaṃ āyatanaṃ ruppanalakkhaṇena ekalakkhaṇattā bhagavatā desitaṃ.",
  "tika-s0501t0:680_0": "Yattha vā pana yassaṃ vedanekadesadesanāyaṃ sukhā vedanā bhagavatā desitā,",
  "tika-s0501t0:680_1": "tattha tassaṃ vedanekadesadesanāyaṃ sukhindriyañca desitaṃ,",
  "tika-s0501t0:680_2": "somanassindriyañca desitaṃ,",
  "tika-s0501t0:680_3": "dukkhasamudayo ariyasaccañca desitaṃ sukhavedanābhāvena ekalakkhaṇattā.",
  "tika-s0501t0:680_4": "Yattha vā pana yassaṃ vedanekadesadesanāyaṃ dukkhā vedanā bhagavatā desitā,",
  "tika-s0501t0:680_5": "tattha tassaṃ vedanekadesadesanāyaṃ dukkhindriyañca desitaṃ domanassindriyañca desitaṃ,",
  "tika-s0501t0:680_6": "dukkhaṃ ariyasaccañca desitaṃ dukkhavedanābhāvena ekalakkhaṇattā.",
  "tika-s0501t0:680_7": "Yattha vā pana yassaṃ vedanekadesadesanāyaṃ adukkhamasukhā vedanā bhagavatā desitā,",
  "tika-s0501t0:680_8": "tattha tassaṃ vedanekadesadesanāyaṃ upekkhindriyañca desitaṃ,",
  "tika-s0501t0:680_9": "sabbo paṭiccasamuppādo ca desitoti yojanā kātabbā.",
  "tika-s0501t0:681_0": "Yassaṃ desanāyaṃ adukkhamasukhā vedanā desitā,",
  "tika-s0501t0:681_1": "tassaṃ desanāyaṃ upekkhindriyaṃ desitaṃ hotu samānalakkhaṇattā,",
  "tika-s0501t0:681_2": "“kena paṭiccasamuppādo desito bhaveyyā”ti vattabbabhāvato “kena kāraṇenā”ti pucchitvā kāraṇaṃ dassetuṃ “adukkhamasukhāyā”tiādi vuttaṃ.",
  "tika-s0501t0:681_3": "Tattha adukkhamasukhāya vedanāya hi yasmā avijjā anuseti,",
  "tika-s0501t0:681_4": "tasmā avijjā desitā hoti.",
  "tika-s0501t0:681_5": "Avijjāya ca desitāya avijjāmūlako sabbopi paṭiccasamuppādo “avijjāpaccayā saṅkhārā…pe…",
  "tika-s0501t0:681_6": "dukkhakkhandhassa samudayo hotī”ti desitova hotīti adhippāyo daṭṭhabbo.",
  "tika-s0501t0:682_0": "“Avijjāpaccayā saṅkhārā…pe…",
  "tika-s0501t0:682_1": "samudayo hotī”ti anulomavasena pavatto yo paṭiccasamuppādo desitoti ācariyena vutto,",
  "tika-s0501t0:682_2": "“yadi tathā pavatto so ca paṭiccasamuppādo desito,",
  "tika-s0501t0:682_3": "evaṃ sati sabbo ca paṭiccasamuppādo desito”ti na vattabboti codanaṃ manasi katvā “so cā”tiādi vuttaṃ.",
  "tika-s0501t0:682_4": "Tattha yo ca anulomavasena pavatto,",
  "tika-s0501t0:682_5": "so ca sarāgasadosasamohasaṃkilesapakkhena hātabbo.",
  "tika-s0501t0:682_6": "Yo ca paṭilomavasena “avijjāya tveva asesavirāganirodhā saṅkhāranirodho”tiādiko pavatto,",
  "tika-s0501t0:682_7": "so ca vītarāgavītadosavītamohaariyadhammehi hātabbo.",
  "tika-s0501t0:682_8": "Yo ca anulomapaṭilomavasena pavatto,",
  "tika-s0501t0:682_9": "so ca tadubhayehi hātabbo.",
  "tika-s0501t0:682_10": "Tasmā “sabbo ca paṭiccasamuppādo desito”ti vattabbovāti adhippāyo gahetabbo.",
  "tika-s0501t0:683_0": "“Ye dhammā ekalakkhaṇā,",
  "tika-s0501t0:683_1": "tesaṃ dhammānaṃ ekasmiṃ dhamme vutte avasiṭṭhā dhammā vuttā bhavantītiādinā ācariyena yā lakkhaṇahārayojanā vuttā,",
  "tika-s0501t0:683_2": "sāva kātabbā,",
  "tika-s0501t0:683_3": "na aññathā kātabbā”ti pucchitabbabhāvato aññathāpi lakkhaṇahārayojanā kātabbāyevāti dassetuṃ “evaṃ ye dhammā”tiādi vuttaṃ.",
  "tika-s0501t0:683_4": "Tattha ye pathavīādayo rūpadhammā,",
  "tika-s0501t0:683_5": "ye phassādayo arūpadhammā sandhāraṇādikiccato saṅghaṭṭanādikiccato ekalakkhaṇā,",
  "tika-s0501t0:683_6": "tesaṃ rūpārūpadhammānaṃ ekasmiṃ dhamme vutte avasiṭṭhā rūpārūpadhammā vuttā bhavanti.",
  "tika-s0501t0:683_7": "Ye pathavīādayo rūpadhammā,",
  "tika-s0501t0:683_8": "ye phassādayo arūpadhammā kakkhaḷādilakkhaṇato phusanādilakkhaṇato ekalakkhaṇā,",
  "tika-s0501t0:683_9": "tesaṃ rūpārūpadhammānaṃ ekasmiṃ dhamme vutte avasiṭṭhā rūpārūpadhammā vuttā bhavanti.",
  "tika-s0501t0:683_10": "Ye dhammā ruppanasāmaññato namanasāmaññato aniccādisāmaññato vā khandhāyatanādisāmaññato vā ekalakkhaṇā,",
  "tika-s0501t0:683_11": "tesaṃ saṅkhatadhammānaṃ ekasmiṃ saṅkhatadhamme vutte avasiṭṭhā dhammā vuttā bhavanti.",
  "tika-s0501t0:683_12": "Ye saṅkhatadhammā bhaṅguppādato saṅkhato cutūpapātato samānanirodhuppādasaṅkhatato vā cutūpapātato ekalakkhaṇā,",
  "tika-s0501t0:683_13": "tesaṃ saṅkhatadhammānaṃ ekasmiṃ saṅkhatadhamme vutte avasiṭṭhā saṅkhatadhammā vuttā bhavantīti atthayojanā kātabbā.",
  "tika-s0501t0:684_0": "Kiccato ca lakkhaṇato cātiādīsu ca-",
  "tika-s0501t0:684_1": "saddena sahacaraṇasamānahetutādayo saṅgahitāti daṭṭhabbā.",
  "tika-s0501t0:684_2": "Sahacaraṇādīsu ca yaṃ vattabbaṃ,",
  "tika-s0501t0:684_3": "taṃ “nānattakāyanānattasaññino,",
  "tika-s0501t0:684_4": "nānattasaññānaṃ amanasikārā”tiādīsu sahacāritāya saññāsahagatā dhammā niddhāritātiādinā vuttameva.",
  "tika-s0501t0:685_0": "“Ekasmiṃ dhamme sarūpato vutte ekalakkhaṇādito avasiṭṭhadhammānampi vuttabhāvo kena amhehi jānitabbo",
  "tika-s0501t0:685_1": "saddahitabbo”ti vattabbabhāvato “tenā”tiādi vuttaṃ.",
  "tika-s0501t0:685_2": "Tattha tena avasiṭṭhadhammānampi vuttabhāvena “vuttamhi ekadhamme”tiādikaṃ yaṃ vacanaṃ āyasmā mahākaccāno āha,",
  "tika-s0501t0:685_3": "tena vacanena tumhehi avasiṭṭhānampi vuttabhāvo jānitabbo saddahitabboti vuttaṃ hoti.",
  "tika-s0501t0:686_0": "“Ettāvatā ca lakkhaṇahāro paripuṇṇo,",
  "tika-s0501t0:686_1": "añño niyutto natthī”ti vattabbattā “niyutto lakkhaṇo hāro”ti vuttaṃ.",
  "tika-s0501t0:686_2": "Tattha yassaṃ pāḷiyaṃ ekasmiṃ dhamme vutte avasiṭṭhadhammāpi yena lakkhaṇahārena niddhāritā,",
  "tika-s0501t0:686_3": "tassaṃ pāḷiyaṃ so lakkhaṇo hāro niyutto niddhāretvā yojitoti attho daṭṭhabboti.",
  "tika-s0501t0:687_0": "Iti lakkhaṇahāravibhaṅge sattibalānurūpā racitā",
  "tika-s0501t0:688_0": "Vibhāvanā niṭṭhitā.",
  "tika-s0501t0:689_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:690_0": "6. Catubyūhahāravibhaṅgavibhāvanā",
  "tika-s0501t0:691_0": "25.",
  "tika-s0501t0:691_1": "Yena yena saṃvaṇṇanāvisesabhūtena lakkhaṇahāravibhaṅgena suttatthehi samānatthā vibhattā,",
  "tika-s0501t0:691_2": "so saṃvaṇṇanāvisesabhūto lakkhaṇahāravibhaṅgo paripuṇṇo,",
  "tika-s0501t0:691_3": "“katamo catubyūhahāravibhaṅgo”ti pucchitabbattā “tattha katamo catubyūho hāro”tiādi vuttaṃ.",
  "tika-s0501t0:691_4": "Tattha tatthāti tesu niddiṭṭhesu soḷasasu desanāhārādīsu.",
  "tika-s0501t0:691_5": "Katamoti katamo saṃvaṇṇanāviseso catubyūho hāro catubyūhahāravibhaṅgo nāmāti viññeyyo.",
  "tika-s0501t0:691_6": "Tena vuttaṃ –",
  "tika-s0501t0:691_7": "“tattha katamo catubyūho hāroti catubyūhahāravibhaṅgo”ti.",
  "tika-s0501t0:691_8": "“Iminā catubyūhahārena katamassa neruttādayo gavesitabbā”ti pucchitabbattā “byañjanenā”tiādi vuttaṃ.",
  "tika-s0501t0:691_9": "Tattha byañjanenāti catubyūhahārassa suttassa visesato byañjanavicayabhāvato “byañjanā”ti vohāritena iminā catubyūhahārena suttassa neruttañca,",
  "tika-s0501t0:691_10": "suttassa adhippāyo ca,",
  "tika-s0501t0:691_11": "suttassa nidānañca,",
  "tika-s0501t0:691_12": "suttassa pubbāparasandhi ca saṃvaṇṇentehi gavesitabboti attho.",
  "tika-s0501t0:692_0": "“Catubyūhahārena gavesitabbesu neruttādīsu katamaṃ suttassa gavesitabbaṃ nerutta”nti pucchitabbattā “tattha katamaṃ nerutta”ntiādi vuttaṃ.",
  "tika-s0501t0:692_1": "Tassattho –",
  "tika-s0501t0:692_2": "tattha tesu iminā catubyūhahārena gavesitabbesu neruttādīsu katamaṃ suttassa neruttaṃ nibbacanaṃ nāmāti ce puccheyya?",
  "tika-s0501t0:692_3": "Suttassa yā nirutti niddhāretvā vuttā sabhāvapaññatti gavesitabbā,",
  "tika-s0501t0:692_4": "idaṃ sabhāvaniruttibhūtaṃ nibbacanaṃ neruttaṃ nāmāti.",
  "tika-s0501t0:692_5": "“Yā nirutti neruttaṃ nāmāti vuttā,",
  "tika-s0501t0:692_6": "kā pana sā niruttī”ti pucchitabbattā “padasaṃhitā”ti vuttaṃ.",
  "tika-s0501t0:692_7": "Padesu saṃhitā yuttā padasaṃhitā.",
  "tika-s0501t0:692_8": "Yathā yathā suttattho vattabbo,",
  "tika-s0501t0:692_9": "tathā tathā yā sabhāvanirutti pavattā,",
  "tika-s0501t0:692_10": "sā pavattā sabhāvaniruttiyeva nirutti nāmāti yojanā.",
  "tika-s0501t0:692_11": "“Kā pana sā sabhāvaniruttī”ti pucchitabbattā ca “yaṃ dhammānaṃ nāmaso ñāṇa”nti vuttaṃ.",
  "tika-s0501t0:692_12": "Yaṃ yāya kāraṇabhūtāya nāmapaññattiyā dhammānaṃ neyyānaṃ nāmaso pathavīnāmādinā vā phassanāmādinā vā",
  "tika-s0501t0:692_13": "khandhanāmādinā vā vividhena nāmena atthadhammādīsu kusalassa puggalassa ñāṇaṃ pavattati,",
  "tika-s0501t0:692_14": "sā kāraṇabhūtā nāmapaññatti sabhāvanirutti nāmāti attho.",
  "tika-s0501t0:692_15": "Yanti ca liṅgavipallāso,",
  "tika-s0501t0:692_16": "yāyāti attho.",
  "tika-s0501t0:692_17": "“Liṅgapakatidhammānaṃ nāmaso pavattamānaṃ ñāṇaṃ vivaritvā kathehī”ti vattabbattā “yadā hī”tiādi vuttaṃ.",
  "tika-s0501t0:692_18": "Aṭṭhakathāyaṃ pana “yadā hi bhikkhūtiādinā ‘dhammānaṃ nāmaso ñāṇa’nti padassa atthaṃ vivaratī”ti vuttaṃ.",
  "tika-s0501t0:692_19": "Tassattho aṭṭhakathāyaṃ vibhajitvā vuttovāti na vicārito.",
  "tika-s0501t0:693_0": "26.",
  "tika-s0501t0:693_1": "Neruttaṃ ācariyena vibhattaṃ,",
  "tika-s0501t0:693_2": "amhehi ca ñātaṃ “katamo sutte gavesitabbo bhagavato adhippāyo”ti pucchitabbattā “tattha katamo adhippāyo”tiādi vuttaṃ.",
  "tika-s0501t0:693_3": "Tassattho pākaṭo.",
  "tika-s0501t0:693_4": "Apica “dhammo have rakkhatī”tiādīsu yena puggalena attanā rakkhitena dhammena rakkhitabbabhāvo icchito,",
  "tika-s0501t0:693_5": "so dhammaṃ rakkhissatīti bhagavato adhippāyo.",
  "tika-s0501t0:693_6": "Yo puggalo duggatito muccitukāmo,",
  "tika-s0501t0:693_7": "so dhammaṃ rakkhissatīti bhagavato adhippāyo.",
  "tika-s0501t0:694_0": "Coro yathā sandhimukhe gahitotiādīsu yo coro ghātanato muccitukāmo,",
  "tika-s0501t0:694_1": "so corakammaṃ na karissatīti bhagavato adhippāyo.",
  "tika-s0501t0:694_2": "Yo puggalo apāyādidukkhato muccitukāmo,",
  "tika-s0501t0:694_3": "so pāpakammaṃ na karissatīti bhagavato adhippāyo.",
  "tika-s0501t0:695_0": "Sukhakāmānītiādīsu ye puggalā sukhaṃ icchanti, te parahiṃsanato vivajjissantīti bhagavato adhippāyo.",
  "tika-s0501t0:696_0": "Middhī yadā hoti mahagghaso cātiādīsu ye puggalā punappunaṃ pavattamānajātijarāmaraṇato muccitukāmā,",
  "tika-s0501t0:696_1": "te bhojane mattaññuno bhavissanti,",
  "tika-s0501t0:696_2": "santuṭṭhā bhavissanti,",
  "tika-s0501t0:696_3": "suddhājīvā bhavissanti,",
  "tika-s0501t0:696_4": "pātimokkhasaṃvarasīlasampannā bhavissanti,",
  "tika-s0501t0:696_5": "atandino bhavissanti,",
  "tika-s0501t0:696_6": "vipassakā bhavissanti,",
  "tika-s0501t0:696_7": "sagāravā sappatissā bhavissantīti bhagavato adhippāyo.",
  "tika-s0501t0:697_0": "Appamādo amatapadantiādīsu ye puggalā maccuno bhāyanti,",
  "tika-s0501t0:697_1": "nibbānamicchanti,",
  "tika-s0501t0:697_2": "te puggalā dānasīlabhāvanākammesu appamattā bhavissantīti bhagavato adhippāyo.",
  "tika-s0501t0:698_0": "27.",
  "tika-s0501t0:698_1": "Sutte gavesitabbo adhippāyo ācariyena vibhatto,",
  "tika-s0501t0:698_2": "amhehi ca viññāto,",
  "tika-s0501t0:698_3": "“katamaṃ suttassa gavesitabbaṃ nidāna”nti pucchitabbattā “tattha katamaṃ nidāna”ntiādi vuttaṃ.",
  "tika-s0501t0:698_4": "Tattha nidānanti phalaṃ nīharitvā detīti nidānaṃ. Kiṃ taṃ? Kāraṇaṃ.",
  "tika-s0501t0:698_5": "Dhaniyoti dhanavaḍḍhanakāraṇe niyuttoti dhaniyo.",
  "tika-s0501t0:698_6": "Gopālakoti gāvo issarabhāvena pāleti rakkhatīti gopālako.",
  "tika-s0501t0:698_7": "Upadhīhīti puttagoṇādīhi.",
  "tika-s0501t0:698_8": "Narassāti puttimantassa vā gopālakassa vā narassāti ca padaṭṭhānavasena vā yebhuyyavasena vā gāthāyaṃ āgatavasena vā vuttaṃ,",
  "tika-s0501t0:698_9": "nāriyāpi upadhīhi nandanā atthevāti daṭṭhabbā.",
  "tika-s0501t0:699_0": "Iminā vatthunāti upadhisaṅkhātena imināva puttagavādinā vatthunā.",
  "tika-s0501t0:699_1": "Vasati pavattati nandanā ettha puttagoṇādiketi vatthu.",
  "tika-s0501t0:699_2": "Nandanaṃ nīharitvā deti puttagoṇādikanti nidānanti atthaṃ gahetvā dhaniyo “upadhīhi narassa nandanā”ti āha.",
  "tika-s0501t0:699_3": "Bhagavā pana “vasati pavattati socanā ettha puttagoṇādikehi vatthu,",
  "tika-s0501t0:699_4": "socanaṃ nīharitvā deti puttagoṇādikanti nidāna”nti atthaṃ gahetvā “upadhīhi narassa socanā”ti āha.",
  "tika-s0501t0:699_5": "Pariggahīyateti pariggahaṃ. Kiṃ taṃ?",
  "tika-s0501t0:699_6": "Puttagoṇādikaṃ,",
  "tika-s0501t0:699_7": "taṃ pariggahaṃ “upadhī”ti āha,",
  "tika-s0501t0:699_8": "na kilesūpadhikāyakhandhūpadhinti.",
  "tika-s0501t0:700_0": "Upadhīsūti khandhasaṅkhātesu kāyesu. Kāyaṃ “upadhī”ti āha, na puttagavādikaṃ, na pariggahaṃ.",
  "tika-s0501t0:701_0": "Bāhiresu vatthūsūti maṇikuṇḍalaputtadārādīsu vatthūsu.",
  "tika-s0501t0:702_0": "Kāmasukhanti kāmanīyesu assādasukhavasena pavattā taṇhā.",
  "tika-s0501t0:702_1": "Bāhiravatthukāya taṇhāyāti kāmanīyesu bāhiravatthūsu assādasukhavasena pavattāya taṇhāya.",
  "tika-s0501t0:703_0": "Ajjhattikavatthukāyāti rūpakāyasaṅkhāte ajjhattikavatthumhi abhinandanavasena pavattāya.",
  "tika-s0501t0:704_0": "Puna ajjhattikavatthukāyāti pañcakkhandhasaṅkhāte ajjhattikavatthumhi sinehavasena pavattāya.",
  "tika-s0501t0:705_0": "Gavesitabbaṃ nidānaṃ vibhattaṃ,",
  "tika-s0501t0:705_1": "amhehi ca ñātaṃ,",
  "tika-s0501t0:705_2": "“katamo gavesitabbo pubbāparasandhī”ti pucchitabbattā tattha katamo pubbāparasandhī”tiādi vuttaṃ.",
  "tika-s0501t0:705_3": "Tattha tatthāti tesu neruttādhippāyanidānapubbāparasandhīsu.",
  "tika-s0501t0:705_4": "Yathāti yena andhakārādinā sabhāvena “kāmandhā…pe…",
  "tika-s0501t0:705_5": "mātara”nti yaṃ kāmataṇhaṃ bhagavā āha,",
  "tika-s0501t0:705_6": "ayaṃ kāmataṇhā tathā tena andhakārādinā sabhāvena “kāmandhā…pe…",
  "tika-s0501t0:705_7": "mātara”nti gāthā vuttāti yojanā.",
  "tika-s0501t0:706_0": "Gāthāttho pana –",
  "tika-s0501t0:706_1": "kāmetīti kāmo,",
  "tika-s0501t0:706_2": "kāmataṇhā,",
  "tika-s0501t0:706_3": "kāmena atthassa ajānanatāya dhammassa,",
  "tika-s0501t0:706_4": "apassanatāya ca andhāti kāmandhā.",
  "tika-s0501t0:706_5": "Kāmataṇhāsaṅkhātena jālena atthadhammānaṃ ajānanāpassanena sañchannā paliguṇṭhitāti jālasañchannā.",
  "tika-s0501t0:706_6": "Taṇhāsaṅkhātena chadanena tesaṃyeva atthadhammānaṃ ajānanāpassanena chāditā pihitāti taṇhāchadanachāditā.",
  "tika-s0501t0:706_7": "Atthadhammesu pamattasaṅkhātena pamādena bandhanena baddhā bandhitabbā puggalā jarāmaraṇaṃ anventi,",
  "tika-s0501t0:706_8": "kumināmukhe pavattā macchā maraṇaṃ anventi iva ca,",
  "tika-s0501t0:706_9": "khīrapako vaccho mātaraṃ anveti iva ca,",
  "tika-s0501t0:706_10": "tathā jarāmaraṇaṃ anventīti gahetabbo.",
  "tika-s0501t0:707_0": "“Kāmandhā…pe…",
  "tika-s0501t0:707_1": "mātara’nti yāya desanāya,",
  "tika-s0501t0:707_2": "gāthāya vā kāmataṇhā vuttā,",
  "tika-s0501t0:707_3": "sā desanā,",
  "tika-s0501t0:707_4": "gāthā vā katamena desanābhūtena aparena yujjatī”ti pucchitabbattā tathā pucchitvā imāya desanāya,",
  "tika-s0501t0:707_5": "gāthāya vā yujjatīti dassetuṃ “sā katamenā”tiādi vuttaṃ.",
  "tika-s0501t0:707_6": "Tattha sāti “kāmandhā…pe…",
  "tika-s0501t0:707_7": "anventī”ti desanā, gāthā vā.",
  "tika-s0501t0:707_8": "Pubbāparenāti tato desanāto pubbena desanāvacanena,",
  "tika-s0501t0:707_9": "gāthāvacanena vā aparena desanāvacanena,",
  "tika-s0501t0:707_10": "gāthāvacanena vā.",
  "tika-s0501t0:707_11": "Yujjati yujjanaṃ eti sametīti pucchati.",
  "tika-s0501t0:708_0": "Yathāti yena andhakaraṇādinā.",
  "tika-s0501t0:708_1": "“Ratto…pe…",
  "tika-s0501t0:708_2": "nara”nti yaṃ gāthāvacanaṃ bhagavā āha,",
  "tika-s0501t0:708_3": "tena gāthāvacanena tathā andhakaraṇādinā yujjatīti yojanā.",
  "tika-s0501t0:708_4": "Gāthāttho pana –",
  "tika-s0501t0:708_5": "ratto rañjanto puggalo atthaṃ attahitapayojanaṃ parahitapayojanaṃ na jānāti.",
  "tika-s0501t0:708_6": "Ratto rañjanto dhammaṃ yathāvuttassa atthassa hetuṃ paññācakkhunā na passati.",
  "tika-s0501t0:708_7": "Rāgo yaṃ naraṃ yadā sahate,",
  "tika-s0501t0:708_8": "tadā tassa narassa andhaṃ andhakāraṃ tamaṃ aññāṇaṃ hotīti gahetabbo.",
  "tika-s0501t0:709_0": "Itīti evaṃ.",
  "tika-s0501t0:709_1": "Andhatāya andhakaraṇatāya sañchannatāya sañchannakaraṇatāya.",
  "tika-s0501t0:709_2": "Sāyeva taṇhāti “kāmandhā…pe…",
  "tika-s0501t0:709_3": "mātara”nti gāthāvacanena yā kāmataṇhā vuttā,",
  "tika-s0501t0:709_4": "sāyeva kāmataṇhā.",
  "tika-s0501t0:709_5": "Abhilapitāti “ratto…pe…",
  "tika-s0501t0:709_6": "nara”nti aparena gāthāvacanena bhagavatā vohāritā voharaṇena ñāpitā,",
  "tika-s0501t0:709_7": "abhilapitassa atthassa samānatā pubbadesanā aparadesanāya yujjatīti vuttaṃ hoti.",
  "tika-s0501t0:710_0": "“Dvīsu gāthāsu katamehi padehi sāyeva taṇhā abhilapitā”ti pucchitabbattā imehi abhilapitāti niyametvā dassetuṃ “yañcāhā”tiādi vuttaṃ.",
  "tika-s0501t0:710_1": "Tattha paṭhamagāthāyaṃ “kāmandhā…pe…",
  "tika-s0501t0:710_2": "chāditā”ti yañca padaṃ āha,",
  "tika-s0501t0:710_3": "dutiyagāthāyañca “ratto…pe…",
  "tika-s0501t0:710_4": "na passatī”ti yañca padaṃ āha.",
  "tika-s0501t0:710_5": "Pariyuṭṭhānehi pariyuṭṭhānadīpakehi imehi “kāmandhā…pe…",
  "tika-s0501t0:710_6": "passatī”ti padehi sāyeva paṭhamagāthāya vuttā kāmataṇhā ca bhagavatā abhilapitā.",
  "tika-s0501t0:711_0": "“Yaṃ andhakāraṃ vuttaṃ,",
  "tika-s0501t0:711_1": "katamaṃ taṃ?",
  "tika-s0501t0:711_2": "Yā taṇhā ponobhavikā vuttā,",
  "tika-s0501t0:711_3": "katamā sā”ti pucchitabbattā “yaṃ andhakāra”ntiādi vuttaṃ.",
  "tika-s0501t0:711_4": "Tattha andhakāraṃ yaṃ aññāṇaṃ vuttaṃ,",
  "tika-s0501t0:711_5": "ayaṃ dukkhasamudayo bhave.",
  "tika-s0501t0:711_6": "Yā ca taṇhā ponobhavikā vuttā,",
  "tika-s0501t0:711_7": "ayañca dukkhasamudayo bhaveti yojanā.",
  "tika-s0501t0:712_0": "“Kāmā”ti yañca padaṃ bhagavā āha,",
  "tika-s0501t0:712_1": "tena padena ime kilesakāmā vuttā.",
  "tika-s0501t0:712_2": "“Jālasañchannā”ti yañca padaṃ bhagavā āha,",
  "tika-s0501t0:712_3": "tena padena tesaṃyeva kilesakāmānaṃ payogena samudācārena pariyuṭṭhānaṃ bhagavā dasseti.",
  "tika-s0501t0:712_4": "Tasmāti yasmā yasmiṃ santāne taṇhā uppannā,",
  "tika-s0501t0:712_5": "taṃ santānaṃ saṃsārato nissarituṃ adatvā rūpārammaṇādīhi palobhayamānā hutvā cittaṃ kilesehi pariyādāya tiṭṭhati,",
  "tika-s0501t0:712_6": "tasmā taṇhāya cittaṃ pariyādāya santāne tiṭṭhamānattā.",
  "tika-s0501t0:712_7": "Kilesavasenāti vītikkamakilesavasena.",
  "tika-s0501t0:712_8": "Pariyuṭṭhānavasenāti vītikkamanaṃ appatvā uppajjamānavasena.",
  "tika-s0501t0:712_9": "Yeti vuttappakārataṇhāsahitapuggalasadisā.",
  "tika-s0501t0:712_10": "Teti te taṇhābandhanabaddhā ca edisakā ca puggalā.",
  "tika-s0501t0:712_11": "Jarāmaraṇaṃ anventi jarāmaraṇaṃ atikkamituṃ na sakkuṇanti.",
  "tika-s0501t0:712_12": "Ayanti jarāmaraṇānuppavatti “jarāmaraṇamanventī”ti iminā vacanena bhagavatā dassitāti yojanā.",
  "tika-s0501t0:713_0": "“Kāmandhā”tiādigāthāya ceva “ratto”tiādigāthāya ca pubbāparasandhi ācariyena vibhatto,",
  "tika-s0501t0:713_1": "amhehi ca ñāto,",
  "tika-s0501t0:713_2": "“kathaṃ ‘yassa papañcā ṭhitī cā’tiādigāthāsu pubbāparasandhi amhehi viññātabbo”ti vattabbattā yassa papañcā”tiādi vuttaṃ.",
  "tika-s0501t0:713_3": "Tassā gāthāya –",
  "tika-s0501t0:713_4": "yassa munino papañcā taṇhāmānadiṭṭhī ca natthi,",
  "tika-s0501t0:713_5": "taṇhāmānadiṭṭhīhi abhisaṅkhatā saṅkhārā ca natthi,",
  "tika-s0501t0:713_6": "ṭhitī anusayā taṇhā ca natthi,",
  "tika-s0501t0:713_7": "sandānasadisaṃ taṇhāpariyuṭṭhānaṃ natthi,",
  "tika-s0501t0:713_8": "palighasadiso moho ca natthi,",
  "tika-s0501t0:713_9": "so muni papañcādikaṃ sabbaṃ vītivatto atikkantoti vuccati.",
  "tika-s0501t0:713_10": "Nittaṇhaṃ nimānaṃ nidiṭṭhiṃ nisandānaṃ nipalighaṃ loke carantaṃ taṃ muniṃ sadevako taṇhāsahito loko na vijānātīti attho.",
  "tika-s0501t0:714_0": "Gāthāyaṃ papañcādayo bhagavatā vuttā,",
  "tika-s0501t0:714_1": "“katame te”ti pucchitabbattā “papañcā nāmā”tiādi vuttaṃ.",
  "tika-s0501t0:714_2": "Attano ādhārapuggalaṃ saṃsāre ciraṃ papañcantāpentī taṇhāmānadiṭṭhiyo ca,",
  "tika-s0501t0:714_3": "tāhi taṇhāmānadiṭṭhīhi sahajātavasena vā upatthambhanavasena vā abhisaṅkhatā saṅkhārā ca papañcā nāma.",
  "tika-s0501t0:714_4": "Santāne appahīnaṭṭhena anusayā taṇhā sattānaṃ tiṭṭhanahetuttā ṭhitī nāma.",
  "tika-s0501t0:714_5": "Pavattamānāya taṇhāya yaṃ pariyuṭṭhānañca chattiṃsataṇhāya jāliniyā yāni vicaritāni ca vuttāni,",
  "tika-s0501t0:714_6": "idaṃ sabbaṃ attano ādhāraṃ puggalaṃ bandhanaṭṭhena sandānasadisattā sandānaṃ nāma.",
  "tika-s0501t0:714_7": "Moho attano ādhārassa puggalassa nibbānanagarappavesanassa paṭisedhakattā palighasadisattā paligho nāma.",
  "tika-s0501t0:714_8": "“Yassa papañcādayo natthi,",
  "tika-s0501t0:714_9": "so kiṃ vītivatto”ti pucchitabbattā “ye cā”tiādi vuttaṃ.",
  "tika-s0501t0:714_10": "Ye vuttappakārā papañcā saṅkhārā,",
  "tika-s0501t0:714_11": "yā ca vuttappakārā ṭhiti,",
  "tika-s0501t0:714_12": "yaṃ vuttappakāraṃ sandānañca,",
  "tika-s0501t0:714_13": "yaṃ vuttappakāraṃ palighañca natthīti vuttā,",
  "tika-s0501t0:714_14": "sabbaṃ etaṃ papañcādikaṃ yo muni samatikkanto,",
  "tika-s0501t0:714_15": "ayaṃ muni “nittaṇho”ti vuccatīti daṭṭhabbo.",
  "tika-s0501t0:715_0": "28.",
  "tika-s0501t0:715_1": "“Yassa papañcātiādigāthāyaṃ ye papañcādayo vuttā,",
  "tika-s0501t0:715_2": "tesu taṇhāmānadiṭṭhihetukā saṅkhārā kadā katividhaṃ phalaṃ denti,",
  "tika-s0501t0:715_3": "taṃsaṅkhārasampayuttā taṇhā kadā katividhaṃ phalaṃ detī”ti pucchitabbattā “tattha pariyuṭṭhānasaṅkhārā”tiādi vuttaṃ.",
  "tika-s0501t0:715_4": "Tattha tatthāti tesu papañcasaṅkhārādīsu.",
  "tika-s0501t0:715_5": "Pariyuṭṭhānasaṅkhārāti vītikkamavasena pavattā pariyuṭṭhānā akusalasaṅkhārā cetanā.",
  "tika-s0501t0:715_6": "Diṭṭhadhammavedanīyādīti diṭṭhe passitabbe dhamme attabhāve vedanīyaṃ phalaṃ detīti diṭṭhadhammavedanīyā,",
  "tika-s0501t0:715_7": "diṭṭhe dhamme phalaṃ vedetīti vā diṭṭhadhammavedanīyā. Kā sā?",
  "tika-s0501t0:715_8": "Apadussanīyādīsu atidussanādivasena pavattā paṭhamajavanacetanā.",
  "tika-s0501t0:715_9": "Upapajje phalaṃ vedetīti upapajjavedanīyā,",
  "tika-s0501t0:715_10": "sattamajavanacetanā.",
  "tika-s0501t0:715_11": "Aparāpariyāye attabhāve phalaṃ vedetīti aparāpariyāyavedanīyā,",
  "tika-s0501t0:715_12": "majjhe pavattā pañca javanacetanā.",
  "tika-s0501t0:715_13": "Tiphaladānavasena tividhā saṅkhārā.",
  "tika-s0501t0:715_14": "Evaṃ imāya tividhāya saṅkhāracetanāya sampayuttā tividhā taṇhā tividhaṃ phalaṃ diṭṭhe vā dhamme attabhāve,",
  "tika-s0501t0:715_15": "upapajje vā anantarabhave,",
  "tika-s0501t0:715_16": "apare vā pariyāye bhave deti nibbattetīti evaṃ phalanibbattakasaṅkhāraṃ vā taṃsampayuttaṃ taṇhaṃ vā bhagavā āha.",
  "tika-s0501t0:716_0": "“Yāya desanāya,",
  "tika-s0501t0:716_1": "gāthāya vā phalanibbattakaṃ saṅkhāraṃ āha,",
  "tika-s0501t0:716_2": "sā desanā,",
  "tika-s0501t0:716_3": "gāthā vā katamena desanābhūtena vā aparena yujjatī”ti pucchitabbattā “yaṃ lobhapakataṃ kammaṃ karotī”tiādi vuttaṃ.",
  "tika-s0501t0:716_4": "Yā “yassa…pe…",
  "tika-s0501t0:716_5": "loko”ti desanā ca yā “yaṃ lobhapakataṃ kammaṃ…pe…",
  "tika-s0501t0:716_6": "apare vā pariyāye”ti desanā ca vuttā,",
  "tika-s0501t0:716_7": "bhagavato idaṃ desanādvayaṃ aññamaññaṃ pubbāparena pubbaṃ aparena aparaṃ pubbena yujjati yujjanaṃ eti sameti,",
  "tika-s0501t0:716_8": "yathā gaṅgodakaṃ yamunodakena,",
  "tika-s0501t0:716_9": "yamunodakampi gaṅgodakena saṃsandati sameti.",
  "tika-s0501t0:716_10": "“Yassa…pe…",
  "tika-s0501t0:716_11": "loko”ti desanā “yaṃ lobhapakataṃ…pe…",
  "tika-s0501t0:716_12": "pariyāye”ti desanāya saṃsandati sameti,",
  "tika-s0501t0:716_13": "“yaṃ lobhapakataṃ…pe…",
  "tika-s0501t0:716_14": "pariyāye”ti desanāpi “yassa…pe…",
  "tika-s0501t0:716_15": "loko”ti desanāya saṃsandati sametīti attho gahetabbo.",
  "tika-s0501t0:716_16": "“Kathaṃ yujjatī”ti pucchitabbattā “tattha pariyuṭṭhāna”ntiādi vuttaṃ,",
  "tika-s0501t0:716_17": "diṭṭhadhammavedanīyādiphalattayanibbattakaṭṭhena yujjatīti vuttaṃ hoti.",
  "tika-s0501t0:717_0": "Yaṃ yaṃ suttaṃ bhagavatā desitaṃ pubbāparena yujjati,",
  "tika-s0501t0:717_1": "taṃ taṃ suttampi nīharitvā pubbāparasaṃsandanaṃ dassetuṃ “yathāhā”tiādi vuttaṃ.",
  "tika-s0501t0:717_2": "Saṃsandanākāro vuttanayānusārena gahetabbo.",
  "tika-s0501t0:717_3": "Tatthāti tesu pariyuṭṭhānasaṅkhārataṇhāvicaritesu.",
  "tika-s0501t0:717_4": "Pariyuṭṭhānanti rūpārammaṇādīni ayonisomanasikārena ārabbha sattasantāne pavattaṃ taṇhācaritaṃ.",
  "tika-s0501t0:717_5": "Paṭisaṅkhānabalenāti asubhāniccādidassanabalena tadaṅgappahānavasena pahātabbaṃ.",
  "tika-s0501t0:717_6": "Saṅkhārāti dassanapahātabbā saṅkhārā.",
  "tika-s0501t0:717_7": "Dassanabalenāti dassanasaṅkhātapaṭhamamaggañāṇabalena pahātabbā.",
  "tika-s0501t0:717_8": "Chattiṃsa taṇhāvicaritānīti dassanena pahātabbataṇhāvicaritehi avasesāni chattiṃsa taṇhāvicaritāni.",
  "tika-s0501t0:717_9": "Niggatā taṇhā yassa so nittaṇho,",
  "tika-s0501t0:717_10": "nittaṇhassa bhāvo nittaṇhatā, kā sā?",
  "tika-s0501t0:717_11": "Saupādisesā nibbānadhātu.",
  "tika-s0501t0:718_0": "Papañcasaṅkhārābhinandanattayaṃ yadipi atthato ekaṃ samānaṃ,",
  "tika-s0501t0:718_1": "desanāya pana padakkharādīhi viseso atthīti dassetuṃ “apicā”tiādi vuttaṃ.",
  "tika-s0501t0:719_0": "“Yoyaṃ pubbāparasandhi ācariyena vibhatto,",
  "tika-s0501t0:719_1": "soyaṃ katividho”ti pucchitabbattā “so cāyaṃ pubbāparo sandhī”tiādi vuttaṃ.",
  "tika-s0501t0:719_2": "Aṭṭhakathāyaṃ pana vuttaṃ –",
  "tika-s0501t0:719_3": "“na kevalaṃ suttantarasaṃsandanameva pubbāparasandhi,",
  "tika-s0501t0:719_4": "atha kho aññopi atthīti dassetuṃ ‘so cāya’ntiādi vutta”nti.",
  "tika-s0501t0:719_5": "Tattha atthasandhīti kiriyākārakādivasena atthassa atthena sandhi.",
  "tika-s0501t0:719_6": "Padasandhīti nāmapadādikassa nāmapadādikantarena sandhi.",
  "tika-s0501t0:719_7": "Desanāsandhīti vuttappakārassa desanantarassa vuttappakārena desanantarena sandhi.",
  "tika-s0501t0:719_8": "Niddesasandhīti niddesantarassa niddesantarena sandhi.",
  "tika-s0501t0:720_0": "Sandhi ca nāma atthādayo muñcitvā añño sabhāvadhammo nāma natthi,",
  "tika-s0501t0:720_1": "atthādīnañca chaatthapadādīsu avarodhanato “atthasandhi chappadānī”tiādi vuttaṃ.",
  "tika-s0501t0:721_0": "Atthasandhibyañjanasandhayo ācariyena vibhattā,",
  "tika-s0501t0:721_1": "amhehi ca ñātā,",
  "tika-s0501t0:721_2": "“katamā desanāsandhī”ti pucchitabbattā “desanāsandhi na ca pathavi”ntiādi vuttaṃ.",
  "tika-s0501t0:721_3": "Tattha na ca pathaviṃ nissāya jhāyati jhāyī jhāyati cāti ettha jhāyī jhānasamaṅgī puggalo pathaviṃ nissāya ālambitvā na ca jhāyati,",
  "tika-s0501t0:721_4": "sabbasaṅkhāranissaṭaṃ pana nibbānaṃ nissāya ālambitvā phalasamāpattiṃ jhāyati samāpajjati evāti attho daṭṭhabbo.",
  "tika-s0501t0:721_5": "Na ca āpantiādīsupi esa nayo yojetabbo.",
  "tika-s0501t0:721_6": "Phalasamāpattisamaṅgī puggalo hi pathavīādayo muñcitvā nibbānameva ārabbha phalasamāpattiṃ samāpajjatīti.",
  "tika-s0501t0:721_7": "Ettha ca pathavīādīhi mahābhūtehi kāmabhavarūpabhavā gahitā rūpapaṭibaddhavuttitāya.",
  "tika-s0501t0:721_8": "Ākāsānañcāyatanādīhipi arūpabhavo gahito,",
  "tika-s0501t0:721_9": "bhavattayaṃ vajjetvā ca jhāyatīti adhippāyo.",
  "tika-s0501t0:721_10": "Yadi pathavīādayo nissāya na jhāyī jhāyati ca,",
  "tika-s0501t0:721_11": "evaṃ sati idhalokasaṅkhātaṃ sattasantānaṃ vā paralokasaṅkhātaṃ sattasantānaṃ vā anindriyasantānaṃ vā",
  "tika-s0501t0:721_12": "nissāya jhāyī jhāyatīti āsaṅkanīyattā taṃ pariharanto “na ca imaṃ loka”ntiādimāha.",
  "tika-s0501t0:721_13": "Tattha imaṃ lokanti idhalokasaṅkhāto diṭṭho attabhāvo sattasantāno vutto,",
  "tika-s0501t0:721_14": "tasmiṃ nissāya na jhāyati jhāyī jhāyati ca.",
  "tika-s0501t0:721_15": "Paralokanti idhalokato añño bhavantarasaṅkhāto sattasantāno vutto,",
  "tika-s0501t0:721_16": "tasmiṃ nissāya na ca jhāyati jhāyī jhāyati ca.",
  "tika-s0501t0:722_0": "Yamidaṃ ubhayantiādīsu idaṃ ubhayaṃ idhalokaparalokadvayaṃ antarena vajjetvā yaṃ rūpāyatanaṃ diṭṭhaṃ,",
  "tika-s0501t0:722_1": "taṃ rūpāyatanampi.",
  "tika-s0501t0:722_2": "Yaṃ saddāyatanaṃ sutaṃ,",
  "tika-s0501t0:722_3": "taṃ saddāyatanampi.",
  "tika-s0501t0:722_4": "Yaṃ gandhāyatanarasāyatanaphoṭṭhabbāyatanaṃ mutaṃ,",
  "tika-s0501t0:722_5": "taṃ gandhāyatanarasāyatanaphoṭṭhabbāyatanampi.",
  "tika-s0501t0:722_6": "Yaṃ āpodhātu ākāsadhātu lakkhaṇarūpaṃ ojāsaṅkhātaṃ dhammāyatanekadesarūpaṃ viññātaṃ,",
  "tika-s0501t0:722_7": "taṃ āpodhātādikaṃ dhammāyatanekadesarūpampi.",
  "tika-s0501t0:722_8": "Yaṃ vatthu pariyesitaṃ vā apariyesitaṃ vā santike pattaṃ,",
  "tika-s0501t0:722_9": "taṃ vatthumpi.",
  "tika-s0501t0:722_10": "Yaṃ vatthu pattaṃ vā appattaṃ vā pariyesitaṃ pariyesanārahaṃ sundaraṃ,",
  "tika-s0501t0:722_11": "taṃ vatthumpi.",
  "tika-s0501t0:722_12": "Yaṃ vatthu vitakkitaṃ vitakkanavasena ālambitabbaṃ,",
  "tika-s0501t0:722_13": "taṃ vatthumpi.",
  "tika-s0501t0:722_14": "Yaṃ vatthu vicāritaṃ anumajjanavasena ālambitabbaṃ,",
  "tika-s0501t0:722_15": "taṃ vatthumpi.",
  "tika-s0501t0:722_16": "Yaṃ vatthu manasā citteneva anucintitaṃ anucintanavasena ālambitabbaṃ,",
  "tika-s0501t0:722_17": "taṃ vatthumpi nissāya na jhāyati jhāyī jhāyati cāti yojanā kātabbā.",
  "tika-s0501t0:723_0": "Ettha diṭṭhādikaṃ bahiddhārūpameva gahetabbaṃ anindriyabaddharūpassa adhippetattā.",
  "tika-s0501t0:723_1": "Tenāha aṭṭhakathācariyo –",
  "tika-s0501t0:723_2": "“tadubhayavinimutto anindriyabaddho rūpasantāno”ti.",
  "tika-s0501t0:723_3": "“Yadi jhāyī puggalo yathāvutte pathavīādayo nissāya na jhāyati jhāyī jhāyati ca,",
  "tika-s0501t0:723_4": "evaṃ sati ayaṃ jhāyī puggalo idaṃ nāma nissāya jhāyatīti loke kenaci ñāyati kiṃ,",
  "tika-s0501t0:723_5": "udāhu na ñāyatī”ti pucchitabbattā na ñāyatīti dassetuṃ “ayaṃ sadevake loke”tiādimāha.",
  "tika-s0501t0:723_6": "Tattha phalasamāpattijhānena jhāyanto ayaṃ khīṇāsavapuggalo sadevake loke…pe…",
  "tika-s0501t0:723_7": "sadevamanussāya pajāya yattha katthacipi anissitena cittena jhāyatīti sadevake loke…pe…",
  "tika-s0501t0:723_8": "sadevamanussāya pajāya kenaci na ñāyatīti attho gahetabbo.",
  "tika-s0501t0:723_9": "Tena vuttaṃ –",
  "tika-s0501t0:724_0": "“Namo te purisājañña, namo te purisuttama;",
  "tika-s0501t0:725_0": "Yassa te nābhijānāma, kiṃ tvaṃ nissāya jhāyasī”ti. ;",
  "tika-s0501t0:726_0": "“Kenaci aviññāyabhāvo kena suttena vibhāvetabbo”ti pucchitabbattā iminā godhikasuttena vibhāvetabboti dassetuṃ “yathā māro pāpimā”tiādi vuttaṃ.",
  "tika-s0501t0:726_1": "Aṭṭhakathāyaṃ pana “idāni khīṇāsavacittassa katthacipi anissitabhāvaṃ godhikasuttena vakkalisuttena ca vibhāvetuṃ ‘yathā māro’tiādi vutta”nti vuttaṃ.",
  "tika-s0501t0:726_2": "Tattha dānādipuññakārake,",
  "tika-s0501t0:726_3": "puññe vā māreti nivāretīti māro,",
  "tika-s0501t0:726_4": "attahitaparahite māretīti vā māro.",
  "tika-s0501t0:726_5": "Pāpacittuppādavantatāya pāpimā.",
  "tika-s0501t0:726_6": "Pubbattabhāve godhassa ghātakattā “godhiko”ti laddhanāmassa parinibbāyantassa kulaputtassa parinibbānato",
  "tika-s0501t0:726_7": "uddhaṃ paṭisandhādi viññāṇaṃ samanvesanto na jānāti na passati.",
  "tika-s0501t0:726_8": "“Paracittajānanako māro kasmā na jānātī”ti vattabbattā “so hī”tiādi vuttaṃ.",
  "tika-s0501t0:726_9": "So godhiko hi yasmā papañcātīto,",
  "tika-s0501t0:726_10": "tasmā taṇhāpahānena diṭṭhinissayopi assa godhikassa yasmā natthi,",
  "tika-s0501t0:726_11": "tasmā ca na jānātīti.",
  "tika-s0501t0:727_0": "“Godhikasutteneva vibhāvetabbo”ti pucchitabbattā “yathā cā”tiādi vuttaṃ.",
  "tika-s0501t0:727_1": "“Godhikasuttavakkalisuttehi anupādisesāya nibbānadhātuyā anissitabhāvo vibhāvito,",
  "tika-s0501t0:727_2": "evaṃ sati saupādisesanibbānadhātuyā anissitabhāvo kena viññāyatīti attho bhaveyyā”ti vattabbattā tadāpi",
  "tika-s0501t0:727_3": "na viññāyatiyevāti dassetuṃ “sadevakena lokenā”tiādi vuttaṃ.",
  "tika-s0501t0:727_4": "Tattha saupādisesāya nibbānadhātuyā phalasamāpattijhānena jhāyamānā ime khīṇāsavā katthaci anissitacittā",
  "tika-s0501t0:727_5": "jhāyantīti sadevakena lokena na ñāyanti samārakena…pe…",
  "tika-s0501t0:727_6": "sadevamanussāya na ñāyantīti yojanā kātabbā.",
  "tika-s0501t0:727_7": "Anissitacittā na ñāyantīti ettha hi na-",
  "tika-s0501t0:727_8": "kāro ca “jhāyamānā”ti pade na sambandhitabbo “na jhāyamānā”ti atthassa sambhavato.",
  "tika-s0501t0:727_9": "“Na ñāyantī”ti pana sambandhitabbo heṭṭhā aṭṭhakathāyaṃ eva “loke kenacipi na ñāyatī”ti vuttattā.",
  "tika-s0501t0:727_10": "Ayaṃ desanāsandhīti godhikasuttavakkalisuttānaṃ aññamaññaṃ atthavasena saṃsandanā niddhāritā viya “na",
  "tika-s0501t0:727_11": "ca pathaviṃ nissāyā”tiādidesanāya ca “na ca imaṃ loka”ntiādidesanāya ca yāya desanāya atthavasena saṃsandanā",
  "tika-s0501t0:727_12": "niddhāritā,",
  "tika-s0501t0:727_13": "tāya desanāya yattha katthaci yaṃ kiñci nissāya jhāyī na jhāyati,",
  "tika-s0501t0:727_14": "nibbānaṃ nissāya jhāyī jhāyatīti atthavasena niddhāritā,",
  "tika-s0501t0:727_15": "ayaṃ saṃsandanā desanāsandhi nāmāti attho gahetabbo.",
  "tika-s0501t0:728_0": "Desanāsandhi ācariyena vibhattā,",
  "tika-s0501t0:728_1": "amhehi ca ñātā,",
  "tika-s0501t0:728_2": "“katamā niddesasandhī”ti pucchitabbattā “tattha katamā niddesasandhīti nissitacittā”tiādi vuttaṃ.",
  "tika-s0501t0:728_3": "Tattha tatthāti tesu catūsu atthasandhibyañjanasandhidesanāsandhiniddesasandhīsu yā sandhi “niddesasandhī”ti uddiṭṭhā,",
  "tika-s0501t0:728_4": "sā niddesato katamāti pucchatīti attho.",
  "tika-s0501t0:728_5": "Nissitacittāti taṇhādiṭṭhisahajātavasena vā upanissayavasena vā nissitaṃ cittaṃ yesaṃ puthujjanānanti nissitacittā,",
  "tika-s0501t0:728_6": "puthujjanā puggalā niddisitabbā imāya desanāya puggalādhiṭṭhānattā.",
  "tika-s0501t0:728_7": "Yadi desanā dhammādhiṭṭhānā,",
  "tika-s0501t0:728_8": "evaṃ sati nissitaṃ cittaṃ ettha suttappadesesu desitanti nissitacittā nissitacittajānanatthāya desitā suttappadesā.",
  "tika-s0501t0:728_9": "Anissitaṃ cittaṃ yesaṃ ariyapuggalānanti anissitacittā,",
  "tika-s0501t0:728_10": "ariyapuggalā niddisitabbā imāya desanāya puggalādhiṭṭhānattā.",
  "tika-s0501t0:728_11": "Dhammādhiṭṭhānāya pana anissitaṃ cittaṃ yattha suttappadesesu desitanti anissitacittā,",
  "tika-s0501t0:728_12": "anissitacittajānanatthāya desitā suttappadesā.",
  "tika-s0501t0:729_0": "“Nissitacittā kena niddesena niddisitabbā,",
  "tika-s0501t0:729_1": "anissitacittā kena niddesena niddisitabbā”ti pucchitabbattā “nissitacittā akusalapakkhena niddisitabbā”tiādi vuttaṃ.",
  "tika-s0501t0:729_2": "Akusalapakkhena niddesena niddisitabbā.",
  "tika-s0501t0:729_3": "Kusalapakkhenātiādīsupi esa nayo yojetabbo.",
  "tika-s0501t0:729_4": "Akusalapakkhasāmaññakusalapakkhasāmaññehi dassetvā akusalavisesakusalavisesehi dassetuṃ “nissitacittā saṃkilesenā”tiādi vuttaṃ.",
  "tika-s0501t0:729_5": "Ayaṃ niddesasandhīti akusalapakkhādikassa purimaniddesassa saṃkilesādikena pacchimena niddesena nissitacittavasena",
  "tika-s0501t0:729_6": "ayaṃ saṃsandanā ca niddesasandhi nāma.",
  "tika-s0501t0:729_7": "Kusalapakkhādikassa purimassa niddesassa vodānādikena pacchimena niddesena anissitacittavasena ayaṃ saṃsandanā",
  "tika-s0501t0:729_8": "ca niddesasandhi nāmāti vibhajitvā veditabbā.",
  "tika-s0501t0:730_0": "“Catubyūhahārassa neruttamadhippāyanidānapubbāparasandhippabhedena ceva atthabyañjanasandhiniddesasandhidesanāsandhippabhedena",
  "tika-s0501t0:730_1": "ca vibhajitabbabhāvo kena amhehi jānitabbo saddahitabbo”ti vattabbabhāvato “tenāhā”tiādi vuttaṃ.",
  "tika-s0501t0:730_2": "Tattha tena tathā vibhajitabbabhāvena āyasmā mahākaccāno “neruttamadhippāyo”tiādikaṃ yaṃ vacanaṃ āha,",
  "tika-s0501t0:730_3": "tena vacanena tumhehi catubyūhahārassa tathā vibhajitabbabhāvo jānitabbo saddahitabboti vuttaṃ hoti.",
  "tika-s0501t0:731_0": "“Ettāvatā ca catubyūhahāro paripuṇṇo,",
  "tika-s0501t0:731_1": "añño niyutto natthī”ti vattabbattā “niyutto catubyūho hāro”ti vuttaṃ.",
  "tika-s0501t0:731_2": "Tattha yassaṃ yassaṃ pāḷiyaṃ yo yo catubbidho,",
  "tika-s0501t0:731_3": "so so catubyūhahāro ca yathālābhavasena yojito,",
  "tika-s0501t0:731_4": "tassaṃ tassaṃ pāḷiyaṃ so so catubbidho catubyūhahāro tathā niddhāretvā yutto yojitoti attho daṭṭhabbo.",
  "tika-s0501t0:732_0": "Iti catubyūhahāravibhaṅge sattibalānurūpā racitā",
  "tika-s0501t0:733_0": "Vibhāvanā niṭṭhitā.",
  "tika-s0501t0:734_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:735_0": "7. Āvaṭṭahāravibhaṅgavibhāvanā",
  "tika-s0501t0:736_0": "29.",
  "tika-s0501t0:736_1": "Yena yena saṃvaṇṇanāvisesabhūtena catubyūhahāravibhaṅgena neruttādayo vibhattā, so…pe…",
  "tika-s0501t0:736_2": "catubyūhahāravibhaṅgo paripuṇṇo,",
  "tika-s0501t0:736_3": "“katamo āvaṭṭo hāravibhaṅgo”ti pucchitabbattā tattha katamo āvaṭṭo hāro”tiādi vuttaṃ.",
  "tika-s0501t0:736_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso āvaṭṭo hāro āvaṭṭahāravibhaṅgo nāmāti pucchati.",
  "tika-s0501t0:736_5": "“Ekamhi padaṭṭhāne”ntiādiniddesassa idāni mayā vuccamāno “ārambhathā”tiādiko vitthārasaṃvaṇṇanāviseso āvaṭṭahāravibhaṅgo nāmāti gahito.",
  "tika-s0501t0:736_6": "“Tattha desanāyaṃ ekasmiṃ padaṭṭhāne desanāruḷhe sesakaṃ padaṭṭhānaṃ pariyesati,",
  "tika-s0501t0:736_7": "pariyesitvā kathaṃ paṭipakkhe āvaṭṭetī”ti vattabbattā –",
  "tika-s0501t0:737_0": "“Ārambhatha nikkamatha, yuñjatha buddhasāsane;",
  "tika-s0501t0:738_0": "Dhunātha maccuno senaṃ, naḷāgāraṃva kuñjaro”ti. –",
  "tika-s0501t0:739_0": "Gāthā vuttā.",
  "tika-s0501t0:739_1": "Idha gāthāyaṃ ekasmiṃ padaṭṭhāne desanāruḷhe sesakaṃ padaṭṭhānaṃ pariyesatīti vuttaṃ hoti.",
  "tika-s0501t0:739_2": "Gāthāttho pana aṭṭhakathāyaṃ vutto.",
  "tika-s0501t0:740_0": "“Ārambhathā’tiādigāthāyaṃ katarasmiṃ padaṭṭhāne desanāruḷhe katamaṃ sesakaṃ padaṭṭhānaṃ pariyesatī”ti",
  "tika-s0501t0:740_1": "vattabbattā “ārambhatha nikkamathāti vīriyassa padaṭṭhāna”ntiādi vuttaṃ.",
  "tika-s0501t0:740_2": "Tattha “vīriyassa padaṭṭhāna”nti sāmaññavasena vuttampi ārambhadhātusaṅkhātaṃ vīriyaṃ nikkamadhātusaṅkhātassa vīriyassa padaṭṭhānaṃ,",
  "tika-s0501t0:740_3": "nikkamadhātusaṅkhātaṃ vīriyaṃ parakkamadhātusaṅkhātassa vīriyassa padaṭṭhānaṃ,",
  "tika-s0501t0:740_4": "parakkamadhātusaṅkhātaṃ vīriyaṃ samathabhāvanāsahitassa vīriyassa padaṭṭhānantiādinā pariyesitabbanti gahetabbaṃ.",
  "tika-s0501t0:740_5": "“Yuñjathā”ti iminā vuttaṃ samathabhāvanāsahitaṃ vīriyaṃ “buddhasāsane”ti iminā vuttassa mahaggatasamādhissa padaṭṭhānaṃ,",
  "tika-s0501t0:740_6": "desanāruḷhaṃ sukhādikaṃ sesakampi padaṭṭhānaṃ pariyesitabbaṃ.",
  "tika-s0501t0:740_7": "“Dhunātha maccuno sena”nti padena gahitaṃ vipassanāsahitaṃ vīriyaṃ kilesadhunane samatthāya paññāya padaṭṭhānaṃ,",
  "tika-s0501t0:740_8": "desanāruḷhaṃ samādhiādikaṃ sesakampi padaṭṭhānaṃ pariyesitabbaṃ.",
  "tika-s0501t0:741_0": "“Yadi ‘ārambhathā’tiādikaṃ vuttaṃ vīriyaṃ sāmaññabhūtānaṃ vīriyasamādhipaññānaṃyeva padaṭṭhānaṃ siyā,",
  "tika-s0501t0:741_1": "evaṃ sati kathaṃ vaṭṭamūlaṃ chinditvā vivaṭṭaṃ pāpessantī”ti vattabbattā puna “ārambhatha nikkamathāti vīriyindriyassa padaṭṭhāna”ntiādi vuttaṃ.",
  "tika-s0501t0:741_2": "Ādhipaccakiccatāya yuttassāpi vīriyādhikassa padaṭṭhānattā ārabhantā yogāvacarapuggalā vaṭṭamūlaṃ chinditvā vivaṭṭaṃ pāpentīti vuttaṃ hoti.",
  "tika-s0501t0:741_3": "“Ārambhathā”tiādikā pana yasmā vīriyārambhavatthuādidesanā hoti,",
  "tika-s0501t0:741_4": "tasmā ārambhavatthuādīniyeva saṃvaṇṇitāni padaṭṭhānanti codanaṃ manasi katvā āha “imāni padaṭṭhānāni desanā”ti.",
  "tika-s0501t0:741_5": "“Ārambhathā”tiādikā yathāvuttapadaṭṭhānāni desanā hoti,",
  "tika-s0501t0:741_6": "na vīriyārambhavatthuādīni,",
  "tika-s0501t0:741_7": "tasmā padaṭṭhānaṃyeva saṃvaṇṇitanti daṭṭhabbaṃ.",
  "tika-s0501t0:742_0": "Evaṃ “ārambhathā”tiādidesanāya padaṭṭhānavasena attho vibhatto,",
  "tika-s0501t0:742_1": "amhehi ca ñāto,",
  "tika-s0501t0:742_2": "“kathaṃ tassāyeva desanāya paṭipakkhavasena attho vibhajitabbo”ti vattabbattā “ayuñjantānaṃ vā”tiādi vuttaṃ.",
  "tika-s0501t0:742_3": "Tattha yoge bhāvanāyaṃ ayuñjantānaṃ sattānaṃ aparipakkañāṇānaṃ yoge yogahetu vāsanābhāgiyavasena āyatiṃ jānanatthāya “ārambhathā”tiādidesanā āraddhā.",
  "tika-s0501t0:742_4": "Yuñjantānaṃ paripakkañāṇānaṃ sattānaṃ ārambhe ārambhahetu diṭṭheva dhamme parijānanatthāya “ārambhathā”tiādidesanā āraddhā.",
  "tika-s0501t0:743_0": "Tattha tesu yuñjantāyuñjantesu paripakkāparipakkañāṇesu ye aparipakkañāṇā sattā na yuñjanti,",
  "tika-s0501t0:743_1": "te aparipakkañāṇā sattā pamādamūlakā hutvā yoge bhāvanāyaṃ yena pamādena na yuñjanti,",
  "tika-s0501t0:743_2": "so pamādo taṇhāmūlako pamādo,",
  "tika-s0501t0:743_3": "avijjāmūlako pamādoti dubbidho hoti.",
  "tika-s0501t0:743_4": "Tattha tasmiṃ dubbidhe pamāde aññāṇena nivuto avijjāmūlako satto yena pamādena ñeyyaṭṭhānaṃ “ime uppādavayadhammā",
  "tika-s0501t0:743_5": "pañcakkhandhā ñeyyaṭṭhānaṃ nāmā”ti nappajānāti,",
  "tika-s0501t0:743_6": "ayaṃ aññāṇahetuko pamādo avijjāmūlako pamādā nāma.",
  "tika-s0501t0:743_7": "Yo pamādo taṇhāmūlako,",
  "tika-s0501t0:743_8": "so pamādo tividho anuppannānaṃ bhogānaṃ uppādāya pariyesanto taṇhiko satto yaṃ pamādaṃ āpajjati,",
  "tika-s0501t0:743_9": "ayaṃ pamādo ca,",
  "tika-s0501t0:743_10": "uppannānaṃ bhogānaṃ ṭhitatthāya rakkhanto taṇhiko satto ārakkhanimittaṃ yaṃ pamādaṃ āpajjati,",
  "tika-s0501t0:743_11": "ayaṃ pamādo ca,",
  "tika-s0501t0:743_12": "ṭhitaṃ bhogaṃ paribhuñjanto taṇhiko satto paribhoganimittaṃ yaṃ pamādaṃ āpajjati,",
  "tika-s0501t0:743_13": "ayaṃ pamādo cāti tividho hoti.",
  "tika-s0501t0:743_14": "Iti loke ayaṃ pamādo catubbidho avijjāpadaṭṭhāno ekavidho pamādo,",
  "tika-s0501t0:743_15": "taṇhāpadaṭṭhāno tividho pamādoti catubbidho hoti.",
  "tika-s0501t0:743_16": "Tattha tāsu avijjātaṇhāsu nāmakāyo phassādināmasamūho avijjāya padaṭṭhānaṃ,",
  "tika-s0501t0:743_17": "rūpakāyo pathavīādirūpasamūho taṇhāya padaṭṭhānaṃ hoti.",
  "tika-s0501t0:743_18": "Idaṃ vuttaṃ hoti –",
  "tika-s0501t0:743_19": "ārambhadhātunikkamadhātusaṅkhātassa vīriyassa paṭipakkho catubbidho pamādo niddhāretabbo,",
  "tika-s0501t0:743_20": "niddhāretvā ekavidhassa pamādassa avijjā padaṭṭhānaṃ,",
  "tika-s0501t0:743_21": "tividhassa pamādassa taṇhā padaṭṭhānaṃ.",
  "tika-s0501t0:743_22": "Avijjāya nāmakāyo padaṭṭhānaṃ,",
  "tika-s0501t0:743_23": "taṇhāya rūpakāyo padaṭṭhānanti paṭipakkhe āvaṭṭetvā padaṭṭhānaṃ pariyesitabbanti.",
  "tika-s0501t0:744_0": "“Kasmā nāmakāyo avijjāya padaṭṭhānaṃ bhavati,",
  "tika-s0501t0:744_1": "rūpakāyo taṇhāya padaṭṭhānaṃ bhavatī”ti pucchitabbattā “taṃ kissa hetū”ti pucchitvā “rūpīsu bhavesu ajjhosānaṃ,",
  "tika-s0501t0:744_2": "arūpīsu sammoho”ti vuttaṃ.",
  "tika-s0501t0:744_3": "Rūpīsu bhavesu rūpadhammesu ahaṃmamādivasena ajjhosānaṃ taṇhābhiniveso sattesu patiṭṭhito yasmā hoti,",
  "tika-s0501t0:744_4": "tasmā rūpakāyo taṇhāya padaṭṭhānaṃ bhavati.",
  "tika-s0501t0:744_5": "Anamatagge hi saṃsāre itthipurisā aññamaññarūpābhirāmā bhavanti.",
  "tika-s0501t0:744_6": "Arūpīsu phassādīsu sukhumabhāvato sammoho sattesu patiṭṭhito yasmā hoti,",
  "tika-s0501t0:744_7": "tasmā nāmakāyo avijjāya padaṭṭhānaṃ bhavatīti yojanā kātabbā.",
  "tika-s0501t0:744_8": "Idaṃ vuttaṃ hoti –",
  "tika-s0501t0:744_9": "rūpakāyanāmakāyesu ārammaṇakaraṇavasena taṇhāya ca avijjāya ca uppajjanato rūpakāyo taṇhāya padaṭṭhānaṃ,",
  "tika-s0501t0:744_10": "nāmakāyo avijjāya padaṭṭhānanti nīharitabbāvāti.",
  "tika-s0501t0:745_0": "“Katamo rūpakāyo,",
  "tika-s0501t0:745_1": "katamo nāmakāyo”ti pucchitabbattā “tattha rūpakāyo rūpakkhandho,",
  "tika-s0501t0:745_2": "nāmakāyo cattāro arūpino khandhā”ti vuttaṃ.",
  "tika-s0501t0:745_3": "Tattha tesu rūpakāyanāmakāyesu rūpakāyo rūpasamūho nāma rūpakkhandho hoti,",
  "tika-s0501t0:745_4": "nāmakāyo nāmasamūho nāma cattāro arūpino khandhāti.",
  "tika-s0501t0:745_5": "Ime pañcakkhandhā avijjātaṇhānaṃ ārammaṇattā saupādānā bhaveyyuṃ,",
  "tika-s0501t0:745_6": "“katamena upādānena saupādānā bhavantī”ti pucchitabbattā tatheva pucchitvā vissajjetuṃ “ime pañcakkhandhā katamena upādānena saupādānā?",
  "tika-s0501t0:745_7": "Taṇhāya ca avijjāya cā”ti vuttaṃ.",
  "tika-s0501t0:745_8": "Tattha upādānabhūtāya taṇhāya ca upādānabhūtāya avijjāya ca ime pañcakkhandhā saupādānā nāma bhavantīti yojanā kātabbā.",
  "tika-s0501t0:746_0": "“Kittakāni upādānāni taṇhā nāma bhavanti,",
  "tika-s0501t0:746_1": "kittakāni upādānāni avijjā nāma bhavantī”ti pucchitabbattā “tattha taṇhā dve”tiādi vuttaṃ.",
  "tika-s0501t0:746_2": "Tatthāti tāsu taṇhāavijjāsu.",
  "tika-s0501t0:746_3": "Kāmupādānañca sīlabbatupādānañca dve upādānāni taṇhā nāma bhavanti.",
  "tika-s0501t0:746_4": "Taṇhāvasena hi “mama sīlaṃ,",
  "tika-s0501t0:746_5": "mama vata”nti parāmasanaṃ bhavati.",
  "tika-s0501t0:746_6": "Diṭṭhupādānañca attavādupādānañca dve upādānāni avijjā nāma bhavanti.",
  "tika-s0501t0:746_7": "Avijjāvasena hi sassatadiṭṭhi ceva ahaṃmamādidiṭṭhi ca bhavanti.",
  "tika-s0501t0:746_8": "“Imehi catūhi upādānehi saupādānakkhandhā catūsu saccesu kittakaṃ saccaṃ nāmā”ti pucchitabbattā “imehī”tiādi vuttaṃ.",
  "tika-s0501t0:746_9": "Ye lokiyakkhandhā saupādānā khandhā bhavanti,",
  "tika-s0501t0:746_10": "upādānena hi upādānānipi bhavanti,",
  "tika-s0501t0:746_11": "idaṃ saupādānakkhandhapañcakaṃ dukkhaṃ dukkhasaccaṃ nāma.",
  "tika-s0501t0:746_12": "Yāni cattāri upādānāni dukkhakāraṇāni bhavanti,",
  "tika-s0501t0:746_13": "ayaṃ upādānacatukko samudayo samudayasaccaṃ nāma bhavati.",
  "tika-s0501t0:746_14": "Pañcakkhandhāti saupādānā pañcakkhandhā dukkhavatthubhāvato dukkhaṃ.",
  "tika-s0501t0:746_15": "Tesanti saupādānānaṃ pañcakkhandhānaṃ.",
  "tika-s0501t0:746_16": "Dhammaṃ desetīti “ārambhathā”tiādikaṃ dhammaṃ veneyyānurūpaṃ bhagavā deseti.",
  "tika-s0501t0:746_17": "Sāmaññena pubbe vuttampi atthavasena visesaṃ dassetuṃ puna “dukkhassa pariññāya,",
  "tika-s0501t0:746_18": "samudayassa pahānāyā”ti vuttaṃ.",
  "tika-s0501t0:747_0": "30.",
  "tika-s0501t0:747_1": "Ārambhapaṭipakkhabhūtapamādavasena purimasaccadvayaṃ ācariyena niddhāritaṃ,",
  "tika-s0501t0:747_2": "amhehi ca ñātaṃ,",
  "tika-s0501t0:747_3": "“itarasaccadvayaṃ kathaṃ niddhāritabba”nti vattabbattā taṃ dvayampi pamādamukheneva niddhāritabbanti dassetuṃ “tattha yo tividho”tiādi vuttaṃ.",
  "tika-s0501t0:747_4": "Tattha tatthāti tesu taṇhāmūlakaavijjāmūlakesu pamādesu.",
  "tika-s0501t0:747_5": "Tassāti tividhassa taṇhāmūlakassa pamādassa.",
  "tika-s0501t0:747_6": "Sampaṭivedhenāti assādādīnaṃ parijānanena.",
  "tika-s0501t0:747_7": "Rakkhaṇāti attacittassa rakkhaṇasaṅkhātā.",
  "tika-s0501t0:747_8": "Paṭisaṃharaṇāti “tassā”ti iminā vuttassa pamādassa paṭipakkhabhūtena appamādānanuyogena saṃharaṇā yā khepanā atthi,",
  "tika-s0501t0:747_9": "ayaṃ pamādassa paṭipakkhabhūtena appamādānuyogena pavattā khepanasaṅkhātā bhāvanā samatho nāmāti pamādassa",
  "tika-s0501t0:747_10": "paṭipakkhamukhena puna āvaṭṭetvā samatho niddhāritoti.",
  "tika-s0501t0:748_0": "“So samatho kathaṃ kena upāyena bhavatī”ti pucchitabbattā tathā pucchitvā upāyaṃ dassetuṃ “so katha”ntiādi vuttaṃ.",
  "tika-s0501t0:748_1": "Tattha kathanti kena upāyena.",
  "tika-s0501t0:748_2": "“Kāmentīti kāmā,",
  "tika-s0501t0:748_3": "kāmīyantīti vā kāmā”ti vuttānaṃ dvinnaṃ kāmānaṃ paṭicca uppajjamānaṃ assādañca,",
  "tika-s0501t0:748_4": "“appassādā kāmā bahudukkhā”tiādi vacanato appassādanīyānaṃ kāmānaṃ paṭicca uppajjamānaṃ ādīnavañca.",
  "tika-s0501t0:748_5": "Kāmānanti ca kammatthe sāmivacanaṃ.",
  "tika-s0501t0:748_6": "Tena vuttaṃ –“kāme paṭiccā”ti.",
  "tika-s0501t0:748_7": "“Kāmānametaṃ nissaraṇaṃ,",
  "tika-s0501t0:748_8": "yadidaṃ nekkhamma”nti vacanato nissaraṇanti idha paṭhamajjhānaṃ adhippetaṃ.",
  "tika-s0501t0:748_9": "Vokāranti ettha va-",
  "tika-s0501t0:748_10": "kāro āgamo, o-",
  "tika-s0501t0:748_11": "kāraṃ lāmakabhāvaṃ.",
  "tika-s0501t0:748_12": "Ānisaṃsanti catupārisuddhisīlādikaṃ.",
  "tika-s0501t0:748_13": "Yadā jānāti,",
  "tika-s0501t0:748_14": "tadā tena upāyena samatho bhavatīti attho.",
  "tika-s0501t0:749_0": "Samatho ācariyena vibhatto,",
  "tika-s0501t0:749_1": "amhehi ca ñāto,",
  "tika-s0501t0:749_2": "“katamā vipassanā”ti pucchitabbattā vipassanaṃ vibhajituṃ “tattha yā vīmaṃsā”tiādi vuttaṃ.",
  "tika-s0501t0:749_3": "Atha vā kāmānaṃ assādādayo yadā jānāti,",
  "tika-s0501t0:749_4": "tadā samatho bhavatīti vutto,",
  "tika-s0501t0:749_5": "“tasmiṃ samathe bhavamāne sati katamā bhavatī”ti pucchitabbattā “tattha yā vīmaṃsā”tiādi vuttaṃ.",
  "tika-s0501t0:749_6": "Tattha tatthāti tasmiṃ samathe bhavamāne sati assādādīnaṃ yā aniccādivīmaṃsā upaparikkhā paññā bhavati,",
  "tika-s0501t0:749_7": "ayaṃ vīmaṃsā upaparikkhā paññā visesena passanato vipassanā nāma.",
  "tika-s0501t0:749_8": "Atha vā tividhassa taṇhāmūlakassa pamādassa sampaṭivedhena rakkhaṇā paṭisaṃharaṇā,",
  "tika-s0501t0:749_9": "ayaṃ samathoti ācariyena vutto,",
  "tika-s0501t0:749_10": "“katamā vipassanā”ti pucchitabbattā “tattha yā vīmaṃsā”tiādi vuttaṃ.",
  "tika-s0501t0:749_11": "Tattha tatthāti tasmiṃ yathāvutte samathe sati yathāvuttassa pamādassa aniccādivasena yā vīmaṃsā upaparikkhā paññā uppannā,",
  "tika-s0501t0:749_12": "ayaṃ vīmaṃsā upaparikkhā paññā visesena passanato vipassanā nāma.",
  "tika-s0501t0:749_13": "Vīmaṃsāva dubbalā,",
  "tika-s0501t0:749_14": "upaparikkhā balavatīti viseso.",
  "tika-s0501t0:750_0": "Samatho ceva vipassanā ca dve dhammā ācariyena niddhāritā,",
  "tika-s0501t0:750_1": "“ime niddhāritā dve dhammā kiṃ gacchantī”ti vattabbattā “ime dve”tiādi vuttaṃ.",
  "tika-s0501t0:750_2": "Samatho samathabhāvanāpāripūriṃ gacchati,",
  "tika-s0501t0:750_3": "vipassanā vipassanābhāvanāpāripūriṃ gacchati.",
  "tika-s0501t0:750_4": "“Imesu dvīsu dhammesu bhāviyamānesu katame yogāvacarena pahīyantī”ti vattabbattā “imesū”tiādi vuttaṃ.",
  "tika-s0501t0:750_5": "Samathe dhamme bhāviyamāne taṇhā yogāvacarena pahīyati,",
  "tika-s0501t0:750_6": "vipassanāya bhāviyamānāya avijjā yogāvacarena pahīyatīti ime dve pahātabbā dhammā pahīyanti taṇhā ceva avijjā ca.",
  "tika-s0501t0:750_7": "“Imesu dvīsu dhammesu pahīyamānesu katame dhammā nirujjhantī”ti pucchitabbattā upādānādayopi nirujjhantīti",
  "tika-s0501t0:750_8": "sakalavaṭṭadukkhanirodhaṃ dassento “imesu dvīsu dhammesu pahīnesū”tiādimāha.",
  "tika-s0501t0:750_9": "Tattha taṇhāya samathabhāvanāya pahīyamānāya,",
  "tika-s0501t0:750_10": "avijjāya vipassanābhāvanāya pahīyamānāya imesu dvīsu dhammesu dvīhi bhāvanāhi pahīnesu kāmupādānādīni",
  "tika-s0501t0:750_11": "cattāri upādānāni vikkhambhanasamucchedavasena nirujjhanti,",
  "tika-s0501t0:750_12": "na bhaṅgakkhaṇavasena.",
  "tika-s0501t0:751_0": "Etthāha –",
  "tika-s0501t0:751_1": "“taṇhānirodhā upādānanirodho”ti vuttattā “taṇhāya pahīyamānāya upādānāni nirujjhantī”ti vacanaṃ yuttaṃ hotu,",
  "tika-s0501t0:751_2": "kathaṃ avijjāya pahīyamānāya upādānāni nirujjhantīti?",
  "tika-s0501t0:751_3": "“Taṇhānirodhā upādānanirodho”ti pāṭhe avijjāsahitataṇhānirodhā upādānanirodhoti atthasambhavato.",
  "tika-s0501t0:751_4": "Yathā hi taṇhāsahitāva avijjā saṅkhārānaṃ paccayo,",
  "tika-s0501t0:751_5": "evaṃ avijjāsahitāva taṇhā upādānānaṃ paccayo hotīti avijjāsahitataṇhānirodhā upādānanirodhoti attho sambhavatīti gahetabbo.",
  "tika-s0501t0:751_6": "Vikkhambhanasamucchedavasena upādānanirodhā tatheva bhavanirodhoti esa nayo sesesupi.",
  "tika-s0501t0:751_7": "Evametassa kevalassa dukkhakkhandhassa nirodhoti etthāpi taṇhāsahitaavijjānirodhā saṅkhāranirodhotiādiko gahitoti daṭṭhabbo.",
  "tika-s0501t0:751_8": "Itīti evaṃ visabhāgasabhāgadhammānaṃ āvaṭṭanavasena niddhāritāni ca purimakāni dve saccāni ca,",
  "tika-s0501t0:751_9": "samatho ca vipassanā ca ime dve dhammā maggo ca maggasaccañca,",
  "tika-s0501t0:751_10": "vaṭṭanirodho vaṭṭanirodhasaccañca nibbānanti cattāri saccāni niddhāritāni.",
  "tika-s0501t0:752_0": "“Vīriyapaṭipakkhabhūtassa pamādādidhammassa vasena vā sabhāgabhūtassa pamādādidhammassa vasena vā āvaṭṭetvā",
  "tika-s0501t0:752_1": "catunnaṃ saccānaṃ niddhāritabbabhāvo amhehi kena saddahitabbo”ti vattabbattā “tenāhā”tiādi vuttaṃ.",
  "tika-s0501t0:752_2": "Tena tathā niddhāritabbabhāvena bhagavā “ārambhatha nikkamathā”tiādigāthāvacanaṃ āha,",
  "tika-s0501t0:752_3": "tena “ārambhatha nikkamathā”tiādigāthāvacanena tathā catunnaṃ saccānaṃ niddhāritabbabhāvo tumhehi saddahitabboti vuttaṃ hoti.",
  "tika-s0501t0:753_0": "“Ārambhatha nikkamathā’tiādinā vodānapakkhaṃyeva nikkhipitvā tasseva vodānapakkhassa visabhāgadhammasabhāgadhammavaseneva",
  "tika-s0501t0:753_1": "āvaṭṭetvā catusaccaniddhāraṇaṃ kātabba”nti pucchitabbattā saṃkilesapakkhampi nikkhipitvā tasseva saṃkilesassa",
  "tika-s0501t0:753_2": "visabhāgadhammasabhāgadhammavasenapi āvaṭṭetvā catusaccaniddhāraṇaṃ dassento “yathāpi mūle”tiādigāthāvacanamāha.",
  "tika-s0501t0:753_3": "Aṭṭhakathāyaṃ pana –",
  "tika-s0501t0:754_0": "“Evaṃ vodānapakkhaṃ nikkhipitvā tassa visabhāgadhammavasena,",
  "tika-s0501t0:754_1": "sabhāgadhammavasena ca āvaṭṭanaṃ dassetvā idāni saṃkilesapakkhaṃ nikkhipitvā tassa visabhāgadhammavasena,",
  "tika-s0501t0:754_2": "sabhāgadhammavasena ca āvaṭṭanaṃ dassetuṃ ‘yathāpi mūle’ti gāthamāhā”ti –",
  "tika-s0501t0:755_0": "Vuttaṃ.",
  "tika-s0501t0:755_1": "Gāthātthopi aṭṭhakathāyaṃ vutto.",
  "tika-s0501t0:755_2": "Tathāpi yatipotānaṃ atthāya aṭṭhakathānusāreneva kathayissāma.",
  "tika-s0501t0:756_0": "Samūho rukkho mūlati patiṭṭhāti etena avayavena bhūmibhāge ṭhitenāti mūlaṃ, kiṃ taṃ?",
  "tika-s0501t0:756_1": "Bhūmibhāge ṭhito mūlasaṅkhāto rukkhāvayavo,",
  "tika-s0501t0:756_2": "tasmiṃ mūle.",
  "tika-s0501t0:756_3": "Natthi upaddavo pharasuchedādiantarāyo assa mūlassāti anupaddavo.",
  "tika-s0501t0:756_4": "Daḷheti upaddavābhāvena sabhāvato thire sati.",
  "tika-s0501t0:756_5": "Chindīyatīti chinno, ko so?",
  "tika-s0501t0:756_6": "Bhūmiyaṃ patiṭṭhitamūlasahito rukkhāvayavo,",
  "tika-s0501t0:756_7": "na chinditvā gahito rukkhāvayavo.",
  "tika-s0501t0:756_8": "Ruhati vaḍḍhatīti rukkho.",
  "tika-s0501t0:756_9": "So ca bhūmiyaṃ patiṭṭhitamūlasahito rukkhāvayavo rukkhoti vutto yathā “samuddo diṭṭho”ti.",
  "tika-s0501t0:756_10": "Punareva rūhatīti puna aṅkuruppādanaṃ sandhāya vuttaṃ.",
  "tika-s0501t0:756_11": "Taṇhānusayeti attabhāvasaṅkhātassa rukkhassa mūle.",
  "tika-s0501t0:756_12": "Anūhateti arahattamaggañāṇena anupacchinne sati idaṃ attabhāvasaṅkhātaṃ dukkhaṃ dukkhahetu punappunaṃ",
  "tika-s0501t0:756_13": "abbocchinnaṃ nibbattati na nirujjhatiyevāti gāthāttho.",
  "tika-s0501t0:757_0": "“Idha gāthāyaṃ yo taṇhānusayo anūhatabhāvena dukkhassa nibbattanassa mūlanti vutto,",
  "tika-s0501t0:757_1": "ayaṃ taṇhānusayo katamassā taṇhāya anusayo”ti pucchati,",
  "tika-s0501t0:757_2": "“taṇhāya kāmataṇhādivasena bahuvidhattā bhavataṇhāya anusayo”ti vissajjeti bhavassādataṇhābhāvato.",
  "tika-s0501t0:757_3": "Yo anusayo etassa bhavataṇhāsaṅkhātassa dhammassa paccayo hoti,",
  "tika-s0501t0:757_4": "ayaṃ anusayo avijjānusayo hoti.",
  "tika-s0501t0:757_5": "“Anusayo bahuvidho,",
  "tika-s0501t0:757_6": "kasmā avijjānusayoti saddahitabbo”ti vattabbattā “avijjāpaccayā hi bhavataṇhā”ti vuttaṃ.",
  "tika-s0501t0:757_7": "Avijjāya bhavataṇhāya paccayattā avijjānusayo saddahitabbo.",
  "tika-s0501t0:757_8": "Avijjāya hi bhavesu ādīnavassa adassanavasena bhavassādataṇhā bhavatīti.",
  "tika-s0501t0:757_9": "Ime dve kilesātiādimhi heṭṭhā vuttanayānusārena cattāri saccāni niddhāretvā visabhāgasabhāgadhammāvaṭṭanaṃ viññātabbaṃ,",
  "tika-s0501t0:757_10": "samathavipassanā pana maggasampayuttāva gahetabbā.",
  "tika-s0501t0:758_0": "“Sabbapāpassā”tiādikassa anusandhyattho aṭṭhakathāyaṃ vutto.",
  "tika-s0501t0:758_1": "Sabbapāpassāti kammapathabhāvappattāpattassa niravasesassa akusalassa.",
  "tika-s0501t0:758_2": "Akaraṇanti saparasantānesu anuppādanaṃ.",
  "tika-s0501t0:758_3": "Kusalassāti kammapathabhāvappattāpattassa tebhūmakakusalassa ceva lokuttarakusalassa ca.",
  "tika-s0501t0:758_4": "Upasampadāti santāne uppādanavasena sampadā.",
  "tika-s0501t0:758_5": "Sassa attano cittanti sacittaṃ,",
  "tika-s0501t0:758_6": "sacittassa pariyodāpanaṃ vodānaṃ arahattaphaluppattiyāti sacittapariyodāpanaṃ.",
  "tika-s0501t0:758_7": "Arahattamagguppādo pana “kusalassa upasampadā”ti padena gahito.",
  "tika-s0501t0:758_8": "Etaṃ akaraṇādittayadīpanaṃ buddhānaṃ sammāsambuddhānaṃ sāsanaṃ ovādoti gāthāttho.",
  "tika-s0501t0:759_0": "Gāthāyaṃ yassa pāpassa akaraṇaṃ vuttaṃ,",
  "tika-s0501t0:759_1": "taṃ pāpaṃ duccaritakammapathavasena vibhajituṃ “sabbapāpaṃ nāmā”tiādi vuttaṃ.",
  "tika-s0501t0:759_2": "Dosasamuṭṭhānanti yebhuyyavasena vuttaṃ,",
  "tika-s0501t0:759_3": "lobhasamuṭṭhānampi bhavati.",
  "tika-s0501t0:759_4": "Lobhasamuṭṭhānantipi yebhuyyavasena vuttaṃ,",
  "tika-s0501t0:759_5": "dosasamuṭṭhānampi bhavati.",
  "tika-s0501t0:759_6": "Mohasamuṭṭhānampi tatheva vuttaṃ.",
  "tika-s0501t0:759_7": "Lobhasamuṭṭhānadosasamuṭṭhānampi sambhavatīti daṭṭhabbaṃ.",
  "tika-s0501t0:759_8": "Sabbapāpo duccaritakammapathappabhedena vibhatto,",
  "tika-s0501t0:759_9": "“ettakeneva vibhajitabbo,",
  "tika-s0501t0:759_10": "udāhu aññena vibhajitabbo”ti pucchitabbattā aññena akusalamūlaagatigamanabhedenapi vibhajituṃ “yā abhijjhā”tiādi vuttaṃ.",
  "tika-s0501t0:759_11": "Aṭṭhakathāyaṃ pana “evaṃ duccaritaakusalakammapathakammavibhāgena ‘sabbapāpa’nti ettha vuttapāpaṃ vibhajitvā",
  "tika-s0501t0:759_12": "idānissa akusalamūlavasena agatigamanavibhāgampi dassetuṃ ‘akusalamūla’ntiādi vutta”nti anusandhyattho vutto.",
  "tika-s0501t0:759_13": "Mohavasena sabhāvaṃ ajānantassa bhayasambhavato yaṃ bhayā ca mohā ca agatiṃ gacchati,",
  "tika-s0501t0:759_14": "idaṃ mohasamuṭṭhānanti vuttaṃ.",
  "tika-s0501t0:760_0": "Sabbapāpo ācariyena vibhatto,",
  "tika-s0501t0:760_1": "amhehi ca ñāto,",
  "tika-s0501t0:760_2": "“katamaṃ sabbapāpassa akaraṇa”nti pucchitabbattā tattha lobho asubhāyā”tiādi vuttaṃ.",
  "tika-s0501t0:760_3": "Aṭṭhakathāyaṃ pana –",
  "tika-s0501t0:761_0": "“Ettāvatā ‘sabbapāpassa akaraṇa’nti ettha pāpaṃ dassetvā idāni tassa akaraṇaṃ dassento ‘lobho…pe…",
  "tika-s0501t0:761_1": "paññāyā’ti tīhi kusalamūlehi tiṇṇaṃ akusalamūlānaṃ pahānavasena sabbapāpassa akaraṇaṃ anuppādanamāhā”ti –",
  "tika-s0501t0:762_0": "Vuttaṃ.",
  "tika-s0501t0:762_1": "Subhādhimuttavasena pavatto lobho asubhāya asubhabhāvanāya tathāpavattena alobhena tadaṅgavikkhambhanappahānena pahīyati,",
  "tika-s0501t0:762_2": "sattesu kujjhanadussanavasena pavatto doso mettāya mettābhāvanāya tathāpavattena adosena ca tadaṅgavikkhambhanappahānena pahīyati,",
  "tika-s0501t0:762_3": "sattesu ceva saṅkhāresu ca muyhanavasena pavatto moho paññāya vicāraṇapaññāya ca bhāvanāmaggapaññāya",
  "tika-s0501t0:762_4": "ca tadaṅgavikkhambhanasamucchedappahānena pahīyati.",
  "tika-s0501t0:763_0": "“Yadi tīhi kusalamūleheva akusalamūlāni pahīyanti,",
  "tika-s0501t0:763_1": "evaṃ sati upekkhākaruṇāmuditā niratthakā bhaveyyu”nti vattabbattā “tathā lobho upekkhāyā”tiādi vuttaṃ.",
  "tika-s0501t0:763_2": "Upekkhāyāti “sabbe sattā kammassakā”tiādinā bhāvitāya upekkhāya.",
  "tika-s0501t0:763_3": "Muditā aratiṃ vūpasametvā aratiyā mūlabhūtaṃ mohampi pajahatīti manasi katvā “moho muditāya pahānaṃ abbhatthaṃ gacchatī”ti vuttaṃ.",
  "tika-s0501t0:763_4": "“Akusalamūlānaṃ kusalamūlādīhi pahātabbattaṃ kena amhehi saddahitabba”nti vattabbattā “tenāhā”tiādi vuttaṃ.",
  "tika-s0501t0:763_5": "Tena tathā pahātabbattena bhagavā “sabbapāpassa akaraṇa”nti vacanaṃ āha,",
  "tika-s0501t0:763_6": "tena “sabbapāpassa akaraṇa”nti vacanena tathā pahātabbattaṃ tumhehi saddahitabbanti vuttaṃ hoti.",
  "tika-s0501t0:764_0": "31.",
  "tika-s0501t0:764_1": "“Ettāvatā ca sabbapāpo vibhatto,",
  "tika-s0501t0:764_2": "tassa akaraṇañca vibhattaṃ siyā,",
  "tika-s0501t0:764_3": "evaṃ sati aṭṭhamicchattānaṃ akaraṇaṃ anivāritaṃ siyā”ti vattabbattā “sabbapāpaṃ nāma aṭṭha micchattānī”tiādi vuttaṃ.",
  "tika-s0501t0:764_4": "Micchāsatīti aniccādīsu “nicca”nti anussaraṇacintanādivasena pavattaakusalappavatti.",
  "tika-s0501t0:765_0": "Sabbapāpassa akaraṇaṃ bahudhā ācariyena vibhattaṃ,",
  "tika-s0501t0:765_1": "amhehi ca viññātaṃ,",
  "tika-s0501t0:765_2": "“kathaṃ kusalassa sampadā vibhajitabbā viññātabbā”ti vattabbattā kusalassa sampadaṃ vibhajitvā dassento “aṭṭhasu micchattesu pahīnesū”tiādimāha.",
  "tika-s0501t0:765_3": "Aṭṭha sammattānīti sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati",
  "tika-s0501t0:765_4": "sammāsamādhīti aṭṭhasammattāni visabhāgaparivattanadhammavasena sampajjanti.",
  "tika-s0501t0:765_5": "Atītassāti atītena sammāsambuddhena desitassa.",
  "tika-s0501t0:765_6": "Vipassino hi bhagavato ayaṃ pātimokkhuddesagāthā.",
  "tika-s0501t0:765_7": "Citte pariyodāpiteti cittapaṭibaddhā pañcakkhandhāpi pariyodāpitā bhavanti.",
  "tika-s0501t0:765_8": "“Cittapariyodāpitena pañcannaṃ khandhānaṃ pariyodāpitabhāvo kathaṃ amhehi saddahitabbo”ti vattabbattā “evañhī”tiādi vuttaṃ.",
  "tika-s0501t0:765_9": "Evaṃ vuttappakārena bhagavā yaṃ “cetovisuddhatthaṃ bhikkhave tathāgate brahmacariyaṃ vussatī”ti vacanaṃ āha,",
  "tika-s0501t0:765_10": "tena “ceto…pe…",
  "tika-s0501t0:765_11": "vussatī”ti vacanena tumhehi saddahitabboti vuttaṃ hoti.",
  "tika-s0501t0:765_12": "“Pariyodāpanā katividhā bhavantī”ti vattabbattā “duvidhā hī”tiādi vuttaṃ.",
  "tika-s0501t0:765_13": "Samathavipassanāya nīvaraṇappahānañca ariyamaggabhāvanāya anusayasamugghāto cāti pariyodāpanassa duvidhattā",
  "tika-s0501t0:765_14": "pañcakkhandhā pariyodāpitā bhavantīti attho.",
  "tika-s0501t0:765_15": "Pahīnanīvaraṇānusayā hi puggalā pasādanīyavaṇṇā honti.",
  "tika-s0501t0:766_0": "“Pariyodāpanassa kittikā bhūmiyo”ti pucchitabbattā “dve pariyodāpanabhūmiyo”tiādi vuttaṃ.",
  "tika-s0501t0:766_1": "“‘Sabbapāpassa akaraṇa’ntiādigāthāya desitesu dhammesu katamaṃ dukkhasaccaṃ,",
  "tika-s0501t0:766_2": "katamaṃ samudayasaccaṃ,",
  "tika-s0501t0:766_3": "katamaṃ maggasaccaṃ,",
  "tika-s0501t0:766_4": "katamaṃ nirodhasacca”nti pucchitabbattā “tattha yaṃ paṭivedhenā”tiādi vuttaṃ.",
  "tika-s0501t0:766_5": "Tatthāti gāthāya desitesu dhammesu yaṃ khandhapañcakaṃ paṭivedhena pariññābhisamayena pariyodāpeti,",
  "tika-s0501t0:766_6": "idaṃ khandhapañcakaṃ dukkhaṃ dukkhasaccaṃ bhave.",
  "tika-s0501t0:766_7": "Yato taṇhāsaṃkilesato khandhapañcakaṃ pariyodāpeti,",
  "tika-s0501t0:766_8": "ayaṃ taṇhāsaṃkileso samudayo samudayasaccaṃ.",
  "tika-s0501t0:766_9": "Yena ariyamaggaṅgena pariyodāpeti,",
  "tika-s0501t0:766_10": "ayaṃ ariyamaggo maggasaccaṃ.",
  "tika-s0501t0:766_11": "Yaṃ asaṅkhatadhātuṃ adhigatena puggalena pariyodāpitaṃ,",
  "tika-s0501t0:766_12": "ayaṃ asaṅkhatadhātudhammo nirodho nirodhasaccaṃ bhave.",
  "tika-s0501t0:766_13": "Imāni cattāri saccāni gāthāya desitadhammānaṃ sabhāgavisabhāgadhammāvaṭṭanavasena niddhāritāni.",
  "tika-s0501t0:766_14": "“Tenāhā”tiādikassa attho heṭṭhā vuttanayena veditabbo.",
  "tika-s0501t0:767_0": "“Sabbapāpassa akaraṇa”ntiādigāthāya desitānaṃ dhammānaṃ sabhāgavisabhāgadhammāvaṭṭanavasena cattāri saccāni ācariyena niddhāritāni,",
  "tika-s0501t0:767_1": "amhehi ca viññātāni.",
  "tika-s0501t0:768_0": "“‘Dhammo have rakkhati dhammacāriṃ, chattaṃ mahantaṃ yatha vassakāle;",
  "tika-s0501t0:769_0": "Esānisaṃso dhamme suciṇṇe, na duggatiṃ gacchati dhammacārī’ti –",
  "tika-s0501t0:770_0": "Gāthāya desitānaṃ dhammānaṃ visabhāgasabhāgadhammānaṃ āvaṭṭanavasena kathaṃ cattāri saccāni niddhāritānī”ti vattabbattā “dhammo have”tiādimāha.",
  "tika-s0501t0:770_1": "Tāya gāthāya desite dhamme vibhajitvā dassento “dhammo nāmā”tiādimāha.",
  "tika-s0501t0:770_2": "Tattha dhammo nāmāti puññadhammo nāma.",
  "tika-s0501t0:770_3": "Indriyasaṃvaroti manacchaṭṭhindriyasaṃvarasīlādiko sabbo saṃvaro.",
  "tika-s0501t0:770_4": "Tena vuttaṃ –“indriyasaṃvarasīsena cettha sabbampi sīlaṃ gahitanti daṭṭhabba”nti.",
  "tika-s0501t0:770_5": "Cattāro apāyā dukkaṭakammakārīnaṃ gatibhūtattā duggati.",
  "tika-s0501t0:770_6": "Sabbā upapattiyo pana dukkhadukkhasaṅkhāradukkhavipariṇāmadukkhasamaṅgīnaṃ gatibhūtattā duggati nāma.",
  "tika-s0501t0:771_0": "“Tasmiṃ duvidhe dhamme indriyasaṃvaradhammo kattha ṭhito,",
  "tika-s0501t0:771_1": "kathaṃ suciṇṇo,",
  "tika-s0501t0:771_2": "kuto rakkhatī”ti pucchitabbattā “tattha yā saṃvarasīle”tiādi vuttaṃ.",
  "tika-s0501t0:771_3": "Tatthāti tasmiṃ duvidhe dhamme.",
  "tika-s0501t0:771_4": "Saṃvarasīle ṭhitā yā akhaṇḍakāritā hoti,",
  "tika-s0501t0:771_5": "ayaṃ akhaṇḍavasena kātabbo saṃvarasīle ṭhito suṭṭhu āciṇṇapariciṇṇo puññadhammo catūhi apāyehi attano",
  "tika-s0501t0:771_6": "ādhāraṃ attānaṃ rakkhantaṃ puggalaṃ ekantikabhāvena rakkhati,",
  "tika-s0501t0:771_7": "anekantikabhāvena pana rakkhitamatto puññadhammopi rakkhatīti attho gahetabbo.",
  "tika-s0501t0:771_8": "Apāyehīti ca padhānavasena vuttaṃ,",
  "tika-s0501t0:771_9": "rogādiantarāyatopi rakkhati.",
  "tika-s0501t0:771_10": "Rogādiantarāyo vā ayato apagatattā apāyantogadhoti daṭṭhabbo.",
  "tika-s0501t0:772_0": "“Tathā rakkhatīti kena amhehi saddahitabbo”ti vattabbattā “evaṃ bhagavā”tiādi vuttaṃ.",
  "tika-s0501t0:772_1": "Evaṃ vuttappakārena lakkhaṇapakāradassanaṃ bhagavā “dvemā,",
  "tika-s0501t0:772_2": "bhikkhave,",
  "tika-s0501t0:772_3": "sīlavato gatiyo devā ca manussā cā”ti yaṃ vacanaṃ āha,",
  "tika-s0501t0:772_4": "tena “dvemā…pe…",
  "tika-s0501t0:772_5": "manussā cā”ti vacanena tumhehi saddahitabboti vuttaṃ hoti.",
  "tika-s0501t0:772_6": "“Saṃvarasīle ṭhitassa akhaṇḍakātabbassa suciṇṇassa puññadhammassa apāyehi rakkhaṇe ekantikabhāvo kena",
  "tika-s0501t0:772_7": "suttena dīpetabbo”ti vattabbattā “evañca nāḷandāya”ntiādi vuttaṃ.",
  "tika-s0501t0:772_8": "Tattha evañcāti iminā idāni vuccamānena pakārenapi vuttappakāro attho veditabbo.",
  "tika-s0501t0:772_9": "Nāḷandāyanti nāḷandanāmake nigame nisinno asibandhakanāmassa putto gāmaṇi gāmajeṭṭhako bhagavantaṃ etaṃ vuccamānaṃ “brāhmaṇā,",
  "tika-s0501t0:772_10": "bhante”tiādivacanaṃ avoca.",
  "tika-s0501t0:773_0": "Brāhmaṇāti bāhirakā brāhmaṇā.",
  "tika-s0501t0:773_1": "Bhanteti bhagavantaṃ gāmaṇi ālapati.",
  "tika-s0501t0:773_2": "Pacchābhūmakāti pacchimadisāya nisinnakā.",
  "tika-s0501t0:773_3": "Uyyāpentīti manussalokato uddhaṃ devalokaṃ yāpenti pāpenti.",
  "tika-s0501t0:774_0": "Idhassāti idhaloke assa bhaveyya.",
  "tika-s0501t0:774_1": "Puriso pāṇātipātī…pe…",
  "tika-s0501t0:774_2": "micchādiṭṭhiko assa bhaveyyāti yojanā.",
  "tika-s0501t0:774_3": "Sesaṃ pāḷito ceva vuttānusārena ca ñeyyaṃ.",
  "tika-s0501t0:775_0": "32.",
  "tika-s0501t0:775_1": "“Visabhāgadhammasabhāgadhammāvaṭṭanavasena catunnaṃ saccānaṃ niddhāritabhāvo kena amhehi saddahitabbo”ti",
  "tika-s0501t0:775_2": "vattabbattā “tenāha mahākaccāno ekamhi padaṭṭhāne”ti vuttaṃ.",
  "tika-s0501t0:776_0": "“Ettāvatā ca āvaṭṭo hāro paripuṇṇo,",
  "tika-s0501t0:776_1": "añño niyutto natthī”ti vattabbattā “niyutto āvaṭṭo hāro”ti vuttaṃ.",
  "tika-s0501t0:776_2": "Yassaṃ yassaṃ pāḷiyaṃ yo yo āvaṭṭo hāro yathālābhavasena yojito,",
  "tika-s0501t0:776_3": "tassaṃ tassaṃ pāḷiyaṃ so so āvaṭṭo hāro tathā niddhāretvā yutto yojitoti attho daṭṭhabbo.",
  "tika-s0501t0:777_0": "Iti āvaṭṭahāravibhaṅge sattibalānurūpā racitā",
  "tika-s0501t0:778_0": "Vibhāvanā niṭṭhitā.",
  "tika-s0501t0:779_0": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t0:780_0": "8. Vibhattihāravibhaṅgavibhāvanā",
  "tika-s0501t0:781_0": "33.",
  "tika-s0501t0:781_1": "Yena yena saṃvaṇṇanāvisesabhūtena āvaṭṭahāravibhaṅgena āvaṭṭetabbā padaṭṭhānādayo vibhattā,",
  "tika-s0501t0:781_2": "so saṃvaṇṇanāvisesabhūto āvaṭṭahāravibhaṅgo paripuṇṇo,",
  "tika-s0501t0:781_3": "“tattha katamo vibhattihāravibhaṅgo”ti pucchitabbattā “tattha katamo vibhattihāro”tiādi vuttaṃ.",
  "tika-s0501t0:781_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso vibhattihāro vibhattihāravibhaṅgo nāmāti pucchati.",
  "tika-s0501t0:781_5": "“Dhammañca padaṭṭhānaṃ bhūmiñcā”tiādiniddesassa idāni mayā vuccamāno “dve suttānī”tiādiko vitthārabhūto",
  "tika-s0501t0:781_6": "saṃvaṇṇanāviseso vibhattihāro vibhattihāravibhaṅgo nāmāti attho gahetabbo.",
  "tika-s0501t0:782_0": "“Yesu suttesu vuttā dhammapadaṭṭhānabhūmiyo iminā vibhattihārena vibhattā,",
  "tika-s0501t0:782_1": "tāni suttāni kittakānī”ti pucchitabbattā tāni suttāni paṭhamaṃ dassetuṃ “dve suttāni vāsanābhāgiyañca nibbedhabhāgiyañcā”ti vuttaṃ.",
  "tika-s0501t0:782_2": "Tattha vāsanābhāgiyanti puññabhāvanā vāsanā nāma,",
  "tika-s0501t0:782_3": "vāsanāya bhāgo koṭṭhāso vāsanābhāgo,",
  "tika-s0501t0:782_4": "vāsanābhāge vācakabhāvena niyuttaṃ suttanti vāsanābhāgiyaṃ,",
  "tika-s0501t0:782_5": "katamaṃ taṃ?",
  "tika-s0501t0:782_6": "Yasmiṃ sutte tīṇi puññakiriyavatthūni bhagavatā desitāni,",
  "tika-s0501t0:782_7": "taṃ suttaṃ vāsanābhāgiyaṃ.",
  "tika-s0501t0:782_8": "Nibbedhabhāgiyanti lobhakkhandhādīnaṃ nibbijjhanaṃ padālanaṃ nibbedho,",
  "tika-s0501t0:782_9": "nibbedhassa bhāgo koṭṭhāso nibbedhabhāgo,",
  "tika-s0501t0:782_10": "nibbedhabhāge vācakabhāvena niyuttaṃ suttanti nibbedhabhāgiyaṃ,",
  "tika-s0501t0:782_11": "katamaṃ taṃ?",
  "tika-s0501t0:782_12": "Yasmiṃ sutte sekkhāsekkhadhammā bhagavatā desitā,",
  "tika-s0501t0:782_13": "taṃ suttaṃ nibbedhabhāgiyaṃ.",
  "tika-s0501t0:783_0": "“Tesaṃ suttānaṃ paṭiggāhakā puggalā yāhi paṭipadāhi sampajjanti,",
  "tika-s0501t0:783_1": "tā paṭipadā kittikā”ti pucchitabbattā “dve paṭipadā”tiādi vuttaṃ.",
  "tika-s0501t0:783_2": "Dānasīlabhāvanāmayapuññabhāge bhavā paṭipadāti puññabhāgiyā.",
  "tika-s0501t0:783_3": "Phalabhāge bhavā paṭipadāti phalabhāgiyā.",
  "tika-s0501t0:783_4": "“Yesu sīlesu ṭhitā paṭiggāhakā paṭipajjanti,",
  "tika-s0501t0:783_5": "tāni sīlāni kittakānī”ti pucchitabbattā “dve sīlānī”tiādi vuttaṃ.",
  "tika-s0501t0:783_6": "Saṃvarati etena saṃvarenāti saṃvaro,",
  "tika-s0501t0:783_7": "so saṃvaro pātimokkhasaṃvaro,",
  "tika-s0501t0:783_8": "satisaṃvaro,",
  "tika-s0501t0:783_9": "ñāṇasaṃvaro,",
  "tika-s0501t0:783_10": "khantisaṃvaro,",
  "tika-s0501t0:783_11": "vīriyasaṃvaroti pañcavidho.",
  "tika-s0501t0:783_12": "Sabbopi pāpasaṃvaraṇato saṃvaro,",
  "tika-s0501t0:783_13": "lokiyalokuttarasampattiṭṭhānattā sīlaṃ nāma.",
  "tika-s0501t0:783_14": "Pajahati etena pahātabbeti pahānaṃ,",
  "tika-s0501t0:783_15": "pajahanaṃ vā pahānaṃ,",
  "tika-s0501t0:783_16": "tañca pahānaṃ tadaṅgappahānaṃ,",
  "tika-s0501t0:783_17": "vikkhambhanappahānaṃ,",
  "tika-s0501t0:783_18": "samucchedappahānaṃ,",
  "tika-s0501t0:783_19": "paṭipassaddhippahānaṃ,",
  "tika-s0501t0:783_20": "nissaraṇappahānanti pañcavidhaṃ.",
  "tika-s0501t0:783_21": "Tattha nissaraṇappahānaṃ vajjetvā catubbidhaṃ pahānaṃ vuttanayena sīlaṃ nāma.",
  "tika-s0501t0:784_0": "“Tesu suttādīsu bhagavā katamaṃ suttaṃ katamāya paṭipadāya desayati,",
  "tika-s0501t0:784_1": "katarasmiṃ sīle ṭhito puggalo katamena sīlena brahmacārī bhavatī”ti pucchitabbattā tathā vibhajitvā dassetuṃ “tattha bhagavā”tiādi vuttaṃ.",
  "tika-s0501t0:784_2": "Tattha tesu vāsanābhāgiyādīsu suttesu vāsanābhāgiyaṃ suttaṃ tattha tāsu puññabhāgiyādipaṭipadāsu puññabhāgiyāya",
  "tika-s0501t0:784_3": "paṭipadāya bhagavā yassa puggalassa desayati,",
  "tika-s0501t0:784_4": "so vāsanābhāgiyasuttapaṭiggāhako puggalo tattha saṃvarasīlādīsu saṃvarasīle ṭhito hutvā tena saṃvarasīlasaṅkhātena",
  "tika-s0501t0:784_5": "brahmacariyena seṭṭhacariyena brahmacārī seṭṭhācārapūrako bhavati.",
  "tika-s0501t0:784_6": "Tattha tesu vāsanābhāgiyādīsu suttesu nibbedhabhāgiyaṃ suttaṃ tattha tāsu puññabhāgiyādipaṭipadāsu phalabhāgiyāya",
  "tika-s0501t0:784_7": "paṭipadāya yassa puggalassa bhagavā desayati,",
  "tika-s0501t0:784_8": "so nibbedhabhāgiyasuttapaṭiggāhako puggalo tattha saṃvarasīlādīsu pahānasīle samucchedappassaddhippahānavasena",
  "tika-s0501t0:784_9": "ṭhito hutvā tena pahānasīlasaṅkhātena visesabhūtena maggasaṅkhātena brahmacariyena brahmacārī bhavatīti",
  "tika-s0501t0:784_10": "yojanā kātabbā.",
  "tika-s0501t0:785_0": "“Vāsanābhāgiyasuttādīsu katamaṃ vāsanābhāgiyaṃ sutta”nti pucchitabbattā “tattha katama”ntiādi vuttaṃ.",
  "tika-s0501t0:785_1": "Tattha tatthāti tesu vāsanābhāgiyasuttādīsu.",
  "tika-s0501t0:785_2": "Dānakathāti sappurisadānadānaphalaasappurisadānadānaphalakathā.",
  "tika-s0501t0:785_3": "Sīlakathāti pañcasīlādisīlaphalakathā.",
  "tika-s0501t0:785_4": "Saggakathāti saggasampattisukhakathā ceva sagge nibbattāpakapuññakathā ca.",
  "tika-s0501t0:785_5": "Ādīnavoti ādīnavadassako suttanto.",
  "tika-s0501t0:785_6": "Ānisaṃsoti ānisaṃsadassako suttanto.",
  "tika-s0501t0:785_7": "Vāsanābhāgiyaṃ suttaṃ nāmāti yojanā.",
  "tika-s0501t0:786_0": "“Tattha katama”ntiādīsu anusandhyattho vuttanayova.",
  "tika-s0501t0:786_1": "Yā desanā catusaccappakāsanā,",
  "tika-s0501t0:786_2": "sā desanā nibbedhabhāgiyaṃ suttaṃ nāmāti yojanā.",
  "tika-s0501t0:786_3": "Evañca sati vāsanābhāgiyasuttassapi nibbedhabhāgiyasuttabhāvo āpajjeyya catusaccappakāsanatoti codanaṃ manasi katvā “vāsanābhāgiye sutte”tiādi vuttaṃ.",
  "tika-s0501t0:786_4": "Vāsanābhāgiye sutte pajānanā vuṭṭhānagāminivipassanā ariyamaggapadaṭṭhānabhūtā paññā natthi,",
  "tika-s0501t0:786_5": "maggo ariyamaggo natthi,",
  "tika-s0501t0:786_6": "phalaṃ ariyaphalaṃ natthi.",
  "tika-s0501t0:786_7": "Nibbedhabhāgiye sutte pana pajānanādayo atthi,",
  "tika-s0501t0:786_8": "vāsanābhāgiye sutte natthi.",
  "tika-s0501t0:786_9": "“Pajānanā”tiādinā catusaccappakāsanā dānakathādikā nibbedhabhāgiye sutte antogadhā,",
  "tika-s0501t0:786_10": "itaraṃyeva vāsanābhāgiyasuttanti nāmāti dasseti.",
  "tika-s0501t0:786_11": "Yesu suttesu vuttā dhammapadaṭṭhānabhūmiyo vibhattā,",
  "tika-s0501t0:786_12": "tāni suttāni dveyeva na honti,",
  "tika-s0501t0:786_13": "kasmā “dveyeva suttāni niddhāritānī”ti ce vadeyyuṃ?",
  "tika-s0501t0:786_14": "Asaṅkarato sutte vuttānaṃ dhammapadaṭṭhānabhūmīnaṃ vibhajitabbānaṃ suviññeyyattā.",
  "tika-s0501t0:786_15": "“Yadi evaṃ saṃkilesabhāgiyaasekkhabhāgiyasuttānipi niddhāritāni asaṅkarattā”ti ce vadeyyuṃ?",
  "tika-s0501t0:786_16": "No niddhāritāni,",
  "tika-s0501t0:786_17": "vāsanābhāgiyasutte niddhārite saṃkilesabhāgiyasuttampi niddhāritaṃ,",
  "tika-s0501t0:786_18": "saṃkilesadhammato nissaṭṭhadhammānaṃyeva vāsanābhāgiyadhammattā nibbedhabhāgiyasutte ca niddhārite asekkhabhāgiyasuttampi niddhāritaṃ anaññattā.",
  "tika-s0501t0:787_0": "“Yesu suttesu vuttā dhammapadaṭṭhānabhūmiyo vibhattihārena vibhattā,",
  "tika-s0501t0:787_1": "tāni suttāni katamena phalena yojayitabbānī”ti pucchitabbattā “imāni cattāri suttānī”tiādi vuttaṃ.",
  "tika-s0501t0:787_2": "Tattha imāni cattāri suttānīti yathāniddhāritāni vāsanābhāgiyanibbedhabhāgiyasuttāni ceva taṃniddhāraṇena",
  "tika-s0501t0:787_3": "niddhāritāni saṃkilesabhāgiyaasekkhabhāgiyasuttāni cāti cattāri suttāni imesaṃyeva catunnaṃ suttānaṃ",
  "tika-s0501t0:787_4": "desanāya nayena nītena phalena sabbato sabbabhāgena saṃvarasīlappahānasīlena brahmacariyena yojayitabbāni.",
  "tika-s0501t0:787_5": "Yojentena ca sabbato sabbabhāgena ca padādivicayena hārena saṃvarasīlādikaṃ phalaṃ vicinitvā yuttihārena",
  "tika-s0501t0:787_6": "yuttaṃ phalaṃ gavesitvā “idaṃ phalaṃ imassa puggalassa phalaṃ,",
  "tika-s0501t0:787_7": "idaṃ phalaṃ imassa suttassa phala”nti suttāni visuṃ visuṃ phalena yojayitabbānīti attho gahetabbo.",
  "tika-s0501t0:788_0": "“Kittakena phalena brahmacariyena yojetabbānī”ti pucchitabbattā “yāvatikā ñāṇassa bhūmī”ti vuttaṃ.",
  "tika-s0501t0:788_1": "Bhagavatā desitena vāsanābhāgiyasuttena siddhā yāvatikā puññabhāgiyā paṭipadādayo vibhajanañāṇassa bhūmi ārammaṇā bhavitumarahanti,",
  "tika-s0501t0:788_2": "tāvatikāhi bhūmīhi vāsanābhāgiyasuttaṃ yojayitabbaṃ.",
  "tika-s0501t0:788_3": "Nibbedhabhāgiyasuttena siddhā yāvatikā phalabhāgiyā paṭipadādayo vibhajanañāṇassa bhūmi ārammaṇā bhavitumarahanti,",
  "tika-s0501t0:788_4": "tāvatikāhi bhūmīhi nibbedhabhāgiyasuttaṃ yojetabbaṃ.",
  "tika-s0501t0:788_5": "Itaradvayampi suttaṃ yathāsambhavaṃ yojetabbaṃ.",
  "tika-s0501t0:788_6": "Etena ñāṇassa bhūmīnaṃ suttatthānaṃ bahuvidhattaṃ dasseti.",
  "tika-s0501t0:789_0": "34.",
  "tika-s0501t0:789_1": "Vāsanābhāgiyasuttādīsu vuttā dhammā vāsanābhāgiyanibbedhabhāgiyabhāvehi ācariyena vibhattā,",
  "tika-s0501t0:789_2": "amhehi ca ñātā,",
  "tika-s0501t0:789_3": "“kathaṃ saṃkilesabhāgiyaasekkhābhāgiyabhāvehi asādhāraṇāsādhāraṇabhāvehi vibhajitabbā”ti pucchitabbattā",
  "tika-s0501t0:789_4": "“tattha katame dhammā sādhāraṇā”tiādi āraddhaṃ.",
  "tika-s0501t0:789_5": "Aṭṭhakathāya pana –",
  "tika-s0501t0:790_0": "“Evaṃ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṃ kilesabhāgiyaasekkhabhāgiyabhāvehi",
  "tika-s0501t0:790_1": "sādhāraṇāsādhāraṇabhāvehi vibhajituṃ ‘tattha katame dhammā sādhāraṇā’tiādi āraddha”nti –",
  "tika-s0501t0:791_0": "Vuttaṃ.",
  "tika-s0501t0:791_1": "Tattha tatthāti ye dhammā sutte vuttā vibhattihārena vibhajitabbā,",
  "tika-s0501t0:791_2": "tesu dhammesu katame dhammā sādhāraṇāti pucchati,",
  "tika-s0501t0:791_3": "dve dhammā sādhāraṇāti vissajjeti.",
  "tika-s0501t0:791_4": "Te dve dhamme sarūpato dassetuṃ “nāmasādhāraṇā,",
  "tika-s0501t0:791_5": "vatthusādhāraṇā cā”ti vuttaṃ.",
  "tika-s0501t0:791_6": "Tattha nāmasādhāraṇāti nāmena nāmapaññattiyā sādhāraṇā samānā,",
  "tika-s0501t0:791_7": "“kusalā”ti nāmena ekavīsati cittuppādā samānā,",
  "tika-s0501t0:791_8": "“akusalā”tyādināmena dvādasa cittuppādā samānā,",
  "tika-s0501t0:791_9": "kusalādināmapaññattivacanena vacanīyā atthā kusalādināmasādhāraṇāti vuttā.",
  "tika-s0501t0:791_10": "Tena ṭīkāyaṃ –",
  "tika-s0501t0:792_0": "“Nāmaṃ nāmapaññatti,",
  "tika-s0501t0:792_1": "taṃmukheneva saddato tadatthāvagamo.",
  "tika-s0501t0:792_2": "Saddena ca sāmaññarūpeneva tathārūpassa atthassa gahaṇaṃ,",
  "tika-s0501t0:792_3": "na visesarūpena.",
  "tika-s0501t0:792_4": "Tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā”ti –",
  "tika-s0501t0:793_0": "Vuttaṃ.",
  "tika-s0501t0:793_1": "Vatthusādhāraṇāti patiṭṭhānabhūtena vatthunā sādhāraṇā.",
  "tika-s0501t0:793_2": "Yasmiṃ patiṭṭhānabhūte santāne vā cittuppādādimhi vā ye dhammā pavattanti,",
  "tika-s0501t0:793_3": "te dhammā tena santānena vā vatthunā tena cittuppādādinā vā sādhāraṇā samānāti attho.",
  "tika-s0501t0:793_4": "Ekasantāne patitattā phusanādisabhāvato bhinnāpi vatthusādhāraṇā samānavatthukāyeva bhavantīti vibhattihārena vibhajitvāti vuttaṃ hoti.",
  "tika-s0501t0:794_0": "“Kiṃ nāmasādhāraṇavatthusādhāraṇāyeva vibhajitabbā,",
  "tika-s0501t0:794_1": "aññaṃ vibhajitabbaṃ natthī”ti pucchitabbattā “yaṃ vā panā”tiādi vuttaṃ.",
  "tika-s0501t0:794_2": "Nāmasādhāraṇavatthusādhāraṇehi aññaṃ yaṃ vā pana kiccasādhāraṇapaccayasādhāraṇapaṭipakkhādisādhāraṇampi dhammajātaṃ evaṃjātiyaṃ sādhāraṇajātiyaṃ,",
  "tika-s0501t0:794_3": "tampi sabbaṃ vicayahārena vicinitvā yuttihārena gavesitvā yuttaṃ sādhāraṇaṃ vibhattihārena vibhajitabbanti adhippāyo.",
  "tika-s0501t0:794_4": "“Tesu nāmasādhāraṇādīsu katame nāmasādhāraṇā,",
  "tika-s0501t0:794_5": "katame vatthusādhāraṇā”ti pucchitabbattā “micchattaniyatānaṃ sattāna”ntiādi vuttaṃ.",
  "tika-s0501t0:794_6": "Mātughātakādīnaṃ channaṃ micchattaniyatakammakarānaṃ sattānañca duggatiahetukasugatiahetukaduhetukatihetukānaṃ",
  "tika-s0501t0:794_7": "catunnaṃ puthujjanānaṃ aniyatakammakarānaṃ sattānañca santāne pavattā dassanapahātabbā kilesā dassanapahātabbanāmasādhāraṇā",
  "tika-s0501t0:794_8": "samānā bhavanti sakkāyadiṭṭhivicikicchāsīlabbataparāmasanavasena bhinnasabhāvānampi dassanapahātabbanāmanātivattanato.",
  "tika-s0501t0:794_9": "Vuttappakārānaṃ niyatāniyatasattānaṃ dassanapahātabbānaṃ kilesānaṃ patiṭṭhānavatthubhāvato vatthusādhāraṇā ca samānavatthukāti attho.",
  "tika-s0501t0:794_10": "Puthujjanassa duggatiahetukādicatubbidhasattassa,",
  "tika-s0501t0:794_11": "sotāpannassa ca santāne pavattā kāmarāgabyāpādā kilesā kāmarāgabyāpādanāmasādhāraṇā samānā bhavanti sakadāgāmimaggappahātabbaanāgāmimaggappahātabbavasena",
  "tika-s0501t0:794_12": "bhinnasabhāvānampi kāmarāgabyāpādanāmanātivattanato.",
  "tika-s0501t0:794_13": "Vuttappakārassa puthujjanassa,",
  "tika-s0501t0:794_14": "sotāpannassa ca kāmarāgabyāpādānaṃ patiṭṭhānavatthubhāvato vatthusādhāraṇā samānavatthukāti attho ca gahetabbo.",
  "tika-s0501t0:794_15": "Puthujjanassa,",
  "tika-s0501t0:794_16": "anāgāmissa ca santāne pavattā uddhaṃbhāgiyā saṃyojanā uddhambhāgiyanāmasādhāraṇā samānā bhavanti rūparāgādivasena",
  "tika-s0501t0:794_17": "bhinnasabhāvānampi uddhaṃbhāgiyanāmanātivattanato.",
  "tika-s0501t0:794_18": "Puthujjanassa,",
  "tika-s0501t0:794_19": "anāgāmissa ca uddhaṃbhāgiyānaṃ patiṭṭhānavatthubhāvato vatthusādhāraṇā samānavatthukāti attho ca gahetabbo.",
  "tika-s0501t0:794_20": "Tena vuttaṃ ṭīkāyaṃ –",
  "tika-s0501t0:794_21": "“dassanapahātabbānañhi yathā micchattaniyatasattā pavattiṭṭhānaṃ,",
  "tika-s0501t0:794_22": "evaṃ aniyatāpī”ti vuttaṃ.",
  "tika-s0501t0:794_23": "Saṅkhepato pana saṃkilesapakkhe pahānekaṭṭhā kilesā nāmasādhāraṇā honti,",
  "tika-s0501t0:794_24": "sahajekaṭṭhā kilesā vatthusādhāraṇāti daṭṭhabbā.",
  "tika-s0501t0:795_0": "Saṃkilesapakkhe sādhāraṇā ācariyena vibhattā,",
  "tika-s0501t0:795_1": "amhehi ca ñātā,",
  "tika-s0501t0:795_2": "“kathaṃ vodānapakkhe sādhāraṇā vibhattā”ti pucchitabbattā “yaṃ kiñci ariyasāvako”tiādi vuttaṃ.",
  "tika-s0501t0:795_3": "Tattha yaṃ kiñcīti sāmaññavasena vuttā paṭhamajjhānasamāpattiādikā lokiyā samāpattiyeva gahitā.",
  "tika-s0501t0:795_4": "Ariyasāvakoti ariyassa bhagavato sāvako ariyasāvakoti vattabbo,",
  "tika-s0501t0:795_5": "jhānalābhī ca phalaṭṭho ca puggalo,",
  "tika-s0501t0:795_6": "na maggaṭṭho.",
  "tika-s0501t0:795_7": "Maggaṭṭho hi lokiyaṃ yaṃ kiñci samāpattiṃ na samāpajjati.",
  "tika-s0501t0:795_8": "Sabbā sā lokiyasamāpatti rūpāvacarā arūpāvacarā dibbavihāro brahmavihāro paṭhamajjhānasamāpattīti evamādīhi",
  "tika-s0501t0:795_9": "pariyāyehi sādhāraṇā taṃsamaṅgīhi vītarāgāvītarāgehi sādhāraṇā lokiyasamāpattināmanātivattanato ca vītarāgāvītarāgehi",
  "tika-s0501t0:795_10": "samāpajjitabbato ca.",
  "tika-s0501t0:795_11": "“Ariyasāvako ca lokiyaṃ samāpattiṃ samāpajjanto odhiso odhiso samāpajjati,",
  "tika-s0501t0:795_12": "evaṃ sati kathaṃ vītarāgehi sādhāraṇāti saddahitabbā”ti vattabbattā “sādhāraṇā hi dhammā”tiādi vuttaṃ.",
  "tika-s0501t0:795_13": "Aṭṭhakathāyaṃ pana –",
  "tika-s0501t0:795_14": "“kathaṃ te odhiso gahitā,",
  "tika-s0501t0:795_15": "atha odhiso gahetabbā,",
  "tika-s0501t0:795_16": "kathaṃ sādhāraṇāti anuyogaṃ manasi katvā taṃ visodhento āha –",
  "tika-s0501t0:795_17": "‘sādhāraṇā hi dhammā evaṃ aññamañña’ntiādī”ti vuttaṃ.",
  "tika-s0501t0:796_0": "Tattha evaṃ vītarāgāvītarāgehi odhiso odhiso samāpajjitabbā dhammā paraṃ paraṃ pacchā pacchā pavattiyamānaṃ",
  "tika-s0501t0:796_1": "dhammajātaṃ sakaṃ sakaṃ pubbe pubbe jātaṃ “lokiyasamāpattī”ti nāmaṃ niyatavisayaṃ aññamaññaṃ hutvā hi",
  "tika-s0501t0:796_2": "yasmā nātivattanti,",
  "tika-s0501t0:796_3": "tasmā sādhāraṇāti saddahitabbā gahetabbāti attho.",
  "tika-s0501t0:796_4": "“Paraṃ paraṃ samāpajjanto kathaṃ nātivattatī”ti vattabbattā nātivattanaṃ pākaṭaṃ kātuṃ “yopī”tiādi vuttaṃ.",
  "tika-s0501t0:796_5": "Yo ariyasāvako vā avītarāgo vā.",
  "tika-s0501t0:796_6": "Imehi lokiyasamāpattidhammehi samannāgato,",
  "tika-s0501t0:796_7": "so ariyasāvako vā avītarāgo vā paraṃ paraṃ samāpajjantopi taṃ dhammaṃ lokiyaṃ samāpattidhammaṃ nātivattati,",
  "tika-s0501t0:796_8": "aññaṃ upagantvā nātikkamatīti attho.",
  "tika-s0501t0:796_9": "Yehi lokiyasamāpattidhammehi samannāgato,",
  "tika-s0501t0:796_10": "ime lokiyasamāpatti dhammā sādhāraṇāvāti daṭṭhabbā.",
  "tika-s0501t0:797_0": "“Vāsanābhāgiyādisuttesu vuttā ye dhammā iminā vibhattihārena vibhattā,",
  "tika-s0501t0:797_1": "yesu dhammesu katame dhammā asādhāraṇā”ti pucchitabbattā “tattha katame dhammā asādhāraṇā”tiādi vuttaṃ.",
  "tika-s0501t0:797_2": "Tattha tesu vibhajitabbesu dhammesu katame dhammā asādhāraṇāti pucchati,",
  "tika-s0501t0:797_3": "pucchitvā yāva desanaṃ upādāya asādhāraṇā dhammā gavesitabbā,",
  "tika-s0501t0:797_4": "“sekkhāsekkhā”ti vā gavesitabbā,",
  "tika-s0501t0:797_5": "“bhabbābhabbā”ti vā gavesitabbā.",
  "tika-s0501t0:797_6": "Atha vā yāva “sekkhāsekkhā bhabbābhabbā”ti desanā vuttā,",
  "tika-s0501t0:797_7": "tāva desanaṃ upādāya asādhāraṇā gavesitabbā.",
  "tika-s0501t0:797_8": "Kathaṃ gavesitabbā?",
  "tika-s0501t0:797_9": "Ariyesu sekkhāsekkhadhammavasena “sekkhā”ti nāmaṃ asekkhena asādhāraṇaṃ,",
  "tika-s0501t0:797_10": "“asekkhā”ti nāmaṃ sekkhena asādhāraṇanti vā,",
  "tika-s0501t0:797_11": "anariyesu “bhabbā”ti nāmaṃ abhabbena asādhāraṇaṃ,",
  "tika-s0501t0:797_12": "“abhabbā”ti nāmaṃ bhabbena asādhāraṇanti vā gavesitabbā.",
  "tika-s0501t0:797_13": "Kāmarāgabyāpādā saṃyojanā appahīnattā anusayabhāvena uppajjanārahattā aṭṭhamakassa sotāpattimaggaṭṭhassa",
  "tika-s0501t0:797_14": "ca sotāpannassa phalaṭṭhassa ca sādhāraṇā bhavanti,",
  "tika-s0501t0:797_15": "dhammatā dhammasabhāvo asādhāraṇo.",
  "tika-s0501t0:797_16": "Idaṃ vuttaṃ hoti –",
  "tika-s0501t0:797_17": "“aṭṭhamakassa sotāpattimaggaṭṭhatā sotāpannassa asādhāraṇā,",
  "tika-s0501t0:797_18": "sotāpannassa sotāpannaphalaṭṭhatā ca aṭṭhamakassa sotāpattimaggaṭṭhassa asādhāraṇā.",
  "tika-s0501t0:797_19": "Aṭṭhamakassa vā pahīyamānakilesatā sotāpannassa asādhāraṇā,",
  "tika-s0501t0:797_20": "sotāpannassa pahīnakilesatā ca aṭṭhamakassa asādhāraṇā”ti.",
  "tika-s0501t0:798_0": "Uddhambhāgiyā saṃyojanā appahīnattā anusayabhāvena uppajjanārahattā aṭṭhamakassa maggaṭṭhabhāvena aṭṭhamakasadisassa",
  "tika-s0501t0:798_1": "anāgāmimaggaṭṭhassa ca anāgāmissa phalaṭṭhassa ca sādhāraṇā,",
  "tika-s0501t0:798_2": "dhammatā dhammasabhāvo asādhāraṇā.",
  "tika-s0501t0:798_3": "Idaṃ vuttaṃ hoti –",
  "tika-s0501t0:798_4": "“aṭṭhamakassa anāgāmimaggaṭṭhatā anāgāmissa phalaṭṭhassa asādhāraṇā,",
  "tika-s0501t0:798_5": "anāgāmissa anāgāmiphalaṭṭhatā ca aṭṭhamakassa asādhāraṇā.",
  "tika-s0501t0:798_6": "Aṭṭhamakassa vā pahīyamānakilesatā anāgāmissa asādhāraṇā,",
  "tika-s0501t0:798_7": "anāgāmissa phalaṭṭhassa pahīnakilesatā ca aṭṭhamakassa asādhāraṇā”ti.",
  "tika-s0501t0:798_8": "“Maggaṭṭhatā phalaṭṭhatāya asādhāraṇā,",
  "tika-s0501t0:798_9": "phalaṭṭhatā ca maggaṭṭhatāya asādhāraṇā”tipi vattuṃ vaṭṭati.",
  "tika-s0501t0:798_10": "Sabbesaṃ sattannaṃ sekkhānaṃ puggalānaṃ nāmaṃ “sekkhā”ti nāmaṃ sādhāraṇaṃ.",
  "tika-s0501t0:798_11": "Dhammatā asādhāraṇāti catunnaṃ maggaṭṭhānaṃ taṃtaṃmaggaṭṭhatā aññamaññaṃ maggaṭṭhānaṃ asādhāraṇā.",
  "tika-s0501t0:798_12": "Heṭṭhimaphalattayaṭṭhānañca asādhāraṇā,",
  "tika-s0501t0:798_13": "heṭṭhimaphalattayaṭṭhānaṃ taṃtaṃphalaṭṭhatā ca aññamaññaṃ phalaṭṭhānaṃ asādhāraṇā,",
  "tika-s0501t0:798_14": "catunnaṃ maggaṭṭhānañca asādhāraṇāti attho.",
  "tika-s0501t0:798_15": "“Sekkhānaṃ taṃtaṃmaggaṭṭhatā taṃtaṃphalaṭṭhatāya asādhāraṇā,",
  "tika-s0501t0:798_16": "taṃtaṃphalaṭṭhatā ca taṃtaṃmaggaṭṭhatāya asādhāraṇā”ti vattumpi vaṭṭati.",
  "tika-s0501t0:798_17": "Sabbesaṃ paṭipannakānanti phalatthāya paṭipajjantīti paṭipannakā,",
  "tika-s0501t0:798_18": "tesaṃ maggasamaṅgīnaṃ catunnaṃ puggalānaṃ nāmaṃ “paṭipannakā”ti nāmaṃ sādhāraṇaṃ,",
  "tika-s0501t0:798_19": "dhammatā taṃtaṃmaggaṭṭhatā asādhāraṇā.",
  "tika-s0501t0:798_20": "Sabbesaṃ sekkhānaṃ sattannaṃ puggalānaṃ sekkhānaṃ sīlaṃ sādhāraṇaṃ,",
  "tika-s0501t0:798_21": "dhammatā taṃtaṃmaggaṭṭhaphalaṭṭhatā asādhāraṇāti.",
  "tika-s0501t0:798_22": "Vāsanābhāgiyasaṃkilesabhāgiyasuttesu vuttā dassanenapahātabbādayo ceva nibbedhabhāgiyaasekkhabhāgiyasuttesu",
  "tika-s0501t0:798_23": "vuttā sekkhādayo ca dhammā sādhāraṇāsādhāraṇabhedena vibhattihārena vibhajitabbāti adhippāyo veditabbo.",
  "tika-s0501t0:799_0": "“Aṭṭhamakassā”tiādinā ariyesu puggalesu asādhāraṇā ācariyena vibhattā,",
  "tika-s0501t0:799_1": "amhehi ca ñātā,",
  "tika-s0501t0:799_2": "“kathaṃ anariyesu asādhāraṇā vibhattā”ti pucchitabbattā ariyesu vuttanayānusārena anariyesupi vibhajitvā",
  "tika-s0501t0:799_3": "gavesitabbāti dassetuṃ “evaṃ visesānupassinā”tiādi vuttaṃ.",
  "tika-s0501t0:799_4": "Aṭṭhakathāyaṃ pana –",
  "tika-s0501t0:799_5": "“evaṃ ‘aṭṭhamakassā’tiādinā ariyapuggalesu asādhāraṇadhammaṃ dassetvā itaresu nayadassanatthaṃ ‘evaṃ visesānupassinā’tiādi vutta”nti vuttaṃ.",
  "tika-s0501t0:799_6": "Evaṃ ariyesu vuttanayānusārena bhabbābhabbesu anariyesu visesānupassinā asādhāraṇato visesaṃ asādhāraṇaṃ",
  "tika-s0501t0:799_7": "anupassinā gavesakena paṇḍitena bhabbābhabbesupi hīnukkaṭṭhamajjhimaṃ upādāya gavesitabbaṃ. Kathaṃ?",
  "tika-s0501t0:799_8": "Mātughātādivasena pavattānaṃ paṭighasampayuttadiṭṭhisampayuttasattamajavanacittuppādānaṃ micchattaniyatānaṃ",
  "tika-s0501t0:799_9": "taṃsamaṅgīnaṃ vā tathāpavattā paṭhamajavanacittupādādayo aniyatā dhammā paṭighasampayuttādibhāvena sādhāraṇā,",
  "tika-s0501t0:799_10": "micchattaniyatā dhammā ekacittuppādattā asādhāraṇā.",
  "tika-s0501t0:799_11": "Yathā hi cittaṃ “cittasaṃsaṭṭha”nti na vattabbaṃ,",
  "tika-s0501t0:799_12": "evaṃ micchattaniyatāpi “micchattaniyatasādhāraṇā”ti na vattabbā.",
  "tika-s0501t0:799_13": "Micchattaniyatesupi niyatamicchādiṭṭhikānaṃ diṭṭhisampayuttasattamajavanacittuppādasamaṅgīnaṃ aniyatā",
  "tika-s0501t0:799_14": "diṭṭhisampayuttapaṭhamajavanacittuppādādayo dhammā diṭṭhisampayuttādibhāvena sādhāraṇā,",
  "tika-s0501t0:799_15": "niyatamicchādiṭṭhi ekacittuppādasamaṅgībhāvato asādhāraṇā.",
  "tika-s0501t0:799_16": "Tenāha aṭṭhakathācariyo –",
  "tika-s0501t0:800_0": "“Micchattaniyatānaṃ aniyatā dhammā sādhāraṇa,",
  "tika-s0501t0:800_1": "micchattaniyatā dhammā asādhāraṇā.",
  "tika-s0501t0:800_2": "Micchattaniyatesupi niyatamicchādiṭṭhikānaṃ aniyatā dhammā sādhāraṇā,",
  "tika-s0501t0:800_3": "niyatamicchādiṭṭhi asādhāraṇāti iminā nayena visesānupassinā veditabbā”ti.",
  "tika-s0501t0:801_0": "Tattha “iminā nayenā”ti iminā micchattaniyatānaṃ uppajjituṃ bhabbā aniyatā dhammā sādhāraṇā,",
  "tika-s0501t0:801_1": "uppajjituṃ abhabbā aniyatā dhammā asādhāraṇāti gahitā.",
  "tika-s0501t0:801_2": "Tena vuttaṃ “bhabbābhabbā”ti.",
  "tika-s0501t0:801_3": "Tathā hīnassa hīno hīnabhāvena sādhāraṇo,",
  "tika-s0501t0:801_4": "majjhimukkaṭṭhā asādhāraṇā.",
  "tika-s0501t0:801_5": "Majjhimassa majjhimo sādhāraṇo,",
  "tika-s0501t0:801_6": "hīnukkaṭṭhā asādhāraṇā.",
  "tika-s0501t0:801_7": "Ukkaṭṭhassa ukkaṭṭho ukkaṭṭhabhāvena sādhāraṇo,",
  "tika-s0501t0:801_8": "hīnamajjhimā asādhāraṇātipi gavesitabbā. Tenāha –",
  "tika-s0501t0:801_9": "“hīnukkaṭṭhamajjhimaṃ upādāya gavesitabba”nti.",
  "tika-s0501t0:802_0": "“Tattha katame dhammā sādhāraṇā”tiādinā nānāvidhena vibhattihāranayena dhammā vibhajitvā dassitā,",
  "tika-s0501t0:802_1": "amhehi ca ñātā,",
  "tika-s0501t0:802_2": "“kathaṃ bhūmipadaṭṭhānāni vibhattihāranayena vibhajitvā dassitānī”ti pucchitabbabhāvato dhammavibhajanānantaraṃ",
  "tika-s0501t0:802_3": "bhūmipadaṭṭhānāni vibhajitvā dassento “dassanabhūmī”tiādimāha.",
  "tika-s0501t0:802_4": "Tattha dassanabhūmīti dassanaṃ bhavati ettha paṭhamamaggeti dassanabhūmi,",
  "tika-s0501t0:802_5": "sotāpattimaggo.",
  "tika-s0501t0:802_6": "Niyāmāvakkantiyāti niyamanaṃ niyāmo, ko so?",
  "tika-s0501t0:802_7": "Sampattaniyāmo,",
  "tika-s0501t0:802_8": "avakkanaṃ avakkanti,",
  "tika-s0501t0:802_9": "sotāpattiphalaṃ,",
  "tika-s0501t0:802_10": "niyāmassa avakkanti niyāmāvakkanti, tāya.",
  "tika-s0501t0:802_11": "Dassanabhūmināmako sotāpattimaggo niyāmāvakkantināmakassa sotāpattiphalassa pattiyā padaṭṭhānaṃ.",
  "tika-s0501t0:802_12": "Paṭhamamaggasamaṅgī puggalo hi niyāmaṃ okkamanto nāma,",
  "tika-s0501t0:802_13": "phalasamaṅgī pana niyāmaṃ okkanto nāma hoti,",
  "tika-s0501t0:802_14": "tasmā niyāmāvakkantisaddena paṭhamaphaluppatti gahitā.",
  "tika-s0501t0:802_15": "Bhāvanābhūmīti uparimaggattayaṃ.",
  "tika-s0501t0:802_16": "Uttarikānanti tassa tassa maggassa uparipavattānaṃ taṃtaṃphalānaṃ pattiyā padaṭṭhānanti paccekaṃ yojetabbaṃ.",
  "tika-s0501t0:803_0": "Dukkhā paṭipadā dandhābhiññā mandapaññassa uppajjanato samathaṃ āvahantī hutvā samathassa padaṭṭhānaṃ hoti,",
  "tika-s0501t0:803_1": "sukhāpaṭipadā khippābhiññā ñāṇādhikassa uppajjanato vipassanāvahantī hutvā vipassanāya padaṭṭhānaṃ,",
  "tika-s0501t0:803_2": "avasesā dve paṭipadāpi nātipaññassa uppajjanato samathassa padaṭṭhānanti gahetabbā.",
  "tika-s0501t0:803_3": "Tena aṭṭhakathāyaṃ vuttaṃ –",
  "tika-s0501t0:803_4": "“itarā pana tissopi paṭipadā samathaṃ āvahantī”tiādi.",
  "tika-s0501t0:803_5": "Dānamayaṃ puññakiriyavatthu sayameva ekantena dhammassavanassa padaṭṭhānaṃ na hoti,",
  "tika-s0501t0:803_6": "vandanayācanapañhāpucchanādayopi padaṭṭhānaṃ honti,",
  "tika-s0501t0:803_7": "tasmā tehi kāraṇehi sādhāraṇaṃ hutvā paratoghosassa padaṭṭhānaṃ hoti,",
  "tika-s0501t0:803_8": "paratoghoso ca dhammassavanapañhāvissajjanādivasena pavatto.",
  "tika-s0501t0:803_9": "Dātabbavatthupariccajanavandanayācanakālesu hi yebhuyyena dhammaṃ desenti,",
  "tika-s0501t0:803_10": "pañhāpucchanādikālesu ca vissajjenti,",
  "tika-s0501t0:803_11": "paṭipucchasākacchādīni vā karonti.",
  "tika-s0501t0:803_12": "Sīlamayaṃ puññakiriyavatthu pāmojjapītipassaddhisukhasamādhīhi padaṭṭhānabhāvena sādhāraṇaṃ hutvā cintāmayiyā paññāya padaṭṭhānaṃ hoti.",
  "tika-s0501t0:803_13": "Sīlavantassa hi sīlaṃ paccavekkhantassa pāmojjādayo honti,",
  "tika-s0501t0:803_14": "samāhito ca dhammacintane samattho hoti.",
  "tika-s0501t0:804_0": "Bhāvanāmayaṃ puññakiriyavatthūti purimā purimā samathabhāvanā ceva vipassanābhāvanā ca puññakiriyavatthudānasīlādīhi",
  "tika-s0501t0:804_1": "kāraṇehi sādhāraṇaṃ hutvā bhāvanāmayiyā paññāya pacchimāya pacchimāya samathabhāvanāya ceva vipassanābhāvanāya",
  "tika-s0501t0:804_2": "ca padaṭṭhānaṃ.",
  "tika-s0501t0:804_3": "Tena vuttaṃ aṭṭhakathāyaṃ –",
  "tika-s0501t0:804_4": "“sādhāraṇanti na bījaṃ viya aṅkurassa,",
  "tika-s0501t0:804_5": "dassanabhūmiādayo viya niyāmāvakkantiādīnaṃ āveṇikaṃ,",
  "tika-s0501t0:804_6": "atha kho sādhāraṇaṃ tadaññakāraṇehipī”ti.",
  "tika-s0501t0:804_7": "“Dānamayasīlamayabhāvanāmayapuññakiriyavatthūnaṃ paratoghosacintāmayibhāvanāmayipaññānaṃ padaṭṭhānabhāvo ācariyena vibhatto,",
  "tika-s0501t0:804_8": "evaṃ sati tesaṃ dānamayādīnaṃ yathākkamaṃ pariyattibāhusaccakammaṭṭhānānuyogamaggasammādiṭṭhīnaṃ padaṭṭhānabhāvo",
  "tika-s0501t0:804_9": "na bhaveyyā”ti vattabbattā tathāpavattaṃ padaṭṭhānabhāvampi dassetuṃ “dānamayaṃ puññakiriyavatthu parato",
  "tika-s0501t0:804_10": "ca ghosassa sutamayiyā ca paññāyā”tiādi vuttaṃ.",
  "tika-s0501t0:804_11": "Aṭṭhakathāyaṃ pana –",
  "tika-s0501t0:805_0": "“Idāni yasmā dānaṃ, sīlaṃ,",
  "tika-s0501t0:805_1": "lokiyabhāvanā ca na kevalaṃ yathāvuttaparatoghosādīnaṃyeva,",
  "tika-s0501t0:805_2": "atha kho yathākkamaṃ pariyattibāhusaccakammaṭṭhānānuyogamaggasammādiṭṭhīnampi paccayā honti,",
  "tika-s0501t0:805_3": "tasmā tampi nayaṃ dassetuṃ puna ‘dānamaya’ntiādinā desanaṃ vaḍḍhesī”ti –",
  "tika-s0501t0:806_0": "Vuttaṃ.",
  "tika-s0501t0:806_1": "Tattha dānamayapuññakiriyavatthuno paratoghosassa sādhāraṇapadaṭṭhānabhāvo heṭṭhā vuttanayena ñātabbo.",
  "tika-s0501t0:806_2": "Dānaṃ pana datvā desanaṃ sutvā sutānusārena vitthāretvā cintentassa pavattamānāya sutamayiyā paññāya",
  "tika-s0501t0:806_3": "vandanayācanādīhi sādhāraṇaṃ hutvā padaṭṭhānaṃ hoti.",
  "tika-s0501t0:806_4": "Sīlamayapuññakiriyavatthunopi cintāmayiyā paññāya sādhāraṇapadaṭṭhānabhāvo vuttoyeva.",
  "tika-s0501t0:806_5": "Parisuddhasīlaṃ pana nissāya “jhānaṃ nibbattessāmi,",
  "tika-s0501t0:806_6": "maggaphalaṃ nibbattessāmī”tiādinā paccavekkhantassa pavattamānassa yonisomanasikārassa pāmojjādīhi sādhāraṇaṃ hutvā padaṭṭhānaṃ hoti.",
  "tika-s0501t0:806_7": "Bhāvanāmayapuññakiriyavatthuno bhāvanāmayiyā paññāya sādhāraṇapadaṭṭhānabhāvopi vuttoyeva.",
  "tika-s0501t0:806_8": "Samathabhāvanāsaṅkhātaṃ pana jhānaṃ pādakaṃ katvā vā paripākaṃ vipassanābhāvaṃyeva vā nissāya pavattamānāya",
  "tika-s0501t0:806_9": "sammādiṭṭhiyā parisuddhasīlādīhi sādhāraṇaṃ hutvā padaṭṭhānaṃ hoti.",
  "tika-s0501t0:807_0": "Dānamayapuññakiriyavatthuādīnaṃ paratoghosādīnaṃ padaṭṭhānabhāvo punappunaṃ ācariyena vibhatto,",
  "tika-s0501t0:807_1": "amhehi ca ñāto,",
  "tika-s0501t0:807_2": "“patirūpadesavāsādayopi imesaṃ dhammānaṃ padaṭṭhānānīti yathā vibhajitabbā,",
  "tika-s0501t0:807_3": "amhehi ca viññātabbā,",
  "tika-s0501t0:807_4": "tathā vibhajitvā dassethā”ti vattabbattā tepi vibhajitvā dassetuṃ “patirūpadesavāso”tiādimāha.",
  "tika-s0501t0:807_5": "Aṭṭhakathāyaṃ pana “tathā patirūpadesavāsādayo kāyavivekacittavivekādīnaṃ kāraṇaṃ hontīti imaṃ nayaṃ dassetuṃ ‘patirūpadesavāso’tiādimāhā”ti vuttaṃ.",
  "tika-s0501t0:807_6": "Patirūpadesaṃ nissāya vasantassa kāyavivekacittavivekavaḍḍhanato,",
  "tika-s0501t0:807_7": "samādhivaḍḍhanato ca patirūpadesavāso kāyacittavivekassa ca upacārasamādhiappanāsamādhissa ca sīlādīhi sādhāraṇaṃ hutvā padaṭṭhānaṃ.",
  "tika-s0501t0:807_8": "Sappurisūpanissayoti sappurisasantāne pavatto payirupāsato ālambitabbo pasādo,",
  "tika-s0501t0:807_9": "tato vā upanissayaṃ labhitvā payirupāsantānaṃ santāne pavatto pubbapasādo yathāvidho sappurisūpanissayo",
  "tika-s0501t0:807_10": "payirupāsantassa saddhāsampannassa ratanattaye tiṇṇaṃ aveccappasādānaṃ ratanattayaguṇādīhi sādhāraṇaṃ",
  "tika-s0501t0:807_11": "hutvā padaṭṭhānaṃ,",
  "tika-s0501t0:807_12": "samathassa labhananimittadāyakaṃ sappurisaṃ payirupāsitvā tena dinnanaye ṭhatvā pavattetabbassa samathassa",
  "tika-s0501t0:807_13": "sappurisūpanissayo sīlapāmojjapītādīhi sādhāraṇaṃ hutvā padaṭṭhānaṃ.",
  "tika-s0501t0:807_14": "Attasammāpaṇihitassa pāpajigucchādīnaṃ sambhavato attasammāpaṇidhānaṃ jātivayādipaccavekkhaṇena sādhāraṇaṃ hutvā hiriyā ca padaṭṭhānaṃ,",
  "tika-s0501t0:807_15": "attasammāpaṇihitassa nibbidādīnaṃ sambhavato sīlādīhi sādhāraṇaṃ hutvā vipassanāya ca padaṭṭhānaṃ.",
  "tika-s0501t0:808_0": "Tadaṅgādivasena akusalapariccāgo nibbidāñāṇādīhi sādhāraṇaṃ hutvā kusalavīmaṃsāya paṭisaṅkhānupassanāya",
  "tika-s0501t0:808_1": "paññāya ca ariyamaggasamādhindriyassa ca padaṭṭhānaṃ.",
  "tika-s0501t0:808_2": "Dhammasvākkhātatā svākkhātadhammassavanānusārena pavattakusalamūlakā lokiyalokuttarasampatti kusalamūlaropanā nāma,",
  "tika-s0501t0:808_3": "tāya ca tathāvidhakusalamūlakāya phalasamāpattiyā ca padaṭṭhānaṃ.",
  "tika-s0501t0:808_4": "Saṅghasuppaṭipannatā saṅghasuṭṭhutāya saṅghassa upaṭṭhākānaṃ suṭṭhubhāvāya sappatissavāya vacanasampaṭicchanabhāvāya padaṭṭhānaṃ.",
  "tika-s0501t0:808_5": "Satthusampadā satthari ceva dhammādīsu ca guṇaajānanatāya appasannānañca pasādāya pasannānañca appamattakapasādānañca",
  "tika-s0501t0:808_6": "bhiyyobhāvāya vaḍḍhanāya padaṭṭhānaṃ.",
  "tika-s0501t0:808_7": "Appaṭihatapātimokkhatā saṅghamajjhe vā parisamajjhe vā dummaṅkūnaṃ dummukhānaṃ dussīlānaṃ puggalānaṃ niggahāya,",
  "tika-s0501t0:808_8": "pesalānaṃ pātimokkhasaṃvarādisīlasampannānaṃ puggalānaṃ phāsuvihārāya ca padaṭṭhānaṃ hoti.",
  "tika-s0501t0:808_9": "Honto pana yathānurūpehi aññehi kāraṇehi sādhāraṇaṃ hutvā hotīti veditabbo.",
  "tika-s0501t0:809_0": "“Vāsanābhāgiyasuttādīsu vuttadhammabhūmipadaṭṭhānānaṃ vibhattihārena vibhajitabbabhāvo amhehi kena jānitabbo",
  "tika-s0501t0:809_1": "saddahitabbo”ti pucchitabbattā “tenāhā”tiādi vuttaṃ.",
  "tika-s0501t0:809_2": "Tassattho vuttanayānusārena veditabbo.",
  "tika-s0501t0:810_0": "“Ettāvatā ca vibhattihāro paripuṇṇo,",
  "tika-s0501t0:810_1": "añño niyutto natthī”ti vattabbattā “niyutto vibhattihāro”ti vuttaṃ.",
  "tika-s0501t0:810_2": "Yattha yattha sutte ye ye dhammādayo vuttā,",
  "tika-s0501t0:810_3": "tattha tattha sutte vuttesu tesu tesu dhammādīsu yathālābhavasena yo yo vibhattihāro yojito,",
  "tika-s0501t0:810_4": "so so vibhattihāro niddhāretvā yutto yojitoti attho daṭṭhabbo.",
  "tika-s0501t0:811_0": "Iti vibhattihāravibhaṅge sattibalānurūpā racitā",
  "tika-s0501t0:812_0": "Vibhāvanā niṭṭhitā.",
  "tika-s0501t0:813_0": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t0:814_0": "9. Parivattanahāravibhaṅgavibhāvanā",
  "tika-s0501t0:815_0": "35.",
  "tika-s0501t0:815_1": "Yena yena saṃvaṇṇāvisesabhūtena vibhattihāravibhaṅgena sutte vuttā dhammādayo vibhattā,",
  "tika-s0501t0:815_2": "so saṃvaṇṇāvisesabhūto vibhaṅgo paripuṇṇo,",
  "tika-s0501t0:815_3": "“katamo parivattanahāravibhaṅgo”ti pucchitabbattā “tattha katamo parivattano hāro”tiādi vuttaṃ.",
  "tika-s0501t0:815_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso parivattano hāro parivattanahāravibhaṅgo nāmāti pucchati.",
  "tika-s0501t0:815_5": "“Kusalākusale dhamme”tiādiniddesassa idāni mayā vuccamāno “sammādiṭṭhissa purisapuggalassā”tiādiko vitthārasaṃvaṇṇanāviseso",
  "tika-s0501t0:815_6": "parivattano hāro parivattanahāravibhaṅgo nāmāti attho gahetabbo.",
  "tika-s0501t0:816_0": "“Saṃvaṇṇiyamāne sutte niddiṭṭhassa katamassa bhāvitabbassa kusalassa katamo paṭipakkho,",
  "tika-s0501t0:816_1": "kathaṃ parivattetabbo”ti pucchitabbattā imassa bhāvitabbassa kusalassa ayaṃ paṭipakkho,",
  "tika-s0501t0:816_2": "evaṃ pahātabbabhāvavasena parivattetabboti dassento “sammādiṭṭhissa purisapuggalassā”tiādimāha.",
  "tika-s0501t0:816_3": "Aṭṭhakathāyaṃ pana –",
  "tika-s0501t0:817_0": "“Tattha yasmā saṃvaṇṇiyamāne sutte yathāniddiṭṭhānaṃ kusalākusaladhammānaṃ paṭipakkhabhūte akusalakusaladhamme",
  "tika-s0501t0:817_1": "pahātabbabhāvādivasena niddhāraṇaṃ paṭipakkhato parivattanaṃ,",
  "tika-s0501t0:817_2": "tasmā ‘sammādiṭṭhissa purisapuggalassa micchādiṭṭhi nijjiṇṇā bhavatī’tiādi āraddha”nti –",
  "tika-s0501t0:818_0": "Vuttaṃ.",
  "tika-s0501t0:818_1": "Pahāyakassa hi dhammassa pahātabbabhāvavasena niddhāraṇaṃ,",
  "tika-s0501t0:818_2": "pahātabbassa ca dhammassa pahāyakabhāvavasena niddhāraṇaṃ paṭipakkhato parivattanaṃ nāma hoti.",
  "tika-s0501t0:818_3": "Tattha sammādiṭṭhissāti sammā sundarā pasatthā diṭṭhi yassa puggalassāti sammādiṭṭhi.",
  "tika-s0501t0:818_4": "Puggalapadaṭṭhānā hi ayaṃ desanā.",
  "tika-s0501t0:818_5": "Tena vuttaṃ “purisapuggalassā”ti.",
  "tika-s0501t0:818_6": "Sā pana sammādiṭṭhi kammakammaphalādisaddahanavasena vā aniccādivipassanāvasena vā maggasammādassanavasena vā pavattā niravasesāva gahitā.",
  "tika-s0501t0:818_7": "“Yāya bhāvitāya sammādiṭṭhiyā pahātabbā micchādiṭṭhi nijjiṇṇā bhavati,",
  "tika-s0501t0:818_8": "yadi kevalā micchādiṭṭhiyeva nijjiṇṇā bhavati,",
  "tika-s0501t0:818_9": "evaṃ sati tadavasesā akusalā dhammā ajiṇṇā",
  "tika-s0501t0:819_0": "Bhaveyyu”nti vattabbattā “ye cassa micchādiṭṭhipaccayā”tiādi vuttaṃ.",
  "tika-s0501t0:819_1": "Micchādiṭṭhipaccayā aneke pāpakā akusalāyeva dhammā ca uppajjeyyuṃ uppajjanārahā bhaveyyuṃ,",
  "tika-s0501t0:819_2": "te ca akusalā dhammā assa sammādiṭṭhisampannassa purisapuggalassa nijjiṇṇā pahātabbārahā anuppajjanasabhāvā honti.",
  "tika-s0501t0:819_3": "Tenāha bhagavā –",
  "tika-s0501t0:819_4": "“upādānanirodhā bhavanirodho”ti.",
  "tika-s0501t0:820_0": "“Yadi sammādiṭṭhissa purisapuggalassa micchādiṭṭhi,",
  "tika-s0501t0:820_1": "tappaccayā akusaladhammāyeva nijjiṇṇā bhavanti,",
  "tika-s0501t0:820_2": "evaṃ sati sammādiṭṭhipaccayā kusalā dhammā na sambhaveyyu”nti vattabbattā “sammādiṭṭhipaccayā cā”tiādi vuttaṃ.",
  "tika-s0501t0:820_3": "Assa sammādiṭṭhisampannassa purisapuggalassa uppajjanārahā sammādiṭṭhipaccayā aneke kusalā samathavipassanā vā bodhipakkhiyā vā dhammā sambhavanti,",
  "tika-s0501t0:820_4": "uppannā ca te dhammā assa sammādiṭṭhisampannassa purisapuggalassa santāne punappunaṃ pavattanavasena bhāvanāpāripūriṃ gacchanti.",
  "tika-s0501t0:821_0": "Sammādiṭṭhiyā paṭipakkhānaṃ micchādiṭṭhiyā,",
  "tika-s0501t0:821_1": "tappaccayānaṃ akusalānaṃ dhammānaṃ parivattanabhāvo ācariyena vibhatto,",
  "tika-s0501t0:821_2": "amhehi ca ñāto,",
  "tika-s0501t0:821_3": "“sammāsaṅkappassa dhammassa paṭipakkho dhammo kathaṃ parivattetabbo”ti vattabbattā “sammāsaṅkappassa purisapuggalassā”tiādi vuttaṃ.",
  "tika-s0501t0:821_4": "Yojanattha ādayo vuttanayānusārena veditabbā.",
  "tika-s0501t0:821_5": "Sammā sundarā pasatthā vācā yassa puggalassāti sammāvāco,",
  "tika-s0501t0:821_6": "tassa sammāvācassa.",
  "tika-s0501t0:821_7": "“Purisapuggalassā”tiādīnaṃ atthopi vuttanayena veditabbo.",
  "tika-s0501t0:821_8": "Ayaṃ pana visesatthosammā aviparītato vimuttiñāṇadassanaṃ yassa puggalassāti sammāvimuttiñāṇadassano,",
  "tika-s0501t0:821_9": "tassa sammāvimuttiñāṇadassanassa paccavekkhaṇañāṇadassanasampannassa purisapuggalassa “avimuttāva samānā",
  "tika-s0501t0:821_10": "vimuttā maya”nti micchābhinivesavasena pavattaṃ micchāvimuttiñāṇadassanaṃ nijjiṇṇaṃ vigataṃ bhavati.",
  "tika-s0501t0:821_11": "“Ye cassā”tiādīnaṃ anusandhyādiko vuttanayānusārena veditabbo.",
  "tika-s0501t0:822_0": "36.",
  "tika-s0501t0:822_1": "“Sammādiṭṭhissātiādinā sammādiṭṭhiādīnaṃ kusalānaṃ paṭipakkhā micchādiṭṭhādikāyeva akusalā pahātabbabhāvena",
  "tika-s0501t0:822_2": "parivattetabbā”ti pucchitabbattā pāṇātipātāveramaṇiādīnaṃ kusalānaṃ paṭipakkhā pāṇātipātādikāpi akusalā",
  "tika-s0501t0:822_3": "pahātabbabhāvena parivattetabbāti dassetuṃ “yassa vā pāṇātipātā paṭiviratassā”tiādi vuttaṃ.",
  "tika-s0501t0:822_4": "Aṭṭhakathāyaṃ pana “evaṃ sammādiṭṭhiādimukhena micchādiṭṭhiādiṃ dassetvā puna pāṇātipātaadinnādānakāmesumicchācārādito",
  "tika-s0501t0:822_5": "veramaṇiyādīhi pāṇātipātādīnaṃ parivattanaṃ dassetuṃ ‘yassā’tiādi āraddha”nti vuttaṃ.",
  "tika-s0501t0:822_6": "Tadaṅgādivasenapahīno hoti.",
  "tika-s0501t0:822_7": "Kālavādissāti vaditabbakāle vaditabbaṃ vadati sīlenāti kālavādī, tassa.",
  "tika-s0501t0:823_0": "“Yathāvuttappakāreneva parivattetabbā”ti pucchitabbattā aññena pakārenapi parivattetabbāti dassetuṃ “ye ca kho kecī”tiādi vuttaṃ.",
  "tika-s0501t0:823_1": "Aṭṭhakathāyaṃ pana “ye ca kho kecītiādinā sammādiṭṭhiādimukheneva micchādiṭṭhiādīhi eva parivattanaṃ pakārantarena dassetī”ti vuttaṃ.",
  "tika-s0501t0:823_2": "Tattha keci micchādiṭṭhikamicchāsaṅkappādikāyeva puggalā paresaṃ ariyānaṃ ariyaṃ aṭṭhaṅgikaṃ maggaṃ garahanti.",
  "tika-s0501t0:823_3": "Sandiṭṭhikā sandiṭṭhe niyuttā,",
  "tika-s0501t0:823_4": "sahadhammikā saha dhammena kāraṇena ye vattanti sahadhammikā.",
  "tika-s0501t0:823_5": "Gārayhā garahitabbākāre yuttā.",
  "tika-s0501t0:823_6": "Vādā ca anuvādā ca vādānuvādā,",
  "tika-s0501t0:823_7": "te bhavanto sammādiṭṭhiñca dhammaṃ garahanti.",
  "tika-s0501t0:823_8": "Tena garahaṇena.",
  "tika-s0501t0:823_9": "Pujjā pūjitabbā ca na bhavanti,",
  "tika-s0501t0:823_10": "pāsaṃsā pasaṃsitabbā ca na bhavanti.",
  "tika-s0501t0:823_11": "Evantiādīsu sammāsaṅkappaṃ vā sammāvācādikaṃ vā visuṃ visuṃ sammāsaṅkappañca te bhavanto dhammaṃ garahanti.",
  "tika-s0501t0:823_12": "Tena hi ye micchāsaṅkappikā,",
  "tika-s0501t0:823_13": "te bhavanto na pujjā ca pāsaṃsā ca…pe…",
  "tika-s0501t0:823_14": "sammāvimuttiñca te bhavanto dhammaṃ garahanti.",
  "tika-s0501t0:823_15": "Tena hi ye micchādiṭṭhivācikā,",
  "tika-s0501t0:823_16": "te bhavanto na pujjā ca pāsaṃsā ca.",
  "tika-s0501t0:823_17": "Sammāvimuttiñāṇadassanañca te bhavanto dhammaṃ garahanti.",
  "tika-s0501t0:823_18": "Tena hi ye micchāvimuttikā,",
  "tika-s0501t0:823_19": "te bhavanto na pujjā ca pāsaṃsā ca.",
  "tika-s0501t0:823_20": "Sammāvimuttiñāṇadassanañca te bhavanto dhammaṃ garahanti.",
  "tika-s0501t0:823_21": "Tena hi ye micchāvimuttiñāṇadassanikā,",
  "tika-s0501t0:823_22": "te bhavanto na pujjā ca pāsaṃsā cāti yojanā kātabbā.",
  "tika-s0501t0:823_23": "“Micchāvimuttiñāṇadassanā”tipi pāṭho atthi.",
  "tika-s0501t0:824_0": "“Ariyamaggasammādiṭṭhādīnaṃ garahavaseneva micchādiṭṭhādayo ca parivattetabbā,",
  "tika-s0501t0:824_1": "nāvasesānaṃ pasaṃsāvasenā”ti vattabbattā kāmādīnaṃ pasaṃsāvasenapi kāmānaṃ paṭipakkhā veramaṇiyādayopi",
  "tika-s0501t0:824_2": "parivattetabbāti dassetuṃ “ye ca kho keci evamāhaṃsū”tiādi vuttaṃ.",
  "tika-s0501t0:824_3": "Tattha bhuñjitabbā kāmā,",
  "tika-s0501t0:824_4": "paribhuñjitabbā kāmā,",
  "tika-s0501t0:824_5": "āsevitabbā kāmā,",
  "tika-s0501t0:824_6": "nisevitabbā kāmāti ettha kāmīyanteti kāmāti kammasādhanavasena vatthukāmā gahitā,",
  "tika-s0501t0:824_7": "nātipaṇītā kāmā bhuñjitabbā,",
  "tika-s0501t0:824_8": "atipaṇītā kāmā pari samantato bhuñjitabbā.",
  "tika-s0501t0:824_9": "Atipaṇītatarā kāmā ā bhuso sevitabbā,",
  "tika-s0501t0:824_10": "niyatā sevitabbā.",
  "tika-s0501t0:824_11": "Bhāvayitabbā kāmā,",
  "tika-s0501t0:824_12": "bahulīkātabbā kāmāti ettha pana kāmentīti kāmāti kattusādhanavasena kilesakāmā gahitā,",
  "tika-s0501t0:824_13": "punappunaṃ uppādanavasena bhāvayitabbā vaḍḍhāpetabbā pavattetabbā kilesakāmā,",
  "tika-s0501t0:824_14": "bahūnaṃ punappunaṃ uppādanavasena kātabbā vaḍḍhāpetabbā kilesakāmāti ye ca kāmavasikā puthujjanā keci",
  "tika-s0501t0:824_15": "evamāhaṃsu tesaṃ kāmavasikānaṃ puthujjanānaṃ kesañci tādisehi kāmehi veramaṇī kusalacetanā paṭipakkhavasena",
  "tika-s0501t0:824_16": "adhammo asevitabbo nāma āpajjeyyāti adhippāyo gahetabbo.",
  "tika-s0501t0:825_0": "Antadvayavasena parivattanaṃ dassetuṃ “ye vā pana kecī”tiādi vuttaṃ.",
  "tika-s0501t0:825_1": "Attakilamathānuyogo dhammoti niyyānikoti ye vā pana pañcātapādipaṭipannakā tatthiyā evamāhaṃsu,",
  "tika-s0501t0:825_2": "tesaṃ pañcātapādipaṭipannakānaṃ niyyāniko dhammo majjhimāpaṭipadāsaṅkhāto vipassanāsahito ariyamaggo adhammo aniyyāniko abhāvetabbo nāma āpajjeyyāti.",
  "tika-s0501t0:825_3": "Sukhadukkhavasenapi parivattanaṃ dassetuṃ “ye ca kho”tiādi vuttaṃ.",
  "tika-s0501t0:825_4": "“Pāpaṃ nijjarāpessāmā”ti attahiṃsanādivasena paṭipannakānaṃ pavatto sarīratāpano dukkho dhammo niyyānikoti.",
  "tika-s0501t0:826_0": "Ye ca tathāpaṭipannakā keci evamāhaṃsu,",
  "tika-s0501t0:826_1": "tesaṃ tathāpaṭipannakānaṃ anavajjapaccayaparibhogavasena pavatto sarīradukkhūpasamo sukho dhammo adhammo appavattetabbo āpajjeyyāti.",
  "tika-s0501t0:827_0": "Antadvayādivasena parivattanaṃ ācariyena vibhattaṃ,",
  "tika-s0501t0:827_1": "amhehi ca ñātaṃ,",
  "tika-s0501t0:827_2": "“kathaṃ asubhasaññādivasena parivattetabbo”ti pucchitabbattā evaṃ asubhasaññādivasena subhasaññādikā",
  "tika-s0501t0:827_3": "parivattetabbāti dassetuṃ “yathā vā panā”tiādi vuttaṃ.",
  "tika-s0501t0:827_4": "Aṭṭhakathāyaṃ pana “idāni asubhasaññādimukhena subhasaññādiparivattanaṃ dassetuṃ ‘yathā vā panā’tiādi vutta”nti vuttaṃ.",
  "tika-s0501t0:827_5": "Sabbasaṅkhāresūti tebhūmakasaṅkhāresu.",
  "tika-s0501t0:827_6": "Āraddhavipassakassa hi tebhūmakā dhammā kilesāsucipaggharaṇakattā asubhato upaṭṭhahanti.",
  "tika-s0501t0:828_0": "“Yadi sarūpatoyeva imesaṃ ime paṭipakkhāti aparivattetabbā siyuṃ,",
  "tika-s0501t0:828_1": "evaṃ sati niravasesā ca paṭipakkhā na sakkā parivattetuṃ,",
  "tika-s0501t0:828_2": "kathaṃ sakkā parivattetu”nti vattabbattā parivattanalakkhaṇaṃ dassento “yaṃ yaṃ vā panā”tiādimāha.",
  "tika-s0501t0:828_3": "Tattha kusalaṃ vā akusalaṃ vā yaṃ yaṃ dhammaṃ parivattetukāmo ācariyo cittena rocayati diṭṭhiyā upagacchati,",
  "tika-s0501t0:828_4": "kusalassa vā akusalassa vā tassa tassa rucikassa upagatassa dhammassa yo paṭipakkho,",
  "tika-s0501t0:828_5": "so paṭipakkhadhammo asaddhammo assa dhammassa aniṭṭhato paccanīkato ajjhāpanno pariññāto.",
  "tika-s0501t0:828_6": "Iṭṭhaṃ vā aniṭṭhaṃ vā yaṃ yaṃ dhammaṃ parivattetukāmo ācariyo cittena rocayati diṭṭhiyā upagacchati,",
  "tika-s0501t0:828_7": "iṭṭhassa vā aniṭṭhassa vā tassa tassa rucikassa dhammassa yo paṭipakkho,",
  "tika-s0501t0:828_8": "so paṭipakkhadhammo assa dhammassa aniṭṭhato paccanīkadhammato ajjhāpanno pariññāto bhavatīti parivattetukāmena",
  "tika-s0501t0:828_9": "icchitabbadhammānurūpapaṭipakkhavasena parivattanaṃ kātabbanti parivattane paṭipakkhalakkhaṇaṃ vuttaṃ.",
  "tika-s0501t0:828_10": "Tena aṭṭhakathāyaṃ vuttaṃ –",
  "tika-s0501t0:828_11": "“paṭipakkhassa lakkhaṇaṃ vibhāvetī”ti.",
  "tika-s0501t0:829_0": "“Evaṃ vuttappakāraṃ parivattanaṃ amhehi kathaṃ saddahitabba”nti vattabbatā “tenāhā”tiādi vuttaṃ.",
  "tika-s0501t0:830_0": "“Ettāvatā parivatto hāro paripuṇṇo,",
  "tika-s0501t0:830_1": "añño niyutto natthī”ti vattabbattā “niyutto parivattano hāro”ti vuttaṃ.",
  "tika-s0501t0:830_2": "Yasmiṃ sutte kusalākusale niddiṭṭhe paṭipakkhavasena nīharitvā yathāsambhavaṃ yo yo parivattano hāro niyutto,",
  "tika-s0501t0:830_3": "tasmiṃ sutte niddiṭṭhe paṭipakkhavasena nīharitvā so so parivattano hāro niyutto niddhāretvā yutto yojitoti attho gahetabboti.",
  "tika-s0501t0:831_0": "Iti parivattanahāravibhaṅge sattibalānurūpā racitā",
  "tika-s0501t0:832_0": "Vibhāvanā niṭṭhitā.",
  "tika-s0501t0:833_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:834_0": "10. Vevacanahāravibhaṅgavibhāvanā",
  "tika-s0501t0:835_0": "37.",
  "tika-s0501t0:835_1": "Yena yena saṃvaṇṇanāvisesabhūtena pavattanahāravibhaṅgena parivattetabbā suttatthā vibhattā,",
  "tika-s0501t0:835_2": "so saṃvaṇṇanāvisesabhūto parivattanahāravibhaṅgo paripuṇṇo,",
  "tika-s0501t0:835_3": "“katamo vevacanahāravibhaṅgo”ti pucchitabbattā “tattha katamo vevacano hāro”tiādi vuttaṃ.",
  "tika-s0501t0:835_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso vevacano hāro vevacanahāravibhaṅgo nāmāti pucchati.",
  "tika-s0501t0:835_5": "“Vevacanāni bahūnī”tiādiniddesassa idāni mayā vuccamāno “ekaṃ bhagavā dhamma”ntiādiko vitthārasaṃvaṇṇanāviseso",
  "tika-s0501t0:835_6": "vevacano hāro vevacanahāravibhaṅgo nāmāti attho gahetabbo.",
  "tika-s0501t0:835_7": "“Yāni vevacanāni niddhāritāni,",
  "tika-s0501t0:835_8": "katamāni tāni vevacanānī”ti pucchitabbattā “yathā eka”ntiādi vuttaṃ.",
  "tika-s0501t0:835_9": "Ekaṃ viññātabbaṃ dhammaṃ sabhāvadhammaṃ paññāpetabbaṃ vā dhammaṃ aññamaññehi yathā yehi pakārehi ceva vevacanehi ca bhagavā niddisati,",
  "tika-s0501t0:835_10": "tathāpakārāni vevacanāni viññātabbānīti attho.",
  "tika-s0501t0:835_11": "“Tāni vevacanāni kinti bhagavā āhā”ti vattabbattā “yathāha bhagavā”tiādi vuttaṃ.",
  "tika-s0501t0:835_12": "Yathā yaṃyaṃpakārāni vevacanāni –",
  "tika-s0501t0:836_0": "“Āsā ca pihā ca abhinandanā ca, anekadhātūsu sarā patiṭṭhitā;",
  "tika-s0501t0:837_0": "Aññāṇamūlappabhavā pajappitā, sabbā mayā byantikatā samūlikā”ti. –",
  "tika-s0501t0:838_0": "Bhagavā āha, taṃtaṃpakārāni vevacanāni viññātabbānīti attho.",
  "tika-s0501t0:839_0": "Ekasseva dhammassa anekehi pariyāyabhūtehi vevacanehi niddisane phalaṃ aṭṭhakathāyaṃ bahudhā vuttaṃ,",
  "tika-s0501t0:839_1": "tasmā amhehi na dassitaṃ.",
  "tika-s0501t0:839_2": "“Katamā āsā,",
  "tika-s0501t0:839_3": "katamā pihādī”ti pucchitabbattā “āsā nāma vuccatī”tiādi vuttaṃ.",
  "tika-s0501t0:839_4": "Yā bhavissassa atthassa āsīsanā avassaṃ āgamissatīti yā āsā assa āsīsantassa puggalassa uppajjati,",
  "tika-s0501t0:839_5": "tassa āsīsanā “āsā nāmā”ti vuccati.",
  "tika-s0501t0:839_6": "Vattamānassa yā patthanā assa patthayantassa uppajjati,",
  "tika-s0501t0:839_7": "seyyataraṃ vā aññaṃ disvā “ediso ahaṃ bhaveyya”nti yā pihā assa pihayantassa uppajjati,",
  "tika-s0501t0:839_8": "sā patthanā “pihā nāmā”ti vuccati.",
  "tika-s0501t0:839_9": "Anāgatatthaṃ ārabbha pavattā taṇhā “āsā”ti vuccati,",
  "tika-s0501t0:839_10": "anāgatapaccuppannatthaṃ ārabbha pavattā taṇhā “pihā”ti vuccati,",
  "tika-s0501t0:839_11": "tathāpi taṇhābhāvena ekattā eko dhammova atthassa icchitassa nipphatti atthanipphatti,",
  "tika-s0501t0:839_12": "paṭipāleti etāya taṇhāyāti paṭipālanā,",
  "tika-s0501t0:839_13": "atthanipphattiyā paṭipālanāti atthanipphattipaṭipālanā.",
  "tika-s0501t0:839_14": "Yā taṇhā assa pālayantassa puggalassa uppajjati,",
  "tika-s0501t0:839_15": "sā taṇhā “abhinandanā”ti vuccati.",
  "tika-s0501t0:840_0": "“Yā atthanipphatti taṇhāya paṭipāletabbā,",
  "tika-s0501t0:840_1": "katamā sā atthanipphattī”ti pucchitabbattā taṃ atthanipphattiṃ sattato vā saṅkhārato vā vibhajitvā dassento “piyaṃ vā ñātiṃ,",
  "tika-s0501t0:840_2": "piyaṃ vā dhamma”ntiādimāha.",
  "tika-s0501t0:840_3": "Tattha “ñāti”nti iminā mittabandhavādayopi gahitā.",
  "tika-s0501t0:840_4": "Dhammaṃ pana piyarūpārammaṇādikaṃ chabbidhampi yāya taṇhāya taṇhiko abhinandati,",
  "tika-s0501t0:840_5": "sā taṇhā “abhinandanā nāmā”ti vuccati.",
  "tika-s0501t0:840_6": "Paṭikkūlaṃ ñātiṃ vā dhammaṃ vā vipallāsavasena appaṭikkūlaṃ ñātiṃ vā dhammaṃ vā sabhāvavasena appaṭikkūlato yāya taṇhāya taṇhiko abhinandati,",
  "tika-s0501t0:840_7": "sā taṇhā vā “abhinandanā nāmā”ti vuccatīti yojetvā attho gahetabbo.",
  "tika-s0501t0:841_0": "“Yāsu anekāsu dhātūsu vuttappakārā taṇhā ‘sarā’ti bhagavatā vuttā,",
  "tika-s0501t0:841_1": "katamā tā dhātuyo”ti pucchitabbattā tā dhātuyo sarūpato dassetuṃ “cakkhudhātū”tiādi vuttaṃ.",
  "tika-s0501t0:842_0": "“Tāsu dhātūsu katamāya dhātuyā katamā sarā patiṭṭhitā pavattā”ti pucchitabbattā imāya dhātuyā ayaṃ sarā",
  "tika-s0501t0:842_1": "patiṭṭhitā pavattāti niyametvā dassetuṃ “sarāti keci rūpādhimuttā”tiādi vuttaṃ.",
  "tika-s0501t0:842_2": "Tattha kecīti sarāsaṅkhātāya rūpataṇhāya taṇhikā puggalā.",
  "tika-s0501t0:842_3": "Rūpādhimuttāti rūpadhātusaṅkhāte ārammaṇe adhimuttā ajjhositā.",
  "tika-s0501t0:842_4": "Iminā padena rūpataṇhāsaṅkhātā sarā rūpadhātuyā patiṭṭhitā pavattāti gahitā,",
  "tika-s0501t0:842_5": "“keci saddādhimuttā”tiādīhipi saddataṇhāsaṅkhātādayo sarā saddadhātuyādīsu patiṭṭhitā pavattā sarāva gahitā.",
  "tika-s0501t0:842_6": "Keci dhammādhimuttāti ettha dhammaggahaṇena cakkhudhātusotadhātughānadhātujivhādhātukāyadhātusattaviññāṇadhātudhammadhātuyo gahitā,",
  "tika-s0501t0:842_7": "tasmā aṭṭhārasa dhātuyo patiṭṭhānabhāvena gahitāpi chabbidhāva gahitāti daṭṭhabbā.",
  "tika-s0501t0:842_8": "“Rūpādhimuttādīsu kittakāni padāni taṇhāpakkhe taṇhāya vevacanā”ti pucchitabbattā etādisāni ettakāni",
  "tika-s0501t0:842_9": "padāni taṇhāpakkhe taṇhāvevacanānīti niyametvā dassetuṃ “tattha yāni cha gehasitānī”tiādi vuttaṃ.",
  "tika-s0501t0:842_10": "Tatthāti tesu chasu rūpādīsu.",
  "tika-s0501t0:842_11": "Cha gehasitāni domanassānīti chasu rūpādīsu pavattaṃ taṇhāpemaṃ nissāya pavattāni cha domanassāni.",
  "tika-s0501t0:842_12": "Esa nayo sesesupi.",
  "tika-s0501t0:842_13": "“Cha upekkhā gehasitāpi bhagavatā vuttā,",
  "tika-s0501t0:842_14": "kasmā na gahitā”ti vattabbattā “yā cha upekkhā gehasitā,",
  "tika-s0501t0:842_15": "ayaṃ diṭṭhipakkho”ti vuttaṃ,",
  "tika-s0501t0:842_16": "diṭṭhipakkhattā na gahitāti attho.",
  "tika-s0501t0:843_0": "38.",
  "tika-s0501t0:843_1": "“Kathaṃ vuttappakārā taṇhā eva gahitā”ti vattabbattā “sāyeva patthanākārenā”tiādi vuttaṃ.",
  "tika-s0501t0:843_2": "Sā vuttappakārā eva taṇhā patthanākārena pavattanato āsādipariyāyena vuttā,",
  "tika-s0501t0:843_3": "rūpādiārammaṇadhammesu nandanato “dhammanandī”ti pariyāyena vuttā,",
  "tika-s0501t0:843_4": "rūpādiārammaṇadhammesu gilitvā pariniṭṭhapeti viya ajjhosāya tiṭṭhanato “dhammajjhosāna”nti pariyāyena vuttā,",
  "tika-s0501t0:843_5": "tasmā taṇhāya vevacanāni honti.",
  "tika-s0501t0:844_0": "Taṇhāya vevacanāni ācariyena niddiṭṭhāni,",
  "tika-s0501t0:844_1": "amhehi ca ñātāni,",
  "tika-s0501t0:844_2": "“katamāni cittassa vevacanānī”ti pucchitabbattā “cittaṃ mano”tiādi vuttaṃ.",
  "tika-s0501t0:844_3": "“Ārammaṇaṃ cintetīti cittaṃ.",
  "tika-s0501t0:844_4": "Manati jānātīti mano.",
  "tika-s0501t0:844_5": "Vijānātīti viññāṇa”ntiādinā attho pakaraṇesu vuttova,",
  "tika-s0501t0:844_6": "tasmā amhehi na vitthārito.",
  "tika-s0501t0:844_7": "Vevacanāniyeva imāni imassa vevacanānīti ettakāniyeva kathayissāma.",
  "tika-s0501t0:844_8": "“Paññindriyaṃ paññābala”ntiādīni paññāvevacanāni.",
  "tika-s0501t0:845_0": "“Arahaṃ sammāsambuddho”tiādīni buddhassa vevacanāni.",
  "tika-s0501t0:845_1": "“Tāni kattha desitānī”ti pucchitabbattā “yathā ca buddhānussatiyaṃ vutta”ntiādi vuttaṃ.",
  "tika-s0501t0:845_2": "Buddhānussatidesanāyaṃ yathā ca yaṃyaṃpakāraṃ vevacanaṃ bhagavatā “itipi so bhagavā arahaṃ…pe…",
  "tika-s0501t0:845_3": "bhagavato”ti vuttaṃ,",
  "tika-s0501t0:845_4": "etaṃpakāraṃ vevacanaṃ buddhānussatiyā vevacanaṃ buddhassa vevacananti daṭṭhabbaṃ.",
  "tika-s0501t0:845_5": "“Yathā ca dhammānussatiyaṃ vutta”ntiādīsupi evameva yojanā kātabbā.",
  "tika-s0501t0:846_0": "“Tenāhā”tiādyānusandhyādiattho ceva “niyutto vevacano hāro”tiānusandhyādiattho ca vuttanayānusārena veditabbo.",
  "tika-s0501t0:847_0": "Iti vevacanahāravibhaṅge sattibalānurūpā racitā",
  "tika-s0501t0:848_0": "Vibhāvanā niṭṭhitā.",
  "tika-s0501t0:849_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:850_0": "11. Paññattihāravibhaṅgavibhāvanā",
  "tika-s0501t0:851_0": "39.",
  "tika-s0501t0:851_1": "Yena yena saṃvaṇṇanāvisesabhūtena vibhaṅgena vevacanāni vibhattāni,",
  "tika-s0501t0:851_2": "so saṃvaṇṇanāvisesabhūto vibhaṅgo paripuṇṇo,",
  "tika-s0501t0:851_3": "“katamo paññattihāravibhaṅgo”ti pucchitabbattā “tattha katamo paññattihāro”tiādi vuttaṃ.",
  "tika-s0501t0:851_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso paññattihāro paññattihāravibhaṅgo nāmāti pucchati.",
  "tika-s0501t0:851_5": "“Ekaṃ bhagavā dhammaṃ paññattīhi vividhāhi desetī”tiādiniddesassa idāni mayā vuccamāno “yā pakatikathāya",
  "tika-s0501t0:851_6": "desanā”tiādiko vitthārasaṃvaṇṇanāviseso paññattihāro paññattihāravibhaṅgo nāmāti gahetabbo.",
  "tika-s0501t0:852_0": "“Yāhi vividhāhi paññattīhi ekaṃ dhammaṃ bhagavā deseti,",
  "tika-s0501t0:852_1": "katamā tā vividhā paññattiyo”ti pucchitabbattā “yā pakatikathāyā”tiādi vuttaṃ.",
  "tika-s0501t0:852_2": "Tattha pakatikathāyāti assādādipadatthavisesaṃ aniddhāretvā atthasabhāvena pavattāya kathāya sādhukaṃ",
  "tika-s0501t0:852_3": "manasikāradhammakathāya yā desanā yathādhippetamatthaṃ veneyyasantāne nikkhipati patiṭṭhapeti pakārena ñāpeti,",
  "tika-s0501t0:852_4": "tasmā nikkhepapaññatti,",
  "tika-s0501t0:852_5": "tāya paññattiyā dhammaṃ desetīti attho.",
  "tika-s0501t0:852_6": "“Yā paññatti ‘pakatikathāya desanā’ti vuttā,",
  "tika-s0501t0:852_7": "katamā sā”ti pucchitabbattā tathā pucchitvā vitthārato dassetuṃ “kā ca pakatikathāya desanā”tiādi vuttaṃ.",
  "tika-s0501t0:852_8": "Aṭṭhakathāyaṃ pana –“iti ‘pakatikathāya desanā’ti saṅkhepena vuttamatthaṃ vitthārena vibhajituṃ ‘kā ca",
  "tika-s0501t0:852_9": "pakatikathāya desanā’ti pucchitvā ‘cattāri saccānī’tiādimāhā”ti vuttaṃ.",
  "tika-s0501t0:852_10": "Tattha desanādesetabbassa bhedabhāvepi abhedopacārena “desanā cattāri saccānī”ti vuttaṃ,",
  "tika-s0501t0:852_11": "catunnaṃ saccānaṃ paññatti desanā nāmāti attho.",
  "tika-s0501t0:853_0": "“Kathaṃ taṃ saccapaññattiṃ bhagavā āhā”ti pucchitabbattā “yathā bhagavā āhā”ti vuttaṃ.",
  "tika-s0501t0:853_1": "Yathā yena pakārena bhagavā yaṃ yaṃ paññattiṃ āha,",
  "tika-s0501t0:853_2": "tathā tena pakārena sā paññatti jānitabbā.",
  "tika-s0501t0:853_3": "“Idaṃ dukkha”nti yaṃ paññattiṃ bhagavā āha,",
  "tika-s0501t0:853_4": "ayaṃ “idaṃ dukkha”nti paññatti pañcannaṃ khandhānaṃ nikkhepapaññatti,",
  "tika-s0501t0:853_5": "channaṃ dhātūnaṃ nikkhepapaññatti,",
  "tika-s0501t0:853_6": "aṭṭhārasannaṃ dhātūnaṃ nikkhepapaññatti,",
  "tika-s0501t0:853_7": "dvādasannaṃ āyatanānaṃ nikkhepapaññatti,",
  "tika-s0501t0:853_8": "dasannaṃ indriyānaṃ nikkhepapaññattīti yojanā kātabbā.",
  "tika-s0501t0:853_9": "Khandhadhātuāyatanindriyāni ca lokiyāneva.",
  "tika-s0501t0:853_10": "Pīḷanasaṅkhatasantāpavipariṇāmatthatāsāmaññena ekattaṃ upanetvā “idaṃ dukkha”nti vuttā.",
  "tika-s0501t0:853_11": "Dasannaṃ indriyānanti cakkhusotaghānajivhākāyaitthipurisajīvitamanavedanindriyānaṃ dasannaṃ.",
  "tika-s0501t0:853_12": "Anubhavanalakkhaṇena ekalakkhaṇattā vedanindriyaṃ ekanti gahitaṃ,",
  "tika-s0501t0:853_13": "saddhindriyādīni pana maggapariyāpannattā na gahitāni.",
  "tika-s0501t0:854_0": "Kabaḷīkāreti ṭhānūpacārena voharite ojāsaṅkhāte āhāre,",
  "tika-s0501t0:854_1": "rāgo ariyamaggena appahātabbattā anusayavasena,",
  "tika-s0501t0:854_2": "āsāvasena vā patthanāvasena vā atthi nandī.",
  "tika-s0501t0:854_3": "Atthi taṇhāti etthāpi eseva nayo.",
  "tika-s0501t0:854_4": "Patiṭṭhitaṃ viruḷhanti paṭisandhiākaḍḍhanasamatthatāpattiyā patiṭṭhitattā patiṭṭhitañceva viruḷhañcāti gahetabbaṃ.",
  "tika-s0501t0:854_5": "Saṅkhārānanti punabbhavanibbattakassa bhavassa abhinibbattihetukānaṃ saṅkhārānaṃ.",
  "tika-s0501t0:854_6": "Jātijarāmaraṇanti abhinibbattanalakkhaṇā jāti,",
  "tika-s0501t0:854_7": "na uppādova,",
  "tika-s0501t0:854_8": "paripākalakkhaṇā jarā,",
  "tika-s0501t0:854_9": "na ṭhitiyeva,",
  "tika-s0501t0:854_10": "bhedanalakkhaṇaṃ maraṇaṃ,",
  "tika-s0501t0:854_11": "na bhaṅgameva.",
  "tika-s0501t0:854_12": "Tena vuttaṃ “sasokaṃ sadaraṃ saupāyāsa”nti.",
  "tika-s0501t0:855_0": "“Phasse ce,",
  "tika-s0501t0:855_1": "bhikkhave, āhāre…pe…",
  "tika-s0501t0:855_2": "manosañcetanāya ce,",
  "tika-s0501t0:855_3": "bhikkhave, āhāre…pe…",
  "tika-s0501t0:855_4": "viññāṇe ce,",
  "tika-s0501t0:855_5": "bhikkhave,",
  "tika-s0501t0:855_6": "āhāre atthi rāgo…pe…",
  "tika-s0501t0:855_7": "vadāmī”ti ayaṃ paññatti dukkhassa ca samudayassa ca pabhavassa paññāpanato pabhavapaññatti nāma.",
  "tika-s0501t0:856_0": "Vaṭṭavasena paññattibhedo ācariyena vibhatto,",
  "tika-s0501t0:856_1": "amhehi ca ñāto,",
  "tika-s0501t0:856_2": "“kathaṃ vivaṭṭavasena paññattibhedo vibhatto”ti vattabbattā “kabaḷīkāre ce,",
  "tika-s0501t0:856_3": "bhikkhave,",
  "tika-s0501t0:856_4": "āhāre natthi rāgo”tiādi vuttaṃ.",
  "tika-s0501t0:856_5": "“Kabaḷīkāre…pe…",
  "tika-s0501t0:856_6": "anupāyāsanti vadāmī”ti ayaṃ paññatti dukkhassa pariññāya ca paññāpanato pariññāpaññatti nāma,",
  "tika-s0501t0:856_7": "samudayassa pahānassa ca paññāpanato pahānapaññatti nāma,",
  "tika-s0501t0:856_8": "maggassa bhāvanāya ca paññāpanato bhāvanāpaññatti nāma,",
  "tika-s0501t0:856_9": "nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t0:857_0": "40.",
  "tika-s0501t0:857_1": "Vivaṭṭavasena paññattibhedo ācariyena vibhatto,",
  "tika-s0501t0:857_2": "amhehi ca ñāto,",
  "tika-s0501t0:857_3": "“kathaṃ sammasanavasena paññattibhedo vibhatto”ti vattabbattā “samādhiṃ,",
  "tika-s0501t0:857_4": "bhikkhave,",
  "tika-s0501t0:857_5": "bhāvethā”tiādi vuttaṃ.",
  "tika-s0501t0:857_6": "“Samādhiṃ,",
  "tika-s0501t0:857_7": "bhikkhave,",
  "tika-s0501t0:857_8": "bhāvetha…pe…",
  "tika-s0501t0:857_9": "yathābhūtaṃ pajānātī”ti ayaṃ paññatti maggassa bhāvanāya ca paññāpanato bhāvanāpaññatti nāma,",
  "tika-s0501t0:857_10": "dukkhassa pariññāya ca paññāpanato pariññāpaññatti nāma,",
  "tika-s0501t0:857_11": "samudayassa pahānassa ca paññāpanato pahānapaññatti nāma,",
  "tika-s0501t0:857_12": "nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t0:858_0": "Sammasanavasena paññattibhedo ācariyena vibhatto,",
  "tika-s0501t0:858_1": "amhehi ca ñāto,",
  "tika-s0501t0:858_2": "“kathaṃ upādānakkhandhavasena paññattibhedo vibhatto”ti vattabbattā “rūpaṃ, rādha,",
  "tika-s0501t0:858_3": "vikirathā”tiādi vuttaṃ. “Rūpaṃ, rādha,",
  "tika-s0501t0:858_4": "vikiratha…pe…",
  "tika-s0501t0:858_5": "nibbāna”nti ayaṃ paññatti taṇhāsaṅkhātassa rodhassa nirodhassa ca paññāpanato nirodhapaññatti nāma,",
  "tika-s0501t0:858_6": "assādassa nibbidāya ca paññāpanato nibbidāpaññatti nāma,",
  "tika-s0501t0:858_7": "dukkhassa pariññāya ca paññāpanato pariññāpaññatti nāma,",
  "tika-s0501t0:858_8": "samudayassa pahānassa ca paññāpanato pahānapaññatti nāma,",
  "tika-s0501t0:858_9": "maggassa bhāvanāya ca paññāpanato bhāvanāpaññatti nāma,",
  "tika-s0501t0:858_10": "nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t0:859_0": "“Rūpavedanāsaññāsaṅkhāraviññāṇāni vikiranto viddhaṃsento vikīḷaniyaṃ karonto paññāya taṇhākkhayāya paṭipajjanto",
  "tika-s0501t0:859_1": "kiṃ pajānātī”ti pucchitabbattā “so ‘idaṃ dukkha’nti yathābhūtaṃ pajānātī”tiādi vuttaṃ.",
  "tika-s0501t0:859_2": "“So ‘idaṃ dukkha’nti yathābhūtaṃ pajānātīti…pe…",
  "tika-s0501t0:859_3": "nirodhagāminipaṭipadāti yathābhūtaṃ pajānātī”ti ayaṃ paññatti saccānaṃ paṭivedhassa paññāpanato paṭivedhapaññatti nāma,",
  "tika-s0501t0:859_4": "dassanabhūmiyā nikkhepassa ca paññāpanato nikkhepapaññatti nāma,",
  "tika-s0501t0:859_5": "maggassa bhāvanāya ca paññāpanato bhāvanāpaññatti nāma,",
  "tika-s0501t0:859_6": "sotāpattiphalassa sacchikiriyāya ca paññāpanato sacchikiriyāpaññatti nāma.",
  "tika-s0501t0:859_7": "“So ‘ime āsavā’ti yathābhūtaṃ pajānāti…pe…",
  "tika-s0501t0:859_8": "‘āsavā asesaṃ nirujjhantī’ti yathābhūtaṃ pajānātī”ti ayaṃ paññatti khayeñāṇassa uppādassa ca paññāpanato uppādapaññatti nāma,",
  "tika-s0501t0:859_9": "anuppādeñāṇassa okāsassa ca paññāpanato okāsapaññatti nāma,",
  "tika-s0501t0:859_10": "maggassa bhāvanāya ca paññāpanato bhāvanāpaññatti nāma,",
  "tika-s0501t0:859_11": "dukkhassa pariññāya ca paññāpanato pariññāpaññatti nāma,",
  "tika-s0501t0:859_12": "samudayassa pahānassa ca paññāpanato pahānapaññatti nāma,",
  "tika-s0501t0:859_13": "vīriyindriyassa ārambhassa ca paññāpanato ārambhapaññatti nāma,",
  "tika-s0501t0:859_14": "āsāṭikānaṃ āhaṭanāya ca paññāpanato āhaṭanāpaññatti nāma,",
  "tika-s0501t0:859_15": "bhāvanābhūmiyā nikkhepassa ca paññāpanato nikkhepapaññatti nāma,",
  "tika-s0501t0:859_16": "pāpakānaṃ akusalānaṃ dhammānaṃ abhinighātassa ca paññāpanato abhinighātapaññatti nāma.",
  "tika-s0501t0:860_0": "41.",
  "tika-s0501t0:860_1": "Vaṭṭavasena vā vivaṭṭavasena vā dhammasammasanavasena vā upādānakkhandhavasena vā pajānanavasena vā saccesu",
  "tika-s0501t0:860_2": "nānāvidho paññattibhedo ācariyena vibhatto,",
  "tika-s0501t0:860_3": "amhehi ca ñāto,",
  "tika-s0501t0:860_4": "“kathaṃ teparivaṭṭavasena saccesu paññattibhedo vibhatto”ti vattabbattā teparivaṭṭavasena saccesu paññattibhedaṃ dassetuṃ “idaṃ dukkhanti me,",
  "tika-s0501t0:860_5": "bhikkhave”tiādi āraddhaṃ.",
  "tika-s0501t0:860_6": "Aṭṭhakathāyaṃ pana –",
  "tika-s0501t0:860_7": "“evaṃ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṃ dassetvā idāni teparivaṭṭavasena",
  "tika-s0501t0:860_8": "dassetuṃ ‘idaṃ dukkhanti me bhikkhave’tiādi āraddha”nti vuttaṃ.",
  "tika-s0501t0:860_9": "Tattha pubbe parijānanato paṭṭhāya.",
  "tika-s0501t0:860_10": "Ananussutesūti parijānanavasena ananussutesu catūsu saccadhammesu.",
  "tika-s0501t0:860_11": "Cakkhunti paṭhamaṃ nibbānadassanaṭṭhena cakkhu nāma.",
  "tika-s0501t0:860_12": "Yathāsabhāvato kiccaparijānanaṭṭhena sacchikiriyaparijānanaṭṭhena ñāṇaṃ nāma.",
  "tika-s0501t0:860_13": "Yathāsabhāvato kiccaparijānanādīnaṃ paṭivijjhitvā pajānanaṭṭhena paññā nāma.",
  "tika-s0501t0:860_14": "Tathā viditakaraṇaṭṭhena vijjā nāma.",
  "tika-s0501t0:860_15": "Ālokobhāsakaraṇaṭṭhena āloko nāma.",
  "tika-s0501t0:860_16": "Idaṃ cakkhādikaṃ sabbaṃ paññāvevacanameva.",
  "tika-s0501t0:860_17": "“Idaṃ dukkhanti me bhikkhave…pe…",
  "tika-s0501t0:860_18": "udapādī”ti ayaṃ paññatti saccānaṃ desanāya paññāpanato desanāpaññatti nāma,",
  "tika-s0501t0:860_19": "sutamayiyā paññāya nikkhepassa ca paññāpanato nikkhepapaññatti nāma,",
  "tika-s0501t0:860_20": "anaññātaññassāmītindriyassa sacchikiriyāya ca paññāpanato sacchikiriyāpaññatti nāma,",
  "tika-s0501t0:860_21": "dhammacakkassa pavattanāya ca paññāpanato pavattanāpaññatti nāma.",
  "tika-s0501t0:861_0": "“Taṃ kho panidaṃ dukkhaṃ pariññeyyaṃ…pe…",
  "tika-s0501t0:861_1": "udapādī”ti ayaṃ paññatti maggassa bhāvanāya paññāpanato bhāvanāpaññatti nāma,",
  "tika-s0501t0:861_2": "cintāmayiyā paññāya nikkhepassa ca paññāpanato nikkhepapaññatti nāma,",
  "tika-s0501t0:861_3": "aññindriyassa sacchikiriyāya ca paññāpanato sacchikiriyāpaññatti nāma.",
  "tika-s0501t0:862_0": "“Taṃ kho panidaṃ dukkhaṃ pariññātaṃ…pe…",
  "tika-s0501t0:862_1": "udapādī”ti ayaṃ paññatti maggassa bhāvanāya paññāpanato bhāvanāpaññatti nāma,",
  "tika-s0501t0:862_2": "bhāvanāmayiyā paññāya nikkhepassa ca paññāpanato nikkhepapaññatti nāma,",
  "tika-s0501t0:862_3": "aññātāvino indriyassa sacchikiriyāya ca paññāpanato sacchikiriyāpaññatti nāma,",
  "tika-s0501t0:862_4": "dhammacakkassa pavattanāya ca paññāpanato pavattanāpaññatti nāma.",
  "tika-s0501t0:863_0": "Teparivaṭṭavasena saccesu nānāvidho paññattibhedo ācariyena vibhatto,",
  "tika-s0501t0:863_1": "amhehi ca ñāto,",
  "tika-s0501t0:863_2": "“kathaṃ kusalākusalādivasena desitadhammassa paññattibhedo vibhatto”ti vattabbattā “tulamatulañca sambhava”ntiādi vuttaṃ.",
  "tika-s0501t0:863_3": "Atha vā dhammacakkasutte paññattibhedo ācariyena vibhatto,",
  "tika-s0501t0:863_4": "amhehi ca ñāto,",
  "tika-s0501t0:863_5": "“tulamatulañcātiādigāthāya kathaṃ paññattibhedo vibhatto”ti vattabbattā “tulamatulañcā”tiādi vuttaṃ.",
  "tika-s0501t0:863_6": "Tulīyati paricchijjīyatīti tulaṃ,",
  "tika-s0501t0:863_7": "kāmāvacarakammaṃ,",
  "tika-s0501t0:863_8": "natthi tulaṃ sadisaṃ aññaṃ lokiyakammaṃ assa mahaggatakammassāti atulaṃ,",
  "tika-s0501t0:863_9": "rūpārūpāvacarakammaṃ.",
  "tika-s0501t0:863_10": "Punabbhavaṃ sambhavati etena saṅkhārenāti sambhavo,",
  "tika-s0501t0:863_11": "taṃ sambhavaṃ.",
  "tika-s0501t0:863_12": "Punabbhavaṃ saṅkharotīti bhavasaṅkhāro.",
  "tika-s0501t0:863_13": "Ajjhatte vipassanāvasena ramatīti ajjhattarato.",
  "tika-s0501t0:863_14": "Samathavasena samādhiyatīti samāhito.",
  "tika-s0501t0:863_15": "Attani sambhavatīti attasambhavo,",
  "tika-s0501t0:863_16": "taṃ attasambhavaṃ.",
  "tika-s0501t0:863_17": "Muni sambuddho sambhavaṃ bhavasaṅkhāraṃ tulañca atulañca avassaji,",
  "tika-s0501t0:863_18": "ajjhattarato samāhito kavacaṃ abhindi iva,",
  "tika-s0501t0:863_19": "evaṃ attasambhavaṃ abhindi padālayīti yojanā kātabbā.",
  "tika-s0501t0:863_20": "Atha vā muni sambuddho “pañcakkhandhā aniccā dukkhā anattā vipariṇāmadhammā,",
  "tika-s0501t0:863_21": "nibbānaṃ pana niccaṃ sukhaṃ asaṅkhataṃ avipariṇāmadhamma”nti tulaṃ tulayanto atulaṃ nibbānaṃ disvā sambhavaṃ bhavasaṅkhāraṃ ariyamaggena avassaji.",
  "tika-s0501t0:863_22": "Kathaṃ avassaji?",
  "tika-s0501t0:863_23": "So hi muni vipassanāvasena ajjhattarato ca hutvā,",
  "tika-s0501t0:863_24": "samathavasena upacārappanāsu samāhito ca hutvā kavacaṃ abhindi iva,",
  "tika-s0501t0:863_25": "evaṃ attasambhavaṃ attani sañjātaṃ kilesaṃ abhindi padālayi,",
  "tika-s0501t0:863_26": "kilesābhāvena kammañca jahīti gāthāttho gahetabbo.",
  "tika-s0501t0:864_0": "“Tulamatulañca sambhava”nti paññatti sabbadhammānaṃ abhiññāya paññāpanato abhiññāpaññatti nāma,",
  "tika-s0501t0:864_1": "dhammapaṭisambhidāya nikkhepassa ca paññāpanato nikkhepapaññatti nāma,",
  "tika-s0501t0:864_2": "“bhavasaṅkhāramavassaji munī”ti paññatti samudayassa pariccāgassa ca paññāpanato pariccāgapaññatti nāma,",
  "tika-s0501t0:864_3": "dukkhassa pariññāya ca paññāpanato pariññāpaññatti nāma,",
  "tika-s0501t0:864_4": "“ajjhattarato samāhito”ti paññatti kāyagatāya satiyā bhāvanāya ca paññāpanato bhāvanāpaññatti nāma,",
  "tika-s0501t0:864_5": "cittekaggatāya ṭhitiyā ca paññāpanato ṭhitipaññatti nāma,",
  "tika-s0501t0:864_6": "“abhindi kavacamivattasambhava”nti paññatti cittassa abhinibbidāya ca paññāpanato abhinibbidāpaññatti nāma,",
  "tika-s0501t0:864_7": "sabbaññutāya upādānassa ca paññāpanato upādānapaññatti nāma,",
  "tika-s0501t0:864_8": "avijjāṇḍakosānaṃ padālanāya ca paññāpanato padālapaññatti nāma,",
  "tika-s0501t0:864_9": "“yathāvutto paññattippabhedo kena saddahitabbo”ti vattabbattā “tenāhā”tiādi vuttaṃ.",
  "tika-s0501t0:864_10": "Tathāvuttassa paññattippabhedassa sambhavato bhagavā yaṃ “tulamatula”ntiādigāthamāha,",
  "tika-s0501t0:864_11": "tathāsambhavato yathāvuttāya gāthāya yathāvutto paññattippabhedo saddahitabboti.",
  "tika-s0501t0:865_0": "“Tulamatulañcā”tiādigāthāyaṃ paññattippabhedo ācariyena vibhatto, amhehi ca ñāto.",
  "tika-s0501t0:866_0": "‘Yo dukkhamaddakkhi yatonidānaṃ, kāmesu so jantu kathaṃ nameyya;",
  "tika-s0501t0:867_0": "Kāmā hi loke saṅgoti ñatvā, tesaṃ satīmā vinayāya sikkhe’ti. –",
  "tika-s0501t0:868_0": "Gāthāyaṃ pana kathaṃ paññattibhedo vibhatto”ti vattabbattā “yo dukkhamaddakkhī”tiādi vuttaṃ.",
  "tika-s0501t0:868_1": "Yo āraddhavipassako jantu yatonidānaṃ sabbaṃ tebhūmakaṃ hetuphalaṃ dukkhaṃ addakkhi,",
  "tika-s0501t0:868_2": "so āraddhavipassako jantu kāmesu kathaṃ nameyya nametuṃ nārahati.",
  "tika-s0501t0:868_3": "Kāmā loke “saṅgo”ti hi yasmā passitabbā,",
  "tika-s0501t0:868_4": "tasmā nametuṃ nārahati,",
  "tika-s0501t0:868_5": "iti etaṃ dukkhabhāvaṃ dukkhahetubhāvaṃ ñatvā tesaṃ kāmānaṃ vinayāya vūpasamāya satimā kāyagatāsatisampanno",
  "tika-s0501t0:868_6": "tīṇi sikkhāni sikkhe sikkheyyāti gāthāttho saṅkhepena viññātabbo.",
  "tika-s0501t0:868_7": "Aṭṭhakathāyaṃ pana vitthārena saṃvaṇṇito.",
  "tika-s0501t0:869_0": "“Yo dukkha”nti paññatti dukkhassa vevacanassa ca pariññāya ca paññāpanato vevacanapaññatti,",
  "tika-s0501t0:869_1": "pariññāpaññatti ca hoti.",
  "tika-s0501t0:869_2": "“Yatonidāna”nti paññatti samudayassa pabhavassa ca pahānassa ca paññāpanato pabhavapaññatti ceva pahānapaññatti ca hoti.",
  "tika-s0501t0:869_3": "“Addakkhī”ti paññatti ñāṇacakkhussa vevacanassa ca paṭivedhassa ca paññāpanato vevacanapaññatti ceva paṭivedhapaññatti ca hoti.",
  "tika-s0501t0:869_4": "“Kāmesu so jantu kathaṃ nameyyā”ti paññatti kāmataṇhāya vevacanassa ca anabhinivisassa ca paññāpanato",
  "tika-s0501t0:869_5": "vevacanapaññatti ceva anabhinivesapaññatti ca hoti.",
  "tika-s0501t0:869_6": "“Kāmā hi loke saṅgoti ñatvā”ti paññatti kāmānaṃ paccatthikato dassanassa ca paññāpanato dassanapaññatti nāma.",
  "tika-s0501t0:869_7": "Kāmā hi anatthajānanato paccatthikasadisā.",
  "tika-s0501t0:870_0": "“Kīdisā hutvā anatthajanakā”ti pucchitabbattā “kāmā hī”tiādi vuttaṃ.",
  "tika-s0501t0:870_1": "Kāmā rāgaggiādīhi antodayhanato aṅgārakāsūpamā ca,",
  "tika-s0501t0:870_2": "pūtibhāvāpajjanato maṃsapesūpamā ca,",
  "tika-s0501t0:870_3": "bahi aññena dayhanato pāvakakappā jalitaggikkhandhūpamā ca,",
  "tika-s0501t0:870_4": "patiṭṭhānābhāvato papātūpamā ca,",
  "tika-s0501t0:870_5": "visasadisehi dosādīhi parahiṃsanato uragopamā ca.",
  "tika-s0501t0:870_6": "“Tesaṃ satīmā”ti paññatti pahānāya apacayassa ca paññāpanato apacayapaññatti nāma,",
  "tika-s0501t0:870_7": "kāyagatāya satiyā nikkhepassa ca paññāpanato nikkhepapaññatti nāma,",
  "tika-s0501t0:870_8": "maggassa bhāvanāya ca paññāpanato bhāvanāpaññatti nāma.",
  "tika-s0501t0:870_9": "“Vinayāya sikkhe”ti paññattirāgavinayassa dosavinayassa mohavinayassa paṭivedhassa ca paññāpanato paṭivedhapaññatti nāma.",
  "tika-s0501t0:870_10": "“Jantū”ti paññatti yogissa vevacanassa ca paññāpanato vevacanapaññatti nāma.",
  "tika-s0501t0:871_0": "“Jantūti sāmaññasattavācako saddo kasmā yogivācakoti viññātabbo”ti vattabbattā “yadā hī”tiādi vuttaṃ.",
  "tika-s0501t0:871_1": "Yogī yadā yasmiṃ kāle kāmā saṅgoti pajānāti,",
  "tika-s0501t0:871_2": "tadā tasmiṃ kāle so yogī kāmānaṃ anuppādāya kusale dhamme kāyagatāsatiādīhi uppādayati,",
  "tika-s0501t0:871_3": "so kusale dhamme uppādento yogī anuppannānaṃ kusalānaṃ dhammānaṃ uppādāya vāyamati kusalavīriyaṃ karoti,",
  "tika-s0501t0:871_4": "tasmā yogīvācako jantusaddoti viññātabbo.",
  "tika-s0501t0:871_5": "“Jantū”ti ayaṃ paññatti appattassa kusalassa jhānadhammādikassa pattiyā vāyāmassa ca paññāpanato vāyāmapaññatti nāma,",
  "tika-s0501t0:871_6": "oramattikāya asantuṭṭhiyā nikkhepassa ca paññāpanato nikkhepapaññatti nāma.",
  "tika-s0501t0:871_7": "“So anuppannānaṃ kusalānaṃ dhammānaṃ uppādāya vāyamatī”ti ayaṃ paññatti vāyāmapaññatti,",
  "tika-s0501t0:871_8": "“hetuso uppannānaṃ kusalānaṃ dhammānaṃ ṭhitiyā vāyamatīti paññatti katamā paññattī”ti pucchitabbattā “tattha so uppannāna”ntiādi vuttaṃ.",
  "tika-s0501t0:871_9": "Tattha tasmiṃ “anuppannāna”ntiādimhi.",
  "tika-s0501t0:871_10": "“So uppannānaṃ kusalānaṃ dhammānaṃ ṭhitiyā vāyamatī”ti ayaṃ paññatti bhāvanāya appamādassa ca paññāpanato appamādapaññatti nāma,",
  "tika-s0501t0:871_11": "vīriyindriyassa nikkhepassa ca paññāpanato nikkhepapaññatti nāma,",
  "tika-s0501t0:871_12": "kusalānaṃ dhammānaṃ ārakkhassa ca paññāpanato ārakkhapaññatti nāma,",
  "tika-s0501t0:871_13": "adhicittasikkhāya ṭhitiyā ca paññāpanato ṭhitipaññatti nāma.",
  "tika-s0501t0:871_14": "“Kena yathāvuttappakāro paññattippabhedo saddahitabbo”ti vattabbattā “tenāhā”tiādi vuttaṃ.",
  "tika-s0501t0:872_0": "“Yo dukkhamaddakkhi yatonidāna”ntiādigāthāya paññattippabhedo ācariyena vibhatto, amhehi ca ñāto.",
  "tika-s0501t0:873_0": "“Mohasambandhano loko, bhabbarūpova dissati;",
  "tika-s0501t0:874_0": "Upadhibandhano bālo, tamasā parivārito;",
  "tika-s0501t0:875_0": "Assirī viya khāyati, passato natthi kiñcananti. –",
  "tika-s0501t0:876_0": "Gāthāyaṃ pana kathaṃ paññattippabhedo vibhatto”ti vattabbattā “mohasambandhano”tiādi vuttaṃ.",
  "tika-s0501t0:876_1": "Tattha mohasambandhanoti mohahetukehi saṃyojanehi sambandho.",
  "tika-s0501t0:876_2": "Lokoti appahīnasaṃyojano sattaloko.",
  "tika-s0501t0:876_3": "Bhabbarūpova dissatīti abhabbopi attā bhabbarūpova bhabbajātiko viya bālānaṃ avipassakānaṃ dissati.",
  "tika-s0501t0:876_4": "Upadhibandhanoti kilesūpadhīhi bandhitabbo. Yu-",
  "tika-s0501t0:876_5": "paccayo hi kammatthe vihito.",
  "tika-s0501t0:876_6": "Upadhīsu vā kilesānaṃ bandhanaṃ yassa bālassāti upadhibandhano.",
  "tika-s0501t0:876_7": "Dve avaḍḍhiyo lāti gaṇhātīti bālo.",
  "tika-s0501t0:876_8": "Tamasā sammohena parivārito paṭicchādito paṇḍitānaṃ vipassakānaṃ assirī viya sirīvirahito viya khāyati upaṭṭhāti.",
  "tika-s0501t0:876_9": "Passato paññācakkhunā passantassa paṇḍitassa kiñcanaṃ natthīti saṅkhepattho daṭṭhabbo.",
  "tika-s0501t0:877_0": "“Mohasambandhano loko”ti paññatti mohasīsena gahitānaṃ vipallāsānaṃ desanāya paññāpanato desanāpaññatti nāma.",
  "tika-s0501t0:877_1": "“Bhabbarūpova dissatī”ti paññatti lokassa viparītassa viparītākārena upaṭṭhahantassa paññāpanato viparītapaññatti nāma.",
  "tika-s0501t0:877_2": "“Upadhibandhano bālo”ti paññatti pāpakānaṃ icchāvacarānaṃ pabhavassa paññāpanato pabhavapaññatti nāma.",
  "tika-s0501t0:877_3": "“Upadhibandhano bālo”ti paññatti pariyuṭṭhānānaṃ akusalānaṃ dhammānaṃ bandhanakiccassa paññāpanato kiccapaññatti nāma.",
  "tika-s0501t0:877_4": "“Upadhibandhano bālo”ti paññatti kilesānaṃ bandhanabalamūhanabalānaṃ paññāpanato balapaññatti nāma.",
  "tika-s0501t0:877_5": "“Upadhibandhano bālo”ti paññatti saṅkhārānaṃ viruhanāya paññāpanato viruhanāpaññatti nāma.",
  "tika-s0501t0:877_6": "“Tamasā parivārito”ti paññatti avijjandhakārassa desanāya paññāpanato desanāpaññatti nāma,",
  "tika-s0501t0:877_7": "avijjandhakārassa vevacanassa ca paññāpanato vevacanapaññatti nāma.",
  "tika-s0501t0:877_8": "“Assirī viya khāyatī”ti paññatti dibbacakkhussa dassanakiriyāya paññāpanato dassanapaññatti nāma.",
  "tika-s0501t0:877_9": "“Assirī viya khāyatī”ti paññatti paññācakkhussa nikkhepassa paññāpanato nikkhepapaññatti nāma.",
  "tika-s0501t0:877_10": "“Passato natthi kiñcana”nti paññatti sattānaṃ ariyānaṃ paṭivedhassa paññāpanato paṭivedhapaññatti nāma.",
  "tika-s0501t0:878_0": "“Katamaṃ kiñcana”nti pucchitabbattā “rāgo kiñcana”ntiādi vuttaṃ.",
  "tika-s0501t0:878_1": "“Yathāvutto paññattippabhedo kathaṃ amhehi saddahitabbo”ti vattabbattā “tenāhā”tiādi vuttaṃ.",
  "tika-s0501t0:878_2": "Yathāvuttassa paññattippabhedassa sambhavato bhagavā yaṃ “mohasambandhano”tiādimāha,",
  "tika-s0501t0:878_3": "tathāsambhavato tāya gāthāya yathāvutto paññattippabhedo gāthānusārena saddahitabbo.",
  "tika-s0501t0:879_0": "“Mohasambandhano loko”tiādigāthāya paññattippabhedo ācariyena vibhatto,",
  "tika-s0501t0:879_1": "amhehi ca ñāto, “atthi,",
  "tika-s0501t0:879_2": "bhikkhave,",
  "tika-s0501t0:879_3": "ajāta’ntiādipāṭhassa paññattippabhedo kathaṃ vibhatto”ti pucchitabbattā “atthi bhikkhave”tiādipāḷimāha.",
  "tika-s0501t0:879_4": "“Sā pana pāḷi kimatthaṃ bhagavatā vuttā”ti ce puccheyya?",
  "tika-s0501t0:879_5": "Paramatthato avijjamānattā nibbānaṃ natthi,",
  "tika-s0501t0:879_6": "tasmā “atthi nibbāna”nti vacanaṃ sasavisāṇavacanaṃ viya anatthaṃ,",
  "tika-s0501t0:879_7": "vohāramattametanti vadantānaṃ micchāvādaṃ bhañjituṃ bhagavatā vuttāti daṭṭhabbā.",
  "tika-s0501t0:880_0": "Kutocipi ajātattā abhūtattā ajātaṃ abhūtaṃ.",
  "tika-s0501t0:880_1": "Paccayehi akatattā akataṃ.",
  "tika-s0501t0:880_2": "Saṅkhatābhāvato asaṅkhataṃ nibbānaṃ atthi.",
  "tika-s0501t0:880_3": "Etaṃ ajātādikaṃ nibbānaṃ no ce abhavissa,",
  "tika-s0501t0:880_4": "evaṃ sati nissaraṇaṃ na paññāyetha,",
  "tika-s0501t0:880_5": "nibbānassa ca ariyamaggaphalānaṃ ārammaṇattā,",
  "tika-s0501t0:880_6": "maggaphalānañca kilesānaṃ samucchindanato paṭippassambhanato,",
  "tika-s0501t0:880_7": "samucchindanena ca tividhassa vaṭṭassa apavaṭṭanato ajātādikaṃ nibbānaṃ atthiyevāti daṭṭhabbaṃ.",
  "tika-s0501t0:881_0": "“Atthi,",
  "tika-s0501t0:881_1": "bhikkhave,",
  "tika-s0501t0:881_2": "ajātaṃ…pe…",
  "tika-s0501t0:881_3": "asaṅkhata”nti ayaṃ paññatti nibbānassa desanāpaññatti ca nibbānassa vevacanapaññatti ca hoti.",
  "tika-s0501t0:881_4": "“Nayidha jātassa…pe…",
  "tika-s0501t0:881_5": "paññāyethā”ti ayaṃ paññatti saṅkhatassa vevacanapaññatti ca saṅkhatassa upanayanapaññatti ca hoti.",
  "tika-s0501t0:881_6": "“Yasmā ca…pe…",
  "tika-s0501t0:881_7": "asaṅkhata”nti ayaṃ paññatti nibbānassa vevacanapaññatti ca nibbānassa jotanāpaññatti ca hoti.",
  "tika-s0501t0:881_8": "“Yasmā jātassa…pe…",
  "tika-s0501t0:881_9": "paññāyatī”ti ayaṃ paññatti nibbānassa vevacanapaññatti ca maggassa saṃsārato niyyānikapaññatti ca nissaraṇapaññatti",
  "tika-s0501t0:881_10": "ca hotīti paññattiviseso paṇḍitehi niddhāretvā gahetabbo.",
  "tika-s0501t0:882_0": "“Yathāvutto nibbānassa paññattippabhedo kena saddahitabbo”ti vattabbattā “tenāha bhagavā”tiādi vuttaṃ.",
  "tika-s0501t0:882_1": "“Tenāha āyasmā”tiādyānusandhyādiattho ceva “niyutto paññattihāro”ti anusandhyādiattho ca vuttanayānusārena veditabbo.",
  "tika-s0501t0:883_0": "Iti paññattihāravibhaṅge sattibalānurūpā racitā",
  "tika-s0501t0:884_0": "Vibhāvanā niṭṭhitā.",
  "tika-s0501t0:885_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:886_0": "12. Otaraṇahāravibhaṅgavibhāvanā",
  "tika-s0501t0:887_0": "42.",
  "tika-s0501t0:887_1": "Yena yena saṃvaṇṇanāvisesabhūtena paññattihāravibhaṅgena paññattiyo vibhattā,",
  "tika-s0501t0:887_2": "so saṃvaṇṇanāvisesabhūto vibhaṅgo paripuṇṇo,",
  "tika-s0501t0:887_3": "“katamo otaraṇo hāravibhaṅgo”ti pucchitabbattā “tattha katamo otaraṇo hāro”tiādi vuttaṃ.",
  "tika-s0501t0:887_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso otaraṇo hāro otaraṇahāravibhaṅgo nāmāti pucchati.",
  "tika-s0501t0:887_5": "“Yo ca paṭiccuppādo”tiādiniddesassa idāni mayā vuccamāno “uddhaṃ adho sabbadhi vippamutto”tiādiko vitthārasaṃvaṇṇanāviseso",
  "tika-s0501t0:887_6": "otaraṇo hāro otaraṇahāravibhaṅgo nāmāti gahetabbo.",
  "tika-s0501t0:888_0": "Tattha pāṭhe “katame paṭiccasamuppādādayo niddhāretvā katamehi niddhāritehi dhammehi otaratī”ti pucchitabbattā",
  "tika-s0501t0:888_1": "imasmiṃ pāṭhe ime paṭiccasamuppādādayo niddhāretvā imehi niddhāritehi dhammehi otaratīti dassetuṃ “uddhaṃ",
  "tika-s0501t0:888_2": "adho sabbadhi vippamutto”tiādi vuttaṃ.",
  "tika-s0501t0:888_3": "Tattha uddhanti kāmadhātuto uddhaṃ uparibhāge pavattāya rūpadhātuarūpadhātuyā.",
  "tika-s0501t0:888_4": "Adhoti rūpadhātuto heṭṭhābhāge pavattāya kāmadhātuyā.",
  "tika-s0501t0:888_5": "Sabbadhīti sabbasmiṃ kāmarūpaarūpadhātumhi.",
  "tika-s0501t0:888_6": "Vippamuttoti paṭisandhivasena appavattanato vippamutto asekkho.",
  "tika-s0501t0:888_7": "Ayaṃ sekkho dassanamaggena sakkāyadiṭṭhiyā samugghātattā “ahaṃ asmī”ti anānupassī viharati.",
  "tika-s0501t0:888_8": "Evaṃ sekkhāya vimuttiyā ceva asekkhāya vimuttiyā ca sekkho ceva asekkho ca atiṇṇapubbaṃ oghaṃ apunabbhavāya vimutto udatārīti gāthāttho gahetabbo.",
  "tika-s0501t0:889_0": "Tasmiṃ gāthāpāṭhe “katame niddhāretvā katamehi otaratī”ti pucchitabbattā “uddhanti rūpadhātū”tiādi vuttaṃ.",
  "tika-s0501t0:889_1": "Uddhanti manussalokato uddhaṃ cātumahārājikādayopi gahitāti atthasambhavato taṃ nivattetuṃ “rūpadhātu arūpadhātū”ti vuttaṃ.",
  "tika-s0501t0:889_2": "Adhoti manussabhavato adho cattāro apāyabhūmiyo ca gahitāti atthasambhavato taṃ nivattetuṃ “kāmadhātū”ti vuttaṃ.",
  "tika-s0501t0:889_3": "Sabbadhīti catubhūmiketi atthasambhavato “tedhātuke”ti vuttaṃ.",
  "tika-s0501t0:889_4": "Ayaṃ asekkhā vimuttīti vimuttassa asekkhassa yā virāgatā atthi,",
  "tika-s0501t0:889_5": "ayampi virāgatā asekkhaphalavimutti.",
  "tika-s0501t0:889_6": "“Uddhaṃ adho sabbadhi vippamutto”ti pāṭhe vuttappakārā ayaṃ asekkhā vimutti niddhāritāti attho.",
  "tika-s0501t0:889_7": "Niddhāritāya asekkhāya vimuttiyā yāni saddhādipañcindriyāni niddhāritāni,",
  "tika-s0501t0:889_8": "tāniyeva asekkhāni pañcindriyāni bhavanti.",
  "tika-s0501t0:889_9": "Ayaṃ vuttappakārā otaraṇā indriyehi vimuttiyā otaraṇā nāma pavesanā nāma.",
  "tika-s0501t0:890_0": "Tāniyeva asekkhāni pañcindriyāni vijjāya upakārakattā,",
  "tika-s0501t0:890_1": "paññāpadaṭṭhānattā vā vijjā bhavanti.",
  "tika-s0501t0:890_2": "Vijjuppādā tādisāya vijjāya uppādā uppādahetuto avijjānirodho avijjāya nirodho hoti…pe…",
  "tika-s0501t0:890_3": "dukkhakkhandhassa nirodho hoti,",
  "tika-s0501t0:890_4": "ayaṃ vuttappakārā otaraṇā paṭiccasamuppādehi otaraṇā nāma.",
  "tika-s0501t0:891_0": "Tāniyeva asekkhāni pañcindriyāni tīhi khandhehi saṅgahitāni saddhāvīriyehi sīlasambhavato,",
  "tika-s0501t0:891_1": "satiyā ca paññānuvattakattā.",
  "tika-s0501t0:891_2": "Sesā vuttanayānusārena veditabbā.",
  "tika-s0501t0:892_0": "“Uddhaṃ adho sabbadhi vippamutto”ti pāṭhe niddhāretvā otaraṇā ācariyena vibhattā,",
  "tika-s0501t0:892_1": "amhehi ca ñātā,",
  "tika-s0501t0:892_2": "“ayaṃ ahasmīti anānupassī”ti pāṭhe “katame niddhāretvā katamehi otaraṇehi otaratī”ti vattabbattā “ayaṃ",
  "tika-s0501t0:892_3": "ahasmīti anānupassīti ayaṃ sakkāyadiṭṭhiyā”tiādi vuttaṃ.",
  "tika-s0501t0:892_4": "Yo ayaṃ sekkho “ahamasmī”ti nānupassī,",
  "tika-s0501t0:892_5": "tassa sekkhassa sakkāyadiṭṭhiyā yo samugghāto atthi,",
  "tika-s0501t0:892_6": "yā samugghātasaṅkhātā samugghātavimutti sekkhā vimutti hoti,",
  "tika-s0501t0:892_7": "tassā sekkhāya vimuttiyā yāni saddhādipañcindriyāni niddhāritāni,",
  "tika-s0501t0:892_8": "tāniyeva sekkhāni pañcindriyāni bhavanti.",
  "tika-s0501t0:892_9": "Ayaṃ vuttappakārā otaraṇā indriyehi otaraṇā nāma.",
  "tika-s0501t0:892_10": "Sesā vuttanayānusārena veditabbā.",
  "tika-s0501t0:893_0": "43.",
  "tika-s0501t0:893_1": "“Uddhaṃ adho”tiādigāthāyaṃ otaraṇā ācariyena vibhattā,",
  "tika-s0501t0:893_2": "amhehi ca ñātā,",
  "tika-s0501t0:893_3": "“nissitassa calita”ntiādipāṭhe “katame niddhāretvā katamehi otaratī”ti pucchitabbattā “nissitassa calitaṃ,",
  "tika-s0501t0:893_4": "anissitassa calitaṃ natthī”tiādi vuttaṃ.",
  "tika-s0501t0:893_5": "Nissitassa puggalassa calitaṃ calanaṃ atthi,",
  "tika-s0501t0:893_6": "anissitassa puggalassa calitaṃ calanaṃ natthi.",
  "tika-s0501t0:893_7": "Calite calane asati passaddhi bhavati,",
  "tika-s0501t0:893_8": "passaddhiyā sati vijjamānāya nati na hoti,",
  "tika-s0501t0:893_9": "natiyā asati avijjamānāya āgatigati na hoti,",
  "tika-s0501t0:893_10": "āgatigatiyā asati avijjamānāya cutūpapāto na hoti,",
  "tika-s0501t0:893_11": "cutūpapāte asati avijjamāne idha chasu ajjhattikāyatanesu attānaṃ neva passati,",
  "tika-s0501t0:893_12": "huraṃ vā chasu bāhirāyatanesu attānaṃ na passati,",
  "tika-s0501t0:893_13": "ubhayaṃ antarena vajjetvā phassādisamudāyesu dhammesu attānaṃ na passati,",
  "tika-s0501t0:893_14": "esova paṭiccasamuppādo “avijjānirodhā”tiādiko dukkhassa anto avasānaṃ karotīti attho.",
  "tika-s0501t0:894_0": "Nissitassa calitanti ettha “nissayo katividho”ti pucchitabbattā “nissitassa calitanti nissayo nāmā”tiādi vuttaṃ.",
  "tika-s0501t0:894_1": "Tatthāti tesu duvidhesu taṇhānissayadiṭṭhinissayesu yā cetanā rattassa puggalassa niddhāritā,",
  "tika-s0501t0:894_2": "ayaṃ cetanādhammo taṇhānissayo nāma.",
  "tika-s0501t0:894_3": "Yā cetanā mūḷhassa puggalassa niddhāritā.",
  "tika-s0501t0:894_4": "Ayaṃ cetanādhammo diṭṭhinissayo nāma.",
  "tika-s0501t0:894_5": "Sā duvidhā cetanā pana saṅkhārā nāma.",
  "tika-s0501t0:894_6": "Saṅkhārapaccayā viññāṇaṃ…pe…",
  "tika-s0501t0:894_7": "sabbo paṭiccasamuppādo niddhārito.",
  "tika-s0501t0:894_8": "Ayaṃ vuttappakārā otaraṇā paṭiccasamuppādehi otaraṇā nāma.",
  "tika-s0501t0:895_0": "Tatthāti tasmiṃ taṇhānissayadiṭṭhinissaye yā vedanā rattassa puggalassa niddhāritā,",
  "tika-s0501t0:895_1": "ayaṃ sukhā vedanā.",
  "tika-s0501t0:895_2": "Yā cetanā sammūḷhassa puggalassa niddhāritā,",
  "tika-s0501t0:895_3": "ayaṃ adukkhamasukhā vedanā.",
  "tika-s0501t0:895_4": "Yebhuyyena sesā vuttanayānusārena veditabbā.",
  "tika-s0501t0:896_0": "44. “Nissitassa calita”ntiādipāṭhe otaraṇā ācariyena vibhattā, amhehi ca ñātā.",
  "tika-s0501t0:897_0": "“Ye keci sokā paridevitā vā…pe…",
  "tika-s0501t0:898_0": "Piyaṃ na kayirātha kuhiñci loke”ti. –",
  "tika-s0501t0:899_0": "Gāthāpāṭhe “katame niddhāretvā katamehi otaratī”ti pucchitabbattā “ye keci sokā”tiādi vuttaṃ.",
  "tika-s0501t0:899_1": "Ye keci sokā vā yā kāci paridevitā vā anekarūpā yā kāci dukkhā vā lokasmiṃ sambhavanti.",
  "tika-s0501t0:899_2": "Ete sokādayo piyaṃ paṭicca pabhavanti,",
  "tika-s0501t0:899_3": "piye asante ete sokādayo na bhavanti.",
  "tika-s0501t0:899_4": "Tasmā piye asante sokādīnaṃ abhāvato yesaṃ vītasokānaṃ kuhiñci lokepi natthi,",
  "tika-s0501t0:899_5": "te vītasokā sukhino bhavanti.",
  "tika-s0501t0:899_6": "Tasmā vītasokānaṃ sukhasampannattā asokaṃ virajaṃ patthayāno sappuriso kuhiñci loke piyaṃ na kayirāthāti gāthāttho.",
  "tika-s0501t0:900_0": "“Ye keci sokā paridevitā vā,",
  "tika-s0501t0:900_1": "dukkhā ca lokasmimanekarūpā piyaṃ paṭicca pabhavanti ete”ti ettha pāṭhe yā vedanā niddhāritā,",
  "tika-s0501t0:900_2": "ayaṃ dukkhā vedanā.",
  "tika-s0501t0:900_3": "Sesā vuttanayānusārena veditabbā.",
  "tika-s0501t0:901_0": "“Ye keci sokā”tiādigāthāpāṭhe otaraṇā ācariyena vibhattā,",
  "tika-s0501t0:901_1": "amhehi ca ñātā,",
  "tika-s0501t0:901_2": "“kāmaṃ kāmayamānassā”tiādigāthāpāṭhe “katame niddhāretvā katamehi otaratī”ti vattabbattā “kāmaṃ kāmayamānassā”tiādi vuttaṃ.",
  "tika-s0501t0:901_3": "Tassaṃ gāthāyaṃ attho heṭṭhā vuttova.",
  "tika-s0501t0:902_0": "Tatthāti tasmiṃ “pītimano hotī”ti pāṭhe yā pītimanatā vuttā niddhāritā,",
  "tika-s0501t0:902_1": "ayaṃ pītimanatā anunayo hoti.",
  "tika-s0501t0:902_2": "“Sallaviddhova ruppatī”ti pāṭhe yaṃ ruppanaṃ āha,",
  "tika-s0501t0:902_3": "idaṃ ruppanaṃ paṭighaṃ hoti,",
  "tika-s0501t0:902_4": "anunayo ca paṭighañca niddhāritāti attho.",
  "tika-s0501t0:903_0": "“Anunaye ca paṭighe ca niddhārite katamo dhammo niddhārito”ti vattabbattā “anunayo paṭighañca pana taṇhāpakkho”ti vuttaṃ.",
  "tika-s0501t0:903_1": "Taṇhāpakkhoti taṇhāpakkhattā taṇhā niddhāritā.",
  "tika-s0501t0:903_2": "“Anunayo taṇhāpakkho hotu,",
  "tika-s0501t0:903_3": "paṭighaṃ pana taṇhāpakkhaṃ na siyā”ti ce vadeyya?",
  "tika-s0501t0:903_4": "Paṭighassa attasinehavasena pavattanato paṭighampi taṇhāpakkhaṃ hoti.",
  "tika-s0501t0:903_5": "“Taṇhāya niddhāritāya katamo niddhārito”ti vattabbattā “taṇhāya ca panā”tiādi vuttaṃ.",
  "tika-s0501t0:903_6": "Dasannaṃ rūpāyatanānaṃ taṇhāya padaṭṭhānattā dasa rūpāni āyatanāni niddhāritāni.",
  "tika-s0501t0:903_7": "Ayaṃ vuttappakārā otaraṇā āyatanehi otaraṇā nāma.",
  "tika-s0501t0:903_8": "Sutte āgatā paṭiccasamuppādādayo tena saṃvaṇṇanāvisesena nayena niddhāritā,",
  "tika-s0501t0:903_9": "suttatthamukhena vā niddhāritā, tena…pe…",
  "tika-s0501t0:903_10": "nayena niddhāritesu paṭiccasamuppādādīsu yo saṃvaṇṇanānayaviseso tadatthavācakavasena vā tadatthañāpakavasena vā otarati pavisati samosarati,",
  "tika-s0501t0:903_11": "so saṃvaṇṇanānayaviseso otaraṇo hāro nāmāti adhippāyo daṭṭhabbo.",
  "tika-s0501t0:903_12": "Sesesupi vuttanayānusārena otaraṇā gahetabbā.",
  "tika-s0501t0:903_13": "“Tenāha āyasmā”tiādyānusandhyādiattho ceva “niyutto otaraṇo hāro”ti anusandhyādiattho ca vuttanayānusārena veditabbo.",
  "tika-s0501t0:904_0": "Iti otaraṇahāravibhaṅge sattibalānurūpā racitā",
  "tika-s0501t0:905_0": "Vibhāvanā niṭṭhitā.",
  "tika-s0501t0:906_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:907_0": "13. Sodhanahāravibhaṅgavibhāvanā",
  "tika-s0501t0:908_0": "45.",
  "tika-s0501t0:908_1": "Yena yena saṃvaṇṇanāvisesabhūtena otaraṇahāravibhaṅgena otaretabbā suttatthā vibhattā,",
  "tika-s0501t0:908_2": "so saṃvaṇṇanāvisesabhūto vibhaṅgo paripuṇṇo,",
  "tika-s0501t0:908_3": "“katamo sodhanahāravibhaṅgo”ti pucchitabbattā “tattha katamo sodhano hāro”tiādi vuttaṃ.",
  "tika-s0501t0:908_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso sodhano hāro sodhanahāravibhaṅgo nāmāti pucchati.",
  "tika-s0501t0:908_5": "“Vissajjitamhi pañhe”tiādiniddesassa idāni mayā vuccamāno “yathā āyasmā ajito”tiādiko vitthārasaṃvaṇṇanāviseso sodhanahāravibhaṅgo nāmāti gahetabbo.",
  "tika-s0501t0:908_6": "“Kathaṃ tattha pañhe sodhano hāro viññātabbo”ti vattabbattā “yathā āyasmā”tiādi vuttaṃ.",
  "tika-s0501t0:908_7": "Yathā yena pakārena āyasmā ajito pārāyane bhagavantaṃ pañhaṃ pucchati,",
  "tika-s0501t0:908_8": "tathā tena pakārena vissajjitamhi pañhe ayaṃ sodhano hāro viññātabboti.",
  "tika-s0501t0:908_9": "“Niyametvā vibhajehī”ti vattabbattā niyametvā vibhajituṃ “kenassū”tiādi vuttaṃ.",
  "tika-s0501t0:908_10": "Gāthāttho vuttova.",
  "tika-s0501t0:909_0": "“Kenassu nivuto loko, kenassu nappakāsati;",
  "tika-s0501t0:910_0": "Kissābhilepanaṃ brūsi, kiṃsu tassa mahabbhaya”nti. –",
  "tika-s0501t0:911_0": "Pucchāvasena pavattagāthāyañca –",
  "tika-s0501t0:912_0": "“Avijjāya nivuto loko, (ajitāti bhagavā,)",
  "tika-s0501t0:913_0": "Vivicchā pamādā nappakāsati;",
  "tika-s0501t0:914_0": "Jappābhilepanaṃ brūmi, dukkhamassa mahabbhaya”nti. –",
  "tika-s0501t0:915_0": "Vissajjanavasena pavattagāthāyañcāti imāsu dvīsu gāthāsu “kenassu nivuto loko”ti iminā padena pañhe pucchite",
  "tika-s0501t0:915_1": "“avijjāya nivuto loko”ti iminā padena bhagavā “kenassu nivuto loko”ti padaṃ tadatthe aññāṇasaṃsayādimalānaṃ",
  "tika-s0501t0:915_2": "apanayanena sodheti.",
  "tika-s0501t0:915_3": "Tadatthe hi vissajjite aññāṇasaṃsayādīnaṃ abhāvato attho sodhito nāma,",
  "tika-s0501t0:915_4": "atthe ca sodhite padampi sodhitaṃyeva.",
  "tika-s0501t0:915_5": "Tenāha aṭṭhakathāyaṃ –",
  "tika-s0501t0:915_6": "“tadatthassa vissajjanato”ti,",
  "tika-s0501t0:915_7": "ṭīkāyañca “tabbisayaaññāṇasaṃsayādimalāpanayanena sodhetī”ti vuttaṃ.",
  "tika-s0501t0:915_8": "No ca ārambhanti pucchituṃ ārabhitabbaṃ sabbagāthāpadaṃ,",
  "tika-s0501t0:915_9": "gāthātthaṃ vā,",
  "tika-s0501t0:915_10": "ñātuṃ icchitassa sabbassa atthassa vissajjanavasena apariyositattā bhagavā “avijjāya nivuto loko”ti ettakeneva padena sodheti.",
  "tika-s0501t0:915_11": "Sesesupi esa nayo.",
  "tika-s0501t0:916_0": "“Kiṃsu tassa mahabbhaya”nti iminā padena pañhe pucchite “dukkhamassa mahabbhaya”nti padena bhagavatā ārambho ñātuṃ icchito attho suddho sodhito hoti.",
  "tika-s0501t0:916_1": "Sesagāthāsupi eseva nayo.",
  "tika-s0501t0:917_0": "Yattha pañhe evaṃ niravasesavissajjanavasena ārambho suddho sodhito bhavati,",
  "tika-s0501t0:917_1": "so pañho vissajjito sodhito bhavati.",
  "tika-s0501t0:917_2": "Yattha pañhe evaṃ niravasesavissajjanavasena ārambho yāva asuddho asodhito bhavati,",
  "tika-s0501t0:917_3": "tāva so pañho vissajjito sodhito na bhavatīti yojanā.",
  "tika-s0501t0:917_4": "“Tenāhā”tiādyānusandhyādyattho ceva “niyutto sodhano hāro”ti anusandhyādyattho ca vuttanayānusārena veditabbo.",
  "tika-s0501t0:918_0": "Iti sodhanahāravibhaṅge sattibalānurūpā racitā",
  "tika-s0501t0:919_0": "Vibhāvanā niṭṭhitā.",
  "tika-s0501t0:920_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:921_0": "14. Adhiṭṭhānahāravibhaṅgavibhāvanā",
  "tika-s0501t0:922_0": "46.",
  "tika-s0501t0:922_1": "Yena yena saṃvaṇṇanāvisesabhūtena vibhaṅgena pañhādayo sodhitā,",
  "tika-s0501t0:922_2": "so saṃvaṇṇanāvisesabhūto paripuṇṇo,",
  "tika-s0501t0:922_3": "“katamo adhiṭṭhānahāravibhaṅgo”ti pucchitabbattā “tattha katamo adhiṭṭhāno hāro”tiādi vuttaṃ.",
  "tika-s0501t0:922_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso paṭiniddesato adhiṭṭhāno hāro adhiṭṭhānahāravibhaṅgo nāmāti pucchati.",
  "tika-s0501t0:922_5": "“Ekattatāya dhammā,",
  "tika-s0501t0:922_6": "yepi ca vemattatāya niddiṭṭhā”tiādiniddesassa idāni mayā vuccamāno “ye tattha niddiṭṭhā,",
  "tika-s0501t0:922_7": "tathā te dhārayitabbā”tiādiko vitthārasaṃvaṇṇanāviseso adhiṭṭhānahāravibhaṅgo nāmāti gahetabbo.",
  "tika-s0501t0:923_0": "“Ye dhammā suttesu ekattatāya ca vemattatāya ca niddiṭṭhā,",
  "tika-s0501t0:923_1": "te dhammā kiṃ pana tatheva dhārayitabbā,",
  "tika-s0501t0:923_2": "udāhu aññathāpi vikappayitabbā”ti pucchitabbattā “ye tatthā”tiādi vuttaṃ.",
  "tika-s0501t0:923_3": "Tattha tesu suttantesu ye dukkhasaccādayo dhammā ekattatāya ca vemattatāya ca niddiṭṭhā,",
  "tika-s0501t0:923_4": "te dukkhasaccādayo dhammā tathā ekattatāya ca vemattatāya ca dhārayitabbā upalakkhitabbā,",
  "tika-s0501t0:923_5": "na aññathā vikappayitabbā.",
  "tika-s0501t0:924_0": "“Sāmaññakappanāya vohārabhāvena anavaṭṭhānato katamā ekattatā,",
  "tika-s0501t0:924_1": "katamā vemattatā”ti pucchitabbattā “dukkhanti ekattatā”tiādi vuttaṃ.",
  "tika-s0501t0:924_2": "Dukkhanti jātiādivisesamanapekkhitvā yā dukkhasāmaññatā vuttā,",
  "tika-s0501t0:924_3": "sā ayaṃ dukkhasāmaññatā dukkhassa ekattatā nāma.",
  "tika-s0501t0:924_4": "“Tattha katamaṃ dukkha”nti pucchitā “jāti dukkhā,",
  "tika-s0501t0:924_5": "jarā dukkhā…pe...",
  "tika-s0501t0:924_6": "viññāṇaṃ dukkha”nti jātiādivisesamapekkhitvā yā dukkhavisesatā vuttā,",
  "tika-s0501t0:924_7": "sā ayaṃ dukkhavisesatā dukkhassa vemattatā nāma.",
  "tika-s0501t0:924_8": "Tatthāti ye dukkhādayo dhammā sutte vuttā,",
  "tika-s0501t0:924_9": "tattha tesu dukkhādīsu atthesu.",
  "tika-s0501t0:925_0": "Dukkhasamudayoti “taṇhā ponobhavikā”ti visesamanapekkhitvā yā samudayasāmaññatā vuttā,",
  "tika-s0501t0:925_1": "sā ayaṃ samudayasāmaññatā samudayassa ekattatā nāma.",
  "tika-s0501t0:925_2": "“Tattha katamo samudayo”ti pucchitvā “yāyaṃ taṇhā…pe…",
  "tika-s0501t0:925_3": "vibhavataṇhā”ti visesaṃ apekkhitvā yā samudayavisesatā vuttā,",
  "tika-s0501t0:925_4": "sā ayaṃ samudayavisesatā samudayassa vemattatā nāma.",
  "tika-s0501t0:926_0": "Dukkhanirodhoti “tassāyeva taṇhāya asesavirāganirodho”ti visesamanapekkhitvā yā nirodhasāmaññatā vuttā,",
  "tika-s0501t0:926_1": "sā ayaṃ nirodhasāmaññatā nirodhassa ekattatā nāma.",
  "tika-s0501t0:926_2": "“Tattha katamo dukkhanirodho”ti pucchitvā “yo tassāyeva taṇhāya asesavirāganirodho cāgo paṭinissaggo",
  "tika-s0501t0:926_3": "mutti anālayo”ti visesamapekkhitvā yā nirodhavisesatā vuttā,",
  "tika-s0501t0:926_4": "sā ayaṃ nirodhavisesatā nirodhassa vemattatā nāma.",
  "tika-s0501t0:927_0": "Dukkhanirodhagāminī paṭipadāti?",
  "tika-s0501t0:927_1": "Paṭipadāti sammādiṭṭhiādivisesamanapekkhitvā yā nirodhagāminipaṭipadāsāmaññatā vuttā,",
  "tika-s0501t0:927_2": "sā ayaṃ nirodhagāminipaṭipadāsāmaññatā maggassa ekattatā nāma.",
  "tika-s0501t0:927_3": "“Tattha katamā dukkhanirodhagāminī paṭipadā”ti pucchitvā “ayameva ariyo…pe…",
  "tika-s0501t0:927_4": "sammāsamādhī”ti sammādiṭṭhiādivisesamapekkhitvā yā visesadukkhanirodhagāminipaṭipadatā vuttā,",
  "tika-s0501t0:927_5": "sā ayaṃ visesadukkhanirodhagāminipaṭipadatā maggassa vemattatā nāma.",
  "tika-s0501t0:928_0": "Maggoti nirayagāmimaggādivisesamanapekkhitvā yā sāmaññamaggatā vuttā,",
  "tika-s0501t0:928_1": "sā ayaṃ sāmaññamaggatā maggassa ekattatā nāma.",
  "tika-s0501t0:928_2": "“Tattha katamo maggo”ti pucchitvā “nirayagāmī maggo…pe…",
  "tika-s0501t0:928_3": "nibbānagāmī maggo”ti nirayagāmimaggādivisesaṃ apekkhitvā yā visesamaggatā vuttā,",
  "tika-s0501t0:928_4": "sā ayaṃ visesamaggatā maggassa vemattatā nāma.",
  "tika-s0501t0:929_0": "Nirodhoti paṭisaṅkhānirodhādivisesaṃ anapekkhitvā yā sāmaññanirodhatā vuttā,",
  "tika-s0501t0:929_1": "sā ayaṃ sāmaññanirodhatā nirodhassa ekattatā nāma.",
  "tika-s0501t0:929_2": "“Tattha katamo nirodho”ti pucchitvā “paṭisaṅkhānirodho…pe…",
  "tika-s0501t0:929_3": "sabbakilesanirodho”ti paṭisaṅkhānirodhādivisesaṃ apekkhitvā yā visesanirodhatā vuttā,",
  "tika-s0501t0:929_4": "sā ayaṃ visesanirodhatā nirodhassa vemattatā nāma.",
  "tika-s0501t0:930_0": "Rūpanti cātumahābhūtikādivisesamanapekkhitvā yā sāmaññarūpatā vuttā,",
  "tika-s0501t0:930_1": "sā ayaṃ sāmaññarūpatā rūpassa ekattatā nāma.",
  "tika-s0501t0:930_2": "“Tattha katamaṃ rūpa”nti pucchitvā “cātumahābhūtikaṃ…pe…",
  "tika-s0501t0:930_3": "vāyodhātuyā cittaṃ virājetī”ti cātumahābhūtikādivisesamapekkhitvā yā visesarūpatā vuttā,",
  "tika-s0501t0:930_4": "sā ayaṃ visesarūpatā rūpassa vemattatā nāma.",
  "tika-s0501t0:931_0": "48.",
  "tika-s0501t0:931_1": "Avijjāti dukkheaññāṇādivisesamanapekkhitvā yā avijjāsāmaññatā vuttā,",
  "tika-s0501t0:931_2": "sā ayaṃ avijjāsāmaññatā avijjāya ekattatā nāma.",
  "tika-s0501t0:931_3": "“Tattha katamā avijjā”ti pucchitvā “dukkhe aññāṇaṃ,",
  "tika-s0501t0:931_4": "dukkhasamudaye aññāṇaṃ…pe…",
  "tika-s0501t0:931_5": "avijjālaṅghī moho akusalamūla”nti dukkheaññāṇādivisesamapekkhitvā yā avijjāvisesatā vuttā,",
  "tika-s0501t0:931_6": "sā ayaṃ avijjāvisesatā avijjāya vemattatā nāma.",
  "tika-s0501t0:932_0": "Vijjāti dukkheñāṇādivisesamanapekkhitvā yā vijjāsāmaññatā vuttā,",
  "tika-s0501t0:932_1": "sā ayaṃ vijjāsāmaññatā vijjāya ekattatā nāma.",
  "tika-s0501t0:932_2": "“Tattha katamā vijjā”ti pucchitvā “dukkhe ñāṇaṃ,",
  "tika-s0501t0:932_3": "dukkhasamudaye ñāṇaṃ…pe…",
  "tika-s0501t0:932_4": "dhammavicayasambojjhaṅgo maggaṅgaṃ maggapariyāpanna”nti dukkheñāṇādivisesamapekkhitvā yā vijjāvisesatā vuttā,",
  "tika-s0501t0:932_5": "sā ayaṃ vijjāvisesatā vijjāya vemattatā nāma.",
  "tika-s0501t0:933_0": "Samāpattīti saññāsamāpatyādivisesaṃ anapekkhitvā yā sāmaññasamāpattitā vuttā,",
  "tika-s0501t0:933_1": "sā sāmaññasamāpattitā samāpattiyā ekattatā nāma.",
  "tika-s0501t0:933_2": "“Tattha katamā samāpattī”ti pucchitvā “saññāsamāpatti asaññāsamāpatti…pe…",
  "tika-s0501t0:933_3": "nirodhasamāpattī”ti saññāsamāpatyādivisesaṃ apekkhitvā yā visesasamāpattitā vuttā,",
  "tika-s0501t0:933_4": "sā ayaṃ visesasamāpattitā samāpattiyā vemattatā nāma.",
  "tika-s0501t0:934_0": "Jhāyīti sekkhajhāyīādivisesaṃ anapekkhitvā yā jhāyīsāmaññatā vuttā,",
  "tika-s0501t0:934_1": "sā jhāyīsāmaññatā jhāyino ekattatā nāma.",
  "tika-s0501t0:934_2": "“Tattha katamo jhāyī”ti pucchitvā “atthi sekkho jhāyī,",
  "tika-s0501t0:934_3": "atthi asekkho jhāyī…pe…",
  "tika-s0501t0:934_4": "paññuttaro jhāyī”ti sekkhajhāyīasekkhajhāyīādivisesamapekkhitvā yā jhāyīvisesatā vuttā,",
  "tika-s0501t0:934_5": "sā ayaṃ jhāyīvisesatā jhāyino vemattatā nāma.",
  "tika-s0501t0:935_0": "Samādhīti saraṇasamādhyādivisesamanapekkhitvā yā samādhisāmaññatā vuttā,",
  "tika-s0501t0:935_1": "sā ayaṃ samādhisāmaññatā samādhino ekattatā nāma.",
  "tika-s0501t0:935_2": "“Tattha katamo samādhī”ti pucchitvā “saraṇo samādhi,",
  "tika-s0501t0:935_3": "araṇo samādhi…pe…",
  "tika-s0501t0:935_4": "micchāsamādhi,",
  "tika-s0501t0:935_5": "sammāsamādhī”ti saraṇasamādhyādivisesamapekkhitvā yā samādhivisesatā vuttā,",
  "tika-s0501t0:935_6": "sā ayaṃ samādhivisesatā samādhino vemattatā nāma.",
  "tika-s0501t0:936_0": "Paṭipadāti āgāḷhapaṭipadādivisesamanapekkhitvā yā paṭipadāsāmaññatā vuttā,",
  "tika-s0501t0:936_1": "ayaṃ paṭipadāsāmaññatā paṭipadāya ekattatā nāma.",
  "tika-s0501t0:936_2": "“Tattha katamā paṭipadā”ti pucchitvā “āgāḷhapaṭipadā,",
  "tika-s0501t0:936_3": "nijjhāmapaṭipadā…pe…",
  "tika-s0501t0:936_4": "sukhā paṭipadā khippābhiññā”ti āgāḷhapaṭipadādivisesamapekkhitvā yā paṭipadāvisesatā vuttā,",
  "tika-s0501t0:936_5": "sā ayaṃ paṭipadāvisesatā paṭipadāya vemattatā nāma.",
  "tika-s0501t0:937_0": "Kāyoti nāmakāyādivisesamanapekkhitvā yā kāyasāmaññatā vuttā,",
  "tika-s0501t0:937_1": "sā ayaṃ kāyasāmaññatā kāyassa ekattatā nāma.",
  "tika-s0501t0:937_2": "“Tattha katamo kāyo”ti pucchitvā “nāmakāyo rūpakāyo…pe…",
  "tika-s0501t0:937_3": "ayaṃ nāmakāyo”ti nāmakāyādivisesamapekkhitvā yā kāyavisesatā vuttā,",
  "tika-s0501t0:937_4": "sā ayaṃ kāyavisesatā kāyassa vemattatā nāmāti yojanā kātabbā.",
  "tika-s0501t0:937_5": "Padatthādiko viseso aṭṭhakathāyaṃ vitthārato vutto.",
  "tika-s0501t0:938_0": "Vuttappakārassa dukkhasamudayādikassa dhammassa ekattatādilakkhaṇaṃ nigamanavasena dassetuṃ “evaṃ yo dhammo”tiādi vuttaṃ.",
  "tika-s0501t0:938_1": "Tattha evanti iminā mayā vuttena “dukkhanti ekattatā.",
  "tika-s0501t0:938_2": "Tattha katamaṃ dukkhaṃ?",
  "tika-s0501t0:938_3": "Jāti dukkhā,",
  "tika-s0501t0:938_4": "jarā dukkhā”tiādivacanena.",
  "tika-s0501t0:938_5": "Yo dhammoti yo koci jātijarābyādhyādivisesadhammo.",
  "tika-s0501t0:938_6": "Yassa dhammassāti tato jātiādivisesadhammato aññassa jarādivisesadhammassa.",
  "tika-s0501t0:938_7": "Samānabhāvoti jātiādivisesadhammena jarādivisesadhammassa dukkhabhāvena samānabhāvo.",
  "tika-s0501t0:938_8": "Tassa dhammassāti jarādivisesadhammassa.",
  "tika-s0501t0:938_9": "Ekattatāyāti dukkhasamudayatādisamānatāya dukkhasamudayādibhāvānaṃ ekībhāvena.",
  "tika-s0501t0:938_10": "Ekībhavatīti jātiādivisesabhedena anekopi “dukkhasamudayo”tiādinā ekasaddābhidheyyatāya ekībhavati.",
  "tika-s0501t0:938_11": "Yena yena vā pana vilakkhaṇo,",
  "tika-s0501t0:938_12": "tena tena vemattaṃ gacchati.",
  "tika-s0501t0:938_13": "Yassa jātiādidhammassa yena yena abhinibbattanaparipācanādisabhāvena yo jātiādidhammo jarādidhammena vilakkhaṇo visadiso hoti,",
  "tika-s0501t0:938_14": "tassa jātiādidhammassa tena tena abhinibbattanaparipācanādisabhāvena so jātiādidhammo jarādidhammena vemattataṃ visadisattaṃ gacchati,",
  "tika-s0501t0:938_15": "dukkhasamudayādibhāvena samānopi jātiādidhammo jarādidhammassa visiṭṭhataṃ gacchatīti attho daṭṭhabbo.",
  "tika-s0501t0:939_0": "Dukkhasamudayādidhammassa ekattavemattatā ācariyena vibhattā,",
  "tika-s0501t0:939_1": "amhehi ca ñātā,",
  "tika-s0501t0:939_2": "“tāya ekattavemattatāya kattha pucchite sati adhiṭṭhānaṃ vīmaṃsitabba”nti pucchitabbattā suttādike pucchite",
  "tika-s0501t0:939_3": "sati vīmaṃsitabbanti dassetuṃ “evaṃ sutte vā”tiādi vuttaṃ.",
  "tika-s0501t0:939_4": "Tattha evaṃ iminā vuttappakārena sutte vā pucchite,",
  "tika-s0501t0:939_5": "veyyākaraṇe vā pucchite,",
  "tika-s0501t0:939_6": "gāthāyaṃ vā pucchitāyaṃ sati adhiṭṭhānaṃ vīmaṃsitabbaṃ.",
  "tika-s0501t0:939_7": "“Kiṃ vīmaṃsitabba”nti puccheyya “ekattatāya pucchati kiṃ,",
  "tika-s0501t0:939_8": "udāhu vemattatāya pucchati ki”nti vīmaṃsitabbanti yojanā.",
  "tika-s0501t0:939_9": "Aṭṭhakathāyaṃ pana –",
  "tika-s0501t0:939_10": "“idāni tāva ekattavemattatāvisaye niyojetvā dassetuṃ ‘sutte vā veyyākaraṇe vā’tiādi vutta”nti vuttaṃ.",
  "tika-s0501t0:939_11": "“Kathaṃ pucchitaṃ,",
  "tika-s0501t0:939_12": "kathaṃ vissajjitabba”nti vattabbattā “yadi ekattatāyā”tiādi vuttaṃ.",
  "tika-s0501t0:939_13": "“Tenāhā”tiādyānusandhyādiko ca “niyutto adhiṭṭhāno hāro”ti imassa anusandhyādiko ca vuttanayānusārena veditabbo.",
  "tika-s0501t0:940_0": "Iti adhiṭṭhānahāravibhaṅge sattibalānurūpā racitā",
  "tika-s0501t0:941_0": "Vibhāvanā niṭṭhitā.",
  "tika-s0501t0:942_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:943_0": "15. Parikkhārahāravibhaṅgavibhāvanā",
  "tika-s0501t0:944_0": "49.",
  "tika-s0501t0:944_1": "Yena yena saṃvaṇṇanāvisesabhūtena vibhaṅgena dukkhasaccādīnaṃ ekattatādayo vibhattā,",
  "tika-s0501t0:944_2": "so saṃvaṇṇanāvisesabhūto paripuṇṇo,",
  "tika-s0501t0:944_3": "“katamo parikkhārahāravibhaṅgo nāmā”ti pucchitabbattā “tattha katamo parikkhāro hāro”tiādi vuttaṃ.",
  "tika-s0501t0:944_4": "Tattha tatthāti tesu niddiṭṭhesu soḷasasu desanāhārādīsu katamo saṃvaṇṇanāviseso parikkhāro hāro parikkhārahāravibhaṅgo nāmāti pucchati.",
  "tika-s0501t0:944_5": "“Ye dhammā yaṃ dhammaṃ janayantī”tiādiniddesassa idāni mayā vuccamāno “yo dhammo yaṃ dhammaṃ janayati,",
  "tika-s0501t0:944_6": "tassa so parikkhāro”tiādiko parikkhārabhūtassa hetuno ceva paccayassa ca vitthārasaṃvaṇṇanāviseso parikkhāravibhaṅgo nāma.",
  "tika-s0501t0:945_0": "“Katamo saṃvaṇṇetabbo parikkhāro”ti pucchitabbattā “yo dhammo”tiādi vuttaṃ.",
  "tika-s0501t0:945_1": "Tattha yo hetupaccayappakāro dhammo yaṃ phalabhūtaṃ dhammaṃ janayati janeti,",
  "tika-s0501t0:945_2": "tassa phaladhammassa so hetupaccayappakāro dhammo parikkhāro nāma.",
  "tika-s0501t0:945_3": "“Kiṃlakkhaṇo parikkhāro”ti pucchitabbattā tathā pucchitvā lakkhaṇavisesaṃ dassetuṃ “kiṃlakkhaṇo”tiādi vuttaṃ.",
  "tika-s0501t0:945_4": "Aṭṭhakathāyaṃ pana –",
  "tika-s0501t0:945_5": "“tattha ‘yo dhammo yaṃ dhammaṃ janayati,",
  "tika-s0501t0:945_6": "tassa so parikkhāro’ti saṅkhepato parikkhāralakkhaṇaṃ vatvā taṃ vibhāgena dassetuṃ ‘kiṃlakkhaṇo’tiādi vutta”nti vuttaṃ.",
  "tika-s0501t0:945_7": "“Kittakā dhammā janayantī”ti pucchitabbattā “dve dhammā janayanti hetu ca paccayo cā”ti vuttaṃ.",
  "tika-s0501t0:945_8": "“Hetupi kāraṇaṃ,",
  "tika-s0501t0:945_9": "paccayopi kāraṇaṃ,",
  "tika-s0501t0:945_10": "tasmā kāraṇāyeva kena lakkhaṇena dvidhā vuttā”ti vattabbattā “tattha kiṃlakkhaṇo”tiādi vuttaṃ.",
  "tika-s0501t0:945_11": "Janitabbaphalato aññehi phalehi asādhāraṇalakkhaṇo hetu,",
  "tika-s0501t0:945_12": "sabbaphalehi sādhāraṇalakkhaṇo paccayo,",
  "tika-s0501t0:945_13": "iminā visesalakkhaṇena dvidhā vattabbāti attho.",
  "tika-s0501t0:945_14": "“Sādhāraṇāsādhāraṇaviseso kīdiso bhave”ti pucchitabbattā “yathā kiṃ bhave”ti pucchitvā “yathā aṅkurassā”tiādi vuttaṃ.",
  "tika-s0501t0:945_15": "Yathā yo sādhāraṇāsādhāraṇaviseso atthi,",
  "tika-s0501t0:945_16": "tathā so sādhāraṇāsādhāraṇaviseso kiṃ viya bhaveti attho.",
  "tika-s0501t0:945_17": "Aṅkurassa nibbattiyā bījaṃ asādhāraṇaṃ yathā,",
  "tika-s0501t0:945_18": "tathā hetu phalassa nibbattiyā asādhāraṇo bhave.",
  "tika-s0501t0:945_19": "Pathavī ca āpo ca aṅkurassa nibbattiyā sādhāraṇā bhavanti yathā,",
  "tika-s0501t0:945_20": "tathā paccayo phalassa nibbattiyā sādhāraṇo bhave.",
  "tika-s0501t0:945_21": "Sabbaphalassa paccayattā aṅkurassa bījaṃ asādhāraṇaṃ janakaṃ hetu.",
  "tika-s0501t0:945_22": "“Kathaṃ pathavī,",
  "tika-s0501t0:945_23": "āpo ca sādhāraṇā janakāti saddahitabbā”ti pucchitabbattā “aṅkurassa hī”tiādi vuttaṃ.",
  "tika-s0501t0:945_24": "Samaṃ samānaṃ phalaṃ bhavāpetīti sabhāvo, ko so?",
  "tika-s0501t0:945_25": "Bījaṃ hetuyeva.",
  "tika-s0501t0:945_26": "“Kiṃ hetupaccayānaṃ viseso bījaṅkuropamāyeva dassetabbo,",
  "tika-s0501t0:945_27": "udāhu aññūpamāyapi dassetabbo”ti vattabbattā aññāya upamāyapi visesaṃ dassetuṃ “yathā vā panā”tiādi vuttaṃ.",
  "tika-s0501t0:945_28": "Imāya upamāyapi hetupaccayānaṃ viseso vijānitabboti adhippāyo.",
  "tika-s0501t0:946_0": "Bījaṅkurādīsu bāhiresu parikkhārabhūtānaṃ hetupaccayānaṃ viseso ācariyena vibhatto,",
  "tika-s0501t0:946_1": "amhehi ca ñāto,",
  "tika-s0501t0:946_2": "“kathaṃ ajjhattikesu vibhatto”ti pucchitabbattā “ayañhi saṃsāro”tiādi vuttaṃ.",
  "tika-s0501t0:946_3": "Atha vā “bāhiresu parikkhārabhūto hetupaccayo yutto hotu,",
  "tika-s0501t0:946_4": "kathaṃ ajjhattikesu yutto”ti vattabbattā “ayañhi saṃsāro”tiādi vuttaṃ.",
  "tika-s0501t0:946_5": "Aṭṭhakathāyaṃ pana –",
  "tika-s0501t0:946_6": "“evaṃ bāhiraṃ hetupaccayavibhāgaṃ dassetvā idāni ajjhattikaṃ dassetuṃ ‘ayañhi saṃsāro’tiādi vutta”nti vuttaṃ.",
  "tika-s0501t0:946_7": "Hetupaccayehi saha saṃsāro bhavatīti sahetupaccayo.",
  "tika-s0501t0:946_8": "Ayaṃ saṃsāro hi yasmā sahetupaccayo hutvā nibbatto,",
  "tika-s0501t0:946_9": "tasmā ajjhattikepi parikkhārabhūto hetupaccayo yuttoyevāti daṭṭhabboti adhippāyo.",
  "tika-s0501t0:947_0": "So imassa saṃsārassa sahetupaccayattaṃ yadi bhagavatā vuttaṃ,",
  "tika-s0501t0:947_1": "evaṃ sati amhehi saddahitabbaṃ,",
  "tika-s0501t0:947_2": "“kathaṃ saddahitabba”nti vattabbattā “evañhī”tiādi vuttaṃ.",
  "tika-s0501t0:947_3": "Evanti iminā avijjādinā hetupaccayena sabbo paṭiccasamuppādo saṃsāroti nibbattoti bhagavatā saṃsārassa sahetupaccayattaṃ vuttaṃ,",
  "tika-s0501t0:947_4": "tasmā saddahitabbaṃ.",
  "tika-s0501t0:947_5": "Avijjādayo saṅkhārādīnaṃ paccayo hotu,",
  "tika-s0501t0:947_6": "“katamo avijjāya hetū”ti pucchitabbattā “iti avijjā avijjāya hetū”ti vuttaṃ.",
  "tika-s0501t0:947_7": "“Katamo avijjāya paccayo”ti pucchitabbattā “ayoniso manasikāro paccayo”ti vuttaṃ.",
  "tika-s0501t0:947_8": "“Katamā avijjā katamāya avijjāya hetū”ti pucchitabbattā “purimikā avijjā pacchimikāya avijjāya hetū”ti vuttaṃ.",
  "tika-s0501t0:947_9": "“Katamā purimikā avijjā katamā pacchimikā avijjā”ti pucchitabbattā “tatthā”tiādi vuttaṃ.",
  "tika-s0501t0:947_10": "“Avijjāpariyuṭṭhānassa hetubhūto purimo avijjānusayo samanantarova kiṃ,",
  "tika-s0501t0:947_11": "udāhu paramparahetupi hotī”ti pucchitabbattā “bījaṅkuro viyā”tiādi vuttaṃ.",
  "tika-s0501t0:947_12": "Bījaṅkuroti bījānaṃ aṅkuroti bījaṅkuro,",
  "tika-s0501t0:947_13": "bījānaṃ samanantarahetutāya aṅkuro nibbattati viya.",
  "tika-s0501t0:947_14": "Yattha rukkhādike yaṃ phalaṃ nibbattati,",
  "tika-s0501t0:947_15": "tasmiṃ rukkhādike nibbattassa assa phalassa idaṃ bījaṃ pana paramparahetutāya hetubhūtaṃ bhavati.",
  "tika-s0501t0:948_0": "“Bījaṃ pana ekaṃyeva hoti,",
  "tika-s0501t0:948_1": "kathaṃ dvidhā vattabba”nti vattabbattā “duvidho hī”tiādi vuttaṃ,",
  "tika-s0501t0:948_2": "samanantarakālaparamparakālabhedena hetupi duvidho hotiyevāti attho.",
  "tika-s0501t0:948_3": "Bījabhūto hetu duvidho yathā,",
  "tika-s0501t0:948_4": "evaṃ avijjāya hetubhūto avijjānusayopi samanantarahetu ca paramparahetu cāti kālabhedena duvidho bhavati,",
  "tika-s0501t0:948_5": "samanantaro avijjānusayo samanantarassa avijjāpariyuṭṭhānassa samanantarahetu hoti.",
  "tika-s0501t0:948_6": "Purimataro avijjānusayo pacchimatarassa avijjāpariyuṭṭhānassa paramparahetu hoti.",
  "tika-s0501t0:948_7": "Iti bījabhūto asādhāraṇo hetu,",
  "tika-s0501t0:948_8": "pathavīāpādiko sādhāraṇo paccayoti viseso pākaṭo yathā,",
  "tika-s0501t0:948_9": "evaṃ avijjānusayo asādhāraṇo hetu,",
  "tika-s0501t0:948_10": "ayonisomanasikāro sādhāraṇo paccayoti viseso daṭṭhabbo.",
  "tika-s0501t0:949_0": "“Ettakeneva hetupaccayānaṃ viseso vattabbo”ti vattabbattā “yathā vā pana thālakañcā”tiādi vuttaṃ.",
  "tika-s0501t0:949_1": "Aṭṭhakathāyaṃ pana –",
  "tika-s0501t0:949_2": "“yathā vā panātiādināpi hetupaccayavibhāgameva dassetī”ti vuttaṃ.",
  "tika-s0501t0:949_3": "Tattha padīpassa paccayabhūtaṃ thālakañca vaṭṭi ca telañca padīpassa sabhāvahetu samānahetu na hotīti yojanā.",
  "tika-s0501t0:949_4": "“Padīpassa paccayabhūtampi thālakādikaṃ sabhāvahetu na hotīti kasmā saddahitabba”nti vattabbattā “na hi sakkā”tiādi vuttaṃ.",
  "tika-s0501t0:949_5": "Padīpassa paccayabhūtaṃ anaggikaṃ aggirahitaṃ thālakañca vaṭṭiñca telañca dīpetuṃ jāletuṃ hi yasmā na sakkā,",
  "tika-s0501t0:949_6": "tasmā purimo padīpo pacchimassa padīpassa sabhāvahetu hoti viya,",
  "tika-s0501t0:949_7": "evaṃ thālakādikaṃ sabhāvahetu na hoti.",
  "tika-s0501t0:949_8": "Iti evaṃpakāro sabhāvo samāno padīpo hetu hoti yathā,",
  "tika-s0501t0:949_9": "parabhāvo asamāno thālakādiko paccayo hoti yathā ca,",
  "tika-s0501t0:949_10": "tathā ajjhattiko sabhāvo hetu hoti,",
  "tika-s0501t0:949_11": "bāhiro asamāno paccayo hoti.",
  "tika-s0501t0:949_12": "Janako avijjānusayo avijjāpariyuṭṭhānassa hetu hoti,",
  "tika-s0501t0:949_13": "pariggāhako upatthambhako paccayo hoti.",
  "tika-s0501t0:949_14": "Aññehi phalehi asādhāraṇo hetu hoti,",
  "tika-s0501t0:949_15": "sabbehi phalehi sādhāraṇo paccayo hotīti yojetvā padīpopamāyapi hetupaccayānaṃ pākaṭo viseso daṭṭhabboti adhippāyo.",
  "tika-s0501t0:950_0": "Hetupaccayappabhedaṃ kāraṇaṃ parikkhāroti ācariyena vuttaṃ,",
  "tika-s0501t0:950_1": "tassa kāraṇassa kāraṇabhāvo ca phalāpekkho hoti,",
  "tika-s0501t0:950_2": "tasmā “yo kāraṇabhāvo yenākārena hoti,",
  "tika-s0501t0:950_3": "katamo so kāraṇabhāvo,",
  "tika-s0501t0:950_4": "katamo so ākāro”ti pucchitabbattā ca “yaṃ phalaṃ yena visesena hoti,",
  "tika-s0501t0:950_5": "katamaṃ taṃ phalaṃ,",
  "tika-s0501t0:950_6": "katamo so viseso”ti pucchitabbattā ca “kāraṇaphalānaṃ yo sambandho hoti,",
  "tika-s0501t0:950_7": "katamo so sambandho”ti pucchitabbattā ca taṃ sabbaṃ vibhāvetuṃ “avupacchedattho”tiādi vuttaṃ.",
  "tika-s0501t0:950_8": "Ayamanusandhyattho ca aṭṭhakathāyaṃ “idāni yasmā kāraṇaṃ ‘parikkhāro’ti vuttaṃ,",
  "tika-s0501t0:950_9": "kāraṇabhāvo ca phalāpekkhāya,",
  "tika-s0501t0:950_10": "tasmā kāraṇassa yo kāraṇabhāvo yathā ca so hoti,",
  "tika-s0501t0:950_11": "yañca phalaṃ,",
  "tika-s0501t0:950_12": "yo ca tassa viseso,",
  "tika-s0501t0:950_13": "yo ca kāraṇaphalānaṃ sambandho,",
  "tika-s0501t0:950_14": "taṃ sabbaṃ vibhāvetuṃ ‘avupacchedattho’tiādi vutta”nti iminā vuttoti daṭṭhabbo.",
  "tika-s0501t0:951_0": "Tattha avupacchinnassa hetupaccayasaṅkhātassa kāraṇassa yo anupacchedattho atthi,",
  "tika-s0501t0:951_1": "so anupacchedattho santatiattho hoti phalena sambandhattā,",
  "tika-s0501t0:951_2": "yañca kāraṇaṃ attano phalassa janakaṃ upatthambhakaṃ hutvā nirujjhati,",
  "tika-s0501t0:951_3": "so anupacchinno eva nāma hotīti.",
  "tika-s0501t0:951_4": "Yañca phalaṃ aññassa kāraṇaṃ hutvā nirujjhati,",
  "tika-s0501t0:951_5": "tasmiṃ anupacchinne tassa ca santatiattho hoti.",
  "tika-s0501t0:951_6": "Yaṃ pana phalaṃ aññassa phalassa kāraṇaṃ ahutvā nirujjhati,",
  "tika-s0501t0:951_7": "taṃ upacchinnaṃ hoti,",
  "tika-s0501t0:951_8": "yathā taṃ arahato cuticittanti.",
  "tika-s0501t0:951_9": "Kāraṇato nibbattassa phalassa yo nibbattiattho atthi,",
  "tika-s0501t0:951_10": "so nibbattiattho phalattho hoti.",
  "tika-s0501t0:951_11": "Paṭisandhikkhandhānaṃ yo paṭisandhiattho paṭisandahanattho atthi,",
  "tika-s0501t0:951_12": "so paṭisandhiattho punabbhavattho punabbhavanattho hoti.",
  "tika-s0501t0:951_13": "Kilesānaṃ yo palibodhattho santāne uppajjanattho atthi,",
  "tika-s0501t0:951_14": "so palibodhattho pariyuṭṭhānattho hoti.",
  "tika-s0501t0:951_15": "Kilesānaṃ maggena yo asamugghātattho atthi,",
  "tika-s0501t0:951_16": "so asamugghātattho anusayattho hoti.",
  "tika-s0501t0:951_17": "Avijjāya catunnaṃ saccānaṃ yo asampaṭivedhattho atthi,",
  "tika-s0501t0:951_18": "so asampaṭivedhattho avijjattho hoti.",
  "tika-s0501t0:951_19": "Arahattamaggena yo apariññātattho atthi,",
  "tika-s0501t0:951_20": "so apariññātattho viññāṇassa paṭisandhiviññāṇassa bījattho hoti.",
  "tika-s0501t0:952_0": "Ettāvatā kāraṇabhāvo ca kāraṇākāro ca phalañca phalaviseso ca ācariyena vibhatto,",
  "tika-s0501t0:952_1": "amhehi ca ñāto,",
  "tika-s0501t0:952_2": "“katamo paramparahetupaccayattho,",
  "tika-s0501t0:952_3": "katamo ca sambandhattho”ti pucchitabbattā “yattha avupacchedo”tiādi vuttaṃ.",
  "tika-s0501t0:952_4": "Yattha yassaṃ rūpārūpapavattiyaṃ avupacchinnassa hetupaccayappabhedassa kāraṇassa yo avupacchedo atthi,",
  "tika-s0501t0:952_5": "so avupacchedo tattha tissaṃ rūpārūpapavattiyaṃ santati hoti.",
  "tika-s0501t0:952_6": "Yattha yassaṃ rūpārūpapavattiyaṃ yā santati atthi,",
  "tika-s0501t0:952_7": "sā santatitattha rūpārūpapavattiyaṃ nibbatti hotītiādinā yojetvā paramparahetuādiko viññātabbo.",
  "tika-s0501t0:953_0": "Sīlakkhandhoti parisuddhasīlakkhandho.",
  "tika-s0501t0:953_1": "Samādhikkhandhassāti mahaggatakkhandhassa,",
  "tika-s0501t0:953_2": "samādhipaṭṭhāno hi mahaggatadhammo.",
  "tika-s0501t0:953_3": "Paññākkhandhoti maggaphalapaññāpadhānakkhandho.",
  "tika-s0501t0:953_4": "So hi vimuttiñāṇadassanasaṅkhātassa paccavekkhaṇañāṇakkhandhassa paccayo hoti.",
  "tika-s0501t0:953_5": "Titthaññutādīnaṃ attho padaṭṭhānahāravibhaṅgavaṇṇanāyaṃ vuttova.",
  "tika-s0501t0:954_0": "Sabhāvo hetūti ācariyena vutto,",
  "tika-s0501t0:954_1": "“kīdiso so sabhāvo hetū”ti pucchitabbattā “yathā vā pana cakkhuñca paṭiccā”tiādi vuttaṃ.",
  "tika-s0501t0:954_2": "Cakkhuviññāṇaṃ cakkhuñca cakkhundriyañca paṭicca nissayaṃ katvā rūpe paṭicca ārammaṇaṃ katvā uppajjati.",
  "tika-s0501t0:954_3": "Tattha cakkhādīsu cakkhundriyaṃ ādhipateyyapaccayatāya indriyapaccayatāya cakkhuviññāṇassa paccayo,",
  "tika-s0501t0:954_4": "rūpārammaṇaṃ purejātārammaṇapaccayatāya paccayo,",
  "tika-s0501t0:954_5": "āloko sannissayatāya upanissayatāya paccayo hoti.",
  "tika-s0501t0:954_6": "So paccayo honto phalena cakkhuviññāṇena asamānattā sabhāvo hetu na hoti,",
  "tika-s0501t0:954_7": "paccayo ca hoti manasikāro.",
  "tika-s0501t0:954_8": "Kiriyamanodhātu pana phalena cakkhuviññāṇena viññāṇabhāvena samānattā sabhāvo hetu hoti yathā,",
  "tika-s0501t0:954_9": "evaṃ saṅkhārā nāmakkhandhabhāvena samānattā viññāṇassa paccayā hontā sabhāvo hetu honti.",
  "tika-s0501t0:954_10": "Viññāṇaṃ nāmarūpena ekasantativasena samānattā nāmarūpassa paccayo hontaṃ sabhāvo hetu hoti.",
  "tika-s0501t0:954_11": "Iminā nayena “nāmarūpaṃ saḷāyatanassā”tiādīsupi attho veditabbo.",
  "tika-s0501t0:954_12": "Evaṃ vuttappakāro hetu,",
  "tika-s0501t0:954_13": "paccayo janako,",
  "tika-s0501t0:954_14": "upatthambhako ca yo koci upanissayo balavapaccayo hoti,",
  "tika-s0501t0:954_15": "sabbo so hetupaccayo janakaupatthambhako janitabbupatthambhiyassa phalassa parikkharaṇato abhisaṅkharaṇato nippariyāyato parikkhāro nāma.",
  "tika-s0501t0:955_0": "“Vuttappakāro hetupaccayo parikkhāro nāmāti kena amhehi saddahitabbo”ti vattabbattā “tenāhā”tiādi vuttaṃ.",
  "tika-s0501t0:955_1": "Tena kāraṇabhūtena sabbassa hetupaccayassa parikkhārabhāvena āyasmā mahākaccāno “ye dhammā yaṃ dhammaṃ janayantī”ti yaṃ vacanaṃ āha,",
  "tika-s0501t0:955_2": "tena vacanena saddahitabbo,",
  "tika-s0501t0:955_3": "“ye dhammā yaṃ dhammaṃ janayantī”ti vacanaṃ nissāya tumhehi sallakkhetabboti adhippāyo.",
  "tika-s0501t0:956_0": "“Ettakova parikkhāro hāro yuñjitabbo”ti vattabbattā “niyutto parikkhāro hāro”ti vuttaṃ,",
  "tika-s0501t0:956_1": "yo yo parikkhāro hāro yuñjitabbo,",
  "tika-s0501t0:956_2": "so so parikkhāro hāro nīharitvā yutto yuñjitabboti.",
  "tika-s0501t0:957_0": "Iti parikkhārahāravibhaṅge sattibalānurūpā racitā",
  "tika-s0501t0:958_0": "Vibhāvanā niṭṭhitā.",
  "tika-s0501t0:959_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:960_0": "16. Samāropanahāravibhaṅgavibhāvanā",
  "tika-s0501t0:961_0": "50.",
  "tika-s0501t0:961_1": "Yena yena saṃvaṇṇanāvisesabhūtena parikkhārahāravibhaṅgena suttatthānaṃ hetupaccayo vibhatto, so…pe…",
  "tika-s0501t0:961_2": "vibhaṅgo paripuṇṇo,",
  "tika-s0501t0:961_3": "“katamo samāropanahāravibhaṅgo”ti pucchitabbattā “tattha katamo samāropano hāro”tiādi vuttaṃ.",
  "tika-s0501t0:961_4": "Tattha tesu niddiṭṭhesu soḷasasu desanāhārādīsu katamo saṃvaṇṇanāviseso samāropano hāro samāropanahāravibhaṅgo nāmāti pucchati.",
  "tika-s0501t0:961_5": "“Ye dhammā yaṃmūlā”tiādiniddesassa idāni mayā vuccamāno “ekasmiṃ padaṭṭhāne yattakāni padaṭṭhānāni otarantī”tiādiko",
  "tika-s0501t0:961_6": "vitthārasaṃvaṇṇanāviseso samāropanahāravibhaṅgo nāma.",
  "tika-s0501t0:962_0": "“Kittake padaṭṭhāne sutte vutte kittakāni padaṭṭhānāni samāropayitabbānī”ti pucchitabbattā “ekasmiṃ padaṭṭhāne”tiādi vuttaṃ.",
  "tika-s0501t0:962_1": "Ekasmiṃ padaṭṭhāne sutte vutte sati avuttāni yattakāni padaṭṭhānāni otaranti samosaranti,",
  "tika-s0501t0:962_2": "sabbāni tāni avuttāni padaṭṭhānāni sutte vuttāni viya niddhāraṇavasena ānetvā desanāya āropayitabbāni.",
  "tika-s0501t0:962_3": "“Kāni viya samāropayitabbānī”ti vattabbattā “yathā āvaṭṭe”tiādi vuttaṃ.",
  "tika-s0501t0:962_4": "Āvaṭṭe hāre ekasmiṃ padaṭṭhāne sutte vutte sati sutte avuttāni bahukāni padaṭṭhānāni otaranti,",
  "tika-s0501t0:962_5": "tāni bahukāni padaṭṭhānāni pariyesitabbāni yathā,",
  "tika-s0501t0:962_6": "evaṃ samāropane hārepi bahukāni padaṭṭhānāni desanāya samāropayitabbānīti attho.",
  "tika-s0501t0:963_0": "“Kevalaṃ pana padaṭṭhānavaseneva samāropanā kātabbā kiṃ,",
  "tika-s0501t0:963_1": "udāhu aññavasenāpi samāropanā kātabbā ki”nti vattabbattā aññavasenāpi samāropanā kātabbā;",
  "tika-s0501t0:963_2": "tasmā samāropanā catubbidhā kātabbāti dassento “tattha samāropanā catubbidhā”tiādimāha.",
  "tika-s0501t0:963_3": "Tattha tatthāti tāsu samāropayitabbasamāropanāsu padaṭṭhānaṃ padaṭṭhānasamāropanā,",
  "tika-s0501t0:963_4": "vevacanaṃ vevacanasamāropanā,",
  "tika-s0501t0:963_5": "bhāvanā bhāvanāsamāropanā,",
  "tika-s0501t0:963_6": "pahānaṃ pahānasamāropanā,",
  "tika-s0501t0:963_7": "iti iminā pabhedena samāropanā catubbidhā kātabbā.",
  "tika-s0501t0:964_0": "“Tāsu catubbidhāsu samāropanāsu katamā padaṭṭhānasamāropanā”ti pucchitabbattā tathā pucchitvā padaṭṭhānasamāropanaṃ",
  "tika-s0501t0:964_1": "dassetuṃ “tattha katamā”tiādi vuttaṃ.",
  "tika-s0501t0:964_2": "Sutte vuttena padaṭṭhānena sutte avuttānaṃ padaṭṭhānānaṃ samāropanā katamāti pucchati.",
  "tika-s0501t0:965_0": "Sabbapāpassa akusalassa yaṃ akaraṇaṃ akaraṇahetu sāsanaṃ atthi,",
  "tika-s0501t0:965_1": "etaṃ sāsanaṃ buddhānaṃ sāsanaṃ ovādo hoti,",
  "tika-s0501t0:965_2": "atha vā akaraṇaṃ akaraṇatthāya yaṃ sāsanaṃ atthi,",
  "tika-s0501t0:965_3": "etaṃ buddhānaṃ sāsanaṃ ovādo hoti,",
  "tika-s0501t0:965_4": "na yassa kassaci sāsananti attho.",
  "tika-s0501t0:965_5": "Akaraṇanti hi sampadānatthe pavattaṃ paccattavacanaṃ yathā “kissa atthāya kimattha”nti.",
  "tika-s0501t0:965_6": "Kusalassa sampadā sampadāya yaṃ sāsanaṃ atthi,",
  "tika-s0501t0:965_7": "etaṃ buddhānaṃ sāsanaṃ.",
  "tika-s0501t0:965_8": "Sacittapariyodāpanaṃ sacittapariyodāpanatthaṃ yaṃ sāsanaṃ atthi,",
  "tika-s0501t0:965_9": "etaṃ buddhānaṃ sāsanaṃ hoti.",
  "tika-s0501t0:966_0": "Iti evaṃpakārena vuttassa tassa sāsanassa kiṃ padaṭṭhānanti visesassa visesapadaṭṭhānaṃ puna pucchati.",
  "tika-s0501t0:966_1": "Idaṃ sucaritattayaṃ sāsanassa ovādassa padaṭṭhānaṃ sucaritattayena hetunā sāsanattāti daṭṭhabbaṃ yathā “annena vasatī”tiādi.",
  "tika-s0501t0:966_2": "“Sucaritattaye padaṭṭhāne vutte katamaṃ padaṭṭhānaṃ samāropayitabba”nti pucchitabbattā “tattha yaṃ kāyikañcā”tiādi vuttaṃ.",
  "tika-s0501t0:966_3": "Idaṃ khandhattayaṃ sāsanassa padaṭṭhānaṃ samāropayitabbaṃ,",
  "tika-s0501t0:966_4": "“khandhattaye padaṭṭhāne samāropayite katamaṃ samāropayitabba”nti pucchitabbattā “tattha sīlakkhandho cā”tiādi vuttaṃ.",
  "tika-s0501t0:966_5": "Idaṃ samathavipassanādvayaṃ sāsanassa padaṭṭhānaṃ samāropayitabbaṃ.",
  "tika-s0501t0:966_6": "“Samathavipassanādvaye padaṭṭhāne samāropayite katamaṃ padaṭṭhānaṃ samāropayitabba”nti pucchitabbattā “tattha samathassa phala”ntiādi vuttaṃ.",
  "tika-s0501t0:966_7": "Idaṃ phaladvayaṃ sāsanassa padaṭṭhānaṃ samāropayitabbaṃ.",
  "tika-s0501t0:967_0": "Sāsanassa padaṭṭhānāni samāropayitabbānīti ācariyena niddhāretvā vibhattāni,",
  "tika-s0501t0:967_1": "amhehi ca ñātāni,",
  "tika-s0501t0:967_2": "“idāni katamassa katamaṃ padaṭṭhānaṃ samāropayitabba”nti pucchitabbattā “vanaṃ vanathassā”tiādi vuttaṃ.",
  "tika-s0501t0:967_3": "Idaṃ kāmaguṇapañcakaṃ vanaṃ taṇhābhūtassa vanathassa padaṭṭhānaṃ taṇhāvatthubhāvato,",
  "tika-s0501t0:967_4": "“itthī”ti vā “puriso”ti vā nimittaggāhasaṅkhātaṃ idaṃ vanaṃ “aho cakkhu,",
  "tika-s0501t0:967_5": "aho sotaṃ,",
  "tika-s0501t0:967_6": "aho ghānaṃ,",
  "tika-s0501t0:967_7": "aho jivhā,",
  "tika-s0501t0:967_8": "aho kāyo”ti tesaṃ tesaṃ aṅgapaccaṅgānaṃ anubyañjanaggāhasaṅkhātassa vanathassa padaṭṭhānaṃ samāropayitabbaṃ.",
  "tika-s0501t0:967_9": "Apariññātaṃ dvādasāyatanasaṅkhātaṃ idaṃ vanaṃ saṃyojanasaṅkhātassa vanathassa padaṭṭhānaṃ samāropayitabbaṃ,",
  "tika-s0501t0:967_10": "āyatanaṃ paṭicca saṃyojanuppajjanato anusayasaṅkhātaṃ idaṃ vanaṃ pariyuṭṭhānasaṅkhātassa vanathassa padaṭṭhānaṃ samāropayitabbaṃ.",
  "tika-s0501t0:967_11": "“Pañcakāmaguṇādīnaṃ vanabhāvo ca taṇhādīnaṃ vanathabhāvo ca kena amhehi saddahitabbo”ti vattabbattā “tenāha bhagavā”tiādi vuttaṃ.",
  "tika-s0501t0:967_12": "Tena pañcakāmaguṇādīnaṃ vanabhāvena ca taṇhādīnaṃ vanathabhāvena ca bhagavā “chetvā vanañca vanathañcā”ti yaṃ vacanaṃ āha,",
  "tika-s0501t0:967_13": "tena bhagavato vacanena vacanānusārena saddahitabboti.",
  "tika-s0501t0:967_14": "Ayanti ayaṃ “ekasmiṃ padaṭṭhāne”tiādisaṃvaṇṇanā.",
  "tika-s0501t0:967_15": "Padaṭṭhānenāti ekekena padaṭṭhānena.",
  "tika-s0501t0:967_16": "Samāropanāti tadaññapadaṭṭhānānaṃ samāropanā.",
  "tika-s0501t0:967_17": "Samāropenti samāropayitabbāni etāya saṃvaṇṇanāyāti samāropanāti viggahoti. (1)",
  "tika-s0501t0:968_0": "51.",
  "tika-s0501t0:968_1": "Padaṭṭhānena samāropanā ācariyena niddiṭṭhā,",
  "tika-s0501t0:968_2": "amhehi ca ñātā,",
  "tika-s0501t0:968_3": "“katamā vevacanena samāropanā”ti pucchitabbattā “tattha katamā vevacanenā”tiādi vuttaṃ.",
  "tika-s0501t0:968_4": "Tatthāti tāsu catūsu padaṭṭhānasamāropanādīsu samāropanāsu vevacanena ekekena rotadaññavevacanānaṃ samāropanā katamāti pucchati.",
  "tika-s0501t0:968_5": "“Rāgavirāgā”ti ca “cetovimuttī”ti ca “sekkhaphala”nti ca idaṃ vacanattayaṃ anāgāmiphalatthattā anāgāmiphalassa vevacanaṃ.",
  "tika-s0501t0:968_6": "“Avijjāvirāgā”ti ca “paññāvimuttī”ti ca “asekkhaphala”nti ca idaṃ vacanattayaṃ arahattaphalatthattā arahattaphalassa vevacanaṃ.",
  "tika-s0501t0:968_7": "Iminā nayena sesesu yojanā kātabbā. (2)",
  "tika-s0501t0:969_0": "Vevacanena samāropanā ācariyena niddiṭṭhā,",
  "tika-s0501t0:969_1": "amhehi ca ñātā,",
  "tika-s0501t0:969_2": "“katamā bhāvanāya samāropanā”ti pucchitabbattā “tattha katamā bhāvanāyā”tiādi vuttaṃ.",
  "tika-s0501t0:969_3": "Tatthāti tāsu catūsu padaṭṭhānasamāropanādīsu katamāya desitāya bhāvanāya katamesānaṃ adesitānaṃ bhāvanāropanā katamāti pucchati.",
  "tika-s0501t0:969_4": "Yathā yena pakārena yaṃ bhāvanaṃ bhagavā “tasmātiha,",
  "tika-s0501t0:969_5": "tvaṃ bhikkhu,",
  "tika-s0501t0:969_6": "kāye kāyānupassī viharati,",
  "tika-s0501t0:969_7": "ātāpī sampajāno satimā vineyya loke abhijjhādomanassa”nti āha,",
  "tika-s0501t0:969_8": "tathā tena pakārena tāya bhāvanāya tadaññabhāvanāpi samāropayitabbāti attho.",
  "tika-s0501t0:970_0": "“Tasmātihā”tiādipāṭhe “kiṃ bhāvanaṃ bhagavā āhā”ti pucchitabbattā “ātāpī”tiādi vuttaṃ.",
  "tika-s0501t0:970_1": "“Ātāpī”ti vacanena vīriyindriyaṃ bhagavā āha.",
  "tika-s0501t0:970_2": "“Sampajāno”ti vacanena paññindriyaṃ bhagavā āha.",
  "tika-s0501t0:970_3": "“Satimā”ti vacanena satindriyaṃ āha.",
  "tika-s0501t0:970_4": "“Vineyya loke abhijjhādomanassa”nti vacanena samādhindriyaṃ āha.",
  "tika-s0501t0:970_5": "“Evaṃ vutte katamā bhāvanā samāropayitabbā”ti pucchitabbattā “evaṃ kāye kāyānupassino viharato cattāro",
  "tika-s0501t0:970_6": "satipaṭṭhānā bhāvanāpāripūriṃ gacchantī”ti vuttaṃ.",
  "tika-s0501t0:970_7": "Evaṃ vuttāya vīriyindriyādibhāvanāya cattāro satipaṭṭhānā samāropayitabbāti attho.",
  "tika-s0501t0:970_8": "Kena kāraṇena bhāvanāpāripūriṃ gacchantīti pucchati.",
  "tika-s0501t0:970_9": "Catunnaṃ indriyānaṃ indriyabhāvena,",
  "tika-s0501t0:970_10": "bhāvetabbabhāvena vā ekalakkhaṇattā bhāvanāpāripūriṃ gacchantīti vissajjeti.",
  "tika-s0501t0:970_11": "“Tesu samāropitesu katame samāropayitabbā”ti pucchitabbattā “catūsū”tiādi vuttaṃ.",
  "tika-s0501t0:970_12": "Catūsu satipaṭṭhānesu bhāviyamānesu samāropayitabbesu cattāro sammappadhānā bhāvanāpāripūriṃ gacchantīti samāropayitabbāti attho.",
  "tika-s0501t0:970_13": "Sesesupi evameva samāropayitabbā.",
  "tika-s0501t0:971_0": "Bhāvanāya samāropanā ācariyena vibhattā,",
  "tika-s0501t0:971_1": "amhehi ca ñātā,",
  "tika-s0501t0:971_2": "“katamā pahānena samāropanā”ti pucchitabbattā “tattha katamā”tiādi vuttaṃ.",
  "tika-s0501t0:971_3": "Tatthāti tāsu catūsu padaṭṭhānasamāropanādīsu katamena desitena pahānena katamesaṃ adesitānaṃ pahānānaṃ katamā samāropanāti pucchati.",
  "tika-s0501t0:971_4": "“Kāye kāyānupassī viharanto asubhe ‘subha’nti vipallāsaṃ pajahatī”ti desitena “subha”nti vipallāsappahānena",
  "tika-s0501t0:971_5": "kabaḷīkārāhārapariññāya paribandhakilesakāmupādānappahānādayopi samāropayitabbā.",
  "tika-s0501t0:972_0": "“Vedanāsu vedanānupassī viharanto dukkhe ‘sukha’nti vipallāsaṃ pajahatī”ti desitena “sukha”nti vipallāsappahānena",
  "tika-s0501t0:972_1": "phassāhārapariññāya paribandhakilesabhavupādānappahānādayopi samāropayitabbā.",
  "tika-s0501t0:973_0": "“Citte cittānupassī viharanto anicce ‘nicca’nti vipallāsaṃ pajahatī”ti desitena “nicca”nti vipallāsappahānena",
  "tika-s0501t0:973_1": "viññāṇāhārapariññāya paribandhakilesadiṭṭhupādānappahānādayopi samāropayitabbā.",
  "tika-s0501t0:974_0": "“Dhammesu dhammānupassī viharanto anattani ‘attā’ti vipallāsaṃ pajahatī”ti desitena “attā”ti vipallāsappahānena manosañcetanāhārapariññāya?",
  "tika-s0501t0:974_1": "Manosañcetanāhārapariññāya paribandhakilesaattavādupādānappahānādayopi samāropayitabbāti adhippāyo. (4)",
  "tika-s0501t0:975_0": "Pahānahāro pana lakkhaṇahāravibhaṅgavaṇṇanāyaṃ vuttoyevāti idha na vadāma.",
  "tika-s0501t0:976_0": "“Sutte desitena ekekena padaṭṭhānādikena adesitānaṃ padaṭṭhānādīnaṃ samāropanabhāvo kena amhehi vijānitabbo",
  "tika-s0501t0:976_1": "saddahitabbo”ti vattabbattā “tenāha āyasmā”tiādimāha.",
  "tika-s0501t0:976_2": "Tena tathā samāropanabhāvena āyasmā mahākaccāno –",
  "tika-s0501t0:977_0": "“Ye dhammā yaṃmūlā, ye cekatthā pakāsitā muninā;",
  "tika-s0501t0:978_0": "Te samāropayitabbā, esa samāropano hāro”ti –",
  "tika-s0501t0:979_0": "Yaṃ vacanaṃ āha,",
  "tika-s0501t0:979_1": "tena vacanena vacanānusārena tathā samāropanabhāvo tumhehi vijānitabbo saddahitabboti vuttaṃ hoti.",
  "tika-s0501t0:980_0": "“Kiṃ pana ettāvatā samāropano hāro paripuṇṇo,",
  "tika-s0501t0:980_1": "añño niyutto natthī”ti vattabbattā “niyutto samāropano hāro”ti vuttaṃ.",
  "tika-s0501t0:980_2": "Sutte desitena nayena padaṭṭhānādikena adesitāni padaṭṭhānāni samāropayitabbāni bhavanti,",
  "tika-s0501t0:980_3": "tena tena padaṭṭhānādikena adesitānaṃ padaṭṭhānādīnaṃ samāropano hāro niyutto niddhāretvā yuñjitabboti attho daṭṭhabbo.",
  "tika-s0501t0:981_0": "Iti samāropanahāravibhaṅge sattibalānurūpā racitā",
  "tika-s0501t0:982_0": "Vibhāvanā niṭṭhitā.",
  "tika-s0501t0:983_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabbo.",
  "tika-s0501t0:984_0": "Ime yathāvuttā soḷasa saṃvaṇṇanāvisesā saṃvaṇṇetabbatthesu aññāṇasaṃsayānaṃ haraṇato apanayanato hārā nāmāti.",
  "tika-s0501t0:985_0": "Niṭṭhitā hāravibhaṅgavāravibhāvanā.",
  "tika-s0501t0:986_0": "1. Desanāhārasampātavibhāvanā",
  "tika-s0501t0:987_0": "52.",
  "tika-s0501t0:987_1": "Yena yena saṃvaṇṇanāvisesabhūtena desanāhāravibhaṅgādihāravibhaṅgena assādādayo nānāsuttatthā vibhattā,",
  "tika-s0501t0:987_2": "so saṃvaṇṇanāvisesabhūto desanāhāravibhaṅgādihāravibhaṅgo paripuṇṇo.",
  "tika-s0501t0:988_0": "“Soḷasa hārā paṭhamaṃ, disālocanato disā viloketvā;",
  "tika-s0501t0:989_0": "Saṅkhipiya aṅkusena hi, nayehi tīhi niddise sutta”nti. –",
  "tika-s0501t0:990_0": "Gāthā niddesavāre ācariyena vuttā,",
  "tika-s0501t0:990_1": "tassā gāthāya niddeso hāravibhaṅgavārassa ādimhi na vibhatto,",
  "tika-s0501t0:990_2": "“kuhiñci vibhatto,",
  "tika-s0501t0:990_3": "hārasampāte vā vibhatto kiṃ,",
  "tika-s0501t0:990_4": "udāhu nayasamuṭṭhānahāre vā vibhatto ki”nti pucchitabbattā “hārasampāte vibhatto”ti tumhehi daṭṭhabboti",
  "tika-s0501t0:990_5": "viññāpanatthaṃ “soḷasa hārā paṭhama”ntiādi vuttaṃ.",
  "tika-s0501t0:991_0": "Atha vā suparikammakatabhūmisadisesu saṃvaṇṇetabbesu nānāsuttappadesesu nānāvaṇṇasugandhapupphasadise",
  "tika-s0501t0:991_1": "soḷasa hāre saṃvaṇṇanābhāvena yojetvā soḷasa hārā ācariyena vibhattā,",
  "tika-s0501t0:991_2": "tathā susikkhitasippācariyasuvicāritajambunadābharaṇasadisesu saṃvaṇṇetabbesu nānāsuttappadesesu nānāvidharaṃsijālavividhamaṇiratanasadise",
  "tika-s0501t0:991_3": "soḷasa hāre saṃvaṇṇanābhāvena yojetvāva soḷasa hārā vibhattā,",
  "tika-s0501t0:991_4": "mahāpathaviṃ parivattetvā pappaṭakojassa khādāpanaṃ atidukkaraṃ viya,",
  "tika-s0501t0:991_5": "nānāvidhesu saṃvaṇṇetabbesu suttappadesesu paramatthojāya soḷasahi hārehi atidukkarakhādāpanasadisaṃ",
  "tika-s0501t0:991_6": "viññāpanaṃ karontena ca yojanikamadhugaṇḍaṃ pīḷetvā sumadhurasassa pāyāpanaṃ atidukkaraṃ viya nānāvidhesu",
  "tika-s0501t0:991_7": "saṃvaṇṇetabbesu suttappadesesu paramatthamadhurasassa soḷasahi hārehi atidukkaraṃ pāyāpanasadisaṃ viññāpanaṃ",
  "tika-s0501t0:991_8": "karontena ca ācariyena anekesu saṃvaṇṇetabbasuttappadesesu soḷasa hāre saṃvaṇṇanābhāvena yojetvā soḷasa",
  "tika-s0501t0:991_9": "hārā vibhattā,",
  "tika-s0501t0:991_10": "amhehi ca ñātā,",
  "tika-s0501t0:991_11": "“nānāvidhasuttappadesesu te saṃvaṇṇanābhāvena yojetvā soḷasa hārā vibhattā kiṃ,",
  "tika-s0501t0:991_12": "udāhu ekasmimpi saṃvaṇṇetabbasuttappadese saṃvaṇṇanābhāvena yojetvā soḷasa hārā vibhattā ki”nti vattabbattā",
  "tika-s0501t0:991_13": "ekasmimpi saṃvaṇṇetabbasuttappadese saṃvaṇṇanābhāvena yojetvā soḷasa hārā vibhattāyevāti tathā vibhajanto",
  "tika-s0501t0:991_14": "“soḷasa hārā paṭhama”ntiādikaṃ hārasampātavāraṃ āha.",
  "tika-s0501t0:992_0": "Nanu hārasampātavāraṃ kathetukāmena ācariyena “tattha katamo desanāhārasampāto”tiādivacanaṃ vattabbaṃ,",
  "tika-s0501t0:992_1": "atha kasmā “soḷasa hārā paṭhama”ntiādi vattabbanti ce?",
  "tika-s0501t0:992_2": "Niddese vuttaṃ “soḷasa hārā paṭhama”ntiādikaṃ gāthaṃ hāravibhaṅgavāro nappayojeti vippakiṇṇavisayattā ca nayavicārassa ca antaritattā.",
  "tika-s0501t0:992_3": "Hārasampātavāro pana taṃ gāthaṃ payojeti avikiṇṇavisayattā.",
  "tika-s0501t0:992_4": "Tasmā taṃ gāthaṃ paccāmasitvā hārasampātavāre tassā gāthāya niddeso daṭṭhabboti viññāpanatthaṃ “soḷasa hārā paṭhama”ntiādi vattabbaṃyevāti.",
  "tika-s0501t0:992_5": "Aṭṭhakathāyaṃ pana –",
  "tika-s0501t0:993_0": "Evaṃ suparikammakatāya bhūmiyā nānāvaṇṇāni muttapupphāni pakiranto viya,",
  "tika-s0501t0:993_1": "susikkhitasippācariyavicāritesu surattasuvaṇṇālaṅkāresu nānāvidharaṃsijālasamujjalāni vividhāni maṇiratanāni bandhanto viya,",
  "tika-s0501t0:993_2": "mahāpathaviṃ parivattetvā pappaṭakojaṃ khādāpento viya,",
  "tika-s0501t0:993_3": "yojanikamadhugaṇḍaṃ pīḷetvā sumadhurasaṃ pāyento viya ca āyasmā mahākaccāno nānāsuttappadese udāharanto",
  "tika-s0501t0:993_4": "soḷasa hāre vibhajitvā idāni te ekasmiṃyeva sutte yojetvā dassento hārasampātavāraṃ ārabhi.",
  "tika-s0501t0:993_5": "Ārabhanto ca yāyaṃ niddesavāre –",
  "tika-s0501t0:994_0": "“Soḷasa hārā paṭhamaṃ, disālocanato disā viloketvā;",
  "tika-s0501t0:995_0": "Saṅkhipiya aṅkusena hi, nayehi tīhi niddise sutta”nti. –",
  "tika-s0501t0:996_0": "Gāthā vuttā.",
  "tika-s0501t0:996_1": "Yasmā taṃ hāravibhaṅgavāro nappayojeti vippakiṇṇavisayattā,",
  "tika-s0501t0:996_2": "nayavicārassa ca antaritattā.",
  "tika-s0501t0:996_3": "Anekehi suttappadesehi hārānaṃ vibhāgadassanameva hi hāravibhaṅgavāro.",
  "tika-s0501t0:996_4": "Hārasampātavāro pana taṃ payojeti ekasmiṃyeva suttappadese soḷasa hāre yojetvāva tadanantaraṃ nayasamuṭṭhānassa kathitattā.",
  "tika-s0501t0:996_5": "Tasmā “soḷasa hārā paṭhama”nti gāthaṃ paccāmasitvā “tassā niddeso kuhiṃ daṭṭhabbo?",
  "tika-s0501t0:996_6": "Hārasampāteti āhā”ti –",
  "tika-s0501t0:997_0": "Vuttaṃ.",
  "tika-s0501t0:997_1": "Gāthāttho niddesavibhāvanāyaṃ vuttova.",
  "tika-s0501t0:997_2": "“Soḷasa…pe…",
  "tika-s0501t0:997_3": "sutta”nti yā gāthā niddese ācariyena vuttā,",
  "tika-s0501t0:997_4": "tassā gāthāya niddeso kuhiṃ daṭṭhabbo,",
  "tika-s0501t0:997_5": "hāravibhaṅgassa ādimhi ācariyena na vibhatto,",
  "tika-s0501t0:997_6": "hārasampāte vā paccāmasitvā vibhattoti daṭṭhabbo kiṃ,",
  "tika-s0501t0:997_7": "udāhu nayasamuṭṭhāne vā paccāmasitvā vibhattoti daṭṭhabbo kinti pucchati.",
  "tika-s0501t0:997_8": "Hārasampāte paccāmasitvā vibhattoti daṭṭhabboti vissajjanā.",
  "tika-s0501t0:998_0": "Hārasampāte tassā gāthāya niddeso daṭṭhabboti ācariyena vutto,",
  "tika-s0501t0:998_1": "so hārasampāto desanāhārasampātabhedena soḷasavidho,",
  "tika-s0501t0:998_2": "“tattha katamo hārasampāto desanāhārasampāto”ti pucchitabbattā imasmiṃ sutte saṃvaṇṇetabbe saṃvaṇṇanābhāvena",
  "tika-s0501t0:998_3": "mayā vibhajiyamāno hārasampātabhūto saṃvaṇṇanāviseso desanāhārasampāto nāmāti tathā vibhajituṃ “tattha",
  "tika-s0501t0:998_4": "katamo desanāhārasampāto”tiādi vuttaṃ.",
  "tika-s0501t0:998_5": "Tatthāti tasmiṃ soḷasavidhe desanāhārasampātādike hārasampāte.",
  "tika-s0501t0:998_6": "Katamo hārasampātabhūto saṃvaṇṇanāviseso desanāhārasampāto nāmāti pucchati.",
  "tika-s0501t0:999_0": "“Arakkhitena cittena, micchādiṭṭhihatena ca;",
  "tika-s0501t0:1000_0": "Thinamiddhābhibhūtena, vasaṃ mārassa gacchatī”ti. –",
  "tika-s0501t0:1001_0": "Sutte “arakkhitena cittenāti kiṃdesayatī”ti pucchitvā “pamādaṃ desayatī”tiādisaṃvaṇṇanāviseso desanāhārasampāto nāmāti vuttaṃ hoti.",
  "tika-s0501t0:1001_1": "Gāthāttho aṭṭhakathāyaṃ vibhatto.",
  "tika-s0501t0:1001_2": "Yojanattho pana arakkhitena cittena arakkhitacittasamaṅgī puggalo mārassa maccuno vasaṃ gacchati.",
  "tika-s0501t0:1001_3": "Micchādiṭṭhihatena vipallāsena vipallāsasamaṅgī puggalo mārassa vasaṃ gacchati.",
  "tika-s0501t0:1001_4": "Thinamiddhābhibhūtena sasaṅkhārikacittena kusītacittena taṃcittasamaṅgī puggalo mārassa kilesādimārassa vasaṃ gacchatīti.",
  "tika-s0501t0:1002_0": "“Arakkhitena cittenā’ti padena desitaṃ taṃ pamādadhammajātaṃ kassa pada”nti vattabbattā “taṃ maccuno pada”nti vuttaṃ.",
  "tika-s0501t0:1002_1": "“Arakkhitena cittenā”ti iminā suttappadesena desito attho ācariyena vibhatto,",
  "tika-s0501t0:1002_2": "amhehi ca ñāto,",
  "tika-s0501t0:1002_3": "“micchādiṭṭhihatena cāti suttappadesena desito attho kathaṃ vibhatto”ti vattabbattā “micchādiṭṭhihatena cā”tiādi vuttaṃ.",
  "tika-s0501t0:1002_4": "Yena vipallāsena yadā anicce “nicca”nti passati,",
  "tika-s0501t0:1002_5": "tadā pavatto so vipallāso “micchādiṭṭhihataṃ nāmā”ti vuccati.",
  "tika-s0501t0:1002_6": "“So pana vipallāso kiṃlakkhaṇo”ti pucchitabbattā tathā pucchitvā “viparītaggāhalakkhaṇo vipallāso”ti vuttaṃ.",
  "tika-s0501t0:1003_0": "Viparītaggāhalakkhaṇoti asubhādīnaṃyeva subhādiviparītaggāhalakkhaṇo vipallāso “vipallāsayatī”ti kāritatthasambhavato.",
  "tika-s0501t0:1003_1": "Kiṃ vipallāso viparītaggāhalakkhaṇo?",
  "tika-s0501t0:1003_2": "So vipallāso saññaṃ vipallāsayati,",
  "tika-s0501t0:1003_3": "cittampi vipallāsayati,",
  "tika-s0501t0:1003_4": "diṭṭhimpi vipallāsayati.",
  "tika-s0501t0:1003_5": "Iti tayo dhamme vipallāsayatīti vipallāsetabbānaṃ tividhattā vipallāsāpi tividhā honti.",
  "tika-s0501t0:1003_6": "Tesu saññāvipallāso muduko dubbalo subhādivasena upaṭṭhitākāraggahaṇamattattā,",
  "tika-s0501t0:1003_7": "cittavipallāso saññāvipallāsato balavā subhādivasena upaṭṭhahantānaṃ rūpakkhandhādīnaṃ subhādivasena sanniṭṭhānaṃ katvā gahaṇato.",
  "tika-s0501t0:1003_8": "Diṭṭhivipallāso saññāvipallāsacittavipallāsehi balavataro,",
  "tika-s0501t0:1003_9": "yaṃ yaṃ ārammaṇaṃ subhādiākārena upaṭṭhāti.",
  "tika-s0501t0:1003_10": "Taṃ taṃ ārammaṇaṃ sassatādivasena abhinivisitvā gahaṇato.",
  "tika-s0501t0:1003_11": "Tasmā saññāvipallāso paṭhamaṃ vutto,",
  "tika-s0501t0:1003_12": "tadanantaraṃ cittavipallāso,",
  "tika-s0501t0:1003_13": "tadanantaraṃ diṭṭhivipallāso vutto.",
  "tika-s0501t0:1003_14": "Vitthārato pana ekekassa subhasukhaattaniccaggahaṇavasena catubbidhattā dvādasavidhā honti.",
  "tika-s0501t0:1004_0": "Vipallāsā ācariyena vibhattā,",
  "tika-s0501t0:1004_1": "amhehi ca ñātā,",
  "tika-s0501t0:1004_2": "“katame vipallāsapavattiṭṭhānavisayā”ti pucchitabbattā imāni attabhāvavatthūni vipallāsapavattiṭṭhānavisayānīti",
  "tika-s0501t0:1004_3": "dassetuṃ “so kuhiṃ vipallāsayati catūsu attabhāvavatthūsū”ti vuttaṃ.",
  "tika-s0501t0:1004_4": "Catūsu rūpakāyavedanācittadhammasaṅkhātesu attabhāvavatthūsu so sabbo vipallāso saññācittadiṭṭhiyo vipallāsayati.",
  "tika-s0501t0:1004_5": "“Kathaṃ samanupassantassa vipallāsayatī”ti pucchitabbattā “rūpaṃ attato samanupassatī”tiādi vuttaṃ.",
  "tika-s0501t0:1004_6": "Yo puggalo rūpaṃ vā attato samanupassati,",
  "tika-s0501t0:1004_7": "rūpavantaṃ attānaṃ vā attato samanupassati,",
  "tika-s0501t0:1004_8": "attani rūpaṃ vā attato samanupassati.",
  "tika-s0501t0:1004_9": "Rūpasmiṃ attānaṃ vā attato samanupassati,",
  "tika-s0501t0:1004_10": "evaṃ tassa samanupassantassa puggalassa vipallāso rūpakāye saññācittadiṭṭhiyo vipallāsayati.",
  "tika-s0501t0:1004_11": "Eseva nayo vedanādīsupi.",
  "tika-s0501t0:1005_0": "“Tesu rūpakāyādīsu katamaṃ katamassa vipallāsassa vatthū”ti pucchitabbattā evaṃ pavattamānassa vipallāsassa",
  "tika-s0501t0:1005_1": "idaṃ imassa vatthūti vibhajituṃ “tattha rūpa”ntiādi vuttaṃ.",
  "tika-s0501t0:1005_2": "Tatthāti tesu rūpādīsu catūsu paṭhamaṃ vipallāsavatthu rūpaṃ “asubhe subha”nti evaṃ pavattamānassa vipallāsassa vatthu hotīti vibhajitvā gahetabbaṃ.",
  "tika-s0501t0:1005_3": "Esa nayo sesesupi.",
  "tika-s0501t0:1005_4": "Evaṃ “asubhe subha”ntiādippakārena vipallāsā catubbidhā bhavanti.",
  "tika-s0501t0:1006_0": "Idaṃ imassa vatthūti ācariyena vibhajitvā dassitā,",
  "tika-s0501t0:1006_1": "amhehi ca ñātā,",
  "tika-s0501t0:1006_2": "“tesaṃ vipallāsānaṃ katame mūlakāraṇadhammā”ti pucchitabbattā “dve dhammā”tiādi vuttaṃ.",
  "tika-s0501t0:1006_3": "Cittassa saṃkilesā,",
  "tika-s0501t0:1006_4": "taṇhā ca avijjā ca –",
  "tika-s0501t0:1006_5": "ime dve dhammā vipallāsānaṃ mūlakāraṇabhūtā bhavanti.",
  "tika-s0501t0:1007_0": "“Ime dve dhammā ekato vipallāsānaṃ mūlakāraṇaṃ kiṃ honti,",
  "tika-s0501t0:1007_1": "udāhu visuṃ visu”nti vattabbattā visuṃ visuṃ vibhajituṃ “taṇhānivuta”ntiādi vuttaṃ.",
  "tika-s0501t0:1007_2": "Avijjārahitā taṇhā nāma natthi,",
  "tika-s0501t0:1007_3": "tasmā “taṇhāavijjānivuta”nti vattabbanti? Na,",
  "tika-s0501t0:1007_4": "taṇhāya sātisayapaccayattā.",
  "tika-s0501t0:1007_5": "Sātisayāya hi taṇhāya asubhepi “subha”nti,",
  "tika-s0501t0:1007_6": "dukkhepi “sukha”nti samanupassanti.",
  "tika-s0501t0:1007_7": "“Taṇhā ca avijjā cā”ti vuttattā “avijjānivuta”nti vattabbaṃ,",
  "tika-s0501t0:1007_8": "kasmā “diṭṭhinivuta”nti vuttanti?",
  "tika-s0501t0:1007_9": "Avijjāya diṭṭhi bhavatīti diṭṭhisīsena avijjaṃ gahetvā “diṭṭhinivuta”nti vuttaṃ,",
  "tika-s0501t0:1007_10": "avijjānivutanti attho gahetabbo.",
  "tika-s0501t0:1007_11": "“Avijjānivuta”nti vutte pana diṭṭhirahitā avijjāpi gahitā siyā,",
  "tika-s0501t0:1007_12": "diṭṭhisahitāya hi avijjāya aniccepi “nicca”nti,",
  "tika-s0501t0:1007_13": "anattaniyepi “attā”ti samanupassanti.",
  "tika-s0501t0:1008_0": "“Kathaṃ taṇhāmūlako vipallāso pavatto,",
  "tika-s0501t0:1008_1": "kathaṃ diṭṭhisahitāvijjāmūlako vipallāso pavatto”ti vattabbattā “tattha yo diṭṭhivipallāso”tiādi vuttaṃ.",
  "tika-s0501t0:1008_2": "Tatthāti tesu taṇhāmūlakadiṭṭhisahitāvijjāmūlakesu.",
  "tika-s0501t0:1008_3": "Diṭṭhivipallāsoti diṭṭhisahitāvijjāmūlakavipallāso.",
  "tika-s0501t0:1008_4": "Atītaṃ rūpaṃ attato samanupassatīti adabbabhūtopi dabbabhūto viya vutto.",
  "tika-s0501t0:1008_5": "Taṇhāvipallāsoti diṭṭhisahitataṇhāmūlako vipallāso anāgataṃ rūpaṃ diṭṭhibhinandanavasena abhinandatīti.",
  "tika-s0501t0:1008_6": "Evaṃ atītasamanupassanaanāgatābhinandanabhedena pavattiviseso daṭṭhabbo.",
  "tika-s0501t0:1008_7": "“Cittassa saṃkileso taṇhāavijjāyeva dve dhammā na honti,",
  "tika-s0501t0:1008_8": "atha kho dasa kilesāpi,",
  "tika-s0501t0:1008_9": "kasmā dveyeva vuttā”ti vattabbattā “dve dhammā cittassa upakkilesā”tiādi vuttaṃ.",
  "tika-s0501t0:1008_10": "Taṇhā ca avijjā ca –",
  "tika-s0501t0:1008_11": "ime dveyeva dhammā paramasāvajjassa vipallāsassa mūlakāraṇattā.",
  "tika-s0501t0:1008_12": "Tāhi taṇhāavijjāhi visujjhantaṃ cittaṃ sabbehi kilesehi visujjhati,",
  "tika-s0501t0:1008_13": "tasmā ca visesato cittassa upakkilesā hontīti dve dhammā vuttā.",
  "tika-s0501t0:1008_14": "Na hi tāsu taṇhāavijjāsu arahattamaggena pahīnāsu koci saṃkileso appahīno nāma natthīti.",
  "tika-s0501t0:1009_0": "“Vuttappakārā taṇhāavijjā vuttappakārānaṃ vipallāsānaṃyeva mūlakāraṇaṃ honti kiṃ,",
  "tika-s0501t0:1009_1": "udāhu sakalassa vaṭṭassāpi mūlakāraṇaṃ honti ki”nti vattabbattā vuttappakārā taṇhāavijjā vuttappakārānaṃ mūlakāraṇaṃ honti yathā,",
  "tika-s0501t0:1009_2": "evaṃ sakalassa vaṭṭassāpi mūlakāraṇaṃ hontīti dassetuṃ “tesa”ntiādi vuttaṃ.",
  "tika-s0501t0:1009_3": "Tattha yesaṃ puggalānaṃ cittaṃ arakkhitaṃ,",
  "tika-s0501t0:1009_4": "micchādiṭṭhihatañca hoti,",
  "tika-s0501t0:1009_5": "tesaṃ puggalānaṃ.",
  "tika-s0501t0:1009_6": "Yesaṃ avijjānīvaraṇānaṃ taṇhāsaṃyojanānaṃ pubbakoṭi na paññāyati,",
  "tika-s0501t0:1009_7": "tehi avijjānīvaraṇehi taṇhāsaṃyojanehi saṃsāre sandhāvantānaṃ saṃsarantānaṃ puggalānaṃ sakiṃ nirayaṃ māravasagamanena sandhāvanaṃ saṃsaraṇaṃ hoti,",
  "tika-s0501t0:1009_8": "sakiṃ tiracchānayoniṃ sandhāvanaṃ saṃsaraṇaṃ hoti,",
  "tika-s0501t0:1009_9": "sakiṃ pettivisayaṃ sandhāvanaṃ saṃsaraṇaṃ hoti,",
  "tika-s0501t0:1009_10": "sakiṃ asurakāyaṃ sandhāvanaṃ saṃsaraṇaṃ hoti,",
  "tika-s0501t0:1009_11": "sakiṃ deve sandhāvanaṃ saṃsaraṇaṃ hoti,",
  "tika-s0501t0:1009_12": "sakiṃ manusse sandhāvanaṃ saṃsaraṇaṃ hotīti attho.",
  "tika-s0501t0:1010_0": "“Micchādiṭṭhihatena cā”ti suttappadesena desito attho ācariyena vibhatto,",
  "tika-s0501t0:1010_1": "amhehi ca ñāto,",
  "tika-s0501t0:1010_2": "“thinamiddhābhibhūtenāti suttappadesena desito attho kathaṃ vibhatto”ti vattabbattā “thinamiddhābhibhūtenā”tiādi vuttaṃ.",
  "tika-s0501t0:1010_3": "Cittassa viññāṇakkhandhassa yā akallatā akammaniyatā atthi,",
  "tika-s0501t0:1010_4": "idaṃ akallattaṃ akammaniyattaṃ thinaṃ nāma.",
  "tika-s0501t0:1010_5": "Yaṃ kāyassa līnattaṃ vedanādikkhandhattayalīnattaṃ atthi,",
  "tika-s0501t0:1010_6": "idaṃ kāyassa līnattaṃ middhaṃ nāmāti thinamiddhasarūpameva vuttaṃ.",
  "tika-s0501t0:1010_7": "Tehi thinamiddhehi cittassa abhibhūtabhāvādiko pana suviññeyyattā na vutto,",
  "tika-s0501t0:1010_8": "avuttepi yesaṃ puggalānaṃ cittaṃ thinamiddhehi abhibhūtaṃ,",
  "tika-s0501t0:1010_9": "tesaṃ puggalānaṃ tena cittena cittasīsena saṃyojanena saṃsāre māravasagamanena sandhāvanaṃ saṃsaraṇaṃ pariyosānasabhāvo vitthāretvā gahetabbo.",
  "tika-s0501t0:1011_0": "“Vasaṃ mārassa gacchatīti suttappadesena desito attho kathaṃ vibhatto”ti vattabbattā “vasaṃ mārassa gacchatī”ti vuttaṃ.",
  "tika-s0501t0:1011_1": "Tattha kilesamārassāti kileso dānādipuññe māreti nivāretīti atthena māroti kilesamāro.",
  "tika-s0501t0:1011_2": "Iminā kilesamāraṃ nissāya pavattattā abhisaṅkhāramārakhandhamāramaccumārā ca gahitā, ca-",
  "tika-s0501t0:1011_3": "saddena vā gahitāti veditabbā.",
  "tika-s0501t0:1011_4": "Sattamārassāti devaputtamārassa.",
  "tika-s0501t0:1011_5": "Atha vā “devaputtamārassā”ti avatvā “sattamārassā”ti vuttattā yo yo rājacorādiko dānādīni vā issariyabhogādīni vā māreti,",
  "tika-s0501t0:1011_6": "so so rājacorādikopi gahito,",
  "tika-s0501t0:1011_7": "tasmā yassa kassaci sattamārassāti attho.",
  "tika-s0501t0:1011_8": "Vasanti icchaṃ lobhaṃ adhippāyaṃ ruciṃ ākaṅkhaṃ āṇaṃ āṇattiṃ.",
  "tika-s0501t0:1011_9": "Gacchatīti upagacchati upeti anuvattati anugacchati nātikkamatīti attho.",
  "tika-s0501t0:1011_10": "“Kasmā vasaṃ gacchatī”ti vattabbattā “so hī”tiādi vuttaṃ.",
  "tika-s0501t0:1011_11": "Yo satto arakkhitacittena ca micchādiṭṭhihatacittena ca thinamiddhābhibhūtacittena ca samannāgato hoti,",
  "tika-s0501t0:1011_12": "so satto avijjānīvaraṇādīhi nivuto hutvā saṃsārābhimukho hi yasmā hoti,",
  "tika-s0501t0:1011_13": "na visaṅkhārābhimukho,",
  "tika-s0501t0:1011_14": "tasmā mārassa vasaṃ gacchatīti attho.",
  "tika-s0501t0:1012_0": "“Arakkhitenātiādikassa yassa suttassa attho vibhatto,",
  "tika-s0501t0:1012_1": "tena ‘arakkhitenā’tiādikena suttena kittakāni saccāni desitānī”tivattabbattā “imāni bhagavatā”tiādi vuttaṃ.",
  "tika-s0501t0:1012_2": "“Arakkhitenā”tiādisuttena bhagavatā imāni dve saccāni desitāni dukkhaṃ,",
  "tika-s0501t0:1012_3": "samudayo cāti.",
  "tika-s0501t0:1012_4": "Kathaṃ desitāni?",
  "tika-s0501t0:1012_5": "Abhidhammanissitāya kathāya ceva suttantanissitāya kathāya ca desitāni.",
  "tika-s0501t0:1012_6": "Tāsu kathāsu abhidhammanissitāya kathāya desite sati “arakkhitena cittenā”ti iminā padena arakkhitaṃ rattampi cittaṃ,",
  "tika-s0501t0:1012_7": "arakkhitaṃ duṭṭhampi cittaṃ,",
  "tika-s0501t0:1012_8": "arakkhitaṃ mūḷhampi cittaṃ bhagavatā desitaṃ ñāpitaṃ.",
  "tika-s0501t0:1012_9": "Tattha rattacittaṃ lobhasahagatacittuppādavasena aṭṭhavidhaṃ,",
  "tika-s0501t0:1012_10": "duṭṭhacittaṃ paṭighasampayuttacittuppādavasena dubbidhaṃ,",
  "tika-s0501t0:1012_11": "mūḷhacittaṃ momūhacittuppādavasena dubbidhanti veditabbaṃ.",
  "tika-s0501t0:1012_12": "Imesañhi cittuppādānaṃ vasena yā cakkhundriyādīnaṃ agutti anārakkhā uppannā,",
  "tika-s0501t0:1012_13": "tāya aguttiyā anārakkhāya cittaṃ arakkhitaṃ hoti phalūpacārenāti.",
  "tika-s0501t0:1013_0": "“Micchādiṭṭhihatenā”ti iminā padena micchādiṭṭhisaṃsaṭṭhaṃ cittaṃ desitaṃ,",
  "tika-s0501t0:1013_1": "taṃ diṭṭhisampayuttacittuppādavasena catubbidhanti veditabbaṃ.",
  "tika-s0501t0:1013_2": "Tañhi micchādiṭṭhiyā saṃsaṭṭhabhāvena micchādiṭṭhivasānugatattā micchādiṭṭhihataṃ nāmāti.",
  "tika-s0501t0:1013_3": "“Thinamiddhābhibhūtenā”ti iminā padena thinamiddhena saṃsaṭṭhaṃ cittaṃ desitaṃ,",
  "tika-s0501t0:1013_4": "taṃ sasaṅkhārikacittuppādavasena pañcavidhanti veditabbaṃ.",
  "tika-s0501t0:1013_5": "Tañhi thinamiddhena saṃsaṭṭhabhāvena thinamiddhavasānugatattā thinamiddhābhibhūtaṃ nāmāti evaṃ ye dvādasākusalā",
  "tika-s0501t0:1013_6": "cittuppādakaṇḍe “katame dhammā akusalā?",
  "tika-s0501t0:1013_7": "Yasmiṃ samaye akusalaṃ cittaṃ uppannaṃ hotī”tiādinā vitthārato vattabbā,",
  "tika-s0501t0:1013_8": "te dvādasākusalacittuppādā tīhi padehi bhagavatā desitāti veditabbā.",
  "tika-s0501t0:1013_9": "“Mārassā”ti padena pañca mārā gahitā.",
  "tika-s0501t0:1013_10": "Tesu kilesamāro “cattāro āsavā,",
  "tika-s0501t0:1013_11": "cattāro oghā,",
  "tika-s0501t0:1013_12": "cattāro yogā,",
  "tika-s0501t0:1013_13": "cattāro ganthā,",
  "tika-s0501t0:1013_14": "cattāri upādānāni,",
  "tika-s0501t0:1013_15": "aṭṭha nīvaraṇā,",
  "tika-s0501t0:1013_16": "dasa kilesā”ti desito.",
  "tika-s0501t0:1013_17": "Abhisaṅkhāramāro pana “kusalā cetanā akusalā cetanā kusalaṃ kammaṃ akusalaṃ kamma”ntiādinā desito.",
  "tika-s0501t0:1013_18": "Khandhamāro pana “attabhāvo pañcakkhandhā”tiādinā desito.",
  "tika-s0501t0:1013_19": "Maccumāro pana “cuti cavanatā”tiādinā desito.",
  "tika-s0501t0:1013_20": "Evaṃ tāvettha abhidhammanissitāya kathāya desito attho daṭṭhabbo.",
  "tika-s0501t0:1014_0": "Suttantanissitāya pana kathāya desite sati “cakkhunā rūpaṃ disvā nimittaggāhī hoti anubyañjanaggāhī,",
  "tika-s0501t0:1014_1": "yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ,",
  "tika-s0501t0:1014_2": "tassa saṃvarāya na paṭipajjati,",
  "tika-s0501t0:1014_3": "na rakkhati cakkhundriyaṃ,",
  "tika-s0501t0:1014_4": "cakkhundriye na saṃvaraṃ āpajjati…pe…",
  "tika-s0501t0:1014_5": "sotindriye na saṃvaraṃ āpajjati…",
  "tika-s0501t0:1014_6": "ghānindriye na saṃvaraṃ āpajjati…",
  "tika-s0501t0:1014_7": "jivhindriye na saṃvaraṃ āpajjati…",
  "tika-s0501t0:1014_8": "kāyindriye na saṃvaraṃ āpajjati…",
  "tika-s0501t0:1014_9": "manindriye na saṃvaraṃ āpajjatī”ti evaṃ puggalādhiṭṭhānena yaṃ chadvārikacittaṃ vuttaṃ,",
  "tika-s0501t0:1014_10": "taṃ chadvārikacittaṃ “arakkhitena cittenā”ti iminā padena desitaṃ.",
  "tika-s0501t0:1014_11": "Yā micchādiṭṭhiyo pubbantakappanavasena vā aparantakappanavasena vā pubbantāparantakappanavasena vā micchā",
  "tika-s0501t0:1014_12": "abhinivisantassa ayoniso ummujjantassa “sassato loko”ti vā “asassato loko”ti vā “na hoti tathāgato paraṃ",
  "tika-s0501t0:1014_13": "maraṇā”ti vā uppannā,",
  "tika-s0501t0:1014_14": "tāhi diṭṭhīhi vā,",
  "tika-s0501t0:1014_15": "yā ca diṭṭhiyo “imā cattāro sassatavādā…pe…",
  "tika-s0501t0:1014_16": "paramadiṭṭhadhammanibbānavādā”ti brahmajālasuttādīsu vuttā,",
  "tika-s0501t0:1014_17": "tāhi diṭṭhīhi vā sampayuttaṃ yaṃ cittaṃ “micchādiṭṭhihatena cā”ti iminā padena desitaṃ.",
  "tika-s0501t0:1015_0": "“Thinaṃ nāma cittassa akammaññatā,",
  "tika-s0501t0:1015_1": "middhaṃ nāma vedanādikkhandhattayassa akammaññatā”ti vā “thinaṃ anussāhasaṃsīdanaṃ,",
  "tika-s0501t0:1015_2": "middhaṃ ussāhasattivighāto”ti vā yāni thinamiddhāni vuttāni,",
  "tika-s0501t0:1015_3": "tehi thinamiddhehi yaṃ cittaṃ abhibhūtaṃ ajjhotthaṭaṃ,",
  "tika-s0501t0:1015_4": "taṃ cittaṃ “thinamiddhābhibhūtenā”ti iminā padena desitaṃ.",
  "tika-s0501t0:1016_0": "“Vaso nāma icchā lobho adhippāyo ruci ākaṅkhā āṇā āṇattī”ti yo vaso vutto,",
  "tika-s0501t0:1016_1": "so vaso “vasa”nti iminā padena desito.",
  "tika-s0501t0:1016_2": "“Pañca mārā –",
  "tika-s0501t0:1016_3": "khandhamāro abhisaṅkhāramāro maccumāro devaputtamāro kilesamāro”ti yo māro vutto,",
  "tika-s0501t0:1016_4": "so māro “mārassā”ti iminā desito.",
  "tika-s0501t0:1016_5": "“Gacchati,",
  "tika-s0501t0:1016_6": "upagacchati, upeti,",
  "tika-s0501t0:1016_7": "anuvattati,",
  "tika-s0501t0:1016_8": "anugacchati,",
  "tika-s0501t0:1016_9": "nātikkamatī”ti yo puggalo vutto,",
  "tika-s0501t0:1016_10": "so puggalo “gacchatī”ti iminā desitoti.",
  "tika-s0501t0:1016_11": "Evaṃ desitesu dhammesu akusalā samudayasaccaṃ,",
  "tika-s0501t0:1016_12": "“vasaṃ mārassa gacchatī”ti iminā padena ye pañcupādānakkhandhe upādāya paññatto puggalo vutto,",
  "tika-s0501t0:1016_13": "te pañcupādānakkhandhā dukkhasaccanti dve saccāni desitāni.",
  "tika-s0501t0:1016_14": "“Kimatthāya dve saccāni desitānī”ti pucchitabbattā “tesaṃ bhagavā”tiādi vuttaṃ.",
  "tika-s0501t0:1016_15": "Tesaṃ dvinnaṃ saccānaṃ pariññāya ca pahānāya ca “arakkhitenā”tiādi dhammaṃ bhagavā deseti,",
  "tika-s0501t0:1016_16": "tāni dve saccāni “arakkhitenā”tiādikena ñāpetīti attho.",
  "tika-s0501t0:1017_0": "“Tesu dvīsu saccesu kassa saccassa pariññāya,",
  "tika-s0501t0:1017_1": "kassa saccassa pahānāya desetī”ti pucchitabbattā “dukkhassa pariññāya,",
  "tika-s0501t0:1017_2": "samudayassa pahānāyā”ti vuttaṃ.",
  "tika-s0501t0:1017_3": "“Pariññāpahānehi katamāni saccāni desitānī”ti vattabbattā “yena cā”tiādi vuttaṃ.",
  "tika-s0501t0:1017_4": "Yena arahattamaggena parijānāti,",
  "tika-s0501t0:1017_5": "yena arahattamaggena pajahati ca,",
  "tika-s0501t0:1017_6": "ayaṃ arahattamaggo maggasaccaṃ nāma.",
  "tika-s0501t0:1017_7": "Yaṃ nibbānadhammaṃ ārabbha taṇhāya,",
  "tika-s0501t0:1017_8": "avijjāya ca pahānaṃ jātaṃ,",
  "tika-s0501t0:1017_9": "ayaṃ nibbānadhammo nirodho nirodhasaccaṃ nāmāti.",
  "tika-s0501t0:1017_10": "Evaṃ cattāri saccāni bhagavatā desitāni.",
  "tika-s0501t0:1018_0": "“Catunnaṃ saccānaṃ desitabhāvo kena viññātabbo”ti vattabbattā “tenāhā”tiādi vuttaṃ.",
  "tika-s0501t0:1018_1": "Tesu catūsu saccesu samudayasaccena assādo gahito,",
  "tika-s0501t0:1018_2": "dukkhasaccena ādīnavo gahito,",
  "tika-s0501t0:1018_3": "maggasaccanirodhasaccehi nissaraṇaṃ gahitaṃ,",
  "tika-s0501t0:1018_4": "samudayappahānavasena sabbagatipajahanaṃ jātaṃ,",
  "tika-s0501t0:1018_5": "sabbagatipajahanaṃ phalanti gahitaṃ.",
  "tika-s0501t0:1018_6": "Yena rakkhitacittatādikena sabbagatipajahanaṃ jātaṃ,",
  "tika-s0501t0:1018_7": "so rakkhitacittatādiko upāyoti gahito,",
  "tika-s0501t0:1018_8": "arakkhitacittatādikassa paṭisedhanamukhena rakkhitacittatādikassa niyojanaṃ bhagavato āṇattīti gahitanti",
  "tika-s0501t0:1018_9": "desanāhārena nānāsuttesu dassitā assādādayo “arakkhitenā”tiādike ekasmiṃyeva sutte nīharitvā dassitā.",
  "tika-s0501t0:1019_0": "“Assādādīnaṃ nīharitvā dassitabhāvo kena viññātabbo saddahitabbo”ti vattabbattā “tenāhā”tiādi vuttaṃ.",
  "tika-s0501t0:1019_1": "Ettha ca yena saṃvaṇṇanāvisesena nānāsuttesu assādādayo nīharitvā dassitā,",
  "tika-s0501t0:1019_2": "so saṃvaṇṇanāviseso desanāhāravibhaṅgo nāma.",
  "tika-s0501t0:1019_3": "Yena saṃvaṇṇanāvisesena ekasmiṃyeva sutte assādādayo nīharitvā dassitā,",
  "tika-s0501t0:1019_4": "so saṃvaṇṇanāviseso desanāhārasampāto nāmāti viseso daṭṭhabbo.",
  "tika-s0501t0:1020_0": "“Ettakova desanāhārasampāto paripuṇṇo”ti vattabbattā “niyutto desanāhārasampāto”ti vuttaṃ.",
  "tika-s0501t0:1020_1": "Ekekasmiṃyeva sutte assādādayo yena yena saṃvaṇṇanāvisesabhūtena desanāhārasampātena nīharitvā yathārahaṃ dassitā,",
  "tika-s0501t0:1020_2": "so so saṃvaṇṇanāvisesabhūto desanāhārasampāto niyutto yathārahaṃ niddhāretvā yujjitabboti attho gahito.",
  "tika-s0501t0:1021_0": "Iti desanāhārasampāte sattibalānurūpā racitā",
  "tika-s0501t0:1022_0": "Vibhāvanā niṭṭhitā.",
  "tika-s0501t0:1023_0": "Paṇḍitehi pana…pe… gahetabboti.",
  "tika-s0501t0:1024_0": "2. Vicayahārasampātavibhāvanā",
  "tika-s0501t0:1025_0": "53.",
  "tika-s0501t0:1025_1": "Yena desanāhārasampātena assādādayo ācariyena vibhattā,",
  "tika-s0501t0:1025_2": "amhehi ca ñātā,",
  "tika-s0501t0:1025_3": "so desanāhārasampāto paripuṇṇo,",
  "tika-s0501t0:1025_4": "“katamo vicayahārasampāto”ti pucchitabbattā “tattha katamo vicayo hārasampāto”tiādi vuttaṃ.",
  "tika-s0501t0:1025_5": "Tatthāti tesu desanāhārasampātādīsu soḷasasu hārasampātesu katamo saṃvaṇṇanāviseso vicayahārasampāto nāmāti pucchati.",
  "tika-s0501t0:1025_6": "Imesu dhammesu ayaṃ dhammo yena saṃvaṇṇanāvisesena vicayitabbo,",
  "tika-s0501t0:1025_7": "so saṃvaṇṇanāviseso vicayahārasampāto nāmāti niyametvā vibhajituṃ “tattha taṇhā”tiādi vuttaṃ.",
  "tika-s0501t0:1025_8": "Aṭṭhakathāyaṃ pana –",
  "tika-s0501t0:1026_0": "“Evaṃ desanāhārasampātaṃ dassetvā idāni vicayahārasampātaṃ dassento yasmā desanāhārapadatthavicayo vicayahāro,",
  "tika-s0501t0:1026_1": "tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena vicayahārasampātaṃ",
  "tika-s0501t0:1026_2": "dassetuṃ ‘tattha taṇhā duvidhā’tiādi āraddha”nti –",
  "tika-s0501t0:1027_0": "Vuttaṃ.",
  "tika-s0501t0:1027_1": "Tattha tatthāti tasmiṃ “arakkhitena cittenā”tiādisuttatthe desanāhārasampātena saṃvaṇṇite akusaladhamme “taṇhā”ti niddhāritā sabbataṇhā.",
  "tika-s0501t0:1027_2": "Kusalāpīti catubhūmake kusale uddissa pavattā taṇhāpi.",
  "tika-s0501t0:1027_3": "Akusalāpīti akusaladhamme uddissa pavattā taṇhāpīti duvidhā hotīti vicayitabbā.",
  "tika-s0501t0:1027_4": "Tena vuttaṃ ṭīkāyaṃ –",
  "tika-s0501t0:1027_5": "“kusaladhammārammaṇāti kusaladhamme uddissa pavattamattaṃ sandhāya vuttaṃ,",
  "tika-s0501t0:1027_6": "na tesaṃ ārammaṇapaccayataṃ,",
  "tika-s0501t0:1027_7": "idha ‘kusalā dhammā’ti lokuttaradhammānampi adhippetattā”ti.",
  "tika-s0501t0:1028_0": "“Kusalā taṇhā kiṃgāminī,",
  "tika-s0501t0:1028_1": "akusalā taṇhā kiṃ gāminī”ti pucchitabbattā “akusalā saṃsāragāminī”tiādi vuttaṃ.",
  "tika-s0501t0:1028_2": "Atha vā “katamo kusalākusalataṇhānaṃ viseso”ti pucchitabbattā “akusalā saṃsāragāminī”tiādi vuttaṃ.",
  "tika-s0501t0:1028_3": "“Taṇhā nāma saṃsāragāminī hotu,",
  "tika-s0501t0:1028_4": "kathaṃ apacayagāminī”ti vattabbattā “pahānataṇhā”ti vuttaṃ,",
  "tika-s0501t0:1028_5": "pahānassa hetubhūtā taṇhā pahānataṇhāti attho,",
  "tika-s0501t0:1028_6": "pahātabbataṇhaṃ āgamma yaṃ pahānaṃ pavattetabbaṃ,",
  "tika-s0501t0:1028_7": "tena pavattetabbena pahānena apacayaṃ gacchatīti vuttaṃ hoti.",
  "tika-s0501t0:1029_0": "“Kiṃ pana taṇhāyeva kusalākusalāti dubbidhā,",
  "tika-s0501t0:1029_1": "udāhu aññopi kusalākusalāti dubbidho”ti vattabbattā “mānopī”tiādi vuttaṃ.",
  "tika-s0501t0:1029_2": "“Katamo māno kusalo,",
  "tika-s0501t0:1029_3": "katamo māno akusalo”ti pucchitabbattā “yaṃ mānaṃ nissāya mānaṃ pajahati,",
  "tika-s0501t0:1029_4": "ayaṃ māno kusalo.",
  "tika-s0501t0:1029_5": "Yo pana māno dukkhaṃ nibbattayati,",
  "tika-s0501t0:1029_6": "ayaṃ māno akusalo”ti vuttaṃ.",
  "tika-s0501t0:1029_7": "Tattha yaṃ mānaṃ…pe…",
  "tika-s0501t0:1029_8": "kusaloti yaṃ mānaṃ nissāya upanissāya pahānaṃ pavattitaṃ,",
  "tika-s0501t0:1029_9": "tena pahānena santāne uppajjanārahaṃ mānaṃ pajahati,",
  "tika-s0501t0:1029_10": "ayaṃ upanissayapaccayabhūto māno phalūpacārena kusalo.",
  "tika-s0501t0:1029_11": "Yo pana…pe…",
  "tika-s0501t0:1029_12": "akusaloti yo pana māno parahiṃsanādivasena pavattamāno hutvā attano ca parassa ca dukkhaṃ nibbattayati,",
  "tika-s0501t0:1029_13": "ayaṃ māno akusaloti vicayitvā veditabbo.",
  "tika-s0501t0:1030_0": "“Saṃsārāpacayagāminīsu tāsu taṇhāsu katamā apacayagāminī taṇhā kusalā”ti pucchitabbattā “kusalā”ti vuttāya",
  "tika-s0501t0:1030_1": "taṇhāya sarūpaṃ dassetuṃ “tattha yaṃ nekkhammasita”ntiādi vuttaṃ.",
  "tika-s0501t0:1030_2": "Tatthāti tāsu saṃsārāpacayagāminīsu taṇhābhūtāsu kusalākusalāsu.",
  "tika-s0501t0:1030_3": "Ayaṃ taṇhā kusalāti sambandho.",
  "tika-s0501t0:1030_4": "“Ariyā puggalā santaṃ āyatanaṃ yaṃ ariyaphaladhammaṃ sacchikatvā upasampajja viharanti,",
  "tika-s0501t0:1030_5": "taṃ āyatanaṃ ariyaphaladhammaṃ ahaṃ kudāssu sacchikatvā viharissa”nti patthayantassa tassa kulaputtassa tasmiṃ ariyaphale pihā uppajjati,",
  "tika-s0501t0:1030_6": "pihāpaccayā yaṃ domanassaṃ uppajjati,",
  "tika-s0501t0:1030_7": "idaṃ domanassaṃ “nekkhammasita”nti vuccati.",
  "tika-s0501t0:1030_8": "Ayaṃ ariyaphale pihāsaṅkhātā taṇhā kusalā anavajjā anavajjaariyaphaladhammaṃ uddissa pavattattāti vicayitabbaṃ.",
  "tika-s0501t0:1031_0": "“Kathaṃ pavattā”ti vattabbattā “rāgavirāgā”tiādi vuttaṃ.",
  "tika-s0501t0:1031_1": "Yā rāgavirāgā cetovimutti pattabbā.",
  "tika-s0501t0:1031_2": "Tadārammaṇā taṃ cetovimuttiṃ āgamma pavattā taṇhā kusalā anavajjā,",
  "tika-s0501t0:1031_3": "yā avijjāvirāgā paññāvimutti pattabbā,",
  "tika-s0501t0:1031_4": "tadārammaṇā taṃ paññāvimuttiṃ āgamma pavattā taṇhā kusalā anavajjāti vicayitabbā.",
  "tika-s0501t0:1031_5": "Tāya paññāvimuttiyā vasena bhagavatā –",
  "tika-s0501t0:1032_0": "“Tasmā rakkhitacittassa, sammāsaṅkappagocaro;",
  "tika-s0501t0:1033_0": "Sammādiṭṭhipurekkhāro, ñatvāna udayabbayaṃ;",
  "tika-s0501t0:1034_0": "Thinamiddhābhibhū bhikkhu, sabbā duggatiyo jahe”ti. –",
  "tika-s0501t0:1035_0": "Gāthāyaṃ “sabbā duggatiyo jahe”ti padaṃ vuttaṃ,",
  "tika-s0501t0:1035_1": "“tassā paññāvimuttiyā yo pavicayo kātabbo,",
  "tika-s0501t0:1035_2": "katamo so pavicayo”ti pucchitabbattā “tassā ko pavicayo”tiādi vuttaṃ.",
  "tika-s0501t0:1035_3": "Tassā paññāvimuttiyā ko pavicayoti ce puccheyya “aṭṭha maggaṅgāni –",
  "tika-s0501t0:1035_4": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhī”ti pavicayo veditabbo.",
  "tika-s0501t0:1035_5": "“So pavicayo kattha daṭṭhabbo”ti pucchitabbattā “so katthā”tiādi vuttaṃ.",
  "tika-s0501t0:1035_6": "So paññāvimuttiyā pavicayo kattha kasmiṃ dhamme daṭṭhabboti pucchati.",
  "tika-s0501t0:1035_7": "Catutthe jhāne pāramitāya ukkaṃsagatāya catutthajjhānabhāvanāya so pavicayo daṭṭhabbo.",
  "tika-s0501t0:1036_0": "“Catutthe jhāne pāramitāyā”ti vuttamatthaṃ vivarituṃ “catutthe hi jhāne”tiādi vuttaṃ.",
  "tika-s0501t0:1036_1": "Yo so catutthajjhānalābhī puggalo catutthe jhāne parisuddhaṃ pariyodātaṃ anaṅgaṇaṃ vigatūpakkilesaṃ mudu kammaniyaṃ ṭhitaṃ āneñjappattaṃ,",
  "tika-s0501t0:1036_2": "iti aṭṭhaṅgasamannāgataṃ cittaṃ bhāvayati,",
  "tika-s0501t0:1036_3": "so catutthajjhānalābhī puggalo tattha catutthe jhāne aṭṭhavidhaṃ vijjācaraṇaṃ adhigacchati.",
  "tika-s0501t0:1036_4": "Katamaṃ aṭṭhavidhaṃ?",
  "tika-s0501t0:1036_5": "Cha abhiññā,",
  "tika-s0501t0:1036_6": "dve ca visese vā adhigacchatīti yojanā.",
  "tika-s0501t0:1036_7": "Iddhividhādayo pañca,",
  "tika-s0501t0:1036_8": "lokiyābhiññā ceva arahattamaggapaññā cāti cha abhiññā.",
  "tika-s0501t0:1036_9": "Manomayiddhi ceva vipassanāñāṇañcāti dve ca visesā honti.",
  "tika-s0501t0:1037_0": "“Taṃ catutthajjhānacittaṃ kuto parisuddhaṃ…pe…",
  "tika-s0501t0:1037_1": "kuto āneñjappatta”nti pucchitabbattā “taṃ cittaṃ yato parisuddha”ntiādi vuttaṃ.",
  "tika-s0501t0:1037_2": "Taṃ cittaṃ yato upekkhāsatipārisuddhibhāvato parisuddhaṃ,",
  "tika-s0501t0:1037_3": "tato upekkhāsatipārisuddhibhāvato pariyodātaṃ hoti.",
  "tika-s0501t0:1037_4": "Sukhādīnaṃ paccayaghātena yato vītarāgādianaṅgaṇabhāvato anaṅgaṇaṃ,",
  "tika-s0501t0:1037_5": "tato vītarāgādianaṅgaṇabhāvato vigatūpakkilesaṃ.",
  "tika-s0501t0:1037_6": "Yato subhāvitabhāvato mudu,",
  "tika-s0501t0:1037_7": "tato subhāvitabhāvato kammaniyaṃ.",
  "tika-s0501t0:1037_8": "Yato parisuddhādīsu ṭhitabhāvato ṭhitaṃ,",
  "tika-s0501t0:1037_9": "tato parisuddhādīsu ṭhitabhāvato āneñjappattaṃ hotītipi yojanā yuttā aṭṭhakathāyaṃ yugaḷato āgatattā.",
  "tika-s0501t0:1037_10": "Saddhāvīriyasatisamādhipaññāobhāsehi pariggahitabhāvato āneñjappattaṃ.",
  "tika-s0501t0:1037_11": "Saddhāya hi pariggahitaṃ cittaṃ paṭipakkhe assaddhiye na iñjati na calati,",
  "tika-s0501t0:1037_12": "vīriyena pariggahitaṃ cittaṃ paṭipakkhe kosajje na iñjati,",
  "tika-s0501t0:1037_13": "satiyā pariggahitaṃ cittaṃ paṭipakkhe pamāde na iñjati,",
  "tika-s0501t0:1037_14": "samādhinā pariggahitaṃ cittaṃ paṭipakkhe uddhacce na iñjati,",
  "tika-s0501t0:1037_15": "paññāya pariggahitaṃ cittaṃ paṭipakkhāya avijjāya na iñjati,",
  "tika-s0501t0:1037_16": "obhāsagataṃ cittaṃ kilesandhakāre na iñjati.",
  "tika-s0501t0:1037_17": "Iti imehi chahi dhammehi pariggahitaṃ catutthajjhānacittaṃ āneñjappattaṃ hoti.",
  "tika-s0501t0:1037_18": "Evaṃ aṭṭhaṅgasamannāgatattā catutthajjhānacittaṃ channaṃ abhiññāñāṇānañca manomayiddhivipassanāñāṇānañca adhigamūpāyo hoti,",
  "tika-s0501t0:1037_19": "tasmā so paññāvimuttiparicayo catutthajjhāne daṭṭhabboyevāti saṅkhepattho.",
  "tika-s0501t0:1037_20": "Vitthārato pana aṭṭhakathāyaṃ “tattha upekkhāsatipārisuddhibhāvenā”tiādinā vā “aparo nayo”tiādinā vā vuttoyevāti amhehi na vutto.",
  "tika-s0501t0:1038_0": "“Yesaṃ rāgādiaṅgaṇānaṃ abhāvena anaṅgaṇaṃ,",
  "tika-s0501t0:1038_1": "yesaṃ abhijjhādiupakkilesānaṃ abhāvena vigatūpakkilesaṃ,",
  "tika-s0501t0:1038_2": "yāya cittassa ṭhitiyā abhāvena ṭhitaṃ,",
  "tika-s0501t0:1038_3": "iñjanāya abhāvena āneñjappattaṃ,",
  "tika-s0501t0:1038_4": "te rāgādiaṅgaṇādayo katamāya pakkhā”ti pucchitabbattā “tattha aṅgaṇā”tiādi vuttaṃ.",
  "tika-s0501t0:1038_5": "Tatthāti tesu rāgādiaṅgaṇādīsu aṅgaṇā ca rāgādiaṅgaṇā ca upakkilesā abhijjhādiupakkilesā ca santi,",
  "tika-s0501t0:1038_6": "tadubhayaṃ rāgādiaṅgaṇaabhijjhādiupakkilesadvayaṃ taṇhāpakkho rāgādiaṅgaṇānaṃ taṇhāsabhāvattā,",
  "tika-s0501t0:1038_7": "abhijjhādiupakkilesānañca taṇhāya anulomattā.",
  "tika-s0501t0:1038_8": "Yā iñjanā phandanā yā ca cittassa aṭṭhiti anavaṭṭhānaṃ atthi,",
  "tika-s0501t0:1038_9": "ayaṃ iñjanā aṭṭhiti diṭṭhipakkho iñjanāya ca aṭṭhitiyā ca micchābhinivesahetubhāvatoti pavicayo kātabbo.",
  "tika-s0501t0:1039_0": "“Kiṃ pana catutthajjhānacittaṃ aṭṭhaṅgasamannāgatattāyeva channaṃ abhiññāñāṇānañca manomayiddhivipassanāñāṇānañca",
  "tika-s0501t0:1039_1": "adhigamūpāyo hotī”ti pucchitabbattā “cattāri indriyānī”ti vuttaṃ.",
  "tika-s0501t0:1039_2": "“Tassa catutthajjhānalābhino,",
  "tika-s0501t0:1039_3": "dukkhindriyaṃ domanassindriyaṃ sukhindriyaṃ somanassindriyaṃ iti cattārindriyāni catutthajjhāne nirujjhanti,",
  "tika-s0501t0:1039_4": "tassa catutthajjhānalābhino upekkhindriyaṃ avasiṭṭhaṃ bhavati,",
  "tika-s0501t0:1039_5": "tasmāpi catutthajjhānacittaṃ vuttappakārānaṃ aṭṭhannaṃ ñāṇānaṃ adhigamūpāyo hoti,",
  "tika-s0501t0:1039_6": "so ca adhigamūpāyabhāvo ciṇṇavasībhāvasseva bhaveyya,",
  "tika-s0501t0:1039_7": "kathaṃ catutthajjhānamattalābhino ciṇṇavasībhāvo siyā”ti vattabbattā so catutthajjhānalābhī catutthajjhāneyeva",
  "tika-s0501t0:1039_8": "aṭṭhatvā arūpasamāpattiyopi evaṃ katvā nibbatteti bhāveti,",
  "tika-s0501t0:1039_9": "tasmā ciṇṇavasībhāvo hotīti dassetuṃ “so uparimaṃ samāpatti”ntiādi vuttaṃ.",
  "tika-s0501t0:1039_10": "Tassattho aṭṭhakathāyaṃ vitthārato vutto,",
  "tika-s0501t0:1039_11": "tasmā yojanamattaṃ karissāma.",
  "tika-s0501t0:1040_0": "So rūpāvacaracatutthajjhānalābhī yogāvacaro rūpāvacaracatutthajjhānasamāpattito uparimaṃ ākāsānañcāyatanasamāpattiṃ santato santatarato manasi karoti.",
  "tika-s0501t0:1040_1": "Yathāvuttaṃ uparimaṃ samāpattiṃ santato manasi karoto tassa catutthajjhānalābhino yogāvacarassa catutthajjhāne",
  "tika-s0501t0:1040_2": "saññā saññāpadhānā samāpatti oḷārikā viya hutvā saṇṭhahati,",
  "tika-s0501t0:1040_3": "paṭighasaññā ca ukkaṇṭhā anabhirati hutvā saṇṭhahati,",
  "tika-s0501t0:1040_4": "so yathāvuttena vidhinā manasi karonto yogāvacaro sabbaso niravasesato rūpasaññānaṃ samatikkamā paṭighasaññānaṃ",
  "tika-s0501t0:1040_5": "atthaṅgamā nānattasaññānaṃ amanasikārā “ākāsaṃ ananta”nti manasi katvā pavattamānaṃ ākāsānañcāyatanasamāpattiṃ",
  "tika-s0501t0:1040_6": "sacchikatvā upasampajja viharati.",
  "tika-s0501t0:1040_7": "Rūpasaññā rūpāvacarasaññā pañcavidhaabhiññābhinīhāro hoti.",
  "tika-s0501t0:1040_8": "Nānattasaññā nānārammaṇesu vokāro akusalo pavattati.",
  "tika-s0501t0:1040_9": "Evaṃ rūpāvacarajjhāne ādīnavadassī hutvā tā rūpasaññānānattasaññāyo ārammaṇe samatikkamati,",
  "tika-s0501t0:1040_10": "assa yogāvacarassa paṭighasaññā ca abbhatthaṃ gacchati.",
  "tika-s0501t0:1040_11": "Evaṃ iminā vuttanayena samatikkamena samāhitassa,",
  "tika-s0501t0:1040_12": "santavuttinā arūpāvacarasamādhinā samāhitassa yogāvacarassa obhāso rūpāvacarajjhānobhāso antaradhāyati.",
  "tika-s0501t0:1040_13": "Rūpānaṃ kasiṇarūpānaṃ jhānacakkhunā dassanañca antaradhāyatīti yojanā.",
  "tika-s0501t0:1041_0": "“Yena samādhinā samāhitassa,",
  "tika-s0501t0:1041_1": "samāhitassa obhāso ca rūpānaṃ dassanañca antaradhāyati,",
  "tika-s0501t0:1041_2": "so samādhi kittakehi aṅgehi samannāgato,",
  "tika-s0501t0:1041_3": "kathaṃ paccavekkhitabbo”ti pucchitabbattā “so samādhī”tiādi vuttaṃ.",
  "tika-s0501t0:1041_4": "So samādhīti yena rūpārūpāvacarasamādhinā samāhito,",
  "tika-s0501t0:1041_5": "so duvidhopi samādhi anabhijjhābyāpādavīriyārambhehi tīhi upakārakaṅgehi ca passaddhisatīhi dvīhi parikkhāraṅgehi",
  "tika-s0501t0:1041_6": "ca avikkhittena ekena sabhāvaṅgena ca chahi aṅgehi samannāgatoti paccavekkhitabbo punappunaṃ cintetabbo",
  "tika-s0501t0:1041_7": "sallakkhetabbo.",
  "tika-s0501t0:1041_8": "“Kathaṃ kattha paccavekkhitabbo”ti pucchitabbattā “anabhijjhāsahagataṃ me mānasaṃ sabbaloke”tiādi vuttaṃ.",
  "tika-s0501t0:1041_9": "“Tesu chasu aṅgesu kittako samatho,",
  "tika-s0501t0:1041_10": "kittakā vipassanā”ti pucchitabbattā ettako samatho,",
  "tika-s0501t0:1041_11": "ettakā vipassanāti vibhajituṃ “tattha yañcā”tiādi vuttaṃ.",
  "tika-s0501t0:1042_0": "54.",
  "tika-s0501t0:1042_1": "“Paññāvimuttī”ti vuttassa arahattaphalassa samādhissa samathavipassanāsaṅkhātā pubbabhāgapaṭipadā samādhimukhena ācariyena vibhattā,",
  "tika-s0501t0:1042_2": "“tāya paṭipadāya labhitabbo arahattaphalasamādhi kittakena veditabbo”ti pucchitabbattā “so samādhi pañcavidhena veditabbo”ti vuttaṃ.",
  "tika-s0501t0:1042_3": "Yo arahattaphalasamādhi samathavipassanāpaṭipadāya labhitabbo,",
  "tika-s0501t0:1042_4": "so arahattaphalasamādhi pañcavidhena ñāṇadassanena veditabbo.",
  "tika-s0501t0:1043_0": "“Kathaṃ pañcavidhañāṇadassanaṃ paccupaṭṭhitaṃ bhavatī”ti vattabbattā “ayaṃ samādhī”tiādi vuttaṃ.",
  "tika-s0501t0:1043_1": "Ayaṃ arahattaphalasamādhi appitappitakkhaṇe phalasamāpattisukhattā paccuppannasukho hoti,",
  "tika-s0501t0:1043_2": "iti paccavekkhantassa assa arahato paccattameva ñāṇadassanaṃ paccupaṭṭhitaṃ bhavati.",
  "tika-s0501t0:1043_3": "Ayaṃ arahattaphalasamādhi āyatiṃ samāpajjitabbassa arahattaphalasamādhissa upanissayapaccayattā āyatiṃ sukhavipāko hoti,",
  "tika-s0501t0:1043_4": "iti paccavekkhantassa…pe… bhavati.",
  "tika-s0501t0:1043_5": "Ayaṃ arahattaphalasamādhi kilesaarīhi ārakattā ariyo,",
  "tika-s0501t0:1043_6": "kāmāmisavaṭṭāmisalokāmisānaṃ abhāvato nirāmiso ca hoti,",
  "tika-s0501t0:1043_7": "iti paccavekkhantassa…pe… bhavati.",
  "tika-s0501t0:1043_8": "Ayaṃ arahattaphalasamādhi akāpurisehi sammāsambuddhapaccekabuddhasāvakabuddhehi sevitabbattā akāpurisasevito hoti,",
  "tika-s0501t0:1043_9": "iti paccavekkhantassa…pe… bhavati.",
  "tika-s0501t0:1043_10": "Ayaṃ arahattaphalasamādhi aṅgasantakilesadarathasantattā santo ceva divasampi samāpajjantassa atittikaraṇato",
  "tika-s0501t0:1043_11": "paṇīto ca paṭippassaddhakilesena arahatā puggalena laddhattā paṭippassaddhiladdho ca arahattamaggasamādhisaṅkhātena",
  "tika-s0501t0:1043_12": "ekodibhāvena adhigatattā ekodibhāvādhigato ca sasaṅkhārena sapayogena adhigatattā,",
  "tika-s0501t0:1043_13": "nīvaraṇādipaccanīkadhamme niggayha anadhigatattā,",
  "tika-s0501t0:1043_14": "aññe kilese vāretvā anadhigatattā,",
  "tika-s0501t0:1043_15": "arahattamaggaphalabhāveneva pavattattā nasasaṅkhāraniggayhavāritagato hoti,",
  "tika-s0501t0:1043_16": "iti paccavekkhantassa assa arahato paccattameva ñāṇadassanaṃ paccupaṭṭhitaṃ bhavatīti pañcavidhena ñāṇadassanena",
  "tika-s0501t0:1043_17": "so arahattaphalasamādhi vicayitvā veditabboti.",
  "tika-s0501t0:1044_0": "“Paccuppannasukhādīsu samādhīsu kittako samatho,",
  "tika-s0501t0:1044_1": "kittakā vipassanā”ti pucchitabbattā “tattha yo ca samādhi paccuppannasukho”tiādi vuttaṃ. Samatho,",
  "tika-s0501t0:1044_2": "vipassanāti ca arahattaphalasamathavipassanāva adhippetā,",
  "tika-s0501t0:1044_3": "na pubbabhāgasamathavipassanāti.",
  "tika-s0501t0:1044_4": "Arahattaphalasamādhi pañcavidhena veditabboti ācariyena vutto,",
  "tika-s0501t0:1044_5": "“tassa arahattaphalasamādhissa pubbabhāgapaṭipadāyaṃ vutto samādhi kittakena veditabbo”ti pucchitabbattā “so samādhi pañcavidhena veditabbo”ti vuttaṃ.",
  "tika-s0501t0:1044_6": "Yo rūpāvacaracatutthajjhānasamādhi pubbabhāgapaṭipadāyaṃ vutto,",
  "tika-s0501t0:1044_7": "so rūpāvacaracatutthajjhānasamādhi pañcavidhena pakārena veditabbo.",
  "tika-s0501t0:1044_8": "“Katamenā”ti pucchitabbattā “pītipharaṇatā”tiādi vuttaṃ.",
  "tika-s0501t0:1044_9": "Paṭhamadutiyajjhānesu paññā pītipharaṇatā hoti.",
  "tika-s0501t0:1044_10": "Paṭhamadutiyatatiyajjhānesu paññā sukhapharaṇatā hoti.",
  "tika-s0501t0:1044_11": "Catutthajjhāne cetopariyapaññā cetopharaṇatā hoti.",
  "tika-s0501t0:1044_12": "Dibbacakkhupaññā ālokapharaṇatā hoti.",
  "tika-s0501t0:1044_13": "Jhānaṃ paccavekkhitvā pavattamānapaññā paccavekkhaṇānimittaṃ hoti.",
  "tika-s0501t0:1044_14": "Iti pañcavidhena paññāpakārena vicayitvā veditabboti.",
  "tika-s0501t0:1044_15": "“Tesu pañcavidhesu pakāresu kittako samatho,",
  "tika-s0501t0:1044_16": "kittakā vipassanā”ti pucchitabbattā “tattha yo ca pītipharaṇo”tiādi vuttaṃ.",
  "tika-s0501t0:1045_0": "55.",
  "tika-s0501t0:1045_1": "Sampayogavasena samādhi ācariyena vibhatto,",
  "tika-s0501t0:1045_2": "amhehi ca ñāto,",
  "tika-s0501t0:1045_3": "“kathaṃ ārammaṇavasena vibhatto”ti pucchitabbattā “dasa kasiṇāyatanānī”tiādi vuttaṃ.",
  "tika-s0501t0:1045_4": "Imehi dasahi ārammaṇehi kasiṇehipi samādhi vicinitvā veditabboti.",
  "tika-s0501t0:1045_5": "“Tesu dasasu kittako samatho,",
  "tika-s0501t0:1045_6": "kittakā vipassanā”ti pucchitabbattā “tattha yañcā”tiādi vuttaṃ.",
  "tika-s0501t0:1045_7": "Kasiṇanti ca kasiṇamaṇḍalampi parikammampi paṭibhāganimittampi tasmiṃ paṭibhāganimitte uppannajjhānampi vuccati,",
  "tika-s0501t0:1045_8": "idha pana sasampayuttajjhānameva adhippetaṃ.",
  "tika-s0501t0:1046_0": "“Kiṃ pana vuttappakāro samādhiyeva samathavipassanāya yojetabbo,",
  "tika-s0501t0:1046_1": "udāhu aññopi yojetabbo”ti vattabbattā satipaṭṭhānādipubbabhāgapaṭipadābhedena anekabhedabhinno niravaseso",
  "tika-s0501t0:1046_2": "ariyamaggopi vicayitvā yojetabboti dassetuṃ “evaṃ sabbo”tiādi vuttaṃ.",
  "tika-s0501t0:1046_3": "Tattha evanti mayā vuttanayena vuttanayānusārena sabbo niravaseso satipaṭṭhānādipubbabhāgapaṭipadābhedena anekabhedabhinno ariyo maggo yojetabbo. Kathaṃ?",
  "tika-s0501t0:1046_4": "Yena yena anabhijjhādiākārena paccuppannasukhatādiākārena samādhi mayā vutto,",
  "tika-s0501t0:1046_5": "tena tena anabhijjhādiākārena paccuppannasukhatādiākārena yo yo ariyamaggo samathena yojetuṃ sambhavati,",
  "tika-s0501t0:1046_6": "so so ariyamaggo samathena vicayitvā yojayitabbo.",
  "tika-s0501t0:1046_7": "Yo yo ariyamaggo vipassanāya yojetuṃ sambhavati,",
  "tika-s0501t0:1046_8": "so so ariyamaggo vipassanāya yojayitvā yojayitabboti attho gahetabbo.",
  "tika-s0501t0:1047_0": "“Yehi samathādhiṭṭhānehi vipassanādhammehi yojayitabbo,",
  "tika-s0501t0:1047_1": "te samathādhiṭṭhānā vipassanādhammā katamehi dhammehi saṅgahitā”ti pucchitabbattā “te tīhi dhammehi saṅgahitā",
  "tika-s0501t0:1047_2": "aniccatāya dukkhatāya anattatāyā”ti vuttaṃ,",
  "tika-s0501t0:1047_3": "te samathādhiṭṭhānā vipassanādhammā “aniccatāya paññāya dukkhatāya paññāya anattatāya paññāyā”ti tīhi anupassanādhammehi saṅgahitā gaṇhitāti attho.",
  "tika-s0501t0:1047_4": "Aniccatādinā sahacaraṇato anupassanāpaññāpi “aniccatā dukkhatā anattatā”ti vuccati.",
  "tika-s0501t0:1048_0": "“Yo yogī puggalo samathādhiṭṭhānaṃ vipassanaṃ bhāvayamāno hoti,",
  "tika-s0501t0:1048_1": "so yogī puggalo kiṃ bhāvayatī”ti pucchitabbattā “so samathavipassanaṃ bhāvayamāno”tiādi vuttaṃ.",
  "tika-s0501t0:1049_0": "Samathavipassanādīni bhāvayamāno puggalo rāgacarito dosacarito mohacaritoti tividho,",
  "tika-s0501t0:1049_1": "“tattha katamo puggalo katamena katamena vimokkhamukhena niyyāti,",
  "tika-s0501t0:1049_2": "katamāyaṃ katamāyaṃ sikkhanto,",
  "tika-s0501t0:1049_3": "katamaṃ katamaṃ pajahanto,",
  "tika-s0501t0:1049_4": "katamaṃ katamaṃ anupagacchanto,",
  "tika-s0501t0:1049_5": "katamaṃ katamaṃ parijānanto,",
  "tika-s0501t0:1049_6": "katamaṃ katamaṃ pavāhento,",
  "tika-s0501t0:1049_7": "katamaṃ katamaṃ niddhunanto,",
  "tika-s0501t0:1049_8": "katamaṃ katamaṃ vamento,",
  "tika-s0501t0:1049_9": "katamaṃ katamaṃ nibbāpento,",
  "tika-s0501t0:1049_10": "katamaṃ katamaṃ uppāṭento,",
  "tika-s0501t0:1049_11": "katamaṃ katamaṃ vijaṭento niyyātī”ti pucchitabbattā “rāgacarito puggalo”tiādi vuttaṃ.",
  "tika-s0501t0:1049_12": "Aṭṭhakathāyaṃ pana “idāni yesaṃ puggalānaṃ yattha sikkhantānaṃ visesato niyyānamukhāni,",
  "tika-s0501t0:1049_13": "yesañca kilesānaṃ paṭipakkhabhūtāni tīṇi vimokkhamukhāni,",
  "tika-s0501t0:1049_14": "tehi saddhiṃ tāni dassetuṃ ‘rāgacarito’tiādi vutta”nti vuttaṃ.",
  "tika-s0501t0:1049_15": "Tassatthopi aṭṭhakathāyaṃ vuttoyeva.",
  "tika-s0501t0:1050_0": "“Kasmā tīṇi vimokkhamukhāni bhāvayanto tayo khandhe bhāvayatī”ti vattabbattā “tattha suññatavimokkhamukha”ntiādi vuttaṃ.",
  "tika-s0501t0:1050_1": "Tatthāti tesu tīsu vimokkhamukhesu.",
  "tika-s0501t0:1050_2": "Suññatavimokkhamukhaṃ paññākkhandho anattānupassanāya paññāpadhānattā.",
  "tika-s0501t0:1050_3": "Animittavimokkhamukhaṃ samādhikkhandho aniccānupassanāya samādhipadhānattā.",
  "tika-s0501t0:1050_4": "Appaṇihitavimokkhamukhaṃ sīlakkhandho dukkhānupassanāya sīlapadhānattā.",
  "tika-s0501t0:1050_5": "Iti tīhi vimokkhamukhehi tiṇṇaṃ khandhānaṃ saṅgahitattā tīṇi vimokkhamukhāni bhāvayanto so yogī puggalo",
  "tika-s0501t0:1050_6": "tayo khandhe bhāvayatiyevāti paññāpadhānādibhāvo aṭṭhakathāyaṃ vutto.",
  "tika-s0501t0:1050_7": "Tayo khandhe bhāvayanto ariyaṃ aṭṭhaṅgikaṃ maggaṃ bhāvayati.",
  "tika-s0501t0:1050_8": "“Kasmā bhāvayatī”ti vattabbattā kāraṇaṃ dassetuṃ “tattha yā”tiādi vuttaṃ.",
  "tika-s0501t0:1051_0": "Tiṇṇaṃ khandhānaṃ ariyaaṭṭhaṅgikamaggabhāvo vibhatto,",
  "tika-s0501t0:1051_1": "amhehi ca jānito,",
  "tika-s0501t0:1051_2": "“kathaṃ samathavipassanābhāvo jānitabbo”ti vattabbattā tiṇṇaṃ khandhānaṃ samathavipassanābhāvaṃ dassetuṃ “tattha sīlakkhandho cā”tiādi vuttaṃ.",
  "tika-s0501t0:1051_3": "“Yo yogī puggalo samathavipassanaṃ bhāveti,",
  "tika-s0501t0:1051_4": "tassa yogino puggalassa bhavaṅgāni katamaṃ bhāvanaṃ gacchantī”ti pucchitabbattā “yo samathavipassanaṃ bhāveti,",
  "tika-s0501t0:1051_5": "tassā”tiādi vuttaṃ.",
  "tika-s0501t0:1051_6": "Kāyo ca cittañca dve bhavaṅgāni upapattibhavassa aṅgāni bhāvanaṃ vaḍḍhanaṃ gacchanti.",
  "tika-s0501t0:1051_7": "Sīlañca samādhi ca dve padāni dve pādā bhavanirodhagāminī paṭipadā bhāvanaṃ vaḍḍhanaṃ gacchanti.",
  "tika-s0501t0:1052_0": "“Kathaṃ gacchantī”ti vattabbattā “so hoti bhikkhū”tiādi vuttaṃ.",
  "tika-s0501t0:1052_1": "Bhāvitakāyoti bhāvito kāyo kāyaābhisamācāriko,",
  "tika-s0501t0:1052_2": "kāyasaṃvaro vā yena bhikkhunāti bhāvitakāyo.",
  "tika-s0501t0:1052_3": "Sesesupi esa nayo.",
  "tika-s0501t0:1052_4": "Kāye kāyaābhisamācārike,",
  "tika-s0501t0:1052_5": "kāyasaṃvare vā bhāviyamāne sati sammākammanto,",
  "tika-s0501t0:1052_6": "sammāvāyāmo ca dve dhammā bhāvanaṃ gacchanti kāyasamācārasīlattā.",
  "tika-s0501t0:1052_7": "Sīle vācāsaṃvaraājīvasaṃvaravasena pavatte sīle bhāviyamāne sati sammāvācā ca sammāājīvo ca dve dhammā bhāvanaṃ gacchanti vācādisaṃvarasīlattā.",
  "tika-s0501t0:1052_8": "Citte cittasaṃvaravasena pavatte citte bhāviyamāne sati sammāsati ca sammāsamādhi ca dve dhammā bhāvanaṃ gacchanti cittasaṃvarasīlattā.",
  "tika-s0501t0:1052_9": "Paññāya bhāviyamānāya sati sammādiṭṭhi ca sammāsaṅkappo ca dve dhammā bhāvanaṃ gacchanti samānattā,",
  "tika-s0501t0:1052_10": "upakārakattā ca.",
  "tika-s0501t0:1052_11": "Sammāsaṅkappena hi punappunaṃ saṅkappantassa paññā vaḍḍhatīti.",
  "tika-s0501t0:1053_0": "“Sammākammanto ca sammāvāyāmo ca dve dhammā kāyavaseneva vibhattā vicetabbā kiṃ,",
  "tika-s0501t0:1053_1": "udāhu cittavasena vibhattā vicetabbā ki”nti pucchitabbattā “tattha yo ca sammākammanto”tiādi vuttaṃ.",
  "tika-s0501t0:1053_2": "Kāyasucaritacetanābhūto yo ca sammākammanto,",
  "tika-s0501t0:1053_3": "taṃsahito yo ca sammāvāyāmo siyā kāyiko,",
  "tika-s0501t0:1053_4": "viratibhūto yo ca sammākammanto,",
  "tika-s0501t0:1053_5": "taṃsahito yo ca sammāvāyāmo siyā cetasiko,",
  "tika-s0501t0:1053_6": "tattha tesu kāyikacetasikabhūtesu sammākammantasammāvāyāmesu yo sammākammantasammāvāyāmo kāyasaṅgaho,",
  "tika-s0501t0:1053_7": "so sammākammantasammāvāyāmo kāye kāyaābhisamācārike,",
  "tika-s0501t0:1053_8": "kāyasaṃvare vā bhāvite sati bhāvanaṃ gacchati.",
  "tika-s0501t0:1053_9": "Yo sammākammantasammāvāyāmo cittasaṅgaho,",
  "tika-s0501t0:1053_10": "so sammākammantasammāvāyāmo citte cittasaṃvare bhāvite sati bhāvanaṃ gacchatīti yojanā.",
  "tika-s0501t0:1054_0": "“Samathavipassanaṃ bhāvayanto so yogī puggalo kittakaṃ adhigamaṃ gacchatī”ti vicayitabbattā “so samathavipassanaṃ bhāvayanto”tiādi vuttaṃ.",
  "tika-s0501t0:1054_1": "Pañcavidhaṃ ariyamaggādhigamaṃ dassetuṃ “khippādhigamo cā”tiādi vuttaṃ.",
  "tika-s0501t0:1054_2": "Tassattho aṭṭhakathāyaṃ vibhatto.",
  "tika-s0501t0:1054_3": "“Kena katamo adhigamo hotī”ti pucchitabbattā “tattha samathenā”tiādi vuttaṃ.",
  "tika-s0501t0:1055_0": "56.",
  "tika-s0501t0:1055_1": "“Arakkhitena cittenā”tiādisuttattho veneyyānaṃ arahattaphalavimuttimukhena ācariyena vicayito vibhatto,",
  "tika-s0501t0:1055_2": "amhehi ca ñāto,",
  "tika-s0501t0:1055_3": "“desakassa dasabalasamannāgatassa dasa balāni kathaṃ vicayitabbānī”ti pucchitabbattā “tattha yo desayati,",
  "tika-s0501t0:1055_4": "so dasabalasamannāgato”tiādi vuttaṃ.",
  "tika-s0501t0:1055_5": "Aṭṭhakathāyaṃ pana –",
  "tika-s0501t0:1056_0": "“Iti mahāthero ‘tasmā rakkhitacittassā’ti gāthāya vasena arahattaphalavimuttimukhena vicayahārasampātaṃ niddisanto,",
  "tika-s0501t0:1056_1": "desanākusalatāya anekehi suttappadesehi tassā pubbabhāgapaṭipadāya bhāvanāvisesānaṃ bhāvanānisaṃsānañca",
  "tika-s0501t0:1056_2": "vibhajanavasena nānappakārato vicayahāraṃ dassetvā,",
  "tika-s0501t0:1056_3": "idāni dasannaṃ tathāgatabalānampi vasena taṃ dassetuṃ ‘tattha yo desayatī’tiādimāhā”ti –",
  "tika-s0501t0:1057_0": "Vuttaṃ.",
  "tika-s0501t0:1057_1": "Tattha tatthāti tesu samathavipassanaṃ bhāvayantesu sāsitabbasāsakesu.",
  "tika-s0501t0:1057_2": "Dasabalasamannāgato yo desako satthā “arakkhitena cittenā”tiādidhammaṃ deseti,",
  "tika-s0501t0:1057_3": "ovādena sāvake na visaṃvādayati,",
  "tika-s0501t0:1057_4": "tassa desakassa satthuno dasa balāni vicayitabbānīti yojanā.",
  "tika-s0501t0:1058_0": "“Kinti desetī”ti pucchitabbattā “so tividha”ntiādi vuttaṃ.",
  "tika-s0501t0:1058_1": "Tesu dasasu tathāgatabalesu ṭhānāṭṭhānañāṇaṃ paṭhamaṃ tathāgatabalaṃ nāma,",
  "tika-s0501t0:1058_2": "“taṃ balaṃ kathaṃ vicayitabba”nti pucchitabbattā “so tathā ovadito”tiādi vuttaṃ.",
  "tika-s0501t0:1058_3": "Attho aṭṭhakathāyaṃ vutto,",
  "tika-s0501t0:1058_4": "pāḷivasenapi pākaṭo.",
  "tika-s0501t0:1058_5": "“Etaṃ ṭhānaṃ na vijjatī”ti jānanaṃ aṭṭhānañāṇaṃ nāma,",
  "tika-s0501t0:1058_6": "“etaṃ ṭhānaṃ vijjatī”ti jānanaṃ ṭhānañāṇaṃ nāmāti ṭhānāṭṭhānānaṃ jānanañāṇaṃ paṭhamaṃ tathāgatabalaṃ vicayitabbanti adhippāyo veditabbo. (1)",
  "tika-s0501t0:1059_0": "57.",
  "tika-s0501t0:1059_1": "Ṭhānāṭṭhānañāṇaṃ paṭhamaṃ tathāgatabalaṃ ācariyena vicayitaṃ vibhattaṃ amhehi ca ñātaṃ,",
  "tika-s0501t0:1059_2": "“kathaṃ sabbatthagāminipaṭipadāñāṇaṃ dutiyatathāgatabalaṃ vicayitabba”nti pucchitabbattā “iti ṭhānāṭṭhānatā”ti vuttaṃ.",
  "tika-s0501t0:1059_3": "“Ayaṃ paṭipadā imasmiṃ bhave gāminī,",
  "tika-s0501t0:1059_4": "ayaṃ paṭipadā imasmiṃ bhave gāminī”ti sabbattha gāminiyā paṭipadāya jānanañāṇaṃ sabbatthagāminipaṭipadāñāṇaṃ",
  "tika-s0501t0:1059_5": "nāmāti sabbatthagāminipaṭipadāñāṇaṃ dutiyaṃ tathāgatabalaṃ vicayitabbanti adhippāyo. (2)",
  "tika-s0501t0:1060_0": "59.",
  "tika-s0501t0:1060_1": "Sabbatthagāminipaṭipadāñāṇaṃ dutiyaṃ tathāgatabalaṃ ācariyena vicayitaṃ,",
  "tika-s0501t0:1060_2": "amhehi ca ñātaṃ,",
  "tika-s0501t0:1060_3": "“kathaṃ anekadhātunānādhātuñāṇaṃ tatiyaṃ tathāgatabalaṃ vicayitabba”nti pucchitabbattā “iti sabbatthagāminī paṭipadā”tiādi vuttaṃ.",
  "tika-s0501t0:1060_4": "“Ayaṃ dhātu ca ayaṃ dhātu ca anekadhātu nāma,",
  "tika-s0501t0:1060_5": "ayaṃ dhātu ca ayaṃ dhātu ca nānādhātu nāmā”ti anekadhātunānādhātūnaṃ jānanañāṇaṃ anekadhātunānādhātuñāṇaṃ",
  "tika-s0501t0:1060_6": "nāmāti anekadhātunānādhātuñāṇaṃ tatiyaṃ tathāgatabalaṃ vicayitabbanti. (3)",
  "tika-s0501t0:1061_0": "60.",
  "tika-s0501t0:1061_1": "Anekadhātunānādhātuñāṇaṃ tatiyaṃ tathāgatabalaṃ ācariyena vicayitaṃ vibhattaṃ,",
  "tika-s0501t0:1061_2": "amhehi ca ñātaṃ,",
  "tika-s0501t0:1061_3": "“kathaṃ sattānaṃ nānādhimuttikatāñāṇaṃ catutthaṃ tathāgatabalaṃ vicayitabba”nti pucchitabbattā “iti anekadhātunānādhātukassa lokassā”tiādi vuttaṃ.",
  "tika-s0501t0:1061_4": "“Ime sattā evaṃ adhimuttā,",
  "tika-s0501t0:1061_5": "ime sattā evaṃ adhimuttā”ti sattānaṃ adhimuccanānaṃ jānanañāṇaṃ sattānaṃ nānādhimuttikatāñāṇaṃ nāmāti",
  "tika-s0501t0:1061_6": "sattānaṃ nānādhimuttikatāñāṇaṃ catutthaṃ tathāgatabalaṃ vicayitabbanti. (4)",
  "tika-s0501t0:1062_0": "Sattānaṃ nānādhimuttikatāñāṇaṃ catutthaṃ tathāgatabalaṃ ācariyena vibhattaṃ,",
  "tika-s0501t0:1062_1": "amhehi ca ñātaṃ,",
  "tika-s0501t0:1062_2": "“kathaṃ vipākavemattatāñāṇaṃ pañcamaṃ tathāgatabalaṃ vicayitabba”nti pucchitabbattā “iti te yathādhimuttā cā”tiādi vuttaṃ.",
  "tika-s0501t0:1062_3": "“Evaṃ adhimuttānaṃ sattānaṃ idaṃ kammaṃ kaṇhaṃ,",
  "tika-s0501t0:1062_4": "imassa kaṇhakammassa ayaṃ vipāko.",
  "tika-s0501t0:1062_5": "Idaṃ kammaṃ sukkaṃ,",
  "tika-s0501t0:1062_6": "imassa sukkakammassa ayaṃ vipāko”ti evamādīhi vipākānaṃ nānattajānanañāṇaṃ vipākavemattatāñāṇaṃ nāmāti",
  "tika-s0501t0:1062_7": "vipākavemattatāñāṇaṃ pañcamaṃ tathāgatabalaṃ vicayitabbanti.",
  "tika-s0501t0:1063_0": "62.",
  "tika-s0501t0:1063_1": "Vipākavemattatāñāṇaṃ pañcamaṃ tathāgatabalaṃ ācariyena vicayitaṃ,",
  "tika-s0501t0:1063_2": "amhehi ca ñātaṃ,",
  "tika-s0501t0:1063_3": "“kathaṃ jhānānaṃ saṃkilesavodānavuṭṭhānañāṇaṃ chaṭṭhaṃ tathāgatabalaṃ vicayitabba”nti pucchitabbattā “iti tathā samādinnāna”ntiādi vuttaṃ.",
  "tika-s0501t0:1063_4": "“Evaṃ samādinnānaṃ kammānaṃ jhānānaṃ vimokkhānaṃ samādhīnaṃ samāpattīnaṃ ayaṃ saṃkileso,",
  "tika-s0501t0:1063_5": "idaṃ vodānaṃ,",
  "tika-s0501t0:1063_6": "idaṃ vuṭṭhānaṃ,",
  "tika-s0501t0:1063_7": "evaṃ saṃkilissati,",
  "tika-s0501t0:1063_8": "evaṃ vodāyati,",
  "tika-s0501t0:1063_9": "evaṃ vuṭṭhahatī”ti jhānānaṃ saṃkilesavodānavuṭṭhānānaṃ anāvaraṇañāṇaṃ jhānānaṃ saṃkilesavodānavuṭṭhānañāṇaṃ",
  "tika-s0501t0:1063_10": "nāmāti jhānānaṃ saṃkilesavodānavuṭṭhānañāṇaṃ chaṭṭhaṃ tathāgatabalaṃ vicayitabbanti. (5)",
  "tika-s0501t0:1064_0": "63.",
  "tika-s0501t0:1064_1": "Jhānānaṃ saṃkilesañāṇaṃ chaṭṭhaṃ tathāgatabalaṃ ācariyena vicayitaṃ,",
  "tika-s0501t0:1064_2": "“kathaṃ indriyaparopariyattavemattatāñāṇaṃ sattamaṃ tathāgatabalaṃ vicayitabba”nti pucchitabbattā “iti tasseva samādhissā”tiādi vuttaṃ.",
  "tika-s0501t0:1064_3": "“Evaṃ ādhipateyyaṭṭhena indriyāni,",
  "tika-s0501t0:1064_4": "evaṃ akampiyaṭṭhena balānī”ti jānanena saha “ayaṃ mudindriyo,",
  "tika-s0501t0:1064_5": "ayaṃ majjhindriyo,",
  "tika-s0501t0:1064_6": "ayaṃ tikkhindriyo”ti parasattānaṃ parapuggalānaṃ indriyabalānaṃ amudumajjhādhimattatājānanañāṇaṃamudumajjhādhimattatājānanañāṇaṃ",
  "tika-s0501t0:1064_7": "indriyaparopariyattavemattatāñāṇaṃ nāmāti indriyaparopariyattavemattatāñāṇaṃ sattamaṃ tathāgatabalaṃ",
  "tika-s0501t0:1064_8": "vicayitabbanti. (6)",
  "tika-s0501t0:1065_0": "64.",
  "tika-s0501t0:1065_1": "Indriyaparopariyattañāṇaṃ sattamaṃ tathāgatabalaṃ ācariyena vicayitaṃ,",
  "tika-s0501t0:1065_2": "“kathaṃ pubbenivāsānussatiñāṇaṃ aṭṭhamaṃ tathāgatabalaṃ vicayitabbaṃ,",
  "tika-s0501t0:1065_3": "kathaṃ dibbacakkhuñāṇaṃ navamaṃ tathāgatabalaṃ vicayitabba”nti pucchitabbattā “iti tattha yaṃ anekavihita”ntiādi vuttaṃ.",
  "tika-s0501t0:1065_4": "“Ekaṃ jāti”ntiādinā jātivasena vā “evaṃnāmo”tiādinā nāmagottavaṇṇāhārasukhadukkhapaṭisaṃvedanāya pariyantavasena",
  "tika-s0501t0:1065_5": "vā sākārassa sauddesassa anekavihitapubbenivāsassa taṃtaṃbhavassa asesato jānanañāṇaṃ pubbenivāsānussatiñāṇaṃ",
  "tika-s0501t0:1065_6": "nāmāti pubbenivāsānussatiñāṇaṃ aṭṭhamaṃ tathāgatabalaṃ vicayitabbanti. (7)",
  "tika-s0501t0:1066_0": "Cavamānaupapajjamānahīnapaṇītasuvaṇṇadubbaṇṇasugataduggatayathākammūpagānaṃ sattānaṃ asesato cutūpapātānaṃ",
  "tika-s0501t0:1066_1": "jānanañāṇaṃ dibbacakkhuñāṇaṃ nāmāti dibbacakkhuñāṇaṃ navamaṃ tathāgatabalaṃ vicayitabbanti. (8- 9)",
  "tika-s0501t0:1067_0": "Pubbenivāsādiaṭṭhamanavamaṃ tathāgatabalaṃ ācariyena vicayitaṃ vibhattaṃ,",
  "tika-s0501t0:1067_1": "“kathaṃ sabbāsavakkhayañāṇaṃ dasamaṃ tathāgatabalaṃ vicayitabba”nti pucchitabbattā “iti tattha ya”ntiādi vuttaṃ.",
  "tika-s0501t0:1067_2": "Bodhimūle saṃkilesamāranihanaṃ ñāṇaṃ uppannaṃ,",
  "tika-s0501t0:1067_3": "idaṃ kilesamāranihanaṃ ñāṇaṃ sabbāsavakkhayañāṇaṃ nāmāti sabbāsavakkhayañāṇaṃ dasamaṃ tathāgatabalaṃ vicayitabbanti ayaṃ saṅkhepattho.",
  "tika-s0501t0:1067_4": "Vitthārato pana pāḷito ca aṭṭhakathāto ca yatipotānampi pākaṭo bhaveyyāti maññitvā na dassito.(10)",
  "tika-s0501t0:1068_0": "“Ettakova vicayahārasampāto paripuṇṇo”ti vattabbattā “niyutto vicayo hārasampāto”ti vuttaṃ.",
  "tika-s0501t0:1068_1": "Ye ye suttappadesatthā vuttā,",
  "tika-s0501t0:1068_2": "te te suttappadesatthā yena yena saṃvaṇṇanāvisesabhūtena vicayahārasampātena vicayitabbā,",
  "tika-s0501t0:1068_3": "so so saṃvaṇṇanāvisesabhūto vicayahārasampāto niyutto yathārahaṃ nīharitvā yujjitabboti attho gahetabboti.",
  "tika-s0501t0:1069_0": "Iti vicayahārasampāte sattibalānurūpā racitā",
  "tika-s0501t0:1070_0": "Vibhāvanā niṭṭhitā.",
  "tika-s0501t0:1071_0": "Paṇḍitehi pana…pe… gahetabboti.",
  "tika-s0501t0:1072_0": "3. Yuttihārasampātavibhāvanā",
  "tika-s0501t0:1073_0": "65.",
  "tika-s0501t0:1073_1": "Yena yena vicayahārasampātena suttappadesatthā ācariyena vicayitabbā,",
  "tika-s0501t0:1073_2": "amhehi ca ñātā,",
  "tika-s0501t0:1073_3": "so vicayahārasampāto paripuṇṇo,",
  "tika-s0501t0:1073_4": "“katamo yuttihārasampāto”ti pucchitabbattā “tattha katamo yuttihārasampāto”tiādi vuttaṃ.",
  "tika-s0501t0:1073_5": "Aṭṭhakathāyaṃ pana –",
  "tika-s0501t0:1073_6": "“evaṃ nānānayehi vicayahārasampātaṃ vitthāretvā idāni yuttihārasampātādīni dassetuṃ ‘tattha katamo yuttihārasampāto’tiādi āraddha”nti vuttaṃ.",
  "tika-s0501t0:1073_7": "Tatthāti tesu desanāhārasampātādīsu soḷasasu hārasampātesu katamo saṃvaṇṇanāviseso yuttihārasampāto nāmāti pucchati,",
  "tika-s0501t0:1073_8": "pucchitvā yasmiṃ suttappadese vuttānaṃ atthānaṃ yuttibhāvo vicāretabbo,",
  "tika-s0501t0:1073_9": "taṃ suttappadesaṃ nīharituṃ –",
  "tika-s0501t0:1074_0": "“Tasmā rakkhitacittassa, sammāsaṅkappagocaro;",
  "tika-s0501t0:1075_0": "Sammādiṭṭhipurekkhāro, ñatvāna udayabbayaṃ;",
  "tika-s0501t0:1076_0": "Thinamiddhābhibhū bhikkhu, sabbā duggatiyo jahe”ti. –",
  "tika-s0501t0:1077_0": "Vuttaṃ.",
  "tika-s0501t0:1077_1": "Tassaṃ gāthāyaṃ tasmā arakkhitacittassa māravasānugatattā satisaṃvaraindriyasaṃvarādivasena bhikkhu rakkhitacitto assa bhaveyya,",
  "tika-s0501t0:1077_2": "tasmā kāmavitakkādimicchāsaṅkappagocarassa māravasānugatattā nekkhammasaṅkappādivasena bhikkhu sammāsaṅkappagocaro assa bhaveyya,",
  "tika-s0501t0:1077_3": "tasmā micchādiṭṭhihatacittassa māravasānugatattā yonisomanasikārena bhikkhu udayabbayaṃ ñatvāna sammādiṭṭhipurekkhāro assa bhaveyya,",
  "tika-s0501t0:1077_4": "tasmā thinamiddhena hatacittassa māravasānugatattā vīriyavasena bhikkhu thinamiddhābhibhū assa bhaveyya,",
  "tika-s0501t0:1077_5": "tādiso bhikkhu sabbā duggatiyo jahe jahissatīti attho veditabbo.",
  "tika-s0501t0:1078_0": "“Tassaṃ gāthāyaṃ kathaṃ yuttibhāvo vicāretabbo”ti vattabbattā “tasmā rakkhitacittassā”tiādi vuttaṃ.",
  "tika-s0501t0:1078_1": "Rakkhitacittassa sammāsaṅkappagocaro bhavissatīti attho yujjati eva,",
  "tika-s0501t0:1078_2": "no na yujjati.",
  "tika-s0501t0:1078_3": "Micchāsaṅkappānampi jahitattā sammādiṭṭhipurekkhāro hutvā viharanto udayabbayaṃ paṭivijjhissatīti attho",
  "tika-s0501t0:1078_4": "yujjati sammādiṭṭhipurekkhārassa udayabbayānupassanāsambhavato.",
  "tika-s0501t0:1078_5": "Udayabbayaṃ paṭivijjhanto sabbā duggatiyo jahissatīti attho yujjati udayabbayānupassanānukkamena ariyamaggasambhavato.",
  "tika-s0501t0:1078_6": "Sabbā duggatiyo jahanto sabbāni duggativinipātabhayāni samatikkamissatīti attho yujjati sabbesaṃ duggativinipātabhayānaṃ anuppajjanato.",
  "tika-s0501t0:1079_0": "“Ettakova yuttihārasampāto paripuṇṇo”ti vattabbattā “niyutto yuttihārasampāto”ti vuttaṃ.",
  "tika-s0501t0:1079_1": "Yena yena saṃvaṇṇanāvisesabhūtena yuttihārasampātena suttappadesatthānaṃ yuttibhāvo vicāretabbo,",
  "tika-s0501t0:1079_2": "so so saṃvaṇṇanāvisesabhūto yuttihārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t0:1080_0": "Iti yuttihārasampāte sattibalānurūpā racitā",
  "tika-s0501t0:1081_0": "Vibhāvanā niṭṭhitā.",
  "tika-s0501t0:1082_0": "Paṇḍitehi pana…pe… gahetabboti.",
  "tika-s0501t0:1083_0": "4. Padaṭṭhānahārasampātavibhāvanā",
  "tika-s0501t0:1084_0": "66.",
  "tika-s0501t0:1084_1": "Yena yena yuttihārasampātena suttappadesatthānaṃ yuttibhāvo ācariyena vibhāvito,",
  "tika-s0501t0:1084_2": "amhehi ca ñāto,",
  "tika-s0501t0:1084_3": "so yuttihārasampāto paripuṇṇo,",
  "tika-s0501t0:1084_4": "“katamo padaṭṭhānahārasampāto”ti pucchitabbattā “tattha katamo padaṭṭhāno hārasampāto”ti pucchati.",
  "tika-s0501t0:1085_0": "Pucchitvā yasmiṃ suttappadese vuttāni padaṭṭhānāni nīharitāni,",
  "tika-s0501t0:1085_1": "taṃ suttappadesaṃ nīharituṃ “tasmā rakkhitacittassa,",
  "tika-s0501t0:1085_2": "sammāsaṅkappagocaroti gāthā”ti vuttā.",
  "tika-s0501t0:1085_3": "Gāthāttho vuttova.",
  "tika-s0501t0:1085_4": "“Katame gāthātthā katamesaṃ dhammānaṃ padaṭṭhānānī”ti pucchitabbattā “tasmā rakkhitacittassā”tiādi vuttaṃ.",
  "tika-s0501t0:1085_5": "“Tasmā rakkhitacittassā”ti suttappadesassa atthabhūtā indriyesu guttadvāratā tiṇṇaṃ sucaritānaṃ padaṭṭhānaṃ nāma sucaritapāripūriyā āsannakāraṇattā.",
  "tika-s0501t0:1085_6": "“Sammāsaṅkappagocaro”ti suttappadesassa atthabhūtā nekkhammasaṅkappādayo sammāsaṅkappā samathassa padaṭṭhānaṃ",
  "tika-s0501t0:1085_7": "nāma kāmacchandaādinīvaraṇavikkhambhanassa āsannakāraṇattā.",
  "tika-s0501t0:1085_8": "“Sammādiṭṭhipurekkhāro”ti suttappadesassa atthabhūtā kammassakatāsammādiṭṭhi ca sappaccayanāmarūpadassanasammādiṭṭhi",
  "tika-s0501t0:1085_9": "ca vipassanāya padaṭṭhānaṃ nāma aniccānupassanādīnaṃ visesakāraṇattā.",
  "tika-s0501t0:1085_10": "“Ñatvāna udayabbaya”nti suttappadesassa atthabhūtā udayabbayānupassanāpaññā dassanabhūmiyā padaṭṭhānaṃ nāma paṭhamamaggādhigamassa āsannakāraṇattā.",
  "tika-s0501t0:1085_11": "“Thinamiddhābhibhū bhikkhū”ti suttappadesassa atthabhūtaṃ thinamiddhābhibhavanaṃ vīriyassa padaṭṭhānaṃ nāma āsannakāraṇattā.",
  "tika-s0501t0:1085_12": "“Sabbā duggatiyo jahe”ti suttappadesassa atthabhūtā pahātabbajahanabhāvanāya ariyamaggabhāvanāya padaṭṭhānaṃ",
  "tika-s0501t0:1085_13": "nāma pahātabbappahānena ariyamaggabhāvanāpāripūrisambhavato.",
  "tika-s0501t0:1086_0": "“Ettakova padaṭṭhānahārasampāto paripuṇṇo”ti vattabbattā “niyutto padaṭṭhāno hārasampāto”ti vuttaṃ.",
  "tika-s0501t0:1086_1": "Yena yena saṃvaṇṇanāvisesabhūtena padaṭṭhānahārasampātabhūtena suttappadesatthāni padaṭṭhānāni nīharitāni,",
  "tika-s0501t0:1086_2": "so so saṃvaṇṇanāvisesabhūto padaṭṭhānahārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t0:1087_0": "Iti padaṭṭhānahārasampāte sattibalānurūpā racitā",
  "tika-s0501t0:1088_0": "Vibhāvanā niṭṭhitā.",
  "tika-s0501t0:1089_0": "Paṇḍitehi pana…pe… gahetabboti.",
  "tika-s0501t0:1090_0": "5. Lakkhaṇahārasampātavibhāvanā",
  "tika-s0501t0:1091_0": "67.",
  "tika-s0501t0:1091_1": "Yena yena padaṭṭhānahārasampātena suttappadesatthāni padaṭṭhānāni ācariyena niddhāritāni,",
  "tika-s0501t0:1091_2": "amhehi ca ñātāni,",
  "tika-s0501t0:1091_3": "so padaṭṭhānahārasampāto paripuṇṇo,",
  "tika-s0501t0:1091_4": "“katamo lakkhaṇahārasampāto”ti pucchitabbattā “tattha katamo lakkhaṇo hārasampāto”tiādi vuttaṃ.",
  "tika-s0501t0:1091_5": "Tattha tesu desanāhārasampātādīsu soḷasasu hārasampātesu katamo saṃvaṇṇanāviseso lakkhaṇahārasampāto nāmāti pucchati.",
  "tika-s0501t0:1092_0": "“Katamehi suttatthehi samānalakkhaṇā katame dhammā gahitā”ti pucchitabbattā “tasmā”tiādi vuttaṃ.",
  "tika-s0501t0:1092_1": "“Tasmā rakkhitacittassa,",
  "tika-s0501t0:1092_2": "sammāsaṅkappagocaro”ti suttappadesena vuttaṃ idaṃ rakkhaṇaṃ satindriyaṃ gahitaṃ,",
  "tika-s0501t0:1092_3": "satindriye gahite saddhādipañcindriyāni gahitāni bhavanti indriyaṭṭhena samānalakkhaṇattā.",
  "tika-s0501t0:1092_4": "“Sammādiṭṭhipurekkhāro”ti suttappadesena vuttā sammādiṭṭhi gahitā,",
  "tika-s0501t0:1092_5": "sammādiṭṭhiyā gahitāya ariyo aṭṭhaṅgiko maggo gahito bhavati.",
  "tika-s0501t0:1092_6": "Taṃ kissa hetūti kāraṇaṃ pucchati.",
  "tika-s0501t0:1092_7": "Pucchitvā kāraṇamāha “sammādiṭṭhito hī”tiādinā.",
  "tika-s0501t0:1092_8": "Sammādiṭṭhihetuto sammāsaṅkappo hi yasmā pabhavati, tasmā,",
  "tika-s0501t0:1092_9": "sammāsaṅkappato sammāvācā hi yasmā pabhavati, tasmā,",
  "tika-s0501t0:1092_10": "sammāvācāto sammākammanto hi yasmā pabhavati, tasmā,",
  "tika-s0501t0:1092_11": "sammākammantato sammāājīvo hi yasmā pabhavati, tasmā,",
  "tika-s0501t0:1092_12": "sammāājīvato sammāvāyāmo hi yasmā pabhavati, tasmā,",
  "tika-s0501t0:1092_13": "sammāvāyāmato sammāsatihi yasmā pabhavati, tasmā,",
  "tika-s0501t0:1092_14": "sammāsatito sammāsamādhi hi yasmā pabhavati, tasmā,",
  "tika-s0501t0:1092_15": "sammāsamādhito sammāvimutti hi yasmā pabhavati, tasmā,",
  "tika-s0501t0:1092_16": "sammāvimuttito sammāvimuttiñāṇadassanaṃ hi yasmā pabhavati, tasmā,",
  "tika-s0501t0:1092_17": "ariyo aṭṭhaṅgiko maggo gahito bhavatīti.",
  "tika-s0501t0:1093_0": "“Ettakova lakkhaṇahārasampāto paripuṇṇo”ti vattabbattā “niyutto lakkhaṇo hārasampāto”ti vuttaṃ.",
  "tika-s0501t0:1093_1": "Yena yena saṃvaṇṇanāvisesabhūtena lakkhaṇahārasampātena suttappadesatthā samānalakkhaṇena gahitā bhavanti,",
  "tika-s0501t0:1093_2": "so so saṃvaṇṇanāvisesabhūto lakkhaṇahārasampāto niyutto yathārahaṃ niddhāretvā yujjitabboti attho gahitoti.",
  "tika-s0501t0:1094_0": "Iti lakkhaṇahārasampāte sattibalānurūpā racitā",
  "tika-s0501t0:1095_0": "Vibhāvanā niṭṭhitā.",
  "tika-s0501t0:1096_0": "Paṇḍitehi pana…pe… gahetabboti.",
  "tika-s0501t0:1097_0": "6. Catubyūhahārasampātavibhāvanā",
  "tika-s0501t0:1098_0": "68.",
  "tika-s0501t0:1098_1": "Yena yena lakkhaṇahārasampātena suttappadesatthā samānalakkhaṇena gahitā,",
  "tika-s0501t0:1098_2": "so lakkhaṇahārasampāto paripuṇṇo,",
  "tika-s0501t0:1098_3": "“katamo catubyūhahārasampāto”ti pucchitabbattā “tattha katamo catubyūho hārasampāto”tiādi vuttaṃ.",
  "tika-s0501t0:1098_4": "Tattha tesu desanāhārasampātādīsu soḷasasu hārasampātesu katamo saṃvaṇṇanāviseso catubyūhahārasampāto nāmāti pucchati.",
  "tika-s0501t0:1099_0": "“Katamasmiṃ sutte katame nirutyādhippāyanidānapubbāparānusandhayo niddhāritā”ti pucchitabbattā “tasmā”tiādi vuttaṃ.",
  "tika-s0501t0:1099_1": "“Tasmā rakkhitacittassā”ti suttappadese “rakkhīyate rakkhita”nti niruttiṃ “paripālīyatī”ti iminā pariyāyena dasseti,",
  "tika-s0501t0:1099_2": "itisaddassa ādyatthattā “cintetīti cittaṃ,",
  "tika-s0501t0:1099_3": "attano santānaṃ cinotīti cittaṃ,",
  "tika-s0501t0:1099_4": "paccayehi citanti cittaṃ,",
  "tika-s0501t0:1099_5": "cittavicittaṭṭhena cittaṃ,",
  "tika-s0501t0:1099_6": "cittakaraṇaṭṭhena cittaṃ,",
  "tika-s0501t0:1099_7": "rakkhitaṃ cittaṃ yassāti rakkhitacitto.",
  "tika-s0501t0:1099_8": "Sammā saṅkappetīti sammāsaṅkappo,",
  "tika-s0501t0:1099_9": "gāvo caranti etthāti gocaro,",
  "tika-s0501t0:1099_10": "gocaro viyāti gocaro,",
  "tika-s0501t0:1099_11": "sammāsaṅkappo gocaro assāti sammāsaṅkappagocaro.",
  "tika-s0501t0:1099_12": "Sammā passatīti sammādiṭṭhi,",
  "tika-s0501t0:1099_13": "sammādiṭṭhi purekkhāro assāti sammādiṭṭhipurekkhāro.",
  "tika-s0501t0:1099_14": "Jānātīti ñatvāna.",
  "tika-s0501t0:1099_15": "Udayo ca vayo ca udayabbayaṃ.",
  "tika-s0501t0:1099_16": "Thinañca middhañca thinamiddhaṃ,",
  "tika-s0501t0:1099_17": "abhibhavatīti abhibhū,",
  "tika-s0501t0:1099_18": "thinamiddhaṃ abhibhūti thinamiddhābhibhū.",
  "tika-s0501t0:1099_19": "Bhikkhatīti bhikkhū”ti niruttipi nīharitā. Tenāha – “iti-",
  "tika-s0501t0:1099_20": "saddo ādyattho”ti.",
  "tika-s0501t0:1099_21": "Esā vuttappakārā paññatti nirutti nāmāti nīharitā.",
  "tika-s0501t0:1100_0": "Idha suttappadese bhagavato ko adhippāyoti ce puccheyya,",
  "tika-s0501t0:1100_1": "ye sappurisā sabbāhi duggatīhi parimuccitukāmā bhavissanti,",
  "tika-s0501t0:1100_2": "te sappurisā dhammacārino rakkhitacittā bhavissantīti ayaṃ adhippāyo.",
  "tika-s0501t0:1100_3": "Ettha “tasmā rakkhitacittassā”tiādisuttappadese bhagavato adhippāyoti nīharitabbo.",
  "tika-s0501t0:1101_0": "“Katamaṃ nidāna”nti ce puccheyya,",
  "tika-s0501t0:1101_1": "kokāliko sāriputtamoggallānesu theresu cittaṃ arakkhitvā padosayitvā mahāpadumaniraye yasmā upapanno,",
  "tika-s0501t0:1101_2": "yasmā bhagavā ca satiārakkhena samannāgato sabbā duggatiyo jahati,",
  "tika-s0501t0:1101_3": "tasmā ca sabbā duggatiyo jahitukāmo bhikkhu sappuriso rakkhitacitto assa bhaveyyāti nidānaṃ nīharitabbaṃ.",
  "tika-s0501t0:1102_0": "“Katamo pubbāparasandhī”ti ce puccheyya,",
  "tika-s0501t0:1102_1": "suttamhi “satiyā cittaṃ rakkhitabba”nti yaṃ vacanaṃ vuttaṃ,",
  "tika-s0501t0:1102_2": "tena pubbavacanena ayaṃ “tasmā rakkhitacittassa…pe…",
  "tika-s0501t0:1102_3": "sabbā duggatiyo jahe”ti suttappadeso anusandhi saṃsandati sametīti pubbaparānusandhi niddhāritabboti.",
  "tika-s0501t0:1103_0": "“Ettakova catubyūhahārasampāto paripuṇṇo”ti vattabbattā “niyutto catubyūho hārasampāto”ti vuttaṃ.",
  "tika-s0501t0:1103_1": "Yena yena saṃvaṇṇanāvisesabhūtena catubyūhahārasampātena nirutyādhippāyanidānapubbāparānusandhi niddhāritabbo,",
  "tika-s0501t0:1103_2": "so so saṃvaṇṇanāvisesabhūto catubyūhahārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t0:1104_0": "Iti catubyūhahārasampāte sattibalānurūpā racitā",
  "tika-s0501t0:1105_0": "Vibhāvanā niṭṭhitā.",
  "tika-s0501t0:1106_0": "Paṇḍitehi pana…pe… gahetabboti.",
  "tika-s0501t0:1107_0": "7. Āvaṭṭahārasampātavibhāvanā",
  "tika-s0501t0:1108_0": "69.",
  "tika-s0501t0:1108_1": "Yena yena catubyūhahārasampātena nirutyādhippāyanidānapubbāparānusandhayo vibhattā,",
  "tika-s0501t0:1108_2": "so catubyūhahārasampāto paripuṇṇo,",
  "tika-s0501t0:1108_3": "“katamo āvaṭṭahārasampāto”ti pucchitabbattā “tattha katamo āvaṭṭo hārasampāto”tiādi vuttaṃ.",
  "tika-s0501t0:1108_4": "Tattha katamo saṃvaṇṇanāviseso āvaṭṭahārasampāto nāmāti pucchati.",
  "tika-s0501t0:1109_0": "“Katame suttatthā kathaṃ āvaṭṭetabbā”ti pucchitabbattā “tasmā”tiādi vuttaṃ.",
  "tika-s0501t0:1109_1": "Nekkhammasaṅkappasaṅkhātasammāsaṅkappabahulo kasiṇādivasena,",
  "tika-s0501t0:1109_2": "avihiṃsāsaṅkappasaṅkhātasammāsaṅkappabahulo mettādivasena adhigatāya cittekaggatāya cittaṃ ṭhapento saṃkilesato rakkhitacitto nāma hoti,",
  "tika-s0501t0:1109_3": "“tasmā rakkhitacittassa,",
  "tika-s0501t0:1109_4": "sammāsaṅkappagocaro”ti iminā rakkhitacitte vutte sati yā ekaggatā āvaṭṭetabbā,",
  "tika-s0501t0:1109_5": "sā ayaṃ ekaggatā samatho.",
  "tika-s0501t0:1109_6": "“Sammādiṭṭhipurekkhāro”ti iminā sammādiṭṭhipurekkhāre vutte sati yā paññā āvaṭṭetabbā,",
  "tika-s0501t0:1109_7": "sā ayaṃ paññā vipassanā.",
  "tika-s0501t0:1109_8": "“Ñatvāna udayabbaya”nti iminā udayabbayañāṇasamannāgate vutte sati yā dukkhaparijānanā āvaṭṭetabbā,",
  "tika-s0501t0:1109_9": "sā ayaṃ dukkhaparijānanā dukkhapariññā.",
  "tika-s0501t0:1109_10": "“Thinamiddhābhibhū bhikkhū”ti iminā puggalādhiṭṭhānena yaṃ thinamiddhābhibhavanaṃ vuttaṃ,",
  "tika-s0501t0:1109_11": "idaṃ thinamiddhābhibhavanaṃ samudayappahānaṃ.",
  "tika-s0501t0:1109_12": "“Sammā duggatiyo jahe”ti iminā yo sabbaduggatijahanasaṅkhāto anuppādo vutto,",
  "tika-s0501t0:1109_13": "so ayaṃ anuppādo nirodho.",
  "tika-s0501t0:1109_14": "Iti dukkhapariññāya pariññetabbaṃ dukkhasaccaṃ āvaṭṭetabbaṃ,",
  "tika-s0501t0:1109_15": "samudayappahānena pahātabbaṃ samudayasaccaṃ āvaṭṭetabbaṃ,",
  "tika-s0501t0:1109_16": "nirodhena nirodhasaccaṃ āvaṭṭetabbaṃ,",
  "tika-s0501t0:1109_17": "samathavipassanāhi maggasaccaṃ āvaṭṭetabbanti imāni cattāri saccāni āvaṭṭetabbānīti.",
  "tika-s0501t0:1110_0": "“Ettakova āvaṭṭo hārasampāto paripuṇṇo”ti vattabbattā “niyutto āvaṭṭo hārasampāto”ti vuttaṃ.",
  "tika-s0501t0:1110_1": "Yena yena saṃvaṇṇanāvisesabhūtena āvaṭṭahārasampātena samathādayo āvaṭṭetabbā,",
  "tika-s0501t0:1110_2": "so so saṃvaṇṇanāvisesabhūto āvaṭṭahārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t0:1111_0": "Iti āvaṭṭahārasampāte sattibalānurūpā racitā",
  "tika-s0501t0:1112_0": "Vibhāvanā niṭṭhitā.",
  "tika-s0501t0:1113_0": "Paṇḍitehi pana…pe… gahetabboti.",
  "tika-s0501t0:1114_0": "8. Vibhattihārasampātavibhāvanā",
  "tika-s0501t0:1115_0": "70.",
  "tika-s0501t0:1115_1": "Yena yena āvaṭṭahārasampātena suttatthā āvaṭṭetabbā,",
  "tika-s0501t0:1115_2": "so āvaṭṭahārasampāto paripuṇṇo,",
  "tika-s0501t0:1115_3": "“katamo vibhattihārasampāto”ti pucchitabbattā “tattha katamo vibhattihārasampāto”tiādi vuttaṃ.",
  "tika-s0501t0:1115_4": "Tattha katamo saṃvaṇṇanāviseso vibhattihārasampāto nāmāti pucchati.",
  "tika-s0501t0:1116_0": "“Katame suttatthā kattha vibhattā”ti pucchitabbattā “tasmā rakkhitacittassā”tiādi vuttaṃ.",
  "tika-s0501t0:1116_1": "Yā “tasmā…pe…",
  "tika-s0501t0:1116_2": "gocaro”ti gāthā vuttā,",
  "tika-s0501t0:1116_3": "tissaṃ gāthāyaṃ vutto kusalapakkho dhammo kusalapakkhena dhammena satisaṃvaro dhammo niddisitabbo vibhajitabbo,",
  "tika-s0501t0:1116_4": "akusalapakkhena dhammena niddisitabbo vibhajitabbo.",
  "tika-s0501t0:1117_0": "Kathaṃ?",
  "tika-s0501t0:1117_1": "“Rakkhitacittassā”ti padena vutto kusalapakkho satisaṃvaro dhammo “cakkhudvārasaṃvaro…pe…",
  "tika-s0501t0:1117_2": "manodvārasaṃvaro”ti chabbidhena kusalapakkhena dhammena niddisitabbo vibhajitabbo.",
  "tika-s0501t0:1117_3": "“Sammāsaṅkappo”ti padena vutto kusalapakkho sammāsaṅkappo dhammo “nekkhammasaṅkappo abyāpāda-",
  "tika-s0501t0:1117_4": "saṅkappo avihiṃsāsaṅkappo”ti tividhena kusalapakkhena dhammena vibhajitabbo.",
  "tika-s0501t0:1117_5": "“Sammādiṭṭhipurekkhāro”ti padena vuttā kusalapakkhā dhammajāti “dukkhe ñāṇaṃ,",
  "tika-s0501t0:1117_6": "dukkhasamudaye ñāṇaṃ,",
  "tika-s0501t0:1117_7": "dukkhanirodhe ñāṇaṃ,",
  "tika-s0501t0:1117_8": "dukkhanirodhagāminipaṭipadāya ñāṇaṃ,",
  "tika-s0501t0:1117_9": "pubbante ñāṇaṃ,",
  "tika-s0501t0:1117_10": "aparante ñāṇaṃ,",
  "tika-s0501t0:1117_11": "pubbantāparante ñāṇaṃ,",
  "tika-s0501t0:1117_12": "idappaccayatāpaṭiccasamuppannesu dhammesu ñāṇa”nti aṭṭhavidhena kusalapakkhena dhammena vibhajitabbā.",
  "tika-s0501t0:1117_13": "“Ñatvāna udayabbaya”nti padena vuttaṃ kusalapakkhaudayabbayañāṇaṃ dhammajātaṃ paññāsavidhena udayabbayañāṇena kusalapakkhena vibhajitabbaṃ.",
  "tika-s0501t0:1117_14": "“Thinamiddhābhibhū”ti padena vuttaṃ thinamiddhābhibhavanaṃ kusalapakkhaṃ dhammajātaṃ “sotāpattimaggābhibhavanaṃ",
  "tika-s0501t0:1117_15": "sakadāgāmimaggābhibhavanaṃ anāgāmimaggābhibhavanaṃ arahattamaggābhibhavana”nti catubbidhena kusalapakkhena",
  "tika-s0501t0:1117_16": "vibhajitabbaṃ.",
  "tika-s0501t0:1118_0": "Satisaṃvaro kusalapakkho “lokiyo satisaṃvaro,",
  "tika-s0501t0:1118_1": "lokuttaro satisaṃvaro”ti dubbidhena vibhajitabboti.",
  "tika-s0501t0:1118_2": "Lokiyo satisaṃvaro kāmāvacarovāti ekavidhena vibhajitabbo.",
  "tika-s0501t0:1118_3": "Lokuttarā satisaṃvaro “dassanabhūmi,",
  "tika-s0501t0:1118_4": "bhāvanābhūmī”ti dubbidhena vibhajitabbo.",
  "tika-s0501t0:1118_5": "Kāmāvacaro satisaṃvaro “kāyānupassanāsatisaṃvaro vedanānupassanāsatisaṃvaro cittānupassanāsatisaṃvaro",
  "tika-s0501t0:1118_6": "dhammānupassanāsatisaṃvaro”ti catubbidhena vibhajitabbo.",
  "tika-s0501t0:1118_7": "Lokuttaro satisaṃvaropi tathā catubbidhena vibhajitabbo.",
  "tika-s0501t0:1118_8": "Sammāsaṅkappasammādiṭṭhiyopi lokiyalokuttaravasena dubbidhādibhedena vibhajitabbā.",
  "tika-s0501t0:1118_9": "Padaṭṭhānenapi padaṭṭhānahārasampāte vuttanayena vibhajitabbā.",
  "tika-s0501t0:1119_0": "Akusalapakkhena “arakkhitena cittenā”ti padena vutto asaṃvaro “cakkhuasaṃvaro …pe…",
  "tika-s0501t0:1119_1": "kāyaasaṃvaro,",
  "tika-s0501t0:1119_2": "copanakāyaasaṃvaro,",
  "tika-s0501t0:1119_3": "vācāasaṃvaro,",
  "tika-s0501t0:1119_4": "manoasaṃvaro”ti aṭṭhavidhena vibhajitabbo.",
  "tika-s0501t0:1119_5": "“Micchādiṭṭhihatenā”ti padena gahito micchāsaṅkappo “kāmavitakko byāpādavitakko vihiṃsāvitakko”ti tividhena vibhajitabbo.",
  "tika-s0501t0:1119_6": "“Micchādiṭṭhī”ti padena vuttā micchādiṭṭhi “dukkhe aññāṇaṃ…pe…idappaccayatāpaṭiccasamuppannesu dhammesu aññāṇa”nti aṭṭhavidhena vibhajitabbā,",
  "tika-s0501t0:1119_7": "dvāsaṭṭhidiṭṭhividhenapi vibhajitabbā.",
  "tika-s0501t0:1119_8": "Thinamiddhaṃ pañcavidhena sasaṅkhārikavidhena vibhajitabbaṃ.",
  "tika-s0501t0:1120_0": "“Ettakova vibhattihārasampāto paripuṇṇo”ti vattabbattā “niyutto vibhattihārasampāto”ti vuttaṃ.",
  "tika-s0501t0:1120_1": "Yena yena saṃvaṇṇanāvisesabhūtena vibhattihārasampātena suttappadesatthā vibhattā,",
  "tika-s0501t0:1120_2": "so so saṃvaṇṇanāvisesabhūto vibhattihārasampāto niyuttoti yathāraha niddhāretvā yujjitabboti attho gahetabboti.",
  "tika-s0501t0:1121_0": "Iti vibhattihārasampāte sattibalānurūpā racitā",
  "tika-s0501t0:1122_0": "Vibhāvanā niṭṭhitā.",
  "tika-s0501t0:1123_0": "Paṇḍitehi pana…pe… gahetabboti.",
  "tika-s0501t0:1124_0": "9. Parivattanahārasampātavibhāvanā",
  "tika-s0501t0:1125_0": "71.",
  "tika-s0501t0:1125_1": "Yena yena vibhattihārasampātena suttappadesatthā vibhattā,",
  "tika-s0501t0:1125_2": "so vibhattihārasampāto paripuṇṇo,",
  "tika-s0501t0:1125_3": "“katamo parivattanahārasampāto”ti pucchitabbattā “tattha katamo parivattano hārasampāto”tiādi vuttaṃ.",
  "tika-s0501t0:1126_0": "“Katame suttappadesatthā kathaṃ parivattetabbā”ti pucchitabbattā “tasmā”tiādi vuttaṃ.",
  "tika-s0501t0:1126_1": "Yā “tasmā…pe…",
  "tika-s0501t0:1126_2": "gocaro”ti gāthā vuttā,",
  "tika-s0501t0:1126_3": "tāya gāthāya yā samathavipassanā niddhāritā,",
  "tika-s0501t0:1126_4": "tāya samathavipassanāya bhāvitāya akusalānaṃ nirodho phalaṃ payojanaṃ hoti,",
  "tika-s0501t0:1126_5": "pariññātaṃ dukkhaṃ hoti,",
  "tika-s0501t0:1126_6": "samudayo pahīno hoti,",
  "tika-s0501t0:1126_7": "maggo bhāvito hotīti parivattetabbo.",
  "tika-s0501t0:1126_8": "Paṭipakkhena pana samathavipassanāya abhāvitāya akusalānaṃ anirodho,",
  "tika-s0501t0:1126_9": "apariññātaṃ dukkhaṃ,",
  "tika-s0501t0:1126_10": "samudayo appahīno,",
  "tika-s0501t0:1126_11": "maggo abhāvito hotīti parivattetabbo.",
  "tika-s0501t0:1127_0": "“Ettakova parivattanahārasampāto paripuṇṇo”ti vattabbattā “niyutto parivattano hārasampāto”ti vuttaṃ.",
  "tika-s0501t0:1127_1": "Yena yena saṃvaṇṇanāvisesabhūtena parivattanahārasampātena suttappadesatthā parivattetabbā,",
  "tika-s0501t0:1127_2": "so so saṃvaṇṇanāvisesabhūto parivattanahārasampāto niyutto yathārahaṃ nīharitvā yujjitabboti attho gahetabboti.",
  "tika-s0501t0:1128_0": "Iti parivattanahārasampāte sattibalānurūpā racitā",
  "tika-s0501t0:1129_0": "Vibhāvanā niṭṭhitā.",
  "tika-s0501t0:1130_0": "Paṇḍitehi pana…pe… gahetabboti.",
  "tika-s0501t0:1131_0": "10. Vevacanahārasampātavibhāvanā",
  "tika-s0501t0:1132_0": "72.",
  "tika-s0501t0:1132_1": "Yena yena parivattanahārasampātena suttappadesatthā parivattetabbā,",
  "tika-s0501t0:1132_2": "so parivattano hārasampātoti paripuṇṇo,",
  "tika-s0501t0:1132_3": "“katamo vevacano hārasampāto”ti pucchitabbattā “tattha katamo vevacano hārasampāto”tiādi vuttaṃ.",
  "tika-s0501t0:1133_0": "“Katamesaṃ suttappadesatthānaṃ,",
  "tika-s0501t0:1133_1": "suttapadānaṃ vā katamāni vevacanānī”ti pucchitabbattā “tasmā”tiādi vuttaṃ.",
  "tika-s0501t0:1133_2": "Yā “tasmā…pe…",
  "tika-s0501t0:1133_3": "gocaro”ti gāthā vuttā,",
  "tika-s0501t0:1133_4": "tāya gāthāya “rakkhitacittassā”ti padena vuttassa cittassa,",
  "tika-s0501t0:1133_5": "“rakkhitacittassā”ti ettha cittassa padassa vā “cittaṃ…pe…",
  "tika-s0501t0:1133_6": "vijānitatta”nti yaṃ vacanaṃ vuttaṃ,",
  "tika-s0501t0:1133_7": "idaṃ vacanaṃ vevacanaṃ,",
  "tika-s0501t0:1133_8": "“mānasaṃ hadaya”ntiādivacanampi cittassa vevacanaṃ.",
  "tika-s0501t0:1133_9": "“Sammāsaṅkappagocaro”ti ettha sammāsaṅkappassa “nekkhammasaṅkappo abyāpādasaṅkappo avihiṃsāsaṅkappo”ti yaṃ vacanaṃ vuttaṃ,",
  "tika-s0501t0:1133_10": "idaṃ vacanaṃ vevacanaṃ,",
  "tika-s0501t0:1133_11": "“takko vitakko”tiādi vacanampi sammāsaṅkappassa vevacanaṃ.",
  "tika-s0501t0:1133_12": "“Sammādiṭṭhipurekkhāro”ti ettha sammādiṭṭhipadassa “sammādiṭṭhi nāma paññāsatthaṃ paññākhaggo paññāratanaṃ",
  "tika-s0501t0:1133_13": "paññāpatodo paññāpāsādo”ti yaṃ vacanaṃ vuttaṃ,",
  "tika-s0501t0:1133_14": "idaṃ vacanaṃ vevacanaṃ,",
  "tika-s0501t0:1133_15": "“paññā pajānanā vicayo”tiādi vacanampi sammādiṭṭhipadassa vevacanaṃ.",
  "tika-s0501t0:1133_16": "“Thinaṃ thiyanā thiyitattaṃ cittassa,",
  "tika-s0501t0:1133_17": "cittassa akallatā akammaññatā onāho pariyonāho antosaṅkoco”ti yaṃ vacanaṃ vuttaṃ,",
  "tika-s0501t0:1133_18": "idaṃ vacanaṃ thinassa vevacanaṃ.",
  "tika-s0501t0:1133_19": "“Kāyassa akallatā akammaññatā kāyālasiyaṃ soppaṃ supanā suppitatta”nti yaṃ vacanaṃ vuttaṃ,",
  "tika-s0501t0:1133_20": "idaṃ vacanaṃ middhassa vevacanaṃ.",
  "tika-s0501t0:1133_21": "“Bhikkhako bhikkhū”tiādikaṃ yaṃ vacanaṃ vuttaṃ,",
  "tika-s0501t0:1133_22": "idaṃ vacanaṃ bhikkhupadassa vevacanaṃ.",
  "tika-s0501t0:1133_23": "“Duggati apāyo vinipāto vaṭṭadukkhaṃ saṃsāro”tiādikaṃ yaṃ vacanaṃ vuttaṃ,",
  "tika-s0501t0:1133_24": "idaṃ vacanaṃ duggatipadassa vevacanaṃ.",
  "tika-s0501t0:1133_25": "Iti vevacanāni nīharitāni.",
  "tika-s0501t0:1134_0": "“Ettakova vevacanahārasampāto paripuṇṇo”ti vattabbattā “niyutto vevacano hārasampāto”ti vuttaṃ.",
  "tika-s0501t0:1134_1": "Yena yena saṃvaṇṇanāvisesabhūtena vevacanahārasampātena vevacanāni nīharitāni,",
  "tika-s0501t0:1134_2": "so so saṃvaṇṇanāvisesabhūto vevacanahārasampāto niyutto yathāsambhavaṃ nīharitvā yujjitabboti attho gahitoti.",
  "tika-s0501t0:1135_0": "Iti vevacanahārasampāte sattibalānurūpā racitā",
  "tika-s0501t0:1136_0": "Vibhāvanā niṭṭhitā.",
  "tika-s0501t0:1137_0": "Paṇḍitehi pana…pe… gahetabboti.",
  "tika-s0501t0:1138_0": "11. Paññattihārasampātavibhāvanā",
  "tika-s0501t0:1139_0": "73.",
  "tika-s0501t0:1139_1": "Yena yena vevacanahārasampātena vevacanāni niddhāritāni,",
  "tika-s0501t0:1139_2": "so vevacanahārasampāto paripuṇṇo,",
  "tika-s0501t0:1139_3": "“katamo paññattihārasampāto”ti pucchitabbattā “tattha katamo paññattihārasampāto”tiādi vuttaṃ.",
  "tika-s0501t0:1140_0": "“Katamā suttappadesabhūtā paññatti katamesaṃ dhammānaṃ paññattī”ti pucchitabbattā “tasmā”tiādi vuttaṃ.",
  "tika-s0501t0:1140_1": "“Tasmā rakkhitacittassā”ti paññatti satiyā padaṭṭhānassa rakkhitabbassa cittassa paññāpanato satiyā padaṭṭhānapaññatti nāma.",
  "tika-s0501t0:1140_2": "Satiyā hi rakkhitabbaṃ cittaṃ satiyā padaṭṭhānaṃ adhiṭṭhānaṃ nāma.",
  "tika-s0501t0:1140_3": "Tenāha aṭṭhakathāyaṃ –",
  "tika-s0501t0:1140_4": "“adhiṭṭhahitvā rakkhantiyā satiyā rakkhiyamānaṃ cittaṃ tassā adhiṭṭhānaṃ viya hotī”ti.",
  "tika-s0501t0:1140_5": "“Sammāsaṅkappagocaro”ti paññatti samathassa bhāvanāya paññāpanato samathassa bhāvanāpaññatti nāma.",
  "tika-s0501t0:1140_6": "“Sammādiṭṭhipurekkhāro,",
  "tika-s0501t0:1140_7": "ñatvāna udayabbaya”nti paññatti dassanabhūmiyā nikkhepassa paññāpanato nikkhepapaññatti nāma.",
  "tika-s0501t0:1140_8": "“Thinamiddhābhibhū bhikkhū”ti samudayassa anavasesappahānassa paññāpanato anavasesappahānapaññatti nāma.",
  "tika-s0501t0:1140_9": "“Sabbā duggatiyo jahe”ti paññatti maggassa ariyamaggassa bhāvanāya paññāpanato bhāvanāpaññatti nāma.",
  "tika-s0501t0:1141_0": "“Ettakova paññattihārasampāto paripuṇṇo”ti vattabbattā “niyutto paññattihārasampāto”ti vuttaṃ.",
  "tika-s0501t0:1141_1": "Yena yena saṃvaṇṇanāvisesabhūtena paññattihārasampātena paññattippabhedā niddhāritā,",
  "tika-s0501t0:1141_2": "so so saṃvaṇṇanāvisesabhūto paññattihārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t0:1142_0": "Iti paññattihārasampāte sattibalānurūpā racitā",
  "tika-s0501t0:1143_0": "Vibhāvanā niṭṭhitā.",
  "tika-s0501t0:1144_0": "Paṇḍitehi pana…pe… gahetabboti.",
  "tika-s0501t0:1145_0": "12. Otaraṇahārasampātavibhāvanā",
  "tika-s0501t0:1146_0": "74.",
  "tika-s0501t0:1146_1": "Yena yena paññattihārasampātena paññattippabhedā niddhāritā,",
  "tika-s0501t0:1146_2": "so paññattihārasampāto paripuṇṇo,",
  "tika-s0501t0:1146_3": "“katamo otaraṇo hārasampāto”ti pucchitabbattā “tattha katamo otaraṇo hārasampāto”tiādimāha.",
  "tika-s0501t0:1147_0": "“Tattha tissaṃ gāthāyaṃ katamāni indriyāni niddhāretvā katamehi niddhāritehi dhammehi otaratī”ti pucchitabbattā “tasmā”tiādi vuttaṃ.",
  "tika-s0501t0:1147_1": "Yā “tasmā rakkhitacittassā”tiādigāthā vuttā,",
  "tika-s0501t0:1147_2": "tissaṃ gāthāyaṃ “tasmā…pe…",
  "tika-s0501t0:1147_3": "purekkhāro”ti suttappadesena sammādiṭṭhi gahitā,",
  "tika-s0501t0:1147_4": "sammādiṭṭhiyā gahitāya pañcindriyāni saddhādipañcindriyāni gahitāni bhavanti.",
  "tika-s0501t0:1148_0": "Tāniyeva saddhādipañcindriyāni vijjāya upakārattā vā padaṭṭhānattā vā vijjā bhavanti,",
  "tika-s0501t0:1148_1": "vijjuppādā tādisāya vijjāya uppādā uppādahetuto avijjānirodho sambhavati,",
  "tika-s0501t0:1148_2": "avijjānirodhā saṅkhāranirodho sambhavati…pe…",
  "tika-s0501t0:1148_3": "jātinirodhā jarāmaraṇanirodho sambhavatīti.",
  "tika-s0501t0:1148_4": "Ayaṃ otaraṇā paṭiccasamuppādena pañcindriyānaṃ otaraṇā nāma.",
  "tika-s0501t0:1149_0": "Tāniyeva pañcindriyāni sīlakkhandhena samādhikkhandhena paññākkhandhena tīhi khandhehi saṅgahitāni bhavanti saddhāvīriyehi sīlasambhavato,",
  "tika-s0501t0:1149_1": "satiyā ca paññānuvattakattā.",
  "tika-s0501t0:1149_2": "Ayaṃ otaraṇā khandhehi pañcindriyānaṃ otaraṇā nāma.",
  "tika-s0501t0:1150_0": "Tāniyeva pañcindriyāni saṅkhārapariyāpannāni bhavanti.",
  "tika-s0501t0:1150_1": "Ye saṅkhārā anāsavā bhavanti,",
  "tika-s0501t0:1150_2": "bhavaṅgā bhavahetū no bhavanti,",
  "tika-s0501t0:1150_3": "te anāsavā saṅkhārā dhammadhātusaṅgahitā bhavanti dhammadhātuyā antogadhattā.",
  "tika-s0501t0:1150_4": "Ayaṃ otaraṇā dhātūhi pañcindriyānaṃ otaraṇā nāma.",
  "tika-s0501t0:1151_0": "Sā anāsavā dhammadhātu dhammāyatanapariyāpannā bhavati,",
  "tika-s0501t0:1151_1": "yaṃ āyatanaṃ anāsavaṃ bhavati,",
  "tika-s0501t0:1151_2": "bhavaṅgaṃ bhavahetu no bhavati.",
  "tika-s0501t0:1151_3": "Ayaṃ otaraṇā āyatanehi dhammadhātuyā otaraṇā nāma.",
  "tika-s0501t0:1152_0": "“Ettakova otaraṇo hārasampāto paripuṇṇo”ti vattabbattā “niyutto otaraṇo hārasampāto”ti vuttaṃ.",
  "tika-s0501t0:1152_1": "Yena yena saṃvaṇṇanāvisesabhūtena otaraṇahārasampātena suttappadesatthā otaritabbā,",
  "tika-s0501t0:1152_2": "so so saṃvaṇṇanāvisesabhūto otaraṇo hārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t0:1153_0": "Iti otaraṇahārasampāte sattibalānurūpā racitā",
  "tika-s0501t0:1154_0": "Vibhāvanā niṭṭhitā.",
  "tika-s0501t0:1155_0": "Paṇḍitehi pana…pe… gahetabboti.",
  "tika-s0501t0:1156_0": "Ito paṭṭhāya “tattha katamo”tiādianusandhyattho ca pariyosāne “niyutto”tiādianusandhyattho ca vuttanayānusāreneva viññātabbo.",
  "tika-s0501t0:1156_1": "Katthaci katthaci pāṭhe apākaṭaṃyeva yathābalaṃ kathayissāma.",
  "tika-s0501t0:1157_0": "13. Sodhanahārasampātavibhāvanā",
  "tika-s0501t0:1158_0": "75.",
  "tika-s0501t0:1158_1": "Yatthāti yasmiṃ pañhe.",
  "tika-s0501t0:1158_2": "Ārambho attho suddho paripuṇṇo,",
  "tika-s0501t0:1158_3": "so pañho niravasesato vissajjito bhavati.",
  "tika-s0501t0:1158_4": "Yattha pañhe pana ārambho attho na suddho aparipuṇṇo koci vissajjetabbo avasiṭṭho,",
  "tika-s0501t0:1158_5": "so pañho tāva vissajjito na bhavati.",
  "tika-s0501t0:1159_0": "15. Parikkhārahārasampātavibhāvanā",
  "tika-s0501t0:1160_0": "77.",
  "tika-s0501t0:1160_1": "“Tasmā rakkhitacittassā”ti padena yo satisaṃvaro vutto,",
  "tika-s0501t0:1160_2": "ayaṃ satisaṃvaro samathassa parikkhāro.",
  "tika-s0501t0:1160_3": "“Sammāsaṅkappagocaro”ti padena yo sammāsaṅkappo vutto,",
  "tika-s0501t0:1160_4": "so sammāsaṅkappo vipassanāya parikkhāroti vibhajitvā yojetabbo.",
  "tika-s0501t0:1161_0": "16. Samāropanahārasampātavibhāvanā",
  "tika-s0501t0:1162_0": "78.",
  "tika-s0501t0:1162_1": "“Tasmā rakkhitacittassā”ti padena yaṃ rakkhitacittaṃ vuttaṃ,",
  "tika-s0501t0:1162_2": "taṃ rakkhitacittaṃ tiṇṇaṃ sucaritānaṃ kammānaṃ padaṭṭhānaṃ.",
  "tika-s0501t0:1162_3": "Sammādiṭṭhiyā bhāvitāya ariyo aṭṭhaṅgiko maggo bhāvito bhavati ekato bhāvitabbattā,",
  "tika-s0501t0:1162_4": "padaṭṭhānakāraṇattā ca.",
  "tika-s0501t0:1162_5": "Tena vuttaṃ –",
  "tika-s0501t0:1162_6": "“sammādiṭṭhito hī”tiādi.",
  "tika-s0501t0:1162_7": "Yassa arahato samādhivimutti bhavati,",
  "tika-s0501t0:1162_8": "ayaṃ arahā anupādiseso puggalo,",
  "tika-s0501t0:1162_9": "ayaṃ samādhivimutti anupādisesā nibbānadhātu.",
  "tika-s0501t0:1163_0": "“Desanāhārasampātādiko hārasampāto yena soḷasappabhedabhāvena suttappadesatthe niddhāretvā yujjito,",
  "tika-s0501t0:1163_1": "soḷasappabhedabhāvo kena amhehi saddahitabbo”ti vattabbattā “tenāhā”tiādi vuttaṃ.",
  "tika-s0501t0:1163_2": "Tena soḷasappabhedabhāvena āyasmā mahākaccāno “soḷasa…pe…",
  "tika-s0501t0:1163_3": "sutta”nti yaṃ vacanaṃ āha,",
  "tika-s0501t0:1163_4": "tena vacanena soḷasappabhedabhāvo tumhehi saddahitabbo.",
  "tika-s0501t0:1164_0": "“Ettakova hārasampāto paripuṇṇo”ti vattabbattā “niyutto hārasampāto”ti vuttaṃ.",
  "tika-s0501t0:1164_1": "Yena yena saṃvaṇṇanāvisesabhūtena desanāhārasampātena suttappadesatthā niddhāritā,",
  "tika-s0501t0:1164_2": "so so saṃvaṇṇanāvisesabhūto desanāhārasampātādihārasampāto niyutto yathārahaṃ niddhāretvā yujjitabboti attho gahetabbo,",
  "tika-s0501t0:1164_3": "aṭṭhakathāyañca tathā niddhāretvā yujjitoti.",
  "tika-s0501t0:1165_0": "Iti desanāhārasampātādihārasampāte sattibalānurūpā",
  "tika-s0501t0:1166_0": "Racitā vibhāvanā niṭṭhitā.",
  "tika-s0501t0:1167_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:1168_0": "Nayasamuṭṭhānavibhāvanā",
  "tika-s0501t0:1169_0": "79.",
  "tika-s0501t0:1169_1": "Yena yena saṃvaṇṇanāvisesabhūtena desanāhārasampātādinā hārasampātena ekasuttappadesatthā niddhāretvā vibhattā,",
  "tika-s0501t0:1169_2": "so saṃvaṇṇanāvisesabhūto desanāhārasampātādihārasampāto paripuṇṇo,",
  "tika-s0501t0:1169_3": "“katamaṃ nayasamuṭṭhāna”nti pucchitabbattā “tattha katamaṃ nayasamuṭṭhāna”ntiādi āraddhaṃ.",
  "tika-s0501t0:1169_4": "Aṭṭhakathāyaṃ pana –“evaṃ nānāsuttavasena,",
  "tika-s0501t0:1169_5": "ekasuttavasena ca hāravicāraṃ dassetvā idāni nayavicāraṃ dassetuṃ ‘tattha katamaṃ nayasamuṭṭhāna’ntiādi āraddha”nti vuttaṃ.",
  "tika-s0501t0:1169_6": "“Tattha katamo nandiyāvaṭṭanayo”tiādiṃ anārabhitvā “tattha katamaṃ nayasamuṭṭhāna”ntiādiārambhane kāraṇaṃ aṭṭhakathāyaṃ vuttameva.",
  "tika-s0501t0:1169_7": "Tattha tatthāti tesu hārādīsu yo atthanayo saṃvaṇṇanānayena niddiṭṭho,",
  "tika-s0501t0:1169_8": "tasseva atthanayassa samuṭṭhānaṃ bhūmiṃ pucchati “katamaṃ nayasamuṭṭhāna”nti.",
  "tika-s0501t0:1170_0": "Kiñcāpi saṃvaṇṇanānayā niddiṭṭhā,",
  "tika-s0501t0:1170_1": "tathāpi atthanayasaṃvaṇṇanānayānaṃ visesassa pākaṭaṃ kātuṃ puna kathayissāma.",
  "tika-s0501t0:1170_2": "Taṇhāavijjāhi saṃkilesapakkhassa suttatthassa catusaccayojanamukhena nayanalakkhaṇo saṃvaṇṇanāviseso",
  "tika-s0501t0:1170_3": "ceva samathavipassanāhi vodānapakkhassa suttatthassa catusaccayojanamukhena nayanalakkhaṇo saṃvaṇṇanāviseso",
  "tika-s0501t0:1170_4": "ca nandiyāvaṭṭo nayo nāma.",
  "tika-s0501t0:1170_5": "Tīhi akusalamūlehi lobhādīhi saṃkilesapakkhassa suttatthassa catusaccayojanamukhena nayanalakkhaṇo saṃvaṇṇanāviseso",
  "tika-s0501t0:1170_6": "ceva tīhi kusalamūlehi alobhādīhi vodānapakkhassa suttatthassa catusaccayojanamukhena nayanalakkhaṇo",
  "tika-s0501t0:1170_7": "saṃvaṇṇanāviseso ca tipukkhalo nayo nāma.",
  "tika-s0501t0:1170_8": "Catūhi subhasaññādīhi vipallāsehi sakalasaṃkilesapakkhassa suttatthassa catusaccayojanamukhena nayanalakkhaṇo",
  "tika-s0501t0:1170_9": "saṃvaṇṇanāviseso ceva catūhi asubhasaññādīhi avipallāsehi satipaṭṭhānehi,",
  "tika-s0501t0:1170_10": "saddhindriyehi vā vodānapakkhassa suttatthassa catusaccayojanamukhena nayanalakkhaṇo saṃvaṇṇanāviseso",
  "tika-s0501t0:1170_11": "ca sīhavikkīḷito nayo nāmāti vuttā nayā saṃvaṇṇanānayā nāma.",
  "tika-s0501t0:1170_12": "Tesaṃ saṃvaṇṇanānayānaṃ samuṭṭhānaṃ pucchati “katamaṃ nayasamuṭṭhāna”nti.",
  "tika-s0501t0:1171_0": "Nayā pana nānāsuttato niddhāritehi taṇhāavijjādīhi mūlapadehi catusaccayojanāya nayato anubujjhiyamāno dukkhādiattho.",
  "tika-s0501t0:1171_1": "So hi maggañāṇaṃ nayati sampāpetīti “nayo”ti vutto,",
  "tika-s0501t0:1171_2": "so atthanayo nāma.",
  "tika-s0501t0:1171_3": "Tasseva atthanayassa samuṭṭhānaṃ pucchati “katamaṃ nayasamuṭṭhāna”nti?",
  "tika-s0501t0:1171_4": "Tasmā catusaccayojanāya nayaggāhato nīyati anupucchīyatīti nayo, ko so?",
  "tika-s0501t0:1171_5": "Suttatthabhūto dukkhādiko attho.",
  "tika-s0501t0:1171_6": "Nayati maggañāṇaṃ pāpetīti vā nayo,",
  "tika-s0501t0:1171_7": "dukkhādiko atthova. Tenāha –",
  "tika-s0501t0:1171_8": "“anubujjhiyamāno dukkhādiattho.",
  "tika-s0501t0:1171_9": "So hi maggañāṇaṃ nayati sampāpetīti nayo”ti.",
  "tika-s0501t0:1171_10": "Samuṭṭhahanti nayā etenāti samuṭṭhānaṃ, kiṃ taṃ?",
  "tika-s0501t0:1171_11": "Avijjātaṇhādikāraṇaṃ,",
  "tika-s0501t0:1171_12": "taṃdīpanā saṃvaṇṇanā ca.",
  "tika-s0501t0:1171_13": "Avijjātaṇhādinā hi dukkhādiatthanayā sambhavanti.",
  "tika-s0501t0:1171_14": "Atha vā avijjātaṇhādīhi catusaccayojanā samuṭṭhānaṃ nāma.",
  "tika-s0501t0:1171_15": "Tena vuttaṃ –",
  "tika-s0501t0:1171_16": "“kiṃ pana taṃ?",
  "tika-s0501t0:1171_17": "Taṃtaṃmūlapadehi catusaccayojanā”ti.",
  "tika-s0501t0:1171_18": "Evaṃ atthe gayhamāne sati saṃvaṇṇanānayāpi gahitā honti,",
  "tika-s0501t0:1171_19": "nayānaṃ samuṭṭhānaṃ nayasamuṭṭhānaṃ,",
  "tika-s0501t0:1171_20": "tasmiṃ nayasamuṭṭhāne.",
  "tika-s0501t0:1172_0": "“Katamaṃ nandiyāvaṭṭanayasamuṭṭhāna”nti pucchitabbattā paṭhamaṃ nandiyāvaṭṭanayasamuṭṭhānaṃ dassetuṃ “pubbā koṭi na paññāyatī”tiādi vuttaṃ.",
  "tika-s0501t0:1172_1": "Nandiyāvaṭṭanayasamuṭṭhānabhūtāya avijjāya ca taṇhāya ca pubbā koṭi “asukassa buddhassa bhagavato uppajjanakāle uppannā,",
  "tika-s0501t0:1172_2": "asukassa cakkavattino uppajjanakāle uppannā”ti na paññāyati koṭiyā abhāvatoti yojanā.",
  "tika-s0501t0:1172_3": "“Avijjātaṇhāsu katamā nīvaraṇaṃ,",
  "tika-s0501t0:1172_4": "katamā saṃyojana”nti pucchitabbattā “tattha avijjā nīvaraṇaṃ taṇhā saṃyojana”nti vuttaṃ.",
  "tika-s0501t0:1172_5": "Tatthāti tāsu avijjātaṇhāsu.",
  "tika-s0501t0:1172_6": "Ādīnavapaṭicchādikattā avijjā nīvaraṇaṃ.",
  "tika-s0501t0:1172_7": "Bhavesu saṃyojanato taṇhā saṃyojanaṃ.",
  "tika-s0501t0:1172_8": "“Avijjānīvaraṇā sattā kathaṃ vicaranti,",
  "tika-s0501t0:1172_9": "kathaṃ vuccanti,",
  "tika-s0501t0:1172_10": "taṇhāsaṃyojanā sattā kathaṃ vicaranti kathaṃ vuccantī”ti pucchitabbattā “avijjānīvaraṇā sattā”tiādi vuttaṃ.",
  "tika-s0501t0:1172_11": "Avijjānīvaraṇametesamatthīti avijjānīvaraṇā.",
  "tika-s0501t0:1172_12": "Avijjāya saṃyuttā viya pavattā avijjāya abhinivisavatthūsu saṃyuttā viya pavattā sattā avijjāpakkhena",
  "tika-s0501t0:1172_13": "vipallāsena niccādiabhinivesavatthubhūte rūpādiārammaṇe vicaranti vividhā caranti pavattanti,",
  "tika-s0501t0:1172_14": "te niccādiabhinivisantā vicarantā sattā “diṭṭhicaritā”ti vuccanti.",
  "tika-s0501t0:1172_15": "Taṇhāsaṃyojanametesanti taṇhāsaṃyojanā.",
  "tika-s0501t0:1172_16": "Taṇhāya saṃyuttā viya pavattā,",
  "tika-s0501t0:1172_17": "taṇhāya vā ārammaṇabhūte vatthukāme saṃyuttā viya pavattā sattā taṇhāpakkhena aṭṭhasatataṇhāvicaritena",
  "tika-s0501t0:1172_18": "ārammaṇabhūte vatthusmiṃ vicaranti pavattantīti attho.",
  "tika-s0501t0:1173_0": "“Diṭṭhicaritā sattā kaṃ paṭipattiṃ anuyuttā viharanti,",
  "tika-s0501t0:1173_1": "taṇhācaritā sattā kaṃ paṭipattiṃ anuyuttā viharantī”ti pucchitabbattā “diṭṭhicaritā”tiādi vuttaṃ.",
  "tika-s0501t0:1173_2": "Diṭṭhicaritā sattā ito sāsanato bahiddhā pabbajitā hontāpi “sukhena adhigantabbaṃ sukhaṃ natthi,",
  "tika-s0501t0:1173_3": "dukkhena adhigantabbaṃ sukhaṃ pana atthī”ti manasi karontā attakilamathānuyogaṃ pañcātapādipaṭipattiṃ anuyuttā viharanti.",
  "tika-s0501t0:1173_4": "Taṇhācaritā sattā ito sāsanato bahiddhā pabbajitā hontāpi “kāme paṭisevantā lokaṃ vaḍḍhāpentā bahuṃ puññaṃ",
  "tika-s0501t0:1173_5": "vaḍḍhāpentī”ti manasi karontā kāmesu kāmasukhallikānuyogaṃ paṭipattiṃ anuyuttā viharanti.",
  "tika-s0501t0:1174_0": "“Kasmā diṭṭhicaritā tathāvidhaṃ paṭipattiṃ anuyuttā viharanti,",
  "tika-s0501t0:1174_1": "kasmā taṇhācaritā tathāvidhaṃ paṭipattiṃ anuyuttā viharantī”ti pucchitabbattā “tattha kiṃ kāraṇa”ntiādi vuttaṃ.",
  "tika-s0501t0:1174_2": "Tatthāti tattha tesu diṭṭhicaritataṇhācaritesu.",
  "tika-s0501t0:1174_3": "Yaṃ yasmā kāraṇā viharanti,",
  "tika-s0501t0:1174_4": "taṃ kāraṇaṃ kinti pucchati.",
  "tika-s0501t0:1174_5": "Ito sāsanato bahiddhā yesaṃ puggalānaṃ saccavavatthānaṃ natthi,",
  "tika-s0501t0:1174_6": "catusaccappakāsanā kuto ca atthi,",
  "tika-s0501t0:1174_7": "samathavipassanākosallaṃ vā upasamasukhappatti vā kuto atthi,",
  "tika-s0501t0:1174_8": "te puggalā upasamasukhassa anabhiññā viparītacetā hutvā evaṃ āhaṃsu “sukhena adhigantabbaṃ sukhaṃ natthi,",
  "tika-s0501t0:1174_9": "dukkhena adhigantabbaṃ sukhaṃ nāma atthī”ti.",
  "tika-s0501t0:1174_10": "Te evaṃsaññī evaṃdiṭṭhī dukkhena sukhaṃ patthayamānā hutvā attakilamathānuyogamanuyuttā viharanti.",
  "tika-s0501t0:1174_11": "Ito sāsanato bahiddhā yesaṃ puggalānaṃ saccavavatthānaṃ natthi,",
  "tika-s0501t0:1174_12": "catusaccappakāsanā kuto ca atthi,",
  "tika-s0501t0:1174_13": "samathavipassanākosallaṃ vā upasamasukhappatti vā kuto atthi,",
  "tika-s0501t0:1174_14": "te puggalā upasamasukhassa anabhiññā viparītacetā hutvā evamāhaṃsu “yo kāme paṭisevati,",
  "tika-s0501t0:1174_15": "so lokaṃ vaḍḍhayati,",
  "tika-s0501t0:1174_16": "yo lokaṃ vaḍḍhayati,",
  "tika-s0501t0:1174_17": "so bahuṃ puññaṃ pasavatī”ti.",
  "tika-s0501t0:1174_18": "Te evaṃsaññī evaṃdiṭṭhī kāmesu sukhasaññī hutvā kāmasukhallikānuyogaṃ anuyuttā ca viharantīti yojanā kātabbā.",
  "tika-s0501t0:1175_0": "“Tathā viharantā kiṃ vaḍḍhayantī”ti pucchitabbattā “te tadabhiññā santā rogameva vaḍḍhayantī”ti vuttaṃ.",
  "tika-s0501t0:1175_1": "“Tathā vaḍḍhayantā rogādīnaṃ bhesajjaṃ samathavipassanaṃ vaḍḍhayanti ki”nti pucchitabbattā “te rogābhitunnā",
  "tika-s0501t0:1175_2": "gaṇḍapaṭipīḷitā sallānuviddhā nirayatiracchānayonipetāsuresu ummujjanimujjāni karontā ugghātanigghātaṃ",
  "tika-s0501t0:1175_3": "paccanubhontā rogagaṇḍasallabhesajjaṃ na vindantī”ti vuttaṃ.",
  "tika-s0501t0:1175_4": "Attho pana aṭṭhakathāyaṃ vutto.",
  "tika-s0501t0:1175_5": "“Katame saṃkilesavodānā,",
  "tika-s0501t0:1175_6": "katame rogādayo,",
  "tika-s0501t0:1175_7": "katamaṃ bhesajja”nti pucchitabbattā “tattha attakilamathānuyogo”tiādi vuttaṃ.",
  "tika-s0501t0:1175_8": "Tatthāti tesu saṃkilesavodānarogabhesajjādīsu.",
  "tika-s0501t0:1175_9": "Attakilamathānuyogo ca kāmasukhallikānuyogo ca saṃkileso hoti,",
  "tika-s0501t0:1175_10": "samathavipassanā vodānaṃ hoti,",
  "tika-s0501t0:1175_11": "attakilamathānuyogo ca rogo hoti,",
  "tika-s0501t0:1175_12": "samathavipassanā roganigghātakabhesajjaṃ…pe...",
  "tika-s0501t0:1175_13": "samathavipassanā salluddhāraṇabhesajjaṃ hoti.",
  "tika-s0501t0:1176_0": "“Katamo katamaṃ sacca”nti pucchitabbattā “tattha saṃkileso dukkha”ntiādi vuttaṃ.",
  "tika-s0501t0:1176_1": "Tatthāti tesu saṃkilesādīsu saṃkileso ekadesavasena dukkhaṃ dukkhasaccaṃ hoti.",
  "tika-s0501t0:1176_2": "Tadabhisaṅgoti tasmiṃ saṃkilese abhisaṅgo viya pavatto lokiyadhammo niravasesavasena dukkhasaccaṃ hoti.",
  "tika-s0501t0:1176_3": "Atha vā tasmiṃ dukkhe abhisaṅgo viya pavattā taṇhā dukkhasamudayo samudayasaccaṃ hoti.",
  "tika-s0501t0:1176_4": "Taṇhānirodho dukkhanirodho nirodhasaccaṃ hoti.",
  "tika-s0501t0:1176_5": "Samathavipassanā dukkhanirodhagāminī paṭipadā maggasaccaṃ hoti.",
  "tika-s0501t0:1176_6": "Imāni cattāri saccāni niddhāretvā yojetabbāni.",
  "tika-s0501t0:1176_7": "“Tesu catūsu saccesu katamaṃ pariññeyyaṃ,",
  "tika-s0501t0:1176_8": "katamo pahātabbo,",
  "tika-s0501t0:1176_9": "katamo bhāvetabbo,",
  "tika-s0501t0:1176_10": "katamo sacchikātabbo”ti pucchitabbattā “dukkhaṃ pariññeyya”ntiādi vuttaṃ.",
  "tika-s0501t0:1177_0": "80.",
  "tika-s0501t0:1177_1": "Diṭṭhicaritataṇhācaritānaṃ attakilamathānuyogādivasena cattāri saccāni niddhāritāni,",
  "tika-s0501t0:1177_2": "“kathaṃ diṭṭhicaritataṇhācaritānaṃ sakkāyadassane pavattibhedavasena cattāri saccāni niddhāritānī”ti pucchitabbattā “tattha diṭṭhicaritā”tiādi vuttaṃ.",
  "tika-s0501t0:1177_3": "Atha vā “diṭṭhicaritataṇhācaritānaṃ sakkāyadassane katamo pavattibhedo”ti pucchitabbattā imesaṃ sakkāyadassane",
  "tika-s0501t0:1177_4": "ayaṃ pavattibhedoti vibhajitvā dassetuṃ “tattha diṭṭhicaritā”tiādi vuttaṃ.",
  "tika-s0501t0:1177_5": "Tena vuttaṃ –",
  "tika-s0501t0:1177_6": "“idāni diṭṭhicaritataṇhācaritānaṃ sakkāyadiṭṭhidassane pavattibhedaṃ dassetuṃ ‘diṭṭhicaritā’tiādi vutta”nti.",
  "tika-s0501t0:1177_7": "Tatthāti tesu diṭṭhicaritataṇhācaritesu.",
  "tika-s0501t0:1177_8": "Diṭṭhicaritā puggalā rūpaṃ “attā”ti attato upagacchanti…pe…",
  "tika-s0501t0:1177_9": "viññāṇaṃ “attā”ti attato upagacchanti diṭṭhicaritānaṃ attābhinivesassa balavabhāvato,",
  "tika-s0501t0:1177_10": "taṇhācaritā pana rūpaṃ vā “attā”ti rūpavantaṃ attānaṃ upagacchanti attani vā rūpaṃ,",
  "tika-s0501t0:1177_11": "rūpasmiṃ vā “attā”ti attānaṃ upagacchanti…pe…",
  "tika-s0501t0:1177_12": "viññāṇasmiṃ vā “attā”ti attānaṃ upagacchanti taṇhācaritānaṃ attaniyābhinivesassa balavabhāvato.",
  "tika-s0501t0:1177_13": "Pañcasu upādānakkhandhesu ekekaṃ nissāya catubbidhattā vīsativatthukā ayaṃ micchādiṭṭhi “sakkāyadiṭṭhī”ti vuccati.",
  "tika-s0501t0:1177_14": "Evaṃ diṭṭhicaritataṇhācaritānaṃ sakkāyadassane pavattibhedo viññātabboti attho.",
  "tika-s0501t0:1178_0": "“Sakkāyadiṭṭhiyā katamo paṭipakkho”ti pucchitabbattā “tassā paṭipakkho”tiādi vuttaṃ.",
  "tika-s0501t0:1178_1": "Tassā sakkāyadiṭṭhiyā pajahanavasena lokuttarā sammādiṭṭhi paṭipakkho,",
  "tika-s0501t0:1178_2": "tassā sammādiṭṭhiyā anvāyikā anuguṇabhāvena pavattanakā dhammā ca sakkāyadiṭṭhiyā pajahanavasena paṭipakkhā bhavanti.",
  "tika-s0501t0:1178_3": "“Katame dhammā anvāyikā”ti pucchitabbattā “sammāsaṅkappo”tiādi vuttaṃ.",
  "tika-s0501t0:1178_4": "Sammāsaṅkappo…pe…",
  "tika-s0501t0:1178_5": "sammāsamādhi ime dhammā anvāyikā honti.",
  "tika-s0501t0:1178_6": "Ayaṃ sammādiṭṭhiādiko ariyo aṭṭhaṅgiko maggo tassā sakkāyadiṭṭhiyā paṭipakkho hoti pahāyakattā.",
  "tika-s0501t0:1178_7": "“Te sammādiṭṭhiyādayo dhammā khandhato kittakā hontī”ti pucchitabbattā “te tayo khandhā”tiādi vuttaṃ.",
  "tika-s0501t0:1178_8": "“Katamo khandho samatho,",
  "tika-s0501t0:1178_9": "katamo khandho vipassanā”ti pucchitabbattā “sīlakkhandho samādhikkhandho ca samatho,",
  "tika-s0501t0:1178_10": "paññākkhandho vipassanā”ti vuttaṃ.",
  "tika-s0501t0:1178_11": "“Sakkāyādīsu katamo katamaṃ saccaṃ,",
  "tika-s0501t0:1178_12": "katamo katamaṃ sacca”nti pucchitabbattā “tattha sakkāyo”tiādi vuttaṃ.",
  "tika-s0501t0:1179_0": "“Diṭṭhicaritataṇhācaritānaṃ sakkāyadiṭṭhitappaṭipakkhavasena cattāri saccāni niddhāritāni,",
  "tika-s0501t0:1179_1": "kathaṃ antadvayamajjhimapaṭipadā niddhāritā”ti vattabbattā “tattha ye rūpaṃ attato”tiādi vuttaṃ.",
  "tika-s0501t0:1179_2": "Tatthāti tesu diṭṭhicaritataṇhācaritesu ye diṭṭhicaritā puggalā rūpaṃ “attā”ti attato upagacchanti…pe…",
  "tika-s0501t0:1179_3": "viññāṇaṃ “attā”ti attato upagacchanti.",
  "tika-s0501t0:1179_4": "Ime diṭṭhicaritā puggalā “rūpādayo ca attā,",
  "tika-s0501t0:1179_5": "rūpādīnañca aniccattā,",
  "tika-s0501t0:1179_6": "attassāpi aniccattā attā ucchijjati,",
  "tika-s0501t0:1179_7": "attā vinassati,",
  "tika-s0501t0:1179_8": "attā paraṃ maraṇā na hotī”ti abhinivisanato “ucchedavādino”ti vuccanti.",
  "tika-s0501t0:1179_9": "Ye taṇhācaritā puggalā rūpaṃ vā “attā”ti rūpavantaṃ attānaṃ upagacchanti…pe…",
  "tika-s0501t0:1179_10": "viññāṇaṃ vā “attā”ti viññāṇavantaṃ attānaṃ upagacchanti.",
  "tika-s0501t0:1179_11": "Attani vā viññāṇaṃ,",
  "tika-s0501t0:1179_12": "viññāṇasmiṃ vā attānaṃ upagacchanti.",
  "tika-s0501t0:1179_13": "Ime taṇhācaritā puggalā “rūpādīhi attā añño aññattā attā nicco sassato”ti abhinivisanato “sassatavādino”ti vuccanti.",
  "tika-s0501t0:1180_0": "Tattha tesu ucchedavādīsassatavādīpuggalesu pavattā ucchedavādasassatavādā ubho antā antadvayapaṭipadā honti.",
  "tika-s0501t0:1180_1": "Ayaṃ antadvayapaṭipadā saṃsārapavattanassa hetubhāvato saṃsārapavatti hoti,",
  "tika-s0501t0:1180_2": "tassa antadvayassa paṭipajjanassa pajahanavasena majjhimapaṭipadāsaṅkhātova ariyo aṭṭhaṅgiko maggo paṭipakkho hoti pahāyakattā.",
  "tika-s0501t0:1180_3": "Ayaṃ maggo saṃsāranivattanassa hetubhāvato saṃsāranivatti hoti.",
  "tika-s0501t0:1180_4": "Tattha saṃsārapavattisaṃsāranivattīsu pavatti saṃsārapavatti dukkhaṃ dukkhasaccaṃ,",
  "tika-s0501t0:1180_5": "tadabhisaṅgo tasmiṃ dukkhe abhisaṅgo taṇhā samudayo samudayasaccaṃ,",
  "tika-s0501t0:1180_6": "taṇhānirodho dukkhanirodho nirodhasaccaṃ,",
  "tika-s0501t0:1180_7": "ariyo aṭṭhaṅgiko maggo dukkhanirodhagāminī paṭipadā maggasaccaṃ,",
  "tika-s0501t0:1180_8": "iti imāni cattāri saccāni niddhāritāni.",
  "tika-s0501t0:1180_9": "“Dukkhaṃ pariññeyya”ntiādimhi vuttanayova attho.",
  "tika-s0501t0:1181_0": "“Ucchedasassatassa kittako pabhedo,",
  "tika-s0501t0:1181_1": "maggassa kittako”ti pucchitabbattā “tattha ucchedasassata”ntiādi vuttaṃ.",
  "tika-s0501t0:1181_2": "Tattha ucchedasassataariyamaggesu ucchedasassatadassanaṃ samāsato saṅkhepato vīsativatthukā sakkāyadiṭṭhi.",
  "tika-s0501t0:1181_3": "Ucchedo pañcupādānakkhandhe nissāya pavattattā pañcavidho,",
  "tika-s0501t0:1181_4": "sassatadassanaṃ ekekasmiṃ tidhā uppajjanato pannarasavidhanti vīsatividhaṃ hoti.",
  "tika-s0501t0:1181_5": "Vitthārato dvāsaṭṭhi diṭṭhigatāni. Katamāni?",
  "tika-s0501t0:1181_6": "Cattāro sassatavādā,",
  "tika-s0501t0:1181_7": "cattāro ekaccasassatavādā,",
  "tika-s0501t0:1181_8": "cattāro antānantavādā,",
  "tika-s0501t0:1181_9": "cattāro amarāvikkhepavādā,",
  "tika-s0501t0:1181_10": "dve adhiccasamuppannavādā,",
  "tika-s0501t0:1181_11": "soḷasa saññīvādā,",
  "tika-s0501t0:1181_12": "aṭṭha asaññīvādā,",
  "tika-s0501t0:1181_13": "aṭṭha nevasaññīnāsaññīvādā,",
  "tika-s0501t0:1181_14": "satta ucchedavādā,",
  "tika-s0501t0:1181_15": "pañca diṭṭhadhammanibbānavādāti dvāsaṭṭhi diṭṭhigatāni veditabbāni.",
  "tika-s0501t0:1181_16": "Vitthārato pana brahmajālasutte āgatāni.",
  "tika-s0501t0:1181_17": "Tesaṃ ucchedasassatadassanānaṃ tecattālīsaṃ bodhipakkhiyadhammā paṭipakkho maggo.",
  "tika-s0501t0:1181_18": "Katame tecattālīsaṃ?",
  "tika-s0501t0:1181_19": "“Aniccasaññā dukkhasaññā anattasaññā”ti tisso saññā ca “pahānasaññā virāgasaññā nirodhasaññā”ti tisso saññā cāti cha saññā ca “cattāro satipaṭṭhānā,",
  "tika-s0501t0:1181_20": "cattāro sammappadhānā,",
  "tika-s0501t0:1181_21": "cattāro iddhipādā,",
  "tika-s0501t0:1181_22": "pañcindriyāni,",
  "tika-s0501t0:1181_23": "pañca balāni,",
  "tika-s0501t0:1181_24": "satta bojjhaṅgā,",
  "tika-s0501t0:1181_25": "aṭṭha maggaṅgānī”ti tecattālīsaṃ bodhipakkhiyadhammā vipassanāvasena paṭipakkho maggo nāma.",
  "tika-s0501t0:1182_0": "“Samathavasena katamo paṭipakkho”ti vattabbattā “aṭṭha vimokkhā”tiādi vuttaṃ.",
  "tika-s0501t0:1182_1": "Aṭṭha vimokkhā pākaṭā.",
  "tika-s0501t0:1182_2": "Dasa kasiṇāyatanāni samathavasena paṭipakkho maggo nāma.",
  "tika-s0501t0:1182_3": "“Katamaṃ ñāṇaṃ katamassa dhammassa padālana”nti pucchitabbattā “dvāsaṭṭhi diṭṭhigatānī”tiādi vuttaṃ.",
  "tika-s0501t0:1182_4": "Diṭṭhicarite pavattāni diṭṭhigatāni, moho.",
  "tika-s0501t0:1182_5": "Taṇhācarite pavattāni diṭṭhigatāni, jālaṃ.",
  "tika-s0501t0:1182_6": "Anādivasena pavatto moho.",
  "tika-s0501t0:1182_7": "Anidhanavasena pavattaṃ jālaṃ.",
  "tika-s0501t0:1182_8": "Aṭṭha samāpattiyo samāpajjitvā tejetvā tikkhaṃ vipassanāñāṇañca ariyamaggañāṇañcañāṇavajiraṃ nāma bodhipakkhiyadhammānaṃ ñāṇapadaṭṭhānattā.",
  "tika-s0501t0:1182_9": "Moho ca jālañca mohajālaṃ.",
  "tika-s0501t0:1182_10": "Padāletīti padālanaṃ,",
  "tika-s0501t0:1182_11": "kattari yupaccayo,",
  "tika-s0501t0:1182_12": "mohajālassa padālananti mohajālapadālanaṃ.",
  "tika-s0501t0:1182_13": "Padālanañhi duvidhaṃ vikkhambhanapadālanaṃ samucchedapadālananti.",
  "tika-s0501t0:1182_14": "Pubbabhāge samathavipassanāvasena vikkhambhanapadālanaṃ,",
  "tika-s0501t0:1182_15": "maggakkhaṇe samucchedapadālanaṃ eva daṭṭhabbaṃ.",
  "tika-s0501t0:1182_16": "Tatthāti tasmiṃ mohajāle avijjā moho,",
  "tika-s0501t0:1182_17": "bhavataṇhā jālaṃ.",
  "tika-s0501t0:1182_18": "Attano ādhāraṃ puggalaṃ dukkhādīsu aṭṭhasu ṭhānesu mohetīti moho.",
  "tika-s0501t0:1182_19": "Paṭhamaṃ jālaṃ jaṭaṃ lāyitvā jaṭāvasena lāti pavattatīti jālaṃ,",
  "tika-s0501t0:1182_20": "attani jātaṃ macchasakuṇādikaṃ lāti gaṇhāti,",
  "tika-s0501t0:1182_21": "lāpeti gaṇhāpetīti vā jālaṃ,",
  "tika-s0501t0:1182_22": "jālaṃ viyāti jālaṃ.",
  "tika-s0501t0:1182_23": "Tena vuttaṃ –",
  "tika-s0501t0:1182_24": "“atītādibhedabhinnesu rūpādīsu,",
  "tika-s0501t0:1182_25": "sakaattabhāvādīsu ca saṃsibbanavasena pavattanato jālaṃ bhavataṇhā”ti.",
  "tika-s0501t0:1182_26": "“Avijjātaṇhāhi attakilamathānuyogādīnaṃ kilesapakkhānaṃ niddhāraṇaṃ kataṃ kathaṃ kena saddahitabba”nti",
  "tika-s0501t0:1182_27": "vattabbattā “tena vuccati ‘pubbā koṭi na paññāyati avijjāya ca bhavataṇhāya cā’ti” vuttaṃ.",
  "tika-s0501t0:1183_0": "81.",
  "tika-s0501t0:1183_1": "“Ito sāsanato bahiddhā diṭṭhicaritataṇhācaritānaṃ paṭipadādayo niddhāritā,",
  "tika-s0501t0:1183_2": "sāsane diṭṭhicaritataṇhācaritānaṃ paṭipadādayo kathaṃ niddhāritabbā”ti vattabbattā “saṃkilesapakkhā suttatthā ācariyena dassitā,",
  "tika-s0501t0:1183_3": "vodānapakkhasuttatthā kathaṃ dassitabbā”ti vattabbattā vā “tattha diṭṭhicarito asmiṃ sāsane”tiādi vuttaṃ.",
  "tika-s0501t0:1183_4": "Tatthāti tesu diṭṭhicaritataṇhācaritesu.",
  "tika-s0501t0:1183_5": "Diṭṭhicarito puggalo asmiṃ sāsane pabbajito hutvā catūsu paccayesu sallekhānusantatavutti bhavati. Kasmā?",
  "tika-s0501t0:1183_6": "Yasmā sallekhe tibbagāravo,",
  "tika-s0501t0:1183_7": "tasmā sallekhe tibbagāravattā.",
  "tika-s0501t0:1183_8": "Taṇhācarito puggalo asmiṃ sāsane pabbajito hutvā sikkhānusantatavutti bhavati. Kasmā?",
  "tika-s0501t0:1183_9": "Yasmā sikkhāya tibbagāravo,",
  "tika-s0501t0:1183_10": "tasmā sikkhāya tibbagāravattā.",
  "tika-s0501t0:1183_11": "Diṭṭhicarito puggalo sammattaniyāmaṃ okkamanto hutvā dhammānusārī puggalo bhavati. Kasmā?",
  "tika-s0501t0:1183_12": "Diṭṭhiyā diṭṭhivisaye paññāsadisapavattanato.",
  "tika-s0501t0:1183_13": "Taṇhācarito puggalo sammattaniyāmaṃ okkamanto hutvā saddhānusārī bhavati. Kasmā?",
  "tika-s0501t0:1183_14": "Taṇhāvasena micchādhimokkhattā.",
  "tika-s0501t0:1183_15": "Diṭṭhicarito puggalo sukhāya paṭipadāya,",
  "tika-s0501t0:1183_16": "dandhābhiññāya ca niyyāti,",
  "tika-s0501t0:1183_17": "sukhāya paṭipadāya,",
  "tika-s0501t0:1183_18": "khippābhiññāya ca niyyāti sukhena kilesehi vikkhambhituṃ samatthattā.",
  "tika-s0501t0:1183_19": "Taṇhācarito puggalo dukkhāya paṭipadāya,",
  "tika-s0501t0:1183_20": "dandhābhiññāya ca niyyāti,",
  "tika-s0501t0:1183_21": "dukkhāya paṭipadāya,",
  "tika-s0501t0:1183_22": "khippābhiññāya ca niyyāti dukkhena kilesehi vikkhambhituṃ samatthattā.",
  "tika-s0501t0:1184_0": "“Tathā kasmā niyyātī”ti pucchitabbattā “tattha kiṃ kāraṇaṃ ya”ntiādi vuttaṃ.",
  "tika-s0501t0:1184_1": "Yaṃ yena kāraṇena niyyāti,",
  "tika-s0501t0:1184_2": "taṃ kāraṇaṃ kinti pucchati.",
  "tika-s0501t0:1184_3": "Tassa taṇhācaritassa kāmā sukhena apariccattā hi yasmā bhavanti,",
  "tika-s0501t0:1184_4": "tasmā kāmānaṃ sukhena apariccattattā tathā niyyāti.",
  "tika-s0501t0:1184_5": "So taṇhācarito kāmehi vatthukāmakilesakāmehi viveciyamāno dukkhena paṭinissarati,",
  "tika-s0501t0:1184_6": "dandhañca dhammaṃ catusaccadhammaṃ ājānāti.",
  "tika-s0501t0:1184_7": "Yo pana ayaṃ puggalo diṭṭhicarito hoti,",
  "tika-s0501t0:1184_8": "so ayaṃ diṭṭhicarito puggalo ādito ādimhiyeva kāmehi kilesakāmavatthukāmehi anatthiko bhavati.",
  "tika-s0501t0:1184_9": "So diṭṭhicarito tato tehi kāmehi viveciyamāno khippañca sukhena paṭinissarati,",
  "tika-s0501t0:1184_10": "khippañca dhammaṃ ājānāti.",
  "tika-s0501t0:1185_0": "“Taṇhācarito dukkhāya paṭipadāya dandhābhiññāya niyyāti,",
  "tika-s0501t0:1185_1": "diṭṭhicarito sukhāya paṭipadāya khippābhiññāya niyyātīti ekekāya paṭipadāya bhavitabba”nti vattabbattā",
  "tika-s0501t0:1185_2": "“dukkhāpi paṭipadā duvidhā dandhābhiññā ca khippābhiññā ca,",
  "tika-s0501t0:1185_3": "sukhāpi paṭipadā duvidhā dandhābhiññā ca khippābhiññā cā”ti vuttaṃ.",
  "tika-s0501t0:1185_4": "“Evaṃ sati ekova dvīhi dvīhi paṭipadāhi niyyātīti āpajjatī”ti vattabbattā “sattāpī”tiādi vuttaṃ.",
  "tika-s0501t0:1185_5": "Taṇhācaritā sattāpi duvidhā mudindriyāpi tikkhindriyāpi,",
  "tika-s0501t0:1185_6": "diṭṭhicaritā sattāpi duvidhā mudindriyāpi tikkhindriyāpīti yojanā kātabbā.",
  "tika-s0501t0:1185_7": "Ye taṇhācaritadiṭṭhicaritā mudindriyā bhavanti,",
  "tika-s0501t0:1185_8": "te taṇhācaritadiṭṭhicaritā dandhañca paṭinissaranti,",
  "tika-s0501t0:1185_9": "dandhañca dhammaṃ ājānanti.",
  "tika-s0501t0:1185_10": "Ye taṇhācaritadiṭṭhicaritā tikkhindriyā bhavanti,",
  "tika-s0501t0:1185_11": "te taṇhācaritadiṭṭhicaritā khippañca paṭinissaranti,",
  "tika-s0501t0:1185_12": "khippañca dhammaṃ ājānanti,",
  "tika-s0501t0:1185_13": "tasmā ekekasseva ekekā paṭipadā yuttāvāti.",
  "tika-s0501t0:1185_14": "“Imāhi paṭipadāhi niyyantiyeva,",
  "tika-s0501t0:1185_15": "na niyyiṃsu niyyissantīti āpajjeyya vattamānavibhattiyā niddiṭṭhattā”ti vattabbattā “imā catasso”tiādi vuttaṃ.",
  "tika-s0501t0:1185_16": "Atītepi imāhi catūhi paṭipadāhi niyyiṃsu,",
  "tika-s0501t0:1185_17": "paccuppannesupi niyyanti,",
  "tika-s0501t0:1185_18": "anāgatepi niyyissantīti attho gahetabbo yathā “pabbato tiṭṭhatī”ti.",
  "tika-s0501t0:1186_0": "Evanti evaṃ vuttappakārena.",
  "tika-s0501t0:1186_1": "Ariyapuggalā catukkamaggaṃ paṭipadaṃ paññāpenti.",
  "tika-s0501t0:1186_2": "“Kimatthaṃ paññāpentī”ti vattabbattā “abudhajanasevitāyā”tiādi vuttaṃ.",
  "tika-s0501t0:1186_3": "Ayaṃ vuccati nandiyāvaṭṭassa nayassa bhūmīti taṇhāavijjānaṃ vasena saṃkilesapakkhe dvidisā catusaccayojanāpi",
  "tika-s0501t0:1186_4": "samathavipassanānaṃ vasena vodānapakkhe dvidisā catusaccayojanāpi dassitā.",
  "tika-s0501t0:1186_5": "Ayaṃ catubbidhā catusaccayojanā nandiyāvaṭṭassa nayassa samuṭṭhānaṃ bhūmi samuṭṭhānabhāvatoti.",
  "tika-s0501t0:1186_6": "“Tathāvidhāya catusaccayojanāya nandiyāvaṭṭassa nayassa samuṭṭhānabhūmibhāvo kena saddahitabbo”ti vattabbattā “tenāhā”tiādi vuttaṃ.",
  "tika-s0501t0:1187_0": "82.",
  "tika-s0501t0:1187_1": "“Nandiyāvaṭṭassa nayassa samuṭṭhānabhūtā bhūmi dassitā,",
  "tika-s0501t0:1187_2": "tassa nandiyāvaṭṭassa nayassa kattha katamā disā kittakena upaparikkhitabbā”ti vattabbattā “veyyākaraṇesu hī”tiādi vuttaṃ. Hi-",
  "tika-s0501t0:1187_3": "saddo pakkhantarattho.",
  "tika-s0501t0:1187_4": "Ye disābhūtā āhārādayo dhammā veyyākaraṇesu “kusalākusalā”ti vuttaṃ,",
  "tika-s0501t0:1187_5": "te disābhūtā āhārādayo dhammā duvidhena “ime akusalā dhammā saṃkilesadhammā,",
  "tika-s0501t0:1187_6": "ime kusalā vodānadhammā”ti duvidhena upaparikkhitabbā ālocitabbā.",
  "tika-s0501t0:1187_7": "“Katamena duvidhenā”ti pucchitabbattā “lokavaṭṭānusārī ca lokavivaṭṭānusārī cā”ti vuttaṃ.",
  "tika-s0501t0:1187_8": "“Katamaṃ vaṭṭaṃ,",
  "tika-s0501t0:1187_9": "katamaṃ vivaṭṭa”nti pucchitabbattā “vaṭṭaṃ nāma saṃsāro,",
  "tika-s0501t0:1187_10": "vivaṭṭaṃ nibbāna”nti vuttaṃ.",
  "tika-s0501t0:1187_11": "“Saṃsārassa katamo hetū”ti pucchitabbattā “kammakilesā hetu saṃsārassā”ti vuttaṃ.",
  "tika-s0501t0:1187_12": "“Katamaṃ kammaṃ nāma,",
  "tika-s0501t0:1187_13": "cetanāyeva kammaṃ nāma kiṃ,",
  "tika-s0501t0:1187_14": "udāhu cetasikañca phaladānasamatthāsamatthampi kammaṃ ki”nti pucchitabbattā “tattha kamma”ntiādi vuttaṃ.",
  "tika-s0501t0:1187_15": "Tatthāti tesu kammakilesesu.",
  "tika-s0501t0:1187_16": "“Taṃ kammaṃ kathaṃ kena pakārena daṭṭhabba”nti ce vadeyya,",
  "tika-s0501t0:1187_17": "yathā yena upacayena kataṃ kammaṃ phaladānasamatthaṃ hoti,",
  "tika-s0501t0:1187_18": "tasmiṃ upacaye taṃ kammaṃ daṭṭhabbaṃ.",
  "tika-s0501t0:1187_19": "“Te kilesā katamehi dhammehi niddisitabbā”ti ce puccheyya,",
  "tika-s0501t0:1187_20": "sabbepi kilesā catūhi vipallāsehi niddisitabbā.",
  "tika-s0501t0:1187_21": "“Te kilesā kattha daṭṭhabbā”ti ce puccheyya,",
  "tika-s0501t0:1187_22": "dasavatthuke kilesapuñje te kilesā daṭṭhabbā.",
  "tika-s0501t0:1188_0": "“Katamāni dasa vatthūnī”ti ce puccheyya,",
  "tika-s0501t0:1188_1": "cattāro āhārā,",
  "tika-s0501t0:1188_2": "cattāro vipallāsā,",
  "tika-s0501t0:1188_3": "cattāri upādānāni,",
  "tika-s0501t0:1188_4": "cattāro yogā,",
  "tika-s0501t0:1188_5": "cattāro ganthā,",
  "tika-s0501t0:1188_6": "cattāro āsavā,",
  "tika-s0501t0:1188_7": "cattāro oghā,",
  "tika-s0501t0:1188_8": "cattāro sallā,",
  "tika-s0501t0:1188_9": "catasso viññāṇaṭṭhitiyo,",
  "tika-s0501t0:1188_10": "cattāri agatigamanānīti dasa vatthūnīti veditabbāni catunnaṃ kiccavasena ekattā.",
  "tika-s0501t0:1188_11": "Ettha ca kilesānaṃ paccayo vatthukāmopi kilesopi kilesavatthu hoti purimānaṃ purimānaṃ kilesānaṃ pacchimānaṃ pacchimānaṃ kilesānaṃ paccayabhāvato.",
  "tika-s0501t0:1189_0": "“Katamo katamo katamassa katamassa vatthū”ti pucchitabbattā “paṭhame āhāre”tiādi vuttaṃ.",
  "tika-s0501t0:1189_1": "Ālambitabbe paṭhame kabaḷīkārāhāre paṭhamo “rūpaṃ subha”nti vipallāso ārammaṇakaraṇavasena pavattati.",
  "tika-s0501t0:1189_2": "Ālambitabbe dutiye phassāhāre dutiyo “phassapaccayā vedanā sukhā”ti vipallāso pavattati.",
  "tika-s0501t0:1189_3": "Ālambitabbe tatiye cittāhāre tatiyo “cittaṃ nicca”nti vipallāso pavattati,",
  "tika-s0501t0:1189_4": "ālambitabbe catutthe manosañcetanāhāre “dhammo attā”ti vipallāso ārammaṇakaraṇavasena pavattati.",
  "tika-s0501t0:1189_5": "Ālambitabbe paṭhame “rūpaṃ subha”nti vipallāso paṭhamaṃ kāmupādānaṃ ārammaṇakaraṇavasena pavattati.",
  "tika-s0501t0:1189_6": "Sesesupi yathārahaṃ nayānusārena yojetvā attho veditabbo.",
  "tika-s0501t0:1190_0": "83.",
  "tika-s0501t0:1190_1": "“Tesu āhārādīsu katamo katamassa puggalassa upakkileso”ti vattabbattā “tattha yo cā”tiādi vuttaṃ.",
  "tika-s0501t0:1190_2": "Tatthāti tesu āhārādīsu,",
  "tika-s0501t0:1190_3": "taṇhācaritadiṭṭhicaritesu vā.",
  "tika-s0501t0:1190_4": "Taṇhācaritassa rūpavedanāsu tibbacchandarāgassa uppajjanato yo ca kabaḷīkāro āhāro,",
  "tika-s0501t0:1190_5": "yo ca phassāhāro pavattati,",
  "tika-s0501t0:1190_6": "ime kabaḷīkārāhāraphassāhārā taṇhācaritassa puggalassa upakkilesā bhavanti.",
  "tika-s0501t0:1190_7": "Diṭṭhicaritassa dhammacittesu balavaattaniccābhinivesassa uppajjanato yo ca manosañcetanāhāro,",
  "tika-s0501t0:1190_8": "yo ca viññāṇāhāro pavattati,",
  "tika-s0501t0:1190_9": "ime manosañcetanāhāraviññāṇāhārā diṭṭhicaritassa puggalassa upakkilesā bhavanti.",
  "tika-s0501t0:1190_10": "“Tattha yo ca asubhe subha”ntiādīsupi vuttanayānusārena attho gahetabboti.",
  "tika-s0501t0:1190_11": "Purimānaṃ dvinnaṃ dvinnaṃ taṇhāpadhānattā ceva taṇhāsabhāvattā ca,",
  "tika-s0501t0:1190_12": "pacchimānaṃ dvinnaṃ dvinnaṃ diṭṭhipadhānattā ceva diṭṭhisabhāvattā cāti.",
  "tika-s0501t0:1191_0": "84.",
  "tika-s0501t0:1191_1": "“Katamasmiṃ paṭhamādike āhāre katamo paṭhamādiko vipallāso pavattatī”ti pucchitabbattā “tattha kabaḷīkāre",
  "tika-s0501t0:1191_2": "āhāre”tiādinā nāmavasena niyametvā pubbe vuttatthameva dasseti.",
  "tika-s0501t0:1191_3": "“Katamasmiṃ vipallāse ṭhito katamaṃ upādiyatī”ti pucchitabbattā “paṭhame vipallāse ṭhito”tiādi vuttaṃ.",
  "tika-s0501t0:1191_4": "Paṭhame vipallāse ṭhito puggalo kāme yena upādānena upādiyati,",
  "tika-s0501t0:1191_5": "idaṃ upādānaṃ “kāmupādānaṃ nāmā”ti vuccati.",
  "tika-s0501t0:1191_6": "Sesesu iminā nayena yojanā kātabbā.",
  "tika-s0501t0:1192_0": "“Yena kāmupādānena kāmehi puggalo saṃyujjati,",
  "tika-s0501t0:1192_1": "ayaṃ kāmupādānadhammo ‘kāmayogo’ti vuccatī”tiādinā yojanā kātabbā.",
  "tika-s0501t0:1192_2": "Sesānaṃ yojanatthādayo pāḷito,",
  "tika-s0501t0:1192_3": "aṭṭhakathāto ca pākaṭā.",
  "tika-s0501t0:1193_0": "85.",
  "tika-s0501t0:1193_1": "“Āhārādīsu katame katamā disā”ti pucchitabbattā “tattha imā catasso disā”tiādi vuttaṃ.",
  "tika-s0501t0:1193_2": "Tattha tesu āhāracatukkādīsu dasasu catukkesu paṭhamo paṭhamo kabaḷīkārāhārādiko paṭhamā disā,",
  "tika-s0501t0:1193_3": "dutiyo dutiyo phassāhārādiko dutiyā disā,",
  "tika-s0501t0:1193_4": "tatiyo tatiyo viññāṇāhārādiko tatiyā disā,",
  "tika-s0501t0:1193_5": "catuttho catuttho manosañcetanāhārādiko catutthā disāti veditabbā.",
  "tika-s0501t0:1194_0": "“Tāsu catūsu disāsu tesu kabaḷīkārāhārādīsu dhammesu katame dhammā katamassa upakkilesā”ti pucchitabbattā",
  "tika-s0501t0:1194_1": "ime āhārādayo dhammā imassa puggalassa upakkilesāti vibhattāti dassetuṃ “tattha yo ca kabaḷīkāro āhāro…pe…",
  "tika-s0501t0:1194_2": "ime diṭṭhicaritassa udattassa upakkilesā”ti vuttaṃ.",
  "tika-s0501t0:1194_3": "Aṭṭhakathāyaṃ pana –",
  "tika-s0501t0:1194_4": "“kabaḷīkārāhāro āhārotiādi āhārādīsu ye yassa puggalassa upakkilesā,",
  "tika-s0501t0:1194_5": "taṃ vibhajitvā dassetuṃ āraddha”nti vuttaṃ.",
  "tika-s0501t0:1194_6": "Dasannaṃ suttānanti ekadesabhūtānaṃ dasannaṃ suttānaṃ.",
  "tika-s0501t0:1194_7": "Atthoti sabhāvadhammo.",
  "tika-s0501t0:1194_8": "Saddattho hi asamānoti.",
  "tika-s0501t0:1194_9": "“Byañjanameva nāna”nti etena ca saddatthassa nānattaṃ dasseti.",
  "tika-s0501t0:1195_0": "“Kabaḷīkārāhārādīsu katame āhārādayo katamena vimokkhamukhena pariññaṃ pahānaṃ gacchantī”ti pucchitabbattā “tattha yo ca kabaḷīkāro”tiādi vuttaṃ.",
  "tika-s0501t0:1196_0": "Itīti evaṃ vuttappakārā.",
  "tika-s0501t0:1196_1": "Sabbeti sabbe āhārādayo dhammā lokavaṭṭānusārino bhavanti.",
  "tika-s0501t0:1196_2": "Teti te sabbe āhārādayo dhammā.",
  "tika-s0501t0:1196_3": "Lokāti lokato vaṭṭato.",
  "tika-s0501t0:1196_4": "Tīhi vimokkhamukhehi aniccānupassanādīhi niyyanti.",
  "tika-s0501t0:1197_0": "86.",
  "tika-s0501t0:1197_1": "Saṃkilesapakkhe disābhūtā āhāracatukkādayo dasa catukkā dhammā ācariyena niddhāretvā dassitā,",
  "tika-s0501t0:1197_2": "amhehi ca ñātā,",
  "tika-s0501t0:1197_3": "“vodānapakkhe katame disābhūtā dhammā”ti pucchitabbattā vodānapakkhe disābhūte dhamme dassetuṃ “catasso paṭipadā”tiādi vuttaṃ.",
  "tika-s0501t0:1197_4": "Cattāro vihārāti dibbavihārā brahmavihārā ariyavihārā āneñjavihārāti cattāro vihārā.",
  "tika-s0501t0:1197_5": "Tesu rūpāvacarasamāpattiyo dibbavihārā,",
  "tika-s0501t0:1197_6": "catasso appamaññāyo brahmavihārā,",
  "tika-s0501t0:1197_7": "catasso phalasamāpattiyo ariyavihārā,",
  "tika-s0501t0:1197_8": "catasso arūpasamāpattiyo āneñjavihārā cattāro acchariyā abbhutā dhammāti mānapahānaṃ ālayasamugghāto",
  "tika-s0501t0:1197_9": "avijjāpahānaṃ bhavūpasamoti cattāro acchariyaabbhutadhammā.",
  "tika-s0501t0:1197_10": "Cattāri adhiṭṭhānānīti saccādhiṭṭhānaṃ cāgādhiṭṭhānaṃ paññādhiṭṭhānaṃ upasamādhiṭṭhānanti cattāri adhiṭṭhānāni.",
  "tika-s0501t0:1197_11": "Catasso samādhibhāvanāti chandasamādhibhāvanā vīriyasamādhibhāvanā cittasamādhibhāvanā vīmaṃsāsamādhibhāvanāti catasso samādhibhāvanā.",
  "tika-s0501t0:1197_12": "Cattāro sukhabhāgiyāti indriyasaṃvaro tapo bojjhaṅgo sabbūpadhipaṭinissaggoti cattāro sukhabhāgiyā.",
  "tika-s0501t0:1197_13": "Avasesā pākaṭā.",
  "tika-s0501t0:1198_0": "“Catūsu catūsu paṭipadādīsu katamo paṭipadādiko paṭhamo satipaṭṭhānādiko bhavatī”ti pucchitabbattā “paṭhamā",
  "tika-s0501t0:1198_1": "paṭipadā paṭhamaṃ satipaṭṭhāna”ntiādi vuttaṃ.",
  "tika-s0501t0:1198_2": "“Paṭipadādayo paññāpadaṭṭhānādikā,",
  "tika-s0501t0:1198_3": "satipaṭṭhānādayo pana satipadaṭṭhānādikā,",
  "tika-s0501t0:1198_4": "tasmā ‘paṭhamā paṭipadā paṭhamaṃ satipaṭṭhāna’ntiādiyojanā kātabbā”ti vattabbattā “paṭhamā paṭipadā bhāvitā",
  "tika-s0501t0:1198_5": "bahulīkatā paṭhamaṃ satipaṭṭhānaṃ pūretī”tiādi vuttaṃ,",
  "tika-s0501t0:1198_6": "pūrakapūretabbabhāvato tathā yojanā kātabbāti adhippāyo.",
  "tika-s0501t0:1198_7": "Atha vā “bhāvitā bahulīkatā katame paṭipadādayo katame satipaṭṭhānādike pūrentī”ti pucchitabbattā “paṭhamā",
  "tika-s0501t0:1198_8": "paṭipadā bhāvitā bahulīkatā paṭhamaṃ satipaṭṭhānaṃ pūretī”tiādi vuttaṃ.",
  "tika-s0501t0:1199_0": "87.",
  "tika-s0501t0:1199_1": "“Tesu dasasu paṭipadācatukkādīsu katame dhammā katamā disā,",
  "tika-s0501t0:1199_2": "katame dhammā katamā disā”ti pucchitabbattā “tattha imā catasso disā paṭhamā paṭipadā,",
  "tika-s0501t0:1199_3": "paṭhamo satipaṭṭhāno”tiādi vuttaṃ.",
  "tika-s0501t0:1199_4": "Tatthāti tesu dasasu paṭipadācatukkādīsu.",
  "tika-s0501t0:1199_5": "Imā mayā vuccamānā paṭhamā paṭipadādayo disā catasso disā bhavanti.",
  "tika-s0501t0:1200_0": "“Tesu catūsu disābhūtesu paṭipadācatukkādīsu katamo disābhūto attho katamassa puggalassa bhesajja”nti pucchitabbattā “tattha paṭhamā paṭipadā…pe…",
  "tika-s0501t0:1200_1": "diṭṭhicaritassa udattassa bhesajja”nti vuttaṃ.",
  "tika-s0501t0:1201_0": "“Tesu dasasu paṭipadādicatukkesu dhammesu katamo katamo katamaṃ katamaṃ vimokkhamukha”nti pucchitabbattā “tattha dukkhā ca paṭipadā”tiādi vuttaṃ.",
  "tika-s0501t0:1201_1": "Attho pana ṭīkāyaṃ vitthārena vutto pākaṭo.",
  "tika-s0501t0:1201_2": "Saṃkilesapakkhe disābhūtā āhāracatukkādayo dasa catukkā samatikkamitabbapahātabbabhāvena niddhāritā,",
  "tika-s0501t0:1201_3": "vodānapakkhe pana disābhūtā paṭipadācatukkādayo dasa catukkā samatikkamapahāyakabhāvena niddhāritā.",
  "tika-s0501t0:1202_0": "“Tesaṃ āhāracatukkādīnaṃ dasannaṃ catukkānaṃ samatikkamanapahānasaṅkhātaṃ yaṃ vikkīḷitañca tesaṃ paṭipadācatukkādīnaṃ",
  "tika-s0501t0:1202_1": "dasannaṃ catukkānaṃ bhāvanāsaṅkhātaṃ yaṃ vikkīḷitañca sacchikiriyāsaṅkhātaṃ yaṃ vikkīḷitañca atthi,",
  "tika-s0501t0:1202_2": "taṃ tividhaṃ vikkīḷitaṃ katamesaṃ puggalānaṃ vikkīḷitaṃ bhavatī”ti pucchitabbattā “tesaṃ vikkīḷita”nti vuttaṃ.",
  "tika-s0501t0:1202_3": "Atha vā “yathāvuttappakārehi vimokkhamukhehi ye buddhapaccekabuddhasāvakā vimucciṃsu,",
  "tika-s0501t0:1202_4": "tesu buddhasseva vikkīḷitaṃ bhavati kiṃ,",
  "tika-s0501t0:1202_5": "paccekabuddhasseva vikkīḷitaṃ bhavati kiṃ,",
  "tika-s0501t0:1202_6": "sāvakasseva vikkīḷitaṃ bhavati kiṃ,",
  "tika-s0501t0:1202_7": "udāhu sabbesaṃ buddhapaccekabuddhasāvakānaṃ vikkīḷitaṃ bhavati ki”nti vicāraṇāya sambhavato “tesaṃ vikkīḷita”nti vuttaṃ.",
  "tika-s0501t0:1202_8": "Yathāvuttappakārehi vimokkhamukhehi ye buddhapaccekabuddhasāvakā mucciṃsu,",
  "tika-s0501t0:1202_9": "tesaṃ buddhapaccekabuddhasāvakānaṃ vikkīḷitaṃ.",
  "tika-s0501t0:1202_10": "Yaṃ āhāracatukkādīnaṃ dasannaṃ catukkānaṃ saparasantāne samatikkamanapahānañca yā paṭipadācatukkādīnaṃ",
  "tika-s0501t0:1202_11": "dasannaṃ catukkānaṃ saparasantāne bhāvanāsampādanā,",
  "tika-s0501t0:1202_12": "sacchikiriyāsampādanā ca atthi,",
  "tika-s0501t0:1202_13": "idaṃ sabbaṃ vikkīḷitaṃ nāma bhavatīti attho.",
  "tika-s0501t0:1203_0": "“Sabbesaṃ āhāracatukkādīnaṃ dasannaṃ catukkānaṃ sabbe paṭipadācatukkādayo dasa catukkā paṭipakkhā honti kiṃ,",
  "tika-s0501t0:1203_1": "udāhu yathākkamaṃ catukkānaṃ catukkā paṭipakkhā honti ki”nti vicāraṇāya sambhavato yathākkamaṃ catukkānaṃ",
  "tika-s0501t0:1203_2": "catukkā paṭipakkhā honti pahātabbapahāyakabhāvenāti dassento “cattāro āhārā tesaṃ paṭipakkho catasso",
  "tika-s0501t0:1203_3": "paṭipadā”tiādimāha.",
  "tika-s0501t0:1203_4": "Aṭṭhakathāyaṃ pana –",
  "tika-s0501t0:1203_5": "“idāni āhārādīnaṃ paṭipadādīhi yena samatikkamanaṃ,",
  "tika-s0501t0:1203_6": "taṃ nesaṃ paṭipakkhabhāvaṃ dassento ‘cattāro āhārā tesaṃ paṭipakkho catasso paṭipadā’tiādimāhā”ti vuttaṃ.",
  "tika-s0501t0:1203_7": "Tattha saṃkilesapakkhe cattāro ye āhārā niddhāritā,",
  "tika-s0501t0:1203_8": "tesaṃ catunnaṃ āhārānaṃ vodānapakkhe yā catasso paṭipadā niddhāritā,",
  "tika-s0501t0:1203_9": "tā catasso paṭipadā paṭipakkho āhārānaṃ pahātabbattā,",
  "tika-s0501t0:1203_10": "paṭipadānaṃ pana pahāyakattā.",
  "tika-s0501t0:1203_11": "Satipi āhārānaṃ appahātabbabhāve vipassanārammaṇattā āhārapaṭibaddhachandarāgappahānavasena pahātabbabhāvo vuttoti evamādiyojanā kātabbā.",
  "tika-s0501t0:1204_0": "Sīhāti sīhasadisā buddhā ca sīhasadisā paccekabuddhā ca sīhasadisā sāvakā cāti sīhasadisā visuṃ visuṃ yojetabbā.",
  "tika-s0501t0:1204_1": "Sāvakā pana ahatarāgadosamohāpi santi,",
  "tika-s0501t0:1204_2": "tepi “sīhā”ti maññeyyunti taṃ nivattāpanatthaṃ “hatarāgadosamohā”ti vuttaṃ.",
  "tika-s0501t0:1204_3": "Hanitabbāti hatā,",
  "tika-s0501t0:1204_4": "rāgo ca doso ca moho ca rāgadosamohā,",
  "tika-s0501t0:1204_5": "hatā rāgadosamohā etehi sāvakehīti hatarāgadosamohā,",
  "tika-s0501t0:1204_6": "sāvakāti yojanā kātabbā sāvakānaṃyeva byabhicārasambhavatoti.",
  "tika-s0501t0:1204_7": "Tesaṃ sīhānaṃ buddhānaṃ,",
  "tika-s0501t0:1204_8": "tesaṃ sīhānaṃ paccekabuddhānaṃ,",
  "tika-s0501t0:1204_9": "tesaṃ sīhānaṃ sāvakānaṃ bhāvanā vodānapakkhe bhāvitabbānaṃ bodhipakkhiyadhammānaṃ bhāvanā vaḍḍhanā ca,",
  "tika-s0501t0:1204_10": "sacchikiriyā vodānapakkheyeva sacchikātabbānaṃ phalanibbānānaṃ sacchikiriyā ca,",
  "tika-s0501t0:1204_11": "byantīkiriyā saṃkilesapakkhe pahātabbānaṃ pahānasaṅkhātā byantīkiriyā ca vikkīḷitaṃ nāma bhavati.",
  "tika-s0501t0:1205_0": "Indriyādhiṭṭhānanti saddhindriyādīnaṃ indriyānaṃ adhiṭṭhānaṃ pavattanaṃ bhāvanā,",
  "tika-s0501t0:1205_1": "sacchikiriyā ca.",
  "tika-s0501t0:1205_2": "Vipariyāsānadhiṭṭhānanti vipallāsānaṃ adhiṭṭhānaṃ pahānavasena appavattanaṃ,",
  "tika-s0501t0:1205_3": "anuppādanañca saṅkhepato vikkīḷitaṃ nāmāti gahitaṃ.",
  "tika-s0501t0:1205_4": "Indriyāni saddhindriyādīni saddhammagocaro saddhammassa vodānapakkhassa gocaro pavattanahetūti adhippetāni.",
  "tika-s0501t0:1205_5": "Vipariyāsā vipallāsā kilesagocaro saṃkilesapakkhassa gocaro pavattihetūti adhippetā.",
  "tika-s0501t0:1206_0": "“Cattāro āhārātiādinā saṃkilesapakkhe āhāracatukkādīnaṃ dasannaṃ catukkānaṃ taṇhācaritādīnaṃ catunnaṃ",
  "tika-s0501t0:1206_1": "puggalānaṃ upakkilesavibhāvanāmukhena yā niddhāraṇā ācariyena katā,",
  "tika-s0501t0:1206_2": "‘catasso paṭipadā’tiādinā ca vodānapakkhe paṭipadācatukkādīnaṃ dasannaṃ catukkānaṃ taṇhācaritādīnaṃ catunnaṃ",
  "tika-s0501t0:1206_3": "puggalānaṃ vodānavibhāvanāmukhena yā niddhāraṇā ācariyena katā,",
  "tika-s0501t0:1206_4": "sā ayaṃ niddhāraṇā katamassa nayassa samuṭṭhānaṃ bhūmīti vuccatī”ti pucchitabbattā “ayaṃ vuccati sīhavikkīḷitassa nayassa bhūmī”ti vuttaṃ.",
  "tika-s0501t0:1206_5": "Tattha ayanti yā ayaṃ vuttanayena dvippakārā niddhāraṇā katā,",
  "tika-s0501t0:1206_6": "sā ayaṃ dvippakārā niddhāraṇā sīhavikkīḷitassa nayassa bhūmi pavattiṭṭhānaṃ samuṭṭhānanti nayasamuṭṭhānakosallehi",
  "tika-s0501t0:1206_7": "puggalehi vuccatīti yojanā kātabbāti.",
  "tika-s0501t0:1207_0": "“Vuttappakārāya niddhāritāya nayassa bhūmibhāvo kasmā viññāyatī”ti vattabbattā “tenāhā”tiādi vuttaṃ.",
  "tika-s0501t0:1207_1": "Tena vuttappakārāya niddhāraṇāya nayabhūmibhāvena “yo neti…pe…",
  "tika-s0501t0:1207_2": "kusalāti cā”ti yaṃ vacanaṃ ācariyo āha,",
  "tika-s0501t0:1207_3": "tena vacanena viññāyatīti.",
  "tika-s0501t0:1208_0": "Sīhavikkīḷitanayabhūmi ācariyena vibhāvitā,",
  "tika-s0501t0:1208_1": "amhehi ca ñātā,",
  "tika-s0501t0:1208_2": "“katamā tipukkhalanayabhūmī”ti pucchitabbattā tipukkhalanayabhūmiṃ vibhāvetukāmo “tattha ye dukkhāya paṭipadāyā”tiādimāha.",
  "tika-s0501t0:1208_3": "Evaṃ sati “ayaṃ saṃkileso,",
  "tika-s0501t0:1208_4": "tīṇi akusalamūlānī”tiādivacanameva ācariyena vattabbaṃ,",
  "tika-s0501t0:1208_5": "kasmā pana “tattha ye dukkhāya paṭipadāyā”tiādivacanaṃ vattabbanti? Saccaṃ,",
  "tika-s0501t0:1208_6": "tipukkhalanayabhūmibhāvanā pana ugghaṭitaññuādipuggalattayavasena pavattā,",
  "tika-s0501t0:1208_7": "tasmā ugghaṭitaññuādipuggalattayaṃ vibhāvetuṃ “tattha ye dukkhāya paṭipadāyā”tiādivacanaṃ vuttaṃ.",
  "tika-s0501t0:1208_8": "Evamapi “tattha yo sukhāya paṭipadāya khippābhiññāya niyyāti,",
  "tika-s0501t0:1208_9": "ayaṃ ugghaṭitaññū”tiādivacanameva vattabbaṃ,",
  "tika-s0501t0:1208_10": "kasmā pana “tattha ye dukkhāya paṭipadāyā”tiādivacanaṃ vattabbanti? Saccaṃ,",
  "tika-s0501t0:1208_11": "ugghaṭitaññuādipuggalattayaṃ pana sīhavikkīḷitanayato tipukkhalanayassa niggacchanato nikkhamanato sīhavikkīḷitanayabhūmivibhāvanāyaṃ",
  "tika-s0501t0:1208_12": "paṭipadāvibhāgato vibhāvitapuggalacatukkato niddhāritaṃ,",
  "tika-s0501t0:1208_13": "sīhavikkīḷitanayabhūmivibhāvanāyaṃ paṭipadāvibhāgato vibhāvitaṃ puggalacatukkaṃ paṭhamaṃ vibhāvetuṃ “tattha ye dukkhāya paṭipadāyā”tiādi vuttaṃ.",
  "tika-s0501t0:1208_14": "Tatthāti yo paṭipadācatukko sīhavikkīḷitanayabhūmivibhāvanāyaṃ niddhārito,",
  "tika-s0501t0:1208_15": "tasmiṃ paṭipadācatukke.",
  "tika-s0501t0:1208_16": "Yeti ye dandhaudattā diṭṭhicaritapuggalā yathākkamaṃ sukhāya paṭipadāya dandhābhiññāya ca sukhāya paṭipadāya khippābhiññāya ca niyyanti,",
  "tika-s0501t0:1208_17": "iti niyyakā dve puggalā ca niddhāritā.",
  "tika-s0501t0:1208_18": "“Tesaṃ catunnaṃ puggalānaṃ katamo saṃkileso”ti pucchitabbattā “tesaṃ catunnaṃ puggalānaṃ ayaṃ saṃkileso”ti",
  "tika-s0501t0:1208_19": "vissajjetuṃ “tesaṃ catunnaṃ puggalānaṃ ayaṃ saṃkileso”tiādi vuttaṃ.",
  "tika-s0501t0:1208_20": "Cattāro āhārā niddhāritā…pe…",
  "tika-s0501t0:1208_21": "cattāri agatigamanāni niddhāritāni,",
  "tika-s0501t0:1208_22": "iti ayaṃ dasavidho āhāracatukkādicatukko tesaṃ catunnaṃ puggalānaṃ saṃkileso hoti.",
  "tika-s0501t0:1208_23": "Tesaṃ catunnaṃ puggalānaṃ saṃkileso ācariyena niddhārito,",
  "tika-s0501t0:1208_24": "“katamaṃ vodāna”nti pucchitabbattā “tesaṃ catunnaṃ puggalānaṃ idaṃ vodāna”ntiādi vuttaṃ.",
  "tika-s0501t0:1208_25": "Catasso paṭipadā niddhāritā,",
  "tika-s0501t0:1208_26": "catasso appamāṇā niddhāritā,",
  "tika-s0501t0:1208_27": "iti idaṃ dasavidhaṃ paṭipadācatukkādicatukkabhūtaṃ dhammajātaṃ tesaṃ catunnaṃ puggalānaṃ vodānaṃ hoti.",
  "tika-s0501t0:1209_0": "88.",
  "tika-s0501t0:1209_1": "“Tesu catūsu puggalesu katamo puggalo ugghaṭitaññū,",
  "tika-s0501t0:1209_2": "katamo puggalo vipañcitaññū,",
  "tika-s0501t0:1209_3": "katamo puggalo neyyo”ti pucchitabbattā “tattha ye”tiādi vuttaṃ.",
  "tika-s0501t0:1209_4": "“Pubbepi ‘tattha ye’tiādinā cattāro puggalā niddhāritā,",
  "tika-s0501t0:1209_5": "kasmā pana puna “tattha ye’tiādinā cattāro puggalā niddhāritā”ti ce vadeyya?",
  "tika-s0501t0:1209_6": "Pubbe saṃkilesavodānaṃ sāmibhāvena niddhāritā,",
  "tika-s0501t0:1209_7": "pacchā pana ugghaṭitaññuādīnaṃ avayavānaṃ samūhabhāvena niddhāritāti visesattho gahetabbo.",
  "tika-s0501t0:1209_8": "Tattha ye…pe…",
  "tika-s0501t0:1209_9": "ime dve puggalāti ettha yojanattho heṭṭhā vuttasadisova.",
  "tika-s0501t0:1209_10": "Tatthāti tesu catūsu puggalesu.",
  "tika-s0501t0:1209_11": "Yoti udatto diṭṭhicarito.",
  "tika-s0501t0:1209_12": "Ayanti ayaṃ niyato udatto diṭṭhicarito.",
  "tika-s0501t0:1209_13": "Puna yoti udattova taṇhācarito ca mando diṭṭhicarito ca.",
  "tika-s0501t0:1209_14": "Sādhāraṇāyāti dukkhāya paṭipadāya khippābhiññāya ca sukhāya paṭipadāya dandhābhiññāya ca.",
  "tika-s0501t0:1210_0": "“Ugghaṭitaññuādayo tayo puggalā ācariyena niddhāritā,",
  "tika-s0501t0:1210_1": "tesu tīsu puggalesu katamassa katamassa katamaṃ katamaṃ bhagavā upadisatī”ti pucchitabbattā “tattha bhagavā”tiādi vuttaṃ.",
  "tika-s0501t0:1210_2": "Atha vā “paṭipadābhedena puggalabhedo ācariyena vibhāvito,",
  "tika-s0501t0:1210_3": "kathaṃ desanābhedena puggalabhedo vibhāvito”ti vattabbattā desanābhedenapi puggalabhedaṃ vibhāvetuṃ “tattha bhagavā”tiādi vuttaṃ.",
  "tika-s0501t0:1210_4": "Tatthāti tesu tīsu ugghaṭitaññuādīsu puggalesu.",
  "tika-s0501t0:1210_5": "“Samathadesanāvipassanādesanābhedeneva puggalabhedo vibhāvito”ti vattabbattā mududhammadesanātikkhadhammadesanābhedenapi",
  "tika-s0501t0:1210_6": "puggalabhedaṃ vibhāvetuṃ “tattha bhagavā”tiādi vuttaṃ.",
  "tika-s0501t0:1210_7": "Sesesupi evameva anusandhyattho vattabbo.",
  "tika-s0501t0:1211_0": "Visuṃ visuṃ paṭipadābhedena cattāro hutvā visuṃ ca sampiṇḍitā ca paṭipadābhedena ceva desanābhedena ca",
  "tika-s0501t0:1211_1": "tayo hontīti vibhāvetuṃ “tattha ye”tiādiṃ puna vatvā “iti kho cattāri hutvā tīṇi bhavantī”ti vuttaṃ.",
  "tika-s0501t0:1211_2": "Tattha cattāri tīṇīti liṅgavipallāsaniddeso,",
  "tika-s0501t0:1211_3": "“cattāro tayo”ti pana pakatiliṅganiddeso kātabbova.",
  "tika-s0501t0:1212_0": "“Tesaṃ tiṇṇaṃ puggalānaṃ katamo saṃkileso”ti pucchitabbattā “tesaṃ tiṇṇaṃ puggalānaṃ ayaṃ saṃkileso”tiādi vuttaṃ.",
  "tika-s0501t0:1212_1": "Tattha ayaṃ saṃkilesoti “tīṇi akusalamūlāni…pe…",
  "tika-s0501t0:1212_2": "sīlavipatti diṭṭhivipatti ācāravipattī”ti niddhāritānaṃ akusalānaṃ dhammānaṃ iti ayaṃ samūho saṃkileso hoti.",
  "tika-s0501t0:1212_3": "“Tesaṃ tiṇṇaṃ puggalānaṃ saṃkileso ācariyena niddhārito,",
  "tika-s0501t0:1212_4": "kathaṃ vodānaṃ niddhāritabba”nti vattabbattā “tesaṃ tiṇṇaṃ puggalānaṃ idaṃ vodāna”ntiādi vuttaṃ.",
  "tika-s0501t0:1212_5": "Tattha idaṃ vodānanti “tīṇi kusalamūlāni…pe…",
  "tika-s0501t0:1212_6": "tīṇi vimokkhamukhāni suññataṃ animittaṃ appaṇihita”nti niddhāritānaṃ kusaladhammānaṃ samūhabhūtaṃ iti idaṃ dhammajātaṃ vodānaṃ hoti.",
  "tika-s0501t0:1213_0": "“Vuttappakārena cattāro hutvā tayo puggalā bhavantīti ācariyena vibhāvitā,",
  "tika-s0501t0:1213_1": "tayo hutvā kittakā puggalā bhavantī”ti vattabbabhāvato “iti kho cattāri hutvā tīṇi bhavanti,",
  "tika-s0501t0:1213_2": "tīṇi hutvā dve bhavanti taṇhācarito ca diṭṭhicarito cā”tiādi vuttaṃ.",
  "tika-s0501t0:1213_3": "Itīti heṭṭhā vuttappakārena cattāri cattāro hutvā tīṇi tayo bhavanti.",
  "tika-s0501t0:1213_4": "Tīṇi tayo hutvā taṇhācarito ca diṭṭhicarito cāti dve puggalā bhavanti.",
  "tika-s0501t0:1214_0": "“Tesaṃ dvinnaṃ puggalānaṃ katamo saṃkileso”ti vattabbabhāvato “tesaṃ dvinnaṃ puggalānaṃ ayaṃ saṃkileso”tiādi vuttaṃ.",
  "tika-s0501t0:1214_1": "Tattha ayaṃ saṃkilesoti “taṇhā ca avijjā ca…pe…",
  "tika-s0501t0:1214_2": "sassatadiṭṭhi ca ucchedadiṭṭhi cā”ti niddhāritānaṃ akusaladhammānaṃ iti ayaṃ samūho saṃkileso hoti.",
  "tika-s0501t0:1215_0": "“Tesaṃ dvinnaṃ puggalānaṃ saṃkileso ācariyena niddhārito,",
  "tika-s0501t0:1215_1": "kathaṃ vodāna”nti vattabbabhāvato “tesaṃ dvinnaṃ puggalānaṃ idaṃ vodāna”ntiādi vuttaṃ.",
  "tika-s0501t0:1215_2": "Idaṃ vodānanti “samatho ca vipassanā ca…pe…",
  "tika-s0501t0:1215_3": "saupādisesā ca nibbānadhātu,",
  "tika-s0501t0:1215_4": "anupādisesā ca nibbānadhātū”ti niddhāritānaṃ kusaladhammānaṃ samūhabhūtaṃ iti idaṃ dhammajātaṃ vodānaṃ hoti.",
  "tika-s0501t0:1216_0": "“Tīṇi akusalamūlānī”tiādinā saṃkilesapakkhe akusalamūlatikādīnaṃ dvinnaṃ dvādasannaṃ tikānaṃ,",
  "tika-s0501t0:1216_1": "tiṇṇaṃ ugghaṭitaññuādipuggalānaṃ saṃkilesavibhāvanāmukhena yā niddhāraṇā katā,",
  "tika-s0501t0:1216_2": "“tīṇi kusalamūlānī”tiādinā vodānapakkhe kusalamūlatikādīnaṃ dvinnaṃ dvādasannaṃ tikānaṃ,",
  "tika-s0501t0:1216_3": "tiṇṇaṃ ugghaṭitaññuādipuggalānaṃ vodānavibhāvanāmukhena yā niddhāraṇā katā,",
  "tika-s0501t0:1216_4": "ayaṃ vuttappakāraniddhāraṇā tipukkhalassa ca nayassa,",
  "tika-s0501t0:1216_5": "aṅkusassa ca nayassa bhūmi samuṭṭhānaṃ pavattihetu nāmāti yojetvā “taṇhā ca avijjā cā”tiādinā saṃkilesapakkhe",
  "tika-s0501t0:1216_6": "taṇhāavijjādukādīnaṃ pannarasannaṃ dukānaṃ,",
  "tika-s0501t0:1216_7": "dvinnaṃ taṇhācaritadiṭṭhicaritānaṃ puggalānaṃ vodānavibhāvanāmukhena yā niddhāraṇā katā,",
  "tika-s0501t0:1216_8": "“samatho ca vipassanā cā”tiādinā vodānapakkhe samathavipassanādukādīnaṃ ekūnavīsatidukānaṃ,",
  "tika-s0501t0:1216_9": "dvinnaṃ taṇhācaritadiṭṭhicaritānaṃ puggalānaṃ vodānavibhāvanāmukhena yā niddhāraṇā katā,",
  "tika-s0501t0:1216_10": "ayaṃ vuttappakārā nandiyāvaṭṭassa nayassa bhūmītipi nīharitvā yojetabbā.",
  "tika-s0501t0:1216_11": "Puggalādhiṭṭhānavasena hi nandiyāvaṭṭanayato sīhavikkīḷitanayassa sambhavo,",
  "tika-s0501t0:1216_12": "sīhavikkīḷitanayato ca tipukkhalanayassa sambhavo hoti.",
  "tika-s0501t0:1216_13": "Dhammādhiṭṭhānavasena pana sīhavikkīḷitanayato tipukkhalanayassa sambhavo,",
  "tika-s0501t0:1216_14": "tipukkhalanayato ca nandiyāvaṭṭanayassa sambhavo hoti.",
  "tika-s0501t0:1216_15": "Tenāha aṭṭhakathāyaṃ “ante ‘taṇhā ca avijjā cā’tiādinā samathassa nayassa bhūmi dassitā.",
  "tika-s0501t0:1216_16": "Teneva hi ‘cattāri hutvā tīṇi bhavanti,",
  "tika-s0501t0:1216_17": "tīṇi hutvā dve bhavantī’ti vutta”nti.",
  "tika-s0501t0:1217_0": "“Kasmā pana ayaṃ vuttappakārāya niddhāraṇāya tipukkhalassa ca nayassa,",
  "tika-s0501t0:1217_1": "aṅkusassa ca nayassa bhūmibhāvo viññāyatī”ti vattabbabhāvato “tenāhā”tiādi vuttaṃ.",
  "tika-s0501t0:1217_2": "Tena yathāvuttassa niddhāraṇāya bhūmibhāvena ācariyo “yo akusale…pe…",
  "tika-s0501t0:1217_3": "disālocanenāti cā”ti yaṃ vacanaṃ āha,",
  "tika-s0501t0:1217_4": "tena vacanena vuttappakārāya niddhāraṇāya tipukkhala…pe…",
  "tika-s0501t0:1217_5": "yassa bhūmibhāvo viññāyatīti attho.",
  "tika-s0501t0:1218_0": "“Ettāvatā nayasamuṭṭhānaṃ paripuṇṇaṃ hoti,",
  "tika-s0501t0:1218_1": "aññaṃ natthī”ti vattabbattā “niyuttaṃ nayasamuṭṭhāna”nti vuttaṃ.",
  "tika-s0501t0:1218_2": "Yena yena nayasamuṭṭhānena saṃkilesapakkhe vā akusalā dhammā niddhāritā,",
  "tika-s0501t0:1218_3": "vodānapakkhe vā kusalā dhammā niddhāritā,",
  "tika-s0501t0:1218_4": "taṃ taṃ nayasamuṭṭhānaṃ niyuttaṃ yathārahaṃ niddhāretvā yujjitabbanti attho gahetabbo.",
  "tika-s0501t0:1219_0": "Nayakkamena pana saṅkhepato dassayissāmi –",
  "tika-s0501t0:1219_1": "dve puggalā,",
  "tika-s0501t0:1219_2": "tayo puggalā,",
  "tika-s0501t0:1219_3": "cattāro puggalāti puggalā tikoṭṭhāsā bhavanti, catudisā, chadisā,",
  "tika-s0501t0:1219_4": "aṭṭhadisāti disāpi tikoṭṭhāsā bhavanti.",
  "tika-s0501t0:1219_5": "Tattha dve puggalāti taṇhācarito puggalo,",
  "tika-s0501t0:1219_6": "diṭṭhicarito puggaloti dve puggalā bhavanti.",
  "tika-s0501t0:1219_7": "Tayo puggalāti ugghaṭitaññupuggalo,",
  "tika-s0501t0:1219_8": "vipañcitaññupuggalo,",
  "tika-s0501t0:1219_9": "neyyapuggaloti tayo puggalā bhavanti.",
  "tika-s0501t0:1219_10": "Cattāro puggalāti dukkhāpaṭipadādandhābhiññādibhedena bhinnā mudindriyo taṇhācarito puggalo,",
  "tika-s0501t0:1219_11": "mudindriyo diṭṭhicarito puggalo,",
  "tika-s0501t0:1219_12": "tikkhindriyo taṇhācarito puggalo,",
  "tika-s0501t0:1219_13": "tikkhindriyo diṭṭhicarito puggaloti cattāro puggalā bhavanti.",
  "tika-s0501t0:1219_14": "Catudisāti saṃkilesapakkhe dve dve disā,",
  "tika-s0501t0:1219_15": "vodānapakkhe dve dve disāti catudisā bhavanti.",
  "tika-s0501t0:1219_16": "Chadisāti saṃkilesapakkhe tisso tisso disā,",
  "tika-s0501t0:1219_17": "vodānapakkhe tisso tisso disāti chadisā bhavanti.",
  "tika-s0501t0:1219_18": "Aṭṭhadisāti saṃkilesapakkhe catasso catasso disā,",
  "tika-s0501t0:1219_19": "vodānapakkhe catasso catasso disāti aṭṭhadisā bhavanti.",
  "tika-s0501t0:1219_20": "Tesu dve dve taṇhācaritadiṭṭhicarite puggale,",
  "tika-s0501t0:1219_21": "catudisā ca nissāya nandiyāvaṭṭanayasamuṭṭhānaṃ bhavati.",
  "tika-s0501t0:1219_22": "Tayo ugghaṭitaññuvipañcitaññuneyyapuggale ca chadisā ca nissāya tipukkhalanayasamuṭṭhānaṃ bhavati.",
  "tika-s0501t0:1219_23": "Dukkhāpaṭipadādandhābhiññādibhedena bhinne cattāro mudindriyataṇhācaritatikkhindriyataṇhācaritamudindriyadiṭṭhicaritatikkhindriyadiṭṭhicarite",
  "tika-s0501t0:1219_24": "puggale ca aṭṭhadisā ca nissāya sīhavikkīḷitanayasamuṭṭhānaṃ bhavati.",
  "tika-s0501t0:1219_25": "Ekekasmiṃ nayasamuṭṭhāne vibhajite disālocanaaṅkusanayasamuṭṭhānānipi vibhajitāni bhavanti.",
  "tika-s0501t0:1220_0": "“Kathaṃ nandiyāvaṭṭanayasamuṭṭhānaṃ bhavatī”ti ce vadeyya?",
  "tika-s0501t0:1220_1": "“Taṇhā ca avijjā ca ahirikañca anottappañca assati ca asampajaññañca ayonisomanasikāro ca kosajjañca",
  "tika-s0501t0:1220_2": "dovacassañca ahaṃkāro ca mamaṃkāro ca assaddhā ca pamādo ca asaddhammassavanañca asaṃvaro ca abhijjhā",
  "tika-s0501t0:1220_3": "ca byāpādo ca nīvaraṇañca saṃyojanañca kodho ca upanāho ca makkho ca paḷāso ca issā ca maccherañca māyā",
  "tika-s0501t0:1220_4": "ca sāṭheyyañca sassatadiṭṭhi ca ucchedadiṭṭhi cā”ti dukadukavasena desito ayaṃ disābhūto akusaladhammasamūho",
  "tika-s0501t0:1220_5": "dvinnaṃ taṇhācaritadiṭṭhicaritānaṃ puggalānaṃ saṃkileso hotīti saṃkilesapakkhe saṃkilesasāmaññabhāvena",
  "tika-s0501t0:1220_6": "yojetvā “imesu pannarasasu dukadukavasena desitesu disābhūtesu akusaladhammesu katamo akusaladhammo katamassa",
  "tika-s0501t0:1220_7": "puggalassa disā”ti manasāva disādhammabhāvena oloketvā “ayaṃ ayaṃ paṭhamo paṭhamo akusaladhammo taṇhācaritassa",
  "tika-s0501t0:1220_8": "puggalassa saṃkilesapakkhe paṭhamā disā nāma,",
  "tika-s0501t0:1220_9": "ayaṃ ayaṃ dutiyo dutiyo akusaladhammo diṭṭhicaritassa puggalassa saṃkilesapakkhe dutiyā disā nāmā”ti",
  "tika-s0501t0:1220_10": "visuṃ visuṃ yojetvā samudayasaccadukkhasaccāni yathārahaṃ nīharitvā vibhajitabbadhammasabhāvo ca yena",
  "tika-s0501t0:1220_11": "saṃvaṇṇanāvisesena dassito,",
  "tika-s0501t0:1220_12": "so saṃvaṇṇanāviseso ca nandiyāvaṭṭanayasamuṭṭhānaṃ bhavati,",
  "tika-s0501t0:1220_13": "tassa olokanā ca yena saṃvaṇṇanāvisesena dassitā,",
  "tika-s0501t0:1220_14": "so saṃvaṇṇanāviseso ca disālocananayasamuṭṭhānaṃ bhavati,",
  "tika-s0501t0:1220_15": "tathā oloketvā disāvisesabhūtassa dhammavisesassa puggalānaṃ nayanañca yena saṃvaṇṇanāvisesena nayati,",
  "tika-s0501t0:1220_16": "so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t0:1221_0": "“Samatho ca vipassanā ca,",
  "tika-s0501t0:1221_1": "hirī ca ottappañca,",
  "tika-s0501t0:1221_2": "sati ca sampajaññañca,",
  "tika-s0501t0:1221_3": "yonisomanasikāro ca vīriyārambho ca,",
  "tika-s0501t0:1221_4": "sovacassañca dhamme ñāṇañca anvaye ñāṇañca,",
  "tika-s0501t0:1221_5": "khaye ñāṇañca anuppāde ñāṇañca,",
  "tika-s0501t0:1221_6": "saddhā ca appamādo ca,",
  "tika-s0501t0:1221_7": "saddhammassavanañca saṃvaro ca,",
  "tika-s0501t0:1221_8": "anabhijjhā ca abyāpādo ca,",
  "tika-s0501t0:1221_9": "rāgavirāgā ca cetovimutti,",
  "tika-s0501t0:1221_10": "avijjāvirāgā ca paññāvimutti,",
  "tika-s0501t0:1221_11": "abhisamayo ca appicchatā ca,",
  "tika-s0501t0:1221_12": "santuṭṭhi ca akkodho ca,",
  "tika-s0501t0:1221_13": "anupanāho ca amakkho ca,",
  "tika-s0501t0:1221_14": "apaḷāso ca issāpahānañca macchariyappahānañca vijjā ca,",
  "tika-s0501t0:1221_15": "vimutti ca saṅkhatārammaṇo ca vimokkho,",
  "tika-s0501t0:1221_16": "asaṅkhatārammaṇo ca vimokkho,",
  "tika-s0501t0:1221_17": "saupādisesā ca nibbānadhātu,",
  "tika-s0501t0:1221_18": "anupādisesā ca nibbānadhātū”ti tikadukavasena desitaṃ idaṃ disābhūtaṃ kusalasamūhadhammajātaṃ dvinnaṃ",
  "tika-s0501t0:1221_19": "taṇhācaritadiṭṭhicaritānaṃ puggalānaṃ vodānaṃ hotīti vodānapakkhe vodānasāmaññabhāvena yojetvā “imesu",
  "tika-s0501t0:1221_20": "ekūnavīsatiyā dukadukavasena vā desitesu disābhūtesu dhammesu katamo katamo kusaladhammo katamassa katamassa",
  "tika-s0501t0:1221_21": "puggalassa disā”ti manasāva disādhammabhāvena oloketvā “ayaṃ paṭhamo paṭhamo kusaladhammo taṇhācaritassa",
  "tika-s0501t0:1221_22": "puggalassa vodānapakkhe paṭhamā disā nāma,",
  "tika-s0501t0:1221_23": "ayaṃ dutiyo dutiyo kusaladhammo diṭṭhicaritassa puggalassa vodānapakkhe dutiyā disā nāmā”ti visuṃ visuṃ",
  "tika-s0501t0:1221_24": "yojetvā maggasaccanirodhasaccāni yathārahaṃ nīharitvā vibhajitabbadhammabhāvo ca yena saṃvaṇṇanāvisesena dassito,",
  "tika-s0501t0:1221_25": "so saṃvaṇṇanāviseso ca nandiyāvaṭṭanayasamuṭṭhānaṃ bhavati,",
  "tika-s0501t0:1221_26": "tassa olokanā ca yena saṃvaṇṇanāvisesena dassitā,",
  "tika-s0501t0:1221_27": "so saṃvaṇṇanāviseso ca disālocananayasamuṭṭhānaṃ bhavati,",
  "tika-s0501t0:1221_28": "tathā oloketvā disāvisesabhūtassa dhammavisesassa puggalānaṃ nayanañca yena saṃvaṇṇanāvisesena nayati,",
  "tika-s0501t0:1221_29": "so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t0:1222_0": "“Kathaṃ tipukkhalanayasamuṭṭhānaṃ bhavatī”ti ce puccheyya,",
  "tika-s0501t0:1222_1": "“tīṇi akusalamūlāni –",
  "tika-s0501t0:1222_2": "lobho akusalamūlaṃ,",
  "tika-s0501t0:1222_3": "doso akusalamūlaṃ,",
  "tika-s0501t0:1222_4": "moho akusalamūlaṃ.",
  "tika-s0501t0:1222_5": "Tīṇi duccaritāni –",
  "tika-s0501t0:1222_6": "kāyaduccaritaṃ,",
  "tika-s0501t0:1222_7": "vacīduccaritaṃ,",
  "tika-s0501t0:1222_8": "manoduccaritaṃ.",
  "tika-s0501t0:1222_9": "Tayo akusalavitakkā –",
  "tika-s0501t0:1222_10": "kāmavitakko,",
  "tika-s0501t0:1222_11": "byāpādavitakko,",
  "tika-s0501t0:1222_12": "vihiṃsāvitakko.",
  "tika-s0501t0:1222_13": "Tisso akusalasaññā –",
  "tika-s0501t0:1222_14": "kāmasaññā,",
  "tika-s0501t0:1222_15": "byāpādasaññā,",
  "tika-s0501t0:1222_16": "vihiṃsāsaññā.",
  "tika-s0501t0:1222_17": "Tisso viparītasaññā –",
  "tika-s0501t0:1222_18": "niccasaññā,",
  "tika-s0501t0:1222_19": "sukhasaññā,",
  "tika-s0501t0:1222_20": "attasaññā.",
  "tika-s0501t0:1222_21": "Tisso vedanā –",
  "tika-s0501t0:1222_22": "sukhā vedanā,",
  "tika-s0501t0:1222_23": "dukkhā vedanā,",
  "tika-s0501t0:1222_24": "adukkhamasukhā vedanā.",
  "tika-s0501t0:1222_25": "Tisso dukkhatā –",
  "tika-s0501t0:1222_26": "dukkhadukkhatā,",
  "tika-s0501t0:1222_27": "saṅkhāradukkhatā,",
  "tika-s0501t0:1222_28": "vipariṇāmadukkhatā.",
  "tika-s0501t0:1222_29": "Tayo aggī – rāgaggi, dosaggi, mohaggi.",
  "tika-s0501t0:1222_30": "Tayo sallā –",
  "tika-s0501t0:1222_31": "rāgasallo,",
  "tika-s0501t0:1222_32": "dosasallo,",
  "tika-s0501t0:1222_33": "mohasallo.",
  "tika-s0501t0:1222_34": "Tisso jaṭā – rāgajaṭā, dosajaṭā, mohajaṭā.",
  "tika-s0501t0:1222_35": "Tisso akusalūpaparikkhā –",
  "tika-s0501t0:1222_36": "akusalaṃ kāyakammaṃ,",
  "tika-s0501t0:1222_37": "akusalaṃ vacīkammaṃ,",
  "tika-s0501t0:1222_38": "akusalaṃ manokammaṃ.",
  "tika-s0501t0:1222_39": "Tisso vipattiyo –",
  "tika-s0501t0:1222_40": "sīlavipatti,",
  "tika-s0501t0:1222_41": "diṭṭhivipatti,",
  "tika-s0501t0:1222_42": "ācāravipattī”ti tikavasena desito ayaṃ disābhūto akusaladhammasamūho tiṇṇaṃ ugghaṭitaññuvipañcitaññuneyyapuggalānaṃ",
  "tika-s0501t0:1222_43": "saṃkileso hotīti saṃkilesapakkhe saṃkilesasāmaññabhāvena yojetvā “imesu dvādasasu tikatikavasena desitesu",
  "tika-s0501t0:1222_44": "disābhūtesu akusaladhammesu katamo katamo akusalo dhammo katamassa katamassa puggalassa disā”ti manasāva",
  "tika-s0501t0:1222_45": "disādhammabhāvena oloketvā “ayaṃ ayaṃ paṭhamo paṭhamo akusaladhammo ugghaṭitaññupuggalassa saṃkilesapakkhe",
  "tika-s0501t0:1222_46": "paṭhamā disā nāma.",
  "tika-s0501t0:1222_47": "Ayaṃ ayaṃ dutiyo dutiyo akusaladhammo vipañcitaññupuggalassa saṃkilesapakkhe dutiyā disā nāma.",
  "tika-s0501t0:1222_48": "Ayaṃ ayaṃ tatiyo tatiyo akusaladhammo neyyassa puggalassa saṃkilesapakkhe tatiyā disā nāmā”ti visuṃ visuṃ",
  "tika-s0501t0:1222_49": "yojetvā samudayasaccadukkhasaccāni yathārahaṃ nīharitvā vibhajitabbadhammasabhāvo ca yena saṃvaṇṇanāvisesena dassito.",
  "tika-s0501t0:1222_50": "So saṃvaṇṇanāviseso ca tipukkhalanayasamuṭṭhānaṃ bhavati.",
  "tika-s0501t0:1222_51": "Tassa olokanā ca yena saṃvaṇṇanāvisesena dassitā,",
  "tika-s0501t0:1222_52": "so saṃvaṇṇanāviseso ca disālocananayasamuṭṭhānaṃ bhavati tathā oloketvā disāvisesabhūtassa dhammavisesassa",
  "tika-s0501t0:1222_53": "puggalānaṃ nayanañca yena saṃvaṇṇanāvisesena nayati,",
  "tika-s0501t0:1222_54": "so saṃvaṇṇanāviseso aṅkusanayasamuṭṭhānaṃ bhavati.",
  "tika-s0501t0:1223_0": "“Tīṇi kusalamūlāni –",
  "tika-s0501t0:1223_1": "alobho kusalamūlaṃ,",
  "tika-s0501t0:1223_2": "adoso kusalamūlaṃ,",
  "tika-s0501t0:1223_3": "amoho kusalamūlaṃ.",
  "tika-s0501t0:1223_4": "Tīṇi sucaritāni –",
  "tika-s0501t0:1223_5": "kāyasucaritaṃ,",
  "tika-s0501t0:1223_6": "vacīsucaritaṃ,",
  "tika-s0501t0:1223_7": "manosucaritaṃ.",
  "tika-s0501t0:1223_8": "Tayo kusalavitakkā –",
  "tika-s0501t0:1223_9": "nekkhammavitakko,",
  "tika-s0501t0:1223_10": "abyāpādavitakko,",
  "tika-s0501t0:1223_11": "avihiṃsāvitakko.",
  "tika-s0501t0:1223_12": "Tayo samādhī –",
  "tika-s0501t0:1223_13": "savitakko savicāro samādhi,",
  "tika-s0501t0:1223_14": "avitakko vicāramatto samādhi,",
  "tika-s0501t0:1223_15": "avitakko avicāro samādhi.",
  "tika-s0501t0:1223_16": "Tisso kusalasaññā –",
  "tika-s0501t0:1223_17": "nekkhammasaññā,",
  "tika-s0501t0:1223_18": "abyāpādasaññā,",
  "tika-s0501t0:1223_19": "avihiṃsāsaññā.",
  "tika-s0501t0:1223_20": "Tisso aviparītasaññā –",
  "tika-s0501t0:1223_21": "aniccasaññā,",
  "tika-s0501t0:1223_22": "dukkhasaññā,",
  "tika-s0501t0:1223_23": "anattasaññā.",
  "tika-s0501t0:1223_24": "Tisso kusalūpaparikkhā –",
  "tika-s0501t0:1223_25": "kusalaṃ kāyakammaṃ,",
  "tika-s0501t0:1223_26": "kusalaṃ vacīkammaṃ,",
  "tika-s0501t0:1223_27": "kusalaṃ manokammaṃ.",
  "tika-s0501t0:1223_28": "Tīṇi soceyyāni –",
  "tika-s0501t0:1223_29": "kāyasoceyyaṃ,",
  "tika-s0501t0:1223_30": "vacīsoceyyaṃ,",
  "tika-s0501t0:1223_31": "manosoceyyaṃ.",
  "tika-s0501t0:1223_32": "Tisso sampattiyo –",
  "tika-s0501t0:1223_33": "sīlasampatti,",
  "tika-s0501t0:1223_34": "samādhisampatti,",
  "tika-s0501t0:1223_35": "paññāsampatti.",
  "tika-s0501t0:1223_36": "Tisso sikkhā –",
  "tika-s0501t0:1223_37": "adhisīlasikkhā,",
  "tika-s0501t0:1223_38": "adhicittasikkhā,",
  "tika-s0501t0:1223_39": "adhipaññāsikkhā.",
  "tika-s0501t0:1223_40": "Tayo khandhā –",
  "tika-s0501t0:1223_41": "sīlakkhandho,",
  "tika-s0501t0:1223_42": "samādhikkhandho,",
  "tika-s0501t0:1223_43": "paññākkhandho.",
  "tika-s0501t0:1223_44": "Tīṇi vimokkhamukhāni – suññataṃ,",
  "tika-s0501t0:1223_45": "animittaṃ,",
  "tika-s0501t0:1223_46": "appaṇihita”nti tikatikavasena desitaṃ idaṃ disābhūtaṃ kusalasamūhadhammajātaṃ tiṇṇaṃ ugghaṭitaññuvipañcitaññuneyyapuggalānaṃ",
  "tika-s0501t0:1223_47": "vodānaṃ hotīti vodānapakkhe vodānasāmaññabhāvena yojetvā “imesu dvīsu dvādasasu tikatikavasena desitesu",
  "tika-s0501t0:1223_48": "disābhūtesu kusaladhammesu katamo katamo kusaladhammo katamassa katamassa puggalassa disā”ti manasāva",
  "tika-s0501t0:1223_49": "disādhammabhāvena oloketvā “ayaṃ ayaṃ paṭhamo paṭhamo kusaladhammo ugghaṭitaññupuggalassa vodānapakkhe",
  "tika-s0501t0:1223_50": "paṭhamā disā nāma.",
  "tika-s0501t0:1223_51": "Ayaṃ ayaṃ dutiyo dutiyo kusalo dhammo vipañcitaññupuggalassa vodānapakkhe dutiyā disā nāma.",
  "tika-s0501t0:1223_52": "Ayaṃ ayaṃ tatiyo tatiyo kusaladhammo neyyapuggalassa vodānapakkhe tatiyā disā nāmā”ti visuṃ visuṃ disābhāvena",
  "tika-s0501t0:1223_53": "yojetvā maggasaccanirodhasaccāni yathārahaṃ nīharitvā vibhajitabbadhammasabhāvo ca yena saṃvaṇṇanāvisesena dassito.",
  "tika-s0501t0:1223_54": "So saṃvaṇṇanāviseso ca tipukkhalanayasamuṭṭhānaṃ bhavati.",
  "tika-s0501t0:1223_55": "Tassa olokanā ca yena saṃvaṇṇanāvisesena dassitā,",
  "tika-s0501t0:1223_56": "so saṃvaṇṇanāviseso ca disālocananayasamuṭṭhānaṃ bhavati.",
  "tika-s0501t0:1223_57": "Tathā oloketvā disāvisesabhūtassa dhammassa puggalānaṃ nayanañca yena saṃvaṇṇanāvisesena nayati,",
  "tika-s0501t0:1223_58": "so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t0:1224_0": "“Kathaṃ sīhavikkīḷitanayasamuṭṭhāna”nti ce puccheyya,",
  "tika-s0501t0:1224_1": "“cattāro āhārā,",
  "tika-s0501t0:1224_2": "cattāro vipallāsā,",
  "tika-s0501t0:1224_3": "cattāri upādānāni,",
  "tika-s0501t0:1224_4": "cattāro yogā,",
  "tika-s0501t0:1224_5": "cattāro ganthā,",
  "tika-s0501t0:1224_6": "cattāro āsavā,",
  "tika-s0501t0:1224_7": "cattāro oghā,",
  "tika-s0501t0:1224_8": "cattāro sallā,",
  "tika-s0501t0:1224_9": "catasso viññāṇaṭṭhitiyo,",
  "tika-s0501t0:1224_10": "cattāri agatigamanānī”ti catukkacatukkavasena desito ayaṃ disābhūto catukko catukko akusaladhammo “dukkhāya",
  "tika-s0501t0:1224_11": "paṭipadāya dandhābhiññāya niyyakassa mudindriyassa taṇhācaritassa ca dukkhāya paṭipadāya khippābhiññāya",
  "tika-s0501t0:1224_12": "niyyakassa tikkhindriyassa taṇhācaritassa ca sukhāya paṭipadāya dandhābhiññāya niyyakassa mudindriyassa",
  "tika-s0501t0:1224_13": "diṭṭhicaritassa ca sukhāya paṭipadāya khippābhiññāya niyyakassa tikkhindriyassa diṭṭhicaritassa cā”ti",
  "tika-s0501t0:1224_14": "catunnaṃ puggalānaṃ saṃkilesoti saṃkilesapakkhe saṃkilesasāmaññabhāvena yojetvā “imesu catukkacatukkavasena",
  "tika-s0501t0:1224_15": "desitesu dasasu catukkesu dhammesu katamo katamo akusaladhammo katamassa katamassa puggalassa disā”ti",
  "tika-s0501t0:1224_16": "manasāva saṃkilesapakkhe disādhammabhāvena oloketvā “ayaṃ ayaṃ paṭhamo paṭhamo akusaladhammo dukkhāya",
  "tika-s0501t0:1224_17": "paṭipadāya dandhābhiññāya niyyakassa mudindriyassa taṇhācaritassa puggalassa paṭhamā disā nāma.",
  "tika-s0501t0:1224_18": "Ayaṃ ayaṃ dutiyo dutiyo akusaladhammo dukkhāya paṭipadāya khippābhiññāya niyyakassa tikkhindriyassa taṇhācaritassa puggalassa dutiyā disā nāma.",
  "tika-s0501t0:1224_19": "Ayaṃ ayaṃ tatiyo tatiyo akusaladhammo sukhāya paṭipadāya dandhābhiññāya niyyakassa mudindriyassa diṭṭhicaritassa puggalassa tatiyā disā nāma.",
  "tika-s0501t0:1224_20": "Ayaṃ ayaṃ catuttho catuttho akusaladhammo sukhāya paṭipadāya khippābhiññāya niyyakassa tikkhindriyassa",
  "tika-s0501t0:1224_21": "diṭṭhicaritassa puggalassa catutthā disā nāmā”ti visuṃ visuṃ disābhāvena yojetvā,",
  "tika-s0501t0:1224_22": "samudayasaccadukkhasaccāni yathārahaṃ nīharitvā,",
  "tika-s0501t0:1224_23": "vibhajitabbadhammasabhāvo ca yena saṃvaṇṇanāvisesena dassito.",
  "tika-s0501t0:1224_24": "So saṃvaṇṇanāviseso ca sīhavikkīḷitanayasamuṭṭhānaṃ bhavati.",
  "tika-s0501t0:1224_25": "Tassa olokanā ca yena saṃvaṇṇanāvisesena dassitā,",
  "tika-s0501t0:1224_26": "so saṃvaṇṇanāviseso ca disālocananayasamuṭṭhānaṃ bhavati.",
  "tika-s0501t0:1224_27": "Tathā oloketvā disāvisesabhūtassa dhammassa puggalānaṃ nayanañca yena saṃvaṇṇanāvisesena nayati,",
  "tika-s0501t0:1224_28": "so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t0:1225_0": "“Catasso paṭipadā,",
  "tika-s0501t0:1225_1": "cattāro satipaṭṭhānā,",
  "tika-s0501t0:1225_2": "cattāri jhānāni,",
  "tika-s0501t0:1225_3": "cattāro vihārā,",
  "tika-s0501t0:1225_4": "cattāro sammappadhānā,",
  "tika-s0501t0:1225_5": "cattāro acchariyā abbhutā dhammā,",
  "tika-s0501t0:1225_6": "cattāri adhiṭṭhānāni,",
  "tika-s0501t0:1225_7": "catasso samādhibhāvanā,",
  "tika-s0501t0:1225_8": "cattāro sukhabhāgiyā dhammā,",
  "tika-s0501t0:1225_9": "catasso appamāṇā”ti catukkacatukkavasena desitaṃ idaṃ disābhūtaṃ kusalasamūhadhammajātaṃ “dukkhāya paṭipadāya",
  "tika-s0501t0:1225_10": "dandhābhiññāya niyyakassa mudindriyassa taṇhācaritassa ca dukkhāya paṭipadāya khippābhiññāya niyyakassa",
  "tika-s0501t0:1225_11": "tikkhindriyassa taṇhācaritassa ca sukhāya paṭipadāya dandhābhiññāya niyyakassa mudindriyassa diṭṭhicaritassa",
  "tika-s0501t0:1225_12": "sa sukhāya paṭipadāya khippābhiññāya niyyakassa tikkhindriyassa diṭṭhicaritassa cā”ti catunnaṃ puggalānaṃ",
  "tika-s0501t0:1225_13": "vodānaṃ hotīti vodānapakkhe vodānasāmaññabhāvena yojetvā “imesu catukkacatukkavasena desitesu dasasu",
  "tika-s0501t0:1225_14": "catukkesu kusaladhammesu katamo katamo kusaladhammo katamassa katamassa puggalassa disā”ti manasāva disādhammabhāvena oloketvā,",
  "tika-s0501t0:1225_15": "“ayaṃ ayaṃ paṭhamo paṭhamo kusaladhammo dukkhāya paṭipadāya dandhābhiññāya niyyakassa mudindriyassa taṇhācaritassa puggalassa paṭhamā disā nāma.",
  "tika-s0501t0:1225_16": "Ayaṃ ayaṃ dutiyo dutiyo kusaladhammo dukkhāya paṭipadāya khippābhiññāya niyyakassa tikkhindriyassa taṇhācaritassa puggalassa dutiyā disā nāma.",
  "tika-s0501t0:1225_17": "Ayaṃ ayaṃ tatiyo tatiyo kusaladhammo sukhāya paṭipadāya dandhābhiññāya niyyakassa mudindriyassa diṭṭhicaritassa puggalassa tatiyā disā nāma.",
  "tika-s0501t0:1225_18": "Ayaṃ ayaṃ catuttho catuttho kusaladhammo sukhāya paṭipadāya khippābhiññāya niyyakassa tikkhindriyassa",
  "tika-s0501t0:1225_19": "diṭṭhicaritassa puggalassa catutthā disā nāmā”ti visuṃ visuṃ disābhāvena yojetvā,",
  "tika-s0501t0:1225_20": "maggasaccanirodhasaccāni yathārahaṃ nīharitvā,",
  "tika-s0501t0:1225_21": "vibhajitabbadhammasabhāvo ca yena saṃvaṇṇanāvisesena dassito.",
  "tika-s0501t0:1225_22": "So saṃvaṇṇanāviseso ca sīhavikkīḷitanayasamuṭṭhānaṃ bhavati.",
  "tika-s0501t0:1225_23": "Tassa olokanā ca yena saṃvaṇṇanāvisesena dassitā.",
  "tika-s0501t0:1225_24": "So saṃvaṇṇanāviseso ca disālocananayasamuṭṭhānaṃ bhavati.",
  "tika-s0501t0:1225_25": "Tathā oloketvā disāvisesassa dhammassa puggalānaṃ nayanañca yena saṃvaṇṇanāvisesena nayati,",
  "tika-s0501t0:1225_26": "so saṃvaṇṇanāviseso ca aṅkusanayasamuṭṭhānaṃ bhavatīti nayakkamena saṅkhepato nayasamuṭṭhānaṃ bhavatīti viññātabbanti.",
  "tika-s0501t0:1226_0": "Iti nayasamuṭṭhāne sattibalānurūpā racitā",
  "tika-s0501t0:1227_0": "Vibhāvanā niṭṭhitā.",
  "tika-s0501t0:1228_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t0:1229_0": "Sāsanapaṭṭhānavibhāvanā",
  "tika-s0501t0:1230_0": "89.",
  "tika-s0501t0:1230_1": "“Tattha katamaṃ nayasamuṭṭhāna”ntiādinā ācariyena sabbathā nayasamuṭṭhānaṃ ṭhapitaṃ,",
  "tika-s0501t0:1230_2": "amhehi ca ñātaṃ,",
  "tika-s0501t0:1230_3": "“soḷasahārapañcanayaaṭṭhārasamūlapadesu aṭṭhārasa mūlapadā kathaṃ vibhattā,",
  "tika-s0501t0:1230_4": "kuhiṃ amhehi daṭṭhabbā”ti vattabbabhāvato “tattha aṭṭhārasa mūlapadā kuhiṃ daṭṭhabbā”tiādi vuttaṃ.",
  "tika-s0501t0:1230_5": "Tatthāti tesu soḷasahārapañcanayaaṭṭhārasamūlapadesu aṭṭhārasa mūlapadā kena padena ācariyena vibhattā,",
  "tika-s0501t0:1230_6": "kuhiṃ amhehi vitthārato daṭṭhabbāti pucchati.",
  "tika-s0501t0:1230_7": "Aṭṭhārasa mūlapadā sāsanapaṭṭhāne mayā vibhattā,",
  "tika-s0501t0:1230_8": "tumhehi ca vitthārato sāsanapaṭṭhāne daṭṭhabbāti vissajjeti.",
  "tika-s0501t0:1230_9": "Vibhattāyeva hi aṭṭhārasa mūlapadā daṭṭhabbā bhavanti.",
  "tika-s0501t0:1230_10": "Aṭṭhakathāyaṃ pana –",
  "tika-s0501t0:1231_0": "“Evaṃ sabbathā nayasamuṭṭhānaṃ vibhajitvā idāni sāsanapaṭṭhānaṃ vibhajanto yasmā saṅgahavārādīsu mūlapadeheva",
  "tika-s0501t0:1231_1": "paṭṭhānaṃ saṅgahetvā sarūpato na dassitaṃ,",
  "tika-s0501t0:1231_2": "tasmā yathā mūlapadehi paṭṭhānaṃ niddhāretabbaṃ,",
  "tika-s0501t0:1231_3": "evaṃ paṭṭhānatopi mūlapadāni niddhāretabbānīti dassanatthaṃ ‘aṭṭhārasa mūlapadā kuhiṃ daṭṭhabbā?",
  "tika-s0501t0:1231_4": "Sāsanapaṭṭhāne’ti āhā”ti –",
  "tika-s0501t0:1232_0": "Vuttaṃ.",
  "tika-s0501t0:1232_1": "Sāsanapaṭṭhāne aṭṭhārasa mūlapadā daṭṭhabbāti ācariyena vuttā,",
  "tika-s0501t0:1232_2": "“katamaṃ taṃ sāsanapaṭṭhāna”nti pucchitabbattā “tattha katamaṃ sāsanapaṭṭhāna”ntiādi vuttaṃ.",
  "tika-s0501t0:1232_3": "Tatthāti tesu aṭṭhārasamūlapadasāsanapaṭṭhānesu katamaṃ taṃ sāsanapaṭṭhānanti idāni mayā niddhāriyamānaṃ",
  "tika-s0501t0:1232_4": "bhagavatā desitaṃ saṃkilesabhāgiyādisuttaṃ sāsanapaṭṭhānaṃ nāmāti vissajjeti.",
  "tika-s0501t0:1232_5": "Sāsananti pariyattisāsanaṃ.",
  "tika-s0501t0:1232_6": "Paṭṭhānanti tassa pariyattisāsanassa saṃkilesabhāgiyatādīhi pakārehi ṭhānaṃ pavattanaṃ paṭṭhānaṃ,",
  "tika-s0501t0:1232_7": "taṃdīpanasuttaṃ pana idha paṭṭhānaṃ nāma.",
  "tika-s0501t0:1232_8": "Tena vuttaṃ –",
  "tika-s0501t0:1232_9": "“saṃkilesabhāgiyaṃ sutta”ntiādi.",
  "tika-s0501t0:1232_10": "Atha vā sāsananti adhisīlaadhicittaadhipaññāsikkhattayaṃ sāsanaṃ nāma,",
  "tika-s0501t0:1232_11": "taṃ sikkhattayaṃ patiṭṭhahati etena saṃkilesādināti paṭṭhānaṃ,",
  "tika-s0501t0:1232_12": "sikkhattayassa sāsanassa paṭṭhānanti sāsanapaṭṭhānaṃ.",
  "tika-s0501t0:1232_13": "Tadādhārabhūtaṃ suttampi ṭhānyūpacārato sāsanapaṭṭhānaṃ nāma.",
  "tika-s0501t0:1232_14": "Taṃ sāsanapaṭṭhānasuttaṃ sarūpato dassetuṃ –",
  "tika-s0501t0:1233_0": "“Saṃkilesabhāgiyaṃ suttaṃ,",
  "tika-s0501t0:1233_1": "vāsanābhāgiyaṃ suttaṃ,",
  "tika-s0501t0:1233_2": "nibbedhabhāgiyaṃ suttaṃ,",
  "tika-s0501t0:1233_3": "asekkhabhāgiyaṃ suttaṃ,",
  "tika-s0501t0:1233_4": "saṃkilesabhāgiyañca vāsanābhāgiyañca suttaṃ,",
  "tika-s0501t0:1233_5": "saṃkilesabhāgiyañca nibbedhabhāgiyañca suttaṃ,",
  "tika-s0501t0:1233_6": "saṃkilesabhāgiyañca asekkhabhāgiyañca suttaṃ,",
  "tika-s0501t0:1233_7": "saṃkilesabhāgiyañca nibbedhabhāgiyañca asekkhabhāgiyañca suttaṃ,",
  "tika-s0501t0:1233_8": "saṃkilesabhāgiyañca vāsanābhāgiyañca nibbedhabhāgiyañca suttaṃ,",
  "tika-s0501t0:1233_9": "vāsanābhāgiyañca nibbedhabhāgiyañca suttaṃ,",
  "tika-s0501t0:1233_10": "taṇhāsaṃkilesabhāgiyaṃ suttaṃ,",
  "tika-s0501t0:1233_11": "diṭṭhisaṃkilesabhāgiyaṃ suttaṃ,",
  "tika-s0501t0:1233_12": "duccaritasaṃkilesabhāgiyaṃ suttaṃ,",
  "tika-s0501t0:1233_13": "taṇhāvodānabhāgiyaṃ suttaṃ,",
  "tika-s0501t0:1233_14": "diṭṭhivodānabhāgiyaṃ suttaṃ,",
  "tika-s0501t0:1233_15": "duccaritavodānabhāgiyaṃ sutta”nti –",
  "tika-s0501t0:1234_0": "Vuttaṃ.",
  "tika-s0501t0:1234_1": "“Tesu suttesu ye saṃkilesādayo bhagavatā vuttā,",
  "tika-s0501t0:1234_2": "tesu saṃkilesādīsu saṃkileso kittako”ti pucchitabbattā “tattha saṃkileso tividho taṇhāsaṃkileso diṭṭhisaṃkileso duccaritasaṃkileso”ti vuttaṃ.",
  "tika-s0501t0:1234_3": "Tatthāti tesu suttantesu saṃkilesādīsu dhammesu.",
  "tika-s0501t0:1234_4": "“Tividhe tasmiṃ saṃkilese taṇhāsaṃkileso katamena kusalena visujjhatī”ti pucchitabbattā “tattha taṇhāsaṃkileso samathena visujjhatī”ti vuttaṃ.",
  "tika-s0501t0:1234_5": "Tatthāti tasmiṃ tividhe taṇhāsaṃkilesādike.",
  "tika-s0501t0:1234_6": "“So samatho khandhesu katamo khandho”ti pucchitabbattā “so samatho samādhikkhandho”ti vuttaṃ.",
  "tika-s0501t0:1234_7": "“Diṭṭhisaṃkileso kena visujjhatī”ti pucchitabbattā “diṭṭhisaṃkileso vipassanāya visujjhatī”ti vuttaṃ.",
  "tika-s0501t0:1234_8": "“Sā vipassanā katamo khandho”ti vattabbattā “sā vipassanā paññākkhandho”ti vuttaṃ.",
  "tika-s0501t0:1234_9": "“Duccaritasaṃkileso kena visujjhatī”ti vattabbattā “duccaritasaṃkileso sucaritena visujjhatī”ti vuttaṃ.",
  "tika-s0501t0:1234_10": "“Taṃ sucaritaṃ katamo khandho”ti vattabbattā “taṃ sucaritaṃ sīlakkhandho”ti vuttaṃ.",
  "tika-s0501t0:1234_11": "“Tasmiṃ sīle ṭhitassa puggalassa kiṃ bhavatī”ti vattabbattā “tassa sīle patiṭṭhitassā”tiādi vuttaṃ.",
  "tika-s0501t0:1234_12": "Sīle sucaritasaṅkhāte sīlakkhandhe patiṭṭhitassa tassa sīlavantassa puggalassa bhavesu kāmabhavarūpārūpabhavesu āsatti bhavapatthanā yadi uppajjati,",
  "tika-s0501t0:1234_13": "evaṃsāyanti evaṃ assa ayanti padacchedo.",
  "tika-s0501t0:1234_14": "Evaṃ sati assa sīle patiṭṭhitassa ayaṃ āsatti bhavapatthanā samathavipassanābhāvanāmayapuññakiriyavatthu ca bhavati, ca-",
  "tika-s0501t0:1234_15": "saddena dānamayasīlamayapuññakiriyavatthu ca bhavatīti attho saṅgahito.",
  "tika-s0501t0:1234_16": "Tatrāti tesu kāmabhavarūpārūpabhavesu upapattiyā saṃvattatīti.",
  "tika-s0501t0:1235_0": "“Saṃkilesādayo yehi suttehi dassitā,",
  "tika-s0501t0:1235_1": "tāni suttāni kittakānī”ti vattabbattā “imāni cattāri suttānī”tiādi vuttaṃ.",
  "tika-s0501t0:1235_2": "Asādhāraṇāni saṃkilesabhāgiyasuttavāsanābhāgiyasuttanibbedhabhāgiyasuttaasekkhabhāgiyasuttāni cattāri suttāni bhavanti,",
  "tika-s0501t0:1235_3": "sādhāraṇāni saṃkilesabhāgiyavāsanābhāgiyasutta,",
  "tika-s0501t0:1235_4": "saṃkilesabhāgiyanibbedhabhāgiyasutta,",
  "tika-s0501t0:1235_5": "saṃkilesabhāgiyaasekkhabhāgiyasutta,",
  "tika-s0501t0:1235_6": "vāsanābhāgiyanibbedhabhāgiyasuttāni katāni missitāni cattāri bhavanti.",
  "tika-s0501t0:1235_7": "Iti aṭṭha suttāni bhavanti.",
  "tika-s0501t0:1235_8": "Tāniyeva vuttappakārāni aṭṭha suttāni bhavanti.",
  "tika-s0501t0:1235_9": "Sādhāraṇāni vāsanābhāgiyaasekkhabhāgiyasuttanibbedhabhāgiyaasekkhabhāgiyasutta-",
  "tika-s0501t0:1235_10": "saṃkilesabhāgiyavāsanābhāgiyanibbedhabhāgiyasuttasaṃkilesa-",
  "tika-s0501t0:1235_11": "bhāgiyavāsanābhāgiyaasekkhabhāgiyasutta-",
  "tika-s0501t0:1235_12": "saṃkilesabhāgiyanibbedhabhāgiyaasekkhabhāgiyasutta-",
  "tika-s0501t0:1235_13": "vāsanābhāgiyanibbedhabhāgiyaasekkhabhāgiyasutta-",
  "tika-s0501t0:1235_14": "saṃkilesabhāgiyavāsanābhāgiyanibbedhabhāgiyaasekkhabhāgiyasutta-",
  "tika-s0501t0:1235_15": "nevasaṃkilesabhāgiyanavāsanā-",
  "tika-s0501t0:1235_16": "bhāgiyananibbedhabhāgiyanaasekkhabhāgiyasuttāni katāni missitāni aṭṭha suttāni bhavantīti soḷasa suttāni bhavanti.",
  "tika-s0501t0:1235_17": "Tesu soḷasasuttesu cattāri ekakāni suttāni ca cattāri dukāni suttāni ca dve tikāni ca pāḷiyaṃ āgatāni,",
  "tika-s0501t0:1235_18": "dve dukāni suttāni ca dve tikāni ca dve catukkāni suttāni ca aṭṭhakathāyaṃ āgatāni.",
  "tika-s0501t0:1236_0": "“Yadi paṭṭhānanayena vuttappakārāni soḷasa suttāniyeva vibhattāni,",
  "tika-s0501t0:1236_1": "evaṃ sati suttageyyādinavavidhaṃ sakalaṃ pariyattisāsanaṃ paṭṭhānanayena avibhattaṃ bhaveyyā”ti vattabbattā “imehi soḷasahi suttehī”tiādi vuttaṃ.",
  "tika-s0501t0:1236_2": "Paṭṭhānanayena vibhattehi soḷasahi imehi suttehi navavidhaṃ sakalaṃ pariyattisuttaṃ paṭṭhānanayena vibhattaṃyeva hutvā bhinnaṃ bhavati.",
  "tika-s0501t0:1236_3": "Saṃkilesabhāgiyādipabhedāya gāthāya gāthā anuminitabbā,",
  "tika-s0501t0:1236_4": "saṃkilesabhāgiyādipabhedena veyyākaraṇena veyyākaraṇaṃ anuminitabbaṃ.",
  "tika-s0501t0:1236_5": "Saṃkilesabhāgiyādipabhedena suttena suttaṃ anuminitabbaṃ bhavatiyevāti.",
  "tika-s0501t0:1237_0": "90.",
  "tika-s0501t0:1237_1": "“Tesu soḷasasu saṃkilesabhāgiyādīsu suttesu katamaṃ saṃkilesabhāgiyaṃ sutta”nti pucchitabbattā “tattha katamaṃ saṃkilesabhāgiyaṃ sutta”ntiādi vuttaṃ.",
  "tika-s0501t0:1237_2": "Tatthāti tesu soḷasasu saṃkilesabhāgiyādīsu suttesu katamaṃ suttaṃ saṃkilesabhāgiyaṃ suttaṃ nāmāti pucchati.",
  "tika-s0501t0:1238_0": "“Kāmandhā jālasañchannā, taṇhāchadanachāditā;",
  "tika-s0501t0:1239_0": "Pamattabandhanābaddhā, macchāva kumināmukhe;",
  "tika-s0501t0:1240_0": "Jarāmaraṇamanventi, vaccho khīrapakova mātara”nti. –",
  "tika-s0501t0:1241_0": "Idaṃ suttaṃ saṃkilesabhāge vācakañāpakabhāvena pavattanato saṃkilesabhāgiyaṃ suttaṃ nāma.",
  "tika-s0501t0:1241_1": "Ye sattā kāmandhā kāmena andhā jālasañchannā taṇhāchadanena chāditā,",
  "tika-s0501t0:1241_2": "pamattabandhanāya baddhā bandhitabbā,",
  "tika-s0501t0:1241_3": "te satte jarāmaraṇaṃ anveti,",
  "tika-s0501t0:1241_4": "yathā taṃ kumināmukhe ye macchā gahitā,",
  "tika-s0501t0:1241_5": "te macche jarāmaraṇaṃ anveti iva,",
  "tika-s0501t0:1241_6": "evaṃ te satte jarāmaraṇaṃ anveti.",
  "tika-s0501t0:1241_7": "Khīrapako vaccho mātaraṃ anveti iva,",
  "tika-s0501t0:1241_8": "evaṃ te satte jarāmaraṇaṃ anvetīti yojanā kātabbā.",
  "tika-s0501t0:1241_9": "Atha vā khīrapako vaccho mātaraṃ anveti iva,",
  "tika-s0501t0:1241_10": "kumināmukhe gahitā macchā jarāmaraṇaṃ anventi iva ca,",
  "tika-s0501t0:1241_11": "evaṃ ye sattā kāmandhā pamattabandhanāya bandhitabbā,",
  "tika-s0501t0:1241_12": "te sattā jarāmaraṇaṃ anventīti yojanā.",
  "tika-s0501t0:1242_0": "“Idaṃ suttaṃyevā”ti vattabbattā –",
  "tika-s0501t0:1243_0": "“Cattārimāni,",
  "tika-s0501t0:1243_1": "bhikkhave,",
  "tika-s0501t0:1243_2": "agatigamanāni.",
  "tika-s0501t0:1243_3": "Katamāni cattāri?",
  "tika-s0501t0:1243_4": "Chandāgatiṃ gacchati,",
  "tika-s0501t0:1243_5": "dosāgatiṃ gacchati,",
  "tika-s0501t0:1243_6": "mohāgatiṃ gacchati,",
  "tika-s0501t0:1243_7": "bhayāgatiṃ gacchati,",
  "tika-s0501t0:1243_8": "imāni kho,",
  "tika-s0501t0:1243_9": "bhikkhave,",
  "tika-s0501t0:1243_10": "cattāri agatigamanāni.",
  "tika-s0501t0:1243_11": "Idamavoca bhagavā,",
  "tika-s0501t0:1243_12": "idaṃ vatvāna sugato,",
  "tika-s0501t0:1243_13": "athāparaṃ etadavoca satthā –",
  "tika-s0501t0:1244_0": "“Chandā dosā bhayā mohā, yo dhammaṃ ativattati;",
  "tika-s0501t0:1245_0": "Nihīyati tassa yaso, kāḷapakkheva candimā”ti. –",
  "tika-s0501t0:1246_0": "Idaṃ saṃkilesabhāgiyaṃ suttanti –",
  "tika-s0501t0:1247_0": "Vuttaṃ.",
  "tika-s0501t0:1247_1": "Chandā chandahetunā dosā dosahetunā bhayā bhayahetunā mohā mohahetunā yo rājādiko yo vinayadharādiko",
  "tika-s0501t0:1247_2": "vā dhammaṃ sappurisadhammaṃ ativattati atikkamitvā vattati,",
  "tika-s0501t0:1247_3": "tassa rājādino vā tassa vinayadharādino vā yaso kitti ca parivāro ca bhogo ca nihīyati.",
  "tika-s0501t0:1247_4": "Candimā kāḷapakkhe pabhāya nihīyati iva,",
  "tika-s0501t0:1247_5": "evaṃ nihīyatīti yojanā.",
  "tika-s0501t0:1248_0": "“Ettakaṃyevā”ti vattabbattā “manopubbaṅgamā dhammā…pe…",
  "tika-s0501t0:1248_1": "cakkaṃva vahato padanti idaṃ saṃkilesabhāgiyaṃ sutta”nti vuttaṃ.",
  "tika-s0501t0:1248_2": "Attho pākaṭo.",
  "tika-s0501t0:1248_3": "Aṭṭhakathāyampi vibhatto.",
  "tika-s0501t0:1249_0": "“Middhī yadā hoti mahagghaso ca, niddāyitā samparivattasāyī;",
  "tika-s0501t0:1250_0": "Mahāvarāhova nivāpapuṭṭho, punappunaṃ gabbhamupeti mando”ti. –",
  "tika-s0501t0:1251_0": "Idaṃ suttampi saṃkilesabhāge visaye vācakañāpakabhāvena pavattanato saṃkilesabhāgiyaṃ suttaṃ nāma.",
  "tika-s0501t0:1251_1": "Nivāpapuṭṭho mahāvarāho gāmasūkaro niddāyitā supanasīlo samparivattasāyī hoti iva,",
  "tika-s0501t0:1251_2": "evaṃ yo mando satto yadā mahagghaso hoti,",
  "tika-s0501t0:1251_3": "so mando satto middhī thinamiddhābhibhūto hutvā niddāyitā muduphassasayane muduhatthehi parāmasito samparivattasāyī punappunaṃ gabbhaṃ upetīti yojanā.",
  "tika-s0501t0:1252_0": "“Ayasāva malaṃ samuṭṭhitaṃ, tatuṭṭhāya tameva khādati;",
  "tika-s0501t0:1253_0": "Evaṃ atidhonacārinaṃ, sāni kammāni nayanti duggati”nti. –",
  "tika-s0501t0:1254_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1254_1": "Ayasā ayato samuṭṭhitaṃ jātamalaṃ tatuṭṭhāya tato ayato uṭṭhahitvā tameva ayaṃ khādati iva,",
  "tika-s0501t0:1254_2": "evaṃ atidhonacārinaṃ atikkamitvā dhonacāripuggalaṃ sāni sayaṃ katāni akusalakammāni duggatiṃ nayantīti yojanā.",
  "tika-s0501t0:1255_0": "“Coro yathā sandhimukhe gahīto, sakammunā haññati bajjhate ca;",
  "tika-s0501t0:1256_0": "Evaṃ ayaṃ pecca pajā parattha, sakammunā haññati bajjhate cā”ti. –",
  "tika-s0501t0:1257_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1257_1": "Sandhimukhe rājapurisādīhi gahito coro sakammunā attanā katena corakammena haññati ca bajjhate ca yathā,",
  "tika-s0501t0:1257_2": "evaṃ ayaṃ pāpakārinī pajā parattha paraloke pecca sakammunā sayaṃ katena akusalakammunā satthādīhi haññati ca addubandhanādīhi bajjhate cāti yojanā.",
  "tika-s0501t0:1258_0": "“Sukhakāmāni bhūtāni, yo daṇḍena vihiṃsati;",
  "tika-s0501t0:1259_0": "Attano sukhamesāno, pecca so na labhate sukha”nti. –",
  "tika-s0501t0:1260_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1260_1": "Attano sukhaṃ esāno esamāno yo satto aññāni sukhakāmāni bhūtāni daṇḍena vihiṃsati,",
  "tika-s0501t0:1260_2": "so hiṃsako satto paraloke pecca sukhaṃ na labhatīti yojanā.",
  "tika-s0501t0:1261_0": "“Gunnaṃ ce taramānānaṃ, jimhaṃ gacchati puṅgavo;",
  "tika-s0501t0:1262_0": "Sabbā tā jimhaṃ gacchanti, nette jimhaṃ gate sati.",
  "tika-s0501t0:1263_0": "“Evameva manussesu, yo hoti seṭṭhasammato;",
  "tika-s0501t0:1264_0": "So ce adhammaṃ carati, pageva itarā pajā;",
  "tika-s0501t0:1265_0": "Sabbaṃ raṭṭhaṃ dukkhaṃ seti, rājā ce hoti adhammiko”ti. –",
  "tika-s0501t0:1266_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1266_1": "Nadiṃ taramānānaṃ gunnaṃ puṅgavo jimhaṃ ce gacchati,",
  "tika-s0501t0:1266_2": "evaṃ nette jimhaṃ gate sati sabbā tā gāviyo jimhaṃ gacchanti yathā,",
  "tika-s0501t0:1266_3": "evameva manussesu yo rājā seṭṭhasammato,",
  "tika-s0501t0:1266_4": "so rājā adhammaṃ carati,",
  "tika-s0501t0:1266_5": "evaṃ raññe adhammaṃ carante sati itarā pajā pageva paṭhamameva adhammaṃ carati.",
  "tika-s0501t0:1266_6": "Rājā adhammiko ce hoti,",
  "tika-s0501t0:1266_7": "evaṃ raññe adhammike sati sabbaṃ raṭṭhaṃ dukkhaṃ setīti yojanā.",
  "tika-s0501t0:1267_0": "“Sukiccharūpā vatime manussā, karonti pāpaṃ upadhīsu rattā;",
  "tika-s0501t0:1268_0": "Gacchanti te bahujanasannivāsaṃ, nirayaṃ avīciṃ kaṭukaṃ bhayānaka”nti. –",
  "tika-s0501t0:1269_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1269_1": "Ye manussā upadhīsu kāmaguṇūpadhīsu rattā rāgābhibhūtā hutvā pāpaṃ akusalakammaṃ karonti,",
  "tika-s0501t0:1269_2": "ime pāpakammakarā manussā sukiccharūpā vata suṭṭhu kicchāpannarūpā vata bhavanti,",
  "tika-s0501t0:1269_3": "te pāpakammakarā manussā kaṭukaṃ bhayānakaṃ bahujanasannivāsaṃ nirayaṃ avīciṃ gacchantīti yojanā.",
  "tika-s0501t0:1270_0": "“Phalaṃ ve kadaliṃ hanti, phalaṃ veḷuṃ phalaṃ naḷaṃ;",
  "tika-s0501t0:1271_0": "Sakkāro kāpurisaṃ hanti, gabbho assatariṃ yathā”ti. –",
  "tika-s0501t0:1272_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1272_1": "Phalaṃ kadaliyā phalaṃ kadaliṃ ve ekantena hanti yathā,",
  "tika-s0501t0:1272_2": "phalaṃ veḷuṃ ve ekantena hanti yathā,",
  "tika-s0501t0:1272_3": "phalaṃ naḷaṃ ve ekantena hanti yathā,",
  "tika-s0501t0:1272_4": "gabbho assatariṃ mātaraṃ ve ekantena hanti yathā,",
  "tika-s0501t0:1272_5": "evaṃ sakkāro kāpurisaṃ ve ekantena hantīti yojanā.",
  "tika-s0501t0:1273_0": "“Kodhamakkhagaru bhikkhu, lābhasakkāragāravo;",
  "tika-s0501t0:1274_0": "Sukhette pūtibījaṃva, saddhamme na virūhatī”ti. –",
  "tika-s0501t0:1275_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1275_1": "Sukhette sundare khettepi khittaṃ pūtibījaṃ na ruhati iva,",
  "tika-s0501t0:1275_2": "evaṃ yo bhikkhu lābhasakkāragāravo kodhaṃ kujjhanalakkhaṇaṃ kodhaṃ,",
  "tika-s0501t0:1275_3": "makkhaṃ paraguṇasīlamakkhanalakkhaṇaṃ makkhañca garuṃ katvā carati,",
  "tika-s0501t0:1275_4": "so caranto bhikkhu saddhammasmiṃ na ruhatīti yojanā.",
  "tika-s0501t0:1276_0": "91. “Idhāhaṃ,",
  "tika-s0501t0:1276_1": "bhikkhave,",
  "tika-s0501t0:1276_2": "ekaccaṃ puggalaṃ paduṭṭhacittaṃ evaṃ cetasā ceto paricca pajānāmi…pe…",
  "tika-s0501t0:1276_3": "iti me suta”nti idaṃ suttampi saṃkilesabhāgiyaṃ suttaṃ nāma.",
  "tika-s0501t0:1276_4": "Bhikkhave idha sāsane,",
  "tika-s0501t0:1276_5": "loke vā ahaṃ ekaccaṃ puggalaṃ paduṭṭhacittaṃ mama cetasā tassa ceto cittaṃ paricca paricchinditvā buddhacakkhunā evaṃ pajānāmi.",
  "tika-s0501t0:1276_6": "“Kathaṃ pajānāmī”ti ce puccheyya,",
  "tika-s0501t0:1276_7": "yañca paṭipadaṃ paṭipanno,",
  "tika-s0501t0:1276_8": "yañca maggaṃ samāruḷho ayaṃ puggalo yathā yāya duppaṭipadāya yena dummaggena iriyati pavattati,",
  "tika-s0501t0:1276_9": "tāya duppaṭipadāya tena dummaggena imamhi imasmiṃ samaye duppaṭipajjanakāle ayaṃ duppaṭipannaṃ paṭipanno dummaggasamāruḷho puggalo ce kālaṃ kareyya,",
  "tika-s0501t0:1276_10": "evaṃ sati ābhataṃ vatthu nikkhittaṃ yathā,",
  "tika-s0501t0:1276_11": "evaṃ niraye nikkhitto.",
  "tika-s0501t0:1276_12": "Taṃ kissa hetu?",
  "tika-s0501t0:1276_13": "Bhikkhave assa puggalassa cittaṃ paduṭṭhaṃ padositaṃ hi yasmā hoti,",
  "tika-s0501t0:1276_14": "tasmā nikkhitto.",
  "tika-s0501t0:1276_15": "Evaṃ idha sāsane,",
  "tika-s0501t0:1276_16": "loke vā cetopadosahetu ca pana ekacce sattā puggalā kāyassa bhedā paraṃ maraṇā apāyaṃ duggatiṃ vinipātaṃ upapajjantīti pajānāmīti.",
  "tika-s0501t0:1276_17": "Etamatthaṃ bhagavā avoca.",
  "tika-s0501t0:1276_18": "Tattha tasmiṃ sutte etaṃ “paduṭṭhacittaṃ ñatvāna…pe…",
  "tika-s0501t0:1276_19": "nirayaṃ so upapajjatī”ti gāthāvacanaṃ iti evaṃ vuccati.",
  "tika-s0501t0:1277_0": "Satthā idha sāsane,",
  "tika-s0501t0:1277_1": "loke vā paduṭṭhacittaṃ ekaccaṃ puggalaṃ ñatvāna bhikkhūnaṃ santike etamatthaṃ byākāsi.",
  "tika-s0501t0:1277_2": "Imamhi imasmiṃ samaye ayaṃ puggalo ce kālaṃ kayirātha,",
  "tika-s0501t0:1277_3": "evaṃ sati paduṭṭhacittasamaṅgī hi nirayasmiṃ upapajjeyya,",
  "tika-s0501t0:1277_4": "puggalassa cittaṃ padūsitaṃ hi yasmā hoti,",
  "tika-s0501t0:1277_5": "tasmā upapajjeyya,",
  "tika-s0501t0:1277_6": "cetopadosahetu sattā duggatiṃ gacchanti ābhataṃ vatthuṃ nikkhipeyya yathā,",
  "tika-s0501t0:1277_7": "evamevaṃ tathāvidho duppañño so padosacitto puggalo kāyassa bhedā paraṃ maraṇā nirayaṃ upapajjatīti ayampi attho bhagavatā vutto,",
  "tika-s0501t0:1277_8": "iti me mayā sutanti yojanā.",
  "tika-s0501t0:1278_0": "“Sace bhāyatha dukkhassa, sace vo dukkhamappiyaṃ;",
  "tika-s0501t0:1279_0": "Mākattha pāpakaṃ kammaṃ, āvi vā yadi vā raho.",
  "tika-s0501t0:1280_0": "“Sace ca pāpakaṃ kammaṃ, karissatha karotha vā;",
  "tika-s0501t0:1281_0": "Na vo dukkhā pamutyatthi, upeccapi palāyata”nti. –",
  "tika-s0501t0:1282_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1282_1": "Sappurisā tumhe dukkhassa jātidukkhajarādukkhabyādhidukkhamaraṇadukkhaapāyadukkha-",
  "tika-s0501t0:1282_2": "atītavaṭṭamūlakadukkhaanāgatavaṭṭamūlakadukkhapaccuppannāhāramūlakadukkhāti aṭṭhavidhassa dukkhassa sace bhāyatha,",
  "tika-s0501t0:1282_3": "vo tumhehi dukkhaṃ tathā aṭṭhavidhaṃ dukkhaṃ sace appiyaṃ,",
  "tika-s0501t0:1282_4": "evaṃ sati āvi vā yadi raho vā pāpakaṃ kammaṃ mākattha mā akattha.",
  "tika-s0501t0:1282_5": "Sappurisā tumhe āvi vā yadi raho vā pāpakaṃ kammaṃ sace karissatha vā sace karotha vā,",
  "tika-s0501t0:1282_6": "evaṃ sati upeccapi sañciccāpi palāyataṃ palāyantānaṃ vo tumhākaṃ dukkhā aṭṭhavidhā dukkhato pamutti muccanaṃ natthevāti yojanā.",
  "tika-s0501t0:1283_0": "“Adhammena dhanaṃ laddhā, musāvādena cūbhayaṃ;",
  "tika-s0501t0:1284_0": "Mameti bālā maññanti, taṃ kathaṃ nu bhavissati.",
  "tika-s0501t0:1285_0": "“Antarāyā su bhavissanti, sambhatassa vinassati;",
  "tika-s0501t0:1286_0": "Matā saggaṃ na gacchanti, nanu ettāvatā hatā”ti. –",
  "tika-s0501t0:1287_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1287_1": "Ye bālā adhammena ca musāvādena ca dhanaṃ saviññāṇāviññāṇaṃ sabbaṃ labhitabbaṃ dhanaṃ laddhā ubhayaṃ dhanaṃ “mama dhana”nti maññanti,",
  "tika-s0501t0:1287_2": "tesaṃ bālānaṃ taṃ ubhayaṃ dhanaṃ kathaṃ kena nu pakārena bhavissati,",
  "tika-s0501t0:1287_3": "adhammena sambhatattā ciraṭṭhitikaṃ na hoti.",
  "tika-s0501t0:1287_4": "Antarāyā rājantarāyādayo antarāyā tesaṃ bālānaṃ bhavissanti.",
  "tika-s0501t0:1287_5": "Yena adhammavohārādikena yaṃ dhanaṃ sambhataṃ,",
  "tika-s0501t0:1287_6": "assa adhammavohārādikassa taṃ sambhataṃ dhanaṃ vinassati.",
  "tika-s0501t0:1287_7": "Matā marantā te bālā saggaṃ sugatiṃ na gacchanti.",
  "tika-s0501t0:1287_8": "Sugati hi sobhanehi bhogehi aggoti “saggo”ti adhippetā.",
  "tika-s0501t0:1287_9": "Ettāvatā ettakena diṭṭhadhammikasamparāyikānaṃ attahitānaṃ hāyanena te bālā hatā vinaṭṭhā bhavanti nanūti yojanā.",
  "tika-s0501t0:1288_0": "“Kathaṃ khaṇati attānaṃ, kathaṃ mittehi jīrati;",
  "tika-s0501t0:1289_0": "Kathaṃ vivaṭṭate dhammā, kathaṃ saggaṃ na gacchati”.",
  "tika-s0501t0:1290_0": "“Lobhā khaṇati attānaṃ, luddho mittehi jīrati;",
  "tika-s0501t0:1291_0": "Lobhā vivaṭṭate dhammā, lobhā saggaṃ na gacchatī”ti. –",
  "tika-s0501t0:1292_0": "Idaṃ suttampi saṃkilesabhāgiyaṃ suttaṃ nāma. Yojanattho pākaṭo.",
  "tika-s0501t0:1293_0": "“Caranti bālā dummedhā, amitteneva attanā;",
  "tika-s0501t0:1294_0": "Karontā pāpakaṃ kammaṃ, yaṃ hoti kaṭukapphalaṃ.",
  "tika-s0501t0:1295_0": "“Na taṃ kammaṃ kataṃ sādhu, yaṃ katvā anutappati;",
  "tika-s0501t0:1296_0": "Yassa assumukho rodaṃ, vipākaṃ paṭisevatī”ti. –",
  "tika-s0501t0:1297_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1297_1": "Dummedhā nippaññā bālā amittena pāpakaṃ kammaṃ kataṃ iva,",
  "tika-s0501t0:1297_2": "evaṃ attanā kaṭukapphalaṃ yaṃ kammaṃ kataṃ hoti,",
  "tika-s0501t0:1297_3": "taṃ pāpakaṃ kataṃ kammaṃ karontā caranti.",
  "tika-s0501t0:1297_4": "Yaṃ kammaṃ katvā karonto pacchā anutappati,",
  "tika-s0501t0:1297_5": "taṃ kataṃ kammaṃ na sādhu.",
  "tika-s0501t0:1297_6": "Yassa kammassa vipākaṃ rodaṃ rudanto assumukho paṭisevati,",
  "tika-s0501t0:1297_7": "taṃ kataṃ kammaṃ na sādhūti yojanā.",
  "tika-s0501t0:1298_0": "“Dukkaraṃ duttitikkhañca…pe…",
  "tika-s0501t0:1298_1": "avītarāgo”ti idaṃ suttampi saṃkilesabhāgiyaṃ suttaṃ nāma.",
  "tika-s0501t0:1298_2": "Suttattho aṭṭhakathāyaṃ vitthārato vutto.",
  "tika-s0501t0:1299_0": "“Appameyyaṃ paminanto, kodha vidvā vikappaye;",
  "tika-s0501t0:1300_0": "Appameyyaṃ pamāyinaṃ, nivutaṃ taṃ maññe akissava”nti. –",
  "tika-s0501t0:1301_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1301_1": "Idha sāsane appameyyaṃ appameyyaguṇaṃ khīṇāsavaṃ puggalaṃ “ayaṃ khīṇāsavo puggalo ettakasīlo ettakasamādhi",
  "tika-s0501t0:1301_2": "ettakapañño”ti paminanto ko puthujjano vikappaye.",
  "tika-s0501t0:1301_3": "Appameyyaṃ khīṇāsavapuggalaṃ pamāyinaṃ pamāyantaṃ taṃ puthujjanaṃ ayaṃ nivutaṃ avakujjapaññaṃ akissavaṃ apaññanti maññe maññāmīti yojanā.",
  "tika-s0501t0:1302_0": "“Purisassa hi jātassa, kuṭhārī jāyate mukhe;",
  "tika-s0501t0:1303_0": "Yāya chindati attānaṃ, bālo dubbhāsitaṃ bhaṇaṃ.",
  "tika-s0501t0:1304_0": "“Na hi satthaṃ sunisitaṃ, visaṃ halāhalaṃ iva;",
  "tika-s0501t0:1305_0": "Evaṃ viraddhaṃ pāteti, vācā dubbhāsitā yathā”ti. –",
  "tika-s0501t0:1306_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1306_1": "Dubbhāsitaṃ ariyūpavādasaṅkhātaṃ pharusavācaṃ bhaṇaṃ bhaṇanto bālo duṭṭho puriso yāya kuṭhārīsadisiyā dubbhāsitavācāya attānaṃ chindati,",
  "tika-s0501t0:1306_2": "sā kuṭhārīsadisī dubbhāsitavācā jātassa purisassa mukhe jāyate jāyati,",
  "tika-s0501t0:1306_3": "sā dubbhāsitavācā mukhe jāyati iva,",
  "tika-s0501t0:1306_4": "evaṃ sunisitaṃ satthaṃ mukhe na jāyati,",
  "tika-s0501t0:1306_5": "yathā halāhalaṃ visaṃ mukhe na jāyati,",
  "tika-s0501t0:1306_6": "dubbhāsitā vācā apāyesu viraddhaṃ puggalaṃ pāteti yathā,",
  "tika-s0501t0:1306_7": "evaṃ sunisitaṃ satthaṃ apāyesu na pāteti,",
  "tika-s0501t0:1306_8": "halāhalaṃ visaṃ apāyesu na pātetīti yojanā.",
  "tika-s0501t0:1307_0": "92.",
  "tika-s0501t0:1308_0": "“Yo nindiyaṃ pasaṃsati, taṃ vā nindati yo pasaṃsiyo;",
  "tika-s0501t0:1309_0": "Vicināti mukhena so kaliṃ, kalinā tena sukhaṃ na vindati.",
  "tika-s0501t0:1310_0": "“Appamatto ayaṃ kali, yo akkhesu dhanaparājayo;",
  "tika-s0501t0:1311_0": "Sabbassāpi sahāpi attanā, ayameva mahantataro kali;",
  "tika-s0501t0:1312_0": "Yo sugatesu manaṃ padosaye.",
  "tika-s0501t0:1313_0": "“Sataṃ sahassānaṃ nirabbudānaṃ, chattiṃsatī pañca ca abbudāni;",
  "tika-s0501t0:1314_0": "Yamariyagarahī nirayaṃ upeti, vācaṃ manañca paṇidhāya pāpaka”nti. –",
  "tika-s0501t0:1315_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1315_1": "Yo puggalo nindiyaṃ duccaraṃ dussīlaṃ puggalaṃ pasaṃsati,",
  "tika-s0501t0:1315_2": "so pasaṃsako puggalo mukhena kaliṃ vicināti upacināti,",
  "tika-s0501t0:1315_3": "tena kalinā sukhaṃ na vindati.",
  "tika-s0501t0:1315_4": "Yo sucārī sīlavā puggalo pasaṃsiyo hoti,",
  "tika-s0501t0:1315_5": "taṃ vā sucāriṃ vā sīlavantaṃ puggalaṃ yo puggalo nindati,",
  "tika-s0501t0:1315_6": "so nindanto puggalo mukhena kaliṃ vicināti upacināti,",
  "tika-s0501t0:1315_7": "tena kalinā sukhaṃ na vindati.",
  "tika-s0501t0:1316_0": "Attanā sahāpi sabbassa dhanassa vasenapi akkhesu yo dhanaparājayo bhavati,",
  "tika-s0501t0:1316_1": "ayaṃ kali ayaṃ dhanaparājayo appamatto hoti.",
  "tika-s0501t0:1316_2": "Yo puggalo sugatesu manaṃ padosaye,",
  "tika-s0501t0:1316_3": "tassa puggalassa yo kali bhavati,",
  "tika-s0501t0:1316_4": "ayameva kali mahantataro hoti.",
  "tika-s0501t0:1317_0": "Kasmā?",
  "tika-s0501t0:1317_1": "Vācañca manañca paṇidhāya ariyagarahī puggalo yaṃ kālaṃ pāpakaṃ nirayaṃ upeti,",
  "tika-s0501t0:1317_2": "so kālo “sataṃ sahassānaṃ nirabbudānañca chattiṃsa nirabbudāni ca pañca abbudāni ca yasmiṃ kāle gaṇīyantī”ti tena kālena samo hoti,",
  "tika-s0501t0:1317_3": "tasmā mahantataro hotīti yojanā.",
  "tika-s0501t0:1318_0": "“Yo lobhaguṇe anuyutto…pe…",
  "tika-s0501t0:1319_0": "Gacchasi kho papataṃ ciraratta”nti. –",
  "tika-s0501t0:1320_0": "Idaṃ suttampi saṃkilesabhāgiyaṃ suttaṃ nāma.",
  "tika-s0501t0:1320_1": "Yo puggalo lobhaguṇe anuyutto anu punappunaṃ yutto hoti,",
  "tika-s0501t0:1320_2": "so puggalo aññe puggale vacasā paribhāsati,",
  "tika-s0501t0:1320_3": "assaddho kadariyo avadaññū buddhānaṃ ovādaññū na hoti,",
  "tika-s0501t0:1320_4": "maccharī pesuṇiyaṃ pesuṇiyasmiṃ anuyutto hoti.",
  "tika-s0501t0:1321_0": "Mukhadugga mukhavisama vibhūta vigatabhūta anariya bhūnahu buddhivināsaka pāpaka dukkaṭakāri purisanta",
  "tika-s0501t0:1321_1": "purisalāmaka kali alakkhi avajātaputta tvaṃ nerayiko asi.",
  "tika-s0501t0:1321_2": "Idha idāni bahubhāṇī mā hohi.",
  "tika-s0501t0:1322_0": "Ahitāya rajaṃ attani mā ākirasi mā pakkhipasi.",
  "tika-s0501t0:1322_1": "Kibbisakāri tvaṃ sante khīṇāsave puggale garahasi,",
  "tika-s0501t0:1322_2": "bahūni duccaritāni kammāni carasi,",
  "tika-s0501t0:1322_3": "caritvā tvaṃ cirarattaṃ racanavirahitaṃ papataṃ narakaṃ nirayaṃ gacchasi kho ekaṃsenāti yojanā.",
  "tika-s0501t0:1323_0": "Nānāvidhaṃ saṃkilesabhāgiyaṃ suttaṃ ācariyena niddhāritaṃ,",
  "tika-s0501t0:1323_1": "amhehi ca ñātaṃ,",
  "tika-s0501t0:1323_2": "“katamaṃ vāsanābhāgiyaṃ sutta”nti pucchitabbattā “tattha katamaṃ vāsanābhāgiyaṃ sutta”ntiādi vuttaṃ.",
  "tika-s0501t0:1323_3": "Tatthāti tesu soḷasasu saṃkilesabhāgiyādīsu suttesu katamaṃ suttaṃ vāsanābhāgiyaṃ suttaṃ nāmāti pucchati.",
  "tika-s0501t0:1323_4": "“Manopubbaṅgamā dhammā…pe…",
  "tika-s0501t0:1323_5": "chāyāva anapāyinī”ti idaṃ vāsanābhāge puññabhāge visaye vācakañāpakabhāvena pavattanato vāsanābhāgiyaṃ suttaṃ nāma.",
  "tika-s0501t0:1323_6": "Attho pākaṭo.",
  "tika-s0501t0:1324_0": "93.",
  "tika-s0501t0:1324_1": "“Mahānāmo sakko bhagavantaṃ etadavoca…pe…",
  "tika-s0501t0:1324_2": "apāpikā kālaṅkiriyā”ti idaṃ suttampi vāsanābhāge puññabhāge visaye vācakañāpakabhāvena pavattanato vāsanābhāgiyaṃ suttaṃ nāma.",
  "tika-s0501t0:1324_3": "Attho pākaṭo.",
  "tika-s0501t0:1325_0": "“Sukhakāmāni bhūtāni, yo daṇḍena na hiṃsati;",
  "tika-s0501t0:1326_0": "Attano sukhamesāno, pecca so labhate sukha”nti. –",
  "tika-s0501t0:1327_0": "Idaṃ suttampi vāsanābhāgiyaṃ suttaṃ nāma. Attho pākaṭo.",
  "tika-s0501t0:1328_0": "“Gunnaṃ ce taramānānaṃ…pe…",
  "tika-s0501t0:1328_1": "rājā ce hoti dhammiko”ti idaṃ suttampi vāsanābhāgiyaṃ suttaṃ nāma.",
  "tika-s0501t0:1328_2": "Attho pākaṭo.",
  "tika-s0501t0:1329_0": "94.",
  "tika-s0501t0:1329_1": "“Bhagavā sāvatthiyaṃ viharati…pe…",
  "tika-s0501t0:1329_2": "evaṃ pajānātī”ti idaṃ suttampi vāsanā…pe…",
  "tika-s0501t0:1329_3": "suttaṃ nāma.",
  "tika-s0501t0:1329_4": "Attho pākaṭo.",
  "tika-s0501t0:1330_0": "“Kasmā bhagavā janapadacārikaṃ caratī”ti puccheyya,",
  "tika-s0501t0:1330_1": "sattahi kāraṇehi buddhā bhagavanto janapadacārikaṃ caranti.",
  "tika-s0501t0:1330_2": "Katamehi sattahi?",
  "tika-s0501t0:1330_3": "Desantaragatānaṃ veneyyānaṃ vinayanatthaṃ,",
  "tika-s0501t0:1330_4": "tatra ṭhitānaṃ ussukkasamuppādanatthaṃ,",
  "tika-s0501t0:1330_5": "sāvakānaṃ ekasmiṃ ṭhāne nibaddhavāsanivāraṇatthaṃ,",
  "tika-s0501t0:1330_6": "attano ca tattha nibaddhavāse anāsaṅgadassanatthaṃ,",
  "tika-s0501t0:1330_7": "sambuddhavasitaṭṭhānatāya desānaṃ cetiyabhāvasampādanatthaṃ,",
  "tika-s0501t0:1330_8": "bahūnaṃ sattānaṃ dassanūpasaṅkamanādīhi puññoghappasavanatthaṃ,",
  "tika-s0501t0:1330_9": "avuṭṭhiādiupaddavūpasamanatthañcāti imehi sattahi kāraṇehi buddhā bhagavanto janapadacārikaṃ carantīti janapadacaraṇakāraṇaṃ veditabbaṃ.",
  "tika-s0501t0:1331_0": "“Ekapupphaṃ cajitvāna, sahassaṃ kappakoṭiyo;",
  "tika-s0501t0:1332_0": "Deve ceva manusse ca, sesena parinibbuto”ti. –",
  "tika-s0501t0:1333_0": "Idaṃ suttampi vāsanābhāgiyaṃ suttaṃ nāma. Sahassaṃ kappakoṭiyoti sahassaṃ attabhāvato koṭiyo.",
  "tika-s0501t0:1334_0": "“Assatthe haritobhāse, saṃvirūḷhamhi pādape;",
  "tika-s0501t0:1335_0": "Ekaṃ buddhagataṃ saññaṃ, alabhiṃhaṃ patissato.",
  "tika-s0501t0:1336_0": "“Ajja tiṃsaṃ tato kappā, nābhijānāmi duggatiṃ;",
  "tika-s0501t0:1337_0": "Tisso vijjā sacchikatā, tassā saññāya vāsanā”ti. –",
  "tika-s0501t0:1338_0": "Idaṃ suttampi vāsanābhāgiyaṃ suttaṃ nāma. Haritobhāseti haritaobhāse. Alabhiṃhanti ahaṃ alabhiṃ.",
  "tika-s0501t0:1339_0": "“Piṇḍāya kosalaṃ puraṃ…pe…",
  "tika-s0501t0:1339_1": "vipāko hoti acintiyo”ti idaṃ suttampi vāsanābhāgiyaṃ suttaṃ nāma.",
  "tika-s0501t0:1339_2": "Aggapuggalo anukampako taṇhānighātako muni sambuddho purebhattaṃ piṇḍāya piṇḍaṃ paṭiggaṇhituṃ kosalaṃ puraṃ pāvisi.",
  "tika-s0501t0:1340_0": "Yassa purisassa hatthe sabbapupphehi alaṅkato vaṭaṃsako pupphavaṭaṃsakova atthi,",
  "tika-s0501t0:1340_1": "so ayaṃ puriso rājamaggena kosalapuraṃ pavisantaṃ bhikkhusaṅghapurakkhataṃ devamānusapūjitaṃ sambuddhaṃ addasa,",
  "tika-s0501t0:1340_2": "disvā haṭṭho cittaṃ pasādesi;",
  "tika-s0501t0:1340_3": "pasādetvā sambuddhaṃ upasaṅkami.",
  "tika-s0501t0:1341_0": "Upasaṅkamitvā so ayaṃ pasanno hutvā surabhiṃ vaṇṇavantaṃ manoramaṃ taṃ vaṭaṃsakaṃ sambuddhassa sehi pāṇībhi upanāmesi.",
  "tika-s0501t0:1342_0": "Tato buddhassa lapanantarā lapanassa vadanassa antarā aggisikhā vaṇṇā sahassaraṃsi okkā pabhā nikkhami,",
  "tika-s0501t0:1342_1": "abbhā vijju nikkhamati iva,",
  "tika-s0501t0:1342_2": "evaṃ ānanā sahassaraṃsi nikkhamitvā ādiccabandhuno sīse tikkhattuṃ padakkhiṇaṃ karitvāna parivaṭṭetvā muddhani antaradhāyatha.",
  "tika-s0501t0:1343_0": "Ānando acchariyaṃ abbhutaṃ lomahaṃsanaṃ idaṃ pāṭihāriyaṃ disvā cīvaraṃ ekaṃsaṃ karitvā etaṃ abravi –",
  "tika-s0501t0:1343_1": "“mahāmuni,",
  "tika-s0501t0:1343_2": "sitakammassa hetu ko?",
  "tika-s0501t0:1343_3": "Taṃ hetuṃ byākarohi,",
  "tika-s0501t0:1343_4": "dhammāloko bhavissatī”ti.",
  "tika-s0501t0:1344_0": "Yassa bhagavato sabbadhammesu ñāṇaṃ sadā pavattati,",
  "tika-s0501t0:1344_1": "kaṅkhāvitaraṇo muni so bhagavā kaṅkhiṃ vematikaṃ ānandaṃ theraṃ etaṃ abravi. Ānanda,",
  "tika-s0501t0:1344_2": "yo sopuriso mayi cittaṃ pasādayi,",
  "tika-s0501t0:1344_3": "so puriso caturāsītikappāni duggatiṃ na gamissati,",
  "tika-s0501t0:1344_4": "devesu devasobhaggaṃ dibbaṃ rajjaṃ pasāsitvā manujesu raṭṭhe sakalaraṭṭhe manujindo rājā bhavissati.",
  "tika-s0501t0:1344_5": "So puriso carimaṃ pabbajitvā,",
  "tika-s0501t0:1344_6": "dhammataṃ sacchikatvā ca dhutarāgo vaṭaṃsako nāma paccekabuddho bhavissati.",
  "tika-s0501t0:1345_0": "Tathāgate vā sammāsambuddhe vā paccekasambuddhe vā tassa tathāgatassa sāvake vā citte pasannamhi dakkhiṇā appakā nāma natthi.",
  "tika-s0501t0:1346_0": "Buddhā evaṃ ettakāti acintiyā bhavanti.",
  "tika-s0501t0:1346_1": "Buddhadhammā buddhaguṇā evaṃ ettakāti acintiyā bhavanti,",
  "tika-s0501t0:1346_2": "acintiye pasannānaṃ vipāko puññavipāko evaṃ ettakoti acintiyo hotīti etaṃ abravīti yojanā.",
  "tika-s0501t0:1347_0": "96. “Idhāhaṃ,",
  "tika-s0501t0:1347_1": "bhikkhave,",
  "tika-s0501t0:1347_2": "ekaccaṃ puggalaṃ…pe…",
  "tika-s0501t0:1347_3": "ayampi attho vutto bhagavatā iti me suta”nti idaṃ suttampi vāsanābhāgiyaṃ suttaṃ nāma.",
  "tika-s0501t0:1347_4": "Bhikkhave,",
  "tika-s0501t0:1347_5": "idha imasmiṃ sāsane ahaṃ ekaccaṃ puggalaṃ evaṃ mama cetasā ekaccassa puggalassa ceto cittaṃ paricca buddhacakkhunā evaṃ pajānāmi,",
  "tika-s0501t0:1347_6": "yathā yena pakārena ayaṃ puggalo yañca dānādipaṭipadaṃ paṭipanno,",
  "tika-s0501t0:1347_7": "yañca dassanādimaggaṃ samāruḷho hutvā taṃ paṭipadaṃ,",
  "tika-s0501t0:1347_8": "maggañca iriyati pavatteti,",
  "tika-s0501t0:1347_9": "imamhi imasmiñca samaye ayaṃ puggalo ce kālaṃ kareyya,",
  "tika-s0501t0:1347_10": "evaṃ sati ābhataṃ vatthuṃ nikkhipati yathā,",
  "tika-s0501t0:1347_11": "evaṃ tāya paṭipadāya tena maggena sagge attanikkhitto bhave.",
  "tika-s0501t0:1347_12": "Taṃ kissa hetu?",
  "tika-s0501t0:1347_13": "Bhikkhave,",
  "tika-s0501t0:1347_14": "assa puggalassa cittaṃ hi yasmā pasannaṃ pasāditaṃ,",
  "tika-s0501t0:1347_15": "tasmā nikkhitto bhave.",
  "tika-s0501t0:1347_16": "Idha sāsane,",
  "tika-s0501t0:1347_17": "loke vā ekacce sattā puggalā kāyassa bhedā paraṃ maraṇā sugatiṃ saggaṃ lokaṃ cetopasādahetu kho pana",
  "tika-s0501t0:1347_18": "upapajjantīti evaṃ ahaṃ pajānāmīti bhagavā etamatthaṃ avoca.",
  "tika-s0501t0:1347_19": "Tattha tasmiṃ atthe saṅgahavasena pavattaṃ etaṃ “pasannacittaṃ ñatvāna…pe…",
  "tika-s0501t0:1347_20": "saggaṃ so upapajjatī”ti gāthāvacanaṃ vuccati.",
  "tika-s0501t0:1347_21": "Ayampi attho bhagavatā vutto,",
  "tika-s0501t0:1347_22": "iti me mayā sutanti yojanā.",
  "tika-s0501t0:1348_0": "“Suvaṇṇacchadanaṃ nāvaṃ…pe…",
  "tika-s0501t0:1348_1": "etādisaṃ katapuññā labhi”nti idaṃ suttampi vāsanābhāgiyaṃ suttaṃ nāma.",
  "tika-s0501t0:1348_2": "Nāri devadhītā suvaṇṇacchadanaṃ suvaṇṇālaṅkārehi chāditaṃ nāvaṃ āruyha tiṭṭhasi,",
  "tika-s0501t0:1348_3": "pokkharaṇiṃ devapokkharaṇiṃ ogāhasi,",
  "tika-s0501t0:1348_4": "padumaṃ pāṇinā chindasi.",
  "tika-s0501t0:1349_0": "Devate kena kammena te tava tādiso vaṇṇo tādiso ānubhāvo tādisī juti bhavati,",
  "tika-s0501t0:1349_1": "devate te tava ye keci bhogā manasā icchitā bhavanti,",
  "tika-s0501t0:1349_2": "te bhogā ca kena kammena uppajjanti.",
  "tika-s0501t0:1349_3": "Devate me pucchitā tvaṃ saṃsa saṃsāhi idaṃ sabbaṃ kissa kammassa ca phalanti sakko pucchati.",
  "tika-s0501t0:1350_0": "Devarājena pucchitā sā devadhītā attamanā hutvā pañhaṃ puṭṭhā sakkassa byākāsi.",
  "tika-s0501t0:1350_1": "Devarājā addhānaṃ dīghamaggaṃ paṭipannā ahaṃ yasassino kassapassa bhagavato manoramaṃ thūpaṃ addassaṃ,",
  "tika-s0501t0:1350_2": "disvā tattha thūpe cittaṃ pasādesiṃ.",
  "tika-s0501t0:1350_3": "Pasannāhaṃ sehi pāṇīhi padumapupphehi pūjesiṃ.",
  "tika-s0501t0:1350_4": "Tasseva kammassa idaṃ sabbaṃ phalaṃ vipāko bhave.",
  "tika-s0501t0:1350_5": "Katapuññāhaṃ etādisaṃ phalaṃ alabhinti sakkassa byākāsi.",
  "tika-s0501t0:1350_6": "Iti me sutanti mahāmoggallāno vadatīti yojanā.",
  "tika-s0501t0:1351_0": "“Yathāniddhāritasuttāniyeva vāsanābhāgiyasuttāni paripuṇṇānī”ti vattabbattā “dānakathā sīlakathā saggakathā",
  "tika-s0501t0:1351_1": "puññakathā puññavipākakathāti idaṃ vāsanābhāgiya”ntiādi vuttaṃ.",
  "tika-s0501t0:1351_2": "Tattha yāya desanāya dānañca dānaphalañca dassitaṃ,",
  "tika-s0501t0:1351_3": "sā desanā dānakathā nāma.",
  "tika-s0501t0:1351_4": "Yāya desanāya sīlañca sīlaphalañca dassitaṃ,",
  "tika-s0501t0:1351_5": "sā desanā sīlakathā nāma.",
  "tika-s0501t0:1351_6": "Yāya desanāya saggā ca saggesu nibbattāpakañca kammaṃ dassitaṃ,",
  "tika-s0501t0:1351_7": "sā saggakathā nāma.",
  "tika-s0501t0:1351_8": "Yāya desanāya dānasīlabhāvanādivasena dasavidhaṃ puññakammaṃ dassitaṃ,",
  "tika-s0501t0:1351_9": "sā puññakathā nāma.",
  "tika-s0501t0:1351_10": "Yāya desanāya tādisassa puññakammassa vividho ayaṃ vipāko imassa puññassa vipākoti niyametvā dassito,",
  "tika-s0501t0:1351_11": "sā puññavipākakathā nāma.",
  "tika-s0501t0:1352_0": "Dasabaladharānaṃ sammāsambuddhānaṃ uddissakatesu sarīradhātuṃ abbhantare ṭhapetvā paṃsūhi katesu thūpesu ye narā pasannā,",
  "tika-s0501t0:1352_1": "te narā tattha thūpe kāraṃ puññaṃ katvā saggesu uppajjitvā pamodantīti yojanā.",
  "tika-s0501t0:1352_2": "Idaṃ suttaṃ vā…pe… suttaṃ.",
  "tika-s0501t0:1353_0": "97.",
  "tika-s0501t0:1353_1": "Devaputtasarīravaṇṇā devaputtasarīrasadisavaṇṇā subhagasaṇṭhiti sobhaggayuttasaṇṭhānā sabbe janā udakena paṃsuṃ temetvā thūpaṃ vaḍḍhetha,",
  "tika-s0501t0:1353_2": "so ayaṃ thūpo kassa puggalassa thūpoti pucchati.",
  "tika-s0501t0:1354_0": "Sugatte sundaragatte devate tasmiṃ thūpe pasannā ime devamanujā kāraṃ puññaṃ karontā hutvā jarāmaraṇato pamuccare.",
  "tika-s0501t0:1354_1": "So ayaṃ thūpo mahesino dasabaladhammadhārino sugatassa thūpoti veditabboti āhāti yojanā.",
  "tika-s0501t0:1354_2": "Idaṃ suttaṃ vā…pe… suttaṃ.",
  "tika-s0501t0:1355_0": "Yāhaṃ yā ahaṃ mahesino thūpaṃ cattāri uppalāni ca mālañca abhiropayiṃ,",
  "tika-s0501t0:1355_1": "tena mayā kataṃ taṃ puññaṃ uḷāraṃ vata āsi ahosi.",
  "tika-s0501t0:1355_2": "Tato kappato ajja kappā tiṃsaṃ dharanti satthuno thūpaṃ pūjetvā tattakāni duggatiṃ na jānāmi,",
  "tika-s0501t0:1355_3": "vinipātaṃ na gacchāmīti yojanā.",
  "tika-s0501t0:1355_4": "Idaṃ suttaṃ vā…pe… suttaṃ.",
  "tika-s0501t0:1356_0": "Ahaṃ bāttiṃsalakkhaṇadharassa bāttiṃsalakkhaṇadharena sampannassa vijitavijayassa lokanāthassa thūpaṃ apūjesiṃ,",
  "tika-s0501t0:1356_1": "pūjetvā satasahassaṃ kappe āyukappe pamudito āsiṃ.",
  "tika-s0501t0:1356_2": "Mayā yaṃ puññaṃ pasutaṃ,",
  "tika-s0501t0:1356_3": "tena puññena vinipātaṃ anāgantuna anāgantvā devasobhaggaṃ sampattiṃ ca devarajjāni ca tāni akāriṃ.",
  "tika-s0501t0:1356_4": "Atha vā devasobhaggañca mayā kāritaṃ,",
  "tika-s0501t0:1356_5": "rajjāni ca mayā kāritāni.",
  "tika-s0501t0:1357_0": "Adantadamakassa sāsane yaṃ cakkhu paññācakkhu paṇihitaṃ,",
  "tika-s0501t0:1357_1": "tathā cittaṃ yaṃ vimuttacittaṃ paṇihitaṃ,",
  "tika-s0501t0:1357_2": "taṃ sabbaṃ paññācakkhu vimuttacittaṃ me mayā laddhaṃ,",
  "tika-s0501t0:1357_3": "ahaṃ vidhutalatāsaṅkhātataṇhā hutvā vimuttacittā phalavimuttacittasampannā amhīti avocāti yojanā.",
  "tika-s0501t0:1357_4": "Idaṃ suttaṃ vā…pe… suttaṃ.",
  "tika-s0501t0:1358_0": "98.",
  "tika-s0501t0:1358_1": "Vimuttacitte phalavimuttacittasampanne akhile pañcacetokhīlarahite anāsave araṇavihārimhi araṇavihārasīle",
  "tika-s0501t0:1358_2": "asaṅgamānase alaggamānase paccekabuddhasmiṃ sāmākapatthodanamattameva dakkhiṇaṃ adāsiṃ.",
  "tika-s0501t0:1359_0": "Tasmiṃ paccekabuddhe uttamaṃ dhammaṃ paccekabodhidhammaṃ okappayiṃ “so uttamo dhammo atthī”ti saddahiṃ.",
  "tika-s0501t0:1359_1": "Evaṃ ariyavihārena vihārīhi paccekabuddhehi me mama saṅgamo kato siyā bhave,",
  "tika-s0501t0:1359_2": "kudāsupi ca ahaṃ apekkhavā mā bhaveyyanti mānasaṃ tasmiñca dhamme paṇidhesiṃ “iminā paccekabuddhena laddhadhammaṃ",
  "tika-s0501t0:1359_3": "ahampi sacchikareyya”nti cittaṃ paṇidahiṃ.",
  "tika-s0501t0:1360_0": "Tasseva paccekabuddhe katasseva kammassa vipākato ahaṃ dīghāyukesu amamesu “mama pariggaho”ti pariggahābhāvena",
  "tika-s0501t0:1360_1": "apariggahesu visesagāmīsu ahīnagāmīsu kurūsu uttarakurūsu pāṇīsu sattesu sahassakkhattuṃ upapajjatha",
  "tika-s0501t0:1360_2": "upapajjiṃ.",
  "tika-s0501t0:1361_0": "Tasseva kammassa vipākato vicitramālābharaṇānulepīsu yasassīsu parivāravantesu tidaso devo ahaṃ visiṭṭhakāyūpagato hutvā sahassakkhattuṃ upapajjatha.",
  "tika-s0501t0:1362_0": "Tasseva kammassa vipākato ahaṃ vimuttacitto akhīlo anāsavo hutvā hitāhitāsīhi kusalākusalavītivattehi antimadehadhāribhi imehi paccekabuddhehi,",
  "tika-s0501t0:1362_1": "buddhasāvakehi vā me mama samāgamo āsi.",
  "tika-s0501t0:1363_0": "“Sīlavato yaṃ icchitaṃ,",
  "tika-s0501t0:1363_1": "taṃ samijjhate”ti imaṃ vacanaṃ tathāgato jino paccakkhaṃ katvā avaca kho,",
  "tika-s0501t0:1363_2": "yathā yathā yena yena pakārena me manasā vicintitaṃ,",
  "tika-s0501t0:1363_3": "tathā tathā tena tena pakārena samiddhaṃ bhavati.",
  "tika-s0501t0:1363_4": "Ayaṃ bhavo antimo bhavoti yojanā.",
  "tika-s0501t0:1363_5": "Idaṃ suttaṃ vā…pe… suttaṃ.",
  "tika-s0501t0:1364_0": "Ekatiṃsamhi kappamhi jino anejo anantadassī “sikhī”ti itināmako uppajji.",
  "tika-s0501t0:1364_1": "Tassāpi bhagavato rājā bhātā sikhiddhe ca sikhī itināmake buddhe ca tassa bhagavato dhamme ca abhippasanno",
  "tika-s0501t0:1364_2": "lokavināyakamhi parinibbute sati devātidevassa naruttamassa mahesino vipulaṃ mahantaṃ samantato gāvutikaṃ",
  "tika-s0501t0:1364_3": "thūpaṃ akāsiṃ.",
  "tika-s0501t0:1365_0": "Tasmiṃ thūpe baliṃ pūjābaliṃ abhihārī manusso jātisumanaṃ paggayha pahaṭṭho pūjesi.",
  "tika-s0501t0:1365_1": "Assa manussassa ekaṃ pupphaṃ vātena paharitaṃ hutvā patitaṃ.",
  "tika-s0501t0:1365_2": "Ahaṃ taṃ patitaṃ ekaṃ pupphaṃ gahetvā tasseva pupphasāmikassa adāsiṃ.",
  "tika-s0501t0:1366_0": "So manusso pupphasāmiko abhippasannacitto hutvā maṃ “tvameva etaṃ ekaṃ pupphaṃ pūjā”ti adāsi.",
  "tika-s0501t0:1366_1": "Dadāsīti ettha da-",
  "tika-s0501t0:1366_2": "kāro āgamo.",
  "tika-s0501t0:1366_3": "Ahaṃ taṃ ekaṃ pupphaṃ gahetvā buddhaṃ buddhaguṇaṃ punappunaṃ anussaranto yasmiṃ kappe abhiropayiṃ,",
  "tika-s0501t0:1366_4": "tato kappato ajja kappā tiṃsaṃ ahesuṃ.",
  "tika-s0501t0:1366_5": "Tesu kappesu duggatiṃ nābhijānāmi,",
  "tika-s0501t0:1366_6": "vinipātañca na gacchāmi,",
  "tika-s0501t0:1366_7": "idaṃ phalaṃ thūpapūjāya phalanti avocāti yojanā.",
  "tika-s0501t0:1366_8": "Idaṃ suttaṃ vā…pe… suttaṃ.",
  "tika-s0501t0:1367_0": "Brahmadattassa brahmadattanāmakassa rājino kapilaṃ nāma nagaraṃ suvibhattaṃ bhāgato suṭṭhu vibhattaṃ,",
  "tika-s0501t0:1367_1": "mahāpathaṃ mahāpathasampannaṃ ākiṇṇaṃ,",
  "tika-s0501t0:1367_2": "nānājātikehi manussehi paripuṇṇaṃ,",
  "tika-s0501t0:1367_3": "iddhaṃ phītañca āsi.",
  "tika-s0501t0:1368_0": "Pañcālānaṃ tattha puruttame ahaṃ kummāsaṃ vikkiṇiṃ,",
  "tika-s0501t0:1368_1": "so ahaṃ yasassinaṃ upariṭṭhaṃ upasamīpe ṭhitaṃ ariṭṭhaṃ nāma sambuddhaṃ paccekabuddhaṃ addasiṃ,",
  "tika-s0501t0:1368_2": "disvā haṭṭho cittaṃ pasādetvā naruttamaṃ ariṭṭhaṃ me gehasmiṃ yaṃ dhuvabhattaṃ vijjatha vijji,",
  "tika-s0501t0:1368_3": "tena dhuvabhattena nimantesiṃ.",
  "tika-s0501t0:1369_0": "Yato ca yasmiṃ kāle ca kattiko yassaṃ pannarasīpuṇṇo,",
  "tika-s0501t0:1369_1": "sā puṇṇamāsī pannarasī upaṭṭhitā,",
  "tika-s0501t0:1369_2": "tato ca tasmiṃ kāle ca ahaṃ navaṃ dussayugaṃ gayha ariṭṭhassa ariṭṭhanāmakassa paccekabuddhassa upanāmesiṃ.",
  "tika-s0501t0:1370_0": "Naruttamo anukampako kāruṇiko taṇhānighātako muni paccekabuddho pasannacittaṃ maṃ ñatvāna paṭiggaṇhi.",
  "tika-s0501t0:1371_0": "Ahaṃ kalyāṇaṃ buddhavaṇṇitaṃ kammaṃ karitvāna deve ca manusse ca sandhāvitvā tato cuto bārāṇasiyaṃ nagare",
  "tika-s0501t0:1371_1": "aḍḍhe kulasmiṃ seṭṭhissa ekaputtako uppajjiṃ,",
  "tika-s0501t0:1371_2": "pāṇehi ca piyataro āsiṃ.",
  "tika-s0501t0:1372_0": "Tato ca tasmiṃ kāle viññutaṃ patto hutvā devaputtena codito ahaṃ pāsādā oruhitvāna sambuddhaṃ bhagavantaṃ gotamaṃ upasaṅkamiṃ.",
  "tika-s0501t0:1373_0": "So sambuddho bhagavā gotamo anukampāya me dhammaṃ adesesi.",
  "tika-s0501t0:1373_1": "Dukkhaṃ dukkhasaccañca dukkhasamuppādaṃ samudayasaccañca dukkhassa atikkamaṃ nirodhasaccañca ariyaṃ aṭṭhaṅgikaṃ",
  "tika-s0501t0:1373_2": "dukkhūpasamagāminaṃ maggaṃ maggasaccañca iti cattāri saccāni desitāni,",
  "tika-s0501t0:1373_3": "taduppādakaṃ dhammaṃ muni bhagavā gotamo adesayi.",
  "tika-s0501t0:1374_0": "Ahaṃ tassa bhagavato gotamassa vacanaṃ sutvā sāsane rato hutvā vihariṃ,",
  "tika-s0501t0:1374_1": "ahaṃ rattindivaṃ atandito hutvā samathaṃ paṭivijjhiṃ.",
  "tika-s0501t0:1375_0": "Ajjhattañca ye āsavā,",
  "tika-s0501t0:1375_1": "bahiddhā ca ye āsavā maggena samucchinnā āsuṃ,",
  "tika-s0501t0:1375_2": "sabbe te āsavā me mama vijjiṃsu,",
  "tika-s0501t0:1375_3": "puna na ca uppajjare.",
  "tika-s0501t0:1376_0": "Dukkhaṃ “pariyantakataṃ yassa dukkhassā”ti pariyantakataṃ āsi,",
  "tika-s0501t0:1376_1": "ayaṃ samussayo jātimaraṇasaṃsāro carimo antimo āsi,",
  "tika-s0501t0:1376_2": "idāni imassa attabhāvassa anantaraṃ punabbhavo mama natthīti avocāti yojanā.",
  "tika-s0501t0:1376_3": "Yaṃ nānāvidhaṃ vāsanābhāgiyaṃ suttaṃ udāharaṇavasena niddhāritaṃ,",
  "tika-s0501t0:1376_4": "idaṃ nānāvidhaṃ suttaṃ vāsanābhāge puññakoṭṭhāse visaye vācakañāpakabhāvena pavattanato vāsanābhāgiyaṃ suttaṃ nāma.",
  "tika-s0501t0:1377_0": "Nānāvidhaṃ vāsanābhāgiyaṃ suttaṃ ācariyena niddhāritaṃ,",
  "tika-s0501t0:1377_1": "amhehi ca ñātaṃ,",
  "tika-s0501t0:1377_2": "“katamaṃ nibbedhabhāgiyaṃ sutta”nti pucchitabbattā “tattha katamaṃ nibbedhabhāgiyaṃ sutta”ntiādi vuttaṃ.",
  "tika-s0501t0:1377_3": "Tattha tesu soḷasasu saṃkilesabhāgiyādīsu suttesu katamaṃ suttaṃ nibbedhabhāgiyaṃ suttaṃ nāmāti pucchati.",
  "tika-s0501t0:1378_0": "Uddhaṃ brahmaloke adho kāmāvacare bhave sabbadhi sabbesu bhavesu vippamutto arahā “ayaṃ nāma dhammo ahaṃ asmī”ti anānupassī,",
  "tika-s0501t0:1378_1": "evaṃ vimutto arahā atiṇṇapubbaṃ oghaṃ apunabbhavāya udatāri uttiṇṇoti yojanā.",
  "tika-s0501t0:1378_2": "Idaṃ suttaṃ nibbedhabhāge sekkhadhamme visaye vācakañāpakabhāvena pavattanato nibbedhabhāgiyaṃ suttaṃ nāma.",
  "tika-s0501t0:1379_0": "“Ettakamevā”ti vattabbattā “sīlavato”tiādi vuttaṃ. Ānanda,",
  "tika-s0501t0:1379_1": "sīlavato puggalassa “kinti me mama avippaṭisāro jāyeyya pavatteyyā”ti cetanā na karaṇīyā na kātabbā. Ānanda,",
  "tika-s0501t0:1379_2": "sīlavato avippaṭisāro yaṃ jāyeyya pavatteyya,",
  "tika-s0501t0:1379_3": "esā avippaṭisārassa jāyanā pavattanā dhammatā bhavati. Ānanda,",
  "tika-s0501t0:1379_4": "avippaṭisārinā puggalena “kinti me mama pāmojjaṃ jāyeyya pavatteyyā”ti cetanā na karaṇīyā, ānanda,",
  "tika-s0501t0:1379_5": "avippaṭisārino puggalassa pāmojjaṃ yaṃ jāyeyya pavatteyya,",
  "tika-s0501t0:1379_6": "esā pāmojjassa jāyanā pavattanā dhammatā.",
  "tika-s0501t0:1379_7": "Sesesupi imassa yojanānayānusārena yojanānayo gahetabbo.",
  "tika-s0501t0:1379_8": "Idaṃ suttampi nibbedhabhāgiyaṃ suttaṃ nāma.",
  "tika-s0501t0:1380_0": "Ātāpino kilesānaṃ ātāpena sammappadhānena samannāgatassa jhāyato jhāyantassa brāhmaṇassa bāhitapāpassa",
  "tika-s0501t0:1380_1": "khīṇāsavassa dhammā anulomapaccayākārapaṭivedhasādhakā bodhipakkhiyadhammā yadā yasmiṃ kāle have ekantena",
  "tika-s0501t0:1380_2": "pātubhavanti uppajjanti.",
  "tika-s0501t0:1380_3": "Atha vā dhammā catuariyasaccadhammā pātubhavanti pakāsayanti abhisamayavasena pākaṭā honti.",
  "tika-s0501t0:1380_4": "Atha vā pātubhavanakāle assa ātāpino jhāyato brāhmaṇassa khīṇāsavassa sabbā kaṅkhā vapayanti apagacchanti nirujjhanti. Kasmā?",
  "tika-s0501t0:1380_5": "Sahetudhammaṃ avijjādikena hetunā saha pavattaṃ saṅkhārādikaṃ sukhena asammissaṃ dukkhakkhandhadhammaṃ yato yasmā pajānāti aññāsi paṭivijjhati,",
  "tika-s0501t0:1380_6": "tato tasmā vapayanti apagacchanti nirujjhantīti yojanā.",
  "tika-s0501t0:1380_7": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t0:1381_0": "Dutiyagāthāyaṃ pana paccayānaṃ khayaṃ khayasaṅkhātaṃ nibbānaṃ yato yasmā avedi aññāsi paṭivijjhi,",
  "tika-s0501t0:1381_1": "tato tasmā sabbāpi kaṅkhā vapayantīti yojanā.",
  "tika-s0501t0:1381_2": "Idaṃ suttaṃ nibbedhabhāgiyaṃ suttaṃ.",
  "tika-s0501t0:1382_0": "Tissa,",
  "tika-s0501t0:1382_1": "tvaṃ kiṃ nu kujjhasi?",
  "tika-s0501t0:1382_2": "Mā kujjhi, tissa,",
  "tika-s0501t0:1382_3": "te tava akkodho akujjhanaṃ varaṃ uttamaṃ,",
  "tika-s0501t0:1382_4": "hi saccaṃ, tissa,",
  "tika-s0501t0:1382_5": "tayā kodhamānamakkhavinayatthaṃ brahmacariyaṃ vussati nūti bhagavā avocāti yojanā.",
  "tika-s0501t0:1383_0": "Āraññaṃ āraññakaṃ paṃsukūlikaṃ aññātuñchena aññātaanabhilakkhitagharapaṭipāṭiyā ṭhatvā uñchena piṇḍapātacaraṇavīriyena",
  "tika-s0501t0:1383_1": "laddhena missakabhojanena yāpentaṃ nandaṃ kadā kāle ahaṃ passeyyanti avocāti yojanā.",
  "tika-s0501t0:1383_2": "Idaṃ suttaṃ nibbedhabhāgiyaṃ suttaṃ.",
  "tika-s0501t0:1384_0": "Gotama,",
  "tika-s0501t0:1384_1": "kiṃsu katamaṃ chetvā vadhitvā vadhanto kodhapariḷāhena aparidayhamāno hutvā sukhaṃ seti sayati,",
  "tika-s0501t0:1384_2": "kiṃsu katamaṃ chetvā vadhitvā vadhanto kodhavināsena vinaṭṭhadomanasso hutvā na socati, gotama,",
  "tika-s0501t0:1384_3": "tvaṃ kissa ekadhammassa vadhaṃ vadhanaṃ rocesīti brāhmaṇo pucchati.",
  "tika-s0501t0:1385_0": "Brāhmaṇa,",
  "tika-s0501t0:1385_1": "kodhaṃ kujjhanaṃ chetvā vadhitvā vadhanto kodhapariḷāhena aparidayhamāno hutvā sukhaṃ seti sayati,",
  "tika-s0501t0:1385_2": "kodhaṃ kujjhanaṃ chetvā vadhitvā vadhanto kodhavināsena vinaṭṭhadomanasso hutvā na socati,",
  "tika-s0501t0:1385_3": "visamūlassa visasadisassa dukkhassa mūlabhūtassa madhuraggassa madhurasaṅkhātassa sukhapariyosānassa",
  "tika-s0501t0:1385_4": "kodhassa kujjhanassa vadhaṃ vadhanaṃ ariyā buddhādayo puggalā pasaṃsanti.",
  "tika-s0501t0:1385_5": "Hi saccaṃ taṃ kodhaṃ kujjhanaṃ chetvā vadhitvā vadhanto kodhavināsena vinaṭṭhadomanasso hutvā seti sayatīti yojanā.",
  "tika-s0501t0:1385_6": "Madhuraggassāti ca madhuraṃ cetasikasukhaṃ assādaaggaṃ pariyosānaṃ assa kodhassāti madhuraggoti samāso veditabbo.",
  "tika-s0501t0:1385_7": "Kujjhantassa hi akkositvā paribhāsitvā paharitvā pariyosāne cetasikasukhassādo uppajjatīti.",
  "tika-s0501t0:1385_8": "Idaṃ suttaṃ nibbedhabhāgiyaṃ suttaṃ.",
  "tika-s0501t0:1386_0": "Gotama,",
  "tika-s0501t0:1386_1": "hananto dhīro uppatitaṃ kiṃsu katamaṃ hane haneyya.",
  "tika-s0501t0:1386_2": "Vinodento dhīro jātaṃ kiṃsu katamaṃ vinodaye vinodayeyya.",
  "tika-s0501t0:1386_3": "Pajahanto dhīro kiṃ ca katamaṃ pajahe pajaheyya.",
  "tika-s0501t0:1386_4": "Dhīrassa kissa dhammassa abhisamayo sukhoti devatā pucchati.",
  "tika-s0501t0:1387_0": "Devaputta,",
  "tika-s0501t0:1387_1": "hananto dhīro uppatitaṃ kodhaṃ kujjhanaṃ hane haneyya.",
  "tika-s0501t0:1387_2": "Vinodento dhīro jātaṃ rāgaṃ vinodaye vinodayeyya.",
  "tika-s0501t0:1387_3": "Pajahanto dhīro avijjaṃ pajahe pajaheyya.",
  "tika-s0501t0:1387_4": "Saccadhammassa abhisamayo sukhoti bhagavā avocāti yojanā.",
  "tika-s0501t0:1387_5": "Idaṃ suttaṃ nibbedhabhāgiyaṃ suttaṃ.",
  "tika-s0501t0:1388_0": "101.",
  "tika-s0501t0:1388_1": "Bhagavā sattiyā omaṭṭho uparito yāva heṭṭhā viddho puriso sattippahānāya vīriyaṃ ārabhati viya,",
  "tika-s0501t0:1388_2": "agginā matthake ḍayhamāno ādittasiro puriso agginibbāpanatthāya vīriyaṃ ārabhati iva,",
  "tika-s0501t0:1388_3": "evaṃ kāmarāgena ḍayhamāno bhikkhu kāmarāgappahānāya kāmarāgavikkhambhanāya appamatto vāyamamāno sato",
  "tika-s0501t0:1388_4": "satisampanno hutvā paribbaje vihareyyāti devatā kathesi.",
  "tika-s0501t0:1389_0": "Bhagavā pana “samucchedappahānāya vīriyaṃ ārabhīyatī”ti dassetuṃ “sattiyā viya omaṭṭho”tiādimāha.",
  "tika-s0501t0:1389_1": "Devaputta,",
  "tika-s0501t0:1389_2": "sattiyā omaṭṭho puriso sattippahānāya vīriyaṃ ārabhati viya,",
  "tika-s0501t0:1389_3": "agginā matthake ḍayhamāno ādittasiro puriso agginibbāpanatthāya vīriyaṃ ārabhati iva,",
  "tika-s0501t0:1389_4": "evaṃ sakkāyadiṭṭhiyā abhibhūto bhikkhu sakkāyadiṭṭhiyā pahānāya maggena samucchedappahānāya appamatto",
  "tika-s0501t0:1389_5": "vāyamamāno sato satisampanno hutvā paribbaje vihareyyāti bhagavā avocāti yojanā.",
  "tika-s0501t0:1389_6": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t0:1390_0": "Sabbe nicayā bhogā khayantā khayapariyosānā bhavanti,",
  "tika-s0501t0:1390_1": "sabbe samussayā dhammā patanantā patanapariyosānā bhavanti,",
  "tika-s0501t0:1390_2": "sabbesaṃ sattānaṃ maraṇamāgamma sabbesaṃ sattānaṃ jīvitaṃ addhuvaṃ bhavati,",
  "tika-s0501t0:1390_3": "iti etaṃ vuttappakāraṃ bhayaṃ bhayahetuṃ maraṇaṃ sammutimaraṇaṃ apekkhamāno paṇḍito sukhāvahāni diṭṭhadhammikasamparāyikasukhāvahāni",
  "tika-s0501t0:1390_4": "puññāni dānasīlabhāvanāmayapuññāni kayirāthāti devatā avoca.",
  "tika-s0501t0:1391_0": "Devaputta,",
  "tika-s0501t0:1391_1": "sabbe nicayā bhogā khayantā khayapariyosānā,",
  "tika-s0501t0:1391_2": "sabbe samussayā dhammā patanantā patanapariyosānā,",
  "tika-s0501t0:1391_3": "sabbesaṃ sattānaṃ maraṇamāgamma sabbesaṃ sattānaṃ jīvitaṃ addhuvaṃ,",
  "tika-s0501t0:1391_4": "iti etaṃ vuttappakāraṃ bhayaṃ bhayahetuṃ maraṇaṃ apekkhamāno santipekkho sabbasaṅkhārupasamaṃ nibbānaṃ",
  "tika-s0501t0:1391_5": "apekkhamāno paṇḍito lokāmisaṃ kāmaguṇaṃ pajahe pajaheyyāti bhagavā avocāti yojanā.",
  "tika-s0501t0:1391_6": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t0:1392_0": "Māvidha yesaṃ munīnaṃ cittaṃ jhānarataṃ jhāne rataṃ hoti,",
  "tika-s0501t0:1392_1": "te munayo sukhaṃ sayanti na socanti.",
  "tika-s0501t0:1392_2": "Paññavā maggapaññavā susamāhito āraddhavīriyo pahitatto nibbānaṃ pesitacitto puggalo duttaraṃ oghaṃ saṃsāroghaṃ tarati.",
  "tika-s0501t0:1393_0": "Kāmasaññāya virato vigatacitto yo khīṇāsavo sabbasaṃyojanātīto arahattamaggena sabbe saṃyojane atīto nandibhavaparikkhīṇo ahosi,",
  "tika-s0501t0:1393_1": "so khīṇāsavo gambhīre saṃsāraṇṇave na sīdatīti yojanā.",
  "tika-s0501t0:1393_2": "Nandisaṅkhātā taṇhā ca kāmabhavarūpabhavaarūpabhavā ca nandibhavā,",
  "tika-s0501t0:1393_3": "nandibhavā parikkhīṇā yassa khīṇāsavassāti nandibhavaparikkhīṇoti samāso veditabbo.",
  "tika-s0501t0:1393_4": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t0:1394_0": "Arahataṃ arahantānaṃ buddhapaccekabuddhasāvakānaṃ dhammaṃ sucaritādibhedañca sattatiṃsabodhipakkhiyabhedañca",
  "tika-s0501t0:1394_1": "dhammaṃ yo paṇḍito saddahāno saddahanto hutvā nibbānappattiyā appamatto vicakkhaṇo hutvā sussūsaṃ sussūsanto bhave,",
  "tika-s0501t0:1394_2": "so paṇḍito paññaṃ lokiyalokuttarapaññaṃ labhate labhati.",
  "tika-s0501t0:1395_0": "Yo vīriyavā puggalo patirūpadesakārī desakālādīni ahāpetvā lokiyalokuttaradhammapatirūpaṃ adhigamūpāyaṃ karoti,",
  "tika-s0501t0:1395_1": "dhuravā cetasikavīriyena anikkhittadhuro uṭṭhātā kāyikavīriyavasena uṭṭhānasampanno hoti,",
  "tika-s0501t0:1395_2": "so vīriyavā puggalo dhanaṃ lokiyalokuttaradhanaṃ vindate adhigacchati.",
  "tika-s0501t0:1395_3": "Saccena vacīsaccena ca paramatthasaccena ca buddhādiko saccadhamme ṭhito sappuriso kittiṃ pappoti.",
  "tika-s0501t0:1395_4": "Dadaṃ dadanto yaṃ kiñci icchitaṃ patthitaṃ catusaṅgahavatthuṃ dadanto saṅgahanto sappuriso mittāni ekantamittāni ganthati sampādeti,",
  "tika-s0501t0:1395_5": "evaṃ catūhi saccadhammadhiticāgehi samannāgato so sappuriso asmā lokā paraṃ lokaṃ pecca gantvā ekantena sokakāraṇassa abhāvato na socatīti yojanā.",
  "tika-s0501t0:1396_0": "Gotama,",
  "tika-s0501t0:1396_1": "sabbaganthappahīno tīhi bhavehi vippamutto sato satisampanno tvaṃ, samaṇo,",
  "tika-s0501t0:1396_2": "aññaṃ devamanussādikaṃ yaṃ anusāsasi yaṃ anusāsanaṃ karosi,",
  "tika-s0501t0:1396_3": "taṃ anusāsanaṃ sabbaganthappahīnassa tīhi bhavehi vippamuttassa samaṇassa te tava na sādhūti sakkanāmako mārapakkhiko yakkho gāthāya ajjhabhāsi.",
  "tika-s0501t0:1397_0": "“Sakka sakkanāmaka yakkha anukampitena purisena saddhiṃ yena kenaci vaṇṇena kāraṇena saṃvāso ekasmiṃ ṭhāne sahavāso jāyati,",
  "tika-s0501t0:1397_1": "taṃ anukampitabbaṃ sahavāsagataṃ purisaṃ sappañño manasā anukampituṃ na arahati anukampituṃyeva arahati.",
  "tika-s0501t0:1397_2": "Yā anukampā karuṇā,",
  "tika-s0501t0:1397_3": "yā anuddayā mettā,",
  "tika-s0501t0:1397_4": "muditā ca uppannā,",
  "tika-s0501t0:1397_5": "tāya anukampāya karuṇāya,",
  "tika-s0501t0:1397_6": "tāya anuddayāya mettāya muditāya ca samussāhitena pasannena manasā yo sappañño sappuriso aññaṃ devamanussādikaṃ yaṃ anusāsati yaṃ anusāsanaṃ karoti,",
  "tika-s0501t0:1397_7": "so sappañño sappuriso tena anusāsanena saṃyutto kāmacchandādīnaṃ saṃyojanānaṃ vasena ananulomasaṃyogena saṃyutto na hotīti bhagavā avocāti yojanā.",
  "tika-s0501t0:1398_0": "102. Samaṇa,",
  "tika-s0501t0:1398_1": "rāgo ca doso ca ime dve dhammā kutonidānā,",
  "tika-s0501t0:1398_2": "kiṃnidānā,",
  "tika-s0501t0:1398_3": "kiṃpaccayā bhavanti,",
  "tika-s0501t0:1398_4": "arati ca rati ca lomahaṃso ca ime tayo kutojā kuto bhavanti?",
  "tika-s0501t0:1398_5": "Kumārakā dhaṅkaṃ kākaṃ gahetvā pāde dīghasuttakena bandhitvā suttakoṭiṃ aṅguliyaṃ veṭhetvā osajanti iva,",
  "tika-s0501t0:1398_6": "evaṃ manovitakkā kuto samuṭṭhāya cittaṃ osajantīti sūcilomayakkho bhagavantaṃ pucchi.",
  "tika-s0501t0:1399_0": "Rāgo ca doso ca ime dve dhammā itonidānā ito attabhāvato nidānā jāyanti;",
  "tika-s0501t0:1399_1": "arati ca rati ca lomahaṃso ca ime tayo itojā ito attato bhavanti;",
  "tika-s0501t0:1399_2": "kumārakā dhaṅkaṃ kākaṃ gahetvā pāde dīghasuttakena bandhitvā suttakoṭiṃ aṅguliyaṃ veṭhetvā osajanti iva,",
  "tika-s0501t0:1399_3": "evaṃ manovitakkā ito attabhāvato samuṭṭhāya cittaṃ osajanti.",
  "tika-s0501t0:1400_0": "Nigrodhassa khandhajā pārohā sākhāsu jāyanti iva,",
  "tika-s0501t0:1400_1": "vane rukkhaṃ nissāya jātā māluvā latā taṃ rukkhaṃ ajjhottharitvā vitatā otatavitatā tiṭṭhati iva, evaṃ, yakkha,",
  "tika-s0501t0:1400_2": "tvaṃ suṇohi snehajā taṇhāsnehato jātā attasambhūtā attani sambhūtā puna anekappakārā manovitakkā pāpamanovitakkā",
  "tika-s0501t0:1400_3": "ceva taṃsampayuttakilesā ca kāmesu vatthukāmesu visattā laggā saṃsibbitā ṭhitā.",
  "tika-s0501t0:1401_0": "Ye paṇḍitā “yaṃ nidānaṃ assa attabhāvassā”ti yatonidānaṃ naṃ kilesagahanaṃ samudayasaccaṃ pajānanti,",
  "tika-s0501t0:1401_1": "te paṇḍitā attabhāvasaṅkhātassa dukkhasaccassa nidānabhūtaṃ naṃ kilesagahanaṃ samudayasaccaṃ maggasaccena vinodenti.",
  "tika-s0501t0:1401_2": "Apunabbhavāya apunabhavasaṅkhātāya nirodhasaccatthāya atiṇṇapubbaṃ anamatagge saṃsāre supinenāpi atiṇṇapubbaṃ",
  "tika-s0501t0:1401_3": "duttaraṃ imaṃ oghaṃ catubbidhaṃ saṃkilesoghaṃ tarantīti bhagavā avocāti yojanā.",
  "tika-s0501t0:1402_0": "“Bhagavā,",
  "tika-s0501t0:1402_1": "samaṇadhammassa karaṇaṃ nāma dukkaraṃ, bhagavā,",
  "tika-s0501t0:1402_2": "samaṇadhammassa karaṇaṃ nāma sudukkaraṃ suṭṭhutaraṃ dukkara”nti eko kulaputto pabbajitvā samaṇadhammaṃ",
  "tika-s0501t0:1402_3": "katvā ariyabhūmiṃ appatvā kālaṃ katvā devaloke nibbatto,",
  "tika-s0501t0:1402_4": "so devaputto bhagavantaṃ upasaṅkamitvā āha. Kāmada,",
  "tika-s0501t0:1402_5": "sīlasamāhitā ṭhitattā ṭhitasabhāvā satta sekkhā puggalā dukkaraṃ vāpi samaṇadhammaṃ karonti.",
  "tika-s0501t0:1402_6": "Anagāriyupetassa anagāriyaṃ niggehabhāvaṃ upagatassa pabbajitassa tuṭṭhi catupaccayasantoso sukhāvahā hotī”ti bhagavā avoca.",
  "tika-s0501t0:1403_0": "“Bhagavā,",
  "tika-s0501t0:1403_1": "yadidaṃ yā esā tuṭṭhi sukhāvahā,",
  "tika-s0501t0:1403_2": "esā tuṭṭhi dullabhā”ti so devaputto āha. “Kāmada,",
  "tika-s0501t0:1403_3": "yesaṃ sekkhānaṃ mano divā ca ratto ca bhāvanāya rato cittavūpasame rato,",
  "tika-s0501t0:1403_4": "te sekkhā dullabhaṃ vāpi tussanaṃ labhantī”ti bhagavā avoca.",
  "tika-s0501t0:1404_0": "“Bhagavā,",
  "tika-s0501t0:1404_1": "yadidaṃ yaṃ idaṃ cittaṃ bhāvanāya rataṃ,",
  "tika-s0501t0:1404_2": "taṃ cittaṃ dussamādaha”nti so devaputto āha. “Kāmada,",
  "tika-s0501t0:1404_3": "ye ariyā indriyūpasame rattindivaṃ ratā,",
  "tika-s0501t0:1404_4": "te ariyā dussamādahaṃ vāpi cittaṃ samādahanti, kāmada,",
  "tika-s0501t0:1404_5": "te ariyā maccuno jālaṃ kilesajālaṃ chetvā maggaṃ gacchantī”ti bhagavā avoca.",
  "tika-s0501t0:1405_0": "“Bhagavā,",
  "tika-s0501t0:1405_1": "yo maggo pubbabhāgapaṭipadāvasena visamo,",
  "tika-s0501t0:1405_2": "so maggo duggamo”ti so devaputto āha. “Kāmada,",
  "tika-s0501t0:1405_3": "ariyā duggame visame vāpi maggaṃ gacchanti,",
  "tika-s0501t0:1405_4": "anariyā visame magge avaṃsirā papatanti,",
  "tika-s0501t0:1405_5": "ariyānaṃ so maggo samova bhave, na asamo.",
  "tika-s0501t0:1405_6": "Hi saccaṃ visame visattakāye ariyā samā bhavantī”ti bhagavā avocāti yojanā.",
  "tika-s0501t0:1406_0": "103.",
  "tika-s0501t0:1406_1": "Yaṃ jetavanaṃ isisaṅghanisevitaṃ dhammarājena āvutthaṃ,",
  "tika-s0501t0:1406_2": "idaṃ taṃ jetavanaṃ mama pītisañjananaṃ pītiyā sañjananaṃ karaṃ hi karaṃ eva.",
  "tika-s0501t0:1407_0": "Kammaṃ maggacetanākammañca vijjā maggapaññā ca dhammo samādhi ceva samādhipakkhiko ca dhammo sīlaṃ,",
  "tika-s0501t0:1407_1": "sīle ṭhitassa jīvitaṃ uttamaṃ,",
  "tika-s0501t0:1407_2": "etena aṭṭhaṅgikena maggena sattā sujjhanti,",
  "tika-s0501t0:1407_3": "gottena vā dhanena vā sattā na sujjhanti.",
  "tika-s0501t0:1408_0": "Tasmā maggeneva sattānaṃ visujjhanato attano atthaṃ sampassaṃ passanto paṇḍito poso yoniso upāyena dhammaṃ bodhipakkhiyadhammaṃ vicine vicineyya,",
  "tika-s0501t0:1408_1": "evaṃ vicinane sati tattha ariyamagge vicinanto puggalo sujjhati.",
  "tika-s0501t0:1409_0": "Sāriputto sīlena ca upasamena ca pāraṅgato iva,",
  "tika-s0501t0:1409_1": "evaṃ yopi bhikkhu sīlena ca upasamena ca pāraṅgato,",
  "tika-s0501t0:1409_2": "so bhikkhu etāva paramo sāriputtasadisova siyāti anāthapiṇḍikanāmo devaputto bhagavantaṃ upasaṅkamitvā āhāti yojanā.",
  "tika-s0501t0:1409_3": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t0:1410_0": "Atītaṃ atītakkhandhapañcakaṃ taṇhādiṭṭhīhi nānvāgameyya,",
  "tika-s0501t0:1410_1": "anāgataṃ anāgatakkhandhapañcakaṃ taṇhādiṭṭhīhi nappaṭikaṅkhe na pattheyya.",
  "tika-s0501t0:1410_2": "Yaṃ yasmā atītaṃ pahīnaṃ niruddhaṃ atthaṅgataṃ,",
  "tika-s0501t0:1410_3": "tasmā atītassa pahīnattā niruddhattā atthaṅgatattā nānvāgameyya.",
  "tika-s0501t0:1410_4": "Yaṃ yasmā anāgataṃ appattaṃ,",
  "tika-s0501t0:1410_5": "tasmā na paṭikaṅkhe.",
  "tika-s0501t0:1411_0": "Paccuppannaṃ khandhapañcakaṃ vayadhammaṃ yattha yattha santāne vā,",
  "tika-s0501t0:1411_1": "yattha yattha araññādīsu vā uppannaṃ,",
  "tika-s0501t0:1411_2": "tattha tattha santāne vā,",
  "tika-s0501t0:1411_3": "tattha tattha araññādīsu vā naṃ paccuppannadhammaṃ yāhi aniccānupassanādīhi vipassati,",
  "tika-s0501t0:1411_4": "tāhi aniccānupassanādīhi nibbānaṃ rāgādīhi asaṃhīraṃ asaṃkuppaṃ bhavati,",
  "tika-s0501t0:1411_5": "taṃ nibbānaṃ vipassako puggalo vidvā nibbānārammaṇaṃ phalasamāpattiṃ appento hutvā anubrūhaye vaḍḍheyya.",
  "tika-s0501t0:1412_0": "Ātappaṃ saṃkilesānaṃ ātapantaṃ vīriyaṃ ajjeva kiccaṃ kātabbaṃ,",
  "tika-s0501t0:1412_1": "suve jīvitaṃ vā maraṇaṃ vā ko jaññā jāneyya,",
  "tika-s0501t0:1412_2": "“suve vā dānādipuññaṃ jānissāmī”ti cittaṃ anuppādetvā “ajjeva karissāmī”ti evaṃ vīriyaṃ kātabbaṃ.",
  "tika-s0501t0:1412_3": "Hi saccaṃ maraṇakāraṇabhāvatāya ahivicchikavisasatthādianekāya senāya vasena mahāsenena tena maccunā",
  "tika-s0501t0:1412_4": "saddhiṃ mittasanthavākārena vā lañjadānena vā saṅgaraṃ natthīti.",
  "tika-s0501t0:1413_0": "Evaṃ manasi katvā vihāriṃ viharantaṃ ātāpiṃ ahorattaṃ atanditaṃ analasaṃ uṭṭhāhakaṃ sappurisaṃ “bhaddekaratto”ti",
  "tika-s0501t0:1413_1": "santo muni ve ekantena ācikkhate ācikkhatiyevāti yojanā.",
  "tika-s0501t0:1414_0": "“Cattārimāni bhikkhave”tyādisuttaṃ pāḷito ca aṭṭhakathāto ca pākaṭaṃ.",
  "tika-s0501t0:1415_0": "104.",
  "tika-s0501t0:1415_1": "Nānāvidhaṃ nibbedhabhāgiyaṃ suttaṃ ācariyena niddhāritaṃ,",
  "tika-s0501t0:1415_2": "amhehi ca ñātaṃ,",
  "tika-s0501t0:1415_3": "“katamaṃ asekkhabhāgiyaṃ sutta”nti pucchitabbattā “tattha katamaṃ asekkhabhāgiyaṃ sutta”ntiādi vuttaṃ.",
  "tika-s0501t0:1415_4": "Tatthāti tesu soḷasasu saṃkilesabhāgiyādīsu suttesu katamaṃ suttaṃ asekkhabhāgiyaṃ suttaṃ nāmāti pucchati.",
  "tika-s0501t0:1416_0": "Yassa uttamapurisassa cittaṃ selūpamaṃ ṭhitaṃ lokadhammavātehi nānukampati,",
  "tika-s0501t0:1416_1": "rajanīyesu lābhādīsu virattaṃ bhave,",
  "tika-s0501t0:1416_2": "so uttamapuriso kopaneyye alābhādike na kuppati,",
  "tika-s0501t0:1416_3": "tassa uttamapurisassa cittaṃ evaṃ aniccatādinā bhāvitaṃ,",
  "tika-s0501t0:1416_4": "naṃ bhāvitacittaṃ uttamapurisaṃ vītikkantalokadhammahetukaṃ dukkhaṃ kuto essatīti yojanā.",
  "tika-s0501t0:1416_5": "Idaṃ suttaṃ asekkhabhāge visaye vācakañāpakabhāvena pavattanato asekkhabhāgiyaṃ suttaṃ nāma.",
  "tika-s0501t0:1416_6": "Esa nayo ito paresupi veditabbo.",
  "tika-s0501t0:1417_0": "“Asekkhabhāgiyaṃ suttaṃ idamevā”ti vattabbabhāvato “āyasmato cā”tiādi vuttaṃ.",
  "tika-s0501t0:1418_0": "Yo brāhmaṇo bāhitapāpadhammattā bāhitapāpadhammo bhave,",
  "tika-s0501t0:1418_1": "so brāhmaṇo niggatahuṃhuṃkattā nihuṃhuṅko bhave,",
  "tika-s0501t0:1418_2": "niggatakilesakasāvattā nikkasāvo bhave,",
  "tika-s0501t0:1418_3": "sīlasaṃvarena saṃyatacittatāya yatatto bhave,",
  "tika-s0501t0:1418_4": "yo brāhmaṇo catumaggañāṇavedehi antaṃ nibbānaṃ gatattā vedantagū bhave,",
  "tika-s0501t0:1418_5": "dhammena vusitabrahmacariyattā vusitabrahmacariyo bhave.",
  "tika-s0501t0:1418_6": "Yassa brāhmaṇassa kuhiñci loke ussadā rāgussado dosussado mohussado mānussado diṭṭhussado natthi,",
  "tika-s0501t0:1418_7": "so brāhmaṇo brahmavādaṃ “ahaṃ brāhmaṇomhī”ti vācaṃ vadeyyāti bhagavā avocāti yojanā.",
  "tika-s0501t0:1419_0": "Ye buddhā pāpake akusale dhamme bāhitvā sadā caranti satā satisampannā khīṇasaṃyojanā,",
  "tika-s0501t0:1419_1": "te buddhā lokasmiṃ brāhmaṇāti ve ekantena kathīyantīti avocāti yojanā.",
  "tika-s0501t0:1420_0": "Yattha nibbāne āpo ca pathavī ca tejo ca vāyo ca na gādhati na patiṭṭhahati,",
  "tika-s0501t0:1420_1": "tattha nibbāne sukkā gahā ceva tārakā ca na jotanti,",
  "tika-s0501t0:1420_2": "tattha nibbāne ādicco nappakāsati,",
  "tika-s0501t0:1420_3": "tattha nibbāne candimā na bhāti,",
  "tika-s0501t0:1420_4": "tattha nibbāne tamo na vijjati.",
  "tika-s0501t0:1421_0": "Yo brāhmaṇo attanā sayaṃ muni monena yadā taṃ nibbānaṃ avedi vindati paṭilabhati paṭivijjhati,",
  "tika-s0501t0:1421_1": "atha paṭivijjhanakkhaṇe so brāhmaṇo rūpā rūpadhammato ca arūpā arūpadhammato ca sukhadukkhā sukhadukkhato ca pamuccatīti avocāti yojanā.",
  "tika-s0501t0:1422_0": "Yakkha,",
  "tika-s0501t0:1422_1": "yo brāhmaṇo sakesu sakaattabhāvesu dhammesu upādānakkhandhesu saccesu,",
  "tika-s0501t0:1422_2": "dhammesu ca pāragū hoti,",
  "tika-s0501t0:1422_3": "atha pāragamanakkhaṇe so brāhmaṇo etaṃ ajakalāpakaṃ tayā vuttaṃ etaṃ pisācaṃ kilesapisācañca,",
  "tika-s0501t0:1422_4": "tayā kataṃ akkulañca akkulaṃ,",
  "tika-s0501t0:1422_5": "pakkulakaraṇaṃ ativattatīti avocāti yojanā.",
  "tika-s0501t0:1423_0": "Yo bhikkhu āyantiṃ āgacchantiṃ purāṇadutiyikaṃ bhariyaṃ vā,",
  "tika-s0501t0:1423_1": "aññaṃ āgacchantiṃ itthiṃ vā cittena na abhinandati,",
  "tika-s0501t0:1423_2": "pakkamantiṃ purāṇadutiyikaṃ bhariyaṃ vā,",
  "tika-s0501t0:1423_3": "aññaṃ pakkamantiṃ itthiṃ vā cittena na socati,",
  "tika-s0501t0:1423_4": "saṅgā pañcavidhatopi saṅgato muttaṃ saṅgāmajiṃ taṃ bhikkhuṃ “brāhmaṇa”nti ahaṃ vadāmīti avocāti yojanā.",
  "tika-s0501t0:1424_0": "Ettha nadiyaṃ bahujano nhāyati,",
  "tika-s0501t0:1424_1": "so bahujano nhāyako udakena udakanhānena sucī na hoti.",
  "tika-s0501t0:1424_2": "Yamhi puggale saccaṃ,",
  "tika-s0501t0:1424_3": "saccato sesadhammo ca atthi,",
  "tika-s0501t0:1424_4": "so puggalo sucī ca hoti,",
  "tika-s0501t0:1424_5": "so puggalo brāhmaṇo ca hotīti avocāti yojanā;",
  "tika-s0501t0:1424_6": "suciasucibhāvo ṭīkāyaṃ vitthārato vuttova.",
  "tika-s0501t0:1425_0": "Ātāpino jhāyato yassa brāhmaṇassa dhammā saccadhammā yadā have ekantena pātubhavanti,",
  "tika-s0501t0:1425_1": "tadā dhammānaṃ pātubhavanakkhaṇe so brāhmaṇo mārasenaṃ vidhūpayaṃ vidhūpayanto tiṭṭhati.",
  "tika-s0501t0:1425_2": "“Kimivā”ti vattabbattā “sūriyova obhāsayamantalikkha”nti vuttaṃ.",
  "tika-s0501t0:1425_3": "Sūriyo antalikkhaṃ obhāsayanto tiṭṭhati iva,",
  "tika-s0501t0:1425_4": "evaṃ tiṭṭhatīti yojanā.",
  "tika-s0501t0:1426_0": "Yo paṃsukūliko bhikkhu sabbāni cattāri yogāni upātivatto sakiñcane loke akiñcano iriyati catubbidhairiyāpathaṃ vatteti.",
  "tika-s0501t0:1426_1": "Apahānadhammaṃ kenaci maggena appahānasabhāvaṃ appattakāyena appattaṃ tevijjapattaṃ,",
  "tika-s0501t0:1426_2": "iriyamānaṃ santindriyaṃ taṃ paṃsukūlikaṃ bhikkhuṃ tumhe passatha.",
  "tika-s0501t0:1427_0": "Ājāniyaṃ purisaājānīyaṃ jātibalanisedhaṃ “ahaṃ jātibrāhmaṇo”ti jātimattakena pavattamānabalanisedhakaṃ",
  "tika-s0501t0:1427_1": "taṃ paṃsukūlikaṃ bhikkhuṃ sambahulā uḷārā devatā brahmaṃ vimānaṃ upasaṅkamitvā idha sāsane,",
  "tika-s0501t0:1427_2": "brahmavimāne vā pasannacittā hutvā namassanti.",
  "tika-s0501t0:1427_3": "Nidhāti ca ettha na-",
  "tika-s0501t0:1427_4": "kāro āgamo.",
  "tika-s0501t0:1428_0": "Purisājañña te tava amhākaṃ namo atthu,",
  "tika-s0501t0:1428_1": "purisuttama te tava amhākaṃ namo atthu,",
  "tika-s0501t0:1428_2": "yassa te tava nissayaṃ mayaṃ nābhijānāma,",
  "tika-s0501t0:1428_3": "so tvaṃ kiṃ puggalaṃ nissāya jhāyasīti avocunti yojanā.",
  "tika-s0501t0:1429_0": "Ye bhikkhū kālena kālaṃ dhammassavanavasena cirarattaṃ sametikā bhavanti,",
  "tika-s0501t0:1429_1": "ime bhikkhū sahāyā honti vata.",
  "tika-s0501t0:1429_2": "Nesaṃ sahāyānaṃ bhikkhūnaṃ dhamme buddhappavedite dhamme saddhammo sameti.",
  "tika-s0501t0:1430_0": "Kappinena ariyappavedite dhamme suvinītā te sahāyakā bhikkhū savāhiniṃ māraṃ jetvā antimaṃ dehaṃ attabhāvaṃ dhārentīti avocāti yojanā.",
  "tika-s0501t0:1431_0": "Sithilaṃ vīriyaṃ ārabbha sabbadukkhappamocanaṃ idaṃ nibbānaṃ yogāvacarena na adhigantabbaṃ,",
  "tika-s0501t0:1431_1": "appena appakena thāmasā idaṃ nibbānaṃ na adhigantabbaṃ.",
  "tika-s0501t0:1432_0": "Ayañca yogāvacaro bhikkhu daharo,",
  "tika-s0501t0:1432_1": "yo puriso savāhiniṃ māraṃ jetvā antimaṃ dehaṃ attabhāvaṃ dhāreti,",
  "tika-s0501t0:1432_2": "so ayaṃ puriso so uttamapurisovāti avocāti yojanā.",
  "tika-s0501t0:1432_3": "“Puriso”ti vattabbe chandānurakkhaṇavasena “poriso”ti vuttaṃ.",
  "tika-s0501t0:1433_0": "Mogharāja,",
  "tika-s0501t0:1433_1": "dubbaṇṇako lūkhacīvaro sadā sato satisampanno khīṇāsavo ca visaṃyutto ca katakicco ca anāsavo ca tevijjo",
  "tika-s0501t0:1433_2": "ca iddhippatto ca cetopariyāyakovido ca so bhikkhu savāhiniṃ māraṃ jetvā antimaṃ dehaṃ dhāretīti avocāti yojanā.",
  "tika-s0501t0:1434_0": "105.",
  "tika-s0501t0:1434_1": "“Tathāgato”tiādīsu yojanā pākaṭā.",
  "tika-s0501t0:1434_2": "Idaṃ suttaṃ asekkhabhāge visaye vācakañāpakabhāvena pavattanato asekkhabhāgiyaṃ suttaṃ nāma.",
  "tika-s0501t0:1435_0": "106.",
  "tika-s0501t0:1435_1": "Nānāvidhaṃ asekkhabhāgiyaṃ suttaṃ ācariyena niddhāritaṃ,",
  "tika-s0501t0:1435_2": "amhehi ca ñātaṃ,",
  "tika-s0501t0:1435_3": "“katamaṃ saṃkilesabhāgiyañca vāsanābhāgiyañca sutta”nti vattabbattā “tattha katamaṃ saṃkilesabhāgiyañca vāsanābhāgiyañca sutta”ntiādi vuttaṃ.",
  "tika-s0501t0:1435_4": "Tatthāti tesu soḷasasu saṃkilesabhāgiyādīsu suttesu katamaṃ suttaṃ saṃkilesabhāgiyañca vāsanābhāgiyañca suttaṃ nāmāti pucchati.",
  "tika-s0501t0:1436_0": "Channaṃ āpattiṃ āpajjitvā channaṃ chādentaṃ bhikkhuṃ dukkaṭādivasso ativassati,",
  "tika-s0501t0:1436_1": "vivaṭaṃ āpattiṃ āpajjitvā vivaṭaṃ desentaṃ ācikkhantaṃ bhikkhuṃ dukkaṭādivasso nātivassati,",
  "tika-s0501t0:1436_2": "tasmā channassa ativassanato ca vivaṭassa nātivassanato ca channaṃ chāditabbaṃ āpattiṃ vivaretha desetha ārocetha,",
  "tika-s0501t0:1436_3": "evaṃ vivaraṇe sati taṃ vivarantaṃ bhikkhuṃ dukkaṭādivasso nātivassatīti yojanā.",
  "tika-s0501t0:1437_0": "“Imasmiṃ sutte kittakena saṃkileso dassito,",
  "tika-s0501t0:1437_1": "kittakena vāsanā dassitā”ti pucchitabbattā “channamativassatī”ti saṃkileso,",
  "tika-s0501t0:1437_2": "‘vivaṭaṃ nātivassatī’ti vāsanā,",
  "tika-s0501t0:1437_3": "‘tasmā channaṃ vivaretha,",
  "tika-s0501t0:1437_4": "evaṃ taṃ nātivassatī’ti ayaṃ saṃkileso ca vāsanā cā”ti vuttaṃ.",
  "tika-s0501t0:1437_5": "“Channamativassatī”ti ettakena saṃkileso dassito.",
  "tika-s0501t0:1437_6": "“Vivaṭaṃ nātivassatī”ti ettakena vāsanā dassitā.",
  "tika-s0501t0:1437_7": "“Tasmā channaṃ vivaretha,",
  "tika-s0501t0:1437_8": "evaṃ taṃ nātivassatī”ti ettakena ayaṃ saṃkileso ca dassito,",
  "tika-s0501t0:1437_9": "ayaṃ vāsanā ca dassitā.",
  "tika-s0501t0:1437_10": "Idaṃ “channaṃ…pe...",
  "tika-s0501t0:1437_11": "vassatī”ti suttaṃ saṃkilesabhāge visaye ca vāsanābhāge visaye ca vācakañāpakabhāvena pavattanato saṃkilesabhāgiyañca vāsanābhāgiyañca suttaṃ nāma.",
  "tika-s0501t0:1438_0": "“Saṃkilesabhāgiyañca vāsanābhāgiyañca suttaṃ ettakamevā”ti vattabbattā “cattārome mahārājā”tiādi vuttaṃ.",
  "tika-s0501t0:1438_1": "“Tesu catūsu puggalesu katame puggalā saṃkilesabhāgiyā,",
  "tika-s0501t0:1438_2": "katame puggalā vāsanābhāgiyā”ti pucchitabbattā “tattha yo ca puggalo”tiādi vuttaṃ.",
  "tika-s0501t0:1438_3": "Tatthāti tesu catūsu tamotamaparāyaṇādīsu puggalesu.",
  "tika-s0501t0:1438_4": "Tassattho pākaṭo.",
  "tika-s0501t0:1438_5": "Idaṃ “cattārome”tiādikaṃ suttaṃ saṃkilesabhāgiyesu dvīsu puggalesu ca vāsanābhāgiyesu dvīsu puggalesu",
  "tika-s0501t0:1438_6": "ca vācakañāpakabhāvena pavattanato saṃkilesabhāgiyañca vāsanābhāgiyañca suttaṃ nāma.",
  "tika-s0501t0:1439_0": "Nānāvidhaṃ saṃkilesabhāgiyañca vāsanābhāgiyañca suttaṃ ācariyena niddhāritaṃ,",
  "tika-s0501t0:1439_1": "amhehi ca ñātaṃ,",
  "tika-s0501t0:1439_2": "“katamaṃ saṃkilesabhāgiyañca nibbedhabhāgiyañca suttaṃ nāmā”ti pucchitabbattā tattha katamaṃ saṃkilesabhāgiyañca",
  "tika-s0501t0:1439_3": "nibbedhabhāgiyañca sutta”ntiādi vuttaṃ.",
  "tika-s0501t0:1439_4": "Tassattho vuttanayena veditabbo.",
  "tika-s0501t0:1440_0": "Ayasaṃ yaṃ bandhanañca dārujaṃ yaṃ bandhanañca pabbajaṃ yaṃ bandhanañca loke atthi,",
  "tika-s0501t0:1440_1": "taṃ ayasādibandhanaṃ “daḷhaṃ bandhana”nti dhīrā buddhādayo paṇḍitapurisā na āhu.",
  "tika-s0501t0:1440_2": "Maṇikuṇḍalesu ca puttesu ca dāresu ca yā sārattarattā balavarāgarattā apekkhā loke vijjati,",
  "tika-s0501t0:1440_3": "taṃ sārattarattaapekkhāsaṅkhātaṃ rāgabandhanaṃ “daḷhaṃ bandhana”nti dhīrā paṇḍitapurisā āhu.",
  "tika-s0501t0:1440_4": "Iminā suttappadesena ayaṃ sārattarattaapekkhāsaṅkhāto akusaladhammo saṃkileso dassito.",
  "tika-s0501t0:1441_0": "“Kena nibbedho dassito”ti vattabbattā “eta”ntiādi vuttaṃ.",
  "tika-s0501t0:1441_1": "Dhīrā paṇḍitapurisā etaṃ rāgabandhanaṃ “daḷhaṃ bandhana”nti āhu.",
  "tika-s0501t0:1441_2": "Etaṃ rāgabandhanaṃ ohārinaṃ heṭṭhā apāyaṃ avaharaṇaṃ hoti,",
  "tika-s0501t0:1441_3": "sithilaṃ bandhanaṭṭhāne chaviādīni akopetattā sithilaṃ hoti,",
  "tika-s0501t0:1441_4": "duppamuñcaṃ lobhavasena ekavārampi uppannassa rāgabandhanassa dummocayattā duppamuñcaṃ hoti,",
  "tika-s0501t0:1441_5": "paṇḍitapurisā etampi vuttappakāraṃ rāgabandhanampi maggena chetvāna anapekkhino hutvā kāmasukhaṃ pahāya paribbajanti.",
  "tika-s0501t0:1441_6": "Iti iminā suttappadesena ayaṃ maggo nibbedho dassito.",
  "tika-s0501t0:1441_7": "Idaṃ “ayasa”ntiādikaṃ suttaṃ rāgādisaṃkilesabhāge visaye ca vāsanābhāge visaye ca vācakañāpakabhāvena",
  "tika-s0501t0:1441_8": "pavattanato saṃkilesabhāgiyañca vāsanābhāgiyañca suttaṃ nāma.",
  "tika-s0501t0:1442_0": "107.",
  "tika-s0501t0:1442_1": "Bhikkhave,",
  "tika-s0501t0:1442_2": "yañca ceteti yañca cetanaṃ nibbatteti,",
  "tika-s0501t0:1442_3": "yañca pakappeti yañca pakappanaṃ karoti,",
  "tika-s0501t0:1442_4": "yañca anuseti yañca anusayanaṃ bhavati,",
  "tika-s0501t0:1442_5": "etaṃ cetanaṃ etaṃ pakappanaṃ etaṃ anusayanaṃ viññāṇassa ṭhitiyā ārammaṇaṃ paccayo hoti.",
  "tika-s0501t0:1442_6": "Ārammaṇe paccaye sati tassa abhisaṅkhāra viññāṇassa patiṭṭhā hoti.",
  "tika-s0501t0:1442_7": "Tasmiṃ abhisaṅkhāraviññāṇe patiṭṭhite viruḷhe sati āyatiṃ punabbhavābhinibbatti viññāṇādinibbatti hoti.",
  "tika-s0501t0:1442_8": "Āyatiṃ punabbhavābhinibbattiyā sati āyatiṃ jātijarāmaraṇaṃ sambhavati.",
  "tika-s0501t0:1442_9": "Āyatiṃ soka…pe…",
  "tika-s0501t0:1442_10": "samudayo hoti.",
  "tika-s0501t0:1443_0": "Bhikkhave,",
  "tika-s0501t0:1443_1": "ce no ceteti,",
  "tika-s0501t0:1443_2": "ce no pakappeti,",
  "tika-s0501t0:1443_3": "atha tathāpi ce anuseti anusayanaṃ bhavati,",
  "tika-s0501t0:1443_4": "evaṃ sati etaṃ anusayanaṃ viññāṇassa abhisaṅkhāraviññāṇassa ārammaṇaṃ paccayo hoti…pe…",
  "tika-s0501t0:1443_5": "samudayo hoti.",
  "tika-s0501t0:1443_6": "Iti iminā suttappadesena ayaṃ vuttappakāro cetayanādiko akusaladhammo saṃkileso dassito.",
  "tika-s0501t0:1444_0": "“Kena nibbedho dassito”ti vattabbattā “yato cā”tiādi vuttaṃ.",
  "tika-s0501t0:1444_1": "Bhikkhave,",
  "tika-s0501t0:1444_2": "yato ca ariyamaggiko neva ceteti,",
  "tika-s0501t0:1444_3": "no ca pakappeti,",
  "tika-s0501t0:1444_4": "no ca anuseti,",
  "tika-s0501t0:1444_5": "etaṃ acetayanaṃ etaṃ akappanaṃ etaṃ ananusayanaṃ viññāṇassa abhisaṅkhāraviññāṇassa ārammaṇaṃ paccayo na hoti…pe…",
  "tika-s0501t0:1444_6": "āyatiṃ jātijarāmaraṇaṃ nirujjhati,",
  "tika-s0501t0:1444_7": "āyatiṃ soka…pe…",
  "tika-s0501t0:1444_8": "yāsā nirujjhanti…pe…",
  "tika-s0501t0:1444_9": "nirodho hoti.",
  "tika-s0501t0:1444_10": "Iti iminā suttappadesena ayaṃ ariyamaggo nibbedho dassito.",
  "tika-s0501t0:1444_11": "Idaṃ “yañca bhikkhave”tiādikaṃ suttaṃ saṃkilesabhāge visaye ca nibbedhabhāge visaye ca vācakañāpakabhāvena",
  "tika-s0501t0:1444_12": "pavattanato saṃkilesabhāgiyañca nibbedhabhāgiyañca suttaṃ nāma.",
  "tika-s0501t0:1445_0": "108.",
  "tika-s0501t0:1445_1": "Nānāvidhaṃ saṃkilesabhāgiyañca nibbedhabhāgiyañca suttaṃ ācariyena niddhāritaṃ,",
  "tika-s0501t0:1445_2": "amhehi ca ñātaṃ,",
  "tika-s0501t0:1445_3": "“katamaṃ saṃkilesabhāgiyañca asekkhabhāgiyañca sutta”nti pucchitabbattā “tattha katamaṃ saṃkilesabhāgiyañca asekkhabhāgiyañca sutta”ntiādi vuttaṃ.",
  "tika-s0501t0:1445_4": "Tassattho vuttanayena veditabbo.",
  "tika-s0501t0:1446_0": "Bhikkhave,",
  "tika-s0501t0:1446_1": "assutavā puthujjano samuddo jalasāgarasamuddo “samuddo samuddo”ti bhāsati.",
  "tika-s0501t0:1446_2": "Kenaṭṭhena bhāsati?",
  "tika-s0501t0:1446_3": "Duppūraṇaṭṭhena ca saṃsaraṇaṭṭhena ca duratikkamanaṭṭhena ca samuddoti bhāsati.",
  "tika-s0501t0:1446_4": "Evaṃ sati,",
  "tika-s0501t0:1446_5": "bhikkhave,",
  "tika-s0501t0:1446_6": "eso jalasāgarasamuddo ariyassa bhagavato vinaye vuttappakāraṭṭhena samuddo na hoti.",
  "tika-s0501t0:1446_7": "Bhikkhave,",
  "tika-s0501t0:1446_8": "eso jalasāgarasamuddo mahā udakarāsi mahā udakaṇṇavo hoti.",
  "tika-s0501t0:1446_9": "Bhikkhave,",
  "tika-s0501t0:1446_10": "cakkhu purisassa samuddo hoti,",
  "tika-s0501t0:1446_11": "tassa cakkhussa rūpamayo rūpāyatanamayo vego.",
  "tika-s0501t0:1446_12": "Kenaṭṭhena?",
  "tika-s0501t0:1446_13": "Pathavito yāva akaniṭṭhabrahmalokā nīlādirūpārammaṇaṃ samosarantampi duppūraṇaṭṭhena ca anamatagge saṃsāre",
  "tika-s0501t0:1446_14": "saṃsaraṇaṭṭhena ca duratikkamanaṭṭhena ca cakkhumeva samuddo hoti.",
  "tika-s0501t0:1446_15": "Nīlādirūpāyatanassa appameyyassa appameyyena ūmimayena vegena saṃsaraṇaṭṭhena nīlādirūpameva vego hoti.",
  "tika-s0501t0:1446_16": "Iti iminā suttappadesena ayaṃ cakkhu samuddo rūpamayo vego ca saṃkileso saṃkilesahetu dassito.",
  "tika-s0501t0:1447_0": "“Kena asekkho dassito”ti vattabbattā “yo ta”ntiādi vuttaṃ.",
  "tika-s0501t0:1447_1": "Yasmiṃ arahattaphale ṭhito yo arahā rūpamayaṃ taṃ vegaṃ sahati manāpe rūpe rāgaṃ,",
  "tika-s0501t0:1447_2": "amanāpe rūpe dosaṃ,",
  "tika-s0501t0:1447_3": "asamapekkhane mohaṃ anuppādento hutvā upekkhakabhāvena sahati,",
  "tika-s0501t0:1447_4": "ayaṃ arahā,",
  "tika-s0501t0:1447_5": "bhikkhave,",
  "tika-s0501t0:1447_6": "saūmiṃ sāvaṭṭaṃ sagahaṃ sarakkhasaṃ cakkhusamuddaṃ atarīti vuccati,",
  "tika-s0501t0:1447_7": "tiṇṇo pāraṅgato thale tiṭṭhati brāhmaṇoti vuccati.",
  "tika-s0501t0:1447_8": "Iti iminā suttappadesena ayaṃ arahattaphalabhūto asekkho dassito.",
  "tika-s0501t0:1448_0": "“Sotaṃ bhikkhave”tiādīsupi iminā nayena yathāsambhavaṃ attho veditabbo.",
  "tika-s0501t0:1448_1": "Idaṃ “samuddo”tiādikaṃ suttaṃ saṃkilesabhāge visaye ca asekkhabhāge visaye ca vācakañāpakabhāvena pavattanato",
  "tika-s0501t0:1448_2": "saṃkilesabhāgiyañca asekkhabhāgiyañca suttaṃ nāma.",
  "tika-s0501t0:1449_0": "“Ettakamevā”ti vattabbattā “chayime”tiādi vuttaṃ.",
  "tika-s0501t0:1449_1": "Bhikkhave,",
  "tika-s0501t0:1449_2": "lokasmiṃ sattānaṃ anayāya anatthāya pāṇīnaṃ byābādhāya ime mayā vuccamānā baḷisā cha bhavanti.",
  "tika-s0501t0:1449_3": "Katame cha?",
  "tika-s0501t0:1449_4": "Bhikkhave,",
  "tika-s0501t0:1449_5": "cakkhuviññeyyā cakkhuviññāṇena viññeyyā iṭṭhā kantā kāmanīyā manāpā manavaḍḍhakā piyarūpā piyasabhāvā",
  "tika-s0501t0:1449_6": "kāmūpasaṃhitā kilesakāmasahitā rajanīyā rūpā nīlādirūpārammaṇā santi,",
  "tika-s0501t0:1449_7": "taṃ vuttappakāraṃ rūpaṃ bhikkhu ce abhinandati sappītikataṇhāya abhimukho nandati,",
  "tika-s0501t0:1449_8": "ce abhivadati “aho sukhaṃ aho sukha”nti vadāpentiyā taṇhāyanavasena abhivadati,",
  "tika-s0501t0:1449_9": "ce ajjhosāya tiṭṭhati gilitvā viya pariniṭṭhapetvā tiṭṭhati,",
  "tika-s0501t0:1449_10": "evaṃ sati,",
  "tika-s0501t0:1449_11": "bhikkhave,",
  "tika-s0501t0:1449_12": "ayaṃ bhikkhu “gilitabaḷiso…pe…",
  "tika-s0501t0:1449_13": "pāpimato”ti vuccati.",
  "tika-s0501t0:1449_14": "Ettha ca nīlādibhedena anekavidhattā “rūpā iṭṭhā…pe…",
  "tika-s0501t0:1449_15": "rajanīyā”ti bahuvacananiddeso katopi rūpāyatanarūpārammaṇabhāvena ca cakkhuviññeyyabhāvena ca ekavidhataṃ",
  "tika-s0501t0:1449_16": "anativattanato “ta”nti ekavacananiddeso katoti veditabbo. “Santi,",
  "tika-s0501t0:1449_17": "bhikkhave,",
  "tika-s0501t0:1449_18": "sotaviññeyyā”tiādīsupi iminā nayena yathāsambhavaṃ attho veditabbo.",
  "tika-s0501t0:1449_19": "Iti iminā suttappadesena ayaṃ cakkhuviññeyyādiko chabbidho baḷiso saṃkileso kilesahetu dassito.",
  "tika-s0501t0:1450_0": "“Kena asekkho dassito”ti vattabbattā “santi cā”tiādi vuttaṃ.",
  "tika-s0501t0:1451_0": "Abhedi bhindi,",
  "tika-s0501t0:1451_1": "paribhedi parisamantato bhindi.",
  "tika-s0501t0:1451_2": "Iti iminā suttappadesena ayaṃ arahattaphalabhūto asekkho dassito.",
  "tika-s0501t0:1451_3": "Idaṃ “chayime”tiādikaṃ suttaṃ vuttanayena saṃkilesabhāgiyañca asekkhabhāgiyañca suttaṃ nāma.",
  "tika-s0501t0:1452_0": "109.",
  "tika-s0501t0:1452_1": "Nānāvidhaṃ saṃkilesabhāgiyañca asekkhabhāgiyañca suttaṃ ācariyena niddhāritaṃ,",
  "tika-s0501t0:1452_2": "amhehi ca ñātaṃ,",
  "tika-s0501t0:1452_3": "“katamaṃ saṃkilesabhāgiyañca nibbedhabhāgiyañca asekkhabhāgiyañca sutta”nti pucchitabbattā “tattha katamaṃ",
  "tika-s0501t0:1452_4": "saṃkilesabhāgiyañca nibbedhabhāgiyañca asekkhabhāgiyañca sutta”ntiādi vuttaṃ.",
  "tika-s0501t0:1453_0": "Ayaṃ loko sattaloko santāpajāto ñātibyasanādivasena jātasokasantāpo ceva rāgādivasena jātapariḷāhasantāpo",
  "tika-s0501t0:1453_1": "ca phassapareto anekehi dukkhasamphassehi abhibhūto rodaṃ rodanto vadati.",
  "tika-s0501t0:1453_2": "Kinti vadati?",
  "tika-s0501t0:1453_3": "Attanā phuṭṭhaṃ dukkhaṃ abhāvitakāyatāya adhivāsetuṃ asakkonto hutvā “aho dukkhaṃ,",
  "tika-s0501t0:1453_4": "īdisaṃ dukkhaṃ mayhaṃ sattunopi mā hotū”tiādinā rodanto vilapanto vadati,",
  "tika-s0501t0:1453_5": "“kasmā evaṃ vadatī”ti vattabbattā “attato yena yena hi maññantī”tiādi vuttaṃ.",
  "tika-s0501t0:1453_6": "Ete sattā yena yena kāmajjhosādinā pakārena attato dukkhassa paṭikāraṃ maññanti,",
  "tika-s0501t0:1453_7": "tato pakārato aññathā aññena pakārena taṃ dukkhaṃ tikicchitabbaṃ hi yasmā hoti.",
  "tika-s0501t0:1454_0": "Aññathābhāvīti yasmā rodaṃ rodanto vadati,",
  "tika-s0501t0:1454_1": "yena yena vā paravihiṃsādipakārena attano vaḍḍhiṃ maññanti āsīsanti,",
  "tika-s0501t0:1454_2": "tato pakārato aññathā avaḍḍhi eva hoti.",
  "tika-s0501t0:1454_3": "Taṃ āsīsitabbaṃ aññathābhāvi avaḍḍhitabhāvi eva hi yasmā hoti,",
  "tika-s0501t0:1454_4": "tasmā maññitabbassa āsīsitabbassa aññathā bhavanasīlattā rodaṃ rodanto vadati,",
  "tika-s0501t0:1454_5": "ayaṃ sattaloko rodanto ca hutvā vadati.",
  "tika-s0501t0:1454_6": "“Ki”nti pucchitabbattā “bhavasatto”tiādi vuttaṃ.",
  "tika-s0501t0:1454_7": "Bhavasatto kāmabhavādīsu satto visatto loko bhavameva kāmabhavādibhavameva abhinandati.",
  "tika-s0501t0:1454_8": "Yaṃ bhavaṃ abhinandati,",
  "tika-s0501t0:1454_9": "taṃ jarāmaraṇādianekabyasanānubandhattā bhayānakaṭṭhena bhayaṃ hoti.",
  "tika-s0501t0:1454_10": "Yassa yato jarāmaraṇādito bhāyati,",
  "tika-s0501t0:1454_11": "taṃ jarāmaraṇādidukkhassa adhiṭṭhānabhāvato dukkhaṃ dukkhādhiṭṭhānaṃ hoti.",
  "tika-s0501t0:1454_12": "Iti iminā suttappadesena ayaṃ santāpādiko saṃkileso saṃkilesahetu dassito.",
  "tika-s0501t0:1455_0": "Saṃkileso dassito,",
  "tika-s0501t0:1455_1": "“kena nibbedho dassito”ti vattabbattā “bhavavippahānāya kho”tiādi vuttaṃ.",
  "tika-s0501t0:1455_2": "Bhavavippahānāya kho pana kāmabhavādikassa bhavassa pajahanatthāya eva idaṃ mayā adhigataṃ maggabrahmacariyaṃ vussati.",
  "tika-s0501t0:1455_3": "Iti iminā suttappadesena ayaṃ brahmacariyabhūto maggo nibbedho dassito.",
  "tika-s0501t0:1456_0": "“Bhavavippahānāyā”tiādinā ekantena niyyānikamaggo nibbedho ācariyena dassito,",
  "tika-s0501t0:1456_1": "amhehi ca ñāto,",
  "tika-s0501t0:1456_2": "“katamo aniyyānikamaggo”ti pucchitabbattā “ye hi keci samaṇā vā”tiādi vuttaṃ. Hi-",
  "tika-s0501t0:1456_3": "saddo vācāsiliṭṭhattho.",
  "tika-s0501t0:1456_4": "Ye keci samaṇā vā ye keci brāhmaṇā vā bhavena rūpabhavena bhavassa kāmabhavassa vippamokkhaṃ āhaṃsu,",
  "tika-s0501t0:1456_5": "bhavena arūpabhavena bhavassa kāmabhavassa ceva rūpabhavassa ca vippamokkhaṃ āhaṃsu,",
  "tika-s0501t0:1456_6": "sabbe te samaṇā vā sabbe te brāhmaṇā vā bhavasmā vuttappakārabhavato avippamuttā bhavantīti ahaṃ vadāmi.",
  "tika-s0501t0:1457_0": "“Rūpabhavādinā ye ca kāmabhavādibhavassa vippamokkhaṃ āhaṃsū”ti vattabbattā vibhavena bhavassa nissaraṇaṃ āhaṃsūti dassetuṃ “ye vā panā”tiādi vuttaṃ.",
  "tika-s0501t0:1457_1": "Ye vā pana keci samaṇā vā ye vā pana keci brāhmaṇā vā vibhavena ucchedadiṭṭhiyā bhavassa saṃsārabhavassa nissaraṇaṃ āhaṃsu,",
  "tika-s0501t0:1457_2": "sabbe te samaṇā vā sabbe te brāhmaṇā vā bhavasmā saṃsārabhavato anissaṭāva hontīti ahaṃ vadāmi.",
  "tika-s0501t0:1457_3": "“Kasmā anissaṭā”ti vattabbattā anissaṭakāraṇaṃ dassetuṃ “upadhiṃ hī”tiādi vuttaṃ.",
  "tika-s0501t0:1457_4": "Idaṃ dukkhaṃ saṃsāradukkhaṃ upadhiṃ khandhūpadhikilesūpadhiabhisaṅkhārūpadhayo paṭicca hi yasmā sambhoti,",
  "tika-s0501t0:1457_5": "tasmā anissaṭā honti.",
  "tika-s0501t0:1457_6": "Iti iminā suttappadesena ayaṃ micchādiṭṭhisaṅkhāto saṃkileso dassito.",
  "tika-s0501t0:1458_0": "Ye hi “kecī”tiādinā saṃkileso dassito,",
  "tika-s0501t0:1458_1": "“kena nibbedho dassito”ti vattabbattā “sabbupādānakkhayā”tiādi vuttaṃ.",
  "tika-s0501t0:1458_2": "Sabbupādānakkhayā ariyamaggato dukkhassa saṃsāradukkhassa sambhavo natthi.",
  "tika-s0501t0:1458_3": "Iti iminā suttappadesena ayaṃ ariyamaggo nibbedho dassito.",
  "tika-s0501t0:1459_0": "“Vuttappakārā aññasuttappadesenapi dassito”ti dassetuṃ “lokamima”ntiādi vuttaṃ.",
  "tika-s0501t0:1459_1": "Puthū visuṃ visuṃ avijjāya paretaṃ abhibhūtaṃ bhūtarataṃ bhūtesu itthipurisesu aññamaññarataṃ bhūtaṃ",
  "tika-s0501t0:1459_2": "khandhapañcakaṃ bhavehi aparimuttaṃ imaṃ lokaṃ mama citta tvaṃ passa.",
  "tika-s0501t0:1459_3": "Ye keci bhavā ittarakhaṇā vā bhavā,",
  "tika-s0501t0:1459_4": "dīghāyukā vā bhavā,",
  "tika-s0501t0:1459_5": "sātavanto vā bhavā,",
  "tika-s0501t0:1459_6": "asātavanto vā bhavā pañcakkhandhā sabbadhi “uddhaṃ adho tiriya”nti imesu sabbesu sabbatthatāya sabbatthabhāvena ahesuṃ,",
  "tika-s0501t0:1459_7": "sabbe te vuttappakārā bhavā niccadhuvarahitattā aniccā sampīḷitattā dukkhā vipariṇāmabhāvato vipariṇāmadhammā ahesuṃ.",
  "tika-s0501t0:1459_8": "Iti iminā suttappadesena ayaṃ avijjādiko saṃkileso dassito.",
  "tika-s0501t0:1460_0": "“Lokamima”ntiādinā saṃkileso dassito,",
  "tika-s0501t0:1460_1": "“kena nibbedho dassito”ti vattabbattā “evameta”ntiādi vuttaṃ.",
  "tika-s0501t0:1460_2": "Evaṃ vuttappakārena etaṃ khandhapañcakaṃ yathābhūtaṃ sammappaññāya sassa attano maggapaññāya,",
  "tika-s0501t0:1460_3": "vipassanāpaññāya vā passato passantassa puggalassa bhavataṇhā pahīyati,",
  "tika-s0501t0:1460_4": "sammappaññāya yathābhūtaṃ khandhapañcakaṃ passanto vibhavaṃ ucchedadiṭṭhiṃ nābhinandati na pattheti.",
  "tika-s0501t0:1460_5": "Tassa puggalassa sabbaso taṇhānaṃ khayā asesavirāganirodho asesavirāgasaṅkhātena maggena nirodho nirujjhanaṃ nibbānaṃ nibbuti hoti.",
  "tika-s0501t0:1460_6": "Iti iminā suttappadesena ayaṃ maggo nibbedho dassito.",
  "tika-s0501t0:1461_0": "“Evameta”ntiādinā nibbedho dassito,",
  "tika-s0501t0:1461_1": "“kena asekkho dassito”ti vattabbattā “tassa nibbutassā”tiādi vuttaṃ.",
  "tika-s0501t0:1461_2": "Taṇhādiṭṭhinibbutassa tassa bhikkhuno anupādā kilesābhisaṅkhārānaṃ anuppādanato aggahaṇato punabbhavo na hoti,",
  "tika-s0501t0:1461_3": "evaṃbhūtena ariyapuggalena pubbe attānaṃ abhibhūto pañcavidho māro vijito ahosi,",
  "tika-s0501t0:1461_4": "anena ariyapuggalena pañcahi mārehi saṅgāmo vijito, saṅgāme,",
  "tika-s0501t0:1461_5": "iṭṭhāniṭṭhādīsu vā tādī tādilakkhaṇappatto ariyapuggalo sabbabhavāni upaccagā atikkantova jāto.",
  "tika-s0501t0:1461_6": "Iti iminā suttappadesena ayaṃ asekkho dassito.",
  "tika-s0501t0:1461_7": "Idaṃ vuttappakāraṃ “ayaṃ loko”tiādikaṃ suttaṃ saṃkilesabhāge visaye ca nibbedhabhāge visaye ca asekkhabhāge",
  "tika-s0501t0:1461_8": "visaye ca vācakañāpakabhāvena ekadesavasena pavattanato saṃkilesabhāgiyañca nibbedhabhāgiyañca asekkhabhāgiyañca",
  "tika-s0501t0:1461_9": "suttaṃ nāma.",
  "tika-s0501t0:1462_0": "“Ettakamevā”ti vattabbattā “cattārome”tiādi vuttaṃ.",
  "tika-s0501t0:1462_1": "Andhaputhujjano saṃsārasotassa anukūlabhāvena gacchanato anusotagāmī nāma,",
  "tika-s0501t0:1462_2": "kalyāṇaputhujjano saṃsārasotassa nibbidānupassanādīhi paṭikkūlavasena pavattanato paṭisotagāmī nāma,",
  "tika-s0501t0:1462_3": "sekkho acalappasādādisamannāgamena ṭhitasabhāvattā ṭhitatto nāma,",
  "tika-s0501t0:1462_4": "asekkho saṃsārapāraṅgatavasena tiṭṭhanato “thale tiṭṭhatī”ti vuccati.",
  "tika-s0501t0:1463_0": "“Tesu catūsu puggalesu katamo puggalo saṃkilesabhāgiyādī”ti vattabbabhāvato “tattha yoya”ntiādi vuttaṃ.",
  "tika-s0501t0:1464_0": "110.",
  "tika-s0501t0:1464_1": "Nānāvidhaṃ saṃkilesabhāgiyañca nibbedhabhāgiyañca asekkhabhāgiyañca suttaṃ ācariyena niddhāritaṃ,",
  "tika-s0501t0:1464_2": "amhehi ca ñātaṃ,",
  "tika-s0501t0:1464_3": "“katamaṃ saṃkilesabhāgiyañca vāsanābhāgiyañca nibbedhabhāgiyañca sutta”nti pucchitabbattā “tattha katama”ntiādi vuttaṃ.",
  "tika-s0501t0:1465_0": "Abhijātiyo puggalā cha saṃvijjanti lokasmiṃ,",
  "tika-s0501t0:1465_1": "kaṇhe nīce kule nibbatto kaṇhābhijātiko,",
  "tika-s0501t0:1465_2": "kaṇhadhammasamannāgatattā vā kaṇho kaṇhābhijātiko hutvā kaṇhaṃ kāḷakaṃ dasavidhaṃ dussīlyadhammaṃ abhijāyati pasavati,",
  "tika-s0501t0:1465_3": "eso puggalo atthi.",
  "tika-s0501t0:1465_4": "Vuttappakārena kaṇho kaṇhābhijātiko hutvā sukkaṃ dasavidhaṃ kusaladhammaṃ abhijāyati,",
  "tika-s0501t0:1465_5": "eso puggalo atthi.",
  "tika-s0501t0:1465_6": "Kaṇho kaṇhābhijātiko hutvā akaṇhaṃ asukkaṃ akaṇhaasukkavipākaṃ accantadiṭṭhaṃ nibbānaṃ ārādheti,",
  "tika-s0501t0:1465_7": "eso puggalo atthi.",
  "tika-s0501t0:1465_8": "Vuttavipariyāyena tayo puggalā jānitabbā.",
  "tika-s0501t0:1466_0": "“Tesu katame puggalā saṃkilesabhāgiyā”tiādinā vattabbattā “tattha yo cā”tiādi vuttaṃ.",
  "tika-s0501t0:1467_0": "“Ettakamevā”ti vattabbattā “cattārimānī”tiādi vuttaṃ.",
  "tika-s0501t0:1468_0": "111.",
  "tika-s0501t0:1468_1": "Nānāvidhaṃ saṃkilesabhāgiyañca vāsanābhāgiyañca nibbedhabhāgiyañca suttaṃ ācariyena niddhāritaṃ,",
  "tika-s0501t0:1468_2": "amhehi ca ñātaṃ,",
  "tika-s0501t0:1468_3": "“katamaṃ vāsanābhāgiyañca nibbedhabhāgiyañca sutta”nti pucchitabbattā “tattha katamaṃ vāsanābhāgiyañca nibbedhabhāgiyañcā”tiādi vuttaṃ.",
  "tika-s0501t0:1469_0": "Mānusattaṃ manussabhāvaṃ laddhāna kiccaṃ,",
  "tika-s0501t0:1469_1": "akiccañca dve bhavanti,",
  "tika-s0501t0:1469_2": "dve kiccāniyeva kattabbāni.",
  "tika-s0501t0:1469_3": "Tenāha aṭṭhakathācariyo “kattabba”nti dasseti.",
  "tika-s0501t0:1469_4": "“Katamaṃ kattabbaṃ kicca”nti vattabbattā kattabbakiccaṃ dassetuṃ “sukiccaṃ cevā”tiādi vuttaṃ.",
  "tika-s0501t0:1469_5": "Puññāni ca kattabbattā sukiccaṃ eva,",
  "tika-s0501t0:1469_6": "saṃyojanavippahānaṃ vā kattabbattā sukiccaṃ nāmāti yojanā.",
  "tika-s0501t0:1470_0": "“Tattha sutte katamena katamo dassito”ti vattabbattā “sukiccaṃceva puññānīti vāsanā,",
  "tika-s0501t0:1470_1": "saṃyojanavippahānaṃ vāti nibbedho”ti vutto.",
  "tika-s0501t0:1471_0": "“Ettakamevā”ti vattabbattā “puññāni karitvānā”tiādi vuttaṃ.",
  "tika-s0501t0:1471_1": "Puññāni karitvāna katapuññā puggalā saggā saggato saggaṃyeva vajanti.",
  "tika-s0501t0:1471_2": "Saṃyojanappahānā ariyā jarāmaraṇā jarāmaraṇato vippamuccanti.",
  "tika-s0501t0:1472_0": "“Tattha sutte katamena katamo dassito”ti vattabbattā “puññāni karitvāna,",
  "tika-s0501t0:1472_1": "saggā saggaṃ vajanti katapuññā’ti vāsanā,",
  "tika-s0501t0:1472_2": "‘saṃyojanappahānā,",
  "tika-s0501t0:1472_3": "jarāmaraṇā vippamuccantī’ti nibbedho”ti vuttaṃ.",
  "tika-s0501t0:1473_0": "“Ettakamevā”ti vattabbattā “dvemānī”tiādi vuttaṃ.",
  "tika-s0501t0:1473_1": "“Katamena katamo dassito”ti vattabbattā “tattha yo…pe…",
  "tika-s0501t0:1473_2": "ayaṃ nibbedho”ti vuttaṃ.",
  "tika-s0501t0:1474_0": "Nānāvidhaṃ vāsanābhāgiyañca nibbedhabhāgiyañca suttaṃ ācariyena niddhāritaṃ,",
  "tika-s0501t0:1474_1": "amhehi ca ñātaṃ,",
  "tika-s0501t0:1474_2": "“katamaṃ taṇhāsaṃkilesabhāgiyaṃ sutta”nti pucchitabbattā “tattha taṇhāsaṃkilesabhāgiya”ntiādi vuttaṃ.",
  "tika-s0501t0:1474_3": "Tatthāti tesu soḷasasu saṃkilesabhāgiyādīsu suttesu taṇhāsaṃkilesabhāgiyaṃ suttaṃ taṇhāpakkheneva niddisitabbaṃ,",
  "tika-s0501t0:1474_4": "bahuvisayattā niyametvāna niddhāressāmīti vuttaṃ hoti.",
  "tika-s0501t0:1474_5": "“Kena pakārena niddisitabba”nti vattabbattā “tīhi taṇhāhī”tiādi vuttaṃ.",
  "tika-s0501t0:1474_6": "Bhavataṇhāyāti rūpabhavataṇhāya.",
  "tika-s0501t0:1474_7": "Vibhavataṇhāyāti arūpabhavataṇhāya.",
  "tika-s0501t0:1474_8": "Yena yena vā pana vatthunā taṇhāpabhedaucchedādivatthunā ajjhositā bhavataṇhādivasena ajjhositā,",
  "tika-s0501t0:1474_9": "tena tena pakārena taṇhādinā vā taṇhāpabhedaucchedādivatthunā vā taṇhāsaṃkilesabhāgiyaṃ suttaṃ niddisitabbaṃ.",
  "tika-s0501t0:1475_0": "Taṇhāsaṃkilesabhāgiyaṃ suttaṃ taṇhāpakkheneva niddisitabbanti ācariyena vuttaṃ,",
  "tika-s0501t0:1475_1": "amhehi ca lakkhitaṃ,",
  "tika-s0501t0:1475_2": "“diṭṭhisaṃkilesabhāgiyaṃ suttaṃ kena pakkhena niddisitabba”nti vattabbattā “tattha diṭṭhisaṃkilesabhāgiya”ntiādi vuttaṃ.",
  "tika-s0501t0:1475_3": "Yena yena vā pana vatthunāti diṭṭhippabhedaamarāvikkhepādivatthunā.",
  "tika-s0501t0:1476_0": "Diṭṭhisaṃkilesabhāgiyaṃ suttaṃ diṭṭhipakkheneva niddisitabbanti ācariyena vuttaṃ,",
  "tika-s0501t0:1476_1": "amhehi ca lakkhitaṃ,",
  "tika-s0501t0:1476_2": "“duccaritasaṃkilesabhāgiyaṃ suttaṃ kena pakārena niddisitabba”nti vattabbattā “tattha duccaritasaṃkilesabhāgiya”ntiādi vuttaṃ.",
  "tika-s0501t0:1476_3": "Tatheva vattabbattā “tattha taṇhāvodānabhāgiya”ntiādi vuttaṃ,",
  "tika-s0501t0:1476_4": "“diṭṭhivodānabhāgiya”ntiādi vuttaṃ,",
  "tika-s0501t0:1476_5": "“duccaritavodānabhāgiya”ntiādi vuttaṃ.",
  "tika-s0501t0:1477_0": "112.",
  "tika-s0501t0:1477_1": "Yasmiṃ sāsanapaṭṭhāne aṭṭhārasa mūlapadā daṭṭhabbā,",
  "tika-s0501t0:1477_2": "taṃ sāsanapaṭṭhānaṃ soḷasahi saṃkilesabhāgiyādīhi suttehi ekadesaniddhāraṇavasena vibhajitaṃ,",
  "tika-s0501t0:1477_3": "amhehi ca ñātaṃ,",
  "tika-s0501t0:1477_4": "“kiṃ pana taṃ sāsanapaṭṭhānaṃ tehi soḷasahi eva saṃkilesabhāgiyādīhi vibhajitabbaṃ,",
  "tika-s0501t0:1477_5": "udāhu aññehi suttehipi vibhajitabba”nti vattabbattā aññehi aṭṭhavīsasuttehipi vibhajituṃ “tattha katame aṭṭhārasa mūlapadā?",
  "tika-s0501t0:1477_6": "Lokiyaṃ lokuttara”ntiādi vuttaṃ.",
  "tika-s0501t0:1477_7": "“Yadi aññehipi aṭṭhavīsasuttehi vibhajitabbaṃ,",
  "tika-s0501t0:1477_8": "evaṃ sati ‘lokiya’ntiādivacanameva vattabbaṃ,",
  "tika-s0501t0:1477_9": "kasmā ‘tattha katame aṭṭhārasa mūlapadā’ti vuttā”ti ce?",
  "tika-s0501t0:1477_10": "Tassa sāsanapaṭṭhānavibhāgo aṭṭhārasahi mūlapadehi saṅgahito,",
  "tika-s0501t0:1477_11": "aṭṭhārasa mūlapadāpi vibhajite sāsanapaṭṭhāne daṭṭhabbā,",
  "tika-s0501t0:1477_12": "tasmā mūlapadā vibhattāyeva.",
  "tika-s0501t0:1477_13": "Tāni mūlapadāni vibhajituṃ “tattha katame aṭṭhārasa mūlapadā”ti vuttaṃ.",
  "tika-s0501t0:1477_14": "Aṭṭhakathāyaṃ pana –",
  "tika-s0501t0:1478_0": "“Evaṃ soḷasavidhena sāsanapaṭṭhānaṃ nānāsuttehi udāharaṇavasena vibhajitvā idāni aṭṭhavīsatividhena sāsanapaṭṭhānaṃ",
  "tika-s0501t0:1478_1": "dassentena yasmā ayampi paṭṭhānavibhāgo mūlapadehi saṅgahito,",
  "tika-s0501t0:1478_2": "na imassāpi tehi asaṅgahito padeso atthi,",
  "tika-s0501t0:1478_3": "tasmā mūlapadaṃ,",
  "tika-s0501t0:1478_4": "vibhajitabbatañca dassetuṃ ‘tattha katame aṭṭhārasa mūlapadā’ti pucchāya vasena mūlapadāni uddharitvā ‘lokiyaṃ lokuttara’ntiādinā nava tikā,",
  "tika-s0501t0:1478_5": "thavo cāti aṭṭhavīsatividhaṃ sāsanapaṭṭhānaṃ uddiṭṭha”nti –",
  "tika-s0501t0:1479_0": "Vuttaṃ.",
  "tika-s0501t0:1479_1": "Tatthāti tesu soḷasahārapañcakanayaaṭṭhārasamūlapadesu katamāni padāni mūlapadāni hontīti pucchati.",
  "tika-s0501t0:1479_2": "Loke niyutto sabhāvadhammoti lokiyo,",
  "tika-s0501t0:1479_3": "loke vā vidūhi vidito sabhāvotipi lokiyo,",
  "tika-s0501t0:1479_4": "lokiyo sabhāvadhammo assa visesasuttassa atthīti taṃ visesasuttaṃ lokiyaṃ nāma.",
  "tika-s0501t0:1479_5": "Esa nayo “lokuttara”ntiādīsupi veditabbo.",
  "tika-s0501t0:1479_6": "Jānātīti ñāṇaṃ,",
  "tika-s0501t0:1479_7": "ñāṇaṃ assa visesasuttassa atthīti ñāṇaṃ.",
  "tika-s0501t0:1479_8": "Ñātabbāti ñeyyā,",
  "tika-s0501t0:1479_9": "ñeyyā assa visesasuttassa atthīti ñeyyaṃ.",
  "tika-s0501t0:1479_10": "Eseva nayo –",
  "tika-s0501t0:1479_11": "“ñāṇañca ñeyyañcā”ti etthāpi veditabbo.",
  "tika-s0501t0:1479_12": "Nibbānaṃ paṭhamaṃ passatīti dassanaṃ,",
  "tika-s0501t0:1479_13": "paṭhamamaggañāṇaṃ,",
  "tika-s0501t0:1479_14": "dassanaṃ assa visesasuttassa atthīti dassanaṃ.",
  "tika-s0501t0:1479_15": "Bhāvanā assa visesasuttassa pāḷiyā atthīti bhāvanā.",
  "tika-s0501t0:1479_16": "“Dassanañca bhāvanā cā”ti etthāpi esa nayo veditabbo.",
  "tika-s0501t0:1479_17": "Sassa attano vacananti sakaṃ,",
  "tika-s0501t0:1479_18": "sakaṃ vacanaṃ sakavacanaṃ,",
  "tika-s0501t0:1479_19": "bhagavato vacananti attho.",
  "tika-s0501t0:1479_20": "Parassa vacanaṃ paravacanaṃ.",
  "tika-s0501t0:1479_21": "Vissajjanīyo assa visesasuttassa atthīti vissajjanīyaṃ.",
  "tika-s0501t0:1479_22": "Natthi vissajjanīyo assa visesasuttassāti avissajjanīyaṃ.",
  "tika-s0501t0:1479_23": "Kammaṃ assa visesasuttassa atthīti kammaṃ.",
  "tika-s0501t0:1479_24": "Vipāko assa pāṭhassa atthīti vipāko.",
  "tika-s0501t0:1479_25": "Sesesupi assatthiattho gahetabbo.",
  "tika-s0501t0:1479_26": "Atha vā lokiyādiattho mukhyattho,",
  "tika-s0501t0:1479_27": "taṃvācakasuttampi ṭhānyūpacārena vuttaṃ.",
  "tika-s0501t0:1479_28": "Buddhādīnaṃ guṇe abhitthavati etena suttappadesenāti thavo,",
  "tika-s0501t0:1479_29": "suttappadeso.",
  "tika-s0501t0:1480_0": "“Tesu aṭṭhavīsatividhesu lokiyādīsu sāsanapaṭṭhānasuttesu katamaṃ suttaṃ lokiyaṃ sutta”nti pucchitabbattā “tattha katamaṃ lokiya”ntiādi vuttaṃ.",
  "tika-s0501t0:1480_1": "Tatthāti tesu aṭṭhavīsatividhesu lokiyādīsu sāsanapaṭṭhānasuttesu katamaṃ suttaṃ lokiyaṃ sāsanapaṭṭhānaṃ suttanti pucchati.",
  "tika-s0501t0:1481_0": "Bhikkhave,",
  "tika-s0501t0:1481_1": "dhenuyā thanehi nikkhantaṃ sajjukhīraṃ nikkhantakkhaṇe na muccati na pariṇamati khīrabhāvaṃ pajahitvā dadhibhāvaṃ na pāpuṇāti,",
  "tika-s0501t0:1481_2": "takkādiambilasamāyogato pacchā khīrabhāvaṃ pajahati dadhibhāvaṃ pāpuṇāti iva,",
  "tika-s0501t0:1481_3": "evaṃ yena bālena pāpaṃ yaṃ kammaṃ kataṃ,",
  "tika-s0501t0:1481_4": "taṃ kammaṃ karaṇakkhaṇe tassa bālassa apāyadukkhādinibbattāpanavasena na vipaccati.",
  "tika-s0501t0:1481_5": "Dutiye pana vā tatiyādimhi vā attabhāve vipaccati.",
  "tika-s0501t0:1481_6": "Bhasmacchanno chārikāya paṭicchanno pāvako aggi akkantaṃ janaṃ akkamanakkhaṇe na ḍahati.",
  "tika-s0501t0:1481_7": "Chārikaṃ pana tāpetvā kālantare ḍahati iva,",
  "tika-s0501t0:1481_8": "evaṃ yena bālena pāpaṃ yaṃ kammaṃ kataṃ,",
  "tika-s0501t0:1481_9": "taṃ kammaṃ karaṇakkhaṇe taṃ bālaṃ apāyadukkhādinibbattāpanavasena ḍahāpentaṃ hutvā na anveti.",
  "tika-s0501t0:1481_10": "Dutiye vā tatiyādimhi vā attabhāve apāyadukkhādinibbattāpanavasena ḍahāpentaṃ hutvā ḍahantaṃ taṃ bālaṃ taṃ anvetīti yojanā.",
  "tika-s0501t0:1481_11": "Idaṃ “na hi…pe…",
  "tika-s0501t0:1481_12": "pāvako”ti suttaṃ lokiye atthe vācakañāpakabhāvena pavattanato lokiyaṃ nāma.",
  "tika-s0501t0:1482_0": "“Ettakameva lokiya”nti vattabbattā “cattārimānī”tiādi vuttaṃ.",
  "tika-s0501t0:1482_1": "Attho pākaṭo.",
  "tika-s0501t0:1482_2": "Idaṃ “cattārimāni…pe…",
  "tika-s0501t0:1482_3": "kāḷapakkheva candimā”ti suttaṃ lokiye atthe vācakañāpakabhāvena pavattanato lokiyaṃ nāma.",
  "tika-s0501t0:1483_0": "“Evaṃ duvidhaṃyeva lokiya”nti vattabbattā “aṭṭhime,",
  "tika-s0501t0:1483_1": "bhikkhave,",
  "tika-s0501t0:1483_2": "lokadhammā”tiādi vuttaṃ.",
  "tika-s0501t0:1483_3": "Attho pākaṭo.",
  "tika-s0501t0:1483_4": "Idaṃ “aṭṭhime”tiādikaṃ suttaṃ lokiyesu aṭṭhavidhesu atthesu vācakañāpakabhāvena pavattanato lokiyaṃ nāma.",
  "tika-s0501t0:1484_0": "Nānāvidhaṃ lokiyaṃ ācariyena niddhāritaṃ,",
  "tika-s0501t0:1484_1": "amhehi ca ñātaṃ,",
  "tika-s0501t0:1484_2": "“katamaṃ suttaṃ lokuttara”nti vattabbattā “tattha katamaṃ lokuttara”ntiādi vuttaṃ.",
  "tika-s0501t0:1484_3": "Ito paresupi esa nayo veditabbo.",
  "tika-s0501t0:1484_4": "Tatthāti tesu aṭṭhavīsatividhesu lokiyādīsu suttesu.",
  "tika-s0501t0:1485_0": "Chekena sārathinā sudantā assā samathaṅgatā yathā,",
  "tika-s0501t0:1485_1": "evaṃ pahīnamānassa pahīnanavavidhamānassa yassa anāsavassa bhikkhuno indriyāni chabbidhāni cakkhundriyādīni samathaṅgatāni.",
  "tika-s0501t0:1485_2": "Tādino tādilakkhaṇena samannāgatassa anāsavassa tassa bhikkhuno devāpi manussāpi pihayantīti yojanā.",
  "tika-s0501t0:1485_3": "Idaṃ “yassindriyānī”tiādikaṃ suttaṃ lokuttare atthe vācakañāpakabhāvena pavattanato lokuttaraṃ nāma.",
  "tika-s0501t0:1486_0": "“Ettakamevā”ti vattabbattā “pañcimāni bhikkhave indriyānī”tiādi vuttaṃ.",
  "tika-s0501t0:1486_1": "Idaṃ “pañcimānī”tiādikaṃ suttampi lokuttare atthe vācakañāpakabhāvena pavattanato lokuttaraṃ nāma. (1)",
  "tika-s0501t0:1487_0": "“Laddhāna mānusattaṃ dve,",
  "tika-s0501t0:1487_1": "kiccaṃ akiccameva cā”tiādikā dve gāthā vuttā.",
  "tika-s0501t0:1487_2": "Iha gāthāsu “sukiccaṃ ceva puññānī”ti yaṃ gāthāpadañca “puññāni karitvāna,",
  "tika-s0501t0:1487_3": "saggā saggaṃ vajanti katapuññā”ti yaṃ gāthāpadañca vuttaṃ,",
  "tika-s0501t0:1487_4": "idaṃ gāthāpadaṃ lokiye atthe vācakañāpakabhāvena pavattanato lokiyaṃ nāma.",
  "tika-s0501t0:1488_0": "Iha gāthāsu “saṃyojanavippahānaṃ vā”ti yaṃ gāthāpadañca “saṃyojanavippahānā,",
  "tika-s0501t0:1488_1": "jarāmaraṇā vippamuccantī”ti yaṃ gāthāpadañca vuttaṃ,",
  "tika-s0501t0:1488_2": "idaṃ gāthāpadaṃ vuttanayena lokuttaraṃ nāma.",
  "tika-s0501t0:1488_3": "Idaṃ “laddhānā”tiādikaṃ vuttappakārena lokiyañca lokuttarañca.",
  "tika-s0501t0:1489_0": "Bhikkhave,",
  "tika-s0501t0:1489_1": "viññāṇe āhāre āhārapaṭibaddhe chandarāge sati nāmarūpassa avakkanti hoti.",
  "tika-s0501t0:1489_2": "“Viññāṇe…pe…",
  "tika-s0501t0:1489_3": "hotī”ti idaṃ vuttanayena lokiyaṃ nāma.",
  "tika-s0501t0:1489_4": "“Viññāṇe…pe…",
  "tika-s0501t0:1489_5": "nirodho”ti idaṃ suttaṃ lokuttaraṃ nāma.",
  "tika-s0501t0:1489_6": "Idaṃ “viññāṇe ce bhikkhave”tiādikaṃ suttaṃ lokiye atthe ca lokuttare atthe ca ekadesavasena vācakañāpakavasena pavattanato lokiyañca lokuttarañca. (2)",
  "tika-s0501t0:1490_0": "113.",
  "tika-s0501t0:1490_1": "Sattaloke sabbā disā anuparigamma kvaci disāyaṃ cetasā attanā attato piyataraṃ aññaṃ neva ajjhagā,",
  "tika-s0501t0:1490_2": "attāva piyataro yathā,",
  "tika-s0501t0:1490_3": "evaṃ paresaṃ sattānaṃ puthu visuṃ visuṃ attāva piyo piyataro,",
  "tika-s0501t0:1490_4": "tasmā attanova piyatarattā attakāmo attano hitakāmo paṇḍito sattaloko attānaṃ upamaṃ katvā paraṃ na hiṃse na hiṃseyyāti yojanā.",
  "tika-s0501t0:1490_5": "Idaṃ “sabbā disā”tiādikaṃ suttaṃ sattesu vācakañāpakabhāvena pavattanato sattādhiṭṭhānaṃ nāma.",
  "tika-s0501t0:1491_0": "Ye keci khīṇāsavā puggalā bhūtāva na bhavissanti,",
  "tika-s0501t0:1491_1": "sabbe te khīṇāsavā puggalā dehaṃ attabhāvaṃ pahāya nibbānaṃ gamissanti.",
  "tika-s0501t0:1491_2": "Ye ca puthujjanādayo sattā punabbhavesu bhavissanti,",
  "tika-s0501t0:1491_3": "sabbe te puthujjanādayo sattā dehaṃ attabhāvaṃ pahāya paralokaṃ gamissanti,",
  "tika-s0501t0:1491_4": "taṃ sabbajāniṃ sabbassa sattassa hāniṃ maraṇaṃ,",
  "tika-s0501t0:1491_5": "vināsaṃ vā kusalo yo puggalo vijānāti,",
  "tika-s0501t0:1491_6": "so kusalo puggalo taṃ sabbajāniṃ viditvā ātāpiyo brahmacariyaṃ careyyāti yojanā.",
  "tika-s0501t0:1491_7": "Idaṃ “ye kecī”tiādikaṃ vuttanayena sattādhiṭṭhānaṃ.",
  "tika-s0501t0:1492_0": "Sattahi aṅgehi samannāgataṃ kalyāṇamittaṃ yāvajīvaṃ kusalena puggalena na vijahitabbaṃ.",
  "tika-s0501t0:1492_1": "Katamehi sattahi?",
  "tika-s0501t0:1492_2": "Parisuddhasīlasampattiparisuddhadiṭṭhisampattīhi samannāgatattā piyo ca piyāyitabbo ca hoti,",
  "tika-s0501t0:1492_3": "pāsāṇachattaṃ viya garu ca hoti,",
  "tika-s0501t0:1492_4": "sambhāvetabbatāya bhāvanīyo ca hoti,",
  "tika-s0501t0:1492_5": "“kālena vadāmi,",
  "tika-s0501t0:1492_6": "no akālenā”tiādike pañcadhamme attani upaṭṭhāpetvā sabrahmacārīnaṃ vā sissānaṃ vā vinicchayaullumpanaovādadānabhāve ṭhatvā vattā ca hoti,",
  "tika-s0501t0:1492_7": "sabrahmacārīhi vā sissādīhi vā vuccamāno suvaco hutvā tesaṃ vacanakkhamo ca hoti,",
  "tika-s0501t0:1492_8": "saccapaṭiccasamuppādādigambhīraṃ vā aññaṃ gambhīraṃ vā kathaṃ kattā ca hoti,",
  "tika-s0501t0:1492_9": "dhammavinayādivaseneva dīpanato aṭṭhāne ca na niyojako hoti.",
  "tika-s0501t0:1492_10": "Imehi sattahi aṅgehi samannāgataṃ kalyāṇamittaṃ yāvajīvaṃ na vijahitabbaṃ.",
  "tika-s0501t0:1492_11": "Idaṃ “sattahī”tiādivacanaṃ bhagavā avoca.",
  "tika-s0501t0:1492_12": "Idaṃ “sattahī”tiādikaṃ vacanaṃ sugato vatvā athāparaṃ etaṃ gāthāvacanaṃ satthā avoca.",
  "tika-s0501t0:1492_13": "Kiṃ avoca?",
  "tika-s0501t0:1493_0": "“Piyo garu bhāvanīyo, vattā ca vacanakkhamo;",
  "tika-s0501t0:1494_0": "Gambhīrañca kathaṃ kattā, na caṭṭhāne niyojako;",
  "tika-s0501t0:1495_0": "Taṃ mittaṃ mittakāmena, yāvajīvampi seviya”nti. –",
  "tika-s0501t0:1496_0": "Etaṃ gāthāvacanaṃ satthā avocāti yojanā.",
  "tika-s0501t0:1496_1": "“Na ca aṭṭhānayojako”ti pāṭho atthi.",
  "tika-s0501t0:1496_2": "Idaṃ “sattahī”tiādikaṃ vacanaṃ sattādhiṭṭhānaṃ.",
  "tika-s0501t0:1497_0": "Loke yaṃ kāmasukhañca yaṃ idaṃ diviyaṃ sukhañca atthi,",
  "tika-s0501t0:1497_1": "ete kāmasukhadiviyasukhā taṇhākkhayasukhassa soḷasiṃ kalaṃ na agghantīti yojanā.",
  "tika-s0501t0:1497_2": "Idaṃ “yañcā”tiādikaṃ suttaṃ dhammādhiṭṭhānaṃ.",
  "tika-s0501t0:1498_0": "Yattha nibbāne dukkhaṃ nirujjhati,",
  "tika-s0501t0:1498_1": "sammāsambuddhadesitaṃ asokaṃ virajaṃ khemaṃ taṃ nibbānaṃ susukhaṃ vatāti yojanā.",
  "tika-s0501t0:1498_2": "Idaṃ “susukha”ntiādikaṃ suttampi dhammādhiṭṭhānaṃ. (3)",
  "tika-s0501t0:1499_0": "Tīsu bhavesu sattānaṃ jananato taṇhāsaṅkhātaṃ mātarañca,",
  "tika-s0501t0:1499_1": "pitaraṃ nissāya mānassa uppajjanato mānasaṅkhātaṃ pitarañca,",
  "tika-s0501t0:1499_2": "raṭṭhe loko raṭṭhissaraṃ rājānaṃ bhajati viya dvinnaṃ sassatucchedadiṭṭhīnaṃ sabbadiṭṭhigatehi bhajanīyattā",
  "tika-s0501t0:1499_3": "sassatucchedadiṭṭhisaṅkhāte khattiye dve rājāno ca,",
  "tika-s0501t0:1499_4": "āyasādhako puriso raṭṭhe atthaṃ anucarati iva nandirāgassa dvādasāyatane anucaraṇato nandirāgasaṅkhātena",
  "tika-s0501t0:1499_5": "anucaraṇena saha pavattanaṭṭhānaṃ dvādasāyatanasaṅkhātaṃ raṭṭhañca khīṇāsavo yo brāhmaṇo hanati,",
  "tika-s0501t0:1499_6": "so brāhmaṇo hantvā anīgho niddukkho hutvā yātīti yojanā.",
  "tika-s0501t0:1499_7": "Iha “mātara”ntiādigāthāyaṃ “mātaraṃ…pe…",
  "tika-s0501t0:1499_8": "hantvā”ti idaṃ gāthāvacanaṃ dhammādhiṭṭhānaṃ.",
  "tika-s0501t0:1499_9": "“Anīgho yāti brāhmaṇo”ti idaṃ gāthāvacanaṃ sattādhiṭṭhānaṃ.",
  "tika-s0501t0:1499_10": "Idaṃ “mātara”ntiādikaṃ suttaṃ sattādhiṭṭhānañca dhammādhiṭṭhānañca.",
  "tika-s0501t0:1500_0": "“Cattārome bhikkhave iddhipādā”ti idaṃ suttappadesavacanaṃ dhammādhiṭṭhānaṃ.",
  "tika-s0501t0:1500_1": "So catūhi iddhipādehi samannāgato puggalo kāyepi karajakāyepi cittaṃ pādakajjhānacittaṃ samodahati pakkhipati,",
  "tika-s0501t0:1500_2": "so puggalo dissamānakāyena gantukāmo karajakāyagatikaṃ pādakajjhānacittaṃ adhiṭṭhahati.",
  "tika-s0501t0:1500_3": "Cittepi pādakajjhānacittepi kāyaṃ karajakāyaṃ samodahati pakkhipati,",
  "tika-s0501t0:1500_4": "so puggalo sīghaṃ aññaṃ gantukāmo pādakajjhānacittagatikaṃ karajakāyaṃ adhiṭṭhahati.",
  "tika-s0501t0:1500_5": "Kāye karajakāye sukhasaññañca sukhavihārasaññañca lahusaññañca lahugamanasaññañca okkamitvā aññaṃ gamaneyyaṃ",
  "tika-s0501t0:1500_6": "icchitaṭṭhānaṃ ekacittakkhaṇeneva ca gantvā upasampajja viharati.",
  "tika-s0501t0:1500_7": "Idaṃ “so”tiādikaṃ suttappadesavacanaṃ sattādhiṭṭhānaṃ.",
  "tika-s0501t0:1500_8": "Idaṃ “cattārome”tiādikaṃ suttaṃ sattādhiṭṭhānañca dhammādhiṭṭhānañca. (4)",
  "tika-s0501t0:1501_0": "114.",
  "tika-s0501t0:1501_1": "Yaṃ sabbaññutañāṇaṃ lokuttaraṃ lokaṃ uttaritvā abhibhavitvā ṭhitaṃ,",
  "tika-s0501t0:1501_2": "yena sabbaññutaññāṇena bhagavā “sabbaññū”ti vuccati,",
  "tika-s0501t0:1501_3": "tassa sabbaññutaññāṇassa parihānaṃ natthi,",
  "tika-s0501t0:1501_4": "taṃ sabbaññutaññāṇaṃ sabbakāle jānituṃ āvajjanakāle pavattatīti yojanā.",
  "tika-s0501t0:1501_5": "Idaṃ “yaṃ ta”ntiādikaṃ ñāṇe atthe vācakañāpakabhāvenapi pavattanato ñāṇaṃ nāma.",
  "tika-s0501t0:1502_0": "Yāya nibbānagāminiyā maggapaññāya jātimaraṇasaṅkhayaṃ pajānāti,",
  "tika-s0501t0:1502_1": "sā nibbānagāminī maggapaññā sabbāhi lokiyāhi paññāhi seṭṭhā pasatthāti yojanā.",
  "tika-s0501t0:1502_2": "Idaṃ “paññā hī”tiādikaṃ vuttanayena ñāṇaṃ nāma.",
  "tika-s0501t0:1503_0": "“Dhotaka,",
  "tika-s0501t0:1503_1": "vo tumhākaṃ santiṃ ahaṃ kittayissāmī”ti bhagavā avoca.",
  "tika-s0501t0:1503_2": "“Diṭṭhe dhamme dukkhādidhamme vā attabhāve vā sato aniccānupassanādisatisampanno hutvā caraṃ caranto",
  "tika-s0501t0:1503_3": "yogāvacaro anītihaṃ yaṃ santiṃ yaṃ nibbānaṃ ariyamaggena viditvā loke saṃsāraloke visattikaṃ visappakaṃ",
  "tika-s0501t0:1503_4": "taṇhaṃ tare tareyyā”ti bhagavā avoca.",
  "tika-s0501t0:1504_0": "Dhotako bhagavantaṃ vadati “mahesi mahante sīlakkhandhādī esanasīla, gotama,",
  "tika-s0501t0:1504_1": "sato ‘sabbe saṅkhārā aniccā’tiādisaraṇasampanno hutvā caraṃ caranto yogāvacaro uttamaṃ yaṃ santiṃ yaṃ",
  "tika-s0501t0:1504_2": "nibbānaṃ ariyamaggena viditvā loke saṃsāraloke visattikaṃ taṇhaṃ tare tareyyāti tañca vacanaṃ tañca santiṃ",
  "tika-s0501t0:1504_3": "nibbānaṃ ahaṃ abhinandāmi abhipatthayāmi,",
  "tika-s0501t0:1504_4": "mahesi tvaṃ,",
  "tika-s0501t0:1504_5": "yañca sampajānāsī”ti dhotako bhagavantaṃ vadati.",
  "tika-s0501t0:1505_0": "“Dhotakā”ti ālapitvā bhagavā dhotakaṃ avoca.",
  "tika-s0501t0:1505_1": "“Uddhaṃ anāgataṃ upari adho atītaṃ heṭṭhā ca tiriyañcāpi majjhe paccuppannaṃ parito ca loke saṃsāraloke",
  "tika-s0501t0:1505_2": "etaṃ taṇhaṃ bhavābhavāya khuddakabhavamahantabhavatthāya saṅgo laggoti viditvā vicaranto tvaṃ taṇhaṃ",
  "tika-s0501t0:1505_3": "mākāsi mā akāsī”ti bhagavā dhotakaṃ avocāti yojanā.",
  "tika-s0501t0:1505_4": "Idaṃ “kittayissāmī”tiādikaṃ ñeyye visaye atthe vācakañāpakabhāvena pavattanato ñeyyaṃ nāma.",
  "tika-s0501t0:1506_0": "“Ettakamevā”ti vattabbattā “catunnaṃ bhikkhave”tiādi vuttaṃ.",
  "tika-s0501t0:1506_1": "Bhikkhave,",
  "tika-s0501t0:1506_2": "catunnaṃ ariyasaccānaṃ ariyabhāvakarānaṃ saccānaṃ ananubodhā abujjhanena appaṭivedhā appaṭivijjhanena",
  "tika-s0501t0:1506_3": "evaṃ iminā kāraṇena mamañceva tumhākañca dīghamaddhānaṃ idaṃ sandhāvitaṃ sandhāvanaṃ,",
  "tika-s0501t0:1506_4": "idaṃ saṃsaritaṃ saṃsaraṇaṃ ahosīti,",
  "tika-s0501t0:1506_5": "bhikkhave,",
  "tika-s0501t0:1506_6": "ajja tayidaṃ taṃ idaṃ dukkhaṃ ariyasaccaṃ mayā anubuddhaṃ paṭividdhaṃ…pe…",
  "tika-s0501t0:1506_7": "tayidaṃ taṃ idaṃ dukkhanirodhagāminī paṭipadā ariyasaccaṃ mayā anubuddhaṃ paṭividdhaṃ,",
  "tika-s0501t0:1506_8": "mama bhavataṇhā ucchinnā,",
  "tika-s0501t0:1506_9": "bhavanetti taṇhā khīṇā,",
  "tika-s0501t0:1506_10": "idāni mama punabbhavo natthi,",
  "tika-s0501t0:1506_11": "iti idaṃ “catunna”ntiādikaṃ bhagavā avoca,",
  "tika-s0501t0:1506_12": "sugato idaṃ “catunna”ntiādikaṃ vatvā athāparaṃ etaṃ “catunna”ntiādigāthāvacanaṃ satthā avocāti yojetvā gāthāyañca tatheva yojanā kātabbā.",
  "tika-s0501t0:1506_13": "Idaṃ “catunna”ntiādikaṃ vuttanayena ñeyyaṃ nāma. (5)",
  "tika-s0501t0:1507_0": "“Rūpaṃ aniccaṃ…pe…",
  "tika-s0501t0:1507_1": "viññāṇaṃ anicca”nti idaṃ suttaṃ ñeyye rūpādidhamme vācakañāpakabhāvena pavattanato ñeyyaṃ nāma.",
  "tika-s0501t0:1508_0": "Evaṃ “rūpaṃ anicca”ntiādinā pakārena jānaṃ jānanto evaṃ “rūpaṃ anicca”ntiādinā pakārena passaṃ passanto",
  "tika-s0501t0:1508_1": "ariyasāvako ariyassa bhagavato sāvako “idaṃ rūpaṃ anicca”nti rūpaṃ passati,",
  "tika-s0501t0:1508_2": "“ayaṃ vedanā aniccā”ti vedanaṃ passati,",
  "tika-s0501t0:1508_3": "“ayaṃ saññā aniccā”ti saññaṃ passati,",
  "tika-s0501t0:1508_4": "“ime saṅkhārā aniccā”ti saṅkhāre passati,",
  "tika-s0501t0:1508_5": "“idaṃ viññāṇaṃ anicca”nti viññāṇaṃ passati.",
  "tika-s0501t0:1508_6": "Iti idaṃ suttaṃ rūpādipassane ñāṇe vācakañāpakabhāvena pavattanato ñāṇaṃ nāma.",
  "tika-s0501t0:1509_0": "So “rūpaṃ anicca”ntiādinā pakārena passanto ariyasāvako rūpena rūparāgena parimuccati…pe…",
  "tika-s0501t0:1509_1": "viññāṇamhā viññāṇarāgamhā parimuccatīti dukkhasmā parimuccatīti ahaṃ vadāmīti yojanā.",
  "tika-s0501t0:1509_2": "Idaṃ “so parimuccatī”tiādikaṃ suttaṃ ñāṇe ca ñeyye ca vācakañāpakabhāvena pavattanato ñāṇañca ñeyyañca hoti.",
  "tika-s0501t0:1510_0": "Sabbe pañcakkhandhā paccayehi saṅkharitattā saṅkhārā ādiantavantabhāvato,",
  "tika-s0501t0:1510_1": "aniccantikabhāvato,",
  "tika-s0501t0:1510_2": "tāvakālikabhāvato ca khaṇaparittabhāvato aniccā bhavanti.",
  "tika-s0501t0:1510_3": "Idaṃ “sabbe saṅkhārā aniccā”ti suttappadesavacanaṃ vuttanayena ñeyyaṃ nāma.",
  "tika-s0501t0:1510_4": "Yadā vipassanākaraṇakāle paññāya vipassanāpaññāya passati aniccatādikaṃ passati.",
  "tika-s0501t0:1510_5": "Idaṃ “yadā paññāya passatī”ti suttappadesavacanaṃ ñāṇaṃ nāma.",
  "tika-s0501t0:1510_6": "Atha passanakkhaṇe dukkhe pañcakkhandhe vipassako nibbindati,",
  "tika-s0501t0:1510_7": "nibbindanto puggalo dukkhādijānanādivasena cattāri saccāni paṭivijjhati,",
  "tika-s0501t0:1510_8": "eso catusaccapaṭivedho visuddhiyā visuddhatthāya maggoti.",
  "tika-s0501t0:1510_9": "Idaṃ “athā”tiādikaṃ suttappadesavacanaṃ ñāṇañca ñeyyañca hoti.",
  "tika-s0501t0:1511_0": "Soṇāti soṇaṃ ālapati.",
  "tika-s0501t0:1511_1": "Samaṇā bāhirakasamaṇā brāhmaṇā jātibrāhmaṇā aniccena rūpena,",
  "tika-s0501t0:1511_2": "dukkhena rūpena,",
  "tika-s0501t0:1511_3": "vipariṇāmadhammena rūpena “ahaṃ parehi seyyo uttamo asmī”ti vā samanupassanti,",
  "tika-s0501t0:1511_4": "“ahaṃ parena sadiso samāno asmī”ti vā samanupassanti,",
  "tika-s0501t0:1511_5": "“ahaṃ parato hīno lāmako asmī”ti vā samanupassanti,",
  "tika-s0501t0:1511_6": "yathābhūtassa adassanā aññatra vajjetvā aññaṃ kiṃ nāma kāraṇaṃ siyā,",
  "tika-s0501t0:1511_7": "yathābhūtaṃ adassanato tāva samanupassanassa aññaṃ kāraṇaṃ natthi,",
  "tika-s0501t0:1511_8": "yathābhūtaṃ adassanameva kāraṇanti veditabbaṃ.",
  "tika-s0501t0:1511_9": "“Aniccāya vedanāyā”tiādīsupi iminā vuttanayena vuttanayānusārena yojanā kātabbā.",
  "tika-s0501t0:1511_10": "Idaṃ “ye hi kecī”tiādikaṃ suttappadesavacanaṃ ñeyyaṃ nāma.",
  "tika-s0501t0:1511_11": "“Ye ca kho kecī”tiādiko sukkapakkho pana vuttavipariyāyena veditabbo.",
  "tika-s0501t0:1511_12": "Idaṃ “ye ca kho”tiādikaṃ suttappadesavacanaṃ ñāṇaṃ nāma.",
  "tika-s0501t0:1511_13": "Idaṃ “ye hi kecī”tiādikaṃ suttaṃ ñāṇe ca ñeyye ca atthe vācakañāpakabhāvena pavattanato ñāṇañca ñeyyañca hoti. (6)",
  "tika-s0501t0:1512_0": "Nānāvidhaṃ ñāṇañca ñeyyañca sāsanapaṭṭhānasuttaṃ ācariyena niddhāritaṃ,",
  "tika-s0501t0:1512_1": "amhehi ca ñātaṃ,",
  "tika-s0501t0:1512_2": "“katamaṃ dassana”nti pucchitabbattā “tattha katamaṃ dassana”ntiādi vuttaṃ.",
  "tika-s0501t0:1512_3": "Tatthāti tesu lokiyādīsu aṭṭhavīsatividhesu sāsanapaṭṭhānesu suttesu katamaṃ suttaṃ dassanaṃ nāmāti pucchati.",
  "tika-s0501t0:1513_0": "115.",
  "tika-s0501t0:1513_1": "Gambhīrapaññena sabbaññubuddhena sudesitāni saṅkhepavitthārādīhi tehi tehi nayehi suṭṭhu desitāni ariyasaccāni",
  "tika-s0501t0:1513_2": "ye bhāvitabhāvanā ariyapuggalā paññāobhāsena vibhāvayanti,",
  "tika-s0501t0:1513_3": "te bhāvitabhāvanā ariyapuggalā devarajjacakkavattirajjādipamādaṭṭhānaṃ āgamma bhusaṃ pamattā kiñcāpi honti,",
  "tika-s0501t0:1513_4": "tathāpi te bhāvitabhāvanā ariyapuggalā sotāpattimaggañāṇena abhisaṅkhāraviññāṇassa nirodhena aṭṭhamabhavādīsu",
  "tika-s0501t0:1513_5": "uppajjanārahānaṃ nāmarūpānaṃ niruddhattā aṭṭhamakkhattuvasena aṭṭhamaṃ bhavaṃ na ādiyantīti yojanā.",
  "tika-s0501t0:1513_6": "Idaṃ “ye ariyasaccānī”tiādikaṃ suttaṃ dassane paṭhamamaggañāṇe vācakañāpakabhāvena pavattanato dassanaṃ nāma.",
  "tika-s0501t0:1514_0": "Nagaradvārabāhathirakaraṇatthaṃ ummārabbhantare pathaviyaṃ aṭṭhahatthadasahatthappamāṇaṃ āvāṭaṃ khaṇitvā",
  "tika-s0501t0:1514_1": "tasmiṃ āvāṭe ussāpitattā pathavissito pathavinissito antopathavinissito indakhīlo sāradārumayo thambho",
  "tika-s0501t0:1514_2": "catubbhi catūhi disāhi āgatehi vātehi mahāvātehi asampakampiyo sampakampituṃ asakkuṇeyyo siyā yathā,",
  "tika-s0501t0:1514_3": "yo sappuriso ariyasaccāni avecca passati,",
  "tika-s0501t0:1514_4": "taṃ sappurisaṃ sabbatitthiyavādavātehi asampakampiyattā tathūpamaṃ ahaṃ vadāmīti yojanā.",
  "tika-s0501t0:1514_5": "Idaṃ “yathindakhīlo”tiādikaṃ suttaṃ vuttanayena dassanaṃ nāma.",
  "tika-s0501t0:1515_0": "Bhikkhave,",
  "tika-s0501t0:1515_1": "catūhi sotāpattiyaṅgehi samannāgato ariyasāvako ariyassa bhagavato sammāsambuddhassa sāvako ācikkhituṃ",
  "tika-s0501t0:1515_2": "ākaṅkhamāno hutvā attanāva sayameva attānaṃ byākareyya “bho,",
  "tika-s0501t0:1515_3": "mama atta ahaṃ idāni khīṇanirayo amhi,",
  "tika-s0501t0:1515_4": "khīṇatiracchānayoni amhi…pe….",
  "tika-s0501t0:1515_5": "dukkhassantaṃ karissāmī”ti byākareyya.",
  "tika-s0501t0:1515_6": "Caturaṅgasarūpaṃ dassetuṃ “katamehi catūhī”tiādi vuttaṃ.",
  "tika-s0501t0:1515_7": "Idaṃ “catūhī”tiādikaṃ dassanaṃ nāma.",
  "tika-s0501t0:1516_0": "Nānāvidhaṃ dassanaṃ niddhāritaṃ,",
  "tika-s0501t0:1516_1": "“katamā bhāvanā”ti pucchitabbattā “tattha katamā bhāvanā”tiādi vuttaṃ.",
  "tika-s0501t0:1517_0": "Idha sāsane yassa ariyasāvakassa ajjhattaṃ kāmabhave nibbattāpakānaṃ orambhāgiyasaṃyojanānaṃ pajahanavasena",
  "tika-s0501t0:1517_1": "ca bahiddhā rūpārūpabhavesu nibbattāpakānaṃ uddhambhāgiyasaṃyojanānaṃ pajahanavasena ca indriyāni saddhindriyādīni",
  "tika-s0501t0:1517_2": "indriyāni subhāvitāni ariyamaggabhāvanāvasena suṭṭhu bhāvitāni bhavanti,",
  "tika-s0501t0:1517_3": "bhāvito bhāvitamaggo sa danto so ariyasāvako imaṃ lokañca paraṃ lokañca nibbijjha nibbijjhitvā paṭivijjhitvā kālaṃ maraṇakāle,",
  "tika-s0501t0:1517_4": "kālaṃkiriyaṃ vā kaṅkhati patthetīti yojanā.",
  "tika-s0501t0:1517_5": "Ayaṃ “yassindriyānī”tiādikā pāḷi bhāvanāya vācakañāpakabhāvena pavattanato bhāvanā nāma.",
  "tika-s0501t0:1518_0": "Dhammapadāni jhānavipassanāmaggaphalanibbānadhammakoṭṭhāsāni.",
  "tika-s0501t0:1518_1": "Anabhijjhā dhammapadaṃ anabhijjhāsīsena adhigatajhānavipassanāmagganibbānadhammapadaṃ koṭṭhāsaṃ.",
  "tika-s0501t0:1518_2": "Esa nayo sesesupi.",
  "tika-s0501t0:1518_3": "Ayaṃ “cattārimānī”tiādikā pāḷi vuttanayena bhāvanā nāma. (7)",
  "tika-s0501t0:1519_0": "Devaputta chindanto puggalo pañca orambhāgiyasaṃyojanāni heṭṭhā maggattayena chinde chindeyya,",
  "tika-s0501t0:1519_1": "pajahanto puggalo pañca uddhambhāgiyasaṃyojanāni arahattamaggena jahe pajaheyya,",
  "tika-s0501t0:1519_2": "bhāvayanto puggalo pañca saddhindriyādīni ca uttari bhāvaye bhāveyya.",
  "tika-s0501t0:1519_3": "Pañcasaṅgātigo rāgasaṅgadosasaṅgamohasaṅgamānasaṅgadiṭṭhisaṅgātigo bhikkhu oghatiṇṇoti kāmoghabhavoghadiṭṭhoghaavijjoghatiṇṇoti",
  "tika-s0501t0:1519_4": "vuccati kathīyatīti yojanā.",
  "tika-s0501t0:1519_5": "“Pañca chinde pañca jahe”ti idaṃ vacanaṃ dassanaṃ nāma.",
  "tika-s0501t0:1519_6": "“Pañca cuttari…pe…",
  "tika-s0501t0:1519_7": "vuccatī”ti ayaṃ pāḷi bhāvanā nāma.",
  "tika-s0501t0:1519_8": "Idaṃ “pañcā”tiādikaṃ suttaṃ dassanañca bhāvanā ca hoti.",
  "tika-s0501t0:1520_0": "“Tīṇimāni, bhikkhave”tiādīsu yojanā pākaṭā. (8)",
  "tika-s0501t0:1521_0": "116.",
  "tika-s0501t0:1521_1": "“Sabbapāpassa akaraṇaṃ…pe…",
  "tika-s0501t0:1521_2": "buddhāna sāsana”nti idaṃ suttaṃ sammāsambuddhassa vacanabhāvato sakavacanaṃ nāma.",
  "tika-s0501t0:1521_3": "Attho heṭṭhā vuttova.",
  "tika-s0501t0:1522_0": "Bhikkhave,",
  "tika-s0501t0:1522_1": "bālassa bālalakkhaṇāni bālaupalakkhaṇakāraṇāni bālanimittāni “ayaṃ bālo”ti gahaṇakāraṇāni bālāpadānāni",
  "tika-s0501t0:1522_2": "bālassa apadānāni porāṇāni viruḷhāni kammāni yehi bālalakkhaṇādīhi bālaṃ “bālo”ti pare paṇḍitā sañjānanti,",
  "tika-s0501t0:1522_3": "imāni bālalakkhaṇāni mayā vuccamānāni tīṇi.",
  "tika-s0501t0:1522_4": "Katamāni tīṇi?",
  "tika-s0501t0:1522_5": "Bhikkhave,",
  "tika-s0501t0:1522_6": "bālo duccintitacintī ca duccintitaṃ abhijjhābyāpādamicchādassanaṃ cintī ca hoti,",
  "tika-s0501t0:1522_7": "dubbhāsitabhāsī dubbhāsitaṃ musāvādādiṃ bhāsī ca hoti.",
  "tika-s0501t0:1522_8": "dukkaṭakammakārī ca dukkaṭaṃ pāṇātipātādikammaṃ kārī ca hoti.",
  "tika-s0501t0:1522_9": "Bhikkhave,",
  "tika-s0501t0:1522_10": "bālassa…pe…",
  "tika-s0501t0:1522_11": "bālāpadānāni iminā mayā vuttāni tīṇi kho bhavanti.",
  "tika-s0501t0:1522_12": "Sukkapakkho pana vuttavipariyāyena veditabbo.",
  "tika-s0501t0:1522_13": "Idaṃ “tīṇimāni bhikkhave”tiādikaṃ vacanaṃ sammāsambuddhassa vacanabhāvato sakavacanaṃ nāma.",
  "tika-s0501t0:1523_0": "Pathavīsamo vitthato sambodho nāma natthi.",
  "tika-s0501t0:1523_1": "Pātaṃ vuṭṭhaṃ udakaṃ ābhuso lābhi gaṇhātīti pātālo,",
  "tika-s0501t0:1523_2": "pātālena samo pātālasamo ninno na vijjati.",
  "tika-s0501t0:1523_3": "Merusamo unnato natthi,",
  "tika-s0501t0:1523_4": "cakkavattisadiso poriso natthīti yojanā.",
  "tika-s0501t0:1523_5": "Idaṃ “pathavīsamo”tiādikaṃ vacanaṃ parassa devassa vacanabhāvato paravacanaṃ hoti.",
  "tika-s0501t0:1524_0": "“Devānaṃ inda,",
  "tika-s0501t0:1524_1": "tava subhāsitena jayo hotī”ti vatvā “vepacitti,",
  "tika-s0501t0:1524_2": "tava subhāsitena jayo hotū”ti vatvā “vepacitti,",
  "tika-s0501t0:1524_3": "tvaṃ gāthaṃ bhaṇa bhaṇāhī”ti avoca.",
  "tika-s0501t0:1524_4": "Bhikkhave,",
  "tika-s0501t0:1524_5": "atha kho asurindo vepacitti imaṃ vuccamānaṃ gāthaṃ abhāsi “te paṭisedhako no ce assa no ce bhaveyya,",
  "tika-s0501t0:1524_6": "evaṃ sati bālā bhiyyo pakujjheyyuṃ,",
  "tika-s0501t0:1524_7": "tasmā dhīro paṇḍito bhusena daṇḍena bālaṃ nisedhaye”ti.",
  "tika-s0501t0:1525_0": "Gāthāya,",
  "tika-s0501t0:1525_1": "bhikkhave,",
  "tika-s0501t0:1525_2": "asurindena vepacittinā bhāsitāya asurā anumodiṃsu,",
  "tika-s0501t0:1525_3": "devā tuṇhī ahesuṃ.",
  "tika-s0501t0:1525_4": "Bhikkhave,",
  "tika-s0501t0:1525_5": "atha kho asurindo vepacitti devānaṃ indaṃ sakkaṃ etaṃ vacanaṃ avoca “devānaminda,",
  "tika-s0501t0:1525_6": "tvaṃ gāthaṃ bhaṇa bhaṇāhī”ti etaṃ vacanaṃ avoca.",
  "tika-s0501t0:1525_7": "Bhikkhave,",
  "tika-s0501t0:1525_8": "atha kho devānamindo sakko imaṃ gāthaṃ abhāsi “bālassa paṭisedhanaṃ paraṃ paccatthikaṃ saṅkupitaṃ ñatvā sato satimā yo paṇḍito kodhato upasammati,",
  "tika-s0501t0:1525_9": "tassa paṇḍitassa etadeva upasamaṃ varanti ahaṃ maññe”ti.",
  "tika-s0501t0:1526_0": "Gāthāya,",
  "tika-s0501t0:1526_1": "bhikkhave,",
  "tika-s0501t0:1526_2": "devānamindena sakkena bhāsitāya devā anumodiṃsu,",
  "tika-s0501t0:1526_3": "asurā tuṇhī ahesuṃ.",
  "tika-s0501t0:1526_4": "Bhikkhave,",
  "tika-s0501t0:1526_5": "atha kho devānamindo sakko asurindaṃ vepacittiṃ etaṃ vacanaṃ avoca “vepacitti,",
  "tika-s0501t0:1526_6": "tvaṃ gāthaṃ bhaṇāhī”ti etaṃ vacanaṃ avoca.",
  "tika-s0501t0:1526_7": "Bhikkhave,",
  "tika-s0501t0:1526_8": "atha kho asurindo vepacitti imaṃ gāthaṃ abhāsi “vāsava yadā titikkhati,",
  "tika-s0501t0:1526_9": "tadā naṃ titikkhantaṃ puggalaṃ bālo “ayaṃ me bhayā titikkhatī”ti maññati,",
  "tika-s0501t0:1526_10": "titikkhāya etadeva vajjaṃ ahaṃ passāmi.",
  "tika-s0501t0:1526_11": "Vāsava gogaṇo palāyinaṃ gavaṃ ajjhottharati iva,",
  "tika-s0501t0:1526_12": "evaṃ dummedho khamantaṃ bhiyyo ajjhāruhati ajjhottharati.",
  "tika-s0501t0:1527_0": "Gāthāya,",
  "tika-s0501t0:1527_1": "bhikkhave,",
  "tika-s0501t0:1527_2": "asurindena vepacittinā bhāsitāya asurā anumodiṃsu,",
  "tika-s0501t0:1527_3": "devā tuṇhī ahesuṃ.",
  "tika-s0501t0:1527_4": "Jāyamāne ca goyuddhe paṭhamaṃ dveyeva goṇā yujjhanti,",
  "tika-s0501t0:1527_5": "gogaṇo pana yāva eko goṇo na palāyati,",
  "tika-s0501t0:1527_6": "tāva olokentova tiṭṭhati.",
  "tika-s0501t0:1527_7": "Yadā ca eko goṇo palāyati,",
  "tika-s0501t0:1527_8": "tadā sabbo goṇo taṃ palāyinaṃ gavaṃ bhiyyo ajjhottharatīti goyuddhasabhāvo veditabbo.",
  "tika-s0501t0:1527_9": "“Atha kho”tiādīnaṃ yojanattho pākaṭo.",
  "tika-s0501t0:1528_0": "Vepacitti,",
  "tika-s0501t0:1528_1": "yo puggalo titikkhati,",
  "tika-s0501t0:1528_2": "taṃ khamantaṃ puggalaṃ “ayaṃ me bhayā titikkhatī”ti kāmaṃ maññatu vā,",
  "tika-s0501t0:1528_3": "mā maññatu vā,",
  "tika-s0501t0:1528_4": "taṃ maññanaṃ nipphalameva.",
  "tika-s0501t0:1528_5": "Atthā sadatthaparamā bhavanti.",
  "tika-s0501t0:1528_6": "Khantyā khantito bhiyyo sadattho nāma na vijjati.",
  "tika-s0501t0:1529_0": "Yo balavā santo dubbalassa have titikkhatīti tassa balavantassa taṃ titikkhanaṃ paramaṃ khantinti sappurisā āhu,",
  "tika-s0501t0:1529_1": "dubbalo niccaṃ khamati eva.",
  "tika-s0501t0:1530_0": "Yassa bālassa bālabalaṃ atthi,",
  "tika-s0501t0:1530_1": "tassa bālassa bālabalaṃ “abala”nti sappurisā āhu,",
  "tika-s0501t0:1530_2": "yassa dhammaguttassa yaṃ balaṃ atthi,",
  "tika-s0501t0:1530_3": "tassa dhammaguttassa tassa balassa paṭivattā paṭippharitvā vattā na vijjati.",
  "tika-s0501t0:1531_0": "Vepacitti,",
  "tika-s0501t0:1531_1": "yo puggalo kuddhaṃ paṭhamaṃ kujjhantassa paṭikujjhati,",
  "tika-s0501t0:1531_2": "so paṭikujjhanto puggalo tena paṭikujjhanena tassa paṭhamaṃ kujjhantassa pāpapuggalassa pāpapuggalato pāpiyo eva pāpataro hīnataro eva bhave.",
  "tika-s0501t0:1532_0": "Vepacitti,",
  "tika-s0501t0:1532_1": "yo sappuriso sato satimā paraṃ saṅkupitaṃ ñatvā paṭhamaṃ kujjhantassa appaṭikujjhantova bhave,",
  "tika-s0501t0:1532_2": "so sappuriso dujjayaṃ saṅgāmaṃ jeti nāma,",
  "tika-s0501t0:1532_3": "attano ca parassa ca ubhinnaṃ atthaṃ carati nāma.",
  "tika-s0501t0:1533_0": "Attano ca parassa ca tikicchantānaṃ ubhinnaṃ kodho upasammati,",
  "tika-s0501t0:1533_1": "ye janā dhammassa khantidhammassa atthe,",
  "tika-s0501t0:1533_2": "catusaccadhamme vā akovidā bhavanti,",
  "tika-s0501t0:1533_3": "te janā khamantaṃ sappurisaṃ “ayaṃ bālo”ti maññanti,",
  "tika-s0501t0:1533_4": "tesaṃ akovidānaṃ janānaṃ taṃ maññanaṃ nipphalanti.",
  "tika-s0501t0:1534_0": "Gāthāsu,",
  "tika-s0501t0:1534_1": "bhikkhave,",
  "tika-s0501t0:1534_2": "devānamindena sakkena bhāsitāsu devā anumodiṃsu,",
  "tika-s0501t0:1534_3": "asurā tuṇhī ahesunti yojanā.",
  "tika-s0501t0:1534_4": "Idaṃ “bhiyyo bālā”tiādikaṃ vacanaṃ sakkavepacittīnaṃ vacanabhāvato paravacanaṃ nāma. (9)",
  "tika-s0501t0:1535_0": "117.",
  "tika-s0501t0:1535_1": "Pattaṃ etarahi adhigataṃ yañca kāmūpakaraṇaṃ,",
  "tika-s0501t0:1535_2": "āyatiṃ pattabbaṃ adhigataṃ yañca kāmūpakaraṇaṃ atthi,",
  "tika-s0501t0:1535_3": "etaṃ ubhayaṃ rajānukiṇṇaṃ rāgarajādikiṇṇaṃ iti āturassa āturānaṃyeva puggalānaṃ santike anusikkhato anusikkhantassa sikkhāsārā hutvā upaṭṭhahanti,",
  "tika-s0501t0:1535_4": "sīlaṃ vataṃ jīvitaṃ brahmacariyaṃ ime sikkhāsārā hutvā upaṭṭhahantīti ye upaṭṭhānasārā puggalā sārato gahetvā ṭhitā.",
  "tika-s0501t0:1535_5": "Ettha sīlaṃ nāma “na karomī”ti oramaṇaṃ.",
  "tika-s0501t0:1535_6": "Vataṃ nāma bhojanakiccakaraṇādi.",
  "tika-s0501t0:1535_7": "Jīvitaṃ nāma ājīvo.",
  "tika-s0501t0:1535_8": "Brahmacariyaṃ nāma methunavirativisesabhāvo veditabbo.",
  "tika-s0501t0:1535_9": "Tesaṃ upaṭṭhānasārānaṃ puggalānaṃ ayaṃ vādo eko paṭhamo anto lāmako.",
  "tika-s0501t0:1535_10": "Ye ca puggalā “kāmesu doso natthī”ti evaṃvādino evaṃdiṭṭhino hutvā ṭhitā,",
  "tika-s0501t0:1535_11": "tesaṃ puggalānaṃ ayaṃ vādo eko dutiyo anto lāmako.",
  "tika-s0501t0:1535_12": "Iccete ubho antā antavādā puggalā kaṭasivaḍḍhanā kaṭasiyo diṭṭhiṃ vaḍḍhenti.",
  "tika-s0501t0:1535_13": "Ete ubho ante attakilamathānuyoge kāmasukhallikānuyoge eke puggalā anabhiññāya olīyanti,",
  "tika-s0501t0:1535_14": "eke puggalā atidhāvantīti yojanā.",
  "tika-s0501t0:1535_15": "Idaṃ “yañca patta”ntiādikaṃ vacanaṃ paresaṃ puggalānaṃ vacanabhāvato paravacanaṃ nāma.",
  "tika-s0501t0:1536_0": "Ye ca sammādiṭṭhipuggalā te ubho ante attakilamathānuyogakāmasukhallikānuyoge abhiññāya tatra ca ante na ahesuṃ.",
  "tika-s0501t0:1536_1": "Tena ca abhijānanena te ubho ante na amaññiṃsu,",
  "tika-s0501t0:1536_2": "tesaṃ sammādiṭṭhipuggalānaṃ vaṭṭaṃ tividhaṃ vaṭṭaṃ paññāpanāya natthi.",
  "tika-s0501t0:1536_3": "Iti evaṃ idaṃ “ye cā”tiādikaṃ vacanaṃ bhagavato vacanabhāvato sakavacanaṃ nāma.",
  "tika-s0501t0:1536_4": "Ayaṃ udāno “yañca pattaṃ…pe…",
  "tika-s0501t0:1536_5": "paññāpanāyā”ti ayaṃ udāno vuttanayena sakavacanañca paravacanañca hoti.",
  "tika-s0501t0:1537_0": "Pasenadi nāma kosalo kosalissaro rājā bhagavantaṃ etaṃ “idha mayhaṃ…pe…",
  "tika-s0501t0:1537_1": "tesaṃ piyo attā”ti vacanaṃ avoca. Bhante,",
  "tika-s0501t0:1537_2": "idha rahogatassa paṭisallīnassa mayhaṃ mama cetaso cittassa evaṃ parivitakko udapādi,",
  "tika-s0501t0:1537_3": "kesaṃ sattānaṃ attā piyo nu kho,",
  "tika-s0501t0:1537_4": "kesaṃ sattānaṃ attā appiyo nu kho iti etaṃ parivitakkanaṃ udapādi. Bhante,",
  "tika-s0501t0:1537_5": "tassa mayhaṃ etaṃ parivitakkanaṃ ahosi,",
  "tika-s0501t0:1537_6": "ye ca keci sattā kāyena duccaritaṃ caranti kho…pe…",
  "tika-s0501t0:1537_7": "manasā duccaritaṃ caranti kho,",
  "tika-s0501t0:1537_8": "tesaṃ sattānaṃ attā appiyo kho.",
  "tika-s0501t0:1537_9": "Te duccaritaṃ carantā sattā “no attā piyo”ti evaṃ kiñcāpi vadeyyuṃ,",
  "tika-s0501t0:1537_10": "atha kho tesaṃ duccaritaṃ carantānaṃ sattānaṃ attā appiyova.",
  "tika-s0501t0:1537_11": "Taṃ kissa hetu?",
  "tika-s0501t0:1537_12": "Appiyo appiyassa anatthāya yaṃ duccaritaṃ kareyya,",
  "tika-s0501t0:1537_13": "taṃ duccaritaṃ te duccaritaṃ carantā sattā attanāva. sayameva.",
  "tika-s0501t0:1537_14": "Attano anatthāya hi yasmā karonti,",
  "tika-s0501t0:1537_15": "tasmā tesaṃ duccaritaṃ carantānaṃ sattānaṃ attā appiyovāti etaṃ parivitakkanaṃ ahosi.",
  "tika-s0501t0:1538_0": "Bhante,",
  "tika-s0501t0:1538_1": "ye ca keci sattā kāyena sucaritaṃ caranti kho…pe…",
  "tika-s0501t0:1538_2": "manasā sucaritaṃ caranti kho,",
  "tika-s0501t0:1538_3": "tesaṃ sucaritaṃ carantānaṃ sattānaṃ attā piyo kho,",
  "tika-s0501t0:1538_4": "te sucaritaṃ carantā sattā “no attā appiyo”ti evaṃ kiñcāpi vadeyyuṃ,",
  "tika-s0501t0:1538_5": "atha kho tesaṃ sucaritaṃ carantānaṃ sattānaṃ attā piyova.",
  "tika-s0501t0:1538_6": "Taṃ kissa hetu?",
  "tika-s0501t0:1538_7": "Piyo piyassa atthāya yaṃ sucaritaṃ careyya,",
  "tika-s0501t0:1538_8": "taṃ sucaritaṃ te sucaritaṃ carantā sattā attanāva sayameva attano atthāya hi yasmā karonti,",
  "tika-s0501t0:1538_9": "tasmā tesaṃ sucaritaṃ carantānaṃ sattānaṃ attā piyovāti etaṃ parivitakkanaṃ ahosi.",
  "tika-s0501t0:1538_10": "Etaṃ vacanaṃ avocāti yojanā.",
  "tika-s0501t0:1539_0": "“Evametaṃ mahārājā”ti vacanaṃ paṭhamaṃ vatvā “ye hi kecī”tiādike bhagavato vuttavacanepi yojanā tatheva kātabbā.",
  "tika-s0501t0:1540_0": "Gāthāsu pana yo paṇḍito attānaṃ “piya”nti ce jaññā,",
  "tika-s0501t0:1540_1": "evaṃ sati so paṇḍito naṃ attānaṃ pāpena kammena na saṃyuje na saṃyojeyya,",
  "tika-s0501t0:1540_2": "taṃ vacanaṃ hi saccaṃ piyaṃ attānaṃ sulabhaṃ na hoti,",
  "tika-s0501t0:1540_3": "dukkaṭakārinā sukhaṃ sulabhaṃ na hoti.",
  "tika-s0501t0:1541_0": "Antakena maccunā adhipannassa mānusaṃ bhavaṃ jahato pajahantassa tassa maraṇamukhe ṭhitassa sattassa kiṃ sakaṃ hoti,",
  "tika-s0501t0:1541_1": "maraṇamukhe ṭhito so satto kiñca ādāya paralokaṃ gacchati,",
  "tika-s0501t0:1541_2": "chāyā gacchantaṃ sattaṃ anapāyinī iva,",
  "tika-s0501t0:1541_3": "evaṃ assa paralokagatassa sattassa kiñca anugaṃ hoti.",
  "tika-s0501t0:1542_0": "Iti bhagavā evaṃ pucchati,",
  "tika-s0501t0:1542_1": "pucchitvā “ubho”tiādivissajjanavacanañca āha.",
  "tika-s0501t0:1542_2": "Idha loke yo macco yaṃ puññañca yaṃ pāpañca ubho kamme kurute karoti,",
  "tika-s0501t0:1542_3": "tassa paralokagatassa maccassa taṃ puññapāpadvayaṃ sakaṃ hoti.",
  "tika-s0501t0:1542_4": "Paralokaṃ gato macco taṃva puññapāpadvayaṃ ādāya paralokaṃ gacchati,",
  "tika-s0501t0:1542_5": "chāyā gacchantaṃ sattaṃ anapāyinī iva,",
  "tika-s0501t0:1542_6": "evaṃ assa paralokagatassa maccassa taṃva puññapāpadvayaṃ anugaṃ hoti.",
  "tika-s0501t0:1543_0": "Tasmā paṇḍito samparāyikaṃ samparāye phalanibbattāpakaṃ kalyāṇaṃ nicayaṃ nicayanto hutvā kareyya.",
  "tika-s0501t0:1543_1": "Pāṇinaṃ paralokasmiṃ puññāni patiṭṭhā honti,",
  "tika-s0501t0:1543_2": "iti bhagavā āhāti yojanā kātabbā.",
  "tika-s0501t0:1543_3": "Idaṃ “rājā pasenadī”tiādikaṃ suttaṃ kosalarañño vacanabhāvato paravacanaṃ hoti.",
  "tika-s0501t0:1543_4": "“Evametaṃ, mahārāja,",
  "tika-s0501t0:1543_5": "evametaṃ mahārājā”tiādikā anugīti bhagavato vacanabhāvato sakavacanaṃ hoti.",
  "tika-s0501t0:1543_6": "Idaṃ dvayaṃ vacanaṃ sakavacanañca paravacanañca hoti. (10)",
  "tika-s0501t0:1544_0": "118.",
  "tika-s0501t0:1544_1": "Pañhe pucchite idaṃ dukkhasaccaṃ abhiññeyyaṃ,",
  "tika-s0501t0:1544_2": "idaṃ samudayasaccaṃ pahātabbaṃ,",
  "tika-s0501t0:1544_3": "idaṃ maggasaccaṃ bhāvetabbaṃ,",
  "tika-s0501t0:1544_4": "idaṃ nirodhasaccaṃ,",
  "tika-s0501t0:1544_5": "phalaṃ vā sacchikātabbaṃ,",
  "tika-s0501t0:1544_6": "ime kusalākusalā dhammā evaṃ kusalākusalabhāvena gahitā anavajjasāvajjabhāvena vā gahitā sukhavipākadukkhavipākabhāvena vā gahitā,",
  "tika-s0501t0:1544_7": "idaṃ iṭṭhavipākaṃ idaṃ aniṭṭhavipākaṃ phalaṃ nibbattayaiti evaṃgahitānaṃ tesaṃ kusalākusaladhammānaṃ ayaṃ vuḍḍhi attho,",
  "tika-s0501t0:1544_8": "ayaṃ hāni atthoti.",
  "tika-s0501t0:1544_9": "Iti idaṃ “pañhe pucchite”tiādikaṃ suttaṃ vissajjanīye atthe vācakañāpakabhāvena pavattanato vissajjanīyaṃ nāma.",
  "tika-s0501t0:1545_0": "“Uḷāro buddho bhagavā”ti iminā padena buddhauḷārataṃ ekaṃseneva ekakoṭṭhāseneva niddise.",
  "tika-s0501t0:1545_1": "“Svākkhāto dhammo”ti iminā padena dhammasvākkhātataṃ ekaṃseneva ekakoṭṭhāseneva niddise.",
  "tika-s0501t0:1545_2": "“Suppaṭipanno saṅgho”ti iminā padena saṅghasuppaṭipattiṃ ekaṃseneva ekakoṭṭhāseneva niddise “sabbe saṅkhārā",
  "tika-s0501t0:1545_3": "aniccā”ti iminā padena saṅkhārāniccataṃ ekaṃseneva niddise.",
  "tika-s0501t0:1545_4": "“Sabbe saṅkhārā dukkhā”ti iminā padena saṅkhāradukkhataṃ ekaṃseneva niddise.",
  "tika-s0501t0:1545_5": "“Sabbe dhammā anattā”ti iminā padena dhammānattataṃ ekaṃseneva niddise.",
  "tika-s0501t0:1545_6": "“Sabbe saṅkhārā anattā”ti avatvā “sabbe dhammā anattā”ti vuttena iminā padena saṅkhārehi aññaṃ yaṃ vā",
  "tika-s0501t0:1545_7": "pana maggaphalanirodhasamāpattidhammajātaṃ atthi,",
  "tika-s0501t0:1545_8": "taṃ maggaphalanirodhasamāpattidhammajātampi evaṃjātiyaṃ evaṃ ekaṃsabyākaraṇīyanti maggaphalanirodhasamāpattidhammajātassāpi",
  "tika-s0501t0:1545_9": "anattataṃ ekaṃseneva niddiseti yojanā.",
  "tika-s0501t0:1545_10": "Idaṃ “uḷāro”tiādikaṃ suttaṃ vissajjanīye buddhauḷāratādike vācakañāpakabhāvena pavattanato vissajjanīyaṃ nāma.",
  "tika-s0501t0:1546_0": "Naradammasārathi ākaṅkhato te bhagavato manasā sabbaññutaññāṇasahitādimanasā vicintitaṃ ñeyyadhammaṃ devā manussā sabbe pāṇino na jaññā na jāneyyuṃ.",
  "tika-s0501t0:1546_1": "Santaṃ araṇaṃ samādhiṃ nisevato te bhagavato manasā vicintitā kasiṇāpi sabbe pāṇino na jaññā na jāneyyuṃ.",
  "tika-s0501t0:1546_2": "Kasiṇāpi vā kasiṇārammaṇāya paññāyapi na jaññā na jāneyyuṃ.",
  "tika-s0501t0:1546_3": "Kasiṇāpīti ettha ca “kasiṇāyapī”ti vattabbepi ya-",
  "tika-s0501t0:1546_4": "kāra lopavasena “kasiṇāpī”ti vuttaṃ.",
  "tika-s0501t0:1546_5": "Atha vā “yaṃ ākaṅkhati yaṃ ākaṅkhanaṃ karoti,",
  "tika-s0501t0:1546_6": "taṃ ākaṅkhanaṃ kiṃ katama”nti pucchitaṃ pañhaṃ aññesaṃ avisayattā avissajjanīyaṃ hotīti yojanā.",
  "tika-s0501t0:1546_7": "Idaṃ “ākaṅkhato”tiādikaṃ suttaṃ avissajjanīye visaye vācakañāpakabhāvena pavattanato avissajjanīyaṃ nāma.",
  "tika-s0501t0:1547_0": "Bhagavā sīlakkhandhe sīlakkhandhahetu ettako etaparimāṇo,",
  "tika-s0501t0:1547_1": "bhagavā samādhikkhandhe samādhikkhandhahetu ettako etaparimāṇo,",
  "tika-s0501t0:1547_2": "bhagavā paññākkhandhe paññākkhandhahetu ettako etaparimāṇo,",
  "tika-s0501t0:1547_3": "bhagavā vimuttikkhandhe vimuttikkhandhahetu ettako etaparimāṇo,",
  "tika-s0501t0:1547_4": "bhagavā vimuttiñāṇadassanakkhandhe vimuttiñāṇadassanakkhandhahetu ettako etaparimāṇo,",
  "tika-s0501t0:1547_5": "bhagavā iriyāyaṃ kāyavacīsamācāre kāyavacīsamācārahetu ettako etaparimāṇo,",
  "tika-s0501t0:1547_6": "bhagavā pabhāve ānubhāvahetu ettako etaparimāṇo,",
  "tika-s0501t0:1547_7": "bhagavā hitesitāyaṃ mettāhetu ettako etaparimāṇo,",
  "tika-s0501t0:1547_8": "bhagavā karuṇāyaṃ karuṇāhetu ettako etaparimāṇo,",
  "tika-s0501t0:1547_9": "bhagavā iddhiyaṃ iddhividhahetu ettako etaparimāṇoti avissajjanīyoti yojanā.",
  "tika-s0501t0:1547_10": "Idaṃ “ettako”tiādikaṃ suttaṃ avissajjanīye visaye vācakañāpakabhāvena pavattanato avissajjanīyaṃ nāma.",
  "tika-s0501t0:1548_0": "Bhikkhave,",
  "tika-s0501t0:1548_1": "arahato sammāsambuddhassa tathāgatassa loke uppādā uppādahetu tiṇṇaṃ ratanānaṃ uppādo sambhavati,",
  "tika-s0501t0:1548_2": "āyatiṃ buddharatanassa uppādo sambhavati,",
  "tika-s0501t0:1548_3": "ekassa buddharatanassa dharamānakkhaṇena hi aññassa buddharatanassa anuppajjanato āyatinti vuttaṃ,",
  "tika-s0501t0:1548_4": "dhammaratanassa uppādo sambhavati,",
  "tika-s0501t0:1548_5": "saṅgharatanassa uppādo sambhavatīti tīṇi ratanāni.",
  "tika-s0501t0:1548_6": "“Tāni tīṇi ratanāni guṇato kiṃpamāṇānī”ti pucchite sati tāni tīṇi ratanāni guṇato etaparimāṇānīti na vissajjitabbānīti yojanā.",
  "tika-s0501t0:1548_7": "Idaṃ “tathāgatassā”tiādikaṃ suttaṃ avissajjanīye visaye vācakañāpakabhāvena pavattanato avissajjanīyaṃ nāma.",
  "tika-s0501t0:1549_0": "Buddhavisayo puggalaparo puggalapadhāno pañho avissajjanīyo,",
  "tika-s0501t0:1549_1": "buddhavisayāva puggalaparoparaññutā avissajjanīyā.",
  "tika-s0501t0:1549_2": "Bhikkhave,",
  "tika-s0501t0:1549_3": "avijjānīvaraṇānaṃ sattānaṃ pubbā koṭi na paññāyati taṇhāsaṃyojanānaṃ,",
  "tika-s0501t0:1549_4": "sakiṃ nirayaṃ sandhāvataṃ saṃsarataṃ sattānaṃ,",
  "tika-s0501t0:1549_5": "sakiṃ tiracchānayoniṃ sandhāvataṃ saṃsarataṃ sattānaṃ,",
  "tika-s0501t0:1549_6": "sakiṃ pettivisayaṃ sandhāvataṃ saṃsarataṃ sattānaṃ,",
  "tika-s0501t0:1549_7": "sakiṃ asurayoniṃ sandhāvataṃ saṃsarataṃ sattānaṃ,",
  "tika-s0501t0:1549_8": "sakiṃ deve sandhāvataṃ saṃsarataṃ sattānaṃ,",
  "tika-s0501t0:1549_9": "sakiṃ manusse sandhāvataṃ saṃsarataṃ sattānaṃ pubbā koṭi na paññāyati na dissati na upalabbhatīti.",
  "tika-s0501t0:1549_10": "“Sā pubbā koṭi katamā”ti kenaci kataṃ pucchanaṃ avissajjanīyaṃ saṃsārassa pubbakoṭiyā abhāvato avissajjanīyaṃ hoti.",
  "tika-s0501t0:1549_11": "“Na paññāyatī”ti desanā sāvakānaṃ ñāṇavekallena katā,",
  "tika-s0501t0:1549_12": "na attano ñāṇavekallena.",
  "tika-s0501t0:1549_13": "“Na paññāyatī”ti desanā attano ceva sāvakānañca ñāṇavekallena kātabbā siyāti codanaṃ manasi katvā “duvidhā",
  "tika-s0501t0:1549_14": "buddhānaṃ bhagavantānaṃ desanā”tiādi vuttaṃ.",
  "tika-s0501t0:1549_15": "Attā upanetabbo etissā desanāyāti attūpanāyikā.",
  "tika-s0501t0:1549_16": "Paro upanetabbo etissā desanāyāti parūpanāyikā.",
  "tika-s0501t0:1549_17": "“Katamā attūpanāyikā desanā,",
  "tika-s0501t0:1549_18": "katamā parūpanāyikā desanā”ti pucchitabbattā niyametvā dassetuṃ “na paññāyatī”tiādi vuttaṃ.",
  "tika-s0501t0:1549_19": "“Na paññāyatī”ti desanā sāvakānaṃ netabbānaṃ vasena desitattā parūpanāyikā desanā nāma,",
  "tika-s0501t0:1549_20": "“natthi buddhānaṃ bhagavantānaṃ avijānanā”ti desanā attano netabbassa vasena desitattā attūpanāyikā desanā nāma.",
  "tika-s0501t0:1549_21": "“Natthi buddhānaṃ bhagavantānaṃ avijānanā”ti vuttattā pubbāya koṭiyā abhāvato eva na paññāyatīti viññāyati,",
  "tika-s0501t0:1549_22": "bhagavato ñāṇassa paññāpanaṃ kātuṃ asamatthattā na paññāyatīti na viññāyati tena aṭṭhakathāyaṃ “natthi",
  "tika-s0501t0:1549_23": "buddhānaṃ bhagavantānaṃ avijānanāti etena purimāya koṭiyā abhāvato eva na paññāyati,",
  "tika-s0501t0:1549_24": "na tattha ñāṇassa paṭighātoti dassetī”ti vuttaṃ.",
  "tika-s0501t0:1550_0": "“Kathaṃ pana buddhānaṃ bhagavantānaṃ avijānanāya natthibhāvovijānitabbo”ti vattabbattā avijānanāya natthibhāvaṃ",
  "tika-s0501t0:1550_1": "jānāpetuṃ “yathā bhagavā kokālikaṃ bhikkhu”ntiādi vuttaṃ.",
  "tika-s0501t0:1550_2": "Aṭṭhakathāyaṃ pana –",
  "tika-s0501t0:1550_3": "“yaṃ pana atthi,",
  "tika-s0501t0:1550_4": "taṃ aññesaṃ appameyyampi bhagavato na appameyyanti bhagavato sabbattha appaṭihatañāṇataṃ dassetuṃ ‘yathā",
  "tika-s0501t0:1550_5": "bhagavā kokālikaṃ bhikkhuṃ ārabbhā’tiādimāhā”ti vuttaṃ.",
  "tika-s0501t0:1550_6": "Bhagavā kokālikaṃ bhikkhuṃ ārabbha “kīva dīghaṃ nu kho, bhante,",
  "tika-s0501t0:1550_7": "padume niraye āyuppamāṇa”nti pañhaṃ pucchitvā nisinnaṃ aññataraṃ bhikkhuṃ yathā yena pakārena “seyyathāpi…pe…",
  "tika-s0501t0:1550_8": "āghātetvā”ti evamāha.",
  "tika-s0501t0:1550_9": "Tato tena pakārena avijānanāya natthibhāvo vijānitabboti attho gahetabbo.",
  "tika-s0501t0:1551_0": "Bhikkhu,",
  "tika-s0501t0:1551_1": "tvaṃ sallakkhehi,",
  "tika-s0501t0:1551_2": "kokāliko vīsatikhāriko kosalako tilavāho rāsiṃ katvā ṭhapito,",
  "tika-s0501t0:1551_3": "tato tilato puriso vassasatassa vassasatassa accayena ekamekaṃ tilaṃ uddhareyya,",
  "tika-s0501t0:1551_4": "so vīsatikhāriko kosalako tilavāho iminā uddharānupakkamena khippataraṃ parikkhayaṃ pariyādānaṃ seyyathāpi gaccheyya,",
  "tika-s0501t0:1551_5": "eko abbudo nirayo parikkhayaṃ pariyādānaṃ na tveva gaccheyya.",
  "tika-s0501t0:1551_6": "Vīsati abbudā nirayā tattake kāle parikkhayaṃ pariyādānaṃ seyyathāpi gaccheyyuṃ,",
  "tika-s0501t0:1551_7": "evameva eko nirabbudo nirayo tattake kāle parikkhayaṃ pariyādānaṃ na tveva gaccheyya.",
  "tika-s0501t0:1551_8": "Esa nayo sesesupi.",
  "tika-s0501t0:1551_9": "Sāriputtamoggallānesu cittaṃ āghātetvā padumaṃ nirayaṃ kokāliko bhikkhu upapanno kho, bhikkhu,",
  "tika-s0501t0:1551_10": "tvaṃ evaṃ sallakkhehīti bhagavā āhāti yojanā.",
  "tika-s0501t0:1551_11": "Bhagavā “ayaṃ appameyyo ayaṃ asaṅkhyeyyo”ti vā na kiñci āha.",
  "tika-s0501t0:1551_12": "“Tasmiṃ appameyye katamo appameyyo,",
  "tika-s0501t0:1551_13": "tasmiṃ asaṅkhyeyye katamo asaṅkhyeyyo”ti kenaci kataṃ pucchanaṃ buddhavisayattā avissajjanīyaṃ.",
  "tika-s0501t0:1551_14": "Idaṃ appameyyaasaṅkhyeyyasuttaṃ vuttanayena avissajjanīyaṃ. (11)",
  "tika-s0501t0:1552_0": "119. “Yadā so upako”tiādīsu yojanā pākaṭā.",
  "tika-s0501t0:1553_0": "“Kathaṃ kena pakārena jino”ti upakena kataṃ pucchanaṃ “kilesappahānapakārena jino”ti vissajjanīyattā vissajjanīyaṃ.",
  "tika-s0501t0:1553_1": "“Kena pakārena jino”ti upakena kataṃ pucchanaṃ “pāpakānaṃ dhammānaṃ jitattā jino”ti vissajjanīyattā vissajjanīyaṃ.",
  "tika-s0501t0:1553_2": "“Katamo jino”ti kataṃ pucchanaṃ “rūpādiko jino”ti vā “rūpādikaṃ muñcitvā añño jino”ti vā vissajjetuṃ asakkuṇeyyattā avissajjanīyaṃ.",
  "tika-s0501t0:1553_3": "“Katamo āsavakkhayo,",
  "tika-s0501t0:1553_4": "katamo rāgakkhayo,",
  "tika-s0501t0:1553_5": "katamo dosakkhayo,",
  "tika-s0501t0:1553_6": "katamo mohakkhayo”ti kataṃ pucchanaṃ “nibbānaṃ āsavakkhayo”ti vā “arahattamaggo āsavakkhayo”ti vā “arahattaphalaṃ",
  "tika-s0501t0:1553_7": "rāgakkhayo”ti vā iti evamādinā vissajjanīyattā vissajjanīyaṃ.",
  "tika-s0501t0:1553_8": "“Kittako āsavakkhayo,",
  "tika-s0501t0:1553_9": "kittako rāgakkhayo,",
  "tika-s0501t0:1553_10": "kittako dosakkhayo,",
  "tika-s0501t0:1553_11": "kittako mohakkhayo”ti kataṃ pucchanaṃ “ettako etaparimāṇo āsavakkhayo”ti evamādinā avissajjanīyattā avissajjanīyaṃ.",
  "tika-s0501t0:1553_12": "Idaṃ vuttappakāraṃ suttaṃ vuttanayena vissajjanīyañca avissajjanīyañca hoti. (12)",
  "tika-s0501t0:1554_0": "“Tathāgato satto atthī”ti pucchanaṃ “pañcakkhandhe upādāya paññāpetabbo sattabhūto atthī”ti vissajjanīyattā vissajjanīyaṃ.",
  "tika-s0501t0:1554_1": "“Atthi rūpa”nti kataṃ pucchanaṃ rūpassa vissajjamānattā “āmantā”ti vissajjanīyattā vissajjanīyaṃ,",
  "tika-s0501t0:1554_2": "“rūpaṃ tathāgato”ti kataṃ pucchanaṃ tathābhāvato alabbhanato avissajjanīyattā avissajjanīyaṃ.",
  "tika-s0501t0:1554_3": "“Rūpavā tathāgato”tiādīsupi esa nayo yathāsambhavaṃ yojetabbo.",
  "tika-s0501t0:1554_4": "Idaṃ vuttappakāraṃ suttaṃ vuttanayena vissajjanīyañca avissajjanīyañca hoti.",
  "tika-s0501t0:1555_0": "“Passati bhagavā dibbena cakkhunā…pe…",
  "tika-s0501t0:1555_1": "yathākammūpage satte pajānātī”ti kataṃ pucchanaṃ “passati bhagavā”ti vā…pe…",
  "tika-s0501t0:1555_2": "“pajānāti bhagavā”ti vā vissajjanīyattā vissajjanīyaṃ.",
  "tika-s0501t0:1555_3": "“Katame sattā,",
  "tika-s0501t0:1555_4": "katamo tathāgato”ti kataṃ pucchanaṃ paramatthato alabbhanato avissajjanīyattā avissajjanīyaṃ.",
  "tika-s0501t0:1556_0": "“Atthi tathāgato”ti kataṃ pucchanaṃ heṭṭhā vuttanayena vissajjanīyaṃ.",
  "tika-s0501t0:1556_1": "“Atthi tathāgato paraṃ maraṇā”ti kataṃ pucchanaṃ “atthi tathāgato paraṃ maraṇā”ti vissajjamāne sati ca idhaloko eva paralokoti āpajjati,",
  "tika-s0501t0:1556_2": "“natthi tathāgato paraṃ maraṇā”ti vissajjamāne sati ca idhalokato añño paralokoti āpajjati,",
  "tika-s0501t0:1556_3": "tasmā avissajjanīyattā avissajjanīyaṃ.",
  "tika-s0501t0:1556_4": "Idaṃ vuttappakāraṃ suttaṃ vissajjanīye visaye ca avissajjanīye visaye ca vācakañāpakabhāvena pavattanato vissajjanīyañca avissajjanīyañca hoti.",
  "tika-s0501t0:1557_0": "120.",
  "tika-s0501t0:1557_1": "Nānāvidhaṃ vissajjanīyāvissajjanīyasuttaṃ ācariyena niddhāritaṃ,",
  "tika-s0501t0:1557_2": "amhehi ca ñātaṃ,",
  "tika-s0501t0:1557_3": "“katamaṃ suttaṃ kamma”nti pucchitabbattā “tattha katamaṃ kamma”ntiādi vuttaṃ.",
  "tika-s0501t0:1558_0": "“Antakenādhipannassā”tiādīsu attho heṭṭhā vuttanayattā pākaṭo “maraṇenābhibhūtassa…pe…",
  "tika-s0501t0:1558_1": "chāyāva anapāyinī”ti idaṃ suttaṃ puññakammapāpakammadvaye vācakañāpakabhāvena pavattanato kammaṃ nāma.",
  "tika-s0501t0:1559_0": "Bhikkhave,",
  "tika-s0501t0:1559_1": "tumhe puna caparaṃ kammaṃ sallakkhetha.",
  "tika-s0501t0:1559_2": "(Anuṭṭhānagilānaṃ) anuṭṭhānagilānassa pīṭhasamāruḷhaṃ pīṭhasamāruḷhassa bālaṃ bālassa vā mañcasamāruḷhaṃ",
  "tika-s0501t0:1559_3": "mañcasamāruḷhassa bālaṃ bālassa vā chamāyaṃ bhūmiyaṃ semānaṃ semānassa sayantassa bālaṃ bālassa vā kāyena",
  "tika-s0501t0:1559_4": "duccaritāni vācāya duccaritāni manasā duccaritāni pāpakāni yāni kammāni pubbe pubbakāle vā atīte anekakappakoṭisatasahasse",
  "tika-s0501t0:1559_5": "vā assa bālena katāni,",
  "tika-s0501t0:1559_6": "tāni pāpakāni kammāni tamhi pīṭhasamāruḷhādisamaye olambanti viya upaṭṭhahanti ajjholambanti viya upaṭṭhahanti abhippalambanti viya upaṭṭhahanti.",
  "tika-s0501t0:1559_7": "Bhikkhave,",
  "tika-s0501t0:1559_8": "mahataṃ mahantānaṃ pabbatakūṭānaṃ chāyā sāyanhasamayaṃ pathaviyaṃ seyyathāpi olambanti ajjholambanti abhippalambanti yathā,",
  "tika-s0501t0:1559_9": "bhikkhave,",
  "tika-s0501t0:1559_10": "evameva bālaṃ…pe…",
  "tika-s0501t0:1559_11": "abhippalambanti.",
  "tika-s0501t0:1559_12": "Bhikkhave,",
  "tika-s0501t0:1559_13": "tatra tasmiṃ upaṭṭhānākāre upaṭṭhānākārahetu bālassa katapāpassa evaṃ parivitakko hoti “me mayā kalyāṇaṃ akataṃ vata,",
  "tika-s0501t0:1559_14": "me mayā kusalaṃ akataṃ vata,",
  "tika-s0501t0:1559_15": "bhīruttāṇaṃ kataṃ vata,",
  "tika-s0501t0:1559_16": "me mayā pāpaṃ kataṃ vata,",
  "tika-s0501t0:1559_17": "me mayā luddaṃ kataṃ vata,",
  "tika-s0501t0:1559_18": "me mayā kibbisaṃ kataṃ vata,",
  "tika-s0501t0:1559_19": "bho agilāna sappurisa akatakalyāṇānaṃ akatakusalānaṃ akatabhīruttāṇānaṃ katapāpānaṃ kataluddānaṃ katakibbisānaṃ yāvatā gati duggati atthi,",
  "tika-s0501t0:1559_20": "taṃ gatiṃ ahaṃ pecca gacchāmī”ti evaṃ parivitakko hoti.",
  "tika-s0501t0:1559_21": "Evaṃ vitakkento so bālo socati kilamati paridevati,",
  "tika-s0501t0:1559_22": "urattāḷiṃ kandati sammohaṃ āpajjatīti yojanā.",
  "tika-s0501t0:1560_0": "Pabbatakūṭānaṃ chāyā nāma sūriyuggamanakālepi pathaviyā olambantīpi chāyā hāyanavasena olambanti.",
  "tika-s0501t0:1560_1": "Sāyanhasamayaṃ pana chāyā vaḍḍhanavasena olambanti,",
  "tika-s0501t0:1560_2": "tatheva kammānipi tasmiṃ kāle vaḍḍhanavasena upaṭṭhahanti,",
  "tika-s0501t0:1560_3": "tasmā tameva vaḍḍhanupaṭṭhānaṃ sandhāya “sāyanhasamaya”nti vuttaṃ.",
  "tika-s0501t0:1560_4": "Sukkapakkhepi yojanā kaṇhapakkhe yojanānusārena kātabbā.",
  "tika-s0501t0:1560_5": "Idaṃ “puna capara”ntiādikaṃ suttadvayaṃ kusalakammaakusalakammesu vācakañāpakabhāvena pavattanato kammaṃ nāma.",
  "tika-s0501t0:1561_0": "Nānāvidhaṃ kammaṃ ācariyena niddhāritaṃ,",
  "tika-s0501t0:1561_1": "amhehi ca ñātaṃ,",
  "tika-s0501t0:1561_2": "“katamo vipāko”ti pucchitabbattā tattha katamo vipāko”tiādi vuttaṃ.",
  "tika-s0501t0:1561_3": "Tattha tesu aṭṭhavīsatividhesu lokiyādīsu sāsanapaṭṭhānesu katamo vipākoti pucchati.",
  "tika-s0501t0:1561_4": "Bhikkhave,",
  "tika-s0501t0:1561_5": "vo tumhehi ye manussattasaddhāpaṭilābhādayo paṭiladdhā,",
  "tika-s0501t0:1561_6": "te manussattasaddhāpaṭilābhādayo vo tumhākaṃ lābhā bhavanti.",
  "tika-s0501t0:1561_7": "Tumhehi pabbajitvā yaṃ catupārisuddhisīlādisampādanaṃ laddhaṃ,",
  "tika-s0501t0:1561_8": "taṃ catupārisuddhisīlādisampādanaṃ vo tumhākaṃ suladdhaṃ bhavati.",
  "tika-s0501t0:1561_9": "Bhikkhave,",
  "tika-s0501t0:1561_10": "yo buddhuppādo navamo khaṇo tumhehi laddho,",
  "tika-s0501t0:1561_11": "so buddhuppādo navamo khaṇo vo tumhākaṃ brahmacariyavāsāya paṭiladdho bhavati.",
  "tika-s0501t0:1562_0": "Bhikkhave,",
  "tika-s0501t0:1562_1": "mayā chaphassāyatanikā nāma nirayā diṭṭhā,",
  "tika-s0501t0:1562_2": "tattha tesu diṭṭhesu chaphassāyatanikesu nāma nirayesu yaṃ kiñci rūpaṃ cakkhunā passati,",
  "tika-s0501t0:1562_3": "taṃ aniṭṭharūpaṃyeva passati,",
  "tika-s0501t0:1562_4": "no iṭṭharūpaṃ.",
  "tika-s0501t0:1562_5": "Akantarūpaṃyeva passati,",
  "tika-s0501t0:1562_6": "no kantarūpaṃ.",
  "tika-s0501t0:1562_7": "Amanāparūpaṃyeva passati,",
  "tika-s0501t0:1562_8": "no manāparūpaṃ.",
  "tika-s0501t0:1563_0": "Yaṃ kiñci saddaṃ sotena…pe…",
  "tika-s0501t0:1563_1": "ghānena…pe…",
  "tika-s0501t0:1563_2": "jivhāya…pe…",
  "tika-s0501t0:1563_3": "kāyena…pe…",
  "tika-s0501t0:1563_4": "yaṃ kiñci dhammaṃ manasā vijānāti,",
  "tika-s0501t0:1563_5": "taṃ aniṭṭhadhammaṃyeva vijānāti,",
  "tika-s0501t0:1563_6": "no iṭṭhadhammaṃ.",
  "tika-s0501t0:1563_7": "Akantadhammaṃyeva vijānāti,",
  "tika-s0501t0:1563_8": "no kantadhammaṃ.",
  "tika-s0501t0:1563_9": "Amanāpadhammaṃyeva vijānāti,",
  "tika-s0501t0:1563_10": "no manāpadhammanti pāṭho yutto.",
  "tika-s0501t0:1563_11": "“Aniṭṭharūpaṃyeva vijānāti,",
  "tika-s0501t0:1563_12": "no iṭṭharūpa”ntiādipāṭho ayutto,",
  "tika-s0501t0:1563_13": "katthaci pāḷiyaṃ ayuttapāṭho diṭṭho.",
  "tika-s0501t0:1563_14": "Sukkapakkhe vuttanayavipariyāyena yojanā kātabbā.",
  "tika-s0501t0:1563_15": "Ayaṃ vuttappakārā “lābhā vo,",
  "tika-s0501t0:1563_16": "bhikkhave”tiādiko pāṭho vipāke vācakañāpakabhāveneva pavattanato vipāko nāma.",
  "tika-s0501t0:1564_0": "Mārisā niraye paccamānānaṃ amhākaṃ sabbaso nimujjanaummujjanavasena saṭṭhivassasahassāni paripuṇṇāni,",
  "tika-s0501t0:1564_1": "nirayassa anto pariyosānaṃ kadā kasmiṃ kāle bhavissati.",
  "tika-s0501t0:1565_0": "Nirayassa anto pariyosānaṃ natthi.",
  "tika-s0501t0:1565_1": "Nirayassa anto pariyosānaṃ kuto atthi?",
  "tika-s0501t0:1565_2": "Nirayassa anto pariyosānaṃ amhākaṃ na paṭidissati. Mārisā,",
  "tika-s0501t0:1565_3": "yadā tumhe ca ahañca seṭṭhiputtā jātā,",
  "tika-s0501t0:1565_4": "tadā tuyhaṃ tumhākañca mayhaṃ mama ca pāpaṃ hi yasmā pakataṃ pakārehi kataṃ,",
  "tika-s0501t0:1565_5": "tasmā nirayassa anto pariyosānaṃ amhākaṃ na dissatīti ayaṃ pāṭho vipāke vācakañāpakabhāvena pavattanato vipāko nāma. (13)",
  "tika-s0501t0:1566_0": "121.",
  "tika-s0501t0:1566_1": "Adhammacārī naro kusaladhammesu pamatto hi yasmā hoti,",
  "tika-s0501t0:1566_2": "tasmā so adhammacārī pamatto naro yahiṃ yahiṃ yaṃ yaṃ duggatiṃ gacchati,",
  "tika-s0501t0:1566_3": "taṃ taṃ gacchantaṃ adhammacāriṃ naṃ naraṃ attanā carito so dhammova hanati.",
  "tika-s0501t0:1566_4": "Kimiva hanati?",
  "tika-s0501t0:1566_5": "Sayaṃ attanā gahito kaṇhasappo gaṇhantaṃ janaṃ hanati yathā,",
  "tika-s0501t0:1566_6": "evaṃ attanā carito adhammo adhammacāriṃ naṃ hanati.",
  "tika-s0501t0:1566_7": "“Na hi dhammo adhammo cā”tiādigāthāya attho pākaṭo.",
  "tika-s0501t0:1566_8": "Idaṃ suttadvayaṃ kamme ca vipāke ca vācakañāpakabhāvena pavattanato kammañca vipāko ca hoti.",
  "tika-s0501t0:1567_0": "Bhikkhave,",
  "tika-s0501t0:1567_1": "tumhe puññānaṃ mā bhāyittha;",
  "tika-s0501t0:1567_2": "bhikkhave,",
  "tika-s0501t0:1567_3": "yadidaṃ yaṃ idaṃ “puññānī”ti adhivacanaṃ pavattaṃ;",
  "tika-s0501t0:1567_4": "etaṃ “puññānī”ti adhivacanaṃ iṭṭhassa kantassa piyassa manāpassa sukhassa sukhavipākajanakassa kammassa adhivacanaṃ hoti.",
  "tika-s0501t0:1567_5": "Bhikkhave,",
  "tika-s0501t0:1567_6": "ahaṃ dīgharattaṃ katānaṃ puññānaṃ dīgharattaṃ paccanubhūtaṃ iṭṭhaṃ kantaṃ piyaṃ manāpaṃ abhijānāmi kho.",
  "tika-s0501t0:1567_7": "“Kathaṃ abhijānāmī”ti ce puccheyya,",
  "tika-s0501t0:1567_8": "pubbe satta vassāni mettacittaṃ mettāya sahitaṃ dutiyajjhānacittaṃ bhāvetvā satta saṃvaṭṭavivaṭṭakappe imaṃ lokaṃ manussalokaṃ puna na āgamāsiṃ.",
  "tika-s0501t0:1567_9": "Satta saṃvaṭṭavivaṭṭakappeti cettha saṃvaṭṭaggahaṇena saṃvaṭṭaṭṭhāyī,",
  "tika-s0501t0:1567_10": "vivaṭṭaggahaṇena vivaṭṭaṭṭhāyīpi gahitāti veditabbā.",
  "tika-s0501t0:1567_11": "Sesesupi evameva gahetabbo.",
  "tika-s0501t0:1567_12": "Bhikkhave,",
  "tika-s0501t0:1567_13": "saṃvaṭṭamāne kappe ahaṃ ābhassarūpago homi,",
  "tika-s0501t0:1567_14": "vivaṭṭakappe suññaṃ brahmavimānaṃ upapajjāmi.",
  "tika-s0501t0:1567_15": "Bhikkhave,",
  "tika-s0501t0:1567_16": "tatra brahmavimāne tatra upapajjamāne upapajjamānahetu ahaṃ brahmā homi,",
  "tika-s0501t0:1567_17": "aññe mahānubhāvena abhibhavanato abhibhū,",
  "tika-s0501t0:1567_18": "aññehi anabhibhavanato anabhibhūto mahābrahmā homi,",
  "tika-s0501t0:1567_19": "aññadatthu ekaṃsena daso ahaṃ vasavattī homi.",
  "tika-s0501t0:1568_0": "Bhikkhave,",
  "tika-s0501t0:1568_1": "ahaṃ devānamindo sakko chattiṃsakkhattuṃ ahosiṃ kho,",
  "tika-s0501t0:1568_2": "dhammiko dhammarājā cāturanto vijitāvī janapadatthāvariyappatto cakkaratanādisattaratanasamannāgato cakkavattirājā anekasatakkhattuṃ ahosiṃ,",
  "tika-s0501t0:1568_3": "padesarajjassa rājabhāve ko pana vādo.",
  "tika-s0501t0:1569_0": "Bhikkhave,",
  "tika-s0501t0:1569_1": "tassa cakkavattirājabhūtassa mayhaṃ etaṃ parivitakkanaṃ ahosi “yena phalena yena vipākena ahaṃ etarahi evaṃmahiddhiko evaṃmahānubhāvo amhi,",
  "tika-s0501t0:1569_2": "taṃ idaṃ phalaṃ kissa kammassa phalaṃ nu kho,",
  "tika-s0501t0:1569_3": "so ayaṃ vipāko kissa kammassa vipāko nu kho”ti etaṃ parivitakkanaṃ ahosi.",
  "tika-s0501t0:1569_4": "Bhikkhave,",
  "tika-s0501t0:1569_5": "tassa vitakkentassa mayhaṃ etaṃ parivitakkanaṃ ahosi “yena phalena yena vipākena ahaṃ etarahi evaṃmahiddhiko evaṃmahānubhāvo amhi,",
  "tika-s0501t0:1569_6": "me pavattaṃ taṃ idaṃ phalaṃ tiṇṇaṃ kammānaṃ phalaṃ kho,",
  "tika-s0501t0:1569_7": "so ayaṃ vipāko tiṇṇaṃ kammānaṃ vipāko kho,",
  "tika-s0501t0:1569_8": "seyyathidaṃ katamesaṃ tiṇṇaṃ kammānaṃ phalaṃ vipāko?",
  "tika-s0501t0:1569_9": "Dānassa damassa saṃyamassāti tiṇṇaṃ kammānaṃ phalaṃ vipāko”ti etaṃ parivitakkanaṃ ahosīti avocāti yojanā.",
  "tika-s0501t0:1570_0": "Tattha tasmiṃ “mā,",
  "tika-s0501t0:1570_1": "bhikkhave,",
  "tika-s0501t0:1570_2": "puññānaṃ bhāyitthā”tiādike sutte yañca dānaṃ,",
  "tika-s0501t0:1570_3": "yo ca damo,",
  "tika-s0501t0:1570_4": "yo ca saṃyamo atthi,",
  "tika-s0501t0:1570_5": "idaṃ dānādittayaṃ kammaṃ,",
  "tika-s0501t0:1570_6": "taṃvācakañāpakaṃ suttampi kammaṃ nāma.",
  "tika-s0501t0:1570_7": "Tappaccayo taṃkammapaccayo paccayuppannabhūto paccanubhūto yo vipāko atthi,",
  "tika-s0501t0:1570_8": "etaṃ vipāke phalampi pakkhipitabbaṃ,",
  "tika-s0501t0:1570_9": "ayaṃ vipāko taṃvācakañāpako pāṭhopi vipāko nāma.",
  "tika-s0501t0:1570_10": "Cūḷakammavibhaṅgo cūḷakammavipākaputhuttavibhāgo tathā vattabbo.",
  "tika-s0501t0:1571_0": "Todeyyaputtassa subhassa māṇavassa yaṃ suttaṃ bhagavatā desitaṃ,",
  "tika-s0501t0:1571_1": "tattha sutte vuttā ye pāṇātipātādayo dhammā appāyukadīghāyukatāya saṃvattanti,",
  "tika-s0501t0:1571_2": "ye hiṃsanādayo dhammā bahvābādhaappābādhatāya saṃvattanti,",
  "tika-s0501t0:1571_3": "ye usūyanādayo dhammā appesakkhamahesakkhatāya saṃvattanti,",
  "tika-s0501t0:1571_4": "ye kodhādayo dhammā dubbaṇṇasuvaṇṇatāya saṃvattanti,",
  "tika-s0501t0:1571_5": "ye agāravādayo dhammā nīcakulikauccakulikatāya saṃvattanti,",
  "tika-s0501t0:1571_6": "ye maccherādayo dhammā appabhogamahābhogatāya saṃvattanti,",
  "tika-s0501t0:1571_7": "ye asallakkhaṇādayo dhammā duppaññapaññavantatāya saṃvattanti.",
  "tika-s0501t0:1571_8": "Idaṃ pāṇātipātasattayugaṃ kammaṃ,",
  "tika-s0501t0:1571_9": "taṃvācakañāpakaṃ suttampi kammaṃ nāma.",
  "tika-s0501t0:1571_10": "Tattha subhasutte yā appāyukadīghāyukatā vuttā…pe…",
  "tika-s0501t0:1571_11": "yā duppaññapaññavantatā vuttā,",
  "tika-s0501t0:1571_12": "so ayaṃ appāyukadīghāyukatādiko vipāko,",
  "tika-s0501t0:1571_13": "taṃvācakañāpakapāṭhopi vipāko.",
  "tika-s0501t0:1571_14": "Idaṃ subhasuttaṃ kusalākusalakamme ceva vipāke ca vācakañāpakabhāvena pavattanato kammañca vipāko ca hoti. (14)",
  "tika-s0501t0:1572_0": "122.",
  "tika-s0501t0:1572_1": "Yo puggalo vacīduccaritaparivajjanena vācānurakkhī bhaveyya,",
  "tika-s0501t0:1572_2": "abhijjhādianuppādanena manasā saṃvuto bhaveyya,",
  "tika-s0501t0:1572_3": "pāṇātipātādipajahanena kāyena akusalaṃ na kayirā,",
  "tika-s0501t0:1572_4": "iti tayo ete kammapathe visodhaye,",
  "tika-s0501t0:1572_5": "so puggalo isippaveditaṃ maggaṃ ariyaṃ aṭṭhaṅgikaṃ maggaṃ ārādhaye ārādhayeyyāti yojanā.",
  "tika-s0501t0:1572_6": "Idaṃ “vācānurakkhī”tiādikaṃ suttaṃ kusale vācakañāpakabhāvena pavattanato kusalaṃ nāma.",
  "tika-s0501t0:1573_0": "Yassa puggalassa kāyena dukkaṭaṃ duggatisaṃvattaniyakammaṃ natthi,",
  "tika-s0501t0:1573_1": "vācāya dukkaṭakammaṃ natthi,",
  "tika-s0501t0:1573_2": "manasā dukkaṭakammaṃ natthi,",
  "tika-s0501t0:1573_3": "tīhi ṭhānehi uppajjanaṭṭhānehi saṃvutaṃ taṃ puggalaṃ “brāhmaṇa”nti ahaṃ vadāmīti yojanā.",
  "tika-s0501t0:1573_4": "Idaṃ gāthāvacanaṃ vuttanayena kusalaṃ nāma.",
  "tika-s0501t0:1574_0": "“Tīṇimāni,",
  "tika-s0501t0:1574_1": "bhikkhave…pe…",
  "tika-s0501t0:1574_2": "kusalamūlānī”ti idaṃ vacanaṃ vuttanayena kusalaṃ.",
  "tika-s0501t0:1574_3": "Bhikkhave,",
  "tika-s0501t0:1574_4": "kusalānaṃ dhammānaṃ samāpattiyā vijjā pubbaṅgamā hoti,",
  "tika-s0501t0:1574_5": "hirī ca ottappañca anudevāti yojanā.",
  "tika-s0501t0:1574_6": "Idaṃ vacanaṃ vuttanayena kusalaṃ nāma.",
  "tika-s0501t0:1575_0": "Māluvā sālaṃ rukkhaṃ onataṃ bhūmiyaṃ patanaṃ karoti iva,",
  "tika-s0501t0:1575_1": "tathā yassa janassa accantaṃ dvīsu tīsu bhavesu dussīlyaṃ atthi,",
  "tika-s0501t0:1575_2": "so jano attānaṃ onataṃ apāyesu pākaṭaṃ karoti.",
  "tika-s0501t0:1575_3": "Anatthakāmo jano yathā anatthaṃ icchati,",
  "tika-s0501t0:1575_4": "tathā anatthaṃ karoti yathā,",
  "tika-s0501t0:1575_5": "tathā īdiso dussīlo naṃ attānaṃ anatthaṃ karotīti yojanā.",
  "tika-s0501t0:1575_6": "Idaṃ “yassā”tiādikaṃ vacanaṃ vuttanayena akusalaṃ.",
  "tika-s0501t0:1576_0": "Asmamayaṃ asmasaṅkhātaṃ pāsāṇamaṇimayaṃ vajiraṃ vajirassa uṭṭhānasaṅkhātaṃ pāsāṇamaṇiṃ abhimatthati vidhaṃseti iva,",
  "tika-s0501t0:1576_1": "tathā attanā hi sayameva kataṃ attajaṃ attasambhavaṃ pāpaṃ dummedhaṃ pāpaṃ karontaṃ janaṃ abhimatthatīti yojanā.",
  "tika-s0501t0:1576_2": "Idaṃ “attanā hī”tiādikaṃ vacanaṃ vuttanayena akusalaṃ.",
  "tika-s0501t0:1577_0": "Devate kusalehi vivajjitā akusalā dasa kammapathe niseviya katvā garahā gārayhā bhavanti,",
  "tika-s0501t0:1577_1": "bālamatī mandabuddhino nirayesu paccareti yojanā.",
  "tika-s0501t0:1577_2": "Idaṃ “dasa kammapathe”tiādikaṃ suttaṃ vuttanayena akusalaṃ.",
  "tika-s0501t0:1578_0": "“Tīṇimāni, bhikkhave…pe… akusalamūlānī”ti idaṃ vacanaṃ vuttanayena akusalaṃ. (15)",
  "tika-s0501t0:1579_0": "Yādisaṃ yaṃ bījaṃ vapate,",
  "tika-s0501t0:1579_1": "taṃ bījaṃ tādisaṃ phalaṃ harate iva,",
  "tika-s0501t0:1579_2": "tathā kalyāṇakārī paṇḍito kalyāṇaṃ phalaṃ harate,",
  "tika-s0501t0:1579_3": "pāpakārī bālo ca pāpakaṃ phalaṃ harateti yojanā.",
  "tika-s0501t0:1579_4": "Tattha “yādisa”ntiādike sutte “kalyāṇakārī kalyāṇa”nti yaṃ vacanaṃ āha,",
  "tika-s0501t0:1579_5": "idaṃ vacanaṃ kusalaṃ.",
  "tika-s0501t0:1579_6": "“Pāpakārī ca pāpaka”nti yaṃ vacanaṃ āha,",
  "tika-s0501t0:1579_7": "idaṃ vacanaṃ akusalaṃ.",
  "tika-s0501t0:1579_8": "Idaṃ dvivacanaṃ vuttanayena kusalañca akusalañca hoti.",
  "tika-s0501t0:1580_0": "Kalyāṇakārī sappurisā subhena kammena suggatiṃ vajanti gacchanti,",
  "tika-s0501t0:1580_1": "pāpakārī kāpurisā asubhena kammunā apāyabhūmiṃ vajanti gacchanti,",
  "tika-s0501t0:1580_2": "kammassa abhisaṅkhāraviññāṇasahagatakammassa khayā khayanato vimuttacetasā samucchedavimuttipaṭippassaddhivimutticittā te sappurisā asubhe nibbanti.",
  "tika-s0501t0:1580_3": "Kimiva nibbanti?",
  "tika-s0501t0:1580_4": "Indhanakkhayā joti nibbāti iva,",
  "tika-s0501t0:1580_5": "tathā te sappurisā kammassa khayā anavasesakhayanato nibbantīti yojanā.",
  "tika-s0501t0:1580_6": "Tattha tasmiṃ “subhenā”tiādigāthāvacane “subhena…pe…",
  "tika-s0501t0:1580_7": "suggati”nti yaṃ vacanaṃ āha,",
  "tika-s0501t0:1580_8": "idaṃ “subhena…pe…suggati”nti vacanaṃ kusale vācakañāpakabhāvena pavattanato kusalaṃ nāma.",
  "tika-s0501t0:1580_9": "“Apāyabhūmiṃ asubhena kammunā”ti yaṃ vacanaṃ āha,",
  "tika-s0501t0:1580_10": "idaṃ “apāya…pe…",
  "tika-s0501t0:1580_11": "kammunā”ti vacanaṃ akusale vācakañāpakabhāvena pavattanato akusalaṃ nāma.",
  "tika-s0501t0:1580_12": "Idaṃ “subhenā”tiādikaṃ gāthāvacanaṃ vuttanayena kusalañca akusalañca hoti. (16)",
  "tika-s0501t0:1581_0": "123.",
  "tika-s0501t0:1581_1": "“Yathāpi bhamaro pupphaṃ…pe…",
  "tika-s0501t0:1581_2": "munī care”ti idaṃ gāthāvacanaṃ anuññāte caraṇe vācakañāpakabhāvena pavattanato anuññātaṃ nāma.",
  "tika-s0501t0:1582_0": "Bhamaro nāma puppharasapivanagahaṇavasena caraṇako madhukarādiko bhamaro.",
  "tika-s0501t0:1582_1": "So puppharasaṃ gaṇhanto mandavego hutvā pupphañca vaṇṇañca gandhañca avināsetvā yāvadatthaṃ puppharasaṃ",
  "tika-s0501t0:1582_2": "pivitvā madhukaraṇatthāya ca puppharasaṃ gahetvā madhukaraṇaṭṭhānaṃ vanasaṇḍaṃ paleti.",
  "tika-s0501t0:1582_3": "Pupphavaṇṇagandhā pākatikāva honti.",
  "tika-s0501t0:1582_4": "Evameva piṇḍāya gāmaṃ pavisanto muni pasādajanakaṃ ālokanavilokanagamanatiṭṭhanādikaṃ janetvā pītisomanassasahitaṃ",
  "tika-s0501t0:1582_5": "pasādaṃ janetvā saddhādeyyaṃ piṇḍapātaṃ yāpanamattaṃ paṭiggahetvā gāmato nikkhamitvā udakaphāsukaṭṭhāne",
  "tika-s0501t0:1582_6": "vane bhesajjaṃ limpanto viya,",
  "tika-s0501t0:1582_7": "kantāre puttamaṃsaṃ khādanto viya,",
  "tika-s0501t0:1582_8": "piṇḍapātaṃ paccavekkhitvā paribhuñjitvā bhamaro vane madhuṃ karoti viya,",
  "tika-s0501t0:1582_9": "kammaṭṭhānānurūpaṃ vanasaṇḍaṃ pavisitvā jhānamaggaphalanibbattanatthāya samaṇadhammakaraṇatthāya gāme care careyyāti adhippāyo veditabbo.",
  "tika-s0501t0:1583_0": "“Tīṇimāni,",
  "tika-s0501t0:1583_1": "bhikkhave,",
  "tika-s0501t0:1583_2": "bhikkhūnaṃ karaṇīyāni…pe…",
  "tika-s0501t0:1583_3": "imāni kho,",
  "tika-s0501t0:1583_4": "bhikkhave,",
  "tika-s0501t0:1583_5": "bhikkhūnaṃ tīṇi karaṇīyānī”ti idaṃ suttaṃ bhagavatā anuññāte ācāre atthe vācakañāpakabhāvena pavattanato anuññātaṃ nāma.",
  "tika-s0501t0:1583_6": "Tasmiṃ sutte yo bhikkhu sīlaṃ pāti rakkhati,",
  "tika-s0501t0:1583_7": "iti rakkhaṇato so bhikkhu pāti nāma.",
  "tika-s0501t0:1583_8": "Yaṃ sīlaṃ taṃ pātiṃ bhikkhuṃ apāyādidukkhato moceti,",
  "tika-s0501t0:1583_9": "iti mocanato taṃ sīlaṃ pātimokkhaṃ nāma.",
  "tika-s0501t0:1583_10": "Yena sīlena bhikkhu saṃvaritabbacakkhundriyādikaṃ saṃvarati,",
  "tika-s0501t0:1583_11": "iti saṃvaraṇakaraṇato taṃ sīlaṃ saṃvaraṃ nāma,",
  "tika-s0501t0:1583_12": "pātimokkhaṃ eva saṃvaraṃ pātimokkhasaṃvaraṃ,",
  "tika-s0501t0:1583_13": "pātimokkhasaṃvarena saṃvuto samannāgato hutvā saṃvuṇanato catuiriyāpathesu cārako hoti,",
  "tika-s0501t0:1583_14": "iti saṃvuṇanato bhikkhu pātimokkhasaṃvarasaṃvuto nāma.",
  "tika-s0501t0:1583_15": "Viharati catuiriyāpathe pavatteti.",
  "tika-s0501t0:1583_16": "Vārittacāraṃ vajjetvā cārittasīlaṃ ādāya caraṇaṃ ācāro,",
  "tika-s0501t0:1583_17": "agocare vajjetvā gocare caraṇaṃ gocaroti.",
  "tika-s0501t0:1583_18": "Attho vuccamāno ativitthāro bhavissati,",
  "tika-s0501t0:1583_19": "tasmā kiñcimattaṃ kathetvā sāsanapaṭṭhānasuttabhāvaṃ kathessāma.",
  "tika-s0501t0:1584_0": "“Ettakameva suttaṃ ‘anuññāta’nti niddhāritabba”nti vattabbattā “dasayime,",
  "tika-s0501t0:1584_1": "bhikkhave,",
  "tika-s0501t0:1584_2": "dhammā pabbajitena abhiṇhaṃ paccavekkhitabbā”tiādi vuttaṃ.",
  "tika-s0501t0:1584_3": "Idaṃ “dasā”tiādikaṃ suttampi anuññāte dasavidhe paccavekkhitabbe dhamme vācakañāpakabhāvena pavattanato anuññātaṃ nāma.",
  "tika-s0501t0:1584_4": "“Tīṇimāni…pe…",
  "tika-s0501t0:1584_5": "karaṇīyānī”ti idaṃ suttampi anuññāte tividhe sucarite vācakañāpakabhāvena pavattanato anuññātaṃ nāma.",
  "tika-s0501t0:1585_0": "Nānāvidhaṃ anuññātaṃ suttaṃ ācariyena niddhāritaṃ,",
  "tika-s0501t0:1585_1": "amhehi ca ñātaṃ,",
  "tika-s0501t0:1585_2": "“katamaṃ suttaṃ paṭikkhitta”nti pucchitabbattā “tattha katamaṃ paṭikkhitta”ntiādi vuttaṃ.",
  "tika-s0501t0:1586_0": "“Natthi puttasamaṃ pemaṃ, natthi gosamitaṃ dhanaṃ;",
  "tika-s0501t0:1587_0": "Natthi sūriyasamā ābhā, samuddaparamā sarā”ti. –",
  "tika-s0501t0:1588_0": "Idaṃ devaputtavacanaṃ paṭikkhipanto bhagavā –",
  "tika-s0501t0:1589_0": "“Natthi attasamaṃ pemaṃ, natthi dhaññasamaṃ dhanaṃ;",
  "tika-s0501t0:1590_0": "Natthi paññāsamā ābhā, vuṭṭhi ve paramā sarā”ti. –",
  "tika-s0501t0:1591_0": "Gāthaṃ āha.",
  "tika-s0501t0:1591_1": "Ettha etasmiṃ gāthādvaye yaṃ “natthi puttasamaṃ pema”ntiādikaṃ purimakaṃ hoti.",
  "tika-s0501t0:1591_2": "Idaṃ “natthi puttasamaṃ pema”ntiādikaṃ devaputtavacanaṃ bhagavatā paṭikkhittattā,",
  "tika-s0501t0:1591_3": "paṭikkhitte atthe pavattanato ca paṭikkhittaṃ nāma.",
  "tika-s0501t0:1592_0": "Dubbhikkhakāle vā kantāre vā mātāpitaro puttadhītaro ghātetvāpi attānameva posenti,",
  "tika-s0501t0:1592_1": "tasmā “natthi attasamaṃ pema”nti vuttaṃ.",
  "tika-s0501t0:1592_2": "Dubbhikkhakālādīsu hiraññasuvaṇṇasārādīni,",
  "tika-s0501t0:1592_3": "gomahiṃsādīnipi dhaññagahaṇatthāya dhaññassāmikānaṃ datvā dhaññameva gaṇhanti,",
  "tika-s0501t0:1592_4": "tasmā “natthi dhaññasamaṃ dhana”nti vuttaṃ.",
  "tika-s0501t0:1592_5": "Sūriyādīnaṃ ābhā paccuppannatamaṃ ekadesaṃva vinodeti,",
  "tika-s0501t0:1592_6": "paññā pana dasasahassilokadhātumpi ekapajjotaṃ ekobhāsaṃ kātuṃ samatthā,",
  "tika-s0501t0:1592_7": "atītānāgatapaccuppannadhammakoṭṭhāsesupi paṭicchādakaṃ kilesatamampi vidhamati,",
  "tika-s0501t0:1592_8": "tasmā “natthi paññāsamā ābhā”ti vuttaṃ.",
  "tika-s0501t0:1592_9": "Samuddo bhūmiyā ca ekadeseyeva tiṭṭhati,",
  "tika-s0501t0:1592_10": "so ca deve avuṭṭhe sati khayanasabhāvo bhaveyya,",
  "tika-s0501t0:1592_11": "vuṭṭhi pana koṭisatasahassacakkavāḷesupi yāva ābhassarā brahmalokāpi pūrā bhavati,",
  "tika-s0501t0:1592_12": "tasmā “vuṭṭhi ve paramāsarā”ti vuttaṃ.",
  "tika-s0501t0:1593_0": "“Idameva paṭikkhittaṃ niddhāritabba”nti vattabbattā “tīṇimāni bhikkhave”tiādi vuttaṃ.",
  "tika-s0501t0:1593_1": "Idaṃ “tīṇimānī”tiādikaṃ suttampi paṭikkhitte duccarite vācakañāpakabhāvena pavattanato paṭikkhittaṃ nāma. (17)",
  "tika-s0501t0:1594_0": "124.",
  "tika-s0501t0:1594_1": "Nānāvidhaṃ paṭikkhittaṃ ācariyena niddhāritaṃ,",
  "tika-s0501t0:1594_2": "amhehi ca ñātaṃ,",
  "tika-s0501t0:1594_3": "“katamaṃ anuññātañca paṭikkhittañcā”ti pucchitabbattā “tattha katamaṃ anuññātañcā”tiādi vuttaṃ.",
  "tika-s0501t0:1595_0": "Bhūripaññabhūripaññavanta gotama,",
  "tika-s0501t0:1595_1": "taṃ bhūripaññaṃ gotamaṃ ahaṃ pucchāmi.",
  "tika-s0501t0:1595_2": "Idha loke anekā yā janatā bhītā,",
  "tika-s0501t0:1595_3": "sā janatā kiṃsu katamā bhave.",
  "tika-s0501t0:1595_4": "Yo ca maggo anekāyatano iti pavutto,",
  "tika-s0501t0:1595_5": "so ca maggo kiṃsu katamo bhave.",
  "tika-s0501t0:1595_6": "Kismiṃ dhamme ṭhito jano paralokaṃ na bhāye na bhāyeyyāti pucchatīti yojanā.",
  "tika-s0501t0:1596_0": "Devaputta yo jano sammāvācañca paṇidhāya,",
  "tika-s0501t0:1596_1": "sammāmanañca paṇidhāya,",
  "tika-s0501t0:1596_2": "kāyena pāpāni akubbamāno ca bhave, ayaṃ eko.",
  "tika-s0501t0:1596_3": "Bahvannapānaṃ gharaṃ āvasanto ca bhave, ayaṃ eko.",
  "tika-s0501t0:1596_4": "Saddho saddhāsampanno cittamudubhāvena mudu ca bhave, ayaṃ eko.",
  "tika-s0501t0:1596_5": "Vadaññū yācakānaṃ yācanavasena vuttavacanaññū hutvā saṃvibhāgī ca bhave, ayaṃ eko.",
  "tika-s0501t0:1596_6": "Iti etesu catūsu dhammesu ṭhito jano dhammesu ṭhito hutvā paralokaṃ na bhāye na bhāyeyyāti yojanā.",
  "tika-s0501t0:1597_0": "“Tasmiṃ sutte katamaṃ anuññātaṃ,",
  "tika-s0501t0:1597_1": "katamaṃ paṭikkhittaṃ nāmā”ti pucchitabbattā “tattha yaṃ āhā”tiādi vuttaṃ.",
  "tika-s0501t0:1597_2": "Tattha tasmiṃ “kiṃsūdhā”tiādipañhāya vissajjane “vācaṃ manañcā”tiādivacane “vācaṃ manañca paṇidhāya sammā”ti yaṃ vacanaṃ bhagavā āha,",
  "tika-s0501t0:1597_3": "idaṃ “vācaṃ…pe…",
  "tika-s0501t0:1597_4": "sammā”ti vacanaṃ anuññāte vacanīyādike atthe vācakañāpakabhāvena pavattanato anuññātaṃ nāma.",
  "tika-s0501t0:1597_5": "“Kāyena pāpāni akubbamāno”ti yaṃ vacanaṃ āha,",
  "tika-s0501t0:1597_6": "idaṃ “kāyena …pe…",
  "tika-s0501t0:1597_7": "māno”ti vacanaṃ pāpakubbena paṭikkhitte vuttanayena pavattanato paṭikkhittaṃ nāma.",
  "tika-s0501t0:1597_8": "“Bahvanna…pe…",
  "tika-s0501t0:1597_9": "na bhāye”ti yaṃ vacanaṃ āha,",
  "tika-s0501t0:1597_10": "idaṃ “bahvanna…pe…",
  "tika-s0501t0:1597_11": "na bhāye”ti vacanaṃ vuttanayena anuññātaṃ nāma.",
  "tika-s0501t0:1597_12": "Idaṃ “vāca”ntiādikaṃ vacanaṃ vuttanayadvayena anuññātañca paṭikkhittañca hoti.",
  "tika-s0501t0:1598_0": "“Sabbapāpassa akaraṇa”ntiādiko vuttatthova.",
  "tika-s0501t0:1598_1": "“Tasmiṃ sabbapāpassātiādike katamaṃ anuññātaṃ,",
  "tika-s0501t0:1598_2": "katamaṃ paṭikkhitta”nti vattabbabhāvato “tattha ya”ntiādi vuttaṃ.",
  "tika-s0501t0:1599_0": "Devānaminda,",
  "tika-s0501t0:1599_1": "ahaṃ kāyasamācārampi duvidhena vadāmi –",
  "tika-s0501t0:1599_2": "sevitabbaṃ anavajjaṃ kāyasamācārampi vadāmi,",
  "tika-s0501t0:1599_3": "asevitabbaṃ sāvajjaṃ kāyasamācārampi ahaṃ vadāmi.",
  "tika-s0501t0:1599_4": "Vacīsamācārādīsupi vuttanayānusārena yojanā kātabbā.",
  "tika-s0501t0:1600_0": "“Kiñca vaḍḍhanahāyanaṃ āgamma kāyasamācārādikaṃ sevitabbāsevitabbabhedena vutta”nti vattabbabhāvato “kiñcetaṃ paṭiccā”tiādi vuttaṃ.",
  "tika-s0501t0:1600_1": "Akusaladhammavaḍḍhanaṃ,",
  "tika-s0501t0:1600_2": "kusaladhammahāyanañca paṭicca kāyasamācārādayo na sevitabbā,",
  "tika-s0501t0:1600_3": "kusaladhammavaḍḍhanaṃ,",
  "tika-s0501t0:1600_4": "akusaladhammahāyanañca paṭicca kāyasamācārādayo sevitabbāti sallakkhetabbā. (18)",
  "tika-s0501t0:1601_0": "125.",
  "tika-s0501t0:1601_1": "Nānāvidhaṃ anuññātañca paṭikkhittañca ācariyena niddhāritaṃ,",
  "tika-s0501t0:1601_2": "amhehi ca ñātaṃ,",
  "tika-s0501t0:1601_3": "“katamo suttaviseso thavo”ti pucchitabbattā tathā pucchitvā ayaṃ suttaviseso thavo nāmāti viññāpetuṃ “tattha katamo thavo”tiādi vuttaṃ.",
  "tika-s0501t0:1601_4": "Tattha tatthāti tesu aṭṭhavīsatividhesu lokiyādīsu sāsanapaṭṭhānasuttesu katamo suttaviseso thavo nāmāti pucchati.",
  "tika-s0501t0:1602_0": "Maggānaṃ jaṅghamaggadiṭṭhimaggādīnaṃ aṭṭhaṅgiko sammādiṭṭhimaggaṅgādiaṭṭhaṅgiko maggo seṭṭho uttamo.",
  "tika-s0501t0:1602_1": "Saccānaṃ vacīsaccakhattiyādisammutisaccaparamatthasaccānaṃ caturo dukkhasamudayanirodhanirodhagāminipaṭipadāvasena",
  "tika-s0501t0:1602_2": "caturo ariyasaccā padā seṭṭhā uttamā.",
  "tika-s0501t0:1602_3": "Dhammānaṃ sabbasaṅkhatasappaccayadhammānaṃ virāgo asaṅkhatanibbānasaṅkhāto virāgo dhammo seṭṭho uttamo.",
  "tika-s0501t0:1602_4": "Dvipadānaṃ sabbadevamanussādīnaṃ dvipadānaṃ cakkhumā pañcavidhacakkhumā bhagavā seṭṭho uttamoti yojanā.",
  "tika-s0501t0:1602_5": "Ayaṃ “maggānaṭṭhaṅgiko”tiādisuttaviseso thave atthe vācakañāpakabhāvena pavattanato thavo nāma.",
  "tika-s0501t0:1603_0": "“Ayameva suttaviseso thavo”ti vattabbattā “tīṇimāni bhikkhave”tiādi vuttaṃ.",
  "tika-s0501t0:1603_1": "Apadā ahimacchādayo vā,",
  "tika-s0501t0:1603_2": "dvipadā manussasakuṇapakkhijātikādayo vā,",
  "tika-s0501t0:1603_3": "catuppadā hatthiassagomahiṃsādayo vā,",
  "tika-s0501t0:1603_4": "bahuppadā satapadiādayo vā,",
  "tika-s0501t0:1603_5": "rūpino kāmarūpasattā vā,",
  "tika-s0501t0:1603_6": "arūpino arūpasattā vā,",
  "tika-s0501t0:1603_7": "saññino sattaviññāṇaṭṭhitisattā vā,",
  "tika-s0501t0:1603_8": "asaññino asaññasattā vā,",
  "tika-s0501t0:1603_9": "nevasaññīnāsaññino bhavagge nibbattasattā vā yāvatā yattakā sattā saṃvijjanti,",
  "tika-s0501t0:1603_10": "tesaṃ tattakānaṃ apadādīnaṃ sattānaṃ yadidaṃ yo ayaṃ arahaṃ sammāsambuddho tathāgato uppanno,",
  "tika-s0501t0:1603_11": "so ayaṃ arahaṃ sammāsambuddho tathāgato aggaṃ aggoti akkhāyati,",
  "tika-s0501t0:1603_12": "seṭṭhaṃ seṭṭhoti akkhāyati,",
  "tika-s0501t0:1603_13": "pavaraṃ pavaroti akkhāyati,",
  "tika-s0501t0:1603_14": "ayaṃ paṭhamo aggo.",
  "tika-s0501t0:1604_0": "Saṅkhatānaṃ dhammānaṃ vā sappaccayasabhāvānaṃ vā,",
  "tika-s0501t0:1604_1": "asaṅkhatānaṃ paccayehi asaṅkharitānaṃ paṇṇattimattabhūtānaṃ dhammānaṃ vā yāvatā yattakā paṇṇattī voharīyanti,",
  "tika-s0501t0:1604_2": "tattakehi paṇṇattīhi paññapetabbānaṃ tesaṃ saṅkhatāsaṅkhatānaṃ dhammānaṃ yadidaṃ yo ayaṃ madanimmadano…pe…",
  "tika-s0501t0:1604_3": "yo ayaṃ nirodho,",
  "tika-s0501t0:1604_4": "yaṃ idaṃ nibbānamaggaphalānamālambaṇaṃ bhavati,",
  "tika-s0501t0:1604_5": "so ayaṃ madanimmadanādiko dhammo aggaṃ aggoti akkhāyati…pe…",
  "tika-s0501t0:1604_6": "akkhāyati,",
  "tika-s0501t0:1604_7": "ayaṃ dutiyo aggo.",
  "tika-s0501t0:1605_0": "Saṅghānaṃ yāvatā paṇṇatti,",
  "tika-s0501t0:1605_1": "gaṇānaṃ yāvatā paṇṇatti,",
  "tika-s0501t0:1605_2": "mahājanasannipātānaṃ yāvatā paṇṇatti voharīyanti,",
  "tika-s0501t0:1605_3": "tattakehi paṇṇattīhi paññapetabbānaṃ tesaṃ saṅghagaṇādīnaṃ yāni imāni cattāri puggalāni purisayugāni,",
  "tika-s0501t0:1605_4": "ye ime aṭṭha purisapuggalā…pe…",
  "tika-s0501t0:1605_5": "lokassa yaṃ idaṃ puññakkhettaṃ saṃvijjati,",
  "tika-s0501t0:1605_6": "so ayaṃ catupurisayugādiko tathāgatasāvakasaṅgho aggaṃ aggoti akkhāyati…pe…",
  "tika-s0501t0:1605_7": "akkhāyati,",
  "tika-s0501t0:1605_8": "ayaṃ tatiyo aggo.",
  "tika-s0501t0:1605_9": "Imāni tīṇi tathāgatanibbānaariyasaṅgharatanāni aggāni bhavanti.",
  "tika-s0501t0:1606_0": "Sabbalokuttaro apadādisabbasattalokato uttaro satthā ca,",
  "tika-s0501t0:1606_1": "kusalapakkhato kusalaanavajjapakkhabhāvato uttaro dhammo ca,",
  "tika-s0501t0:1606_2": "narasīhassa satthuno gaṇo ca iti tīṇi satthudhammagaṇaratanāni aggāni,",
  "tika-s0501t0:1606_3": "tāni tīṇi satthudhammagaṇaratanāni visissare guṇavasena visissanti.",
  "tika-s0501t0:1607_0": "Samaṇapadumasañcayo sare ruhamānaṃ padumaṃ sobhanaṃ iva sāsane sobhanasamaṇapadumasamūho gaṇo ca,",
  "tika-s0501t0:1607_1": "dhammavaro ca,",
  "tika-s0501t0:1607_2": "vidūnaṃ sakkato naravaradamako naravarānaṃ brahmadevamanussarājarājamahāmaccādīnaṃ damako anudamako cakkhumā",
  "tika-s0501t0:1607_3": "sambuddho ca iti tīṇi gaṇadhammabuddharatanāni lokassa uttari bhavanti.",
  "tika-s0501t0:1608_0": "Appaṭisamo satthā ca,",
  "tika-s0501t0:1608_1": "nirupadāho niggataupadāho,",
  "tika-s0501t0:1608_2": "sabbo dhammo ca ariyo gaṇavaro ca iti yāni tīṇi buddhadhammagaṇaratanāni aggāni,",
  "tika-s0501t0:1608_3": "tāni tīṇi…pe…",
  "tika-s0501t0:1608_4": "nāni khalu ekaṃsena visissare visissanti.",
  "tika-s0501t0:1609_0": "Saccanāmo avitathasaccadesanato saccanāmo khemo sabbābhibhū sabbe manussadevādike anabhibhavamānopi guṇātirekavasena",
  "tika-s0501t0:1609_1": "abhibhavamāno viya pavattanato sabbābhibhū jino ca,",
  "tika-s0501t0:1609_2": "saccadhammo avitathasabhāvato saccadhammo ca,",
  "tika-s0501t0:1609_3": "tassa saccadhammassa uttari uttamo añño dhammo natthi,",
  "tika-s0501t0:1609_4": "viññūnaṃ niccaṃ pūjito pūjāraho ariyasaṅgho ca iti tīṇi lokassa uttari uttamāni bhavanti.",
  "tika-s0501t0:1610_0": "Ekāyanapadassa vacanattho aṭṭhakathāyaṃ bahudhā vutto.",
  "tika-s0501t0:1610_1": "Jātikhayantadassī hitānukampī bhagavā ekāyanaṃ maggaṃ pajānāti.",
  "tika-s0501t0:1610_2": "“Yaṃ ekāyanaṃ maggaṃ pajānāti,",
  "tika-s0501t0:1610_3": "tena maggena kiṃ taratī”ti vattabbabhāvato “etena maggenā”tiādi vuttaṃ.",
  "tika-s0501t0:1610_4": "Yaṃ maggaṃ bhagavā jānāti,",
  "tika-s0501t0:1610_5": "etena maggena pubbe atītamaddhānaṃ buddhādayo ariyā oghaṃ saṃsāroghaṃ tariṃsu,",
  "tika-s0501t0:1610_6": "anāgatamaddhānaṃ tarissanti,",
  "tika-s0501t0:1610_7": "ye cāpi buddhādayo paccuppanne uppajjanti,",
  "tika-s0501t0:1610_8": "te cāpi buddhādayo paccuppanne taranti,",
  "tika-s0501t0:1610_9": "visuddhipekkhā visuddhiṃ apekkhamānā sattā devamanussaseṭṭhaṃ tādisaṃ yathāvuttaguṇaṃ taṃ sammāsambuddhaṃ namassanti,",
  "tika-s0501t0:1610_10": "iti ayaṃ nānāvidhasuttavisesopi thave ratanattaye,",
  "tika-s0501t0:1610_11": "ratanattayaguṇe ca vācakañāpakabhāvena pavattanato thavo nāma.",
  "tika-s0501t0:1610_12": "Iccetaṃ sāsanapaṭṭhānasuttavisesadassako saṃvaṇṇanāvisesopi sāsanapaṭṭhānaṃ nāmāti veditabbo.",
  "tika-s0501t0:1611_0": "Amhākācariya tumhehi amhākācariyehi soḷasappabhedasaṃkilesabhāgiyādisāsanapaṭṭhānasuttañceva aṭṭhavīsatividhaṃ",
  "tika-s0501t0:1611_1": "lokiyādisāsanapaṭṭhānasuttañca niddhāritaṃ,",
  "tika-s0501t0:1611_2": "amhehi ca ñātaṃ,",
  "tika-s0501t0:1611_3": "“tesu saṃkilesabhāgiyādīsu sāsanapaṭṭhānasuttavisesesu katamaṃ suttavisesaṃ katamena suttavisesena saṃsanditvā",
  "tika-s0501t0:1611_4": "niddisitabba”nti vattabbattā “tattha lokiyaṃ sutta”ntiādi āraddhaṃ.",
  "tika-s0501t0:1611_5": "Aṭṭhakathāyaṃ pana –",
  "tika-s0501t0:1611_6": "“evaṃ duvidhampi sāsanapaṭṭhānaṃ nānāsuttapadāni udāharantena vibhajitvā idāni saṃkilesabhāgiyādīhi saṃsanditvā",
  "tika-s0501t0:1611_7": "dassetuṃ puna ‘lokiyaṃ sutta’ntiādi āraddha”nti vuttaṃ.",
  "tika-s0501t0:1612_0": "Tattha tatthāti tesu soḷasavidhesu saṃkilesabhāgiyādīsu sāsanapaṭṭhānasuttavisesesu ceva aṭṭhavīsatividhesu",
  "tika-s0501t0:1612_1": "lokiyādīsu sāsanapaṭṭhānasuttavisesesu ca akusalapakkhe pavattaṃ lokiyaṃ suttaṃ saṃkilesabhāgiyasuttena",
  "tika-s0501t0:1612_2": "samānatthabhāvena saṃsandati,",
  "tika-s0501t0:1612_3": "kusalapakkhe pavattaṃ lokiyaṃ suttaṃ vāsanābhāgiyasuttena samānatthabhāvena saṃsandati,",
  "tika-s0501t0:1612_4": "tasmā lokiyaṃ suttaṃ ekavidhampi saṃkilesabhāgiyena ca vāsanābhāgiyena ca dvīhi suttehi niddisitabbaṃ.",
  "tika-s0501t0:1612_5": "Dassanapakkhe pavattaṃ lokuttaraṃ suttaṃ dassanabhāgiyena samānatthabhāvena saṃsandati,",
  "tika-s0501t0:1612_6": "bhāvanāpakkhe pavattaṃ lokuttaraṃ suttaṃ bhāvanābhāgiyena samānatthabhāvena saṃsandati,",
  "tika-s0501t0:1612_7": "asekkhapakkhe pavattaṃ lokuttaraṃ suttaṃ asekkhabhāgiyena samānatthabhāvena saṃsandati,",
  "tika-s0501t0:1612_8": "tasmā lokuttarampi suttaṃ dassanabhāgiyena ca bhāvanābhāgiyena ca asekkhabhāgiyena ca tīhi suttehi niddisitabbaṃ.",
  "tika-s0501t0:1612_9": "Vuttanayānusārena sesesupi saṃsandanayojanā kātabbā.",
  "tika-s0501t0:1613_0": "Amhākācariya tumhehi amhākācariyehi nayadassanavasena suttavisesasaṃsandanaṃ dassitaṃ,",
  "tika-s0501t0:1613_1": "amhehi ca ñātaṃ,",
  "tika-s0501t0:1613_2": "“kimatthāya saṃkilesabhāgiyādibhedena vibhajitvā bhagavatā vutta”nti vattabbattā “vāsanābhāgiyaṃ suttaṃ",
  "tika-s0501t0:1613_3": "saṃkilesabhāgiyassa suttassa nigghātāyā”tiādi vuttaṃ.",
  "tika-s0501t0:1613_4": "Ettha ca suttavasena suttatthā gahitā.",
  "tika-s0501t0:1614_0": "“Yaṃ sattādhiṭṭhānaṃ ācariyena niddhāritaṃ,",
  "tika-s0501t0:1614_1": "taṃ sattādhiṭṭhānaṃ kittakehi suttehi vibhajitvā niddisitabba”nti vattabbattā “lokuttaraṃ suttaṃ sattādhiṭṭhānaṃ",
  "tika-s0501t0:1614_2": "chabbisatiyā puggalehi niddisitabba”nti vuttaṃ.",
  "tika-s0501t0:1614_3": "“Te chabbīsati puggalā katihi suttehi samanvesitabbā”ti vattabbattā “te tīhī”tiādi vuttaṃ.",
  "tika-s0501t0:1614_4": "Dassanabhāgiyena sattādhiṭṭhānena,",
  "tika-s0501t0:1614_5": "bhāvanābhāgiyena sattādhiṭṭhānena,",
  "tika-s0501t0:1614_6": "asekkhabhāgiyena sattādhiṭṭhānena cāti tīhi suttehi te chabbīsati puggalā samanvesitabbā.",
  "tika-s0501t0:1615_0": "“Katamehi katamehi katamaṃ katamaṃ suttaṃ niddisitabba”nti vattabbattā “tattha dassanabhāgiya”ntiādi vuttaṃ.",
  "tika-s0501t0:1615_1": "Tattha tatthāti tesu tīsu dassanabhāgiyādīsu suttesu.",
  "tika-s0501t0:1615_2": "Tatthāti vā tesu chabbīsatiyā puggalesu.",
  "tika-s0501t0:1615_3": "Sattādhiṭṭhānekadesaṃ dassanabhāgiyaṃ suttaṃ ekabījinā puggalena ca niddisitabbaṃ…pe…",
  "tika-s0501t0:1615_4": "dhammānusārinā puggalena ca niddisitabbaṃ,",
  "tika-s0501t0:1615_5": "iti imehi pañcahi puggalehi sattādhiṭṭhānekadesaṃ dassanabhāgiyaṃ suttaṃ niddisitabbaṃ.",
  "tika-s0501t0:1615_6": "Ettha ca dassanaggahaṇena sotāpattiphalaṭṭhāpi gahitā,",
  "tika-s0501t0:1615_7": "tasmā ekabījikolaṃkolasattakkhattuparamā phalaṭṭhāpi gahitā.",
  "tika-s0501t0:1616_0": "Saddhānusārī pana yo vipassanākkhaṇe saddhaṃ dhuraṃ katvā sotāpattimaggaṃ nibbatteti,",
  "tika-s0501t0:1616_1": "so puggalo nibbattetabbasotāpattimaggakkhaṇe saddhānusārī nāma,",
  "tika-s0501t0:1616_2": "saddhāya samāpattiṃ anussarati,",
  "tika-s0501t0:1616_3": "iti saddhāya samāpattiyā anussaraṇato sotāpattimaggaṭṭho puggalo saddhānusārī nāma.",
  "tika-s0501t0:1616_4": "So puggalo sotāpattiphalakkhaṇe saddhāya vimuttattā saddhāvimutto hutvā ekabījikolaṃkolasattakkhattuparamo bhavati.",
  "tika-s0501t0:1616_5": "Yo pana puggalo vipassanākkhaṇe paññaṃ dhuraṃ katvā sotāpattimaggaṃ nibbatteti,",
  "tika-s0501t0:1616_6": "so puggalo nibbattetabbasotāpattimaggakkhaṇe dhammānusārī nāma,",
  "tika-s0501t0:1616_7": "dhammena paññāya samāpattiṃ anussarati,",
  "tika-s0501t0:1616_8": "iti dhammena paññāya samāpattiyā anussaraṇato dhammānusārī nāma.",
  "tika-s0501t0:1616_9": "So puggalo phalakkhaṇe diṭṭhiyā paññāya nirodhaṃ pattattā diṭṭhipatto hutvā ekabīji…pe…",
  "tika-s0501t0:1616_10": "paramo bhavati.",
  "tika-s0501t0:1616_11": "Dhammoti cettha paññā gahitā.",
  "tika-s0501t0:1616_12": "Iti pabhedato dve maggaṭṭhā,",
  "tika-s0501t0:1616_13": "cha phalaṭṭhāti aṭṭhahi ariyapuggalehi,",
  "tika-s0501t0:1616_14": "sampiṇḍite pana pañcahi ariyapuggalehi sattādhiṭṭhānekadesaṃ dassanabhāgiyaṃ suttaṃ niddisitabbaṃ.",
  "tika-s0501t0:1617_0": "Imesaṃ ekabījiādīnaṃ puggalānaṃ sattādhiṭṭhānekadesatthattā ceva dassanabhāgiyatthattā ca sattādhiṭṭhānekadesaṃ",
  "tika-s0501t0:1617_1": "dassanabhāgiyaṃ suttaṃ ettakehi puggalehi niddisitabbanti niyametvā ācariyena vibhattaṃ,",
  "tika-s0501t0:1617_2": "amhehi ca ñātaṃ,",
  "tika-s0501t0:1617_3": "“sattādhiṭṭhānekadesaṃ dassanabhāgiyaṃ suttaṃ kittakehi puggalehi niddisitabba”nti pucchitabbattā –",
  "tika-s0501t0:1618_0": "“Bhāvanābhāgiyaṃ suttaṃ dvādasahi puggalehi niddisitabbaṃ sakadāgāmiphalasacchikiriyāya paṭipannena,",
  "tika-s0501t0:1618_1": "sakadāgāminā,",
  "tika-s0501t0:1618_2": "anāgāmiphalasacchikiriyāya paṭipannena,",
  "tika-s0501t0:1618_3": "anāgāminā,",
  "tika-s0501t0:1618_4": "antarāparinibbāyinā,",
  "tika-s0501t0:1618_5": "upahaccaparinibbāyinā,",
  "tika-s0501t0:1618_6": "asaṅkhāraparinibbāyinā,",
  "tika-s0501t0:1618_7": "sasaṅkhāraparinibbāyinā,",
  "tika-s0501t0:1618_8": "uddhaṃsotena akaniṭṭhagāminā,",
  "tika-s0501t0:1618_9": "saddhāvimuttena,",
  "tika-s0501t0:1618_10": "diṭṭhippattena,",
  "tika-s0501t0:1618_11": "kāyasakkhinā cāti bhāvanābhāgiyaṃ suttaṃ imehi dvādasahi puggalehi niddisitabba”nti –",
  "tika-s0501t0:1619_0": "Vuttaṃ.",
  "tika-s0501t0:1619_1": "Tatthāpi sattādhiṭṭhānekadesaṃ bhāvanābhāgiyaṃ suttanti gahetabbaṃ.",
  "tika-s0501t0:1619_2": "Sakadā…pe…",
  "tika-s0501t0:1619_3": "pannena sakadāgāmimaggaṭṭhena puggalena,",
  "tika-s0501t0:1619_4": "sakadāgāminā sakadāgāmiphalaṭṭhena,",
  "tika-s0501t0:1619_5": "anāgāmi…pe…",
  "tika-s0501t0:1619_6": "pannena anāgāmimaggaṭṭhena,",
  "tika-s0501t0:1619_7": "anāgāminā anāgāmiphalaṭṭhena,",
  "tika-s0501t0:1619_8": "avihādīsu pañcasu suddhāvāsesu āyuvemajjhaṃ anatikkamitvā arahattaṃ patvā parinibbāyanasabhāvena antarāparinibbāyīnāmakena anāgāminā,",
  "tika-s0501t0:1619_9": "āyuvemajjhaṃ atikkamitvā arahattaṃ patvā parinibbāyanasabhāvena upahaccaparinibbāyīnāmakena anāgāminā,",
  "tika-s0501t0:1619_10": "asaṅkhārena appayogena arahattaṃ patvā parinibbāyanasabhāvena asaṅkhāraparinibbāyīnāmakena anāgāminā,",
  "tika-s0501t0:1619_11": "sasaṅkhārena sappayogena arahattaṃ patvā parinibbāyanasabhāvena sasaṅkhāraparinibbāyīnāmakena anāgāminā,",
  "tika-s0501t0:1619_12": "avihādīhi uddhaṃ atappādīsu upapattisotena arahattaṃ patvā parinibbāyanasabhāvena uddhaṃsotanāmakena anāgāminā,",
  "tika-s0501t0:1619_13": "akaniṭṭhaṃ gantvā arahattaṃ patvā parinibbāyanasabhāvena akaniṭṭhagāmīnāmakena anāgāminā,",
  "tika-s0501t0:1619_14": "saddhāya vimuttattā saddhāvimuttanāmakena anāgāminā,",
  "tika-s0501t0:1619_15": "diṭṭhiyā paññāya nirodhaṃ pattattā diṭṭhippattanāmakena anāgāminā cāti imehi ekādasahi ajhānalābhīpuggalehi ca,",
  "tika-s0501t0:1619_16": "kāyena nāmakāye phuṭṭhānaṃ arūpajhānānaṃ anantaraṃ nibbānaṃ sacchikaroti,",
  "tika-s0501t0:1619_17": "iti sacchikaraṇato kāyasakkhīnāmakena jhānalābhinā cāti dvādasahi puggalehi niddisitabbaṃ.",
  "tika-s0501t0:1620_0": "Imesaṃ vuttappakārānaṃ puggalānaṃ sattādhiṭṭhānekadesatthattā ceva bhāvanābhāgiyatthattā ca sattādhiṭṭhānekadesaṃ",
  "tika-s0501t0:1620_1": "bhāvanābhāgiyaṃ suttaṃ ettakehi puggalehi niddisitabbanti niyametvā ācariyena vibhattaṃ,",
  "tika-s0501t0:1620_2": "amhehi ca ñātaṃ,",
  "tika-s0501t0:1620_3": "“kittakehi puggalehi sattādhiṭṭhānekadesaṃ asekkhabhāgiyaṃ suttaṃ niddisitabba”nti vattabbattā –",
  "tika-s0501t0:1621_0": "“Asekkhabhāgiyaṃ suttaṃ navahi puggalehi niddisitabbaṃ saddhāvimuttena,",
  "tika-s0501t0:1621_1": "paññāvimuttena,",
  "tika-s0501t0:1621_2": "suññatavimuttena,",
  "tika-s0501t0:1621_3": "animittavimuttena,",
  "tika-s0501t0:1621_4": "appaṇihitavimuttena,",
  "tika-s0501t0:1621_5": "ubhatobhāgavimuttena,",
  "tika-s0501t0:1621_6": "samasīsinā,",
  "tika-s0501t0:1621_7": "paccekabuddhehi,",
  "tika-s0501t0:1621_8": "sammāsambuddhehi cāti asekkhabhāgiyaṃ suttaṃ imehi navahi puggalehi niddisitabba”nti –",
  "tika-s0501t0:1622_0": "Vuttaṃ.",
  "tika-s0501t0:1622_1": "Tattha sattādhiṭṭhānekadesaṃ asekkhabhāgiyaṃ suttaṃ niddisitabbanti yojetabbaṃ.",
  "tika-s0501t0:1622_2": "Saddhāya kilesehi vimuttattā arahattaphalakkhaṇe saddhāvimutto arahā,",
  "tika-s0501t0:1622_3": "tena saddhāvimuttena.",
  "tika-s0501t0:1622_4": "Paññāya vimuttattā arahattaphalakkhaṇe paññāvimutto arahā,",
  "tika-s0501t0:1622_5": "tena paññāvimuttena.",
  "tika-s0501t0:1622_6": "Suññatavipassanāsaṅkhātena anattānupassanena vimuttattā suññatavimutto arahā,",
  "tika-s0501t0:1622_7": "tena suññatavimuttena.",
  "tika-s0501t0:1622_8": "Animittānupassanāsaṅkhātena aniccānupassanena vimuttattā animittavimutto arahā,",
  "tika-s0501t0:1622_9": "tena animittavimuttena.",
  "tika-s0501t0:1622_10": "Appaṇihitānupassanāsaṅkhātena dukkhānupassanena vimuttattā appaṇihitavimutto arahā,",
  "tika-s0501t0:1622_11": "tena appaṇihitavimuttena.",
  "tika-s0501t0:1622_12": "Ubhato rūpakāyanāmakāyato ubhatobhāgato vimuttattā ubhatobhāgavimutto arahā,",
  "tika-s0501t0:1622_13": "tena ubhatobhāgavimuttena.",
  "tika-s0501t0:1622_14": "Purimā pañca puggalā ajhānalābhino gahitā,",
  "tika-s0501t0:1622_15": "ubhatobhāgavimutto pana jhānalābhīgahito.",
  "tika-s0501t0:1623_0": "Samasīsī nāma iriyāpathasamasīsī,",
  "tika-s0501t0:1623_1": "rogasamasīsī,",
  "tika-s0501t0:1623_2": "jīvitasamasīsīti tividhā honti.",
  "tika-s0501t0:1623_3": "Imesu tīsu samasīsīsu yo arahā catūsu iriyāpathesu ekekasmiṃ iriyāpathe arahattaṃ patvā aññaṃ iriyāpathaṃ",
  "tika-s0501t0:1623_4": "asaṅkamitvā tasmiṃ tasmiṃ iriyāpatheyeva parinibbāyati,",
  "tika-s0501t0:1623_5": "ayaṃ arahā iriyāpathasamasīsī nāma.",
  "tika-s0501t0:1623_6": "Yo arahā yasmiṃ roge uppanne arahattaṃ patvā tato rogato anuṭṭhahitvā tasmiṃ rogeyeva parinibbāyati,",
  "tika-s0501t0:1623_7": "ayaṃ arahā rogasamasīsī nāma.",
  "tika-s0501t0:1623_8": "Yo arahā paccavekkhaṇavīthiyānantaraṃ bhavaṅgaṃ otaritvā tato maraṇāsannajavanavīthiyānantarameva parinibbāyati,",
  "tika-s0501t0:1623_9": "ayaṃ arahā vārasamatāya jīvitasamasīsī nāma.",
  "tika-s0501t0:1623_10": "Vārasamatāti ca paccavekkhaṇavīthi maggavithyānuvattakattā paccavekkhaṇavīthianantaraṃ pavattamānāyapi",
  "tika-s0501t0:1623_11": "maraṇāsannavīthi maggavīthianantaraṃ pavattāti vattabbārahā,",
  "tika-s0501t0:1623_12": "tasmā vīthianantaratā vārasamatā nāma.",
  "tika-s0501t0:1623_13": "Tāya vārasamatāya ca jīvitasamasīsī vutto.",
  "tika-s0501t0:1624_0": "Saha paṭisambhidāhi arahattaṃ pāpuṇīti etthapi paccavekkhaṇavīthiyānantaraṃ bhavaṅgaṃ otaritvā bhavaṅgato",
  "tika-s0501t0:1624_1": "vuṭṭhāya pavattavīthiyā paṭisambhidāñāṇāni pavattanti.",
  "tika-s0501t0:1624_2": "Vuttanayena vīthianantaratāya vārasamatāya “saha paṭisambhidāhī”ti vuttaṃ.",
  "tika-s0501t0:1624_3": "Bhagavato sabbaññutaññāṇampi paccavekkhaṇavīthiyānantaraṃ bhavaṅgaṃ otaritvā bhavaṅgato vuṭṭhāya pavattavīthiyā paṭhamaṃ pavattatīti veditabbaṃ.",
  "tika-s0501t0:1624_4": "Iminā jīvitasamasīsinā,",
  "tika-s0501t0:1624_5": "sabbehi paccekabuddhehi,",
  "tika-s0501t0:1624_6": "sabbehi sammāsambuddhehi cāti imehi navahi puggalehi sattādhiṭṭhānekadesaṃ asekkhabhāgiyaṃ suttaṃ niddisitabbaṃ.",
  "tika-s0501t0:1625_0": "Imesaṃ puggalānaṃ sattādhiṭṭhānekadesatthattā ceva asekkhabhāgiyatthattā ca evaṃ iminā “lokuttaraṃ suttaṃ",
  "tika-s0501t0:1625_1": "sattādhiṭṭhāna”ntiādinā pakārena vuttehi imehi chabbīsatiyā puggalehi ariyehi dassanabhāgiyavāsanābhāgiyaasekkhabhāgiyasuttānaṃ",
  "tika-s0501t0:1625_2": "vasena lokuttaraṃ suttaṃ sattādhiṭṭhānekadesaṃ suttaṃ niddisitabbaṃ.",
  "tika-s0501t0:1626_0": "Imesaṃ chabbīsatiyā puggalānaṃ sakalalokuttarasuttatthattā ceva sattādhiṭṭhānekadesasuttatthattā ca lokuttaraṃ sattādhiṭṭhānekadesaṃ suttaṃ.",
  "tika-s0501t0:1626_1": "Ettakehi puggalehi niddisitabbanti ācariyena niyametvā vibhattaṃ,",
  "tika-s0501t0:1626_2": "amhehi ca ñātaṃ,",
  "tika-s0501t0:1626_3": "“lokiyaṃ sattādhiṭṭhānekadesaṃ suttaṃ kittakehi puggalehi niddisitabba”nti vattabbattā “lokiyaṃ suttaṃ",
  "tika-s0501t0:1626_4": "sattādhiṭṭhānaṃ ekūnavīsatiyā puggalehi niddisitabba”ntiādi vuttaṃ.",
  "tika-s0501t0:1626_5": "“Te ekūnavīsati lokiyā puggalā katamehi dhammehi niddiṭṭhā samanvesitabbā”ti vattabbattā “te caritehī”tiādi vuttaṃ.",
  "tika-s0501t0:1626_6": "Te ekūnavīsati lokiyā puggalā caritehi caritavisesehi niddiṭṭhā samanvesitabbāti.",
  "tika-s0501t0:1626_7": "“Kathaṃ caritehi niddiṭṭhā”ti vattabbattā “keci rāgacaritā”tiādi vuttaṃ.",
  "tika-s0501t0:1626_8": "Rāgacaritadosacaritādīhi caritehi ekūnavīsati lokiyapuggalā rāgacaritā,",
  "tika-s0501t0:1626_9": "keci dosacaritā…pe…",
  "tika-s0501t0:1626_10": "mohacarito cāti niddiṭṭhā.",
  "tika-s0501t0:1626_11": "Iti niddiṭṭhehi imehi ekūnavīsatiyā puggalehi lokiyasattādhiṭṭhānekadesaṃ suttaṃ niddisitabbaṃ.",
  "tika-s0501t0:1626_12": "“Lokiya”nti sāmaññavasena vuttampi “saṃkilesabhāgiyaṃ lokiya”nti visesato viññātabbaṃ.",
  "tika-s0501t0:1627_0": "Lokiyaṃ sattādhiṭṭhānekadesaṃ suttaṃ ettakehi puggalehi niddisitabbanti ācariyena niyametvā vibhattaṃ,",
  "tika-s0501t0:1627_1": "amhehi ca ñātaṃ,",
  "tika-s0501t0:1627_2": "“vāsanābhāgiyaṃ sattādhiṭṭhānekadesaṃ suttaṃ katamehi puggalehi niddisitabba”nti vattabbattā “vāsanābhāgiya”ntiādi vuttaṃ.",
  "tika-s0501t0:1627_3": "Vāsanābhāgiyaṃ sattādhiṭṭhānekadesaṃ suttaṃ sīlavantehi puggalehi,",
  "tika-s0501t0:1627_4": "dhammehi ca niddisitabbanti yojetabbaṃ.",
  "tika-s0501t0:1627_5": "“Kittakā sīlavantapuggalā”ti vattabbattā “te sīlavanto pañca puggalā”ti vuttaṃ.",
  "tika-s0501t0:1627_6": "“Kittakā dhammā”ti vattabbattā “pakatisīla”ntiādi vuttaṃ.",
  "tika-s0501t0:1627_7": "Idaṃ vuttaṃ hoti –",
  "tika-s0501t0:1627_8": "pakatisīlavanto ca samādānasīlavanto ca cittappasādavanto ca samathavanto ca vipassanāvanto cāti pañca puggalā,",
  "tika-s0501t0:1627_9": "pakatisīladhammo ca samādānasīladhammo ca cittappasādadhammo ca samathadhammo ca vipassanādhammo cāti pañca dhammāti imehi pañcahi puggalehi,",
  "tika-s0501t0:1627_10": "imehi pañcahi dhammehi vāsanābhāgiyaṃ sattādhiṭṭhānekadesadhammādhiṭṭhānekadesaṃ suttaṃ yathākkamaṃ niddisitabbanti.",
  "tika-s0501t0:1628_0": "Lokuttaraṃ sattādhiṭṭhānaṃ suttaṃ dassanabhāgiyavāsanābhāgiyaasekkhabhāgiyasuttehi niddisitabbanti ācariyena niyametvā vibhattaṃ,",
  "tika-s0501t0:1628_1": "amhehi ca ñātaṃ,",
  "tika-s0501t0:1628_2": "“lokuttaraṃ dhammādhiṭṭhānaṃ suttaṃ kittakehi suttehi niddisitabba”nti vattabbattā “lokuttaraṃ suttaṃ dhammādhiṭṭhānaṃ…pe…",
  "tika-s0501t0:1628_3": "asekkhabhāgiyenā”ti vuttaṃ.",
  "tika-s0501t0:1629_0": "“Lokiyañca lokuttarañca sattādhiṭṭhānañca dhammādhiṭṭhānañca kittakehi niddisitabba”nti vattabbattā “lokiyañca…pe…",
  "tika-s0501t0:1629_1": "ubhayena niddisitabba”nti vuttaṃ.",
  "tika-s0501t0:1629_2": "Ubhayenāti lokiyalokuttarena,",
  "tika-s0501t0:1629_3": "sattādhiṭṭhānadhammādhiṭṭhānena samānatthabhāvena niddisitabbanti.",
  "tika-s0501t0:1630_0": "“Ñāṇaṃ kittakehi niddisitabba”nti vattabbattā “ñāṇaṃ paññāyā”tiādi vuttaṃ.",
  "tika-s0501t0:1630_1": "Yasmiṃ yasmiṃ sutte ñāṇaṃ āgataṃ,",
  "tika-s0501t0:1630_2": "tasmiṃ tasmiṃ sutte ñāṇaṃ ñāṇapariyāyena paññādinā niddisitabbanti.",
  "tika-s0501t0:1631_0": "“Ñeyyaṃ kittakena niddisitabba”nti vattabbattā “ñeyyaṃ atītānāgatapaccuppannehī”tiādi vuttaṃ.",
  "tika-s0501t0:1631_1": "Yasmiṃ yasmiṃ sutte ñeyyaṃ āgataṃ,",
  "tika-s0501t0:1631_2": "tasmiṃ tasmiṃ sutte ñeyyaṃ ñeyyapariyāyena niddisitabbanti.",
  "tika-s0501t0:1632_0": "“Ñāṇañca ñeyyañca kittakena niddisitabba”nti vattabbattā “ñāṇañca ñeyyañca tadubhayenā”tiādi vuttaṃ.",
  "tika-s0501t0:1632_1": "Yasmiṃ yasmiṃ sutte ñāṇañeyyā āgatā,",
  "tika-s0501t0:1632_2": "tasmiṃ tasmiṃ sutte ñāṇañeyyā ñāṇañeyyapariyāyena niddisitabbanti.",
  "tika-s0501t0:1633_0": "Dassanasutte yathā niddiṭṭhaṃ,",
  "tika-s0501t0:1633_1": "tathā upadhārayitvā labbhamānato niddisitabbaṃ.",
  "tika-s0501t0:1633_2": "Bhāvanāsutte yathā niddiṭṭhaṃ,",
  "tika-s0501t0:1633_3": "tathā upadhārayitvā labbhamānato niddisitabbaṃ.",
  "tika-s0501t0:1633_4": "Tadubhayaṃ dassanañca bhāvanā ca sutte yathā niddiṭṭhaṃ,",
  "tika-s0501t0:1633_5": "tathā upadhārayitvā labbhamānato niddisitabbaṃ.",
  "tika-s0501t0:1634_0": "“Sakavacanaṃ paravacana”ntiādīsupi evameva visuṃ visuṃ ca ekato ca sutte yathā niddiṭṭhaṃ,",
  "tika-s0501t0:1634_1": "tathā upadhārayitvā labbhamānato niddisitabbanti yojanā kātabbā.",
  "tika-s0501t0:1634_2": "“Ettakameva niddisitabba”nti vattabbattā “yaṃ vā panā”tiādi vuttaṃ.",
  "tika-s0501t0:1635_0": "“Vipākassa hetu kammamevā”ti vattabbattā “duvidho hetū”tiādi vuttaṃ.",
  "tika-s0501t0:1635_1": "Kilesā saṃkilesabhāgiyasuttena samānatthabhāvena niddisitabbā.",
  "tika-s0501t0:1635_2": "Taṇhāsaṅkhāto samudayo vā kilesasaṅkhāto samudayo vā akusalasaṅkhāto samudayo vā saṃkilesabhāgiyena suttena samānatthabhāvena niddisitabbo.",
  "tika-s0501t0:1635_3": "Lokiyakusalahetusaṅkhāto samudayo vā lokiyakusalasaṅkhāto samudayo vā vāsanābhāgiyena suttena samānatthabhāvena niddisitabbo.",
  "tika-s0501t0:1636_0": "Kammañca vipāko ca yathārahaṃ labbhamānasuttena niddisitabboti sāmaññavasena vibhatto,",
  "tika-s0501t0:1636_1": "“kusalaṃ katamena niddisitabba”nti vattabbattā “tattha kusala”ntiādi vuttaṃ.",
  "tika-s0501t0:1636_2": "Tatthāti tesu aṭṭhavīsatiyā sāsanapaṭṭhānasuttesu kusalaṃ catūhi suttehi samānatthabhāvena niddisitabbaṃ.",
  "tika-s0501t0:1636_3": "“Katamehi catūhī”ti vattabbattā “vāsanābhāgiyenā”tiādi vuttaṃ.",
  "tika-s0501t0:1636_4": "Lokiyakusalaṃ vāsanābhāgiyena niddisitabbaṃ samānatthattā,",
  "tika-s0501t0:1636_5": "lokuttarakusalaṃ dassanabhāgiyena,",
  "tika-s0501t0:1636_6": "vāsanābhāgiyena,",
  "tika-s0501t0:1636_7": "asekkhabhāgiyena ca yathārahaṃ samānatthabhāvena niddisitabbaṃ.",
  "tika-s0501t0:1636_8": "Kusalaṃ ettakehi niddisitabbanti niyametvā vibhattaṃ,",
  "tika-s0501t0:1636_9": "“akusalaṃ katamena niddisitabba”nti vattabbattā “akusala”ntiādi vuttaṃ.",
  "tika-s0501t0:1636_10": "“Kusalañca akusalañca katamena niddisitabba”nti vattabbattā “kusalañca akusalañca tadubhayena niddisitabba”nti vuttaṃ.",
  "tika-s0501t0:1636_11": "Yasmiṃ yasmiṃ sutte tadubhayaṃ āgataṃ,",
  "tika-s0501t0:1636_12": "tasmiṃ tasmiṃ sutte āgatena tadubhayena niddisitabbaṃ.",
  "tika-s0501t0:1637_0": "“Anuññātaṃ katamena niddisitabba”nti vattabbattā “anuññāta”ntiādi vuttaṃ.",
  "tika-s0501t0:1637_1": "Anuññātaṃ bhagavato anuññātāya samānatāya niddisitabbaṃ.",
  "tika-s0501t0:1637_2": "“Katividhaṃ anuññāta”nti vattabbattā “taṃ pañcavidha”ntiādi vuttaṃ.",
  "tika-s0501t0:1637_3": "Yaṃ anuññātaṃ yāsu yāsu bhūmīsu dissati,",
  "tika-s0501t0:1637_4": "taṃ anuññātaṃ tāsu tāsu bhūmīsu āgatena samānena kappiyānulomena niddisitabbaṃ.",
  "tika-s0501t0:1638_0": "Anuññātaṃ iminā niddisitabbanti ācariyena niyametvā vibhattaṃ,",
  "tika-s0501t0:1638_1": "“paṭikkhittaṃ katamena niddisitabba”nti vattabbattā “paṭikkhittaṃ bhagavatā”tiādi vuttaṃ.",
  "tika-s0501t0:1638_2": "Bhagavatā paṭikkhittaṃ bhagavatā paṭikkhittakāraṇena sutte āgatena vatthunā kāraṇaphalabhāvena niddisitabbaṃ.",
  "tika-s0501t0:1638_3": "Yaṃ paṭikkhittaṃ yāsu yāsu bhūmīsu dissati,",
  "tika-s0501t0:1638_4": "taṃ pana paṭikkhittaṃ tāsu tāsu bhūmīsu āgatena pākaṭena akappiyānulomena niddisitabbaṃ.",
  "tika-s0501t0:1639_0": "“Anuññātañca paṭikkhittañca katamena niddisitabba”nti vattabbattā “anuññātañca paṭikkhittañca tadubhayena niddisitabba”nti vuttaṃ.",
  "tika-s0501t0:1639_1": "Yasmiṃ yasmiṃ sutte anuññātañca paṭikkhittañca āgataṃ,",
  "tika-s0501t0:1639_2": "tasmiṃ tasmiṃ sutte āgatena tadubhayena niddisitabbaṃ.",
  "tika-s0501t0:1640_0": "“Thavo katamena niddisitabbo”ti vattabbattā “thavo pasaṃsāyā”tiādi vuttaṃ.",
  "tika-s0501t0:1640_1": "Yasmiṃ yasmiṃ sutte yā yā pasaṃsā āgatā,",
  "tika-s0501t0:1640_2": "tasmiṃ tasmiṃ sutte āgatāya tāya tāya pasaṃsāya thavo niddisitabbo.",
  "tika-s0501t0:1640_3": "“Yo thavo pasaṃsāya niddisitabbo,",
  "tika-s0501t0:1640_4": "so thavo katividhena niddisitabbo”ti vattabbattā “so pañcavidhenā”tiādi vuttaṃ.",
  "tika-s0501t0:1640_5": "Bhagavato thavo ca dhammassa thavo ca ariyasaṅghassa thavo ca ariyadhammānaṃ sikkhāya thavo ca lokiyaguṇasampattiyā thavo cāti pañcavidhena veditabbo.",
  "tika-s0501t0:1640_6": "Iti evaṃ vuttappakārena pañcavidhena thavo niddisitabbo.",
  "tika-s0501t0:1641_0": "Amhākācariya amhākācariyena aṭṭhārasa mūlapadā sāsanapaṭṭhāne daṭṭhabbāti vuttā,",
  "tika-s0501t0:1641_1": "“katamāni tāni aṭṭhārasa mūlapadānī”ti pucchitabbattā “indriyabhūmī”tiādi vuttaṃ.",
  "tika-s0501t0:1641_2": "Sāsanapaṭṭhāne indriyabhūmi saddhindriyādiindriyabhūmi yehi navahi padehi niddisitabbā,",
  "tika-s0501t0:1641_3": "sāsanapaṭṭhāne kilesabhūmi yehi navahi padehi niddisitabbā,",
  "tika-s0501t0:1641_4": "evaṃ iminā pakārena etāni mūlapadāni nava padāni kusalapadāni,",
  "tika-s0501t0:1641_5": "nava padāni akusalapadānīti aṭṭhārasa mūlapadāni honti.",
  "tika-s0501t0:1641_6": "Sāsanapaṭṭhāne daṭṭhabbā,",
  "tika-s0501t0:1641_7": "“kena kāraṇena aṭṭhārasa mūlapadā sāsanapaṭṭhāne daṭṭhabbāti viññāyatī”ti vattabbattā “tathā hī”tiādi vuttaṃ.",
  "tika-s0501t0:1641_8": "Tathā hīti tato eva aṭṭhārasamūlapadānaṃ sāsanapaṭṭhāne daṭṭhabbattā “aṭṭhārasa mūlapadā kuhiṃ daṭṭhabbā?",
  "tika-s0501t0:1641_9": "Sāsanapaṭṭhāne”ti yaṃ vacanaṃ vuttaṃ,",
  "tika-s0501t0:1641_10": "tena vacanena viññāyatīti.",
  "tika-s0501t0:1641_11": "“Kena mūlapadānaṃ navakusalapadanavaakusalapadabhāvena aṭṭhārasabhāvo viññāyatī”ti vattabbattā “tenāhā”tiādi vuttaṃ.",
  "tika-s0501t0:1641_12": "Tena mūlapadānaṃ navakusalapadanavaakusalapadabhāvato āyasmā mahākaccāno –",
  "tika-s0501t0:1642_0": "“Navahi ca padehi kusalā, navahi ca yujjanti akusalapakkhā;",
  "tika-s0501t0:1643_0": "Ete kho mūlapadā, bhavanti aṭṭhārasa padānī”ti. –",
  "tika-s0501t0:1644_0": "Yaṃ vacanaṃ āha,",
  "tika-s0501t0:1644_1": "tena “navahi…pe…",
  "tika-s0501t0:1644_2": "padānī”ti vacanena mūlapadānaṃ navakusalapadanavaakusalapadabhāvena aṭṭhārasabhāvo viññāyatīti.",
  "tika-s0501t0:1645_0": "“Yaṃ yaṃ saṃkilesabhāgiyādisoḷasavidhaṃ sāsanapaṭṭhānañceva yaṃ yaṃ lokiyādiaṭṭhavīsatividhaṃ sāsanapaṭṭhānañca ācariyena niddhāritaṃ,",
  "tika-s0501t0:1645_1": "ettakameva paripuṇṇaṃ,",
  "tika-s0501t0:1645_2": "aññaṃ sāsanapaṭṭhānaṃ niddhāretvā yuttaṃ yujjitabbaṃ natthī”ti vattabbattā “niyuttaṃ sāsanapaṭṭhāna”nti vuttaṃ.",
  "tika-s0501t0:1645_3": "Yathāniddhāritasāsanapaṭṭhānato yaṃ yaṃ aññaṃ sāsanapaṭṭhānaṃ niddhāritaṃ atthi,",
  "tika-s0501t0:1645_4": "taṃ taṃ aññaṃ sāsanapaṭṭhānaṃ niyuttaṃ yathārahaṃ niddhāretvā yuttaṃ yujjitabbanti attho gahetabboti.",
  "tika-s0501t0:1646_0": "“Yaṃ loko pūjayate…pe…",
  "tika-s0501t0:1646_1": "niyuttaṃ sāsanapaṭṭhānanti yattako vacanakkamo bhāsito,",
  "tika-s0501t0:1646_2": "ettakena vacanakkamena kiṃ netti samattā,",
  "tika-s0501t0:1646_3": "udāhu asamattā”ti vattabbattā “ettāvatā”tiādi vuttaṃ.",
  "tika-s0501t0:1646_4": "Āyasmatā mahākaccānena yā netti bhāsitā,",
  "tika-s0501t0:1646_5": "bhagavatā sā netti anumoditā,",
  "tika-s0501t0:1646_6": "mūlasaṅgītiyaṃ saṅgāyantehi therāsabhehi yā netti saṅgītā,",
  "tika-s0501t0:1646_7": "sā netti “yaṃ loko pūjayate…pe…",
  "tika-s0501t0:1646_8": "niyuttaṃ sāsanapaṭṭhāna”nti ettāvatā vacanakkamena samattā paripuṇṇāva hoti.",
  "tika-s0501t0:1647_0": "Iti samattāya āyasmatā mahākaccānena bhāsitāya bhagavatā anumoditāya mūlasaṅgītiyaṃ saṅgāyantehi therāsabhehi",
  "tika-s0501t0:1647_1": "saṅgītāya nettiyā atthavaṇṇanā saddhammapālanāmena mahādhammarājagurunā mahātherena racitā jinaputtānaṃ",
  "tika-s0501t0:1647_2": "hitakarā nettivibhāvanā chabbīsādhikanavasate sakkarāje sāvaṇamāse sukkapakkhe navamadivase sūriyuggamanasamaye samattā.",
  "tika-s0501t0:1648_0": "Iti sāsanapaṭṭhāne sattibalānurūpā racitā vibhāvanā",
  "tika-s0501t0:1649_0": "Niṭṭhitā.",
  "tika-s0501t0:1650_0": "Nigamanakathā",
  "tika-s0501t0:1651_0": "Sabbasattuttamo nātho, loke uppajji nāyako;",
  "tika-s0501t0:1652_0": "Sambuddho gotamo jino, anekaguṇalaṅkato.",
  "tika-s0501t0:1653_0": "Sāsanaṃ tassa seṭṭhassa, aṭṭhavassasatādhikaṃ;",
  "tika-s0501t0:1654_0": "Dvisahassaṃ yadā pattaṃ, nimmalaṃ vaḍḍhanaṃ subhaṃ.",
  "tika-s0501t0:1655_0": "Tadā bhūmissaro mahādhammarājā mahiddhiko;",
  "tika-s0501t0:1656_0": "Āṇācakkena sāreti, rājā noanuvattake.",
  "tika-s0501t0:1657_0": "Laddhā setagaje vare, loke vimhayajānake;",
  "tika-s0501t0:1658_0": "Appamatto mahāvīro, puññaṃ katvābhimodati.",
  "tika-s0501t0:1659_0": "Tasmiṃ vasseva sāvaṇe, māse navamadivase;",
  "tika-s0501t0:1660_0": "Sūriyuggamane kāle, nibbattāyaṃ vibhāvanā.",
  "tika-s0501t0:1661_0": "Yattakaṃ sāsanaṃ ṭhitaṃ, tattakaṃ racitaṃ mayā;",
  "tika-s0501t0:1662_0": "Ṭhātu nettivibhāvanā, jinaputtahitāvahā.",
  "tika-s0501t0:1663_0": "Iti taṃ racayantena, puññaṃ adhigataṃ mayā;",
  "tika-s0501t0:1664_0": "Hontu tassānubhāvena, sabbe vimuttibhāgino.",
  "tika-s0501t0:1665_0": "Rājadevī puttanattā, panattā ca sajātikā;",
  "tika-s0501t0:1666_0": "Sabbe rajjasukhe ṭhatvā, carantu caritaṃ sukhī.",
  "tika-s0501t0:1667_0": "Devo kāle suvassatu, sabbo raṭṭhajano sukhī;",
  "tika-s0501t0:1668_0": "Aññamaññaṃ ahiṃsanto, piyo hotu hitāvahoti.",
  "tika-s0501t0:1669_0": "Nettivibhāvinī niṭṭhitā."
}