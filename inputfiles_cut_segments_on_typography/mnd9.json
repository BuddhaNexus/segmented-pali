{
  "mnd9:0.1_0": "Mahāniddesa",
  "mnd9:0.2_0": "Aṭṭhakavagga",
  "mnd9:0.3_0": "9. Māgaṇḍiyasuttaniddesa",
  "mnd9:1.1_0": "Atha māgaṇḍiyasuttaniddesaṁ vakkhati—",
  "mnd9:2.1_0": "Disvāna taṇhaṁ aratiṁ ragañca,",
  "mnd9:2.2_0": "Nāhosi chando api methunasmiṁ;",
  "mnd9:2.3_0": "Kimevidaṁ muttakarīsapuṇṇaṁ,",
  "mnd9:2.4_0": "Pādāpi naṁ samphusituṁ na icche.",
  "mnd9:3.1_0": "Disvāna taṇhaṁ aratiṁ ragañca, nāhosi chando api methunasminti.",
  "mnd9:3.2_0": "Taṇhañca aratiñca ragañca māradhītaro disvā passitvā methunadhamme chando vā rāgo vā pemaṁ vā nāhosīti—",
  "mnd9:3.3_0": "disvāna taṇhaṁ aratiṁ ragañca nāhosi chando api methunasmiṁ.",
  "mnd9:4.1_0": "Kimevidaṁ muttakarīsapuṇṇaṁ, pādāpi naṁ samphusituṁ na iccheti.",
  "mnd9:4.2_0": "Kimevidaṁ sarīraṁ muttapuṇṇaṁ karīsapuṇṇaṁ semhapuṇṇaṁ ruhirapuṇṇaṁ aṭṭhisaṅghātanhārusambandhaṁ rudhiramaṁsāvalepanaṁ",
  "mnd9:4.2_1": "cammavinaddhaṁ chaviyā paṭicchannaṁ chiddāvachiddaṁ uggharantaṁ paggharantaṁ kimisaṅghanisevitaṁ nānākalimalaparipūraṁ",
  "mnd9:4.2_2": "pādena akkamituṁ na iccheyya,",
  "mnd9:4.2_3": "kuto pana saṁvāso vā samāgamo vāti—",
  "mnd9:4.3_0": "kimevidaṁ muttakarīsapuṇṇaṁ, pādāpi naṁ samphusituṁ na icche.",
  "mnd9:4.4_0": "Anacchariyañcetaṁ manusso dibbe kāme patthayanto mānusake kāme na iccheyya,",
  "mnd9:4.4_1": "mānusake vā kāme patthayanto dibbe kāme na iccheyya.",
  "mnd9:4.5_0": "Yaṁ tvaṁ ubhopi na icchasi na sādiyasi na patthesi na pihesi nābhijappasi,",
  "mnd9:4.5_1": "kiṁ te dassanaṁ,",
  "mnd9:4.5_2": "katamāya tvaṁ diṭṭhiyā samannāgatoti pucchatīti.",
  "mnd9:5.1_0": "Tenāha bhagavā—",
  "mnd9:6.1_0": "“Disvāna taṇhaṁ aratiṁ ragañca,",
  "mnd9:6.2_0": "Nāhosi chando api methunasmiṁ;",
  "mnd9:6.3_0": "Kimevidaṁ muttakarīsapuṇṇaṁ,",
  "mnd9:6.4_0": "Pādāpi naṁ samphusituṁ na icche”ti.",
  "mnd9:7.1_0": "Etādisañce ratanaṁ na icchasi,",
  "mnd9:7.2_0": "Nāriṁ narindehi bahūhi patthitaṁ;",
  "mnd9:7.3_0": "Diṭṭhigataṁ sīlavataṁ nu jīvitaṁ,",
  "mnd9:7.4_0": "Bhavūpapattiñca vadesi kīdisaṁ.",
  "mnd9:8.1_0": "Idaṁ vadāmīti na tassa hoti,",
  "mnd9:8.2_0": "(māgaṇḍiyāti bhagavā)",
  "mnd9:8.3_0": "Dhammesu niccheyya samuggahītaṁ;",
  "mnd9:8.4_0": "Passañca diṭṭhīsu anuggahāya,",
  "mnd9:8.5_0": "Ajjhattasantiṁ pacinaṁ adassaṁ.",
  "mnd9:9.1_0": "Idaṁ vadāmīti na tassa hotīti.",
  "mnd9:9.2_0": "Idaṁ vadāmīti idaṁ vadāmi, etaṁ vadāmi, ettakaṁ vadāmi, ettāvatā vadāmi, idaṁ diṭṭhigataṁ vadāmi—",
  "mnd9:9.3_0": "“sassato loko”ti vā …pe…",
  "mnd9:9.4_0": "“neva hoti na na hoti tathāgato paraṁ maraṇā”ti vā.",
  "mnd9:9.5_0": "Na tassa hotīti na mayhaṁ hoti, “ettāvatā vadāmī”ti na tassa hotīti—",
  "mnd9:9.6_0": "idaṁ vadāmīti na tassa hoti.",
  "mnd9:10.1_0": "Māgaṇḍiyāti bhagavā taṁ brāhmaṇaṁ nāmena ālapati.",
  "mnd9:10.2_0": "Bhagavāti gāravādhivacanaṁ …pe… sacchikā paññatti yadidaṁ bhagavāti—",
  "mnd9:10.3_0": "māgaṇḍiyāti bhagavā.",
  "mnd9:11.1_0": "Dhammesu niccheyya samuggahītanti.",
  "mnd9:11.2_0": "Dhammesūti dvāsaṭṭhiyā diṭṭhigatesu.",
  "mnd9:11.3_0": "Niccheyyāti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā.",
  "mnd9:11.4_0": "Samuggahītanti odhiggāho bilaggāho varaggāho koṭṭhāsaggāho uccayaggāho samuccayaggāho,",
  "mnd9:11.4_1": "“idaṁ saccaṁ tacchaṁ tathaṁ bhūtaṁ yāthāvaṁ aviparītan”ti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ,",
  "mnd9:11.5_0": "natthi na santi na saṁvijjati nupalabbhati,",
  "mnd9:11.5_1": "pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—",
  "mnd9:11.6_0": "dhammesu niccheyya samuggahītaṁ.",
  "mnd9:12.1_0": "Passañca diṭṭhīsu anuggahāyāti.",
  "mnd9:12.2_0": "Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.",
  "mnd9:12.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:12.4_0": "Evampi passañca diṭṭhīsu anuggahāya.",
  "mnd9:13.1_0": "Atha vā “sassato loko,",
  "mnd9:13.1_1": "idameva saccaṁ moghamaññan”ti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ,",
  "mnd9:13.1_2": "sadukkhaṁ savighātaṁ saupāyāsaṁ sapariḷāhaṁ,",
  "mnd9:13.1_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti.",
  "mnd9:13.2_0": "Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.",
  "mnd9:13.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:13.4_0": "Evampi passañca diṭṭhīsu anuggahāya.",
  "mnd9:14.1_0": "Atha vā “asassato loko,",
  "mnd9:14.1_1": "antavā loko,",
  "mnd9:14.1_2": "anantavā loko,",
  "mnd9:14.1_3": "taṁ jīvaṁ taṁ sarīraṁ,",
  "mnd9:14.1_4": "aññaṁ jīvaṁ aññaṁ sarīraṁ,",
  "mnd9:14.1_5": "hoti tathāgato paraṁ maraṇā,",
  "mnd9:14.1_6": "na hoti tathāgato paraṁ maraṇā,",
  "mnd9:14.1_7": "hoti ca na ca hoti tathāgato paraṁ maraṇā,",
  "mnd9:14.1_8": "neva hoti na na hoti tathāgato paraṁ maraṇā,",
  "mnd9:14.1_9": "idameva saccaṁ moghamaññan”ti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ,",
  "mnd9:14.1_10": "sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti.",
  "mnd9:14.2_0": "Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.",
  "mnd9:14.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:14.4_0": "Evampi passañca diṭṭhīsu anuggahāya.",
  "mnd9:15.1_0": "Atha vā imā diṭṭhiyo evaṅgahitā evaṁparāmaṭṭhā evaṅgatikā bhavissanti evaṁabhisamparāyāti.",
  "mnd9:15.2_0": "Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.",
  "mnd9:15.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:15.4_0": "Evampi passañca diṭṭhīsu anuggahāya.",
  "mnd9:16.1_0": "Atha vā imā diṭṭhiyo nirayasaṁvattanikā tiracchānayonisaṁvattanikā pettivisayasaṁvattanikāti.",
  "mnd9:16.2_0": "Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.",
  "mnd9:16.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:16.4_0": "Evampi passañca diṭṭhīsu anuggahāya.",
  "mnd9:17.1_0": "Atha vā imā diṭṭhiyo aniccā saṅkhatā paṭiccasamuppannā khayadhammā vayadhammā virāgadhammā nirodhadhammāti.",
  "mnd9:17.2_0": "Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.",
  "mnd9:17.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:17.4_0": "Evampi passañca diṭṭhīsu anuggahāya.",
  "mnd9:18.1_0": "Ajjhattasantiṁ pacinaṁ adassanti.",
  "mnd9:18.2_0": "Ajjhattasantiṁ ajjhattaṁ rāgassa santiṁ,",
  "mnd9:18.2_1": "dosassa santiṁ,",
  "mnd9:18.2_2": "mohassa santiṁ,",
  "mnd9:18.2_3": "kodhassa …",
  "mnd9:18.2_4": "upanāhassa …",
  "mnd9:18.2_5": "makkhassa …",
  "mnd9:18.2_6": "paḷāsassa … issāya …",
  "mnd9:18.2_7": "macchariyassa … māyāya …",
  "mnd9:18.2_8": "sāṭheyyassa …",
  "mnd9:18.2_9": "thambhassa …",
  "mnd9:18.2_10": "sārambhassa … mānassa …",
  "mnd9:18.2_11": "atimānassa … madassa …",
  "mnd9:18.2_12": "pamādassa …",
  "mnd9:18.2_13": "sabbakilesānaṁ …",
  "mnd9:18.2_14": "sabbaduccaritānaṁ …",
  "mnd9:18.2_15": "sabbadarathānaṁ …",
  "mnd9:18.2_16": "sabbapariḷāhānaṁ …",
  "mnd9:18.2_17": "sabbasantāpānaṁ …",
  "mnd9:18.2_18": "sabbākusalābhisaṅkhārānaṁ santiṁ upasantiṁ vūpasantiṁ nibbutiṁ paṭipassaddhiṁ santiṁ.",
  "mnd9:18.3_0": "Pacinanti pacinanto vicinanto pavicinanto tulayanto tīrayanto vibhāvayanto vibhūtaṁ karonto,",
  "mnd9:18.4_0": "“sabbe saṅkhārā aniccā”ti pacinanto vicinanto pavicinanto tulayanto tīrayanto vibhāvayanto vibhūtaṁ karonto,",
  "mnd9:18.5_0": "“sabbe saṅkhārā dukkhā”ti …",
  "mnd9:18.6_0": "“sabbe dhammā anattā”ti pacinanto vicinanto pavicinanto …",
  "mnd9:18.7_0": "“yaṁ kiñci samudayadhammaṁ,",
  "mnd9:18.7_1": "sabbaṁ taṁ nirodhadhamman”ti pacinanto vicinanto pavicinanto tulayanto tīrayanto vibhāvayanto vibhūtaṁ karonto.",
  "mnd9:18.8_0": "Adassanti adassaṁ adakkhiṁ apassiṁ paṭivijjhinti—",
  "mnd9:18.9_0": "ajjhattasantiṁ pacinaṁ adassaṁ.",
  "mnd9:19.1_0": "Tenāha bhagavā—",
  "mnd9:20.1_0": "“Idaṁ vadāmīti na tassa hoti,",
  "mnd9:20.2_0": "(māgaṇḍiyāti bhagavā)",
  "mnd9:20.3_0": "Dhammesu niccheyya samuggahītaṁ;",
  "mnd9:20.4_0": "Passañca diṭṭhīsu anuggahāya,",
  "mnd9:20.5_0": "Ajjhattasantiṁ pacinaṁ adassan”ti.",
  "mnd9:21.1_0": "Vinicchayā yāni pakappitāni,",
  "mnd9:21.2_0": "(iti māgaṇḍiyo)",
  "mnd9:21.3_0": "Te ve munī brūsi anuggahāya;",
  "mnd9:21.4_0": "Ajjhattasantīti yametamatthaṁ,",
  "mnd9:21.5_0": "Kathaṁ nu dhīrehi paveditaṁ taṁ.",
  "mnd9:22.1_0": "Vinicchayā yāni pakappitānīti.",
  "mnd9:22.2_0": "Vinicchayā vuccanti dvāsaṭṭhi diṭṭhigatāni diṭṭhivinicchayā.",
  "mnd9:22.3_0": "Pakappitānīti kappitā pakappitā abhisaṅkhatā saṇṭhapitātipi pakappitā.",
  "mnd9:22.4_0": "Atha vā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā vipariṇāmadhammātipi pakappitāti—",
  "mnd9:22.5_0": "vinicchayā yāni pakappitāni.",
  "mnd9:23.1_0": "Iti māgaṇḍiyoti.",
  "mnd9:23.2_0": "Itīti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—",
  "mnd9:23.3_0": "itīti.",
  "mnd9:23.4_0": "Māgaṇḍiyoti tassa brāhmaṇassa nāmaṁ saṅkhā samaññā paññatti vohāro—",
  "mnd9:23.5_0": "iti māgaṇḍiyoti.",
  "mnd9:24.1_0": "Te ve munī brūsi anuggahāya, ajjhattasantīti yametamatthanti.",
  "mnd9:24.2_0": "Te veti dvāsaṭṭhi diṭṭhigatāni.",
  "mnd9:24.3_0": "Munīti.",
  "mnd9:24.4_0": "Monaṁ vuccati ñāṇaṁ …pe… saṅgajālamaticca so munīti.",
  "mnd9:24.5_0": "Anuggahāyāti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmīti ca bhaṇasi,",
  "mnd9:24.5_1": "ajjhattasantīti ca bhaṇasi.",
  "mnd9:24.6_0": "Yametamatthanti yaṁ paramatthanti—",
  "mnd9:24.7_0": "te ve munī brūsi anuggahāya, ajjhattasantīti yametamatthaṁ.",
  "mnd9:25.1_0": "Kathaṁ nu dhīrehi paveditaṁ tanti.",
  "mnd9:25.2_0": "Kathaṁ nūti padaṁ saṁsayapucchā vimatipucchā dveḷhakapucchā anekaṁsapucchā,",
  "mnd9:25.2_1": "evaṁ nu kho nanu kho kiṁ nu kho kathaṁ nu khoti—",
  "mnd9:25.3_0": "kathaṁ nu.",
  "mnd9:25.4_0": "Dhīrehīti dhīrehi paṇḍitehi paññavantehi buddhimantehi ñāṇīhi vibhāvīhi medhāvīhi.",
  "mnd9:25.5_0": "Paveditanti veditaṁ paveditaṁ ācikkhitaṁ desitaṁ paññāpitaṁ paṭṭhapitaṁ vivaṭaṁ vibhattaṁ uttānīkataṁ pakāsitanti—",
  "mnd9:25.6_0": "kathaṁ nu dhīrehi paveditaṁ taṁ.",
  "mnd9:26.1_0": "Tenāha so brāhmaṇo—",
  "mnd9:27.1_0": "“Vinicchayā yāni pakappitāni,",
  "mnd9:27.2_0": "(iti māgaṇḍiyo)",
  "mnd9:27.3_0": "Te ve munī brūsi anuggahāya;",
  "mnd9:27.4_0": "Ajjhattasantīti yametamatthaṁ,",
  "mnd9:27.5_0": "Kathaṁ nu dhīrehi paveditaṁ tan”ti.",
  "mnd9:28.1_0": "Na diṭṭhiyā na sutiyā na ñāṇena,",
  "mnd9:28.2_0": "(māgaṇḍiyāti bhagavā)",
  "mnd9:28.3_0": "Sīlabbatenāpi na suddhimāha;",
  "mnd9:28.4_0": "Adiṭṭhiyā assutiyā añāṇā,",
  "mnd9:28.5_0": "Asīlatā abbatā nopi tena;",
  "mnd9:28.6_0": "Ete ca nissajja anuggahāya,",
  "mnd9:28.7_0": "Santo anissāya bhavaṁ na jappe.",
  "mnd9:29.1_0": "Na diṭṭhiyā na sutiyā na ñāṇenāti.",
  "mnd9:29.2_0": "Diṭṭhenāpi suddhiṁ visuddhiṁ parisuddhiṁ,",
  "mnd9:29.2_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;",
  "mnd9:29.3_0": "sutenāpi suddhiṁ visuddhiṁ parisuddhiṁ,",
  "mnd9:29.3_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;",
  "mnd9:29.4_0": "diṭṭhasutenāpi suddhiṁ visuddhiṁ parisuddhiṁ,",
  "mnd9:29.4_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;",
  "mnd9:29.5_0": "ñāṇenāpi suddhiṁ visuddhiṁ parisuddhiṁ,",
  "mnd9:29.5_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—",
  "mnd9:29.6_0": "na diṭṭhiyā na sutiyā na ñāṇena.",
  "mnd9:30.1_0": "Māgaṇḍiyāti bhagavā taṁ brāhmaṇaṁ nāmena ālapati.",
  "mnd9:30.2_0": "Bhagavāti gāravādhivacanaṁ …pe… sacchikā paññatti yadidaṁ bhagavāti—",
  "mnd9:30.3_0": "māgaṇḍiyāti bhagavā.",
  "mnd9:31.1_0": "Sīlabbatenāpi na suddhimāhāti.",
  "mnd9:31.2_0": "Sīlenāpi suddhiṁ visuddhiṁ parisuddhiṁ,",
  "mnd9:31.2_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;",
  "mnd9:31.3_0": "vatenāpi suddhiṁ visuddhiṁ parisuddhiṁ,",
  "mnd9:31.3_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;",
  "mnd9:31.4_0": "sīlabbatenāpi suddhiṁ visuddhiṁ parisuddhiṁ,",
  "mnd9:31.4_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—",
  "mnd9:31.5_0": "sīlabbatenāpi na suddhimāha.",
  "mnd9:32.1_0": "Adiṭṭhiyā assutiyā añāṇā, asīlatā abbatā nopi tenāti.",
  "mnd9:32.2_0": "Diṭṭhipi icchitabbā.",
  "mnd9:32.3_0": "Dasavatthukā sammādiṭṭhi—",
  "mnd9:32.4_0": "atthi dinnaṁ,",
  "mnd9:32.4_1": "atthi yiṭṭhaṁ,",
  "mnd9:32.4_2": "atthi hutaṁ,",
  "mnd9:32.4_3": "atthi sukatadukkaṭānaṁ kammānaṁ phalaṁ vipāko,",
  "mnd9:32.4_4": "atthi ayaṁ loko,",
  "mnd9:32.4_5": "atthi paro loko,",
  "mnd9:32.4_6": "atthi mātā,",
  "mnd9:32.4_7": "atthi pitā,",
  "mnd9:32.4_8": "atthi sattā opapātikā,",
  "mnd9:32.4_9": "atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentīti;",
  "mnd9:32.5_0": "savanampi icchitabbaṁ—",
  "mnd9:32.6_0": "parato ghoso, suttaṁ, geyyaṁ,",
  "mnd9:32.6_1": "veyyākaraṇaṁ, gāthā, udānaṁ,",
  "mnd9:32.6_2": "itivuttakaṁ, jātakaṁ,",
  "mnd9:32.6_3": "abbhutadhammaṁ, vedallaṁ;",
  "mnd9:32.7_0": "ñāṇampi icchitabbaṁ—",
  "mnd9:32.8_0": "kammassakatañāṇaṁ, saccānulomikañāṇaṁ, abhiññāñāṇaṁ, samāpattiñāṇaṁ;",
  "mnd9:32.9_0": "sīlampi icchitabbaṁ—",
  "mnd9:32.10_0": "pātimokkhasaṁvaro;",
  "mnd9:32.11_0": "vatampi icchitabbaṁ—",
  "mnd9:32.12_0": "aṭṭha dhutaṅgāni—",
  "mnd9:32.13_0": "āraññikaṅgaṁ,",
  "mnd9:32.13_1": "piṇḍapātikaṅgaṁ,",
  "mnd9:32.13_2": "paṁsukūlikaṅgaṁ,",
  "mnd9:32.13_3": "tecīvarikaṅgaṁ,",
  "mnd9:32.13_4": "sapadānacārikaṅgaṁ,",
  "mnd9:32.13_5": "khalupacchābhattikaṅgaṁ,",
  "mnd9:32.13_6": "nesajjikaṅgaṁ,",
  "mnd9:32.13_7": "yathāsanthatikaṅganti.",
  "mnd9:33.1_0": "Adiṭṭhiyā assutiyā añāṇā, asīlatā abbatā nopi tenāti.",
  "mnd9:33.2_0": "Nāpi sammādiṭṭhimattena,",
  "mnd9:33.2_1": "nāpi savanamattena,",
  "mnd9:33.2_2": "nāpi ñāṇamattena,",
  "mnd9:33.2_3": "nāpi sīlamattena,",
  "mnd9:33.2_4": "nāpi vatamattena ajjhattasantiṁ patto hoti,",
  "mnd9:33.2_5": "nāpi vinā etehi dhammehi ajjhattasantiṁ pāpuṇāti.",
  "mnd9:33.3_0": "Api ca sambhārā ime dhammā honti ajjhattasantiṁ pāpuṇituṁ adhigantuṁ phassituṁ sacchikātunti—",
  "mnd9:33.4_0": "adiṭṭhiyā assutiyā añāṇā asīlatā abbatā nopi tena.",
  "mnd9:34.1_0": "Ete ca nissajja anuggahāyāti.",
  "mnd9:34.2_0": "Eteti kaṇhapakkhikānaṁ dhammānaṁ samugghātato pahānaṁ icchitabbaṁ,",
  "mnd9:34.2_1": "tedhātukesu kusalesu dhammesu atammayatā icchitabbā,",
  "mnd9:34.2_2": "yato kaṇhapakkhiyā dhammā samugghātapahānena pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "mnd9:34.2_3": "tedhātukesu ca kusalesu dhammesu atammayatā hoti,",
  "mnd9:34.2_4": "ettāvatāpi na gaṇhāti na parāmasati nābhinivisati.",
  "mnd9:34.3_0": "Atha vā na gaṇhitabbā na parāmasitabbā nābhinivisitabbāti.",
  "mnd9:34.4_0": "Evampi ete ca nissajja anuggahāya.",
  "mnd9:34.5_0": "Yato taṇhā ca diṭṭhi ca māno ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti,",
  "mnd9:34.5_1": "ettāvatāpi na gaṇhāti na parāmasati nābhinivisatīti.",
  "mnd9:34.6_0": "Evampi ete ca nissajja anuggahāya.",
  "mnd9:35.1_0": "Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti,",
  "mnd9:35.1_1": "ettāvatāpi na gaṇhāti na parāmasati nābhinivisatīti.",
  "mnd9:35.2_0": "Evampi ete ca nissajja anuggahāya.",
  "mnd9:36.1_0": "Santo anissāya bhavaṁ na jappeti.",
  "mnd9:36.2_0": "Santoti rāgassa samitattā santo,",
  "mnd9:36.2_1": "dosassa samitattā santo,",
  "mnd9:36.2_2": "mohassa samitattā santo,",
  "mnd9:36.2_3": "kodhassa …",
  "mnd9:36.2_4": "upanāhassa …",
  "mnd9:36.2_5": "makkhassa …",
  "mnd9:36.2_6": "paḷāsassa … issāya …",
  "mnd9:36.2_7": "macchariyassa … māyāya …",
  "mnd9:36.2_8": "sāṭheyyassa …",
  "mnd9:36.2_9": "thambhassa …",
  "mnd9:36.2_10": "sārambhassa … mānassa …",
  "mnd9:36.2_11": "atimānassa … madassa …",
  "mnd9:36.2_12": "pamādassa …",
  "mnd9:36.2_13": "sabbakilesānaṁ …",
  "mnd9:36.2_14": "sabbaduccaritānaṁ …",
  "mnd9:36.2_15": "sabbadarathānaṁ …",
  "mnd9:36.2_16": "sabbapariḷāhānaṁ …",
  "mnd9:36.2_17": "sabbasantāpānaṁ …",
  "mnd9:36.2_18": "sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā",
  "mnd9:36.2_19": "santo upasanto vūpasanto nibbuto paṭipassaddhoti—",
  "mnd9:36.3_0": "santo.",
  "mnd9:37.1_0": "Anissāyāti dve nissayā—",
  "mnd9:37.2_0": "taṇhānissayo ca diṭṭhinissayo ca …pe…",
  "mnd9:37.3_0": "ayaṁ taṇhānissayo …pe…",
  "mnd9:37.4_0": "ayaṁ diṭṭhinissayo.",
  "mnd9:37.5_0": "Taṇhānissayaṁ pahāya diṭṭhinissayaṁ paṭinissajjitvā cakkhuṁ anissāya,",
  "mnd9:37.5_1": "sotaṁ anissāya,",
  "mnd9:37.5_2": "ghānaṁ anissāya,",
  "mnd9:37.5_3": "jivhaṁ anissāya,",
  "mnd9:37.5_4": "kāyaṁ anissāya,",
  "mnd9:37.5_5": "manaṁ anissāya, rūpe … sadde … gandhe … rase …",
  "mnd9:37.5_6": "phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ …",
  "mnd9:37.5_7": "pasaṁsaṁ … sukhaṁ … cīvaraṁ …",
  "mnd9:37.5_8": "piṇḍapātaṁ …",
  "mnd9:37.5_9": "senāsanaṁ …",
  "mnd9:37.5_10": "gilānapaccayabhesajjaparikkhāraṁ …",
  "mnd9:37.5_11": "kāmadhātuṁ …",
  "mnd9:37.5_12": "rūpadhātuṁ …",
  "mnd9:37.5_13": "arūpadhātuṁ …",
  "mnd9:37.5_14": "kāmabhavaṁ …",
  "mnd9:37.5_15": "rūpabhavaṁ …",
  "mnd9:37.5_16": "arūpabhavaṁ …",
  "mnd9:37.5_17": "saññābhavaṁ …",
  "mnd9:37.5_18": "asaññābhavaṁ …",
  "mnd9:37.5_19": "nevasaññānāsaññābhavaṁ …",
  "mnd9:37.5_20": "ekavokārabhavaṁ …",
  "mnd9:37.5_21": "catuvokārabhavaṁ …",
  "mnd9:37.5_22": "pañcavokārabhavaṁ … atītaṁ …",
  "mnd9:37.5_23": "anāgataṁ …",
  "mnd9:37.5_24": "paccuppannaṁ …",
  "mnd9:37.5_25": "diṭṭhasutamutaviññātabbe dhamme anissāya aggaṇhitvā aparāmasitvā anabhinivisitvāti—",
  "mnd9:37.6_0": "santo anissāya.",
  "mnd9:37.7_0": "Bhavaṁ na jappeti kāmabhavaṁ na jappeyya,",
  "mnd9:37.7_1": "rūpabhavaṁ na jappeyya,",
  "mnd9:37.7_2": "arūpabhavaṁ na jappeyya nappajappeyya na abhijappeyyāti—",
  "mnd9:37.8_0": "santo anissāya bhavaṁ na jappe.",
  "mnd9:38.1_0": "Tenāha bhagavā—",
  "mnd9:39.1_0": "“Na diṭṭhiyā na sutiyā na ñāṇena,",
  "mnd9:39.2_0": "(māgaṇḍiyāti bhagavā)",
  "mnd9:39.3_0": "Sīlabbatenāpi na suddhimāha;",
  "mnd9:39.4_0": "Adiṭṭhiyā assutiyā añāṇā,",
  "mnd9:39.5_0": "Asīlatā abbatā nopi tena;",
  "mnd9:39.6_0": "Ete ca nissajja anuggahāya,",
  "mnd9:39.7_0": "Santo anissāya bhavaṁ na jappe”ti.",
  "mnd9:40.1_0": "No ce kira diṭṭhiyā na sutiyā na ñāṇena,",
  "mnd9:40.2_0": "(iti māgaṇḍiyo)",
  "mnd9:40.3_0": "Sīlabbatenāpi na suddhimāha;",
  "mnd9:40.4_0": "Adiṭṭhiyā assutiyā añāṇā,",
  "mnd9:40.5_0": "Asīlatā abbatā nopi tena;",
  "mnd9:40.6_0": "Maññāmahaṁ momuhameva dhammaṁ,",
  "mnd9:40.7_0": "Diṭṭhiyā eke paccenti suddhiṁ.",
  "mnd9:41.1_0": "No ce kira diṭṭhiyā na sutiyā na ñāṇenāti.",
  "mnd9:41.2_0": "Diṭṭhiyāpi suddhiṁ visuddhiṁ parisuddhiṁ,",
  "mnd9:41.2_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;",
  "mnd9:41.3_0": "sutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ …",
  "mnd9:41.4_0": "diṭṭhasutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ …",
  "mnd9:41.5_0": "ñāṇenāpi suddhiṁ visuddhiṁ parisuddhiṁ,",
  "mnd9:41.5_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—",
  "mnd9:41.6_0": "no ce kira diṭṭhiyā na sutiyā na ñāṇena.",
  "mnd9:42.1_0": "Iti māgaṇḍiyoti itīti padasandhi …pe….",
  "mnd9:42.2_0": "Māgaṇḍiyoti tassa brāhmaṇassa nāmaṁ …pe…",
  "mnd9:42.3_0": "iti māgaṇḍiyo.",
  "mnd9:43.1_0": "Sīlabbatenāpi na suddhimāhāti.",
  "mnd9:43.2_0": "Sīlenāpi suddhiṁ visuddhiṁ parisuddhiṁ …pe…",
  "mnd9:43.3_0": "vatenāpi suddhiṁ visuddhiṁ parisuddhiṁ …pe…",
  "mnd9:43.4_0": "sīlabbatenāpi suddhiṁ visuddhiṁ parisuddhiṁ,",
  "mnd9:43.4_1": "muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—",
  "mnd9:43.5_0": "sīlabbatenāpi na suddhimāha.",
  "mnd9:44.1_0": "Adiṭṭhiyā assutiyā añāṇā, asīlatā abbatā nopi tenāti.",
  "mnd9:44.2_0": "Diṭṭhipi icchitabbāti evaṁ bhaṇasi,",
  "mnd9:44.2_1": "savanampi icchitabbanti evaṁ bhaṇasi,",
  "mnd9:44.2_2": "ñāṇampi icchitabbanti evaṁ bhaṇasi,",
  "mnd9:44.2_3": "na sakkosi ekaṁsena anujānituṁ,",
  "mnd9:44.2_4": "napi sakkosi ekaṁsena paṭikkhipitunti—",
  "mnd9:44.3_0": "adiṭṭhiyā assutiyā añāṇā, asīlatā abbatā nopi tena.",
  "mnd9:45.1_0": "Maññāmahaṁ momuhameva dhammanti.",
  "mnd9:45.2_0": "Momūhadhammo ayaṁ tuyhaṁ bāladhammo mūḷhadhammo aññāṇadhammo amarāvikkhepadhammoti evaṁ maññāmi evaṁ",
  "mnd9:45.2_1": "jānāmi evaṁ ājānāmi evaṁ vijānāmi evaṁ paṭivijānāmi evaṁ paṭivijjhāmīti—",
  "mnd9:45.3_0": "maññāmahaṁ momuhameva dhammaṁ.",
  "mnd9:46.1_0": "Diṭṭhiyā eke paccenti suddhinti.",
  "mnd9:46.2_0": "Suddhidiṭṭhiyā eke samaṇabrāhmaṇā suddhiṁ visuddhiṁ parisuddhiṁ,",
  "mnd9:46.2_1": "muttiṁ vimuttiṁ parimuttiṁ paccenti;",
  "mnd9:46.3_0": "“sassato loko,",
  "mnd9:46.3_1": "idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ,",
  "mnd9:46.3_2": "muttiṁ vimuttiṁ parimuttiṁ paccenti;",
  "mnd9:46.4_0": "“asassato loko …pe…",
  "mnd9:46.5_0": "neva hoti na na hoti tathāgato paraṁ maraṇā,",
  "mnd9:46.5_1": "idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ,",
  "mnd9:46.5_2": "muttiṁ vimuttiṁ parimuttiṁ paccentīti—",
  "mnd9:46.6_0": "diṭṭhiyā eke paccenti suddhiṁ.",
  "mnd9:47.1_0": "Tenāha so brāhmaṇo—",
  "mnd9:48.1_0": "“No ce kira diṭṭhiyā na sutiyā na ñāṇena,",
  "mnd9:48.2_0": "(iti māgaṇḍiyo)",
  "mnd9:48.3_0": "Sīlabbatenāpi na suddhimāha;",
  "mnd9:48.4_0": "Adiṭṭhiyā assutiyā añāṇā,",
  "mnd9:48.5_0": "Asīlatā abbatā nopi tena;",
  "mnd9:48.6_0": "Maññāmahaṁ momuhameva dhammaṁ,",
  "mnd9:48.7_0": "Diṭṭhiyā eke paccenti suddhin”ti.",
  "mnd9:49.1_0": "Diṭṭhiñca nissāyanupucchamāno,",
  "mnd9:49.2_0": "(māgaṇḍiyāti bhagavā)",
  "mnd9:49.3_0": "Samuggahītesu pamohamāgā;",
  "mnd9:49.4_0": "Ito ca nāddakkhi aṇumpi saññaṁ,",
  "mnd9:49.5_0": "Tasmā tuvaṁ momuhato dahāsi.",
  "mnd9:50.1_0": "Diṭṭhiñca nissāyanupucchamānoti.",
  "mnd9:50.2_0": "Māgaṇḍiyo brāhmaṇo diṭṭhiṁ nissāya diṭṭhiṁ pucchati,",
  "mnd9:50.2_1": "lagganaṁ nissāya lagganaṁ pucchati,",
  "mnd9:50.2_2": "bandhanaṁ nissāya bandhanaṁ pucchati,",
  "mnd9:50.2_3": "palibodhaṁ nissāya palibodhaṁ pucchati.",
  "mnd9:50.3_0": "Anupucchamānoti punappunaṁ pucchatīti—",
  "mnd9:50.4_0": "diṭṭhiñca nissāyanupucchamāno.",
  "mnd9:51.1_0": "Māgaṇḍiyāti bhagavā taṁ brāhmaṇaṁ nāmena ālapati.",
  "mnd9:51.2_0": "Bhagavāti gāravādhivacanaṁ …pe… sacchikā paññatti yadidaṁ bhagavāti—",
  "mnd9:51.3_0": "māgaṇḍiyāti bhagavā.",
  "mnd9:52.1_0": "Samuggahītesu pamohamāgāti.",
  "mnd9:52.2_0": "Yā sā diṭṭhi tayā gahitā parāmaṭṭhā abhiniviṭṭhā ajjhositā adhimuttā,",
  "mnd9:52.2_1": "tāyeva tvaṁ diṭṭhiyā mūḷhosi pamūḷhosi sammūḷhosi mohaṁ āgatosi pamohaṁ āgatosi sammohaṁ āgatosi andhakāraṁ pakkhandosīti—",
  "mnd9:52.3_0": "samuggahītesu pamohamāgā.",
  "mnd9:53.1_0": "Ito ca nāddakkhi aṇumpi saññanti.",
  "mnd9:53.2_0": "Ito ajjhattasantito vā paṭipadāto vā dhammadesanāto vā,",
  "mnd9:53.2_1": "yuttasaññaṁ pattasaññaṁ lakkhaṇasaññaṁ kāraṇasaññaṁ ṭhānasaññaṁ na paṭilabhati,",
  "mnd9:53.2_2": "kuto ñāṇanti.",
  "mnd9:53.3_0": "Evampi ito ca nāddakkhi aṇumpi saññaṁ.",
  "mnd9:53.4_0": "Atha vā aniccaṁ vā aniccasaññānulomaṁ vā,",
  "mnd9:53.4_1": "dukkhaṁ vā dukkhasaññānulomaṁ vā,",
  "mnd9:53.4_2": "anattaṁ vā anattasaññānulomaṁ vā,",
  "mnd9:53.4_3": "saññuppādamattaṁ vā sañjānitamattaṁ vā na paṭilabhati,",
  "mnd9:53.4_4": "kuto ñāṇanti.",
  "mnd9:53.5_0": "Evampi ito ca nāddakkhi aṇumpi saññaṁ.",
  "mnd9:54.1_0": "Tasmā tuvaṁ momuhato dahāsīti.",
  "mnd9:54.2_0": "Tasmāti tasmā taṅkāraṇā taṁhetu tappaccayā taṁnidānā momūhadhammato bāladhammato mūḷhadhammato aññāṇadhammato",
  "mnd9:54.2_1": "amarāvikkhepadhammato dahāsi passasi dakkhasi olokesi nijjhāyasi upaparikkhasīti—",
  "mnd9:54.3_0": "tasmā tuvaṁ momuhato dahāsi.",
  "mnd9:55.1_0": "Tenāha bhagavā—",
  "mnd9:56.1_0": "“Diṭṭhiñca nissāyanupucchamāno,",
  "mnd9:56.2_0": "(māgaṇḍiyāti bhagavā)",
  "mnd9:56.3_0": "Samuggahītesu pamohamāgā;",
  "mnd9:56.4_0": "Ito ca nāddakkhi aṇumpi saññaṁ,",
  "mnd9:56.5_0": "Tasmā tuvaṁ momuhato dahāsī”ti.",
  "mnd9:57.1_0": "Samo visesī uda vā nihīno,",
  "mnd9:57.2_0": "Yo maññati so vivadetha tena;",
  "mnd9:57.3_0": "Tīsu vidhāsu avikampamāno,",
  "mnd9:57.4_0": "Samo visesīti na tassa hoti.",
  "mnd9:58.1_0": "Samo visesī uda vā nihīno, yo maññati so vivadetha tenāti.",
  "mnd9:58.2_0": "Sadisohamasmīti vā seyyohamasmīti vā hīnohamasmīti vā yo maññati,",
  "mnd9:58.2_1": "so tena mānena tāya diṭṭhiyā tena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—",
  "mnd9:58.3_0": "“na tvaṁ imaṁ dhammavinayaṁ ājānāsi,",
  "mnd9:58.3_1": "ahaṁ imaṁ dhammavinayaṁ ājānāmi,",
  "mnd9:58.3_2": "kiṁ tvaṁ imaṁ dhammavinayaṁ ājānissasi,",
  "mnd9:58.3_3": "micchāpaṭipanno tvamasi,",
  "mnd9:58.3_4": "ahamasmi sammāpaṭipanno,",
  "mnd9:58.3_5": "sahitaṁ me,",
  "mnd9:58.3_6": "asahitaṁ te,",
  "mnd9:58.3_7": "pure vacanīyaṁ pacchā avaca,",
  "mnd9:58.3_8": "pacchā vacanīyaṁ pure avaca,",
  "mnd9:58.3_9": "adhiciṇṇaṁ te viparāvattaṁ,",
  "mnd9:58.3_10": "āropito te vādo,",
  "mnd9:58.3_11": "niggahito tvamasi,",
  "mnd9:58.3_12": "cara vādappamokkhāya,",
  "mnd9:58.3_13": "nibbeṭhehi vā sace pahosī”ti—",
  "mnd9:58.4_0": "samo visesī uda vā nihīno yo maññati so vivadetha tena.",
  "mnd9:59.1_0": "Tīsu vidhāsu avikampamāno, samo visesīti na tassa hotīti.",
  "mnd9:59.2_0": "Yassetā tisso vidhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā,",
  "mnd9:59.2_1": "so tīsu vidhāsu na kampati na vikampati,",
  "mnd9:59.2_2": "avikampamānassa puggalassa sadisohamasmīti vā seyyohamasmīti vā hīnohamasmīti vā.",
  "mnd9:59.3_0": "Na tassa hotīti.",
  "mnd9:59.4_0": "Tīsu vidhāsu avikampamāno, samo visesīti—",
  "mnd9:59.5_0": "na tassa hoti.",
  "mnd9:60.1_0": "Tenāha bhagavā—",
  "mnd9:61.1_0": "“Samo visesī uda vā nihīno,",
  "mnd9:61.2_0": "Yo maññati so vivadetha tena;",
  "mnd9:61.3_0": "Tīsu vidhāsu avikampamāno,",
  "mnd9:61.4_0": "Samo visesīti na tassa hotī”ti.",
  "mnd9:62.1_0": "Saccanti so brāhmaṇo kiṁ vadeyya,",
  "mnd9:62.2_0": "Musāti vā so vivadetha kena;",
  "mnd9:62.3_0": "Yasmiṁ samaṁ visamaṁ vāpi natthi,",
  "mnd9:62.4_0": "Sa kena vādaṁ paṭisaṁyujeyya.",
  "mnd9:63.1_0": "Saccanti so brāhmaṇo kiṁ vadeyyāti.",
  "mnd9:63.2_0": "Brāhmaṇoti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā.",
  "mnd9:63.3_0": "Saccanti so brāhmaṇo kiṁ vadeyyāti.",
  "mnd9:63.4_0": "“Sassato loko,",
  "mnd9:63.4_1": "idameva saccaṁ moghamaññan”ti brāhmaṇo kiṁ vadeyya kiṁ katheyya kiṁ bhaṇeyya kiṁ dīpayeyya kiṁ vohareyya;",
  "mnd9:63.5_0": "“asassato loko …pe…",
  "mnd9:63.6_0": "neva hoti na na hoti tathāgato paraṁ maraṇā,",
  "mnd9:63.6_1": "idameva saccaṁ moghamaññan”ti brāhmaṇo kiṁ vadeyya kiṁ katheyya kiṁ bhaṇeyya kiṁ dīpayeyya kiṁ vohareyyāti—",
  "mnd9:63.7_0": "saccanti so brāhmaṇo kiṁ vadeyya.",
  "mnd9:64.1_0": "Musāti vā so vivadetha kenāti.",
  "mnd9:64.2_0": "Brāhmaṇo mayhaṁva saccaṁ,",
  "mnd9:64.2_1": "tuyhaṁ musāti kena mānena,",
  "mnd9:64.2_2": "kāya diṭṭhiyā,",
  "mnd9:64.2_3": "kena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—",
  "mnd9:64.3_0": "“na tvaṁ imaṁ dhammavinayaṁ ājānāsi …pe…",
  "mnd9:64.4_0": "nibbeṭhehi vā sace pahosī”ti—",
  "mnd9:64.5_0": "musāti vā so vivadetha kena.",
  "mnd9:65.1_0": "Yasmiṁ samaṁ visamaṁ vāpi natthīti.",
  "mnd9:65.2_0": "Yasminti yasmiṁ puggale arahante khīṇāsave sadisohamasmīti māno natthi,",
  "mnd9:65.2_1": "seyyohamasmīti māno natthi,",
  "mnd9:65.2_2": "hīnohamasmīti omāno natthi na santi na saṁvijjati nupalabbhati,",
  "mnd9:65.2_3": "pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—",
  "mnd9:65.3_0": "yasmiṁ samaṁ visamaṁ vāpi natthi.",
  "mnd9:66.1_0": "Sa kena vādaṁ paṭisaṁyujeyyāti.",
  "mnd9:66.2_0": "So kena mānena,",
  "mnd9:66.2_1": "kāya diṭṭhiyā,",
  "mnd9:66.2_2": "kena vā puggalena vādaṁ paṭisaṁyojeyya paṭibaleyya kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—",
  "mnd9:66.3_0": "“na tvaṁ imaṁ dhammavinayaṁ ājānāsi …pe…",
  "mnd9:66.4_0": "nibbeṭhehi vā sace pahosī”ti—",
  "mnd9:66.5_0": "sa kena vādaṁ paṭisaṁyujeyya.",
  "mnd9:67.1_0": "Tenāha bhagavā—",
  "mnd9:68.1_0": "“Saccanti so brāhmaṇo kiṁ vadeyya,",
  "mnd9:68.2_0": "Musāti vā so vivadetha kena;",
  "mnd9:68.3_0": "Yasmiṁ samaṁ visamaṁ vāpi natthi,",
  "mnd9:68.4_0": "Sa kena vādaṁ paṭisaṁyujeyyā”ti.",
  "mnd9:69.1_0": "Okaṁ pahāya aniketasārī,",
  "mnd9:69.2_0": "Gāme akubbaṁ muni santhavāni;",
  "mnd9:69.3_0": "Kāmehi ritto apurakkharāno,",
  "mnd9:69.4_0": "Kathaṁ na viggayha janena kayirā.",
  "mnd9:70.1_0": "Atha kho hāliddakāni gahapati yenāyasmā mahākaccāno tenupasaṅkami;",
  "mnd9:70.1_1": "upasaṅkamitvā āyasmantaṁ mahākaccānaṁ abhivādetvā ekamantaṁ nisīdi.",
  "mnd9:70.2_0": "Ekamantaṁ nisinno kho hāliddakāni gahapati āyasmantaṁ mahākaccānaṁ etadavoca—",
  "mnd9:70.3_0": "“vuttamidaṁ, bhante kaccāna, bhagavatā aṭṭhakavaggiye māgaṇḍiyapañhe—",
  "mnd9:71.1_0": "‘Okaṁ pahāya aniketasārī,",
  "mnd9:71.2_0": "Gāme akubbaṁ muni santhavāni;",
  "mnd9:71.3_0": "Kāmehi ritto apurakkharāno,",
  "mnd9:71.4_0": "Kathaṁ na viggayha janena kayirā’ti.",
  "mnd9:72.1_0": "Imassa nu kho,",
  "mnd9:72.1_1": "bhante kaccāna,",
  "mnd9:72.1_2": "bhagavatā saṅkhittena bhāsitassa kathaṁ vitthārena attho daṭṭhabbo”ti?",
  "mnd9:73.1_0": "“Rūpadhātu kho, gahapati, viññāṇassa oko rūpadhāturāgavinibaddhañca pana viññāṇaṁ okasārīti vuccati.",
  "mnd9:73.2_0": "Vedanādhātu kho, gahapati …",
  "mnd9:73.3_0": "saññādhātu kho, gahapati …",
  "mnd9:73.4_0": "saṅkhāradhātu kho, gahapati,",
  "mnd9:73.4_1": "viññāṇassa oko saṅkhāradhāturāgavinibandhañca pana viññāṇaṁ okasārīti vuccati.",
  "mnd9:73.5_0": "Evaṁ kho, gahapati, okasārī hoti.",
  "mnd9:74.1_0": "Kathañca, gahapati, anokasārī hoti?",
  "mnd9:74.2_0": "Rūpadhātuyā kho, gahapati,",
  "mnd9:74.2_1": "yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā te tathāgatassa pahīnā",
  "mnd9:74.2_2": "ucchinnamūlā tālāvatthukatā anabhāvaṅkatā āyatiṁ anuppādadhammā;",
  "mnd9:74.3_0": "tasmā tathāgato anokasārīti vuccati.",
  "mnd9:74.4_0": "Vedanādhātuyā kho, gahapati …",
  "mnd9:74.5_0": "saññādhātuyā kho, gahapati …",
  "mnd9:74.6_0": "saṅkhāradhātuyā kho, gahapati …",
  "mnd9:74.7_0": "viññāṇadhātuyā kho, gahapati,",
  "mnd9:74.7_1": "yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā te tathāgatassa pahīnā",
  "mnd9:74.7_2": "ucchinnamūlā tālāvatthukatā anabhāvaṅkatā āyatiṁ anuppādadhammā;",
  "mnd9:74.8_0": "tasmā tathāgato anokasārīti vuccati.",
  "mnd9:74.9_0": "Evaṁ kho, gahapati, anokasārī hoti.",
  "mnd9:75.1_0": "Kathañca, gahapati, niketasārī hoti?",
  "mnd9:75.2_0": "Rūpanimittaniketavisāravinibandhā kho, gahapati, niketasārīti vuccati.",
  "mnd9:75.3_0": "Saddanimitta …",
  "mnd9:75.4_0": "gandhanimitta …",
  "mnd9:75.5_0": "rasanimitta …",
  "mnd9:75.6_0": "phoṭṭhabbanimitta …",
  "mnd9:75.7_0": "dhammanimittaniketavisāravinibandhā kho, gahapati, niketasārīti vuccati.",
  "mnd9:75.8_0": "Evaṁ kho, gahapati, niketasārī hoti.",
  "mnd9:76.1_0": "Kathañca, gahapati, aniketasārī hoti?",
  "mnd9:76.2_0": "Rūpanimittaniketavisāravinibandhā kho, gahapati,",
  "mnd9:76.2_1": "tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā;",
  "mnd9:76.3_0": "tasmā tathāgato aniketasārīti vuccati.",
  "mnd9:76.4_0": "Saddanimitta …",
  "mnd9:76.5_0": "gandhanimitta …",
  "mnd9:76.6_0": "rasanimitta …",
  "mnd9:76.7_0": "phoṭṭhabbanimitta …",
  "mnd9:76.8_0": "dhammanimittaniketavisāravinibandhā kho, gahapati,",
  "mnd9:76.8_1": "tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā;",
  "mnd9:76.9_0": "tasmā tathāgato aniketasārīti vuccati.",
  "mnd9:76.10_0": "Evaṁ kho, gahapati, aniketasārī hoti.",
  "mnd9:77.1_0": "Kathañca, gahapati, gāme santhavajāto hoti?",
  "mnd9:77.2_0": "Idha, gahapati,",
  "mnd9:77.2_1": "ekacco bhikkhu gihīhi saṁsaṭṭho viharati sahanandī sahasokī,",
  "mnd9:77.2_2": "sukhitesu sukhito,",
  "mnd9:77.2_3": "dukkhitesu dukkhito,",
  "mnd9:77.2_4": "uppannesu kiccakaraṇīyesu attanā voyogaṁ āpajjati.",
  "mnd9:77.3_0": "Evaṁ kho, gahapati, gāme santhavajāto hoti.",
  "mnd9:78.1_0": "Kathañca, gahapati, gāme na santhavajāto hoti?",
  "mnd9:78.2_0": "Idha, gahapati,",
  "mnd9:78.2_1": "ekacco bhikkhu gihīhi asaṁsaṭṭho viharati na sahanandī na sahasokī,",
  "mnd9:78.2_2": "na sukhitesu sukhito,",
  "mnd9:78.2_3": "na dukkhitesu dukkhito,",
  "mnd9:78.2_4": "uppannesu kiccakaraṇīyesu na attanā voyogaṁ āpajjati.",
  "mnd9:78.3_0": "Evaṁ kho, gahapati, gāme na santhavajāto hoti.",
  "mnd9:79.1_0": "Kathañca, gahapati, kāmehi aritto hoti?",
  "mnd9:79.2_0": "Idha, gahapati,",
  "mnd9:79.2_1": "ekacco bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.",
  "mnd9:79.3_0": "Evaṁ kho, gahapati, kāmehi aritto hoti.",
  "mnd9:80.1_0": "Kathañca, gahapati, kāmehi ritto hoti?",
  "mnd9:80.2_0": "Idha, gahapati,",
  "mnd9:80.2_1": "ekacco bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho.",
  "mnd9:80.3_0": "Evaṁ kho, gahapati, kāmehi ritto hoti.",
  "mnd9:81.1_0": "Kathañca, gahapati, purakkharāno hoti?",
  "mnd9:81.2_0": "Idha, gahapati, ekaccassa bhikkhuno evaṁ hoti—",
  "mnd9:81.3_0": "‘evaṁrūpo siyaṁ anāgatamaddhānan’ti …",
  "mnd9:81.4_0": "‘evaṁvedano siyaṁ …",
  "mnd9:81.5_0": "evaṁsañño siyaṁ …",
  "mnd9:81.6_0": "evaṁsaṅkhāro siyaṁ …",
  "mnd9:81.7_0": "evaṁviññāṇo siyaṁ anāgatamaddhānan’ti …",
  "mnd9:81.8_0": "evaṁ kho, gahapati, purakkharāno hoti.",
  "mnd9:82.1_0": "Kathañca, gahapati, apurakkharāno hoti?",
  "mnd9:82.2_0": "Idha, gahapati, ekaccassa bhikkhuno na evaṁ hoti—",
  "mnd9:82.3_0": "‘evaṁrūpo siyaṁ anāgatamaddhānan’ti …",
  "mnd9:82.4_0": "‘evaṁvedano siyaṁ …",
  "mnd9:82.5_0": "evaṁsañño siyaṁ …",
  "mnd9:82.6_0": "evaṁsaṅkhāro siyaṁ …",
  "mnd9:82.7_0": "evaṁviññāṇo siyaṁ anāgatamaddhānan’ti …",
  "mnd9:82.8_0": "evaṁ kho, gahapati, apurakkharāno hoti.",
  "mnd9:83.1_0": "Kathañca, gahapati, kathaṁ viggayha janena kattā hoti?",
  "mnd9:83.2_0": "Idha, gahapati, ekacco evarūpiṁ kathaṁ kattā hoti—",
  "mnd9:83.3_0": "‘na tvaṁ imaṁ dhammavinayaṁ ājānāsi,",
  "mnd9:83.3_1": "ahaṁ imaṁ dhammavinayaṁ ājānāmi,",
  "mnd9:83.3_2": "kiṁ tvaṁ imaṁ dhammavinayaṁ ājānissasi,",
  "mnd9:83.3_3": "micchāpaṭipanno tvamasi,",
  "mnd9:83.3_4": "ahamasmi sammāpaṭipanno,",
  "mnd9:83.3_5": "sahitaṁ me,",
  "mnd9:83.3_6": "asahitaṁ te,",
  "mnd9:83.3_7": "pure vacanīyaṁ pacchā avaca,",
  "mnd9:83.3_8": "pacchā vacanīyaṁ pure avaca,",
  "mnd9:83.3_9": "adhiciṇṇaṁ te viparāvattaṁ,",
  "mnd9:83.3_10": "āropito te vādo,",
  "mnd9:83.3_11": "niggahito tvamasi,",
  "mnd9:83.3_12": "cara vādappamokkhāya,",
  "mnd9:83.3_13": "nibbeṭhehi vā sace pahosī’ti.",
  "mnd9:83.4_0": "Evaṁ kho, gahapati, kathaṁ viggayha janena kattā hoti.",
  "mnd9:84.1_0": "Kathañca, gahapati, kathaṁ na viggayha janena kattā hoti?",
  "mnd9:84.2_0": "Idha, gahapati, ekacco na evarūpiṁ kathaṁ kattā hoti—",
  "mnd9:84.3_0": "‘na tvaṁ imaṁ dhammavinayaṁ ājānāsi …pe…",
  "mnd9:84.4_0": "nibbeṭhehi vā sace pahosī’ti.",
  "mnd9:84.5_0": "Evaṁ kho, gahapati, na viggayha janena kattā hoti.",
  "mnd9:84.6_0": "Iti kho, gahapati, yaṁ taṁ vuttaṁ bhagavatā aṭṭhakavaggiye māgaṇḍiyapañhe—",
  "mnd9:85.1_0": "‘Okaṁ pahāya aniketasārī,",
  "mnd9:85.2_0": "Gāme akubbaṁ muni santhavāni;",
  "mnd9:85.3_0": "Kāmehi ritto apurakkharāno,",
  "mnd9:85.4_0": "Kathaṁ na viggayha janena kayirā’ti.",
  "mnd9:86.1_0": "Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti.",
  "mnd9:87.1_0": "Tenāha bhagavā—",
  "mnd9:88.1_0": "“Okaṁ pahāya aniketasārī,",
  "mnd9:88.2_0": "Gāme akubbaṁ muni santhavāni;",
  "mnd9:88.3_0": "Kāmehi ritto apurakkharāno,",
  "mnd9:88.4_0": "Kathaṁ na viggayha janena kayirā”ti.",
  "mnd9:89.1_0": "Yehi vivitto vicareyya loke,",
  "mnd9:89.2_0": "Na tāni uggayha vadeyya nāgo;",
  "mnd9:89.3_0": "Elambujaṁ kaṇḍakavārijaṁ yathā,",
  "mnd9:89.4_0": "Jalena paṅkena canūpalittaṁ;",
  "mnd9:89.5_0": "Evaṁ munī santivādo agiddho,",
  "mnd9:89.6_0": "Kāme ca loke ca anūpalitto.",
  "mnd9:90.1_0": "Yehi vivitto vicareyya loketi.",
  "mnd9:90.2_0": "Yehīti yehi diṭṭhigatehi.",
  "mnd9:90.3_0": "Vivittoti kāyaduccaritena ritto vivitto pavivitto, vacīduccaritena …",
  "mnd9:90.4_0": "manoduccaritena …",
  "mnd9:90.5_0": "rāgena …pe…",
  "mnd9:90.6_0": "sabbākusalābhisaṅkhārehi ritto vivitto pavivitto.",
  "mnd9:90.7_0": "Vicareyyāti vicareyya vihareyya iriyeyya vatteyya pāleyya yapeyya yāpeyya.",
  "mnd9:90.8_0": "Loketi manussaloketi—",
  "mnd9:90.9_0": "yehi vivitto vicareyya loke.",
  "mnd9:91.1_0": "Na tāni uggayha vadeyya nāgoti.",
  "mnd9:91.2_0": "Nāgoti āguṁ na karotīti—",
  "mnd9:91.3_0": "nāgo, na gacchatīti—",
  "mnd9:91.4_0": "nāgo, nāgacchatīti—",
  "mnd9:91.5_0": "nāgo.",
  "mnd9:91.6_0": "Kathaṁ āguṁ na karotīti—",
  "mnd9:91.7_0": "nāgo?",
  "mnd9:91.8_0": "Āgū vuccanti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.",
  "mnd9:92.1_0": "Āguṁ na karoti kiñci loke,",
  "mnd9:92.2_0": "(sabhiyāti bhagavā)",
  "mnd9:92.3_0": "Sabbasaññoge visajja bandhanāni;",
  "mnd9:92.4_0": "Sabbattha na sajjatī vimutto,",
  "mnd9:92.5_0": "Nāgo tādi pavuccate tathattā.",
  "mnd9:93.1_0": "Evaṁ āguṁ na karotīti—",
  "mnd9:93.2_0": "nāgo.",
  "mnd9:94.1_0": "Kathaṁ na gacchatīti—",
  "mnd9:94.2_0": "nāgo?",
  "mnd9:94.3_0": "Na chandāgatiṁ gacchati,",
  "mnd9:94.3_1": "na dosāgatiṁ gacchati,",
  "mnd9:94.3_2": "na mohāgatiṁ gacchati,",
  "mnd9:94.3_3": "na bhayāgatiṁ gacchati,",
  "mnd9:94.3_4": "na rāgavasena gacchati,",
  "mnd9:94.3_5": "na dosavasena gacchati,",
  "mnd9:94.3_6": "na mohavasena gacchati,",
  "mnd9:94.3_7": "na mānavasena gacchati,",
  "mnd9:94.3_8": "na diṭṭhivasena gacchati,",
  "mnd9:94.3_9": "na uddhaccavasena gacchati,",
  "mnd9:94.3_10": "na vicikicchāvasena gacchati,",
  "mnd9:94.3_11": "nānusayavasena gacchati,",
  "mnd9:94.3_12": "na vaggehi dhammehi yāyati nīyati vuyhati saṁharīyati.",
  "mnd9:94.4_0": "Evaṁ na gacchatīti—",
  "mnd9:94.5_0": "nāgo.",
  "mnd9:95.1_0": "Kathaṁ nāgacchatīti—",
  "mnd9:95.2_0": "nāgo?",
  "mnd9:95.3_0": "Sotāpattimaggena ye kilesā pahīnā te kilese na puneti na pacceti na paccāgacchati.",
  "mnd9:95.4_0": "Sakadāgāmimaggena …",
  "mnd9:95.5_0": "anāgāmimaggena …",
  "mnd9:95.6_0": "arahattamaggena ye kilesā pahīnā te kilese na puneti na pacceti na paccāgacchati.",
  "mnd9:95.7_0": "Evaṁ nāgacchatīti—",
  "mnd9:95.8_0": "nāgo.",
  "mnd9:96.1_0": "Na tāni uggayha vadeyya nāgoti.",
  "mnd9:96.2_0": "Nāgo na tāni diṭṭhigatāni gahetvā uggahetvā gaṇhitvā parāmasitvā abhinivisitvā vadeyya katheyya bhaṇeyya dīpayeyya vohareyya;",
  "mnd9:96.3_0": "“sassato loko …pe…",
  "mnd9:96.4_0": "neva hoti na na hoti tathāgato paraṁ maraṇā,",
  "mnd9:96.4_1": "idameva saccaṁ moghamaññan”ti vadeyya katheyya bhaṇeyya dīpayeyya vohareyyāti—",
  "mnd9:96.5_0": "na tāni uggayha vadeyya nāgo.",
  "mnd9:97.1_0": "Elambujaṁ kaṇḍakavārijaṁ yathā, jalena paṅkena canūpalittanti.",
  "mnd9:97.2_0": "Elaṁ vuccati udakaṁ,",
  "mnd9:97.2_1": "ambujaṁ vuccati padumaṁ,",
  "mnd9:97.2_2": "kaṇḍako vuccati kharadaṇḍo,",
  "mnd9:97.2_3": "vāri vuccati udakaṁ,",
  "mnd9:97.2_4": "vārijaṁ vuccati padumaṁ vārisambhavaṁ,",
  "mnd9:97.2_5": "jalaṁ vuccati udakaṁ,",
  "mnd9:97.2_6": "paṅko vuccati kaddamo.",
  "mnd9:97.3_0": "Yathā padumaṁ vārijaṁ vārisambhavaṁ jalena ca paṅkena ca na limpati na palimpati na upalimpati,",
  "mnd9:97.3_1": "alittaṁ asaṁlittaṁ anupalittanti—",
  "mnd9:97.4_0": "elambujaṁ kaṇḍakavārijaṁ yathā jalena paṅkena canūpalittaṁ.",
  "mnd9:98.1_0": "Evaṁ munī santivādo agiddho, kāme ca loke ca anūpalittoti.",
  "mnd9:98.2_0": "Evanti opammasaṁpaṭipādanaṁ.",
  "mnd9:98.3_0": "Munīti.",
  "mnd9:98.4_0": "Monaṁ vuccati ñāṇaṁ …pe… saṅgajālamaticca so muni.",
  "mnd9:98.5_0": "Santivādoti santivādo muni tāṇavādo leṇavādo saraṇavādo abhayavādo accutavādo amatavādo nibbānavādoti—",
  "mnd9:98.6_0": "evaṁ muni santivādo.",
  "mnd9:98.7_0": "Agiddhoti.",
  "mnd9:98.8_0": "Gedho vuccati taṇhā.",
  "mnd9:98.9_0": "Yo rāgo sārāgo …pe… abhijjhā lobho akusalamūlaṁ.",
  "mnd9:98.10_0": "Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho so vuccati agiddho.",
  "mnd9:98.11_0": "So rūpe agiddho, sadde … gandhe … rase …",
  "mnd9:98.11_1": "phoṭṭhabbe … kule … gaṇe … āvāse … lābhe … yase …",
  "mnd9:98.11_2": "pasaṁsāya … sukhe … cīvare …",
  "mnd9:98.11_3": "piṇḍapāte …",
  "mnd9:98.11_4": "senāsane …",
  "mnd9:98.11_5": "gilānapaccayabhesajjaparikkhāre …",
  "mnd9:98.11_6": "kāmadhātuyā …",
  "mnd9:98.11_7": "rūpadhātuyā …",
  "mnd9:98.11_8": "arūpadhātuyā …",
  "mnd9:98.11_9": "kāmabhave …",
  "mnd9:98.11_10": "rūpabhave …",
  "mnd9:98.11_11": "arūpabhave …",
  "mnd9:98.11_12": "saññābhave …",
  "mnd9:98.11_13": "asaññābhave …",
  "mnd9:98.11_14": "nevasaññānāsaññābhave …",
  "mnd9:98.11_15": "ekavokārabhave …",
  "mnd9:98.11_16": "catuvokārabhave …",
  "mnd9:98.11_17": "pañcavokārabhave … atīte … anāgate …",
  "mnd9:98.11_18": "paccuppanne …",
  "mnd9:98.11_19": "diṭṭhasutamutaviññātabbesu dhammesu agiddho agadhito amucchito anajjhosanno,",
  "mnd9:98.11_20": "vītagedho vigatagedho cattagedho vantagedho muttagedho pahīnagedho paṭinissaṭṭhagedho,",
  "mnd9:98.11_21": "vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo,",
  "mnd9:98.11_22": "nicchāto nibbuto sītibhūto sukhappaṭisaṁvedī brahmabhūtena attanā viharatīti—",
  "mnd9:98.12_0": "evaṁ muni santivādo agiddho.",
  "mnd9:99.1_0": "Kāme ca loke ca anūpalittoti.",
  "mnd9:99.2_0": "Kāmāti udānato dve kāmā—",
  "mnd9:99.3_0": "vatthukāmā ca kilesakāmā ca …pe…",
  "mnd9:99.4_0": "ime vuccanti vatthukāmā …pe…",
  "mnd9:99.5_0": "ime vuccanti kilesakāmā.",
  "mnd9:99.6_0": "Loketi apāyaloke manussaloke devaloke khandhaloke dhātuloke āyatanaloke.",
  "mnd9:99.7_0": "Lepāti dve lepā—",
  "mnd9:99.8_0": "taṇhālepo ca diṭṭhilepo ca …pe…",
  "mnd9:99.9_0": "ayaṁ taṇhālepo …pe…",
  "mnd9:99.10_0": "ayaṁ diṭṭhilepo.",
  "mnd9:99.11_0": "Muni taṇhālepaṁ pahāya diṭṭhilepaṁ paṭinissajjitvā kāme ca loke ca na limpati na palimpati na upalimpati,",
  "mnd9:99.11_1": "alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—",
  "mnd9:99.12_0": "evaṁ munī santivādo agiddho, kāme ca loke ca anūpalitto.",
  "mnd9:100.1_0": "Tenāha bhagavā—",
  "mnd9:101.1_0": "“Yehi vivitto vicareyya loke,",
  "mnd9:101.2_0": "Na tāni uggayha vadeyya nāgo;",
  "mnd9:101.3_0": "Elambujaṁ kaṇḍakavārijaṁ yathā,",
  "mnd9:101.4_0": "Jalena paṅkena canūpalittaṁ;",
  "mnd9:101.5_0": "Evaṁ munī santivādo agiddho,",
  "mnd9:101.6_0": "Kāme ca loke ca anūpalitto”ti.",
  "mnd9:102.1_0": "Na vedagū diṭṭhiyāyako na mutiyā,",
  "mnd9:102.2_0": "Sa mānameti na hi tammayo so;",
  "mnd9:102.3_0": "Na kammunā nopi sutena neyyo,",
  "mnd9:102.4_0": "Anūpanīto sa nivesanesu.",
  "mnd9:103.1_0": "Na vedagū diṭṭhiyāyako na mutiyā, sa mānametīti.",
  "mnd9:103.2_0": "Nāti paṭikkhepo.",
  "mnd9:103.3_0": "Vedagūti.",
  "mnd9:103.4_0": "Vedo vuccati catūsu maggesu ñāṇaṁ,",
  "mnd9:103.4_1": "paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.",
  "mnd9:103.5_0": "Tehi vedehi jātijarāmaraṇassa antagato antappatto,",
  "mnd9:103.5_1": "koṭigato koṭippatto,",
  "mnd9:103.5_2": "pariyantagato pariyantappatto,",
  "mnd9:103.5_3": "vosānagato vosānappatto,",
  "mnd9:103.5_4": "tāṇagato tāṇappatto,",
  "mnd9:103.5_5": "leṇagato leṇappatto,",
  "mnd9:103.5_6": "saraṇagato saraṇappatto,",
  "mnd9:103.5_7": "abhayagato abhayappatto,",
  "mnd9:103.5_8": "accutagato accutappatto,",
  "mnd9:103.5_9": "amatagato amatappatto,",
  "mnd9:103.5_10": "nibbānagato nibbānappatto,",
  "mnd9:103.5_11": "vedānaṁ vā antaṁ gatoti vedagū,",
  "mnd9:103.5_12": "vedehi vā antaṁ gatoti vedagū,",
  "mnd9:103.5_13": "sattannaṁ vā dhammānaṁ viditattā vedagū,",
  "mnd9:103.5_14": "sakkāyadiṭṭhi viditā hoti,",
  "mnd9:103.5_15": "vicikicchā viditā hoti,",
  "mnd9:103.5_16": "sīlabbataparāmāso vidito hoti,",
  "mnd9:103.5_17": "rāgo vidito hoti,",
  "mnd9:103.5_18": "doso vidito hoti,",
  "mnd9:103.5_19": "moho vidito hoti,",
  "mnd9:103.5_20": "māno vidito hoti,",
  "mnd9:103.5_21": "viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.",
  "mnd9:104.1_0": "Vedāni viceyya kevalāni,",
  "mnd9:104.2_0": "(sabhiyāti bhagavā)",
  "mnd9:104.3_0": "Samaṇānaṁ yānīdhatthi brāhmaṇānaṁ;",
  "mnd9:104.4_0": "Sabbavedanāsu vītarāgo,",
  "mnd9:104.5_0": "Sabbaṁ vedamaticca vedagū soti.",
  "mnd9:105.1_0": "Na diṭṭhiyāti tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.",
  "mnd9:105.2_0": "So diṭṭhiyā na yāyati na nīyati na vuyhati na saṁharīyati,",
  "mnd9:105.2_1": "napi taṁ diṭṭhigataṁ sārato pacceti na paccāgacchatīti—",
  "mnd9:105.3_0": "na vedagū diṭṭhiyā.",
  "mnd9:105.4_0": "Na mutiyāti mutarūpena vā parato ghosena vā mahājanasammutiyā vā mānaṁ neti na upeti na upagacchati na gaṇhāti na parāmasati nābhinivisatīti—",
  "mnd9:105.5_0": "na vedagū diṭṭhiyāyako na mutiyā sa mānameti.",
  "mnd9:106.1_0": "Na hi tammayo soti na taṇhāvasena diṭṭhivasena tammayo hoti tapparamo tapparāyaṇo.",
  "mnd9:106.2_0": "Yato taṇhā ca diṭṭhi ca māno cassa pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā",
  "mnd9:106.2_1": "ettāvatā na tammayo hoti na tapparamo na tapparāyaṇoti—",
  "mnd9:106.3_0": "sa mānameti na hi tammayo so.",
  "mnd9:107.1_0": "Na kammunā nopi sutena neyyoti.",
  "mnd9:107.2_0": "Na kammunāti puññābhisaṅkhārena vā apuññābhisaṅkhārena vā āneñjābhisaṅkhārena vā na yāyati na nīyati na vuyhati na saṁharīyatīti—",
  "mnd9:107.3_0": "na kammunā.",
  "mnd9:107.4_0": "Nopi sutena neyyoti sutasuddhiyā vā parato ghosena vā mahājanasammutiyā vā na yāyati na nīyati na vuyhati na saṁharīyatīti—",
  "mnd9:107.5_0": "na kammunā nopi sutena neyyo.",
  "mnd9:108.1_0": "Anūpanīto sa nivesanesūti.",
  "mnd9:108.2_0": "Upayāti dve upayā—",
  "mnd9:108.3_0": "taṇhūpayo ca diṭṭhūpayo ca …pe…",
  "mnd9:108.4_0": "ayaṁ taṇhūpayo …pe…",
  "mnd9:108.5_0": "ayaṁ diṭṭhūpayo.",
  "mnd9:108.6_0": "Tassa taṇhūpayo pahīno, diṭṭhūpayo paṭinissaṭṭho.",
  "mnd9:108.7_0": "Taṇhūpayassa pahīnattā,",
  "mnd9:108.7_1": "diṭṭhūpayassa paṭinissaṭṭhattā so nivesanesu anūpanīto anupalitto anupagato anajjhosito anadhimutto nikkhanto",
  "mnd9:108.7_2": "nissaṭo vippamutto visaññutto vimariyādikatena cetasā viharatīti—",
  "mnd9:108.8_0": "anūpanīto sa nivesanesu.",
  "mnd9:109.1_0": "Tenāha bhagavā—",
  "mnd9:110.1_0": "“Na vedagū diṭṭhiyāyako na mutiyā,",
  "mnd9:110.2_0": "Sa mānameti na hi tammayo so;",
  "mnd9:110.3_0": "Na kammunā nopi sutena neyyo,",
  "mnd9:110.4_0": "Anūpanīto sa nivesanesū”ti.",
  "mnd9:111.1_0": "Saññāvirattassa na santi ganthā,",
  "mnd9:111.2_0": "Paññāvimuttassa na santi mohā;",
  "mnd9:111.3_0": "Saññañca diṭṭhiñca ye aggahesuṁ,",
  "mnd9:111.4_0": "Te ghaṭṭayantā vicaranti loke.",
  "mnd9:112.1_0": "Saññāvirattassa na santi ganthāti.",
  "mnd9:112.2_0": "Yo samathapubbaṅgamaṁ ariyamaggaṁ bhāveti tassa ādito upādāya ganthā vikkhambhitā honti,",
  "mnd9:112.2_1": "arahatte patte arahato ganthā ca mohā ca nīvaraṇā ca kāmasaññā byāpādasaññā vihiṁsāsaññā diṭṭhisaññā",
  "mnd9:112.2_2": "ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti—",
  "mnd9:112.3_0": "saññāvirattassa na santi ganthā.",
  "mnd9:113.1_0": "Paññāvimuttassa na santi mohāti.",
  "mnd9:113.2_0": "Yo vipassanāpubbaṅgamaṁ ariyamaggaṁ bhāveti,",
  "mnd9:113.2_1": "tassa ādito upādāya mohā vikkhambhitā honti,",
  "mnd9:113.2_2": "arahatte patte arahato mohā ca ganthā ca nīvaraṇā ca kāmasaññā byāpādasaññā vihiṁsāsaññā diṭṭhisaññā",
  "mnd9:113.2_3": "ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti—",
  "mnd9:113.3_0": "paññāvimuttassa na santi mohā.",
  "mnd9:114.1_0": "Saññañca diṭṭhiñca ye aggahesuṁ, te ghaṭṭayantā vicaranti loketi.",
  "mnd9:114.2_0": "Ye saññaṁ gaṇhanti kāmasaññaṁ byāpādasaññaṁ vihiṁsāsaññaṁ te saññāvasena ghaṭṭenti saṅghaṭṭenti.",
  "mnd9:114.3_0": "Rājānopi rājūhi vivadanti,",
  "mnd9:114.3_1": "khattiyāpi khattiyehi vivadanti,",
  "mnd9:114.3_2": "brāhmaṇāpi brāhmaṇehi vivadanti,",
  "mnd9:114.3_3": "gahapatīpi gahapatīhi vivadanti,",
  "mnd9:114.3_4": "mātāpi puttena vivadati,",
  "mnd9:114.3_5": "puttopi mātarā vivadati,",
  "mnd9:114.3_6": "pitāpi puttena vivadati,",
  "mnd9:114.3_7": "puttopi pitarā vivadati,",
  "mnd9:114.3_8": "bhātāpi bhātarā vivadati,",
  "mnd9:114.3_9": "bhaginīpi bhaginiyā vivadati,",
  "mnd9:114.3_10": "bhātāpi bhaginiyā vivadati,",
  "mnd9:114.3_11": "bhaginīpi bhātarā vivadati,",
  "mnd9:114.3_12": "sahāyopi sahāyena vivadati.",
  "mnd9:114.4_0": "Te tattha kalahaviggahavivādamāpannā aññamaññaṁ pāṇīhipi upakkamanti,",
  "mnd9:114.4_1": "leḍḍūhipi upakkamanti,",
  "mnd9:114.4_2": "daṇḍehipi upakkamanti,",
  "mnd9:114.4_3": "satthehipi upakkamanti.",
  "mnd9:114.5_0": "Te tattha maraṇampi nigacchanti maraṇamattampi dukkhaṁ.",
  "mnd9:114.6_0": "Ye diṭṭhiṁ gaṇhanti “sassato loko”ti vā …pe…",
  "mnd9:114.7_0": "“neva hoti na na hoti tathāgato paraṁ maraṇā”ti vā te diṭṭhivasena ghaṭṭenti saṅghaṭṭenti,",
  "mnd9:114.7_1": "satthārato satthāraṁ ghaṭṭenti,",
  "mnd9:114.7_2": "dhammakkhānato dhammakkhānaṁ ghaṭṭenti,",
  "mnd9:114.7_3": "gaṇato gaṇaṁ ghaṭṭenti,",
  "mnd9:114.7_4": "diṭṭhiyā diṭṭhiṁ ghaṭṭenti,",
  "mnd9:114.7_5": "paṭipadāya paṭipadaṁ ghaṭṭenti,",
  "mnd9:114.7_6": "maggato maggaṁ ghaṭṭenti.",
  "mnd9:115.1_0": "Atha vā te vivadanti,",
  "mnd9:115.1_1": "kalahaṁ karonti,",
  "mnd9:115.1_2": "bhaṇḍanaṁ karonti,",
  "mnd9:115.1_3": "viggahaṁ karonti,",
  "mnd9:115.1_4": "vivādaṁ karonti,",
  "mnd9:115.1_5": "medhagaṁ karonti—",
  "mnd9:115.2_0": "“na tvaṁ imaṁ dhammavinayaṁ ājānāsi …pe…",
  "mnd9:115.3_0": "nibbeṭhehi vā sace pahosī”ti.",
  "mnd9:115.4_0": "Tesaṁ abhisaṅkhārā appahīnā;",
  "mnd9:115.5_0": "abhisaṅkhārānaṁ appahīnattā gatiyā ghaṭṭenti,",
  "mnd9:115.5_1": "niraye ghaṭṭenti,",
  "mnd9:115.5_2": "tiracchānayoniyā ghaṭṭenti,",
  "mnd9:115.5_3": "pettivisaye ghaṭṭenti,",
  "mnd9:115.5_4": "manussaloke ghaṭṭenti,",
  "mnd9:115.5_5": "devaloke ghaṭṭenti,",
  "mnd9:115.5_6": "gatiyā gatiṁ …",
  "mnd9:115.5_7": "upapattiyā upapattiṁ …",
  "mnd9:115.5_8": "paṭisandhiyā paṭisandhiṁ …",
  "mnd9:115.5_9": "bhavena bhavaṁ …",
  "mnd9:115.5_10": "saṁsārena saṁsāraṁ …",
  "mnd9:115.5_11": "vaṭṭena vaṭṭaṁ ghaṭṭenti saṅghaṭṭenti vadanti vicaranti viharanti iriyanti vattenti pālenti yapenti yāpenti.",
  "mnd9:115.6_0": "Loketi apāyaloke …pe… āyatanaloketi—",
  "mnd9:115.7_0": "saññañca diṭṭhiñca ye aggahesuṁ te ghaṭṭayantā vicaranti loke.",
  "mnd9:116.1_0": "Tenāha bhagavā—",
  "mnd9:117.1_0": "“Saññāvirattassa na santi ganthā,",
  "mnd9:117.2_0": "Paññāvimuttassa na santi mohā;",
  "mnd9:117.3_0": "Saññañca diṭṭhiñca ye aggahesuṁ,",
  "mnd9:117.4_0": "Te ghaṭṭayantā vicaranti loke”ti.",
  "mnd9:118.1_0": "Māgaṇḍiyasuttaniddeso navamo."
}