{
  "tika-abh03t:6_0": "Namo tassa bhagavato arahato sammāsambuddhassa",
  "tika-abh03t:7_0": "Abhidhammapiṭake",
  "tika-abh03t:8_0": "Pañcapakaraṇa-mūlaṭīkā",
  "tika-abh03t:9_0": "Dhātukathāpakaraṇa-mūlaṭīkā",
  "tika-abh03t:10_0": "Ganthārambhavaṇṇanā",
  "tika-abh03t:11_0": "Dhātukathāpakaraṇaṃ desento bhagavā yasmiṃ samaye desesi,",
  "tika-abh03t:11_1": "taṃ samayaṃ dassetuṃ,",
  "tika-abh03t:11_2": "vibhaṅgānantaraṃ desitassa pakaraṇassa dhātukathābhāvaṃ dassetuṃ vā “aṭṭhārasahī”tiādimāha.",
  "tika-abh03t:11_3": "Tattha balavidhamanavisayātikkamanavasena devaputtamārassa,",
  "tika-abh03t:11_4": "appavattikaraṇavasena kilesābhisaṅkhāramārānaṃ,",
  "tika-abh03t:11_5": "samudayappahānapariññāvasena khandhamārassa,",
  "tika-abh03t:11_6": "maccumārassa ca bodhimūle eva bhañjitattā parūpanissayarahitaṃ niratisayaṃ taṃ bhañjanaṃ upādāya bhagavā eva “mārabhañjano”ti thomito.",
  "tika-abh03t:11_7": "Tattha māre abhañjesi,",
  "tika-abh03t:11_8": "mārabhañjanaṃ vā etassa,",
  "tika-abh03t:11_9": "na pararājādibhañjananti mārabhañjano.",
  "tika-abh03t:11_10": "Mahāvikkanto mahāvīriyoti mahāvīro.",
  "tika-abh03t:12_0": "Khandhādayo araṇantā dhammā sabhāvaṭṭhena dhātuyo,",
  "tika-abh03t:12_1": "abhidhammakathādhiṭṭhānaṭṭhena vāti katvā tesaṃ kathanato imassa pakaraṇassa dhātukathāti adhivacanaṃ.",
  "tika-abh03t:12_2": "Yadipi aññesu ca pakaraṇesu te sabhāvā kathitā,",
  "tika-abh03t:12_3": "ettha pana tesaṃ sabbesaṃ saṅgahāsaṅgahādīsu cuddasasu nayesu ekekasmiṃ kathitattā sātisayaṃ kathananti idameva evaṃnāmakaṃ.",
  "tika-abh03t:12_4": "Ekadesakathanameva hi aññattha katanti.",
  "tika-abh03t:12_5": "Khandhāyatanadhātūhi vā khandhādīnaṃ araṇantānaṃ saṅgahāsaṅgahādayo nayā vuttāti tattha mahāvisayānaṃ",
  "tika-abh03t:12_6": "dhātūnaṃ vasena dhātūhi kathā dhātukathāti evaṃ assa nāmaṃ vuttanti veditabbaṃ.",
  "tika-abh03t:12_7": "Dvidhā tidhā chadhā aṭṭhārasadhāti anekadhā dhātubhedaṃ pakāsesīti dhātubhedappakāsanoti.",
  "tika-abh03t:12_8": "Tassatthanti tassā dhātukathāya atthaṃ. A- kāre ā-",
  "tika-abh03t:12_9": "kārassa lopo daṭṭhabbo.",
  "tika-abh03t:12_10": "“Yaṃ dhātukatha”nti vā ettha pakaraṇanti vacanaseso sattannaṃ pakaraṇānaṃ kamena vaṇṇanāya pavattattāti",
  "tika-abh03t:12_11": "tena yojanaṃ katvā tassa pakaraṇassa atthaṃ tassatthanti a-",
  "tika-abh03t:12_12": "kāralopo vā.",
  "tika-abh03t:12_13": "Tanti taṃ dīpanaṃ suṇātha,",
  "tika-abh03t:12_14": "taṃ vā atthaṃ taṃdīpanavacanasavanena upadhārethāti attho.",
  "tika-abh03t:12_15": "Samāhitāti nānākiccehi avikkhittacittā,",
  "tika-abh03t:12_16": "attano citte āhitāti vā attho.",
  "tika-abh03t:13_0": "Ganthārambhavaṇṇanā niṭṭhitā.",
  "tika-abh03t:14_0": "1. Mātikāvaṇṇanā",
  "tika-abh03t:15_0": "1. Nayamātikāvaṇṇanā",
  "tika-abh03t:16_0": "1.",
  "tika-abh03t:16_1": "Ko panetassa pakaraṇassa paricchedoti?",
  "tika-abh03t:16_2": "Na so idha vattabbo,",
  "tika-abh03t:16_3": "aṭṭhasāliniyaṃ pakaraṇaparicchedo vutto evāti dassento āha “cuddasavidhena vibhattanti vutta”nti.",
  "tika-abh03t:16_4": "Khandhādīnaṃ desanā nīyati pavattīyati etehi,",
  "tika-abh03t:16_5": "khandhādayo eva vā nīyanti ñāyanti etehi pakārehīti nayā,",
  "tika-abh03t:16_6": "nayānaṃ mātikā uddeso,",
  "tika-abh03t:16_7": "nayā eva vā mātikāti nayamātikā.",
  "tika-abh03t:16_8": "Etesaṃ padānaṃ mūlabhūtattāti “mūlamātikā”ti vattabbānaṃ saṅgahāsaṅgahādīnaṃ cuddasannaṃ padānaṃ khandhādidhammavibhajanassa",
  "tika-abh03t:16_9": "imassa pakaraṇassa mūlabhūtattā nissayabhūtattāti attho.",
  "tika-abh03t:17_0": "2. Abbhantaramātikāvaṇṇanā",
  "tika-abh03t:18_0": "2.",
  "tika-abh03t:18_1": "“Pañcakkhandhā”tiādīhi rūpakkhandhādipadāni dassitāni,",
  "tika-abh03t:18_2": "paṭiccasamuppādavacanena ca yesu dvādasasu aṅgesu paccekaṃ paṭiccasamuppādasaddo vattati,",
  "tika-abh03t:18_3": "tadatthāni dvādasa padāni dassitānīti tesaṃ tathādassitānaṃ sarūpeneva dassitānaṃ phassādīnañca padānaṃ vasena āha “pañcavīsādhikena padasatenā”ti.",
  "tika-abh03t:18_4": "Tattha kammupapattikāmabhavādīnaṃ idha vibhattānaṃ bhāvanabhavanabhāvena bhave viya sokādīnaṃ jarāmaraṇassa",
  "tika-abh03t:18_5": "viya aniṭṭhattā tannidānadukkhabhāvena ca jarāmaraṇe antogadhatāya paṭiccasamuppādassa dvādasapadatā",
  "tika-abh03t:18_6": "daṭṭhabbā.",
  "tika-abh03t:18_7": "Ettha ca pāḷiyaṃ bhinditvā avissajjitānampi satipaṭṭhānādīnaṃ bhinditvā gahaṇaṃ karonto tesaṃ bhinditvāpi vissajjitabbataṃ dassetīti veditabbaṃ.",
  "tika-abh03t:19_0": "Nayamātikādikā lakkhaṇamātikantā mātikā pakaraṇantarāsādhāraṇatāya dhātukathāya mātikā nāma,",
  "tika-abh03t:19_1": "tassā abbhantare vutto vibhajitabbānaṃ uddeso abbhantaramātikā nāmāti imamatthaṃ pakāsento “ayañhī”tiādimāha.",
  "tika-abh03t:19_2": "Tattha evaṃ avatvāti yathā “sabbāpi…pe…",
  "tika-abh03t:19_3": "mātikā”ti ayaṃ dhātukathāmātikato bahiddhā vuttā,",
  "tika-abh03t:19_4": "evaṃ avatvāti attho.",
  "tika-abh03t:19_5": "Dhātukathāya abbhantareyevāti ca dhātukathāmātikāya abbhantareyevāti attho daṭṭhabbo.",
  "tika-abh03t:19_6": "Tadāveṇikamātikāabbhantare hi ṭhapitā tassāyeva abbhantare ṭhapitāti vuttā.",
  "tika-abh03t:19_7": "Atha vā evaṃ avatvāti yathā “sabbāpi…pe…",
  "tika-abh03t:19_8": "mātikā”ti etena vacanena dhātukathāto bahibhūtā kusalādiaraṇantā mātikā pakaraṇantaragatā vuttā,",
  "tika-abh03t:19_9": "evaṃ avatvāti attho.",
  "tika-abh03t:19_10": "Dhātukathāya abbhantareyevāti ca imassa pakaraṇassa abbhantare eva sarūpato dassetvā ṭhapitattāti attho.",
  "tika-abh03t:19_11": "Sabbassa abhidhammassa mātikāya asaṅgahitattā vikiṇṇabhāvena pakiṇṇakatā veditabbā.",
  "tika-abh03t:20_0": "3. Nayamukhamātikāvaṇṇanā",
  "tika-abh03t:21_0": "3.",
  "tika-abh03t:21_1": "Nayānaṃ pavattidvārabhūtā saṅgahāsaṅgahaviyogīsahayogīdhammā nayamukhānīti tesaṃ uddeso nayamukhamātikā.",
  "tika-abh03t:21_2": "Cuddasapi hi saṅgahāsaṅgahasampayogavippayogānaṃ vomissakatāvasena pavattāti yehi te cattāropi honti,",
  "tika-abh03t:21_3": "te dhammā cuddasannampi nayānaṃ mukhāni hontīti.",
  "tika-abh03t:21_4": "Tattha saṅgahitenaasaṅgahitapadādīsu saccādīhipi yathāsambhavaṃ saṅgahāsaṅgaho yadipi vutto,",
  "tika-abh03t:21_5": "so pana saṅgāhakabhūtehi tehi vutto,",
  "tika-abh03t:21_6": "na saṅgahabhūtehi,",
  "tika-abh03t:21_7": "sopi “cakkhāyatanena ye dhammā khandhasaṅgahena saṅgahitā āyatanasaṅgahena asaṅgahitā”tiādinā pucchitabbavissajjitabbadhammuddhāre",
  "tika-abh03t:21_8": "tatthāpi khandhādīheva saṅgahehi niyametvā vutto,",
  "tika-abh03t:21_9": "tasmā “tīhi saṅgaho,",
  "tika-abh03t:21_10": "tīhi asaṅgaho”ti vuttaṃ.",
  "tika-abh03t:21_11": "Pucchitabbavissajjitabbadhammuddhārepi pana pucchāvissajjanesu ca rūpakkhandhādīnaṃ araṇantānaṃ yathāsambhavaṃ",
  "tika-abh03t:21_12": "sampayogavippayogā catūheva khandhehi hontīti “catūhi sampayogo,",
  "tika-abh03t:21_13": "catūhi vippayogo”ti vuttaṃ.",
  "tika-abh03t:22_0": "Nanu ca vippayogo rūpanibbānehipi hoti,",
  "tika-abh03t:22_1": "kasmā “catūhi vippayogo”ti vuttanti?",
  "tika-abh03t:22_2": "Rūpanibbānehi bhavantassapi catūheva bhāvato.",
  "tika-abh03t:22_3": "Na hi rūpaṃ rūpena nibbānena vā vippayuttaṃ hoti,",
  "tika-abh03t:22_4": "nibbānaṃ vā rūpena,",
  "tika-abh03t:22_5": "catūheva pana khandhehi hotīti catunnaṃ khandhānaṃ rūpanibbānehi vippayogopi vippayujjamānehi catūhi khandhehi niyamito tehi vinā vippayogābhāvato.",
  "tika-abh03t:22_6": "So cāyaṃ vippayogo anārammaṇassa,",
  "tika-abh03t:22_7": "anārammaṇaanārammaṇamissakehi missakassa ca na hoti,",
  "tika-abh03t:22_8": "anārammaṇassa pana missakassa ca sārammaṇena,",
  "tika-abh03t:22_9": "sārammaṇassa sārammaṇena anārammaṇena missakena ca hotīti veditabbo.",
  "tika-abh03t:23_0": "4. Lakkhaṇamātikāvaṇṇanā",
  "tika-abh03t:24_0": "4.",
  "tika-abh03t:24_1": "Saṅgahoyeva saṅgahanayo. Sabhāgo.",
  "tika-abh03t:24_2": "Visabhāgoti etassa “tīhi saṅgaho,",
  "tika-abh03t:24_3": "tīhi asaṅgaho”ti etena,",
  "tika-abh03t:24_4": "“catūhi sampayogo,",
  "tika-abh03t:24_5": "catūhi vippayogo”ti etenapi visuṃ yojanā kātabbā.",
  "tika-abh03t:24_6": "Tena saṅgaho asaṅgaho ca sabhāgo visabhāgo ca bhāvo,",
  "tika-abh03t:24_7": "tathā sampayogo vippayogo cāti ayamattho viññāyati.",
  "tika-abh03t:24_8": "Yassa vā saṅgaho ca asaṅgaho ca,",
  "tika-abh03t:24_9": "so dhammo sabhāgo visabhāgo ca,",
  "tika-abh03t:24_10": "tathā yassa sampayogo vippayogo ca,",
  "tika-abh03t:24_11": "sopi sabhāgo visabhāgo cāti.",
  "tika-abh03t:24_12": "Tattha yena rūpakkhandho…pe…",
  "tika-abh03t:24_13": "manoviññāṇadhātūti dhammā gaṇanaṃ gacchanti,",
  "tika-abh03t:24_14": "so ruppanādiko samānabhāvo saṅgahe sabhāgatā,",
  "tika-abh03t:24_15": "ekuppādādiko sampayoge veditabbo.",
  "tika-abh03t:25_0": "5. Bāhiramātikāvaṇṇanā",
  "tika-abh03t:26_0": "5.",
  "tika-abh03t:26_1": "Evaṃ dhātukathāya mātikato bahi ṭhapitattāti “sabbāpi…pe…",
  "tika-abh03t:26_2": "mātikā”ti etena ṭhapanākārena bahi piṭṭhito ṭhapitattāti attho.",
  "tika-abh03t:26_3": "Etena vā ṭhapanākārena kusalādīnaṃ araṇantānaṃ idha aṭṭhapetvā dhātukathāya mātikato bahi pakaraṇantaramātikāya",
  "tika-abh03t:26_4": "imassa pakaraṇassa mātikābhāvena ṭhapitattā tathā pakāsitattāti attho.",
  "tika-abh03t:27_0": "Saṅgaho asaṅgahotiādīsu saṅgaho ekavidhova,",
  "tika-abh03t:27_1": "so kasmā “catubbidho”ti vuttoti?",
  "tika-abh03t:27_2": "Saṅgahoti atthaṃ avatvā aniddhāritatthassa saddasseva vuttattā.",
  "tika-abh03t:27_3": "Saṅgaho asaṅgahotiādīsu saddesu saṅgahasaddo tāva attano atthavasena catubbidhoti ayañhetthattho.",
  "tika-abh03t:27_4": "Atthopi vā aniddhāritaviseso sāmaññena gahetabbataṃ patto “saṅgaho asaṅgaho”tiādīsu “saṅgaho”ti vuttoti na koci doso.",
  "tika-abh03t:27_5": "Niddhārite hi visese tassa ekavidhatā siyā,",
  "tika-abh03t:27_6": "na tato pubbeti.",
  "tika-abh03t:27_7": "Jātisaddassa sāpekkhasaddattā “jātiyā saṅgaho”ti vutte “attano jātiyā”ti viññāyati sambandhārahassa aññassa",
  "tika-abh03t:27_8": "avuttattāti jātisaṅgahoti rūpakaṇḍe vutto sajātisaṅgaho vutto hoti.",
  "tika-abh03t:28_0": "Ettha nayamātikāya “saṅgaho asaṅgaho,",
  "tika-abh03t:28_1": "sampayogo vippayogo”ti ime dve pucchitabbavissajjitabbadhammavisesaṃ aniddhāretvā sāmaññena dhammānaṃ pucchanavissajjananayauddesā,",
  "tika-abh03t:28_2": "avasesā niddhāretvā.",
  "tika-abh03t:28_3": "“Saṅgahitena asaṅgahita”nti hi “saṅgahitena asaṅgahitaṃ asaṅgahita”nti vattabbe ekassa asaṅgahitasaddassa lopo daṭṭhabbo.",
  "tika-abh03t:28_4": "Tena saṅgahitavisesavisiṭṭho yo asaṅgahito dhammaviseso,",
  "tika-abh03t:28_5": "tannissito asaṅgahitatāsaṅkhāto pucchāvissajjananayo uddiṭṭho hoti,",
  "tika-abh03t:28_6": "“saṅgahitenā”ti ca visesane karaṇavacanaṃ daṭṭhabbaṃ.",
  "tika-abh03t:28_7": "Esa nayo tatiyādīsu dasamāvasānesu nayuddesesu chaṭṭhavajjesu.",
  "tika-abh03t:28_8": "Tesupi hi vuttanayena dvīhi dvīhi padehi pucchitabbavissajjitabbadhammavisesaniddhāraṇaṃ katvā tattha",
  "tika-abh03t:28_9": "tattha antimapadasadisena tatiyapadena pucchanavissajjananayā uddiṭṭhāti.",
  "tika-abh03t:28_10": "Tattha catutthapañcamesu kattuatthe karaṇaniddeso,",
  "tika-abh03t:28_11": "sattamādīsu ca catūsu sahayoge daṭṭhabbo,",
  "tika-abh03t:28_12": "na dutiyatatiyesu viya samānādhikaraṇe visesane.",
  "tika-abh03t:28_13": "Tattha hi sabhāvantarena sabhāvantarassa visesanaṃ kataṃ,",
  "tika-abh03t:28_14": "etesu dhammantarena dhammantarassāti.",
  "tika-abh03t:28_15": "Ekādasamādīsu pana catūsu ādipadeneva dhammavisesaniddhāraṇaṃ katvā itarehi pucchanavissajjananayā uddiṭṭhā.",
  "tika-abh03t:28_16": "Visesane eva cettha karaṇavacanaṃ daṭṭhabbaṃ.",
  "tika-abh03t:28_17": "Pucchāvissajjanānañhi nissayabhūtā dhammā saṅgahitatādivisesena karaṇabhūtena sampayuttavippayuttādibhāvaṃ attano visesentīti.",
  "tika-abh03t:29_0": "Vikappatoti vividhakappanato,",
  "tika-abh03t:29_1": "vibhāgatoti attho.",
  "tika-abh03t:29_2": "Sanniṭṭhānavasenāti adhimokkhasampayogavasena.",
  "tika-abh03t:29_3": "Sanniṭṭhānavasena vuttā ca sabbe ca cittuppādā sanniṭṭhānavasena vuttasabbacittuppādā,",
  "tika-abh03t:29_4": "tesaṃ sādhāraṇavasenāti evamettha attho daṭṭhabbo.",
  "tika-abh03t:29_5": "Adhimokkho hi sanniṭṭhānavasena vuttānaṃ cittuppādānaṃ sādhāraṇavasena vutto,",
  "tika-abh03t:29_6": "itare sabbesanti.",
  "tika-abh03t:29_7": "Tattha sādhāraṇā pasaṭā pākaṭā cāti ādito pariggahetabbā,",
  "tika-abh03t:29_8": "tasmā tesaṃ saṅgahādipariggahatthaṃ uddeso kato,",
  "tika-abh03t:29_9": "asādhāraṇāpi pana pariggahetabbāvāti tesu mahāvisayena aññesampi saṅgahādipariggahaṃ dassetuṃ adhimokkho uddiṭṭho.",
  "tika-abh03t:29_10": "“Sanniṭṭhānavasena vuttā”ti ca dhammasaṅgahavaṇṇanāyaṃ paṭiccasamuppādavibhaṅge ca vacanaṃ sandhāya vuttanti veditabbaṃ.",
  "tika-abh03t:29_11": "Sanniṭṭhānavasena ye vuttā,",
  "tika-abh03t:29_12": "tesaṃ sabbesaṃ sādhāraṇatoti pana atthe sati sādhāraṇāsādhāraṇesu vattabbesu yo asādhāraṇesu mahāvisayo adhimokkho,",
  "tika-abh03t:29_13": "tassa vasena vuttasabbacittuppādasādhāraṇato phassādayo sabbasādhāraṇāti adhimokkho ca asādhāraṇesu mahāvisayoti",
  "tika-abh03t:29_14": "katvā vutto aññassa tādisassa abhāvāti ayamadhippāyo daṭṭhabbo.",
  "tika-abh03t:30_0": "Jīvitindriyaṃ panettha rūpamissakattā na vuttanti veditabbaṃ,",
  "tika-abh03t:30_1": "cittekaggatā pana asamādhisabhāvā sāmaññasaddeneva sāmaññavisesasaddehi ca samādhisabhāvā visesasaddavacanīyaṃ",
  "tika-abh03t:30_2": "aññaṃ byāpetabbaṃ nivattetabbañca natthīti anaññabyāpakanivattakasāmaññavisesadīpanato tasseva dhammassa",
  "tika-abh03t:30_3": "bhedadīpakehi vattabbā,",
  "tika-abh03t:30_4": "na sukhādisabhāvā vedanā viya vuttalakkhaṇaviparītehi sāmaññavisesasaddeheva,",
  "tika-abh03t:30_5": "tasmā “cittekaggatā”ti ayaṃ sāmaññasaddo samādhisabhāve visesasaddanirapekkho pavattamāno sayameva visesasaddamāpajjitvā",
  "tika-abh03t:30_6": "asamādhisabhāvameva pakāseyya,",
  "tika-abh03t:30_7": "itaro ca samādhisabhāvamevāti dvidhā bhinnā cittekaggatā asādhāraṇā ceva appavisayā cāti idha uddesaṃ na arahati.",
  "tika-abh03t:30_8": "Abhinnāpi vā phassādīnaṃ viya pākaṭattābhāvato aññadhammanissayena vattabbato ca sā jīvitañca na arahatīti na uddiṭṭhāti.",
  "tika-abh03t:31_0": "Mātikāvaṇṇanā niṭṭhitā.",
  "tika-abh03t:32_0": "2. Niddesavaṇṇanā",
  "tika-abh03t:33_0": "1. Paṭhamanayo saṅgahāsaṅgahapadavaṇṇanā",
  "tika-abh03t:34_0": "1. Khandhapadavaṇṇanā",
  "tika-abh03t:35_0": "6.",
  "tika-abh03t:35_1": "Khandhāyatanadhātuyomahantare abhiññeyyadhammabhāvena vuttā,",
  "tika-abh03t:35_2": "tesaṃ pana sabhāvato abhiññātānaṃ dhammānaṃ pariññeyyatādivisesadassanatthaṃ saccāni,",
  "tika-abh03t:35_3": "adhipatiyādikiccavisesadassanatthaṃ indriyādīni ca vuttānīti saccādiviseso viya saṅgahāsaṅgahaviseso",
  "tika-abh03t:35_4": "ca abhiññeyyanissito vuccamāno suviññeyyo hotīti “tīhi saṅgaho.",
  "tika-abh03t:35_5": "Tīhi asaṅgaho”ti nayamukhamātikā ṭhapitāti veditabbā.",
  "tika-abh03t:35_6": "Evañca katvā “catūhī”ti vuttā sampayogavippayogā ca abhiññeyyanissayena khandhādīheva pucchitvā vissajjitāti.",
  "tika-abh03t:35_7": "Rūpakkhandho ekena khandhenāti ye dhammā “rūpakkhandho”ti vuccanti,",
  "tika-abh03t:35_8": "tesaṃ pañcasu khandhesu rūpakkhandhabhāvena sabhāgatā hotīti rūpakkhandhabhāvasaṅkhātena,",
  "tika-abh03t:35_9": "rūpakkhandhavacanasaṅkhātena vā gaṇanena saṅgahaṃ gaṇanaṃ dasseti.",
  "tika-abh03t:35_10": "Tenāha “yañhi kiñcī”tiādi.",
  "tika-abh03t:35_11": "Rūpakkhandhoti hi saṅgahitabbadhammo dassito.",
  "tika-abh03t:35_12": "Yena saṅgahena saṅgayhati,",
  "tika-abh03t:35_13": "tassa saṅgahassa dassanaṃ “ekena khandhenā”ti vacanaṃ.",
  "tika-abh03t:35_14": "Pañcasu khandhagaṇanesu ekena khandhagaṇanena gaṇitoti ayañhettha attho.",
  "tika-abh03t:35_15": "Yasmā ca khandhādivacanehi saṅgaho vuccati,",
  "tika-abh03t:35_16": "tasmā upari “khandhasaṅgahena saṅgahitā”tiādiṃ vakkhatīti.",
  "tika-abh03t:36_0": "Asaṅgahanayaniddeseti idaṃ “saṅgaho asaṅgaho”ti etasseva nayassa ekadesanayabhāvena vuttaṃ,",
  "tika-abh03t:36_1": "na nayantaratāyāti daṭṭhabbaṃ.",
  "tika-abh03t:36_2": "Rūpakkhandhamūlakāyeva cettha dukatikacatukkā dassitāti etena vedanākkhandhamūlakā purimena yojiyamāne",
  "tika-abh03t:36_3": "viseso natthīti pacchimeheva yojetvā tayo dukā dve tikā eko catukko,",
  "tika-abh03t:36_4": "saññākkhandhamūlakā dve dukā eko tiko,",
  "tika-abh03t:36_5": "saṅkhārakkhandhamūlako eko dukoti ete labbhantīti dasseti.",
  "tika-abh03t:36_6": "Tesaṃ pana bhedato pañcakapucchāvissajjanānantaraṃ pucchāvissajjanaṃ kātabbaṃ saṃkhittanti daṭṭhabbaṃ,",
  "tika-abh03t:36_7": "vuttanayena vā sakkā ñātunti pāḷiṃ na āropitanti.",
  "tika-abh03t:37_0": "Āyatanapadādivaṇṇanā",
  "tika-abh03t:38_0": "40.",
  "tika-abh03t:38_1": "Yasmā ca dukatikesūti yadipi ekakepi sadisaṃ vissajjanaṃ,",
  "tika-abh03t:38_2": "ekake pana sadisavissajjanānaṃ cakkhundriyasotindriyasukhindriyādīnaṃ dukādīsu asadisavissajjanaṃ diṭṭhaṃ.",
  "tika-abh03t:38_3": "Na hettha cakkhusotacakkhusukhindriyadukānaṃ aññamaññasadisavissajjanaṃ,",
  "tika-abh03t:38_4": "nāpi dukehi tikassa,",
  "tika-abh03t:38_5": "idha pana dukkhasamudayadukkhamaggadukānaṃ aññamaññaṃ tikena ca sadisaṃ vissajjananti dukatikesveva sadisavissajjanataṃ",
  "tika-abh03t:38_6": "samudayānantaraṃ maggasaccassa vacane kāraṇaṃ vadati.",
  "tika-abh03t:39_0": "6. Paṭiccasamuppādavaṇṇanā",
  "tika-abh03t:40_0": "61.",
  "tika-abh03t:40_1": "“Pucchaṃ anārabhitvā avijjā ekena khandhena,",
  "tika-abh03t:40_2": "avijjāpaccayā saṅkhārā ekena khandhenā”ti likhitabbepi pamādavasena “avijjā ekena khandhenā”ti idaṃ na likhitanti daṭṭhabbaṃ.",
  "tika-abh03t:40_3": "Sarūpekasesaṃ vā katvā avijjāvacanena avijjāvissajjanaṃ dassitanti.",
  "tika-abh03t:40_4": "Sabbampi vipākaviññāṇanti ettha vipākaggahaṇena visesanaṃ na kātabbaṃ.",
  "tika-abh03t:40_5": "Kusalādīnampi hi viññāṇānaṃ dhātukathāyaṃ saṅkhārapaccayāviññāṇādipadehi saṅgahitatā vippayuttenasaṅgahitāsaṅgahitapadaniddese",
  "tika-abh03t:40_6": "“vipākā dhammā”ti imassa vissajjanāsadisena tesaṃ vissajjanena dassitā,",
  "tika-abh03t:40_7": "idha ca nāmarūpassa ekādasahāyatanehi saṅgahavacanena akammajānampi saṅgahitatā viññāyatīti.",
  "tika-abh03t:41_0": "71.",
  "tika-abh03t:41_1": "Jāyamānaparipaccamānabhijjamānānaṃ jāyamānādibhāvamattattā jātijarāmaraṇāni paramatthato vinibbhujjitvā",
  "tika-abh03t:41_2": "anupalabbhamānāni paramatthānaṃ sabhāvamattabhūtāni,",
  "tika-abh03t:41_3": "tāni rūpassa nibbattipākabhedabhūtāni ruppanabhāvena gayhantīti rūpakkhandhadhammasabhāgāni,",
  "tika-abh03t:41_4": "arūpānaṃ pana nibbattiādibhūtāni rūpakalāpajātiādīni viya sahuppajjamānacatukkhandhakalāpanibbattiādibhāvato",
  "tika-abh03t:41_5": "ekekabhūtāni vediyanasañjānanavijānanehi ekantaparamatthakiccehi agayhamānāni saṅkhatābhisaṅkharaṇena",
  "tika-abh03t:41_6": "anekantaparamatthakiccena gayhantīti saṅkhārakkhandhadhammasabhāgāni,",
  "tika-abh03t:41_7": "tathā duvidhānipi tāni cakkhāyatanādīhi ekantaparamatthakiccehi agayhamānāni nissattaṭṭhena dhammāyatanadhammadhātudhammehi sabhāgāni,",
  "tika-abh03t:41_8": "tena tehi khandhādīhi saṅgayhantīti “jāti dvīhi khandhehī”tiādimāha.",
  "tika-abh03t:42_0": "Paṭhamanayasaṅgahāsaṅgahapadavaṇṇanā niṭṭhitā.",
  "tika-abh03t:43_0": "2. Dutiyanayo saṅgahitenaasaṅgahitapadavaṇṇanā",
  "tika-abh03t:44_0": "171.",
  "tika-abh03t:44_1": "Saṅgahitenaasaṅgahitapadaniddese yaṃ taṃ uddese asaṅgahitatāya pucchitabbaṃ vissajjitabbañca saṅgahitatāvisiṭṭhaṃ",
  "tika-abh03t:44_2": "asaṅgahitaṃ dhammajātaṃ niddhāritaṃ,",
  "tika-abh03t:44_3": "tadeva tāva dassento “cakkhāyatanena ye dhammā khandhasaṅgahena saṅgahitā āyatanadhātusaṅgahena asaṅgahitā”ti āha.",
  "tika-abh03t:44_4": "Sabbattha khandhādisaṅgahasāmaññānaṃ niccaṃ visesāpekkhattā bhedanissitattā ca pucchāvissajjanānaṃ savisesāva khandhādigaṇanā suddhā.",
  "tika-abh03t:44_5": "Tattha saṅgahitenaasaṅgahitavacanamattena dhammavisesassa niddhāritattā tīsu saṅgahesu ekena dvīhi vā ye saṅgahitā hutvā aññehi asaṅgahitā,",
  "tika-abh03t:44_6": "teyeva dhammā “khandhasaṅgahena saṅgahitā āyatanadhātusaṅgahena asaṅgahitā”ti ettakeneva dassetabbā siyuṃ,",
  "tika-abh03t:44_7": "tesaṃ pana evaṃvidhānaṃ asambhavā nayamātikāya ca abbhantarabāhiramātikāpekkhattā uddesepi yaṃ yaṃ rūpakkhandhādīsu araṇantesu saṅgāhakaṃ,",
  "tika-abh03t:44_8": "taṃ taṃ apekkhitvā saṅgahitenaasaṅgahitaṃ niddhāritanti viññāyatīti tena tena saṅgāhakena yathāniddhāritaṃ",
  "tika-abh03t:44_9": "dhammaṃ niyametvā dassetuṃ “cakkhāyatanenā”tiādimāha.",
  "tika-abh03t:44_10": "Yattha hi pucchitabbavissajjitabbadhammavisesaniddhāraṇaṃ natthi,",
  "tika-abh03t:44_11": "tasmiṃ paṭhamanaye chaṭṭhanaye ca pucchitabbavissajjitabbabhāvena,",
  "tika-abh03t:44_12": "itaresu ca yaṃ yaṃ pucchitabbavissajjitabbaṃ niddhāritaṃ,",
  "tika-abh03t:44_13": "tassa tassa niyāmakabhāvena rūpakkhandhādayo araṇantā uddiṭṭhāti.",
  "tika-abh03t:45_0": "Tattha “cakkhāyatanena…pe…",
  "tika-abh03t:45_1": "phoṭṭhabbadhātuyā”ti kattuatthe karaṇaniddeso daṭṭhabbo,",
  "tika-abh03t:45_2": "“khandhasaṅgahena āyatanasaṅgahena dhātusaṅgahenā”ti karaṇatthe.",
  "tika-abh03t:45_3": "Ettha ca yena yena saṅgāhakena khandhādisaṅgahesu tena tena saṅgahetabbāsaṅgahetabbaṃ aññaṃ atthi,",
  "tika-abh03t:45_4": "taṃ tadeva saṅgāhakāsaṅgāhakabhāvena uddhaṭaṃ.",
  "tika-abh03t:45_5": "Rūpakkhandhena pana khandhasaṅgahena saṅgahetabbo añño dhammo natthi,",
  "tika-abh03t:45_6": "tathā vedanākkhandhādīhi,",
  "tika-abh03t:45_7": "na ca so eva tassa saṅgāhako asaṅgāhako vā hoti.",
  "tika-abh03t:45_8": "Yañca “rūpakkhandho ekena khandhena saṅgahito”ti vuttaṃ,",
  "tika-abh03t:45_9": "tañca na tasseva tena saṅgahitataṃ sandhāya vuttaṃ,",
  "tika-abh03t:45_10": "rūpakkhandhabhāvena pana rūpakkhandhavacanena vā gahitataṃ sandhāya vuttanti pakāsitoyamattho.",
  "tika-abh03t:46_0": "Yadi ca so eva tena saṅgayheyya,",
  "tika-abh03t:46_1": "saṅgahitenasampayuttavippayuttapadaniddese –",
  "tika-abh03t:46_2": "“vedanākkhandhena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā,",
  "tika-abh03t:46_3": "te dhammā tīhi khandhehi ekenāyatanena sattahi dhātūhi sampayuttā”tiādi vattabbaṃ siyā,",
  "tika-abh03t:46_4": "na ca vuttaṃ,",
  "tika-abh03t:46_5": "tasmā yathā cittaṃ cittena sampayuttaṃ vippayuttañca na hoti,",
  "tika-abh03t:46_6": "evaṃ rūpakkhandho rūpakkhandhena saṅgahito asaṅgahito ca na hoti,",
  "tika-abh03t:46_7": "tathā vedanākkhandhādayo vedanākkhandhādīhi.",
  "tika-abh03t:46_8": "Na hi so eva tassa sabhāgo visabhāgo cāti.",
  "tika-abh03t:46_9": "Teneva na ekadesā viya samudāyassa,",
  "tika-abh03t:46_10": "samudāyo ekadesānaṃ saṅgāhako asaṅgāhako ca.",
  "tika-abh03t:46_11": "Yathā rūpakkhandho cakkhāyatanādīnaṃ,",
  "tika-abh03t:46_12": "dhammāyatanaṃ vedanākkhandhādīnaṃ,",
  "tika-abh03t:46_13": "saraṇā dhammā catunnaṃ khandhānaṃ.",
  "tika-abh03t:46_14": "Samudāyantogadhānañhi ekadesānaṃ na vibhāgo atthi,",
  "tika-abh03t:46_15": "yena te samudāyassa samudāyo ca tesaṃ sabhāgo visabhāgo ca siyāti,",
  "tika-abh03t:46_16": "tathā na samudāyo ekadesasabhāgavisabhāgānaṃ saṅgāhako asaṅgāhako ca.",
  "tika-abh03t:46_17": "Yathā dhammāyatanaṃ sukhumarūpasabhāgassa vedanādivisabhāgassa ca rūpakkhandhekadesassa khandhasaṅgahena,",
  "tika-abh03t:46_18": "jīvitindriyaṃ rūpārūpajīvitasabhāgavisabhāgassa rūpakkhandhekadesassa saṅkhārakkhandhekadesassa ca jīvitavajjassa khandhasaṅgaheneva.",
  "tika-abh03t:46_19": "Na hi ekadesasabhāgaṃ samudāyasabhāgaṃ,",
  "tika-abh03t:46_20": "nāpi ekadesavisabhāgaṃ samudāyavisabhāganti,",
  "tika-abh03t:46_21": "tasmā satipi attato attani antogadhato attekadesasabhāgato ca aññassa asaṅgāhakatte saṅgāhakattameva etesaṃ natthi,",
  "tika-abh03t:46_22": "yena saṅgahitassa asaṅgāhakā siyunti saṅgāhakattābhāvato eva evarūpānaṃ aggahaṇaṃ veditabbaṃ.",
  "tika-abh03t:47_0": "Yaṃ pana “dhammāyatanaṃ asaṅkhataṃ khandhato ṭhapetvā catūhi khandhehi saṅgahita”nti,",
  "tika-abh03t:47_1": "“cakkhāyatanañca sotāyatanañca ekena khandhena saṅgahita”nti ca vuttaṃ,",
  "tika-abh03t:47_2": "na tena ekadesānaṃ samudāyasaṅgāhakattaṃ,",
  "tika-abh03t:47_3": "samudāyassa ca ekadesasaṅgāhakattaṃ dasseti,",
  "tika-abh03t:47_4": "catukkhandhagaṇanabhedehi pana dhammāyatanassa gaṇetabbāgaṇetabbabhāvena pañcadhā bhinnataṃ,",
  "tika-abh03t:47_5": "cakkhāyatanādīnaṃ ekakkhandhagaṇanena gaṇetabbatāya ekavidhatañca dasseti.",
  "tika-abh03t:47_6": "Saṅgāhakāsaṅgāhakanirapekkhānaṃ gaṇetabbāgaṇetabbānaṃ taṃtaṃgaṇanehi gaṇanadassanamattameva hi paṭhamanayo kammakaraṇamattasabbhāvā,",
  "tika-abh03t:47_7": "dutiyādayo pana saṅgāhakāsaṅgāhakehi saṅgahitāsaṅgahitānaṃ agaṇanādidassanāni kattukaraṇakammattayasabbhāvā.",
  "tika-abh03t:47_8": "Tathā paṭhamanaye tathā tathā gaṇetabbāgaṇetabbabhāvasaṅkhāto taṃtaṃkhandhādibhāvābhāvo sabhāgavisabhāgatā,",
  "tika-abh03t:47_9": "dutiyādīsu yathāniddhāritadhammadassane saṅgāhakasaṅgahetabbānaṃ samānakkhandhādibhāvo sabhāgatā,",
  "tika-abh03t:47_10": "tadabhāvo ca visabhāgatā.",
  "tika-abh03t:47_11": "Pucchāvissajjanesu taṃtaṃkhandhādibhāvābhāvo evāti ayametesaṃ visesoti.",
  "tika-abh03t:48_0": "Samudayasaccasukhindriyasadisāni pana tehi saṅgahetabbameva atthi,",
  "tika-abh03t:48_1": "na saṅgahitaṃ asaṅgahetabbanti asaṅgāhakattābhāvato na uddhaṭāni.",
  "tika-abh03t:48_2": "Dukkhasaccasadisāni tehi visabhāgasamudāyabhūtehi anekakkhandhehi khandhasaṅgahena saṅgahetabbaṃ,",
  "tika-abh03t:48_3": "itarehi asaṅgahetabbañca natthīti saṅgāhakattāsaṅgāhakattābhāvato.",
  "tika-abh03t:48_4": "Evaṃ saṅgāhakattābhāvato asaṅgāhakattābhāvato ubhayābhāvato ca yathāvuttasadisāni anuddharitvā saṅgāhakattāsaṅgāhakattabhāvato",
  "tika-abh03t:48_5": "cakkhāyatanādīneva uddhaṭānīti veditabbāni.",
  "tika-abh03t:48_6": "Tattha “cakkhāyatanena ye dhammā khandhasaṅgahena saṅgahitā”ti cakkhāyatanavajjā rūpadhammā khandhasaṅgahena saṅgahitāti veditabbā,",
  "tika-abh03t:48_7": "na rūpakkhandhoti.",
  "tika-abh03t:48_8": "Na hi ekadeso samudāyasaṅgāhakoti dassitametanti.",
  "tika-abh03t:49_0": "Aṭṭhakathāyaṃ pana khandhapadenāti khandhapadasaṅgahenāti attho,",
  "tika-abh03t:49_1": "na saṅgāhakenāti.",
  "tika-abh03t:49_2": "“Kenaci saṅgāhakenā”ti idaṃ pana ānetvā vattabbaṃ.",
  "tika-abh03t:49_3": "Taṃ pana rūpakkhandhādīsu na yujjatīti taṃ vissajjanaṃ rūpakkhandhādīsu saṅgāhakesu na yujjatīti attho.",
  "tika-abh03t:49_4": "Rūpakkhandhena hi…pe…",
  "tika-abh03t:49_5": "saṅgahitoti etena nayena cakkhāyatanena rūpakkhandhova saṅgahito,",
  "tika-abh03t:49_6": "so ca aḍḍhekādasahi āyatanadhātūhi asaṅgahito nāma natthīti evaṃ cakkhāyatanādīnipi na gahetabbānīti āpajjatīti ce?",
  "tika-abh03t:49_7": "Nāpajjati.",
  "tika-abh03t:49_8": "Na hi aññamattanivāraṇaṃ evasaddassa attho,",
  "tika-abh03t:49_9": "atha kho saṅgāhakato aññanivāraṇaṃ.",
  "tika-abh03t:49_10": "So cātiādi ca na nirapekkhavacanaṃ,",
  "tika-abh03t:49_11": "atha kho saṅgāhakāpekkhanti. Kathaṃ?",
  "tika-abh03t:49_12": "Rūpakkhandhena hi rūpakkhandhova saṅgahitoti yathā cakkhāyatanena cakkhāyatanato aññampi khandhasaṅgahena saṅgahitaṃ atthi,",
  "tika-abh03t:49_13": "yaṃ āyatanadhātusaṅgahehi asaṅgahitaṃ hoti,",
  "tika-abh03t:49_14": "na evaṃ rūpakkhandhena rūpakkhandhato aññaṃ khandhasaṅgahena saṅgahitaṃ atthi,",
  "tika-abh03t:49_15": "yaṃ āyatanadhātusaṅgahehi asaṅgahitaṃ siyā,",
  "tika-abh03t:49_16": "rūpakkhandhena pana rūpakkhandhova khandhasaṅgahena saṅgahitoti ayañhettha adhippāyo yutto.",
  "tika-abh03t:49_17": "Siyā panetaṃ “so eva rūpakkhandho rūpakkhandhena āyatanadhātusaṅgahehi asaṅgahito hotū”ti,",
  "tika-abh03t:49_18": "taṃ nivārento āha “so ca aḍḍhekādasahi āyatanadhātūhi asaṅgahito nāma natthī”ti.",
  "tika-abh03t:49_19": "Ettha ca “rūpakkhandhenā”ti ānetvā vattabbaṃ.",
  "tika-abh03t:49_20": "Tattha rūpakkhandho rūpakkhandhassa vā tadekadesānaṃ vā cakkhādīnaṃ āyatanadhātusaṅgahehi saṅgāhako asaṅgāhako",
  "tika-abh03t:49_21": "ca na hotīti iminā pariyāyena asaṅgahitatāya abhāvo vuttoti yujjati,",
  "tika-abh03t:49_22": "na rūpakkhandhena rūpakkhandhassa tadekadesānaṃ vā aḍḍhekādasahi āyatanadhātusaṅgahehi saṅgahitatāya.",
  "tika-abh03t:49_23": "Na hi sā saṅgahitatā atthi.",
  "tika-abh03t:49_24": "Yadi siyā,",
  "tika-abh03t:49_25": "saṅgahitenasampayuttavippayuttapadaniddese rūpakkhandhopi uddharitabbo siyā.",
  "tika-abh03t:49_26": "Tena hi tīhipi saṅgahehi rūpakkhandho tadekadeso vā saṅgahitā siyuṃ,",
  "tika-abh03t:49_27": "atthi ca tesaṃ vippayuttatāti.",
  "tika-abh03t:50_0": "Evaṃ asaṅgahitatāya abhāvato etāni,",
  "tika-abh03t:50_1": "aññāni cāti etthāpi cakkhāyatanādīhi viya etehi aññehi ca saṅgahitānaṃ asaṅgahitatāya abhāvato etāni",
  "tika-abh03t:50_2": "aññāni ca yathā vā tathā vā etāni viya ayujjamānavissajjanattā evarūpāni padāni saṅgāhakabhāvena na gahitānīti",
  "tika-abh03t:50_3": "adhippāyo.",
  "tika-abh03t:51_0": "Tattha yaṃ vuttaṃ “rūpakkhandhena hi rūpakkhandhova saṅgahito”ti,",
  "tika-abh03t:51_1": "taṃ teneva tassa saṅgahitattāsaṅgahitattābhāvadassanena nivāritaṃ.",
  "tika-abh03t:51_2": "Yañhettha aggahaṇe kāraṇaṃ vuttaṃ,",
  "tika-abh03t:51_3": "tañca satipi saṅgahitatte asaṅgahitatāya abhāvatoti viññāyamānaṃ samudayasaccādīsu yujjeyya sati tehi saṅgahite tadasaṅgahitattābhāvato.",
  "tika-abh03t:51_4": "Rūpakkhandhādīhi pana saṅgahitameva natthi,",
  "tika-abh03t:51_5": "kuto tassa asaṅgahitatā bhavissati,",
  "tika-abh03t:51_6": "tasmā saṅgāhakattābhāvo evettha aggahaṇe kāraṇanti yuttaṃ.",
  "tika-abh03t:51_7": "Saṅgahitattābhāvena asaṅgahitattaṃ yadipi rūpakkhandhādinā attano attani antogadhassa attekadesasabhāgassa ca natthi,",
  "tika-abh03t:51_8": "aññassa pana atthīti na dukkhasaccādīsu viya ubhayābhāvo cettha aggahaṇe kāraṇaṃ bhavituṃ yuttoti.",
  "tika-abh03t:51_9": "Dhammāyatanajīvitindriyādīnañca khandhacatukkadukādisaṅgāhakatte sati na tesaṃ saṅgahitānaṃ tehi dhammāyatanajīvitindriyādīhi",
  "tika-abh03t:51_10": "āyatanadhātusaṅgahehi asaṅgahitatā natthīti asaṅgahitatāya abhāvo anekantiko,",
  "tika-abh03t:51_11": "tasmā pubbe vuttanayeneva aggahitānaṃ aggahaṇe,",
  "tika-abh03t:51_12": "gahitānañca gahaṇe kāraṇaṃ veditabbanti.",
  "tika-abh03t:52_0": "Anidassanaṃ punadeva sappaṭighanti ettha anidassananti etena “sanidassanasappaṭigha”nti ettha vuttena",
  "tika-abh03t:52_1": "sappaṭighasaddena saddhiṃ yojetvā anidassanasappaṭighā dassitā.",
  "tika-abh03t:52_2": "Punadevāti etena tattheva avisiṭṭhaṃ sanidassanapadaṃ nivattetvā gaṇhanto sanidassanadukapadaṃ dasseti.",
  "tika-abh03t:52_3": "“Cakkhāyatanena cakkhāyatanamevekaṃ saṅgahita”nti idaṃ na sakkā vattuṃ.",
  "tika-abh03t:52_4": "Na hi “cakkhāyatanena cakkhāyatanaṃ āyatanasaṅgahena saṅgahita”nti ca “asaṅgahita”nti ca vattabbanti dassitoyaṃ nayoti.",
  "tika-abh03t:52_5": "Evaṃ sabbattha tasseva samudāyekadesānañca saṅgāhakasaṅgahitanti vacanesu asaṅgāhakaasaṅgahitanti vacanesu ca tadavattabbatā yojetabbā.",
  "tika-abh03t:52_6": "Asaṅgāhakattābhāvato eva hi cakkhāyatanādīni cakkhāyatanādīhi asaṅgahitānīti na vuccanti,",
  "tika-abh03t:52_7": "na saṅgāhakattābhāvatoti.",
  "tika-abh03t:53_0": "Dutiyanayasaṅgahitenaasaṅgahitapadavaṇṇanā niṭṭhitā.",
  "tika-abh03t:54_0": "3. Tatiyanayo asaṅgahitenasaṅgahitapadavaṇṇanā",
  "tika-abh03t:55_0": "179.",
  "tika-abh03t:55_1": "Asaṅgahitenasaṅgahitapadaniddese rūpakkhandhena khandhasaṅgahena asaṅgahitesu vedanādīnaṃ tiṇṇaṃ khandhānaṃ",
  "tika-abh03t:55_2": "nibbānassa ca sukhumarūpena saha āyatanadhātusabhāgatte satipi na sukhumarūpameva rūpakkhandhoti rūpakkhandhena",
  "tika-abh03t:55_3": "āyatanadhātusabhāgattaṃ natthi,",
  "tika-abh03t:55_4": "tasmā na tena tāni āyatanadhātusaṅgahehi saṅgahitāni.",
  "tika-abh03t:55_5": "Na kevalaṃ saṅgahitāneva,",
  "tika-abh03t:55_6": "asaṅgahitānipi tena tāni tehi saṅgahehi na honteva tadekadesena sukhumarūpena āyatanadhātusabhāgattā,",
  "tika-abh03t:55_7": "saṅgahitābhāvo eva pana idhādhippeto,",
  "tika-abh03t:55_8": "viññāṇakkhandhacakkhāyatanādīhi pana asaṅgahitā na te tehi kathañci sammissāti sabbathā te tehi na saṅgahitā.",
  "tika-abh03t:55_9": "Dukkhasaccādīhi ca pañcakkhandhasamudāyabhūtehi khandhasaṅgahena asaṅgahitaṃ nibbānaṃ rūpakkhandhena",
  "tika-abh03t:55_10": "viya āyatanadhātusaṅgahehi saṅgahitaṃ tehi na hoti,",
  "tika-abh03t:55_11": "tasmā saṅgāhakattābhāvato eva evarūpānaṃ asaṅgāhakabhāvena aggahaṇaṃ veditabbaṃ,",
  "tika-abh03t:55_12": "sanibbānapañcakkhandhasamudāyabhūtānaṃ pana abyākatadhammādīnaṃ asaṅgāhakattābhāvatova.",
  "tika-abh03t:55_13": "Na hi taṃ kañci atthi,",
  "tika-abh03t:55_14": "yassa te khandhasaṅgahena asaṅgāhakā siyuṃ,",
  "tika-abh03t:55_15": "na ca attano ekadeso attekadesasabhāgo ca attanā asaṅgahito hotīti attanā asaṅgahitasaṅgāhakattā pana vedanākkhandhādīnaṃ gahaṇaṃ katanti.",
  "tika-abh03t:56_0": "Yaṃ pana aṭṭhakathāyaṃ vuttaṃ “ye dhammāyatanena saṅgahitā”ti,",
  "tika-abh03t:56_1": "taṃ na sakkā vattuṃ.",
  "tika-abh03t:56_2": "Dhammāyatanena hi na koci dhammo kenaci saṅgahena saṅgahito atthi visabhāgakkhandhanibbānasamudāyattā,",
  "tika-abh03t:56_3": "khandhasaṅgahena sayameva attano saṅgāhakaṃ na hotīti āyatanadhātusaṅgahehi ca saṅgāhakattābhāvatoti",
  "tika-abh03t:56_4": "dassitoyaṃ nayoti etassa dhammāyatanagaṇanena gaṇitāti attho. Yāni…pe…",
  "tika-abh03t:56_5": "gahitānīti etena viññāṇasammissaṃ dhammāyatanekadesaṃ dīpentāni iddhipādādipadāni,",
  "tika-abh03t:56_6": "oḷārikarūpasammissaṃ dīpentāni rūpakkhandhādipadāni,",
  "tika-abh03t:56_7": "sabbena sabbaṃ dhammāyatanaṃ adīpentāni viññāṇakkhandhacakkhāyatanādipadāni,",
  "tika-abh03t:56_8": "sakaladhammāyatanadīpakāni dhammāyatanādipadāni ca vajjetvā dhammāyatanekadesaṃ aññāyatanena asammissaṃ dīpentāni gahitānīti dasseti.",
  "tika-abh03t:57_0": "Tatiyanayaasaṅgahitenasaṅgahitapadavaṇṇanā niṭṭhitā.",
  "tika-abh03t:58_0": "4. Catutthanayo saṅgahitenasaṅgahitapadavaṇṇanā",
  "tika-abh03t:59_0": "191.",
  "tika-abh03t:59_1": "Saṅgahitenasaṅgahitapadaniddese yasmā yathā dutiyatatiyanayā tiṇṇaṃ saṅgahānaṃ saṅgahaṇāsaṅgahaṇappavattivisesena “saṅgahitena asaṅgahitaṃ,",
  "tika-abh03t:59_2": "asaṅgahitena saṅgahita”nti ca uddiṭṭhā,",
  "tika-abh03t:59_3": "nevaṃ catutthapañcamā.",
  "tika-abh03t:59_4": "Saṅgahaṇappavattiyā eva hi saṅgahitena saṅgahitaṃ uddiṭṭhaṃ,",
  "tika-abh03t:59_5": "asaṅgahaṇappavattiyā eva ca asaṅgahitena asaṅgahitanti,",
  "tika-abh03t:59_6": "tasmā saṅgahaṇappavattivisesavirahe saṅgahitadhammāsaṅgahitadhammavisese nissitā ete dve nayāti ettha",
  "tika-abh03t:59_7": "kenaci saṅgahitena dhammavisesena puna saṅgahito dhammaviseso saṅgahitena saṅgahito saṅgahitatāya pucchitabbo",
  "tika-abh03t:59_8": "vissajjitabbo ca,",
  "tika-abh03t:59_9": "tameva tāva yathāniddhāritaṃ dassento “samudayasaccena ye dhammā khandha…pe…",
  "tika-abh03t:59_10": "saṅgahitā,",
  "tika-abh03t:59_11": "tehi dhammehi ye dhammā khandha…pe…",
  "tika-abh03t:59_12": "saṅgahitā”ti āha.",
  "tika-abh03t:59_13": "Ettha ca ye tīhipi saṅgahehi na saṅgāhakā rūpakkhandhaviññāṇakkhandhadhammāyatanadukkhasaccādīni viya,",
  "tika-abh03t:59_14": "ye ca dvīhāyatanadhātusaṅgahehi asaṅgāhakā cakkhāyatanādīni viya,",
  "tika-abh03t:59_15": "ye ca ekena khandhasaṅgaheneva dhātusaṅgaheneva ca na saṅgāhakā vedanādikkhandhanirodhasaccajīvitindriyādīni viya cakkhuviññāṇadhātādayo viya ca,",
  "tika-abh03t:59_16": "te dhammā saṅgāhakattābhāvasabbhāvā saṅgāhakabhāvena na uddhaṭā,",
  "tika-abh03t:59_17": "tīhipi pana saṅgahehi ye saṅgāhakā,",
  "tika-abh03t:59_18": "te saṅgāhakattābhāvābhāvato idha uddhaṭā.",
  "tika-abh03t:59_19": "Tehi saṅgahitāpi hi ekantena attano saṅgāhakassa saṅgāhakā honti,",
  "tika-abh03t:59_20": "yassa puna saṅgaho pucchitabbo vissajjitabbo cāti.",
  "tika-abh03t:60_0": "Aṭṭhakathāyaṃ pana sakalena hi khandhādipadenāti sakalavācakena rūpakkhandhādipadenāti attho.",
  "tika-abh03t:60_1": "Yaṃ panetaṃ vuttaṃ “yaṃ attano saṅgāhakaṃ saṅgaṇhitvā puna teneva saṅgahaṃ gaccheyyā”ti,",
  "tika-abh03t:60_2": "taṃ tena khandhādipadenāti evaṃ ayojetvā taṃ aññaṃ saṅgahitaṃ nāma natthīti evaṃ na sakkā vattuṃ.",
  "tika-abh03t:60_3": "Na hi yena yaṃ saṅgahitaṃ,",
  "tika-abh03t:60_4": "teneva tassa saṅgaho pucchito vissajjito,",
  "tika-abh03t:60_5": "na ca tasseva,",
  "tika-abh03t:60_6": "atha kho tena saṅgahitassāti.",
  "tika-abh03t:60_7": "Yathā vedanā saddo ca khandho āyatanañca,",
  "tika-abh03t:60_8": "na evaṃ sukhumarūpaṃ,",
  "tika-abh03t:60_9": "taṃ pana khandhāyatanānaṃ ekadesova,",
  "tika-abh03t:60_10": "tasmā “sukhumarūpekadesaṃ vā”ti avatvā “sukhumarūpaṃ vā”ti vuttaṃ.",
  "tika-abh03t:60_11": "Sabbattha ca aññena asammissanti yojetabbaṃ.",
  "tika-abh03t:60_12": "Yampi cetaṃ vuttaṃ “tadeva yehi dhammehi khandhādivasena saṅgahitaṃ,",
  "tika-abh03t:60_13": "te dhamme sandhāyā”ti,",
  "tika-abh03t:60_14": "tampi tathā na sakkā vattuṃ.",
  "tika-abh03t:60_15": "Na hi saṅgahitena saṅgahitassa saṅgahitena saṅgaho ettha pucchito vissajjito ca,",
  "tika-abh03t:60_16": "atha kho saṅgahova,",
  "tika-abh03t:60_17": "tasmā ekena khandhenāti ekena khandhagaṇanenāti ayamevettha attho,",
  "tika-abh03t:60_18": "na saṅgāhakenāti.",
  "tika-abh03t:60_19": "Na hi eko khandho attano ekadesassa saṅgāhakoti.",
  "tika-abh03t:61_0": "Catutthanayasaṅgahitenasaṅgahitapadavaṇṇanā niṭṭhitā.",
  "tika-abh03t:62_0": "5. Pañcamanayo asaṅgahitenaasaṅgahitapadavaṇṇanā",
  "tika-abh03t:63_0": "193.",
  "tika-abh03t:63_1": "Asaṅgahitenaasaṅgahitapadaniddesepi vuttanayeneva yathāniddhāritadhammadassanaṃ veditabbaṃ.",
  "tika-abh03t:63_2": "Ettha ca sasukhumarūpaviññāṇasahitadhammasamudāyā ye te dukkhasaccaanidassanaappaṭighaacetasikānupādāsadisā",
  "tika-abh03t:63_3": "satipi ekena dvīhi vā saṅgahehi kesañci asaṅgāhakatte tīhipi asaṅgahetabbassa abhāvato paripuṇṇasaṅgahāsaṅgāhakā na honti,",
  "tika-abh03t:63_4": "abyākatadhammasadisā kenaci saṅgahena asaṅgahetabbabhāvato asaṅgāhakā eva na honti,",
  "tika-abh03t:63_5": "tena te asaṅgāhakabhāvena na uddhaṭā,",
  "tika-abh03t:63_6": "itare pana tabbipariyāyena uddhaṭāti.",
  "tika-abh03t:64_0": "Yaṃ pana aṭṭhakathāyaṃ “tādisena hi padena nibbānaṃ khandhasaṅgahamattaṃ na gaccheyyā”ti vuttaṃ,",
  "tika-abh03t:64_1": "taṃ dukkhasaccaṃ sandhāya vuttaṃ.",
  "tika-abh03t:64_2": "Anidassanaappaṭighesu pana asaṅgāhakesu nibbānaṃ antogadhaṃ,",
  "tika-abh03t:64_3": "na ca tadeva tassa asaṅgāhakanti.",
  "tika-abh03t:64_4": "Sadisavissajjanānaṃ vasena samodhānetvā katehi saddhinti evaṃ katehi dutiyapañhādīhi saddhiṃ paṭhamapañhanāmarūpapañhādayo",
  "tika-abh03t:64_5": "sabbepi catuttiṃsa hontīti attho.",
  "tika-abh03t:64_6": "Yaṃ pucchāya uddhaṭaṃ padaṃ,",
  "tika-abh03t:64_7": "tadevāti rūpakkhandhādivisesakapadaṃ vadati,",
  "tika-abh03t:64_8": "na niddhārite pucchitabbadhamme.",
  "tika-abh03t:64_9": "Te hi lakkhaṇato dassitā,",
  "tika-abh03t:64_10": "na padena sarūpatoti.",
  "tika-abh03t:64_11": "Tattha tadevāti eva-",
  "tika-abh03t:64_12": "saddena na taṃ kadāci saṅgahitena asaṅgahitaṃ na hotīti uddhaṭasseva asaṅgahitenaasaṅgahitabhāve niyatataṃ aññassa ca aniyatataṃ dassetīti veditabbaṃ.",
  "tika-abh03t:64_13": "“Tadeva yehi asaṅgahita”nti ettha hi “niyamato”ti sakkā vacanaseso yojetunti.",
  "tika-abh03t:64_14": "Atha vā tadevāti pucchāya uddhaṭameva evaṃpakārameva hutvā yehi asaṅgahitanti tassa pucchāya uddhaṭabhāvena",
  "tika-abh03t:64_15": "evaṃ asaṅgahitenaasaṅgahitabhāvaniyamanattho eva- saddo,",
  "tika-abh03t:64_16": "na aññassa asaṅgahitenaasaṅgahitatānivāraṇatthoti daṭṭhabbo.",
  "tika-abh03t:64_17": "Pucchāya uddhaṭañhi aññasahitaṃ asahitañca asaṅgahitena asaṅgahitaṃ hoti.",
  "tika-abh03t:64_18": "Rūpakkhandhādīni hi aññasahitāni viññāṇakkhandhādīni asahitānīti.",
  "tika-abh03t:65_0": "Avasesā saṅgahitāti idaṃ avasesā asaṅgahitā na hontīti evaṃ daṭṭhabbaṃ.",
  "tika-abh03t:65_1": "Tehipi viññāṇadhammehi te rūpadhammāva tīhi saṅgahehi asaṅgahitāti pucchāya uddhaṭā tīhipi saṅgahehi asaṅgāhakā hutvā asaṅgahitāti adhippāyo.",
  "tika-abh03t:65_2": "Anuddhaṭā vedanādayopi hi asaṅgahitā evāti.",
  "tika-abh03t:65_3": "Ettha ca paṭhame naye vedanādayopi viññāṇena asaṅgahitāti vuttā,",
  "tika-abh03t:65_4": "dutiye rūpadhammāvāti ayaṃ viseso.",
  "tika-abh03t:65_5": "Vedanādayo hi rūpaviññāṇeheva khandhādisaṅgahena asaṅgahitāti oḷārikarūpehi viññāṇena ca tīhipi saṅgahehi asaṅgahitāti attho.",
  "tika-abh03t:65_6": "Rūpekadeso hi ettha rūpaggahaṇena gahitoti.",
  "tika-abh03t:66_0": "196.",
  "tika-abh03t:66_1": "Catutthapañhe cakkhāyatanaṃ vedanādīhi catūhīti ettha cakkhāyatananti etena pucchāya uddhaṭaṃ asaṅgāhakaṃ dassetīti daṭṭhabbaṃ.",
  "tika-abh03t:66_2": "Cakkhāyatanena pana asaṅgahitena asaṅgahitāni dasa oḷārikāyatanāni na cakkhāyatanamevāti.",
  "tika-abh03t:66_3": "“Rūpañca dhammāyatana”ntiādinā yehi dhammehi tīhipi saṅgahehi asaṅgahitaṃ taṃ viññāṇameva hoti,",
  "tika-abh03t:66_4": "asaṅgahitena tena asaṅgahitañca viññāṇavajjaṃ sabbaṃ teva dhamme udāneti.",
  "tika-abh03t:66_5": "Sadisavissajjanā hi ekato udānetvā dassetabbā.",
  "tika-abh03t:66_6": "Tattha paṭhamena rūpakkhandhena sadisavissajjanesu ekato udānetvā dassitesu aññe visadisavissajjanā nayadānena dassitā honti.",
  "tika-abh03t:66_7": "Tenāha “rūpañca dhammāyatananti…pe…",
  "tika-abh03t:66_8": "aññenākārena saṅkhipitvā dassitā”ti.",
  "tika-abh03t:66_9": "Tattha dve bhavāti asaññekavokārabhavā.",
  "tika-abh03t:66_10": "Dveti bāhirupādādhamme eva sandhāya vuttaṃ.",
  "tika-abh03t:66_11": "Yena asaṅgāhakena asaṅgahitena asaṅgahitaṃ pucchitabbaṃ vissajjitabbañca paricchijjati,",
  "tika-abh03t:66_12": "so rūpakkhandhādiko tassa pucchāvissajjanānañca nissayabhāvato “visayo”ti vutto,",
  "tika-abh03t:66_13": "yathādassitassa pana uddānassa nayadānamattattā “nayo”ti vuttaṃ.",
  "tika-abh03t:66_14": "“Dvevīsanayo cā”tipi pāṭho,",
  "tika-abh03t:66_15": "dvevīsapadiko esa nayo cāti attho.",
  "tika-abh03t:67_0": "Pañcamanayaasaṅgahitenaasaṅgahitapadavaṇṇanā niṭṭhitā.",
  "tika-abh03t:68_0": "6. Chaṭṭhanayo sampayogavippayogapadavaṇṇanā",
  "tika-abh03t:69_0": "228.",
  "tika-abh03t:69_1": "Sampayogavippayogapade yaṃ labbhati,",
  "tika-abh03t:69_2": "yañca na labbhati,",
  "tika-abh03t:69_3": "taṃ sabbaṃ pucchāya gahitanti idaṃ na rūpakkhandhādīni padāni sandhāya vuttaṃ,",
  "tika-abh03t:69_4": "atha kho sampayogapadaṃ vippayogapadañcāti veditabbaṃ.",
  "tika-abh03t:69_5": "Rūpakkhandhādīsu hi yaṃ dhammāyatanādipadaṃ na labbhati,",
  "tika-abh03t:69_6": "taṃ pucchāyapi na gahitaṃ.",
  "tika-abh03t:69_7": "Sampayogapadaṃ pana rūpakkhandhādīsu alabbhamānampi “rūpakkhandho katihi…pe…",
  "tika-abh03t:69_8": "sampayutto”ti evaṃ pucchāya gahitaṃ,",
  "tika-abh03t:69_9": "vedanākkhandhādīsu labbhamānaṃ,",
  "tika-abh03t:69_10": "vippayogapadaṃ pana sabbattha labbhamānamevāti.",
  "tika-abh03t:69_11": "Rūpadhammānaṃ pana rūpena nibbānena vā,",
  "tika-abh03t:69_12": "nibbānassa ca rūpena saddhiṃ sampayogo nāma natthīti ekuppādādisabhāgatāya abhāvato sampayogaṃ nivārentena",
  "tika-abh03t:69_13": "sā eva ekuppādāditā etesaṃ visabhāgatāti tadabhāvato vippayogopi nivārito eva hotīti daṭṭhabbo.",
  "tika-abh03t:69_14": "Catūsu hi khandhesu vijjamānā ekuppādāditā tesaṃ aññamaññaṃ sabhāgatā hoti rūpanibbānehi tesaṃ tehi ca rūpanibbānānaṃ visabhāgatā ca,",
  "tika-abh03t:69_15": "na ca rūpekadesassa nibbānassa vā sā ekuppādāditā atthi,",
  "tika-abh03t:69_16": "yā rūpekadesena rūpekadesanibbānānaṃ nibbānena ca rūpassa visabhāgatā siyā.",
  "tika-abh03t:69_17": "Teneva “catūhi vippayogo”ti vuttanti.",
  "tika-abh03t:70_0": "Sattasu viññāṇadhātūsu ekāyapi avippayutteti yathā rūpabhavo tīhi viññāṇadhātūhi,",
  "tika-abh03t:70_1": "nevavipākanavipākadhammadhammā pañcahi,",
  "tika-abh03t:70_2": "avitakkaavicārā ekāya vippayutte anārammaṇamissake dhamme dīpenti,",
  "tika-abh03t:70_3": "evaṃ adīpetvā ekāyapi vippayutte ahonte sattahipi sampayutte sattapi vā tā dīpentīti adhippāyo.",
  "tika-abh03t:70_4": "Avippayutteti hi ye vippayuttā na honti,",
  "tika-abh03t:70_5": "te dhammeti vuttaṃ hoti,",
  "tika-abh03t:70_6": "na sampayutteti.",
  "tika-abh03t:70_7": "Tena yāni tāhi sampayutte dīpenti dhammāyatanādipadāni,",
  "tika-abh03t:70_8": "yāni ca sampayuttavippayuttabhāvehi navattabbaṃ dīpenti acetasikādipadāni,",
  "tika-abh03t:70_9": "yāni ca sampayuttanavattabbāni dīpenti dukkhasaccādipadāni,",
  "tika-abh03t:70_10": "tesaṃ sabbesaṃ anārammaṇamissakadhammadīpakānaṃ aggahaṇaṃ vuttaṃ hoti.",
  "tika-abh03t:70_11": "Na hi anārammaṇamissakasabbaviññāṇadhātutaṃsampayuttatadubhayasamudāyānaṃ khandhāyatanadhātūsu kenaci sampayogo vippayogo vā atthīti.",
  "tika-abh03t:71_0": "Yadi evaṃ vippayuttenavippayuttapadaniddese “kusalehi dhammehi ye dhammā vippayuttā,",
  "tika-abh03t:71_1": "tehi dhammehi ye dhammā vippayuttā”ti na vattabbaṃ.",
  "tika-abh03t:71_2": "Akusalābyākatā hi anārammaṇamissobhayadhammāti? Na,",
  "tika-abh03t:71_3": "yathāvuttasamudāyānaṃ khandhādīheva sampayogavippayogābhāvavacanato.",
  "tika-abh03t:71_4": "Khandhādayo hi tadekadesā tadekadesaññasamudāyā ca,",
  "tika-abh03t:71_5": "samudāyekadesānañca vibhāgābhāvato na sabhāgavisabhāgatā atthi,",
  "tika-abh03t:71_6": "tena tesaṃ khandhādīhi sampayogavippayogābhāvo hoti.",
  "tika-abh03t:71_7": "Kusalā pana dhammā akusalābyākatehi vibhattā,",
  "tika-abh03t:71_8": "te ca kusalehi,",
  "tika-abh03t:71_9": "na tesaṃ samudāyekadesabhāvo tadekadesaññasamudāyabhāvo vā,",
  "tika-abh03t:71_10": "tasmā khandhādīni anāmasitvā vippayuttatāmattena yathāniddhāritadhammadassane kusalehi itaresaṃ,",
  "tika-abh03t:71_11": "itarehi ca kusalānaṃ vippayogo na na hoti visabhāgatāsabbhāvatoti tesaṃ aññamaññavippayuttatā vuttā.",
  "tika-abh03t:71_12": "Esa nayo sabbesu evarūpesu.",
  "tika-abh03t:72_0": "Uddāne pana aṭṭhārasa tato pareti idaṃ “soḷasā”ti vattabbaṃ,",
  "tika-abh03t:72_1": "tevīsanti idañca “ekavīsa”nti.",
  "tika-abh03t:72_2": "Sabbattha ca kālasantānabhedarahitārahitabahudhammasamodhānānaṃ saṅkhārakkhandhadhammāyatanadhammadhātūnaṃ",
  "tika-abh03t:72_3": "ekadesā samudayasaccavedanākkhandhādayo ekadesasammissā ca iddhipādādayo anārammaṇehi asammissā rūpakkhandhādayo",
  "tika-abh03t:72_4": "ca sārammaṇehi asammissā sampayogīvippayogībhāvena samānakālasantānehi ca ekadesantarehi vibhattā eva",
  "tika-abh03t:72_5": "gahitāti tehi te kehici ekadesantarehi vibhattehi yathāyogaṃ sampayogaṃ vippayogañca labhanti.",
  "tika-abh03t:72_6": "Atthi hi tesaṃ ekuppādāditā sabhāgatā visabhāgatā cāti.",
  "tika-abh03t:72_7": "Tena tattha tattha “ekena khandhena ekenāyatanena ekāya dhātuyā kehici sampayutta”nti ca,",
  "tika-abh03t:72_8": "“ekenāyatanena ekāya dhātuyā kehici vippayutta”nti ca vuttaṃ.",
  "tika-abh03t:72_9": "Bhinnakālasamudāyā eva pana vedanāsaññāviññāṇakkhandhā vattamānā ca ekekadhammā eva,",
  "tika-abh03t:72_10": "tasmā tesaṃ samānakālassa vibhajitabbassa abhāvato na sukhindriyādīni vedanākkhandhassa vibhāgaṃ karonti,",
  "tika-abh03t:72_11": "cakkhuviññāṇadhātādayo ca viññāṇakkhandhassa manāyatanassa ca.",
  "tika-abh03t:72_12": "Tena “sukhindriyaṃ ekena khandhena kehici vippayutta”nti,",
  "tika-abh03t:72_13": "“cakkhuviññāṇadhātu ekena khandhena ekenāyatanena kehici vippayuttā”ti ca evamādi na vuttaṃ,",
  "tika-abh03t:72_14": "khandhāyatanavibhāgavirahitampi pana viññāṇaṃ dhātuvibhāgena vibhattameva vuttanti “cakkhuviññāṇadhātu…pe…",
  "tika-abh03t:72_15": "manoviññāṇadhātu soḷasahi dhātūhi vippayuttā”ti vuttaṃ,",
  "tika-abh03t:72_16": "evamevaṃ indriyavibhāgena vibhattānaṃ sukhindriyādīnaṃ “sukhindriyena ye dhammā vippayuttā”tiādīsu yathāyogaṃ vippayogo daṭṭhabbo,",
  "tika-abh03t:72_17": "nāvibhattassa vedanākkhandhassāti.",
  "tika-abh03t:73_0": "235.",
  "tika-abh03t:73_1": "Yathā taṃsampayogībhāvaṃ sandhāya “samudayasaccaṃ tīhi khandhehi sampayutta”nti vuttaṃ,",
  "tika-abh03t:73_2": "evaṃ taṃvippayogībhāvaṃ sandhāya “tīhi khandhehi vippayutta”nti kasmā na vuttanti ce?",
  "tika-abh03t:73_3": "Avibhāgehi tehi vippayogavacanassa ayuttattā.",
  "tika-abh03t:73_4": "Vibhāge hi sati samudayasaccaṃ sukhadukkhadomanassindriyehi manoviññāṇadhātuto aññaviññāṇadhātūhi vippayuttanti",
  "tika-abh03t:73_5": "yuttaṃ vattuṃ vibhāgeneva visabhāgatāya saṅgahitattā,",
  "tika-abh03t:73_6": "vibhāgarahitehi pana vedanākkhandhādīhi na yuttaṃ,",
  "tika-abh03t:73_7": "tehi vijjamānehi vijjamānassa samudayassa visabhāgabhāvābhāvato.",
  "tika-abh03t:73_8": "Yañhi anuppannā dhammā viya āmaṭṭhakālabhedaṃ na hoti saṅkhataṃ uddharitabbaṃ,",
  "tika-abh03t:73_9": "taṃ paccuppannabhāvaṃ nissāya sampayogīvippayogībhāvena uddharīyati,",
  "tika-abh03t:73_10": "tañca vibhāgarahitehi khandhādīhi saṅkhatehi paccuppannabhāvameva nissāya anāmaṭṭhakālabhede atthitāya eva nissitabbattā.",
  "tika-abh03t:73_11": "Avijjamānassa hi avijjamānena,",
  "tika-abh03t:73_12": "avijjamānassa ca vijjamānena,",
  "tika-abh03t:73_13": "vijjamānassa ca avijjamānena sampayogo natthi,",
  "tika-abh03t:73_14": "vippayogo pana avijjamānatādīpake bhede gahite teneva visabhāgatāpi gahitā evāti hoti.",
  "tika-abh03t:73_15": "Bhede pana aggahite tena tena gahaṇena visabhāgatāya aggahitattā sati sabhāgatte vijjamānatāya eva dhammānaṃ",
  "tika-abh03t:73_16": "sabhāgassa paricchindanato vijjamānatā dassitāti ekuppādādibhāvasaṅkhātā sabhāgatāpi gahitā eva hoti.",
  "tika-abh03t:73_17": "Tassā ca gahitattā sampayogova labbhati,",
  "tika-abh03t:73_18": "na vippayogo,",
  "tika-abh03t:73_19": "tasmā samudayasaccaṃ vedanākkhandhādīhi sampayuttattena vuttaṃ,",
  "tika-abh03t:73_20": "na vippayuttattenāti.",
  "tika-abh03t:73_21": "Esa nayo maggasaccādīsupīti.",
  "tika-abh03t:74_0": "262.",
  "tika-abh03t:74_1": "“Dutiyajjhānavicārañhi ṭhapetvā sesā avitakkavicāramattā”ti aṭṭhakathāvacanaṃ ye padhānā vitakko viya koṭṭhāsantaracittuppādesu alīnā,",
  "tika-abh03t:74_2": "te eva idha avitakkavicāramattāti adhippetāti dasseti.",
  "tika-abh03t:74_3": "Teneva hi anantaranaye samudayasaccena samānagatikā na savitakkasavicārehīti te na gahitā.",
  "tika-abh03t:74_4": "Dasamosānanayesu ca tehi vippayuttehi vippayuttānaṃ tehi vippayuttānañca soḷasahi dhātūhi vippayogo aṭṭhārasasaṅgahito ca vutto.",
  "tika-abh03t:74_5": "Vitakkasahitesupi pana tesu gahitesu sabbepi te vicārena sampayuttāti “ekena khandhena kehici sampayuttā”ti sakkā vattuṃ.",
  "tika-abh03t:74_6": "So hi samudāyo vicāraṃ vajjetvā aññena kenaci sampayutto na hoti.",
  "tika-abh03t:74_7": "Na hi tadekadesassa vitakkassa vicārato aññena sampayogo samudāyassa hoti.",
  "tika-abh03t:74_8": "Yathā nānācittuppādesu uppajjamānānaṃ iddhipādānaṃ samudāyassa iddhipādassa ekadesānaṃ tīhi khandhehi sampayogo samudāyassa na hoti,",
  "tika-abh03t:74_9": "evamidhāpi daṭṭhabbaṃ.",
  "tika-abh03t:74_10": "Yathā pana tesu ekopi vedanāsaññākkhandhehi saṅkhārakkhandhekadesena ca asampayutto nāma natthīti samudāyassa tehi sampayuttatā vuttā,",
  "tika-abh03t:74_11": "evamidhāpi vicārena asampayuttassa avitakkavicāramattassa kassaci abhāvato samudāyassa tena sampayuttatā na na sakkā vattuṃ.",
  "tika-abh03t:74_12": "Na hi avitakkavicāramattānaṃ dassanenapahātabbahetukādīnaṃ viya sampayuttatā na vattabbā.",
  "tika-abh03t:74_13": "Yathā hi dassanenapahātabbahetukesu keci saṅkhārakkhandhekadesena mohena sampayuttā,",
  "tika-abh03t:74_14": "keci asampayuttāti na samudāyo tena sampayutto,",
  "tika-abh03t:74_15": "nāpi añño koci dhammo atthi,",
  "tika-abh03t:74_16": "yena so samudāyo sampayutto siyāti “dassanenapahātabbahetukā dhammā sampayuttāti natthī”ti vuttaṃ,",
  "tika-abh03t:74_17": "evaṃ bhāvanāyapahātabbahetukasahetukādayopi.",
  "tika-abh03t:74_18": "Na panevaṃ yena avitakkavicāramattasamudāyo sampayutto siyā,",
  "tika-abh03t:74_19": "taṃ natthi avitakkavicāramattesu kassaci vicārena asampayuttassa abhāvā,",
  "tika-abh03t:74_20": "tasmā te “sampayuttā”ti na na vattabbāti.",
  "tika-abh03t:74_21": "Sabbattha ca ekadhammepi kehicīti bahuvacananiddeso saṅkhāya aniyamitattā katoti veditabbo.",
  "tika-abh03t:75_0": "Chaṭṭhanayasampayogavippayogapadavaṇṇanā niṭṭhitā.",
  "tika-abh03t:76_0": "7. Sattamanayo sampayuttenavippayuttapadavaṇṇanā",
  "tika-abh03t:77_0": "306.",
  "tika-abh03t:77_1": "Sampayuttenavippayuttapadaniddese rūpakkhandhādayo tehi sampayuttābhāvato na gahitā.",
  "tika-abh03t:77_2": "Samudayasaccādīni satipi tehi sampayutte,",
  "tika-abh03t:77_3": "sampayuttehi ca vippayutte sampayuttenavippayuttānaṃ khandhādīhi vippayogābhāvato.",
  "tika-abh03t:77_4": "Na hi samudayasaccena sampayuttehi lobhasahagatacittuppādehi vippayuttānaṃ tato aññadhammānaṃ khandhādīsu kenaci vippayogo atthi.",
  "tika-abh03t:77_5": "Nanu ca te eva cittuppādā cattāro khandhā aḍḍhadutiyāni āyatanāni aḍḍhadutiyā dhātuyo ca hontīti tehi vippayogo vattabboti? Na,",
  "tika-abh03t:77_6": "tadaññadhammānaṃ khandhādibhāvato.",
  "tika-abh03t:77_7": "Na hi te eva dhammā cattāro khandhā,",
  "tika-abh03t:77_8": "atha kho te ca tato aññe ca,",
  "tika-abh03t:77_9": "tathā aḍḍhadutiyāyatanadhātuyopi.",
  "tika-abh03t:77_10": "Na ca tadaññasamudāyehi aññe vippayuttā honti samudāyekadesānaṃ ekadesaññasamudāyānañca vippayogābhāvato.",
  "tika-abh03t:77_11": "Esa nayo maggasaccasukhindriyādīsu.",
  "tika-abh03t:77_12": "Avitakkavicāramattesupi niravasesesu adhippetesu tesaṃ savitakkasavicārasamānagatikattā aggahaṇe kāraṇaṃ na dissati.",
  "tika-abh03t:78_0": "Aṭṭhakathāyaṃ pana evarūpānīti yathā rūpakkhandhe vissajjanaṃ na yujjati,",
  "tika-abh03t:78_1": "evaṃ yesu aññesupi na yujjati,",
  "tika-abh03t:78_2": "tāni vissajjanassa ayogena “evarūpānī”ti vuttāni,",
  "tika-abh03t:78_3": "na sampayuttābhāvenāti daṭṭhabbaṃ.",
  "tika-abh03t:78_4": "Yāni pana padāni dhammadhātuyā sampayutte dhamme dīpentīti etena vedanākkhandhādipadāni dasseti,",
  "tika-abh03t:78_5": "viññāṇañca aññena asammissanti viññāṇakkhandhamanāyatanādipadāni.",
  "tika-abh03t:78_6": "Tattha aññena asammissanti asampayuttena asammissanti attho.",
  "tika-abh03t:78_7": "Adukkhamasukhāyavedanāyasampayuttapadānipi hi sampayuttehi sammissaviññāṇadīpakāni idha gahitānīti.",
  "tika-abh03t:78_8": "Etena ca lakkhaṇena evarūpāneva gahitānīti dasseti,",
  "tika-abh03t:78_9": "na evarūpāni gahitānevāti samudayasaccādiiddhipādādipadānaṃ asaṅgahitattā.",
  "tika-abh03t:78_10": "“Atha phassasattakaṃ cittaṃ saha yuttapadehi sattā”ti purāṇapāṭho,",
  "tika-abh03t:78_11": "ayaṃ pana ūnoti katvā “atha phassasattakaṃ,",
  "tika-abh03t:78_12": "tike tayo satta mahantare cā”ti pāṭho kato.",
  "tika-abh03t:79_0": "309.",
  "tika-abh03t:79_1": "Pucchāya uddhaṭapadeneva saddhiṃ vippayuttānaṃ vasenāti idaṃ pucchāya uddhaṭapadena sampayuttehi vippayuttā",
  "tika-abh03t:79_2": "tena saddhiṃ vippayuttā hontīti katvā vuttaṃ.",
  "tika-abh03t:79_3": "Pāḷiuddānagāthāyaṃ dve ca manena yuttā,",
  "tika-abh03t:79_4": "vitakkavicāraṇāti manodhātuyā ekantasampayuttā dve vitakkavicārāti savitakkapadaṃ savicārapadañca dasseti.",
  "tika-abh03t:80_0": "Sattamanayasampayuttenavippayuttapadavaṇṇanā niṭṭhitā.",
  "tika-abh03t:81_0": "8. Aṭṭhamanayo vippayuttenasampayuttapadavaṇṇanā",
  "tika-abh03t:82_0": "317.",
  "tika-abh03t:82_1": "Vippayuttenasampayuttapadaniddese rūpakkhandhādīhi vippayuttenasampayuttameva yathāniddhāritaṃ natthīti “rūpakkhandhena ye dhammā vippayuttā,",
  "tika-abh03t:82_2": "tehi dhammehi ye dhammā sampayuttā”ti avatvā “rūpakkhandhena ye dhammā vippayuttā,",
  "tika-abh03t:82_3": "te dhammā katihi khandhehi…pe…",
  "tika-abh03t:82_4": "sampayuttāti natthī”ti vuttaṃ.",
  "tika-abh03t:82_5": "Tena rūpakkhandhena vippayuttānaṃ kenaci khandhādinā sampayogābhāvato yathāniddhāritaṃ vippayuttenasampayuttameva natthi,",
  "tika-abh03t:82_6": "kuto tassa puna khandhādīhi sampayuttatāti dasseti.",
  "tika-abh03t:83_0": "Aṭṭhamanayavippayuttenasampayuttapadavaṇṇanā niṭṭhitā.",
  "tika-abh03t:84_0": "9. Navamanayo sampayuttenasampayuttapadavaṇṇanā",
  "tika-abh03t:85_0": "319.",
  "tika-abh03t:85_1": "Sampayuttenasampayuttapadavaṇṇanāyaṃ yaṃkhandhādivasenāti samāsapadaṃ idaṃ daṭṭhabbaṃ,",
  "tika-abh03t:85_2": "yassa khandhādino vasenāti attho.",
  "tika-abh03t:85_3": "Tassevāti ca tasseva khandhādinoti attho.",
  "tika-abh03t:85_4": "Idaṃ vuttaṃ hoti –",
  "tika-abh03t:85_5": "yaṃ idha sampayuttaṃ vuttaṃ,",
  "tika-abh03t:85_6": "taṃ rūpakkhandhādīsu araṇantesu yena vedanākkhandhādinā sampayuttaṃ,",
  "tika-abh03t:85_7": "puna tasseva vedanākkhandhādino khandhādīhi sampayogaṃ pucchitvā vissajjanaṃ kataṃ.",
  "tika-abh03t:85_8": "Tañhi attanā sampayuttena sampayuttattā “sampayuttena sampayutta”nti niddhāritanti.",
  "tika-abh03t:85_9": "Rūpena vāti etena nirodhasaccaappaccayaasaṅkhatehipi ayogo vutto hotīti daṭṭhabbo,",
  "tika-abh03t:85_10": "tathā rūpamissakehi vāti etena anupādinnaanupādāniyādīhi nibbānamissakehipi.",
  "tika-abh03t:85_11": "Vakkhati hi “nibbānaṃ pana sukhumarūpagatikamevā”ti.",
  "tika-abh03t:85_12": "Sabbārūpakkhandhasaṅgāhakehīti vattamānānameva sampayogo labbhatīti vattamānesu ekampi dhammaṃ anapanetvā",
  "tika-abh03t:85_13": "avikalacatukkhandhasaṅgāhakehi arūpabhavādīhīti attho.",
  "tika-abh03t:85_14": "Ayaṃ panettha saṅkhepo –",
  "tika-abh03t:85_15": "ye sampayogaṃ na labhanti rūpakkhandhādayo,",
  "tika-abh03t:85_16": "te sabbe na gahitā,",
  "tika-abh03t:85_17": "itare ca vedanākkhandhādayo sabbe gahitāti.",
  "tika-abh03t:86_0": "Navamanayasampayuttenasampayuttapadavaṇṇanā niṭṭhitā.",
  "tika-abh03t:87_0": "10. Dasamanayo vippayuttenavippayuttapadavaṇṇanā",
  "tika-abh03t:88_0": "353.",
  "tika-abh03t:88_1": "Vippayuttenavippayuttapadaniddese aggahitesu dhammāyatanādidhammā anārammaṇamissakasabbacittuppādagatadhammabhāvato",
  "tika-abh03t:88_2": "tehi vippayuttassa abhāvā na gahitā,",
  "tika-abh03t:88_3": "dukkhasaccacatumahābhavaabyākatādidhammā tehi vippayuttehi vippayuttānaṃ khandhādīhi vippayogābhāvatoti ayaṃ viseso veditabboti.",
  "tika-abh03t:89_0": "Dasamanayavippayuttenavippayuttapadavaṇṇanā niṭṭhitā.",
  "tika-abh03t:90_0": "11. Ekādasamanayo saṅgahitenasampayuttavippayuttapadavaṇṇanā",
  "tika-abh03t:91_0": "409.",
  "tika-abh03t:91_1": "Ekādasamanayavaṇṇanāyaṃ “te ca sesehi tīhi khandhehi ekena manāyatanena sattahi viññāṇadhātūhī”ti etesaṃ",
  "tika-abh03t:91_2": "padānaṃ “sampayuttā nāmā”ti etena saha sambandho.",
  "tika-abh03t:91_3": "“Kehicī”ti etassa panatthaṃ dassetuṃ “saṅkhārakkhandhe dhammāyatanadhammadhātūsu ca ṭhapetvā taṇha”nti",
  "tika-abh03t:91_4": "etena “te cā”ti vutte samudayasaccena khandhādisaṅgahena saṅgahitadhamme visesetvā tesaṃ eva visesitānaṃ",
  "tika-abh03t:91_5": "attavajjehi sesehi saṅkhārakkhandhe taṇhāya dhammāyatanadhammadhātūsu ca taṇhāya vedanāsaññākkhandhehi",
  "tika-abh03t:91_6": "sampayogārahehi sampayuttataṃ sandhāyāha “sesehi sampayuttattā kehici sampayuttā nāmā”ti.",
  "tika-abh03t:92_0": "Ekādasamanayasaṅgahitenasampayuttavippayuttapadavaṇṇanā niṭṭhitā.",
  "tika-abh03t:93_0": "12. Dvādasamanayo sampayuttenasaṅgahitāsaṅgahitapadavaṇṇanā",
  "tika-abh03t:94_0": "417. Dvādasamanaye ca navamanaye viya sampayogārahāva labbhantīti āha “teyeva uddhaṭā”ti.",
  "tika-abh03t:95_0": "Dvādasamanayasampayuttenasaṅgahitāsaṅgahitapadavaṇṇanā niṭṭhitā.",
  "tika-abh03t:96_0": "13. Terasamanayo asaṅgahitenasampayuttavippayuttapadavaṇṇanā",
  "tika-abh03t:97_0": "448.",
  "tika-abh03t:97_1": "Terasamanayavaṇṇanāyaṃ yehi tīhipi saṅgahehi asaṅgahitaṃ viññāṇameva hoti,",
  "tika-abh03t:97_2": "te pāḷiyaṃ “rūpañca dhammāyatana”ntiādiuddānagāthāya dassitā bāvīsa dhammā “rūpakkhandhena sadisapañhā dhammā”ti vuttā.",
  "tika-abh03t:97_3": "Yehi pana tīhipi saṅgahehi asaṅgahitāni arūpabhavena viya oḷārikāyatanāneva honti,",
  "tika-abh03t:97_4": "te vuttāvasesā sabbe idha uddhaṭā “arūpabhavena sadisā”ti vuttā.",
  "tika-abh03t:97_5": "Sesāti sesā pañcamanaye āgatā vedanākkhandhādayo satipi asaṅgāhakatte idha vissajjanaṃ na ruhantīti na uddhaṭā.",
  "tika-abh03t:97_6": "Ye pana asaṅgāhakā eva na honti dukkhasaccādidhammā,",
  "tika-abh03t:97_7": "tesu vattabbameva natthi.",
  "tika-abh03t:97_8": "Yathā pana vedanākkhandhādayo na ruhanti,",
  "tika-abh03t:97_9": "taṃ dassetuṃ “vedanākkhandhena hī”tiādimāha.",
  "tika-abh03t:97_10": "Tattha tesañca sampayogo nāma natthīti rūpārūpadhammānaṃ asampayogehi vomissatāya sampayogo natthīti attho.",
  "tika-abh03t:98_0": "Yadi pana te kadāci asabbaviññāṇadhātusampayuttā arūpadhammā rūpadhammā ca siyuṃ,",
  "tika-abh03t:98_1": "na tesaṃ vippayogo natthīti “vippayogo ca natthī”ti na vuttaṃ,",
  "tika-abh03t:98_2": "na vedanākkhandhena asaṅgahitānaṃ vippayogassa atthitāyāti veditabbaṃ.",
  "tika-abh03t:98_3": "Ubhayābhāvato hi vedanākkhandhādayo idha na ruhantīti.",
  "tika-abh03t:98_4": "Evaṃ panettha siyā “vedanākkhandhena hi khandhādivasena anārammaṇamissakā sattaviññāṇadhātudhammā asaṅgahitā honti,",
  "tika-abh03t:98_5": "tesañca sampayogo vippayogo ca natthī”ti.",
  "tika-abh03t:98_6": "Anārammaṇasahitānañhi sabbaviññāṇadhātūnaṃ sabbaviññāṇadhātusampayuttānaṃ tadubhayadhammānañca vedanākkhandhādiviññāṇakkhandhādicakkhāyatanādīhi",
  "tika-abh03t:98_7": "tīhipi saṅgahehi asaṅgahitānaṃ sampayogavippayogābhāvo aruhaṇe kāraṇaṃ.",
  "tika-abh03t:98_8": "Jātivippayogabhūmikālasantānavippayogato catubbidho vippayogo.",
  "tika-abh03t:98_9": "Tattha jātivippayogo “kusalā dhammā,",
  "tika-abh03t:98_10": "akusalā dhammā”tiādi,",
  "tika-abh03t:98_11": "bhūmivippayogo “kāmāvacarā,",
  "tika-abh03t:98_12": "rūpāvacarā”tiādi,",
  "tika-abh03t:98_13": "kālavippayogo “atītā dhammā,",
  "tika-abh03t:98_14": "anāgatā dhammā”tiādi,",
  "tika-abh03t:98_15": "santānavippayogo “ajjhattā dhammā,",
  "tika-abh03t:98_16": "bahiddhā dhammā”tiādi.",
  "tika-abh03t:98_17": "Evaṃ vippayogo catudhā veditabbo.",
  "tika-abh03t:99_0": "Terasamanayaasaṅgahitenasampayuttavippayuttapadavaṇṇanā niṭṭhitā.",
  "tika-abh03t:100_0": "14. Cuddasamanayo vippayuttenasaṅgahitāsaṅgahitapadavaṇṇanā",
  "tika-abh03t:101_0": "456.",
  "tika-abh03t:101_1": "Cuddasamanaye dhammāyatanādīnaṃ anārammaṇamissakasabbacittuppādagatadhammabhāvato vippayogassa aruhaṇaṃ daṭṭhabbaṃ.",
  "tika-abh03t:101_2": "Jātiādittayassa cettha dhammasabhāvamattattā na kathañci sampayogo vippayogo ca ruhati ajjhattabahiddhadhammānaṃ sabbadhammasamodhānattā,",
  "tika-abh03t:101_3": "anidassanaappaṭighādīnaṃ anārammaṇamissakasabbacittuppādattā.",
  "tika-abh03t:101_4": "Dukkhasaccādidhammāva idha tehi vippayuttānaṃ saṅgahāsaṅgahasabbhāvā gahitāti.",
  "tika-abh03t:102_0": "Pāḷiuddānagāthāyaṃ samucchede na labbhantīti pariyosāne naye na labbhantīti attho.",
  "tika-abh03t:102_1": "Moghapucchakena cāti alabbhamānā ca te moghapucchakena hetunā na labbhanti tesaṃ pucchāya moghattāti vuttaṃ hoti.",
  "tika-abh03t:102_2": "Atha vā moghapucchako aṭṭhamo nayo,",
  "tika-abh03t:102_3": "tena ca saha osānanaye ete dhammā vippayogassapi abhāvā sabbathāpi na labbhantīti attho.",
  "tika-abh03t:103_0": "Cuddasamanayavippayuttenasaṅgahitāsaṅgahitapadavaṇṇanā niṭṭhitā.",
  "tika-abh03t:104_0": "Dhātukathāpakaraṇa-mūlaṭīkā samattā.",
  "tika-abh03t:105_0": "Puggalapaññattipakaraṇa-mūlaṭīkā",
  "tika-abh03t:106_0": "1. Mātikāvaṇṇanā",
  "tika-abh03t:107_0": "1.",
  "tika-abh03t:107_1": "Dhammasaṅgahe tikadukavasena saṅgahitānaṃ dhammānaṃ vibhaṅge khandhādivibhāgaṃ dassetvā tathāsaṅgahitavibhattānaṃ",
  "tika-abh03t:107_2": "dhātukathāya saṅgahāsaṅgahādippabhedaṃ vatvā yāya paññattiyā tesaṃ sabhāvato upādāya ca paññāpanaṃ hoti,",
  "tika-abh03t:107_3": "taṃ pabhedato dassetuṃ “cha paññattiyo”tiādinā puggalapaññatti āraddhā.",
  "tika-abh03t:107_4": "Tattha ye dhamme pubbāpariyabhāvena pavattamāne asabhāvasamūhavasena upādāya “puggalo, itthī, puriso, devo,",
  "tika-abh03t:107_5": "manusso”tiādikā puggalapaññatti hoti,",
  "tika-abh03t:107_6": "tesaṃ aññesañca bāhirarūpanibbānānaṃ sasabhāvasamūhasasabhāvabhedavasena paññāpanā sabhāvapaññattīti khandhapaññattiādikā pañcavidhā veditabbā.",
  "tika-abh03t:107_7": "Tāya dhammasaṅgahādīsu vibhattā sabhāvapaññatti sabbāpi saṅgahitā hoti.",
  "tika-abh03t:107_8": "Puggalapaññatti pana asabhāvapaññatti.",
  "tika-abh03t:107_9": "Tāya ca samayavimuttādippabhedāya sattasantānagate pariññeyyādisabhāvadhamme upādāya pavattito padhānāya",
  "tika-abh03t:107_10": "“vihāro mañco”tiādikā ca sabbā asabhāvapaññatti saṅgahitā hoti.",
  "tika-abh03t:108_0": "Ettāvatā ca paññatti nāma vijjamānapaññatti avijjamānapaññatti ca.",
  "tika-abh03t:108_1": "Tā eva hi vomissā itarā catassoti.",
  "tika-abh03t:108_2": "Tasmā tāsaṃ dassanena imasmiṃ pakaraṇe sabbā paññattiyo dassitāti veditabbā.",
  "tika-abh03t:108_3": "Khandhādipaññattīsu pana chasu aññattha adassitappabhedaṃ idheva ca dassitappabhedaṃ puggalapaññattiṃ",
  "tika-abh03t:108_4": "upādāya imassa pakaraṇassa puggalapaññattīti nāmaṃ vuttanti veditabbaṃ.",
  "tika-abh03t:108_5": "Ye dhamme idha paññapetukāmoti paññattiyā vatthubhāvena dassetukāmoti adhippāyo.",
  "tika-abh03t:108_6": "Na hi etasmiṃ pakaraṇe paññāpanaṃ karoti,",
  "tika-abh03t:108_7": "vatthūhi pana paññattiyo dassetīti.",
  "tika-abh03t:109_0": "Khandhāti paññāpanāti idaṃ khandhāti rūpaṃ pathavītiādikā sabbāpi sāmaññappabhedapaññāpanā nāma hoti,",
  "tika-abh03t:109_1": "taṃ sandhāya vuttanti daṭṭhabbaṃ.",
  "tika-abh03t:109_2": "Paññāpanāti etassa pana dassanā ṭhapanāti ete dve atthā,",
  "tika-abh03t:109_3": "tesaṃ pakāsanā nikkhipanāti.",
  "tika-abh03t:109_4": "Tattha “rūpakkhandho…pe…",
  "tika-abh03t:109_5": "aññātāvindriyaṃ samayavimutto”tiādinā idamevaṃnāmakaṃ idamevaṃnāmakanti taṃtaṃkoṭṭhāsikakaraṇaṃ bodhanameva nikkhipanā,",
  "tika-abh03t:109_6": "na paññapetabbānaṃ mañcādīnaṃ viya ṭhānasambandhakaraṇaṃ.",
  "tika-abh03t:109_7": "Yo panāyaṃ “nāmapaññatti hi dasseti ca ṭhapeti cā”ti kattuniddeso kato,",
  "tika-abh03t:109_8": "so bhāvabhūtāya karaṇabhūtāya vā nāmapaññattiyā tesaṃ tesaṃ dhammānaṃ diṭṭhatāya ṭhapitatāya ca taṃnimittataṃ sandhāya katoti veditabbo.",
  "tika-abh03t:110_0": "Vijjamānapaññattītiādinā vacanena pāḷiyaṃ anāgatataṃ sandhāya “pāḷimuttakenā”tiādimāha.",
  "tika-abh03t:110_1": "Kusalākusalassevāti kusalākusalassa viya.",
  "tika-abh03t:110_2": "Vijjamānassāti etassa attho satoti,",
  "tika-abh03t:110_3": "tassa attho sambhūtassāti.",
  "tika-abh03t:110_4": "Vijjamānassa satoti vā vijjamānabhūtassāti attho.",
  "tika-abh03t:110_5": "Tamevatthaṃ dassento āha “sambhūtassā”ti.",
  "tika-abh03t:110_6": "Tena avijjamānabhāvaṃ paṭikkhipati.",
  "tika-abh03t:110_7": "Tathā avijjamānassāti yathā kusalādīni akusalādisabhāvato,",
  "tika-abh03t:110_8": "phassādayo ca vedanādisabhāvato vinivattasabhāvāni vijjanti,",
  "tika-abh03t:110_9": "tathā avijjamānassa ye dhamme upādāya “itthī,",
  "tika-abh03t:110_10": "puriso”ti upaladdhi hoti,",
  "tika-abh03t:110_11": "te apanetvā tehi vinivattassa itthiādisabhāvassa abhāvato asambhūtassāti attho.",
  "tika-abh03t:110_12": "Yaṃ panetassa “tenākārena avijjamānassa aññenākārena vijjamānassā”ti atthaṃ keci vadanti,",
  "tika-abh03t:110_13": "tattha yaṃ vattabbaṃ,",
  "tika-abh03t:110_14": "taṃ paññattiduke vuttameva.",
  "tika-abh03t:110_15": "Avijjamānepi sabhāve lokaniruttiṃ anugantvā anabhinivesena cittena “itthī,",
  "tika-abh03t:110_16": "puriso”ti gahaṇasabbhāvā “lokaniruttimattasiddhassā”ti āha.",
  "tika-abh03t:110_17": "Sābhinivesena pana cittena gayhamānaṃ pañcamasaccādikaṃ na sabhāvato,",
  "tika-abh03t:110_18": "nāpi saṅketena siddhanti “sabbākārenapi anupalabbhaneyya”nti vuttaṃ.",
  "tika-abh03t:110_19": "Tāsu imasmiṃ…pe…",
  "tika-abh03t:110_20": "labbhantīti imasmiṃ pakaraṇe sarūpato tissannaṃ āgatataṃ sandhāya vuttaṃ.",
  "tika-abh03t:111_0": "Yathāvuttassa pana aṭṭhakathānayassa avirodhena ācariyavādā yojetabbā,",
  "tika-abh03t:111_1": "tasmā paññapetabbaṭṭhena cesā paññattīti etassa sabhāvato avijjamānattā paññapetabbamattaṭṭhena paññattīti attho.",
  "tika-abh03t:111_2": "Paññapetabbampi hi sasabhāvaṃ tajjaparamatthanāmalābhato na parato labhitabbaṃ paññattināmaṃ labhati,",
  "tika-abh03t:111_3": "nisabhāvaṃ pana sabhāvābhāvato na attano sabhāvena nāmaṃ labhatīti.",
  "tika-abh03t:111_4": "Sattotiādikena nāmena paññapitabbamattaṭṭhena paññattīti nāmaṃ labhati,",
  "tika-abh03t:111_5": "nisabhāvā ca sattādayo.",
  "tika-abh03t:111_6": "Na hi sasabhāvassa rūpādīhi ekattena aññattena vā anupalabbhasabhāvatā atthīti.",
  "tika-abh03t:112_0": "Kirīṭaṃ makuṭaṃ,",
  "tika-abh03t:112_1": "taṃ assa atthīti kirīṭī.",
  "tika-abh03t:112_2": "Etasmiñca ācariyavāde anūnena lakkhaṇena bhavitabbanti sabbasamorodho kātabbo.",
  "tika-abh03t:112_3": "Dutiyaṃ tatiyanti evaṃpakārā hi upanidhāpaññatti upanikkhittakapaññatti ca saṅkhātabbappadhānattā chapi paññattiyo bhajatīti yuttaṃ vattuṃ,",
  "tika-abh03t:112_4": "itarā ca yathāyogaṃ taṃ taṃ paññattinti.",
  "tika-abh03t:112_5": "Dutiyaṃ tatiyaṃ dve tīṇītiādi pana saṅkhā nāma kāci natthīti tāsaṃ upādāsantatipaññattīnaṃ avijjamānapaññattibhāvaṃ,",
  "tika-abh03t:112_6": "itarāsañca upanidhāpaññattīnaṃ yathānidassitānaṃ avijjamānenaavijjamānapaññattibhāvaṃ maññamāno āha “sesā",
  "tika-abh03t:112_7": "avijjamānapakkhañceva avijjamānenaavijjamānapakkhañca bhajantī”ti.",
  "tika-abh03t:112_8": "Dutiyaṃ tatiyaṃ dve tīṇītiādīnaṃ upanidhāupanikkhittakapaññattīnaṃ avijjamānenaavijjamānapaññattibhāvameva maññati.",
  "tika-abh03t:112_9": "Yañhi paṭhamādikaṃ apekkhitvā yassa cekādikassa upanikkhipitvā paññāpīyati,",
  "tika-abh03t:112_10": "tañca saṅkhānaṃ kiñci natthīti.",
  "tika-abh03t:112_11": "Tathā santatipaññattiyā ca.",
  "tika-abh03t:112_12": "Na hi asīti āsītiko ca vijjamānoti.",
  "tika-abh03t:113_0": "Ekaccā bhūmipaññattīti kāmāvacarādipaññattiṃ sandhāyāha.",
  "tika-abh03t:113_1": "Kāmāvacarādī hi sabhāvadhammāti adhippāyo.",
  "tika-abh03t:113_2": "Kāmoti pana okāse gahite avijjamānenavijjamānapaññatti esā bhavituṃ arahati,",
  "tika-abh03t:113_3": "kammanibbattakkhandhesu gahitesu vijjamānenavijjamānapaññatti.",
  "tika-abh03t:113_4": "Yathā pana vacanasaṅkhātāya vacanasamuṭṭhāpakacetanāsaṅkhātāya vā kiriyāya bhāṇakoti puggalassa paññatti",
  "tika-abh03t:113_5": "vijjamānenaavijjamānapaññattipakkhaṃ bhajati,",
  "tika-abh03t:113_6": "evaṃ kiso thūloti rūpāyatanasaṅkhātena saṇṭhānena puggalādīnaṃ paññāpanā vijjamānenaavijjamānapaññatti bhavituṃ arahati.",
  "tika-abh03t:113_7": "Saṇṭhānanti vā rūpāyatane aggahite avijjamānenaavijjamānapaññatti.",
  "tika-abh03t:113_8": "Rūpaṃ phassotiādikā pana vijjamānapaññatti ruppanādikiccavasena kiccapaññattiyaṃ,",
  "tika-abh03t:113_9": "paccattadhammanāmavasena paccattapaññattiyaṃ vā avarodhetabbā.",
  "tika-abh03t:113_10": "Vijjamānāvijjamānapaññattīsu ca vuttāsu tāsaṃ vomissatāvasena pavattā itarāpi vuttāyeva hontīti ayampi ācariyavādo sabbasaṅgāhakoti daṭṭhabbo.",
  "tika-abh03t:114_0": "2.",
  "tika-abh03t:114_1": "“Yāvatā pañcakkhandhā”tiādikassa atthaṃ dassento “yattakena paññāpanenā”tiādimāha.",
  "tika-abh03t:114_2": "Tattha yāvatā pañcakkhandhāti yāvatā rūpakkhandho…pe…",
  "tika-abh03t:114_3": "viññāṇakkhandhoti khandhānaṃ khandhapaññatti,",
  "tika-abh03t:114_4": "ettāvatā khandhānaṃ khandhapaññatti,",
  "tika-abh03t:114_5": "evaṃ pāḷiyojanaṃ katvā saṅkhepappabhedavasena ayaṃ attho vuttoti veditabbo.",
  "tika-abh03t:114_6": "“Yāvatā pañcakkhandhā”ti,",
  "tika-abh03t:114_7": "“khandhānaṃ khandhapaññattī”ti hi imassa attho “yattakena paññāpanena saṅkhepato pañcakkhandhāti vā”ti etena dassito,",
  "tika-abh03t:114_8": "“yāvatā rūpakkhandho”tiādikassa pana “pabhedato rūpakkhandho”tiādikenāti.",
  "tika-abh03t:114_9": "Tattha rūpakkhandho…pe…",
  "tika-abh03t:114_10": "viññāṇakkhandhoti pabhedanidassanamattametaṃ.",
  "tika-abh03t:114_11": "Tena avuttopi sabbo saṅgahito hotīti “tatrāpi rūpakkhandho kāmāvacaro”tiādi vuttaṃ.",
  "tika-abh03t:114_12": "Ayaṃ vā ettha pāḷiyā atthayojanā –",
  "tika-abh03t:114_13": "“yāvatā”ti idaṃ sabbehi padehi yojetvā yattakā pañcakkhandhā,",
  "tika-abh03t:114_14": "tattakā khandhānaṃ khandhapaññatti.",
  "tika-abh03t:114_15": "Yattako pañcannaṃ khandhānaṃ tappabhedānañca rūpakkhandhādīnaṃ pabhedo,",
  "tika-abh03t:114_16": "tattako khandhānaṃ khandhapaññattiyā pabhedoti pakaraṇantare vuttena vatthubhedena khandhapaññattiyā pabhedaṃ dasseti.",
  "tika-abh03t:114_17": "Esa nayo “yāvatā āyatanāna”ntiādīsupi.",
  "tika-abh03t:115_0": "7. Ekadesenevāti uddesamattenevāti attho.",
  "tika-abh03t:116_0": "Mātikāvaṇṇanā niṭṭhitā.",
  "tika-abh03t:117_0": "2. Niddesavaṇṇanā",
  "tika-abh03t:118_0": "1. Ekakaniddesavaṇṇanā",
  "tika-abh03t:119_0": "1.",
  "tika-abh03t:119_1": "Jhānaṅgāneva vimokkhoti iminā adhippāyenāha “vimokkhasahajātena nāmakāyenā”ti.",
  "tika-abh03t:119_2": "Yena hi saddhintiādinā paṭhamaṃ samaṅgibhāvatthaṃ vivarati.",
  "tika-abh03t:119_3": "Phassenapi phuṭṭhāyeva nāmāti etena “apicesā”tiādinā vuttaṃ dutiyaṃ samphassena phusanatthaṃ,",
  "tika-abh03t:119_4": "itarehi itare kāraṇatthe.",
  "tika-abh03t:119_5": "Samaṅgibhāvaphusanakāraṇabhāvā hi phusanāti vuttāti.",
  "tika-abh03t:119_6": "Punapi paṭhamatthameva dubbiññeyyattā vivaranto “tatrāssā”tiādimāha.",
  "tika-abh03t:119_7": "Ṭhapetvā tāni aṅgāni sesā atirekapaṇṇāsadhammāti ettha vedanāsomanassindriyāni saṅgahitānīti āha “cattāro khandhā hontī”ti.",
  "tika-abh03t:119_8": "Evaṃ sati vedanāsomanassindriyehi sukhassa phusitabbattā tiṇṇañca tesaṃ anaññattā teneva tassa phusanā āpajjatīti?",
  "tika-abh03t:119_9": "Nāpajjati,",
  "tika-abh03t:119_10": "vedayitādhipatiyaṭṭhehi upanijjhāyanabhāvapaṭilābhassa vuttattā.",
  "tika-abh03t:119_11": "Atha vā ṭhapetvā tāni aṅgānīti aṅgānaṃ bahuttā bahuvacanaṃ.",
  "tika-abh03t:119_12": "Tesu pana paccekampi yojanā kātabbā “vitakkaṃ ṭhapetvā”tiādinā.",
  "tika-abh03t:119_13": "Tattha “sukhaṃ ṭhapetvā”ti imissā yojanāya sesā tayo khandhā honti,",
  "tika-abh03t:119_14": "itarāsu cattāroti.",
  "tika-abh03t:119_15": "Sabbayojanāsu ca tayo anto katvā “cattāro khandhā hontī”ti vuttaṃ.",
  "tika-abh03t:120_0": "2.",
  "tika-abh03t:120_1": "Yo asamayavimokkhena ekaccehi āsavehi vimutto asamayavimokkhūpanissayalābhena ca sātisayena samayavimokkhena,",
  "tika-abh03t:120_2": "so eva samayavimutto.",
  "tika-abh03t:120_3": "So hi tena vimutto jhānalābhī sekkho rūpārūpabhavato apunarāvaṭṭako kāmarāgādīhi tathāvimuttova hotīti samayavimuttapaññattiṃ laddhuṃ arahati.",
  "tika-abh03t:120_4": "Puthujjano pana jhānalābhī punarāvaṭṭakadhammo puna kāmarāgādisamudācārabhāvato vimutto nāma na hotīti samayavimuttapaññattiṃ nārahati,",
  "tika-abh03t:120_5": "tena so “samayavimutto”ti na vutto.",
  "tika-abh03t:120_6": "Arahato pana aparikkhīṇā āsavā natthi,",
  "tika-abh03t:120_7": "yato vimucceyya.",
  "tika-abh03t:120_8": "Diṭṭhadhammasukhavihāramattā hi tassa aṭṭha vimokkhāti.",
  "tika-abh03t:120_9": "Tasmā tassa na aṭṭha vimokkhā samayavimuttapaññattibhāvassa asamayavimuttapaññattibhāvassa vā kāraṇaṃ.",
  "tika-abh03t:120_10": "Tadakāraṇabhāvameva dassetuṃ “na heva kho…pe…",
  "tika-abh03t:120_11": "viharatī”ti vuttaṃ,",
  "tika-abh03t:120_12": "na sukkhavipassakasseva asamayavimuttabhāvaṃ dassetunti daṭṭhabbaṃ.",
  "tika-abh03t:120_13": "Sabbopi hi arahā asamayavimuttoti.",
  "tika-abh03t:120_14": "Bāhirānanti lokuttarato bahibhūtānaṃ,",
  "tika-abh03t:120_15": "lokiyānanti attho.",
  "tika-abh03t:121_0": "3.",
  "tika-abh03t:121_1": "Arūpakkhandhanibbānamattavācako arūpasaddo na hotīti dassanatthaṃ “rūpato añña”ntiādi vuttaṃ.",
  "tika-abh03t:121_2": "Cittamañjūsanti samādhiṃ.",
  "tika-abh03t:121_3": "Abhiññādīnañhi dhammānaṃ pādakabhāvena samādhi mañjūsāsadiso hoti.",
  "tika-abh03t:121_4": "Addhānaṃ pharitunti dīghakālaṃ byāpetuṃ,",
  "tika-abh03t:121_5": "pavattetunti attho.",
  "tika-abh03t:121_6": "“Sammajjitabba”nti cintetvā tattha ādarassa akatattā vattabhedoti veditabbo.",
  "tika-abh03t:121_7": "Evaṃ vattabhedamattena naṭṭhā pana samāpatti kāmacchandādīhi naṭṭhā viya na kiñcena paccāharitabbā hoti mandapāripanthakattā,",
  "tika-abh03t:121_8": "tasmā vattasamitakaraṇamatteneva paccāharitabbattā “appentova nisīdī”ti āha.",
  "tika-abh03t:122_0": "4.",
  "tika-abh03t:122_1": "Attano anurūpena pamādena vītināmentānampi samāpatti na kuppatīti parihīno nāma na hoti,",
  "tika-abh03t:122_2": "tasmiṃ tasmiṃ byāsaṅge paṭisaṃhaṭamatte samāpajjituṃ samatthatāyāti adhippāyo.",
  "tika-abh03t:122_3": "“Kissa pana, bhante,",
  "tika-abh03t:122_4": "khīṇāsavassa bhikkhuno lābhasakkārasiloko antarāyāyāti?",
  "tika-abh03t:122_5": "Yā hissa sā, ānanda,",
  "tika-abh03t:122_6": "akuppā cetovimutti,",
  "tika-abh03t:122_7": "nāhaṃ tassā lābhasakkārasilokaṃ antarāyāya vadāmi.",
  "tika-abh03t:122_8": "Ye ca khvassa, ānanda,",
  "tika-abh03t:122_9": "appamattassa ātāpino pahitattassa viharato diṭṭhadhammasukhavihārā adhigatā,",
  "tika-abh03t:122_10": "tesāhamassa lābhasakkārasilokaṃ antarāyāya vadāmī”ti sutte pana samayena samayaṃ āpajjanena pariharitabbānaṃ",
  "tika-abh03t:122_11": "samāpattisukhavihārānaṃ tasmiṃ tasmiṃ byāsaṅgakāle anipphattito lābhasakkārasiloko antarāyoti vuttoti",
  "tika-abh03t:122_12": "adhippāyenassa tena avirodho veditabbo.",
  "tika-abh03t:123_0": "5.",
  "tika-abh03t:123_1": "Dhammānaṃ…pe…",
  "tika-abh03t:123_2": "pīti ettha “dhammehī”ti vattabbaṃ.",
  "tika-abh03t:123_3": "Idha hi tāhi samāpattīhi parihāyeyyāti dhammehi puggalassa parihānampi aparihānampi vuttaṃ.",
  "tika-abh03t:123_4": "Tattha ca puggalassa pamādamāgamma tā samāpattiyo kuppeyyunti dhammānaṃ kuppanaṃ akuppanañca vuttaṃ,",
  "tika-abh03t:123_5": "puggalassa pana parihānadhammānameva vināsoti vacananānattamattena vacanatthanānattamattena vā pariyāyantaratā vuttāti daṭṭhabbā.",
  "tika-abh03t:124_0": "7- 8.",
  "tika-abh03t:124_1": "Cetanā samāpatticetanā tadāyūhanā ca.",
  "tika-abh03t:124_2": "Anurakkhaṇā samāpattiupakārānupakārapariggāhikā paññāsahitā sati.",
  "tika-abh03t:124_3": "Tāhi cetiyamānaanurakkhiyamānasamāpattīnaṃ bhabbā cetanābhabbā anurakkhaṇābhabbā.",
  "tika-abh03t:125_0": "10.",
  "tika-abh03t:125_1": "Puthujjanagottanti puthujjanasikkhaṃ,",
  "tika-abh03t:125_2": "puthujjanagatā tisso sikkhā atikkantāti attho.",
  "tika-abh03t:125_3": "Tā hi saṃyojanattayānupacchedena “puthujjanasikkhā”ti vuccantīti.",
  "tika-abh03t:126_0": "11.",
  "tika-abh03t:126_1": "Arahattamaggaṭṭho ca vaṭṭabhayato paññubbegena ubbijjanto uddhambhāgiyasaṃyojanehi uparatoti bhayūparato nāmāti āha “satta sekkhā bhayūparatā”ti.",
  "tika-abh03t:127_0": "12.",
  "tika-abh03t:127_1": "Bhavaṅgapaññāvirahitā “vipākāvaraṇena samannāgatā”ti iminā gahitāti tihetukapaṭisandhikā keci “duppaññā”ti",
  "tika-abh03t:127_2": "iminā gayhantīti dassento āha “appaṭiladdhamaggaphalūpanissayā”ti.",
  "tika-abh03t:127_3": "Paññāya hi vinā na tadupanissayo atthīti.",
  "tika-abh03t:128_0": "14.",
  "tika-abh03t:128_1": "Yattha niyatāniyatavomissā pavatti atthi,",
  "tika-abh03t:128_2": "tattheva niyatadhammā hontīti uttarakurūsu tadabhāvā niyato nāma natthīti dassento “yā pana uttarakurukāna”ntiādimāha.",
  "tika-abh03t:129_0": "16.",
  "tika-abh03t:129_1": "Terasasu sīsesu palibodhasīsādīni pavattasīsañca pariyādiyitabbāni,",
  "tika-abh03t:129_2": "adhimokkhasīsādīni pariyādakāni,",
  "tika-abh03t:129_3": "pariyādakaphalaṃ gocarasīsaṃ.",
  "tika-abh03t:129_4": "Tañhi visayajjhattaphalavimokkhoti.",
  "tika-abh03t:129_5": "Pariyādakassa maggassa phalassa ca ārammaṇaṃ saṅkhārasīsaṃ saṅkhāravivekabhūto nirodhoti pariyādiyitabbānaṃ",
  "tika-abh03t:129_6": "pariyādakaphalārammaṇānaṃ saha viya saṃsiddhidassanena samasīsibhāvaṃ dassetuṃ paṭisambhidāyaṃ terasa",
  "tika-abh03t:129_7": "sīsāni vuttāni.",
  "tika-abh03t:129_8": "Idha pana “apubbaṃ acarimaṃ āsavapariyādānañca hoti jīvitapariyādānañcā”ti vacanato tesu kilesapavattasīsānameva",
  "tika-abh03t:129_9": "vasena yojanaṃ karonto “tattha kilesasīsa”ntiādimāha.",
  "tika-abh03t:129_10": "Tattha pavattasīsampi vaṭṭato vuṭṭhahanto maggo cutito uddhaṃ appavattikaraṇavasena yadipi pariyādiyati,",
  "tika-abh03t:129_11": "yāva pana cuti,",
  "tika-abh03t:129_12": "tāva pavattisabbhāvato “pavattasīsaṃ jīvitindriyaṃ cuticittaṃ pariyādiyatī”ti āha.",
  "tika-abh03t:129_13": "Kilesapariyādānena pana attano anantaraṃ viya nipphādetabbā paccavekkhaṇavārā ca kilesapariyādānasseva vārāti vattabbataṃ arahanti.",
  "tika-abh03t:129_14": "“Vimuttasmiṃ vimuttamiti ñāṇaṃ hotī”ti vacanato hi paccavekkhaṇaparisamāpanena kilesapariyādānaṃ samāpitaṃ nāma hoti.",
  "tika-abh03t:129_15": "Taṃ pana parisamāpanaṃ yadi cuticittena hoti,",
  "tika-abh03t:129_16": "teneva jīvitaparisamāpanañca hotīti imāya vāracutisamatāya kilesapariyādānajīvitapariyādānānaṃ apubbācarimatā hotīti āha “vārasamatāyā”ti.",
  "tika-abh03t:129_17": "Bhavaṅgaṃ otaritvā parinibbāyatīti ettha parinibbānacittameva bhavaṅgotaraṇabhāvena vuttanti daṭṭhabbaṃ.",
  "tika-abh03t:130_0": "17.",
  "tika-abh03t:130_1": "Mahāpayogoti mahākiriyo vipattikaraṇamahāmeghuṭṭhānākāravināso.",
  "tika-abh03t:130_2": "Tiṭṭheyyāti vināso nappavatteyyāti attho.",
  "tika-abh03t:131_0": "18. Araṇīyattāti payirupāsitabbattā.",
  "tika-abh03t:132_0": "20.",
  "tika-abh03t:132_1": "Yāya katakiccatā hoti,",
  "tika-abh03t:132_2": "tāya aggavijjāya adhigatāya tevijjatābhāvo nippariyāyatā,",
  "tika-abh03t:132_3": "sā ca āgamanavasena siddhā sātisayā tevijjatāti āha “āgamanīyameva dhura”nti.",
  "tika-abh03t:133_0": "22.",
  "tika-abh03t:133_1": "Tattha cāti nimittatthe bhummaṃ,",
  "tika-abh03t:133_2": "sabbaññutaññāṇappattiyā ādhārabhāve vā.",
  "tika-abh03t:133_3": "Tattheva hi sabbaññutaṃ patto nāma hotīti.",
  "tika-abh03t:134_0": "23. Ananussutesu dhammesūti ca ananussutesu saccesūti attho.",
  "tika-abh03t:135_0": "24.",
  "tika-abh03t:135_1": "“Rūpī rūpāni passatī”tiādike nirodhasamāpattiante aṭṭha vimokkhe vatvā “yato kho, ānanda,",
  "tika-abh03t:135_2": "bhikkhu ime aṭṭha vimokkhe kāyena phusitvā viharati,",
  "tika-abh03t:135_3": "paññāya cassa disvā āsavā parikkhīṇā honti.",
  "tika-abh03t:135_4": "Ayaṃ vuccati, ānanda,",
  "tika-abh03t:135_5": "bhikkhu ubhatobhāgavimutto”ti yadipi mahānidānasutte vuttaṃ,",
  "tika-abh03t:135_6": "taṃ pana ubhatobhāgavimuttaseṭṭhavasena vuttanti idha kīṭāgirisuttavasena sabbaubhatobhāgavimuttasaṅgahatthaṃ",
  "tika-abh03t:135_7": "“aṭṭha samāpattiyo sahajātanāmakāyena paṭilabhitvā viharatī”ti āha.",
  "tika-abh03t:135_8": "Kīṭāgirisutte hi “idha,",
  "tika-abh03t:135_9": "bhikkhave,",
  "tika-abh03t:135_10": "ekacco puggalo ye te santā vimokkhā atikkamma rūpe āruppā,",
  "tika-abh03t:135_11": "te kāyena phusitvā viharati,",
  "tika-abh03t:135_12": "paññāya cassa disvā āsavā parikkhīṇā honti.",
  "tika-abh03t:135_13": "Ayaṃ vuccati,",
  "tika-abh03t:135_14": "bhikkhave,",
  "tika-abh03t:135_15": "puggalo ubhatobhāgavimutto”ti arūpasamāpattivasena cattāro ubhatobhāgavimuttā vuttā,",
  "tika-abh03t:135_16": "ubhatobhāgavimuttaseṭṭho ca vuttalakkhaṇopapattitoti.",
  "tika-abh03t:135_17": "Kāyasakkhimhipi eseva nayo.",
  "tika-abh03t:136_0": "Paññāya cassa disvā āsavā parikkhīṇā hontīti na āsavā paññāya passanti,",
  "tika-abh03t:136_1": "dassanakāraṇā pana parikkhīṇā disvā parikkhīṇāti vuttā.",
  "tika-abh03t:136_2": "Dassanāyattaparikkhayattā eva hi dassanaṃ purimakiriyā hotīti.",
  "tika-abh03t:136_3": "Nāmanissitako esoti eso ubhatobhāgavimutto rūpato muccitvā nāmaṃ nissāya ṭhito puna tato muccanato “nāmanissitako”ti",
  "tika-abh03t:136_4": "vatvā tassa ca sādhakaṃ suttaṃ vatvā “kāyadvayato suvimuttattā ubhatobhāgavimutto”ti āhāti attho.",
  "tika-abh03t:136_5": "Sutte hi ākiñcaññāyatanalābhino upasīvabrāhmaṇassa bhagavatā nāmakāyā vimuttoti ubhatobhāgavimuttoti muni akkhātoti.",
  "tika-abh03t:137_0": "Paṭhamattheravāde dvīhi bhāgehi vimutto ubhatobhāgavimutto,",
  "tika-abh03t:137_1": "dutiyattheravāde ubhato bhāgato vimuttoti ubhatobhāgavimuttoti,",
  "tika-abh03t:137_2": "tatiyattheravāde dvīhi bhāgehi dve vāre vimuttoti ayametesaṃ viseso.",
  "tika-abh03t:137_3": "Tattha vimuttoti kilesehi vimutto,",
  "tika-abh03t:137_4": "kilesavikkhambhanasamucchedanehi vā kāyadvayato vimuttoti attho daṭṭhabbo.",
  "tika-abh03t:137_5": "Arūpāvacaraṃ pana nāmakāyato ca vimuttanti nīvaraṇasaṅkhātanāmakāyato vimuttanti vuttaṃ hoti.",
  "tika-abh03t:137_6": "Tañhi nīvaraṇadūrībhāvena nāmakāyato rūpataṇhāvikkhambhanena rūpakāyato ca vimuttattā ekadesena ubhatobhāgavimuttaṃ",
  "tika-abh03t:137_7": "nāma hotīti arahattamaggassa pādakabhūtaṃ ubhatobhāgavimuttanāmalābhassa kāraṇaṃ bhavituṃ yuttanti adhippāyo.",
  "tika-abh03t:138_0": "25.",
  "tika-abh03t:138_1": "Etesu hi ekopi aṭṭhavimokkhalābhī na hotīti ubhatobhāgavimuttabhāvassa kāraṇabhūtaṃ rūpakāyato vimuttaṃ ekampi vimokkhaṃ anadhigatoti adhippāyo.",
  "tika-abh03t:138_2": "Arūpāvacaresu hi ekampi adhigato ubhatobhāgavimuttabhāvakāraṇapaṭilābhato aṭṭhavimokkhekadesena tena",
  "tika-abh03t:138_3": "taṃnāmadāne samatthena “aṭṭhavimokkhalābhī”tveva vuccati.",
  "tika-abh03t:138_4": "Tenāha “arūpāvacarajjhānesu panā”tiādi.",
  "tika-abh03t:139_0": "26.",
  "tika-abh03t:139_1": "Phuṭṭhantaṃ sacchikarotīti phuṭṭhānaṃ anto phuṭṭhanto,",
  "tika-abh03t:139_2": "phuṭṭhānaṃ arūpāvacarajjhānānaṃ anantaro kāloti adhippāyo.",
  "tika-abh03t:139_3": "Accantasaṃyoge cettha upayogavacanaṃ daṭṭhabbaṃ.",
  "tika-abh03t:139_4": "Phuṭṭhānantarakālameva sacchikaroti sacchikātabbopāyenāti vuttaṃ hoti.",
  "tika-abh03t:139_5": "“Ekamantaṃ nisīdī”tiādīsu viya bhāvanapuṃsakaṃ vā etaṃ.",
  "tika-abh03t:139_6": "Yo hi arūpajjhānena rūpakāyato nāmakāyekadesato ca vikkhambhanavimokkhena vimutto,",
  "tika-abh03t:139_7": "tena nirodhasaṅkhāto vimokkho ālocito pakāsito viya hoti,",
  "tika-abh03t:139_8": "na pana kāyena sacchikato.",
  "tika-abh03t:139_9": "Nirodhaṃ pana ārammaṇaṃ katvā ekaccesu āsavesu khepitesu tena so sacchikato hoti,",
  "tika-abh03t:139_10": "tasmā so sacchikātabbaṃ nirodhaṃ yathāālocitaṃ nāmakāyena sacchikarotīti kāyasakkhīti vuccati,",
  "tika-abh03t:139_11": "na tu vimuttoti ekaccānaṃ āsavānaṃ aparikkhīṇattā.",
  "tika-abh03t:140_0": "27.",
  "tika-abh03t:140_1": "Diṭṭhattā pattoti etena catusaccadassanasaṅkhātāya diṭṭhiyā nirodhassa pattataṃ dīpeti.",
  "tika-abh03t:140_2": "“Diṭṭhantaṃ patto”ti vā pāṭho,",
  "tika-abh03t:140_3": "dassanasaṅkhātassa sotāpattimaggañāṇassa anantaraṃ pattoti vuttaṃ hoti.",
  "tika-abh03t:140_4": "Paṭhamaphalato paṭṭhāya hi yāva aggamaggā diṭṭhippattoti.",
  "tika-abh03t:141_0": "28.",
  "tika-abh03t:141_1": "Imaṃ pana nayaṃ “no”ti paṭikkhipitvāti ettha diṭṭhippattasaddhāvimuttabhāvappattānaṃ paññānānattaṃ vuttaṃ,",
  "tika-abh03t:141_2": "na pana yena visesena so viseso patto,",
  "tika-abh03t:141_3": "so vuttoti imaṃ dosaṃ disvā paṭikkhepo katoti daṭṭhabbo.",
  "tika-abh03t:141_4": "Āgamaṭṭhakathāsūti ca vacanena āgamanīyanānattasanniṭṭhānameva thiraṃ karotīti veditabbaṃ.",
  "tika-abh03t:141_5": "Saddahanto vimuttoti etena sabbathā avimuttassapi saddhāmattena vimuttabhāvaṃ dasseti.",
  "tika-abh03t:141_6": "Saddhāvimuttoti vā saddhāya adhimuttoti attho.",
  "tika-abh03t:142_0": "29.",
  "tika-abh03t:142_1": "Paññaṃ vāhetīti paññaṃ sātisayaṃ pavattetīti attho.",
  "tika-abh03t:142_2": "Paññā imaṃ puggalaṃ vahatīti nibbānābhimukhaṃ gametīti attho.",
  "tika-abh03t:143_0": "31.",
  "tika-abh03t:143_1": "Evaṃ maggakkhaṇepīti ayaṃ api-",
  "tika-abh03t:143_2": "saddo kasmā vutto,",
  "tika-abh03t:143_3": "nanu ariyena aṭṭhaṅgikena maggena samannāgato maggakkhaṇe eva hotīti tadā eva sotāpanno nāmāti āpannanti? Nāpannaṃ.",
  "tika-abh03t:143_4": "Maggena hi attanā sadisassa aṭṭhaṅgikassa vā sattaṅgikassa vā phalassa sototi nāmaṃ dinnanti tenapi samannāgatassa sotāpannabhāvato,",
  "tika-abh03t:143_5": "sotena vā maggena pavattetuṃ aparihīnena phalaṭṭhopi samannāgato eva nāma,",
  "tika-abh03t:143_6": "na ca tena paṭhamamaggakkhaṇe viya soto samāpajjiyamāno,",
  "tika-abh03t:143_7": "tasmā samāpannasotattā paṭhamaphalato paṭṭhāya “sotāpanno”ti vattuṃ yutto.",
  "tika-abh03t:143_8": "Vuttañhi “ye keci,",
  "tika-abh03t:143_9": "bhikkhave,",
  "tika-abh03t:143_10": "mayi aveccappasannā,",
  "tika-abh03t:143_11": "sabbe te sotāpannā.",
  "tika-abh03t:143_12": "Tesaṃ sotāpannānaṃ pañcannaṃ idha niṭṭhā,",
  "tika-abh03t:143_13": "pañcannaṃ idha vihāya niṭṭhā”ti.",
  "tika-abh03t:143_14": "Tattha dutiyaphalaṭṭhādīnaṃ visuṃ nāmaṃ atthīti paṭhamaphalaṭṭho eva itarehi visesiyamāno “sotāpanno”ti vattuṃ yuttoti so eva idhādhippeto.",
  "tika-abh03t:143_15": "Paṭiladdhamaggena bujjhatīti etena paṭiladdhamaggassa catusaccapaccavekkhaṇādīnaṃ upanissayabhāvaṃ dasseti.",
  "tika-abh03t:143_16": "Sambodhi paraṃ ayanaṃ nissayo etassāti hi sambodhiparāyaṇoti.",
  "tika-abh03t:143_17": "Dutiyenatthena sambodhi paraṃ ayanaṃ gati etassāti sambodhiparāyaṇo.",
  "tika-abh03t:144_0": "32. Kevalena kulasaddena mahākulameva vuccatīti āha “mahābhogakulesuyeva nibbattatīti attho”ti.",
  "tika-abh03t:145_0": "33.",
  "tika-abh03t:145_1": "Khandhabījaṃ nāma paṭisandhiviññāṇaṃ.",
  "tika-abh03t:145_2": "Ihaṭṭhakanijjhānikavaseneva imasmiṃ ṭhāne kathitāti sajjhānako ajjhattasaṃyojanasamucchede akatepi anāgāmisabhāgo",
  "tika-abh03t:145_3": "anāvattidhammo idha gaṇanūpago na hoti,",
  "tika-abh03t:145_4": "heṭṭhā upari ca saṃsaraṇako kāmabhavagato hīnajjhānako idha gaṇanūpagoti adhippāyo.",
  "tika-abh03t:146_0": "34. Yaṃ vattabbanti “dvīhi kāraṇehi tanubhāvo veditabbo”tiādi yaṃ vattabbaṃ siyāti attho.",
  "tika-abh03t:147_0": "36.",
  "tika-abh03t:147_1": "Upapannaṃ vā samanantarāti upapannaṃ vā etena puggalena hoti,",
  "tika-abh03t:147_2": "atha samanantarā ariyamaggaṃ sañjaneti.",
  "tika-abh03t:147_3": "Appattaṃ vā vemajjhaṃ āyuppamāṇanti āyuppamāṇaṃ tassa puggalassa vemajjhaṃ appattaṃ hoti,",
  "tika-abh03t:147_4": "etthantare ariyamaggaṃ sañjanetīti ayamettha pāḷiattho.",
  "tika-abh03t:147_5": "Aṭṭhakathāyaṃ pana “appatvā pabbataṃ nadī”ti viya āyuppamāṇaṃ vemajjhaṃ appattaṃ vā hutvāti parasaddayoge",
  "tika-abh03t:147_6": "parato bhūto hutvā saddo vacanasesabhūto payuttoti veditabbo.",
  "tika-abh03t:148_0": "37.",
  "tika-abh03t:148_1": "Upahaccāti etassa upagantvāti attho,",
  "tika-abh03t:148_2": "tena vemajjhātikkamo kālakiriyopagamanañca saṅgahitaṃ hoti.",
  "tika-abh03t:148_3": "Tena vuttaṃ “atikkamitvā vemajjha”ntiādi.",
  "tika-abh03t:149_0": "40.",
  "tika-abh03t:149_1": "Uddhaṃvāhibhāvenāti uddhaṃ vahatīti uddhaṃvāhī,",
  "tika-abh03t:149_2": "taṇhāsotaṃ vaṭṭasotaṃ vā,",
  "tika-abh03t:149_3": "tassa bhāvo,",
  "tika-abh03t:149_4": "tena uddhaṃvāhibhāvenāti vuttaṃ hoti.",
  "tika-abh03t:149_5": "Avihesu uddhaṃsoto yadipi tattha parinibbāyī na hoti,",
  "tika-abh03t:149_6": "yattha vā tattha vā gantvā parinibbāyatu,",
  "tika-abh03t:149_7": "parinibbāyino pana tassa asaṅkhāraparinibbāyitā sasaṅkhāraparinibbāyitā ca atthīti tattha dasa anāgāmino vuttā,",
  "tika-abh03t:149_8": "evaṃ atappādīsupi.",
  "tika-abh03t:149_9": "Anupahaccatalāti appattatalā.",
  "tika-abh03t:149_10": "Asaṅkhārasasaṅkhāraparinibbāyīnaṃ lahusālahusagatikā eva parittavipulatiṇakaṭṭhajhāpakapappaṭikāsadisatā veditabbā,",
  "tika-abh03t:149_11": "na uppajjitvāva nibbāyanakādīhi adhimattatā viya samuddaṃ patvā nibbāyanakato anadhimattatā viya ca antarā",
  "tika-abh03t:149_12": "upahaccaparinibbāyīhi uddhaṃsotato ca adhimattānadhimattatā.",
  "tika-abh03t:149_13": "Te eva hi asaṅkhārasasaṅkhāraparinibbāyinoti.",
  "tika-abh03t:149_14": "Tato mahantatareti vacanaṃ tiṇakaṭṭhajhāpanasamatthapappaṭikādassanatthaṃ,",
  "tika-abh03t:149_15": "na adhimatta nādhimattadassanatthanti.",
  "tika-abh03t:150_0": "No cassa no ca me siyāti avijjāsaṅkhārādikaṃ hetupañcakaṃ no ca assa,",
  "tika-abh03t:150_1": "viññāṇādikaṃ idaṃ phalapañcakaṃ vattamānaṃ no ca me siyāti attho.",
  "tika-abh03t:150_2": "Tena atītabhavasaṃsiddhito dukkhasamudayato imassa dukkhassa pavattidassanato paccayasamudayaṭṭhena khandhānaṃ udayadassanapaṭipatti vuttā hoti.",
  "tika-abh03t:150_3": "Na bhavissati,",
  "tika-abh03t:150_4": "na me bhavissatīti yadi etarahi hetupañcakaṃ na bhavissati,",
  "tika-abh03t:150_5": "anāgate phalapañcakaṃ na me bhavissatīti attho.",
  "tika-abh03t:150_6": "Etena paccayanirodhaṭṭhena vayadassanapaṭipatti vuttā hoti,",
  "tika-abh03t:150_7": "etarahi anāgate ca attattaniyanivāraṇavasena suññatāpaṭipatti vā catūhipi vuttā.",
  "tika-abh03t:150_8": "Yadatthīti yaṃ atthi.",
  "tika-abh03t:150_9": "Bhūtanti sasabhāvaṃ nibbattaṃ vā yathādiṭṭhaudayabbayaṃ yathādiṭṭhasuññataṃ vā khandhapañcakaṃ parikappitaitthipurisasattādibhāvarahitaṃ",
  "tika-abh03t:150_10": "nāmarūpamattanti attho.",
  "tika-abh03t:150_11": "Vivaṭṭānupassanāya vivaṭṭamānaso taṃ bhūtaṃ pajahāmīti upekkhaṃ paṭilabhati,",
  "tika-abh03t:150_12": "saṅkhārupekkhāñāṇena upekkhako hotīti vuttaṃ hoti.",
  "tika-abh03t:151_0": "Bhave na rajjati,",
  "tika-abh03t:151_1": "sambhave na rajjatīti avisiṭṭhe visiṭṭhe ca bhave na rajjatīti keci vadanti.",
  "tika-abh03t:151_2": "Paccuppanno pana bhavo bhavo,",
  "tika-abh03t:151_3": "anāgato jātiyā gahaṇena gahito sambhavoti veditabbo.",
  "tika-abh03t:151_4": "Atha vā bhavoti bhūtameva vuccati,",
  "tika-abh03t:151_5": "sambhavo tadāhāro,",
  "tika-abh03t:151_6": "tasmiṃ dvaye na rajjatīti sekkhapaṭipattiṃ dasseti.",
  "tika-abh03t:151_7": "Bhūte hi sasambhave ca virāgo sekkhapaṭipatti.",
  "tika-abh03t:151_8": "Yathāha “bhūtamidanti, bhante,",
  "tika-abh03t:151_9": "yathābhūtaṃ sammappaññāya passati,",
  "tika-abh03t:151_10": "bhūtamidanti yathābhūtaṃ sammappaññāya disvā bhūtassa nibbidāya virāgāya nirodhāya paṭipanno hoti.",
  "tika-abh03t:151_11": "Tadāhārasambhavanti yathābhūtaṃ…pe…",
  "tika-abh03t:151_12": "disvā tadāhārasambhavassa nibbidāya…pe…",
  "tika-abh03t:151_13": "paṭipanno hoti.",
  "tika-abh03t:151_14": "Tadāhāranirodhāya yaṃ bhūtaṃ,",
  "tika-abh03t:151_15": "taṃ nirodhadhammanti yathābhūtaṃ…pe…",
  "tika-abh03t:151_16": "disvā nirodhadhammassa nibbidāya virāgāya nirodhāya paṭipanno hoti. Evaṃ kho, bhante,",
  "tika-abh03t:151_17": "sekkho hotī”ti.",
  "tika-abh03t:151_18": "Athuttarīti atha evaṃ arajjamāno uttari santaṃ padaṃ nibbānaṃ anukkamena maggapaññāya sammā passati,",
  "tika-abh03t:151_19": "tañca khvassa padaṃ na sabbena sabbaṃ sacchikataṃ catutthamaggeneva sacchikātabbassa tassa tena asacchikatattā.",
  "tika-abh03t:152_0": "Ekakaniddesavaṇṇanā niṭṭhitā.",
  "tika-abh03t:153_0": "2. Dukaniddesavaṇṇanā",
  "tika-abh03t:154_0": "63.",
  "tika-abh03t:154_1": "Kassaci kilesassa avikkhambhitattā kassaci kathañci avimutto kāmabhavo ajjhattaggahaṇassa visesapaccayoti ajjhattaṃ nāma.",
  "tika-abh03t:154_2": "Tattha bandhanaṃ ajjhattasaṃyojanaṃ,",
  "tika-abh03t:154_3": "tena sampayutto ajjhattasaṃyojano.",
  "tika-abh03t:155_0": "83.",
  "tika-abh03t:155_1": "Kāraṇena vinā pavattahitacitto akāraṇavacchalo.",
  "tika-abh03t:155_2": "Anāgatampi payojanaṃ apekkhamāno purimaggahitaṃ taṃ kataṃ upādāya kataññū eva nāma hoti,",
  "tika-abh03t:155_3": "na pubbakārīti āha “karissati me”tiādi.",
  "tika-abh03t:155_4": "Tamojotiparāyaṇo puññaphalaṃ anupajīvanto eva puññāni karotīti “pubbakārī”ti vutto.",
  "tika-abh03t:155_5": "“Iṇaṃ demī”ti saññaṃ karotīti evaṃsaññaṃ akarontopi karonto viya hotīti attho.",
  "tika-abh03t:156_0": "86.",
  "tika-abh03t:156_1": "Acchamaṃsaṃ labhitvā sūkaramaṃsanti na kukkuccāyatīti acchamaṃsanti jānantopi sūkaramaṃsanti na kukkuccāyati,",
  "tika-abh03t:156_2": "madditvā vītikkamatīti vuttaṃ hoti.",
  "tika-abh03t:157_0": "90. Tittoti niṭṭhitakiccatāya nirussukko.",
  "tika-abh03t:158_0": "Dukaniddesavaṇṇanā niṭṭhitā.",
  "tika-abh03t:159_0": "3. Tikaniddesavaṇṇanā",
  "tika-abh03t:160_0": "91.",
  "tika-abh03t:160_1": "Sesasaṃvarabhedenāti manosaṃvarabhedena,",
  "tika-abh03t:160_2": "satisaṃvarādibhedena vā.",
  "tika-abh03t:160_3": "Akusalasīlasamannāgamenāti “katame ca thapati akusalā sīlā?",
  "tika-abh03t:160_4": "Akusalaṃ kāyakammaṃ akusalaṃ vacīkammaṃ pāpako ājīvo”ti vuttehi samannāgamena.",
  "tika-abh03t:160_5": "Tassa hi…pe…",
  "tika-abh03t:160_6": "evaṃ sāsaṅkasamācāro hotīti evaṃ sāsaṅko samācāro hotīti attho.",
  "tika-abh03t:161_0": "94. Samānavisayānaṃ puggalānaṃ visesadassanavasena “kāyasakkhī”tiādikaṃ vuttaṃ.",
  "tika-abh03t:162_0": "107.",
  "tika-abh03t:162_1": "Samādhi vā ādīti lokuttaradhammā hi paramatthato sāsananti tadattho pādakasamādhi tassa ādi vutto,",
  "tika-abh03t:162_2": "tadāsannattā vipassanā,",
  "tika-abh03t:162_3": "tassa mūlekadesattā maggo.",
  "tika-abh03t:163_0": "108.",
  "tika-abh03t:163_1": "Ucchaṅgo viya ucchaṅgapañño puggalo daṭṭhabboti ucchaṅgasadisapaññatāya eva paññā viya puggalopi ucchaṅgo viya hoti,",
  "tika-abh03t:163_2": "tasmiṃ dhammānaṃ aciraṭṭhānatoti adhippāyena vuttaṃ.",
  "tika-abh03t:163_3": "Vakkhati hi “ucchaṅgasadisapaññotiattho”ti.",
  "tika-abh03t:164_0": "109.",
  "tika-abh03t:164_1": "Yathā ca ucchaṅgasadisā paññā,",
  "tika-abh03t:164_2": "evaṃ nikkujjakumbhasadisā paññā evāti daṭṭhabbo,",
  "tika-abh03t:164_3": "tattha dhammānaṃ anavaṭṭhānato.",
  "tika-abh03t:165_0": "113.",
  "tika-abh03t:165_1": "Ciraṭṭhānato thiraṭṭhānato ca pāsāṇalekhasadisā parāparādhanibbattā kodhalekhā yassa so pāsāṇalekhūpamasamannāgato pāsāṇalekhūpamoti vutto,",
  "tika-abh03t:165_2": "evaṃ itarepi.",
  "tika-abh03t:166_0": "118. Sutādivatthurahito tucchamāno naḷo viyāti “naḷo”ti vuccati, so uggato naḷo etassāti unnaḷo.",
  "tika-abh03t:167_0": "122.",
  "tika-abh03t:167_1": "“Sīlakathā ca no bhavissatī”ti ettha vuttaṃ sīlakathābhavanaṃ paṭhamārambhopi dussīlena saha na hotīti dassento āha neva sīlakathā hotī”ti.",
  "tika-abh03t:168_0": "123.",
  "tika-abh03t:168_1": "Tattha tatthāti tasmiṃ tasmiṃ anuggahetabbe paññāya sodhetabbe ca vaḍḍhetabbe ca adhikasīlaṃ nissāya uppannapaññāya anuggaṇhāti nāmāti attho.",
  "tika-abh03t:169_0": "124. Gūthakūpo viya dussīlyanti etena dussīlyassa gūthasadisattameva dasseti.",
  "tika-abh03t:170_0": "130.",
  "tika-abh03t:170_1": "No ca sammā paññapetuṃ sakkontīti yebhuyyena na sakkontīti imamatthaṃ sandhāya vuttaṃ,",
  "tika-abh03t:170_2": "uppanne tathāgate tasmiṃ anādariyaṃ katvā samāpattiṃ uppādetuṃ vāyamantassa asamatthabhāvaṃ vā.",
  "tika-abh03t:170_3": "Titthiyā vā pūraṇādayo adhippetā.",
  "tika-abh03t:171_0": "Tikaniddesavaṇṇanā niṭṭhitā.",
  "tika-abh03t:172_0": "4. Catukkaniddesavaṇṇanā",
  "tika-abh03t:173_0": "133.",
  "tika-abh03t:173_1": "Parena kataṃ dussīlyaṃ āṇattiyā attanā ca payogena katanti āṇattiyā pāpassa dāyādo “tato upaḍḍhassa dāyādo”ti vutto.",
  "tika-abh03t:174_0": "145. Ayanti “tesu paṭhamo”tiādikaṃ nayaṃ vadati.",
  "tika-abh03t:175_0": "148.",
  "tika-abh03t:175_1": "Desanāya dhammānaṃ ñāṇassa āpāthabhāvasampādanaṃ ñāṇugghāṭanaṃ.",
  "tika-abh03t:175_2": "Saha udāhaṭavelāyāti udāhaṭavelāya saddhiṃ tasmiṃ kāle anatikkante evāti attho.",
  "tika-abh03t:176_0": "152.",
  "tika-abh03t:176_1": "Tanti anantaravacanaṃ vadati.",
  "tika-abh03t:176_2": "“Katamo loko”ti vutte “pañcupādānakkhandhā”ti mahantaṃ atthaṃ saṅgahitvā ṭhitavacanaṃ atthayuttaṃ.",
  "tika-abh03t:176_3": "Lujjatīti lokoti kāraṇayuttaṃ.",
  "tika-abh03t:177_0": "156.",
  "tika-abh03t:177_1": "Sahitāsahitassāti sahitāsahiteti attho,",
  "tika-abh03t:177_2": "sahitāsahitassa paricchindaneti vā.",
  "tika-abh03t:177_3": "Dveyevāti dutiyacatutthāyeva.",
  "tika-abh03t:177_4": "Desakasāvakasampattiyā bodhetuṃ samatthatāya sabhāvadhammakathikā,",
  "tika-abh03t:177_5": "saccadhammakathikāti attho.",
  "tika-abh03t:178_0": "157.",
  "tika-abh03t:178_1": "Kusaladhammehi cittassa vāsanābhāvanā vāsadhuraṃ.",
  "tika-abh03t:178_2": "Ayaṃ pāpapuggaloti catuttho vutto,",
  "tika-abh03t:178_3": "na paṭhamo.",
  "tika-abh03t:178_4": "Paṭhamo hi avisaṃvādetukāmo verañjabrāhmaṇasadiso adhippetoti.",
  "tika-abh03t:179_0": "159.",
  "tika-abh03t:179_1": "Puggalepi ariyānaṃ abhikkamanādisadisatāti puggale abhikkamanādīnaṃ ariyānaṃ abhikkamanādisadisatāti attho,",
  "tika-abh03t:179_2": "ariyānaṃ abhikkamanādinā puggalassa sadisatāti vā sadisābhikkamanāditāti attho.",
  "tika-abh03t:180_0": "166.",
  "tika-abh03t:180_1": "Dussīlaṃ “dussīlo”ti vadanto bhūtaṃ bhāsati nāma.",
  "tika-abh03t:180_2": "Pāṇātipātena dussīlaṃ adinnādānena dussīloti avatvā pāṇātipātenevāti vadanto tacchaṃ bhāsati nāma.",
  "tika-abh03t:180_3": "Yamidaṃ “kālenā”ti vuttaṃ,",
  "tika-abh03t:180_4": "tatra tasmiṃ vacane,",
  "tika-abh03t:180_5": "yo “kālena bhaṇatī”ti vutto,",
  "tika-abh03t:180_6": "so kīdisoti dassanatthaṃ “kālaññū hotī”tiādi vuttanti dassento “yamidaṃ kālenāti vuttaṃ,",
  "tika-abh03t:180_7": "tatra yo puggalo”tiādimāha.",
  "tika-abh03t:181_0": "168.",
  "tika-abh03t:181_1": "Āgamanavipatti nāma kammaṃ,",
  "tika-abh03t:181_2": "pubbuppannapaccayavipatti sukkasoṇitaṃ. Pavatte,",
  "tika-abh03t:181_3": "pavattassa vā paccayā pavattapaccayā,",
  "tika-abh03t:181_4": "āhārādayo.",
  "tika-abh03t:181_5": "Jotetīti joti, āloko.",
  "tika-abh03t:181_6": "Kulasampattiyādīhi jotamāno ca joti viyāti joti.",
  "tika-abh03t:182_0": "173.",
  "tika-abh03t:182_1": "Pahīnāvasiṭṭhakilesapaccavekkhaṇāpi yehi kilesehi vimutto avimutto ca,",
  "tika-abh03t:182_2": "tesaṃ dassanavasena vimuttidassanameva hotīti āha “vimuttiñāṇadassanaṃ ekūnavīsatividhaṃ paccavekkhaṇañāṇa”nti.",
  "tika-abh03t:183_0": "174.",
  "tika-abh03t:183_1": "Yāni kānici tantāvutānanti tantāvutānaṃ vatthānaṃ yāni kānici vatthānīti vuttaṃ hoti.",
  "tika-abh03t:183_2": "Sāyaṃ tatiyaṃ assāti sāyatatiyo.",
  "tika-abh03t:183_3": "Anuyuñjanaṃ anuyogo.",
  "tika-abh03t:183_4": "Taṃ anuyuttoti upayogavacanaṃ daṭṭhabbaṃ,",
  "tika-abh03t:183_5": "bhāvanapuṃsakaṃ vā.",
  "tika-abh03t:184_0": "178.",
  "tika-abh03t:184_1": "Tattha sikkhanabhāvenāti sikkhāya sājīve ca sikkhanabhāvena.",
  "tika-abh03t:184_2": "Sikkhaṃ paripūrentoti sīlasaṃvaraṃ paripūrento.",
  "tika-abh03t:184_3": "Sājīvañca avītikkamantoti “nāmakāyo padakāyo niruttikāyo byañjanakāyo”ti vuttaṃ sikkhāpadaṃ bhagavato vacanaṃ avītikkamanto hutvāti attho.",
  "tika-abh03t:184_4": "Idameva ca dvayaṃ “sikkhana”nti vuttaṃ.",
  "tika-abh03t:184_5": "Tattha sājīvānatikkamo sikkhāpāripūriyā paccayo.",
  "tika-abh03t:184_6": "Tato hi yāva maggā saṃvarapāripūrī hotīti.",
  "tika-abh03t:184_7": "Vināsanabhāvatoti hiṃsanabhāvato.",
  "tika-abh03t:184_8": "Haliddirāgo viya na thirakatho hotīti ettha kathāya aṭṭhitabhāvena haliddirāgasadisatā veditabbā,",
  "tika-abh03t:184_9": "na puggalassa.",
  "tika-abh03t:185_0": "179.",
  "tika-abh03t:185_1": "Dārumāsakoti ye vohāraṃ gacchantīti iti-",
  "tika-abh03t:185_2": "saddena evaṃpakāre dasseti.",
  "tika-abh03t:185_3": "Aññaṃ dassetvā aññassa parivattananti dasagghanakaṃ vatthayugaṃ dassetvā tassa ajānantassa pañcagghanakassa dānaṃ.",
  "tika-abh03t:186_0": "181. Avikiṇṇasukhanti rūpādīsu subhādiparikappanavasena avisaṭasukhaṃ.",
  "tika-abh03t:187_0": "187.",
  "tika-abh03t:187_1": "Khandhadhammesu aniccādivasena pavattā vipassanā maggaphalalābhena paṭiladdhā nāma hoti tadalābhena anavaṭṭhānatoti",
  "tika-abh03t:187_2": "maggaphalalābhī eva “adhipaññādhammavipassanālābhī”ti vutto,",
  "tika-abh03t:187_3": "maggaphalañāṇameva ca adhikapaññābhāvato catusaccadhamme sabbadhammassa vare nibbāne eva vā visiṭṭhadassanabhāvato",
  "tika-abh03t:187_4": "ca adhipaññādhammavipassanāti daṭṭhabbā.",
  "tika-abh03t:188_0": "189. Sutena anupapannoti yathāsutena vā atthena vā na samannāgatoti attho.",
  "tika-abh03t:189_0": "Catukkaniddesavaṇṇanā niṭṭhitā.",
  "tika-abh03t:190_0": "5. Pañcakaniddesavaṇṇanā",
  "tika-abh03t:191_0": "191.",
  "tika-abh03t:191_1": "Paṭhamapañcake uddeseneva puggalavibhāgo viññāyatīti yathā tesu paṭipajjitabbaṃ,",
  "tika-abh03t:191_2": "tāya paṭipattiyā te vibhajanto “tatra yvāya”ntiādimāha.",
  "tika-abh03t:191_3": "Ārambhasaddoti ārambhakiriyāvācako saddoti attho.",
  "tika-abh03t:191_4": "Phaluppattiyā maggakiccaṃ niṭṭhitaṃ hotīti “maggakiccavasena phalameva vutta”nti āha.",
  "tika-abh03t:191_5": "Āyācanasādhūti na pasaṃsanādisādhūti attho.",
  "tika-abh03t:192_0": "192.",
  "tika-abh03t:192_1": "Ādito dheyyaṃ ṭhapetabbaṃ ādheyyaṃ,",
  "tika-abh03t:192_2": "dassanasavanapaṭivacanadānavasena mukhena viya pavattaṃ gahaṇaṃ mukhanti daṭṭhabbaṃ.",
  "tika-abh03t:192_3": "Taṃ mukhaṃ ādheyyaṃ,",
  "tika-abh03t:192_4": "gahaṇatthaṃ pakatimukhameva vā ādheyyaṃ yassa so ādheyyamukho,",
  "tika-abh03t:192_5": "avicāretvā ādikathāya eva ṭhapitagahaṇoti vuttaṃ hoti.",
  "tika-abh03t:193_0": "194. Rajaggasminti rajaggabhāve.",
  "tika-abh03t:194_0": "199.",
  "tika-abh03t:194_1": "Gavā khīraṃ aggamakkhāyatīti na evaṃ sambandho,",
  "tika-abh03t:194_2": "uppattito pana pañca gorase dassetvā tesu sappimaṇḍassa aggabhāvadassanatthaṃ “gavā khīra”ntiādi vuttaṃ.",
  "tika-abh03t:194_3": "Tenāha “gāvito khīraṃ nāma hotī”tiādi.",
  "tika-abh03t:195_0": "Pañcakaniddesavaṇṇanā niṭṭhitā.",
  "tika-abh03t:196_0": "6. Chakkaniddesavaṇṇanā",
  "tika-abh03t:197_0": "202.",
  "tika-abh03t:197_1": "Chakke ekantato pākaṭā sammāsambuddhādayo te yathāvuttaguṇā puggalāti dassento “sammāsambuddho tena daṭṭhabbo”tiādimāha.",
  "tika-abh03t:197_2": "Tattha tenāti sāmaṃ saccābhisamayo tattha ca sabbaññutappattibalesu ca vasibhāvappattīti etena sabbena samuditena.",
  "tika-abh03t:197_3": "“Sabbaññutaññāṇenā”ti pana vutte sabbamidaṃ saṅgahitaṃ hoti sāmaṃ saccābhisamayena balesu ca vasibhāvappattiyā ca vinā sabbaññutaññāṇassa abhāvā,",
  "tika-abh03t:197_4": "tasmā aṭṭhakathāyaṃ “sabbaññutaññāṇenā”ti ettakameva vuttaṃ.",
  "tika-abh03t:197_5": "Tattha anācariyakena attanā uppāditenāti vacanena sabbaññutaññāṇassa sācariyakattaṃ parato uppattiñca paṭisedheti,",
  "tika-abh03t:197_6": "na sācariyakaṃ parehi uppāditañca sabbaññutaññāṇaṃ.",
  "tika-abh03t:197_7": "Na hi taṃ tādisaṃ nivāretabbaṃ atthīti.",
  "tika-abh03t:198_0": "Chakkaniddesavaṇṇanā niṭṭhitā.",
  "tika-abh03t:199_0": "7. Sattakaniddesavaṇṇanā",
  "tika-abh03t:200_0": "203.",
  "tika-abh03t:200_1": "Saddhā nāma sādhuladdhikāti ummujjatīti etena kusalesu dhammesu antogadhā,",
  "tika-abh03t:200_2": "bodhipakkhiyadhammesu vā adhimokkhabhūtā saddhā sādhūti ummujjamānaṃ kusalaṃ dasseti,",
  "tika-abh03t:200_3": "evaṃ hirīyādīsu ca.",
  "tika-abh03t:200_4": "Kusalesu dhammesūti ettha bhummaniddeso tadantogadhatāya tadupakāratāya vā veditabbo.",
  "tika-abh03t:200_5": "Ettha ca ummujjati sāhu saddhā kusalesu dhammesūtiādinā saddhādīnaṃ ummujjanapaññāya saddhādīnaṃ uppattiṃ dasseti.",
  "tika-abh03t:200_6": "Teneva “tassa sā saddhā neva tiṭṭhatī”tiādi vuttaṃ.",
  "tika-abh03t:200_7": "“Sāhu saddhā kusalesu dhammesū”ti vā ummujjanassa upakārakaṃ ānisaṃsadassanaṃ vatvā “ummujjatī”ti etena",
  "tika-abh03t:200_8": "saddhāsaṅkhātameva ummujjanaṃ dassitanti veditabbaṃ.",
  "tika-abh03t:200_9": "Caṅkavāreti rajakānaṃ khāraparisāvane.",
  "tika-abh03t:200_10": "Ekakammanibbattā paṭisandhibhavaṅgacutisantati eko cittavāroti cutito anantaro yathāgahito dutiyo hotīti āha “dutiyacittavārenā”ti.",
  "tika-abh03t:200_11": "Ummujjitvā ṭhitādayo cattāro tāya tāya jātiyā arahattaṃ asacchikarontā aneke puggalā veditabbā,",
  "tika-abh03t:200_12": "sacchikaronto pana ekopi pubbabhāge tatiyapuggalādibhāvaṃ āpajjitvā ante sattamapuggalo hotīti.",
  "tika-abh03t:201_0": "Sattakaniddesavaṇṇanā niṭṭhitā.",
  "tika-abh03t:202_0": "10. Dasakaniddesavaṇṇanā",
  "tika-abh03t:203_0": "209.",
  "tika-abh03t:203_1": "Pañcannaṃ idha niṭṭhā,",
  "tika-abh03t:203_2": "pañcannaṃ idha vihāya niṭṭhāti ettha ye sotāpannādayo rūpārūpabhave upapajjitvā parinibbāyissanti,",
  "tika-abh03t:203_3": "te idha vihāya niṭṭhāpakkhaṃ bhajamānāpi ajjhattasaṃyojanānaṃ asamucchinnattā puthujjanasādhāraṇe ca ṭhāne upapattiyā na gahitā.",
  "tika-abh03t:203_4": "Asādhāraṇaṭṭhānuppattivasena pana antarāparinibbāyīādayo eva “idha vihāya niṭṭhā”ti vuttāti veditabbāti.",
  "tika-abh03t:204_0": "Dasakaniddesavaṇṇanā niṭṭhitā.",
  "tika-abh03t:205_0": "Puggalapaññattipakaraṇa-mūlaṭīkā samattā.",
  "tika-abh03t:206_0": "Kathāvatthupakaraṇa-mūlaṭīkā",
  "tika-abh03t:207_0": "Ganthārambhakathāvaṇṇanā",
  "tika-abh03t:208_0": "Kathānaṃ vatthubhāvatoti kathāsamudāyassa pakaraṇassa attano ekadesānaṃ okāsabhāvaṃ vadati.",
  "tika-abh03t:208_1": "Samudāye hi ekadesā antogadhāti.",
  "tika-abh03t:208_2": "Yena pakārena saṅkhepena adesayi,",
  "tika-abh03t:208_3": "taṃ dassento “mātikāṭhapaneneva ṭhapitassā”ti āha.",
  "tika-abh03t:209_0": "Nidānakathāvaṇṇanā",
  "tika-abh03t:210_0": "Anupādisesāya nibbānadhātuyā parinibbāyīti parinibbānameva parinibbānassa parinibbānantarato visesanatthaṃ karaṇabhāvena vuttaṃ.",
  "tika-abh03t:210_1": "Yāya vā nibbānadhātuyā adhigatāya pacchimacittaṃ appaṭisandhikaṃ jātaṃ,",
  "tika-abh03t:210_2": "sā tassa appaṭisandhivūpasamassa karaṇabhāvena vuttāti.",
  "tika-abh03t:210_3": "Dubbalapakkhanti na kāḷāsokaṃ viya balavantaṃ,",
  "tika-abh03t:210_4": "atha kho ekamaṇḍalikanti vadanti.",
  "tika-abh03t:210_5": "Dhammavādīadhammavādīvisesajananasamatthāya pana paññāya abhāvato dubbalatā vuttā.",
  "tika-abh03t:210_6": "Tesaṃyevāti bāhuliyānameva,",
  "tika-abh03t:210_7": "bahussutikātipi nāmaṃ.",
  "tika-abh03t:210_8": "Bhinnakāti mūlasaṅgītito mūlanikāyato vā bhinnā,",
  "tika-abh03t:210_9": "laddhiyā suttantehi liṅgākappehi ca visadisabhāvaṃ gatāti attho.",
  "tika-abh03t:211_0": "Mūlasaṅgahanti pañcasatikasaṅgītiṃ.",
  "tika-abh03t:211_1": "Aññatra saṅgahitātiādīsu dīghādīsu aññatra saṅgahitato suttantarāsito taṃ taṃ suttaṃ nikkaḍḍhitvā aññatra akariṃsūti vuttaṃ hoti.",
  "tika-abh03t:211_2": "Saṅgahitato vā aññatra asaṅgahitaṃ suttaṃ aññatra katthaci akariṃsu,",
  "tika-abh03t:211_3": "aññaṃ vā akariṃsūti attho.",
  "tika-abh03t:211_4": "Atthaṃ dhammañcāti pāḷiyā atthaṃ pāḷiñca.",
  "tika-abh03t:211_5": "Vinaye nikāyesu ca pañcasūti vinaye ca avasesapañcanikāyesu ca.",
  "tika-abh03t:212_0": "“Dvepānanda,",
  "tika-abh03t:212_1": "vedanā vuttā mayā pariyāyenā”tiādi pariyāyadesitaṃ.",
  "tika-abh03t:212_2": "Upekkhāvedanā hi santasmiṃ paṇīte sukhe vuttā bhagavatāti ayañhettha pariyāyo.",
  "tika-abh03t:212_3": "“Tisso imā,",
  "tika-abh03t:212_4": "bhikkhave,",
  "tika-abh03t:212_5": "vedanā sukhā dukkhā upekkhā vedanā”tiādi nippariyāyadesitaṃ.",
  "tika-abh03t:212_6": "Vedanāsabhāvo hi tividhoti ayamettha nippariyāyatā.",
  "tika-abh03t:212_7": "“Sukhāpi vedanā aniccā saṅkhatā”tiādi nītatthaṃ.",
  "tika-abh03t:212_8": "“Yaṃ kiñci vedayitaṃ,",
  "tika-abh03t:212_9": "sabbaṃ taṃ dukkha”ntiādi neyyatthaṃ. “Tīhi,",
  "tika-abh03t:212_10": "bhikkhave,",
  "tika-abh03t:212_11": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse”tiādikaṃ aññaṃ sandhāya bhaṇitaṃ gahetvā aññaṃ atthaṃ ṭhapayiṃsu.",
  "tika-abh03t:212_12": "“Natthi devesu brahmacariyavāso”tiādikaṃ suttañca aññaṃ sandhāya bhaṇitaṃ atthañca aññaṃ ṭhapayiṃsūti evamettha attho daṭṭhabbo.",
  "tika-abh03t:212_13": "“Atthekacco puggalo attahitāya paṭipanno”tiādi byañjanacchāyāya saṇhasukhumaṃ suññatādiatthaṃ bahuṃ vināsayuṃ.",
  "tika-abh03t:213_0": "Vinayagambhīranti vinaye gambhīrañca ekadesaṃ chaḍḍetvāti attho.",
  "tika-abh03t:213_1": "Kilesavinayena vā gambhīraṃ ekadesaṃ suttaṃ chaḍḍetvāti attho.",
  "tika-abh03t:213_2": "Patirūpanti attano adhippāyānurūpaṃ suttaṃ,",
  "tika-abh03t:213_3": "suttapatirūpakaṃ vā asuttaṃ.",
  "tika-abh03t:213_4": "Ekacce aṭṭhakathākaṇḍameva vissajjiṃsu,",
  "tika-abh03t:213_5": "ekacce sakalaṃ abhidhammapiṭakanti āha “atthuddhāraṃ abhidhammaṃ chappakaraṇa”nti.",
  "tika-abh03t:213_6": "Kathāvatthussa savivādattepi avivādāni chappakaraṇāni paṭhitabbāni siyuṃ,",
  "tika-abh03t:213_7": "tāni nappavattantīti hi dassanatthaṃ “chappakaraṇa”nti vuttanti.",
  "tika-abh03t:213_8": "Tatiyasaṅgītito vā pubbe pavattamānānaṃ vasena “chappakaraṇa”nti vuttaṃ.",
  "tika-abh03t:213_9": "Aññānīti aññāni abhidhammapakaraṇādīni.",
  "tika-abh03t:213_10": "Nāmanti yaṃ buddhādipaṭisaṃyuttaṃ na hoti mañjusirītiādikaṃ,",
  "tika-abh03t:213_11": "taṃ nikāyanāmaṃ.",
  "tika-abh03t:213_12": "Liṅganti nivāsanapārupanādivisesakataṃ saṇṭhānavisesaṃ.",
  "tika-abh03t:213_13": "Sikkādikaṃ parikkhāraṃ.",
  "tika-abh03t:213_14": "Ākappo ṭhānādīsu aṅgaṭṭhapanaviseso daṭṭhabbo.",
  "tika-abh03t:213_15": "Karaṇanti cīvarasibbanādikiccaviseso.",
  "tika-abh03t:214_0": "Saṅkantikassapikena nikāyena vādena vā bhinnā saṅkantikāti attho.",
  "tika-abh03t:214_1": "Saṅkantikānaṃ bhedā suttavādī anupubbena bhijjatha bhijjiṃsūti attho.",
  "tika-abh03t:214_2": "Bhinnavādenāti bhinnā vādā etasminti bhinnavādo,",
  "tika-abh03t:214_3": "tena abhinnena theravādena saha aṭṭhārasa hontīti vuttaṃ hoti.",
  "tika-abh03t:214_4": "Bhinnavādenāti vā bhinnāya laddhiyā aṭṭhārasa honti,",
  "tika-abh03t:214_5": "te sabbepi sahāti attho.",
  "tika-abh03t:214_6": "Theravādānamuttamoti ettha thera-",
  "tika-abh03t:214_7": "iti avibhattiko niddeso.",
  "tika-abh03t:214_8": "Therānaṃ ayanti thero. Ko so? Vādo.",
  "tika-abh03t:214_9": "Thero vādānamuttamoti ayamettha attho.",
  "tika-abh03t:215_0": "Uppanne vāde sandhāya “parappavādamathana”nti āha.",
  "tika-abh03t:215_1": "Āyatiṃ uppajjanakavādānaṃ paṭisedhanalakkhaṇabhāvato “āyatilakkhaṇa”nti vuttaṃ.",
  "tika-abh03t:216_0": "Nidānakathāvaṇṇanā niṭṭhitā.",
  "tika-abh03t:217_0": "Mahāvaggo",
  "tika-abh03t:218_0": "1. Puggalakathā",
  "tika-abh03t:219_0": "1. Suddhasaccikaṭṭho",
  "tika-abh03t:220_0": "1. Anulomapaccanīkavaṇṇanā",
  "tika-abh03t:221_0": "1.",
  "tika-abh03t:221_1": "Māyāya amaṇiādayo maṇiādiākārena dissamānā “māyā”ti vuttā.",
  "tika-abh03t:221_2": "Abhūtena maṇiudakādiākārena gayhamānā māyāmarīciādayo abhūtaññeyyākārattā asaccikaṭṭhā.",
  "tika-abh03t:221_3": "Yo tathā na hoti,",
  "tika-abh03t:221_4": "so saccikaṭṭhoti dassento āha “māyā…pe…",
  "tika-abh03t:221_5": "bhūtattho”ti.",
  "tika-abh03t:221_6": "Anussavādivasena gayhamāno tathāpi hoti aññathāpīti tādiso ñeyyo na paramattho,",
  "tika-abh03t:221_7": "attapaccakkho pana paramatthoti dassento āha “anussavā…pe…",
  "tika-abh03t:221_8": "uttamattho”ti.",
  "tika-abh03t:222_0": "Chalavādassāti atthīti vacanasāmaññena atthīti vuttehi rūpādīhi sāmaññavacanassāti adhippāyo.",
  "tika-abh03t:222_1": "“So sacci…pe…",
  "tika-abh03t:222_2": "laddhiṃ gahetvā āmantāti paṭijānātī”ti vacanato pana “chalavādassā”ti na sakkā vattuṃ.",
  "tika-abh03t:222_3": "Na hi laddhi chalanti.",
  "tika-abh03t:222_4": "Okāsaṃ adadamānoti patiṭṭhaṃ pacchindanto.",
  "tika-abh03t:222_5": "Yadi saccikaṭṭhena upalabbhati,",
  "tika-abh03t:222_6": "rūpādayo viya upalabbheyya,",
  "tika-abh03t:222_7": "tathā anupalabbhanīyato na tava vādo tiṭṭhatīti nivattentoti adhippāyo.",
  "tika-abh03t:222_8": "Taṃ sandhāyāti “yo saccikaṭṭho”ti ettha vutto yo saccikaṭṭho,",
  "tika-abh03t:222_9": "so sappaccayādibhāvena dīpito “rūpañca upalabbhatī”tiādīsu āgato dhammappabhedoti dasseti.",
  "tika-abh03t:223_0": "“Tena saccikaṭṭhaparamatthenā”ti vatvā “tenākārenā”ti vadato ayamadhippāyo –",
  "tika-abh03t:223_1": "saccikaṭṭhaparamatthākārena upalabbhamānaṃ saccikaṭṭhaparamatthena upalabbhamānaṃ nāma hotīti.",
  "tika-abh03t:223_2": "Aññathā tatoti tassa tenākārenāti vattabbaṃ siyā.",
  "tika-abh03t:223_3": "Ko panetissā purimapucchāya ca visesoti?",
  "tika-abh03t:223_4": "Purimapucchāya sattapaññāsavidho dhammappabhedo yathā bhūtena sabhāvatthena upalabbhati,",
  "tika-abh03t:223_5": "evaṃ puggalo upalabbhatīti vuttaṃ.",
  "tika-abh03t:223_6": "Idha pana bhūtasabhāvatthena upalabbhamāno so dhammappabhedo yena ruppanādisappaccayādiākārena upalabbhati,",
  "tika-abh03t:223_7": "kiṃ tenākārena puggalopi upalabbhatīti esa viseso.",
  "tika-abh03t:223_8": "Yathā pana rūpaṃ viya bhūtasabhāvatthena upalabbhamānā vedanā na ruppanākārena upalabbhati,",
  "tika-abh03t:223_9": "evaṃ dhammappabhedo viya bhūtasabhāvatthena upalabbhamāno puggalo na ruppanādisappaccayādiākārena upalabbhatīti",
  "tika-abh03t:223_10": "sakkā paravādinā vattunti acodanīyaṃ etaṃ siyā.",
  "tika-abh03t:223_11": "Avajānanañca tassa yuttanti niggaho ca na kātabbo.",
  "tika-abh03t:223_12": "Dhammappabhedato pana aññassa saccikaṭṭhassa asiddhattā dhammappabhedākāreneva codeti.",
  "tika-abh03t:223_13": "Avajānaneneva niggahaṃ dasseti.",
  "tika-abh03t:223_14": "Anujānanāvajānanapakkhā sāmaññavisesehi paṭiññāpaṭikkhepapakkhā anulomapaṭilomapakkhā paṭhamadutiyanayāti ayametesaṃ viseso veditabbo.",
  "tika-abh03t:224_0": "“Tena vata re vattabbe”ti vadanto vattabbassa avacane dosaṃ pāpetīti iminā adhippāyena “niggahassa pāpitattā”ti vuttanti daṭṭhabbaṃ.",
  "tika-abh03t:224_1": "“Evametaṃ niggahassa ca anulomapaṭilomato catunnaṃ pāpanāropanañca vuttattā upalabbhatītiādikaṃ anulomapañcakaṃ nāmā”ti vuttaṃ,",
  "tika-abh03t:224_2": "anulomapaṭilomato pana dvīhi ṭhapanāhi saha sattakena bhavitabbaṃ,",
  "tika-abh03t:224_3": "taṃvajjane vā kāraṇaṃ vattabbaṃ.",
  "tika-abh03t:224_4": "Yaṃ pana vakkhati “ṭhapanā nāma paravādīpakkhassa ṭhapanato ‘ayaṃ tava doso’ti dassetuṃ ṭhapanamattameva hoti,",
  "tika-abh03t:224_5": "na niggahassa vā paṭikammassa vā pākaṭabhāvakaraṇa”nti.",
  "tika-abh03t:224_6": "Tenādhippāyena idhāpi ṭhapanādvayaṃ vajjeti.",
  "tika-abh03t:224_7": "Yathā pana tattha paṭikammapañcakabhāvaṃ avatvā paṭikammacatukkabhāvaṃ vakkhati,",
  "tika-abh03t:224_8": "evamidhāpi niggahacatukkabhāvo vattabbo siyā.",
  "tika-abh03t:224_9": "Suddhikaniggahassa pana niggahappadhānattā uddesabhāvena vutto niggahova visuṃ vuttoti daṭṭhabbo.",
  "tika-abh03t:224_10": "Ye pana “ayathābhūtaniggahattā tattha paṭikammaṃ visuṃ na vutta”nti vadanti,",
  "tika-abh03t:224_11": "tesaṃ dutiye vādamukhe niggahacatukkabhāvo paṭikammapañcakabhāvo ca āpajjati.",
  "tika-abh03t:225_0": "2.",
  "tika-abh03t:225_1": "Attanā adhippetaṃ saccikaṭṭhamevāti sammutisaccaṃ sandhāyāti adhippāyo.",
  "tika-abh03t:225_2": "Vakkhati hi “suddhasammutisaccaṃ vā paramatthamissakaṃ vā sammutisaccaṃ sandhāya ‘yo saccikaṭṭho’ti puna anuyogo paravādissā”ti.",
  "tika-abh03t:225_3": "Tattha yadi paravādinā attanā adhippetasaccikaṭṭho sammutisaccaṃ,",
  "tika-abh03t:225_4": "sammutisaccākārena puggalo upalabbhatīti vadantena samānaladdhiko nappaṭisedhitabbo,",
  "tika-abh03t:225_5": "kathā evāyaṃ nārabhitabbā.",
  "tika-abh03t:225_6": "Atha sakavādinā attanā ca adhippetasaccikaṭṭhaṃyeva sandhāya paravādī “yo saccikaṭṭho”tiādimāhāti ayamattho.",
  "tika-abh03t:225_7": "Sakavādinā sammutisaccaṃyeva saccikaṭṭhoti adhippetanti āpajjati.",
  "tika-abh03t:225_8": "Yadi ubhayaṃ adhippetaṃ,",
  "tika-abh03t:225_9": "puna “sammutisaccaparamatthasaccāni vā ekato katvāpi evamāhā”ti na vattabbaṃ siyāti.",
  "tika-abh03t:225_10": "Yadi ca dvepi saccāni saccikaṭṭhaparamatthā,",
  "tika-abh03t:225_11": "saccikaṭṭhekadesena upaladdhiṃ icchantena “puggalo upalabbhati saccikaṭṭhaparamatthenā”tiādi anuyogo na kātabbo,",
  "tika-abh03t:225_12": "na ca saccikaṭṭhekadesena anuyogo yutto.",
  "tika-abh03t:225_13": "Na hi vedayitākārena upalabbhamānā vedanā ruppanākārena upalabbhatīti anuyuñjitabbā,",
  "tika-abh03t:225_14": "na ca paravādī ruppanādisabhāvaṃ puggalaṃ icchati,",
  "tika-abh03t:225_15": "atha kho saccikaṭṭhaparamatthamevāti.",
  "tika-abh03t:225_16": "Paramatthasaccato aññasmiṃ saccikaṭṭhe vijjamāne nāssa paramatthasaccatā anuyuñjitabbā.",
  "tika-abh03t:225_17": "Asaccikaṭṭhe saccikaṭṭhavohāraṃ āropetvā taṃ sandhāya pucchatīti vadantānaṃ voharitasaccikaṭṭhassa attanā adhippetasaccikaṭṭhatā na yuttā.",
  "tika-abh03t:225_18": "Voharitaparamatthasaccikaṭṭhānañca dvinnaṃ saccikaṭṭhabhāve vuttanayova doso.",
  "tika-abh03t:225_19": "Sammutisaccākārena upalabbhamānañca bhūtasabhāvatthena upalabbheyya vā na vā.",
  "tika-abh03t:225_20": "Yadi bhūtasabhāvatthena upalabbhati,",
  "tika-abh03t:225_21": "puggalopi upalabbhati saccikaṭṭhaparamatthenāti anujānanto nānuyuñjitabbo.",
  "tika-abh03t:225_22": "Atha na bhūtasabhāvatthena,",
  "tika-abh03t:225_23": "taṃvinimutto sammutisaccassa saccikaṭṭhaparamatthākāro na vattabbo asiddhattā.",
  "tika-abh03t:225_24": "Vakkhati ca “yathā rūpādayo paccattalakkhaṇasāmaññalakkhaṇavasena atthi,",
  "tika-abh03t:225_25": "na evaṃ puggalo”ti.",
  "tika-abh03t:225_26": "Tasmā maggitabbo ettha adhippāyo.",
  "tika-abh03t:226_0": "Dvinnaṃ saccānanti ettha saccadvayākārena anupalabbhanīyato anuññeyyametaṃ siyā,",
  "tika-abh03t:226_1": "na vā kiñci vattabbaṃ.",
  "tika-abh03t:226_2": "Yathā hi ekadesena paramatthākārena anupalabbhanīyatā anujānanassa na kāraṇaṃ,",
  "tika-abh03t:226_3": "evaṃ ekadesena sammutiyākārena upalabbhanīyatā paṭikkhepassa cāti maggitabbo etthāpi adhippāyo.",
  "tika-abh03t:226_4": "Nupalabbhatīti vacanasāmaññamattanti nupalabbhatīti idameva vacanaṃ anuññātaṃ paṭikkhittañcāti etaṃ chalavādaṃ nissāyāti adhippāyo.",
  "tika-abh03t:226_5": "Yathā upalabbhatīti etasseva anujānanapaṭikkhepehi ahaṃ niggahetabbo,",
  "tika-abh03t:226_6": "evaṃ nupalabbhatīti etasseva anujānanapaṭikkhepehi tvanti evaṃ sambhavantassa sāmaññena asambhavantassa kappanaṃ panettha chalavādo bhavituṃ arahati.",
  "tika-abh03t:226_7": "Tena nupalabbhatīti vacanasāmaññamattaṃ chalavādassa kāraṇattā “chalavādo”ti vuttanti daṭṭhabbaṃ.",
  "tika-abh03t:226_8": "Vacanasāmaññamattañca chalavādañca nissāyāti vā attho.",
  "tika-abh03t:226_9": "Ṭhapanā niggahappaṭikammānaṃ pākaṭabhāvakaraṇaṃ na hotīti idaṃ vicāretabbaṃ.",
  "tika-abh03t:226_10": "Na hi pakkhaṭṭhapanena vinā purimaṃ anujānitvā pacchimassa avajānanaṃ,",
  "tika-abh03t:226_11": "pacchimaṃ vā avajānantassa purimānujānanaṃ micchāti sakkā āropetunti.",
  "tika-abh03t:227_0": "3. Tavāti,",
  "tika-abh03t:227_1": "paṭijānantanti ca paccatte sāmiupayogavacanānīti adhippāyena “tvaṃyeva paṭijānanto”ti āha.",
  "tika-abh03t:228_0": "4- 5.",
  "tika-abh03t:228_1": "Catūhi pāpanāropanāhi niggahassa upanītattāti “dunniggahitā ca homa,",
  "tika-abh03t:228_2": "hañcī”tiādinā tayā mama kato niggaho,",
  "tika-abh03t:228_3": "mayā tava kato niggaho viya micchāti evaṃ tena anulomapañcake catūhi pāpanāropanāhi katassa niggahassa",
  "tika-abh03t:228_4": "tena niyāmena dukkaṭabhāvassa attanā kataniggahena saha upanītattā aniggahabhāvassa vā upagamitattāti",
  "tika-abh03t:228_5": "attho daṭṭhabbo.",
  "tika-abh03t:228_6": "Evameva tena hi yaṃ niggaṇhāsi hañci…pe…",
  "tika-abh03t:228_7": "idaṃ te micchāti etassa aniggahabhāvanigamanasseva niggamanacatukkatā veditabbā.",
  "tika-abh03t:229_0": "Anulomapaccanīkavaṇṇanā niṭṭhitā.",
  "tika-abh03t:230_0": "2. Paccanīkānulomavaṇṇanā",
  "tika-abh03t:231_0": "7- 10.",
  "tika-abh03t:231_1": "“Attano laddhiṃ nissāya paṭiññā paravādissā”ti vatvā puna “paramatthavasena puggalassa abhāvato paṭikkhepo paravādissā”ti vuttaṃ.",
  "tika-abh03t:231_2": "Tatrāyaṃ paṭikkhepo attano laddhiyā yadi kato,",
  "tika-abh03t:231_3": "paramatthato aññena saccikaṭṭhaparamatthena puggalo upalabbhatīti ayamassa laddhīti āpajjati.",
  "tika-abh03t:231_4": "Tathā ca sati nāyaṃ sammutisaccavasena upaladdhiṃ icchantena niggahetabbo.",
  "tika-abh03t:231_5": "Atha attano laddhiṃ niggūhitvā parassa laddhivasena paṭikkhipati,",
  "tika-abh03t:231_6": "purimapaṭiññāya avirodhitattā na niggahetabbo.",
  "tika-abh03t:231_7": "Na hi attano ca parassa ca laddhiṃ vadantassa doso āpajjatīti.",
  "tika-abh03t:231_8": "Attano pana laddhiyā paṭijānitvā paraladdhiyā paṭikkhipantena attano laddhiṃ chaḍḍetvā paraladdhi gahitā",
  "tika-abh03t:231_9": "hotīti niggahetabboti ayamettha adhippāyo siyā.",
  "tika-abh03t:232_0": "Paccanīkānulomavaṇṇanā niṭṭhitā.",
  "tika-abh03t:233_0": "Suddhasaccikaṭṭhavaṇṇanā niṭṭhitā.",
  "tika-abh03t:234_0": "2. Okāsasaccikaṭṭho",
  "tika-abh03t:235_0": "1. Anulomapaccanīkavaṇṇanā",
  "tika-abh03t:236_0": "11.",
  "tika-abh03t:236_1": "Sabbatthāti sabbasmiṃ sarīreti ayamatthoti dassento āha “sarīraṃ sandhāyā”ti.",
  "tika-abh03t:236_2": "Tatthāti tasmiṃ saṃkhittapāṭhe.",
  "tika-abh03t:236_3": "Yasmā sarīraṃ sandhāya “sabbattha na upalabbhatī”ti vutte sarīrato bahi upalabbhatīti āpajjati,",
  "tika-abh03t:236_4": "tasmā paccanīke paṭikkhepo sakavādissāti etena na kenaci sabhāvena puggalo upalabbhatīti ayamattho vutto hoti.",
  "tika-abh03t:236_5": "Na hi kenaci sabhāvena upalabbhamānassa sarīratadaññāvimutto upaladdhiokāso atthīti.",
  "tika-abh03t:237_0": "3. Kālasaccikaṭṭho",
  "tika-abh03t:238_0": "1. Anulomapaccanīkavaṇṇanā",
  "tika-abh03t:239_0": "12.",
  "tika-abh03t:239_1": "Purimapacchimajātikālañcāti majjhimajātikāle upalabbhamānassa tasseva purimapacchimajātikālesu upaladdhiṃ sandhāyāti adhippāyo.",
  "tika-abh03t:239_2": "Sesaṃ paṭhamanaye vuttasadisamevāti imesu tīsu paṭhame “sabbatthā”ti etasmiṃ naye vuttasadisameva, kiṃ taṃ?",
  "tika-abh03t:239_3": "Pāṭhassa saṃkhittatāti attho.",
  "tika-abh03t:239_4": "Idhāpi hi yasmā “sabbadā na upalabbhatī”ti vutte ekadā upalabbhatīti āpajjati,",
  "tika-abh03t:239_5": "tasmā paccanīke paṭikkhepo sakavādissāti yojetabbanti.",
  "tika-abh03t:240_0": "4. Avayavasaccikaṭṭho",
  "tika-abh03t:241_0": "1. Anulomapaccanīkavaṇṇanā",
  "tika-abh03t:242_0": "13.",
  "tika-abh03t:242_1": "Tatiyanaye ca yasmā “sabbesu na upalabbhatī”ti vutte ekasmiṃ upalabbhatīti āpajjati,",
  "tika-abh03t:242_2": "tasmā paccanīke paṭikkhepo sakavādissāti yojetabbaṃ.",
  "tika-abh03t:242_3": "Tenāha “tādisamevā”ti.",
  "tika-abh03t:243_0": "Okāsādisaccikaṭṭho",
  "tika-abh03t:244_0": "2. Paccanīkānulomavaṇṇanā",
  "tika-abh03t:245_0": "14.",
  "tika-abh03t:245_1": "Tattha anulomapañcakassātiādimhi anulomapañcakanti niggahapañcakaṃ,",
  "tika-abh03t:245_2": "paccanīkanti ca paṭikammaṃ vuttanti daṭṭhabbaṃ.",
  "tika-abh03t:245_3": "Tattha anulomapañcakassa “sabbattha puggalo nupalabbhatī”tiādikassa attho “sabbattha puggalo nupalabbhatī”tiādipāḷiṃ",
  "tika-abh03t:245_4": "saṃkhipitvā āgate sarūpena avutte “yasmā sarīraṃ sandhāyā”tiādinā vuttanayena veditabbo,",
  "tika-abh03t:245_5": "paccanīkassa ca “sabbattha puggalo upalabbhatī”tiādikassa paṭikammakaraṇavasena vuttassa attho paṭikammādipāḷiṃ",
  "tika-abh03t:245_6": "saṃkhipitvā ādimattadassanena āgate “puggalo upalabbhatī”tiādimhi anulome “sabbatthāti sarīraṃ sandhāya",
  "tika-abh03t:245_7": "anuyogo sakavādissā”tiādinā vuttanayena veditabboti evamattho daṭṭhabbo.",
  "tika-abh03t:245_8": "Atha vā tatthāti yaṃ āraddhaṃ,",
  "tika-abh03t:245_9": "tasminti evaṃ atthaṃ aggahetvā tattha tesu tīsu mukhesūti attho gahetabbo.",
  "tika-abh03t:245_10": "Anulomapañcakamūlakā cettha sabbānulomapaccanīkapañcakapāḷi anulomapañcakassa pāḷīti vuttā,",
  "tika-abh03t:245_11": "tathā paccanīkānulomapañcakapāḷi ca paccanīkassa pāḷīti.",
  "tika-abh03t:245_12": "Taṃ saṃkhipitvā paṭikammavasena āgate sarūpena avutte “puggalo nupalabbhatī”tiādike paccanīke “upalabbhatī”tiādike",
  "tika-abh03t:245_13": "anulome ca attho heṭṭhā suddhikasaccikaṭṭhe vuttanayeneva veditabboti vuttaṃ hoti.",
  "tika-abh03t:246_0": "Saccikaṭṭhavaṇṇanā niṭṭhitā.",
  "tika-abh03t:247_0": "5. Suddhikasaṃsandanavaṇṇanā",
  "tika-abh03t:248_0": "17- 27.",
  "tika-abh03t:248_1": "Rūpādīhi saddhiṃ saccikaṭṭhasaṃsandananti saccikaṭṭhassa puggalassa rūpādīhi saddhiṃ saṃsandanaṃ,",
  "tika-abh03t:248_2": "saccikaṭṭhe vā rūpādīhi saddhiṃ puggalassa saṃsandananti adhippāyo.",
  "tika-abh03t:248_3": "Puggalo rūpañcāti ca-",
  "tika-abh03t:248_4": "kārassa samuccayatthattā yathā rūpanti evaṃ nidassanavasena vutto attho vicāretabbo.",
  "tika-abh03t:248_5": "Rūpādīhi añño anañño ca puggalo na vattabboti laddhi samayo.",
  "tika-abh03t:248_6": "“Aññaṃ jīvaṃ aññaṃ sarīranti abyākatametaṃ bhagavatā”tiādikaṃ suttaṃ.",
  "tika-abh03t:248_7": "Anuññāyamāne tadubhayavirodho āpajjatīti imamatthaṃ sandhāyāha “samayasuttavirodhaṃ disvā”ti.",
  "tika-abh03t:249_0": "Dhammatoti pāḷito.",
  "tika-abh03t:249_1": "“Paṭikammacatukkādīni saṃkhittāni.",
  "tika-abh03t:249_2": "Paravādī…pe…",
  "tika-abh03t:249_3": "dassitānī”ti vadantehi puggalo nupalabbhati…pe…",
  "tika-abh03t:249_4": "ājānāhi paṭikammanti ettha ājānāhi niggahanti pāṭho diṭṭho bhavissati.",
  "tika-abh03t:249_5": "Aññattaṃ paṭijānāpanatthanti yathā mayā aññattaṃ vattabbaṃ,",
  "tika-abh03t:249_6": "tathā ca tayāpi taṃ vattabbanti aññattapaṭiññāya codanatthanti attho.",
  "tika-abh03t:249_7": "Sammutiparamatthānaṃ ekattanānattapañhassa ṭhapanīyattāti abyākatattāti attho.",
  "tika-abh03t:249_8": "Yadi ṭhapanīyattā paṭikkhipitabbaṃ,",
  "tika-abh03t:249_9": "parenapi ṭhapanīyattā laddhimeva nissāya paṭikkhepo katoti sopi na niggahetabbo siyā.",
  "tika-abh03t:249_10": "Paro pana puggaloti kañci sabhāvaṃ gahetvā tassa ṭhapanīyattaṃ icchati,",
  "tika-abh03t:249_11": "sati ca sabhāve ṭhapanīyatā na yuttāti niggahetabbo.",
  "tika-abh03t:249_12": "Sammuti pana koci sabhāvo natthi.",
  "tika-abh03t:249_13": "Tenevassa ekattanānattapañhassa ṭhapanīyataṃ vadanto na niggahetabboti sakavādinā paṭikkhepo katoti ayamettha adhippāyo yutto.",
  "tika-abh03t:250_0": "Suddhikasaṃsandanavaṇṇanā niṭṭhitā.",
  "tika-abh03t:251_0": "6. Opammasaṃsandanavaṇṇanā",
  "tika-abh03t:252_0": "28- 36.",
  "tika-abh03t:252_1": "Upaladdhisāmaññena aññattapucchā cāti idañca dvinnaṃ samānatā no aññattassa kāraṇaṃ yuttaṃ,",
  "tika-abh03t:252_2": "atha kho visuṃ attano sabhāvena saccikaṭṭhaparamatthena upalabbhanīyatāti vicāretabbaṃ.",
  "tika-abh03t:252_3": "“Ekavīsādhikānī”ti purimapāṭho,",
  "tika-abh03t:252_4": "vīsādhikānīti pana paṭhitabbaṃ.",
  "tika-abh03t:253_0": "37- 45.",
  "tika-abh03t:253_1": "“Atthi puggalo”ti suttaṃ anujānāpentena upaladdhi anujānitā hotīti maññamāno āha “upaladdhisāmaññaṃ āropetvā”ti.",
  "tika-abh03t:253_2": "Vīsādhikāni nava paṭikammapañcakasatāni dassitānīti etena suddhikasaṃsandanepi “ājānāhi paṭikamma”micceva pāṭhoti viññāyati.",
  "tika-abh03t:253_3": "Yañca vādamukhesu suddhikasaccikaṭṭhe “paṭikammacatukka”nti vuttaṃ,",
  "tika-abh03t:253_4": "tampi “paṭikammapañcaka”nti.",
  "tika-abh03t:254_0": "Opammasaṃsandanavaṇṇanā niṭṭhitā.",
  "tika-abh03t:255_0": "7. Catukkanayasaṃsandanavaṇṇanā",
  "tika-abh03t:256_0": "46- 52.",
  "tika-abh03t:256_1": "Ekadhammatopi aññattaṃ anicchanto rūpādiekekadhammavasena nānuyuñjitabbo.",
  "tika-abh03t:256_2": "Samudāyato hi ayaṃ aññattaṃ anicchanto ekadesato anaññattaṃ paṭikkhipanto na niggahāraho siyāti etaṃ vacanokāsaṃ nivattetuṃ “ayañca anuyogo”tiādimāha.",
  "tika-abh03t:256_3": "Sakalanti sattapaññāsavidho dhammappabhedo puggaloti vā paramatthasaccaṃ puggaloti vā evaṃ sakalaṃ sandhāyāti attho.",
  "tika-abh03t:256_4": "Evaṃ sakalaṃ paramatthaṃ cintetvā tantivasena anuyogalakkhaṇassa ṭhapitattā sakalaparamatthato ca aññassa",
  "tika-abh03t:256_5": "saccikaṭṭhassa abhāvā saccikaṭṭhena puggalena tato aññena na bhavitabbanti “rūpaṃ puggalo”ti imaṃ pañhaṃ",
  "tika-abh03t:256_6": "paṭikkhipantassa niggahāropanaṃ yuttanti attho.",
  "tika-abh03t:257_0": "Sabhāgavinibbhogatoti rūpato aññasabhāgattāti vuttaṃ hoti.",
  "tika-abh03t:257_1": "Sabbadhammāti rūpavajje sabbadhamme vadati.",
  "tika-abh03t:257_2": "“Rūpasmiṃ puggalo”ti ettha nissayavināse vināsāpattibhayena paṭikkhipatīti adhippāyenāha “ucchedadiṭṭhibhayena cevā”ti.",
  "tika-abh03t:257_3": "Tīsu pana samayavirodhena paṭikkhepo adhippeto.",
  "tika-abh03t:257_4": "Na hi so sakkāyadiṭṭhiṃ icchati,",
  "tika-abh03t:257_5": "apica sassatadiṭṭhibhayena paṭikkhipatīti yuttaṃ vattuṃ.",
  "tika-abh03t:257_6": "Sakkāyadiṭṭhīsu hi pañceva ucchedadiṭṭhiyo,",
  "tika-abh03t:257_7": "sesāsassatadiṭṭhiyoti.",
  "tika-abh03t:257_8": "Aññatra rūpāti ettha ca rūpavā puggaloti ayamattho saṅgahitoti veditabbo.",
  "tika-abh03t:258_0": "Catukkanayasaṃsandanavaṇṇanā niṭṭhitā.",
  "tika-abh03t:259_0": "Niṭṭhitā ca saṃsandanakathāvaṇṇanā.",
  "tika-abh03t:260_0": "8. Lakkhaṇayuttivaṇṇanā",
  "tika-abh03t:261_0": "54.",
  "tika-abh03t:261_1": "Paccanīkānulometi idaṃ yaṃ vakkhati “chalavasena pana vattabbaṃ ‘ājānāhi paṭikamma’ntiādī”ti,",
  "tika-abh03t:261_2": "tena pana na sameti.",
  "tika-abh03t:261_3": "Paccanīkānulome hi paccanīke “ājānāhi niggaha”nti vattabbaṃ,",
  "tika-abh03t:261_4": "na pana “paṭikamma”nti.",
  "tika-abh03t:262_0": "Lakkhaṇayuttivaṇṇanā niṭṭhitā.",
  "tika-abh03t:263_0": "9. Vacanasodhanavaṇṇanā",
  "tika-abh03t:264_0": "55- 59.",
  "tika-abh03t:264_1": "Puggalo upalabbhatīti padadvayassa atthato ekatteti ettha tadeva ekattaṃ parena sampaṭicchitaṃ asampaṭicchitanti vicāretabbametaṃ.",
  "tika-abh03t:264_2": "Puggalassa hi avibhajitabbataṃ,",
  "tika-abh03t:264_3": "upalabbhatīti etassa vibhajitabbataṃ vadanto vibhajitabbāvibhajitabbatthānaṃ upalabbhatipuggala-",
  "tika-abh03t:264_4": "saddānaṃ kathaṃ atthato ekattaṃ sampaṭiccheyyāti?",
  "tika-abh03t:264_5": "Yathā ca vibhajitabbāvibhajitabbatthānaṃ upalabbhati- rūpa-",
  "tika-abh03t:264_6": "saddānaṃ taṃ vibhāgaṃ vadato rūpaṃ kiñci upalabbhati,",
  "tika-abh03t:264_7": "kiñci na upalabbhatīti ayaṃ pasaṅgo nāpajjati,",
  "tika-abh03t:264_8": "evaṃ etassapi yathāvuttavibhāgaṃ vadato yathāāpāditena pasaṅgena na bhavitabbanti maggitabbo ettha adhippāyo.",
  "tika-abh03t:265_0": "60.",
  "tika-abh03t:265_1": "“Suññato lokaṃ avekkhassū”ti etena atthato puggalo natthīti vuttaṃ hotīti āha “natthītipi vutta”nti.",
  "tika-abh03t:266_0": "Vacanasodhanavaṇṇanā niṭṭhitā.",
  "tika-abh03t:267_0": "10. Paññattānuyogavaṇṇanā",
  "tika-abh03t:268_0": "61- 66.",
  "tika-abh03t:268_1": "Rūpakāyāvirahaṃ sandhāya “rūpakāyasabbhāvato”ti āha.",
  "tika-abh03t:268_2": "“Rūpino vā arūpino vā”ti sutte āgatapaññattiṃ sandhāya “tathārūpāya ca paññattiyā atthitāyā”ti.",
  "tika-abh03t:268_3": "Vītarāgasabbhāvatoti kāmībhāvassa anekantikattā kāmadhātuyā āyattattābhāvato ca “kāmī”ti na vattabboti paṭikkhipatīti adhippāyo.",
  "tika-abh03t:269_0": "67.",
  "tika-abh03t:269_1": "Kāyānupassanāyāti kāraṇavacanametaṃ,",
  "tika-abh03t:269_2": "kāyānupassanāya kāraṇabhūtāya evaṃladdhikattāti attho.",
  "tika-abh03t:269_3": "Āhacca bhāsitanti “aññaṃ jīvaṃ aññaṃ sarīranti abyākatametaṃ mayā”ti āhacca bhāsitaṃ.",
  "tika-abh03t:270_0": "Paññattānuyogavaṇṇanā niṭṭhitā.",
  "tika-abh03t:271_0": "11. Gatianuyogavaṇṇanā",
  "tika-abh03t:272_0": "69- 72.",
  "tika-abh03t:272_1": "“Dassento ‘tena hi puggalo sandhāvatī’tiādimāhā”ti vuttaṃ,",
  "tika-abh03t:272_2": "“dassento ‘na vattabbaṃ puggalo sandhāvatī’tiādimāhā”ti pana bhavitabbaṃ,",
  "tika-abh03t:272_3": "dassetvāti vā vattabbaṃ.",
  "tika-abh03t:273_0": "91.",
  "tika-abh03t:273_1": "Yena rūpasaṅkhātena sarīrena saddhiṃ gacchatīti ettha “rūpena saddhiṃ gacchatī”ti vadantena “rūpaṃ puggalo”ti",
  "tika-abh03t:273_2": "ananuññātattā yenākārena taṃ jīvaṃ taṃ sarīranti idaṃ āpajjati,",
  "tika-abh03t:273_3": "so vattabbo.",
  "tika-abh03t:273_4": "Asaññūpapattiṃ sandhāyāti nirayūpagassa puggalassa asaññūpagassa arūpūpagassa ca antarābhavaṃ na icchatīti",
  "tika-abh03t:273_5": "cutito anantaraṃ upapattiṃ sandhāyāti attho daṭṭhabbo.",
  "tika-abh03t:273_6": "Ye pana cutikāle upapattikāle ca asaññūpapattikāle ca asaññasattesu saññā atthīti gahetvā asaññūpagassa ca antarābhavaṃ iccheyyuṃ,",
  "tika-abh03t:273_7": "tesaṃ antarābhavabhāvato “asaññūpapatti avedanā”ti na sakkā vattunti.",
  "tika-abh03t:274_0": "92.",
  "tika-abh03t:274_1": "Avedanotiādīsu tadaññanti saññabhavato aññaṃ asaññānevasaññānāsaññāyatanupapattiṃ.",
  "tika-abh03t:274_2": "Nevasaññānāsaññāyatanepi hi na vattabbaṃ saññā atthīti icchanti.",
  "tika-abh03t:275_0": "93.",
  "tika-abh03t:275_1": "Yasmā rūpādidhamme vinā puggalo natthīti indhanupādāno aggi viya indhanena rūpādiupādāno puggalo rūpādinā vinā natthīti laddhivasena vadati.",
  "tika-abh03t:276_0": "Gatianuyogavaṇṇanā niṭṭhitā.",
  "tika-abh03t:277_0": "12. Upādāpaññattānuyogavaṇṇanā",
  "tika-abh03t:278_0": "97.",
  "tika-abh03t:278_1": "Nīlaṃ rūpaṃ upādāya nīlotiādīsūti “nīlaṃ rūpaṃ upādāya nīlakassa puggalassa paññattī”ti ettha yo puṭṭho nīlaṃ upādāya nīloti,",
  "tika-abh03t:278_2": "tadādīsūti attho.",
  "tika-abh03t:279_0": "98.",
  "tika-abh03t:279_1": "Chekaṭṭhaṃ sandhāyāti chekaṭṭhaṃ sandhāya vuttaṃ,",
  "tika-abh03t:279_2": "na kusalapaññattiṃ.",
  "tika-abh03t:279_3": "“Kusalaṃ vedanaṃ upādāyā”ti maññamāno paṭijānātīti attho daṭṭhabbo.",
  "tika-abh03t:280_0": "112. Idāni …pe… dassetuṃ “yathā rukkha”ntiādimāhāti pubbapakkhaṃ dassetvā uttaramāhāti vuttaṃ hoti.",
  "tika-abh03t:281_0": "115. “Yassa rūpaṃ so rūpavā”ti uttarapakkhe vuttaṃ vacanaṃ uddharitvā “yasmā”tiādimāha.",
  "tika-abh03t:282_0": "116.",
  "tika-abh03t:282_1": "Cittānupassanāvasenāti cittānupassanāvasena paridīpitassa sarāgādicittayogassa vasenāti adhippāyo.",
  "tika-abh03t:283_0": "118.",
  "tika-abh03t:283_1": "Yenāti cakkhunti “yenā”ti vuttaṃ karaṇaṃ cakkhunti attho.",
  "tika-abh03t:283_2": "Cakkhumeva rūpaṃ passatīti viññāṇanissayabhāvūpagamanameva cakkhussa dassanaṃ nāma hotīti sandhāya vadati.",
  "tika-abh03t:284_0": "Upādāpaññattānuyogavaṇṇanā niṭṭhitā.",
  "tika-abh03t:285_0": "13. Purisakārānuyogavaṇṇanā",
  "tika-abh03t:286_0": "123. Karaṇamattanti kammānaṃ nipphādakappayojakabhāvena pavattā khandhā.",
  "tika-abh03t:287_0": "124.",
  "tika-abh03t:287_1": "Purimakammena vinā puggalassa jāti,",
  "tika-abh03t:287_2": "jātassa ca vijjaṭṭhānādīsu sammā micchā vā pavatti natthīti sandhāya “purimakammameva tassā”tiādimāha.",
  "tika-abh03t:288_0": "125.",
  "tika-abh03t:288_1": "Kammavaṭṭassāti ettha kammakārakassa yo kārako,",
  "tika-abh03t:288_2": "tenapi aññaṃ kammaṃ kātabbaṃ,",
  "tika-abh03t:288_3": "tassa kārakenapi aññanti evaṃ kammavaṭṭassa anupacchedaṃ vadanti.",
  "tika-abh03t:288_4": "Puggalassa kārako kammassa kārako āpajjatīti vicāretabbametaṃ.",
  "tika-abh03t:288_5": "Mātāpitūhi janitatādinā tassa kārakaṃ icchantassa kammakārakānaṃ kārakaparamparā āpajjatīti idañca vicāretabbaṃ.",
  "tika-abh03t:289_0": "170.",
  "tika-abh03t:289_1": "Suttavirodhabhayenāti “so karoti so paṭisaṃvedayatīti kho, brāhmaṇa,",
  "tika-abh03t:289_2": "ayameko anto”tiādīhi virodhabhayā.",
  "tika-abh03t:290_0": "171.",
  "tika-abh03t:290_1": "“Idha nandati pecca nandatī”ti vacanato kammakaraṇakāle vipākapaṭisaṃvedanakāle ca soyevāti paṭijānātīti adhippāyo.",
  "tika-abh03t:290_2": "Sayaṃkataṃ sukhadukkhanti ca puṭṭho “kiṃ nu kho,",
  "tika-abh03t:290_3": "bho gotama,",
  "tika-abh03t:290_4": "sayaṃkataṃ sukhaṃ dukkhanti?",
  "tika-abh03t:290_5": "Mā hevaṃ kassapā”tiādisuttavirodhā paṭikkhipati.",
  "tika-abh03t:291_0": "176.",
  "tika-abh03t:291_1": "Laddhimattamevetanti soyeveko neva so hoti na aññoti idaṃ pana nattheva,",
  "tika-abh03t:291_2": "tasmā evaṃvādino asayaṃkārantiādi āpajjatīti adhippāyo.",
  "tika-abh03t:291_3": "Apicātiādinā idaṃ dasseti –",
  "tika-abh03t:291_4": "na parassa icchāvaseneva “so karotī”tiādi anuyogo vutto,",
  "tika-abh03t:291_5": "atha kho “so karotī”tiādīsu ekaṃ anicchantassa itaraṃ,",
  "tika-abh03t:291_6": "tañca anicchantassa aññaṃ āpannanti evaṃ kārakavedakicchāya ṭhatvā “so karotī”tiādīsu taṃ taṃ anicchāya āpannavasenāpīti.",
  "tika-abh03t:291_7": "Atha vā na kevalaṃ “so karotī”tiādīnaṃ sabbesaṃ āpannattā,",
  "tika-abh03t:291_8": "atha kho ekekasseva ca āpannattā ayaṃ anuyogo katoti dasseti.",
  "tika-abh03t:291_9": "Purimanayenevāti etena “idha nandatī”tiādi sabbaṃ paṭijānanādikāraṇaṃ ekato yojetabbanti dasseti.",
  "tika-abh03t:292_0": "Purisakārānuyogavaṇṇanā niṭṭhitā.",
  "tika-abh03t:293_0": "Kalyāṇavaggo niṭṭhito.",
  "tika-abh03t:294_0": "14. Abhiññānuyogavaṇṇanā",
  "tika-abh03t:295_0": "193.",
  "tika-abh03t:295_1": "Abhiññānuyogādivasena arahattasādhanāti ettha “nanu atthi koci iddhiṃ vikubbatī”ti abhiññāanuyogo ca",
  "tika-abh03t:295_2": "“hañci atthi koci iddhiṃ vikubbatī”ti ṭhapanā ca “tena vata re”tiādi pāpanā ca ādisaddasaṅgahito atthova",
  "tika-abh03t:295_3": "daṭṭhabbo.",
  "tika-abh03t:295_4": "Āsavakkhayañāṇaṃ panettha abhiññā vuttāti tadabhiññāvato arahato sādhanaṃ “arahattasādhanā”ti āha.",
  "tika-abh03t:295_5": "Arahato hi sādhanā tabbhāvassa ca sādhanā hotiyevāti.",
  "tika-abh03t:296_0": "Abhiññānuyogavaṇṇanā niṭṭhitā.",
  "tika-abh03t:297_0": "15-18. Ñātakānuyogādivaṇṇanā",
  "tika-abh03t:298_0": "209.",
  "tika-abh03t:298_1": "Tathārūpassāti tatiyakoṭibhūtassa saccikaṭṭhassa abhāvāti adhippāyo.",
  "tika-abh03t:298_2": "Evaṃ pana paṭikkhipanto asaccikaṭṭhaṃ tatiyakoṭibhūtaṃ puggalaṃ vadeyyāti tādisaṃ puggalaṃ icchanto hi suttena niggahetabbo siyā. Kasmā?",
  "tika-abh03t:298_3": "Tathārūpassa saccikaṭṭhassa abhāvatoti,",
  "tika-abh03t:298_4": "tathārūpassa kassaci sabhāvassa abhāvato paṭikkhepārahattā attano laddhiṃ nigūhitvā paṭikkhepo paravādissāti ayamattho daṭṭhabbo.",
  "tika-abh03t:299_0": "Ñātakānuyogādivaṇṇanā niṭṭhitā.",
  "tika-abh03t:300_0": "19. Paṭivedhānuyogādivaṇṇanā",
  "tika-abh03t:301_0": "218.",
  "tika-abh03t:301_1": "Pariggahitavedanoti vacanena apariggahitavedanassa “sukhitosmi,",
  "tika-abh03t:301_2": "dukkhitosmī”ti jānanaṃ pajānanaṃ nāma na hotīti dasseti yogāvacarassa sukhumānampi vedanānaṃ paricchedanasamatthatañca.",
  "tika-abh03t:302_0": "228.",
  "tika-abh03t:302_1": "Lakkhaṇavacananti rūpabbhantaragamanaṃ saharūpabhāvo,",
  "tika-abh03t:302_2": "bahiddhā nikkhamanaṃ vinārūpabhāvoti adhippāyo.",
  "tika-abh03t:303_0": "237.",
  "tika-abh03t:303_1": "Imā khoti oḷāriko attapaṭilābho manomayo attapaṭilābho arūpo attapaṭilābhoti imā lokassa samaññā,",
  "tika-abh03t:303_2": "yāhi tathāgato voharati aparāmasaṃ,",
  "tika-abh03t:303_3": "yo sacco mogho vā siyā,",
  "tika-abh03t:303_4": "tasmiṃ anupalabbhamānepi attani tadanupalabbhatoyeva parāmāsaṃ attadiṭṭhiṃ anuppādento loke attapaṭilābhoti",
  "tika-abh03t:303_5": "pavattavohāravaseneva voharatīti ayamettha attho.",
  "tika-abh03t:303_6": "Ettha ca paccattasāmaññalakkhaṇavasena puggalassa atthitaṃ paṭikkhipitvā lokavohārena atthitaṃ vadantena puggaloti koci sabhāvo natthīti vuttaṃ hoti.",
  "tika-abh03t:303_7": "Sati hi tasmiṃ attano sabhāveneva atthitā vattabbā siyā,",
  "tika-abh03t:303_8": "na lokavohārenāti.",
  "tika-abh03t:303_9": "Iminā pana yathā sameti,",
  "tika-abh03t:303_10": "yathā ca parāmāso na hoti,",
  "tika-abh03t:303_11": "evaṃ ito purimā ca atthavaṇṇanā yojetabbā.",
  "tika-abh03t:304_0": "Lokasammutikāraṇanti yasmā lokasammutivasena pavattaṃ,",
  "tika-abh03t:304_1": "tasmā saccanti vuttaṃ hoti.",
  "tika-abh03t:304_2": "Tathalakkhaṇanti tathakāraṇaṃ.",
  "tika-abh03t:304_3": "Yasmā dhammānaṃ tathatāya pavattaṃ,",
  "tika-abh03t:304_4": "tasmā saccanti dasseti.",
  "tika-abh03t:305_0": "Paṭivedhānuyogādivaṇṇanā niṭṭhitā.",
  "tika-abh03t:306_0": "Puggalakathāvaṇṇanā niṭṭhitā.",
  "tika-abh03t:307_0": "2. Parihānikathā",
  "tika-abh03t:308_0": "1. Vādayuttiparihānikathāvaṇṇanā",
  "tika-abh03t:309_0": "239. “Dveme,",
  "tika-abh03t:309_1": "bhikkhave,",
  "tika-abh03t:309_2": "dhammā sekkhassa bhikkhuno parihānāya saṃvattantī”ti idaṃ suttaṃ arahato parihāniladdhiyā na nissayo,",
  "tika-abh03t:309_3": "atha kho anāgāmiādīnaṃ parihāniladdhiyā,",
  "tika-abh03t:309_4": "tasmā arahatopi parihāniṃ icchantīti ettha pi-",
  "tika-abh03t:309_5": "saddena anāgāmissapi sakadāgāmissapīti yojetabbaṃ.",
  "tika-abh03t:310_0": "“Tatiyasmimpi mudindriyāva adhippetā.",
  "tika-abh03t:310_1": "Tesañhi sabbesampi parihāni na hotīti tassa laddhī”ti purimapāṭho,",
  "tika-abh03t:310_2": "mudindriyesveva pana adhippetesu parikkhepo na kātabbo siyā, kato ca,",
  "tika-abh03t:310_3": "tasmā “tatiyasmimpi tikkhindriyāva adhippetā.",
  "tika-abh03t:310_4": "Tesañhi sabbesampi parihāni na hotīti tassa laddhī”ti paṭhanti.",
  "tika-abh03t:311_0": "Ayoniso atthaṃ gahetvāti sotāpannoyeva niyatoti vuttoti soyeva na parihāyati,",
  "tika-abh03t:311_1": "na itareti atthaṃ gahetvā.",
  "tika-abh03t:311_2": "“Uparimaggatthāyā”ti vuttaṃ atthaṃ aggahetvā niyatoti sotāpattiphalā na parihāyatīti etamatthaṃ gaṇhīti pana vadanti.",
  "tika-abh03t:312_0": "Vādayuttiparihānikathāvaṇṇanā niṭṭhitā.",
  "tika-abh03t:313_0": "2. Ariyapuggalasaṃsandanaparihānivaṇṇanā",
  "tika-abh03t:314_0": "241.",
  "tika-abh03t:314_1": "Yaṃ panetthātiādimhi dassanamaggaphale ṭhitassa anantaraṃ arahattappattiṃ,",
  "tika-abh03t:314_2": "tato parihāyitvā tattha ca ṭhānaṃ icchanto puna vāyāmena tadanantaraṃ arahattappattiṃ na icchatīti vicāretabbametaṃ.",
  "tika-abh03t:315_0": "262.",
  "tika-abh03t:315_1": "Avasippatto jhānalābhīti sekkho vuttoti daṭṭhabbo.",
  "tika-abh03t:315_2": "Puthujjano pana vasippatto avasippatto ca samayavimuttaasamayavimuttatantiyā aggahito,",
  "tika-abh03t:315_3": "bhajāpiyamāno pana samāpattivikkhambhitānaṃ kilesānaṃ vasena samayavimuttabhāvaṃ bhajeyyāti vuttoti.",
  "tika-abh03t:316_0": "Ariyapuggalasaṃsandanaparihānivaṇṇanā niṭṭhitā.",
  "tika-abh03t:317_0": "3. Suttasādhanaparihānivaṇṇanā",
  "tika-abh03t:318_0": "265.",
  "tika-abh03t:318_1": "Uttamahīnabhedo “tatra yāyaṃ paṭipadā sukhā khippābhiññā,",
  "tika-abh03t:318_2": "sā ubhayeneva paṇītā akkhāyatī”tiādisuttavasena vutto.",
  "tika-abh03t:318_3": "“Diṭṭhaṃ sutaṃ muta”nti ettha viya mutasaddo pattabbaṃ vadatīti āha “phusanāraha”nti.",
  "tika-abh03t:319_0": "267. Appattaparihānāya ceva saṃvattanti yathākatasanniṭṭhānassa samayavimuttassāti adhippāyo.",
  "tika-abh03t:320_0": "Suttasādhanaparihānivaṇṇanā niṭṭhitā.",
  "tika-abh03t:321_0": "Parihānikathāvaṇṇanā niṭṭhitā.",
  "tika-abh03t:322_0": "3. Brahmacariyakathā",
  "tika-abh03t:323_0": "1. Suddhabrahmacariyakathāvaṇṇanā",
  "tika-abh03t:324_0": "269.",
  "tika-abh03t:324_1": "“Paranimmitavasavattideve upādāya taduparī”ti vuttaṃ, “tīhi,",
  "tika-abh03t:324_2": "bhikkhave,",
  "tika-abh03t:324_3": "ṭhānehī”ti pana suttassa vacanena heṭṭhāpi maggabhāvanampi na icchantīti viññāyati.",
  "tika-abh03t:325_0": "270.",
  "tika-abh03t:325_1": "“Gihīnañceva ekaccānañca devānaṃ maggapaṭilābhaṃ sandhāya paṭikkhepo tassevā”ti vuttaṃ,",
  "tika-abh03t:325_2": "“yattha natthī”ti pana okāsavasena puṭṭho puggalavasena tassa paṭikkhepo na yutto.",
  "tika-abh03t:325_3": "Yadi ca tassāyaṃ adhippāyo,",
  "tika-abh03t:325_4": "sakavādinā samānādhippāyattā na niggahetabbo.",
  "tika-abh03t:326_0": "271. Ekantarikapañhāti paravādīsakavādīnaṃ aññamaññaṃ pañhantarikā pañhā.",
  "tika-abh03t:327_0": "Suddhabrahmacariyakathāvaṇṇanā niṭṭhitā.",
  "tika-abh03t:328_0": "2. Saṃsandanabrahmacariyakathāvaṇṇanā",
  "tika-abh03t:329_0": "273.",
  "tika-abh03t:329_1": "Rūpāvacaramaggena hi so idhavihāyaniṭṭho nāma jātoti idaṃ “idha bhāvitamaggo hi anāgāmī idhavihāyaniṭṭho",
  "tika-abh03t:329_2": "nāma hotī”tiādikena laddhikittanena kathaṃ sametīti vicāretabbaṃ.",
  "tika-abh03t:329_3": "Pubbe pana anāgāmī eva anāgāmīti vutto,",
  "tika-abh03t:329_4": "idha jhānānāgāmisotāpannādikoti adhippāyo.",
  "tika-abh03t:329_5": "Idha arahattamaggaṃ bhāvetvā idheva phalaṃ sacchikarontaṃ “idhaparinibbāyī”ti vadati,",
  "tika-abh03t:329_6": "idha pana maggaṃ bhāvetvā tattha phalaṃ sacchikarontaṃ “tatthaparinibbāyī arahā”ti.",
  "tika-abh03t:330_0": "Saṃsandanabrahmacariyakathāvaṇṇanā niṭṭhitā.",
  "tika-abh03t:331_0": "Brahmacariyakathāvaṇṇanā niṭṭhitā.",
  "tika-abh03t:332_0": "4. Odhisokathāvaṇṇanā",
  "tika-abh03t:333_0": "274. Odhiso odhisoti etassa atthaṃ dassento “ekadesena ekadesenā”ti āha.",
  "tika-abh03t:334_0": "Odhisokathāvaṇṇanā niṭṭhitā.",
  "tika-abh03t:335_0": "4. Jahatikathāvaṇṇanā",
  "tika-abh03t:336_0": "1. Nasuttāharaṇakathāvaṇṇanā",
  "tika-abh03t:337_0": "280.",
  "tika-abh03t:337_1": "Kiccasabbhāvanti tīhi pahātabbassa pahīnataṃ.",
  "tika-abh03t:337_2": "Taṃ pana kiccaṃ yadi teneva maggena sijjhatīti laddhi,",
  "tika-abh03t:337_3": "puthujjanakāle eva kāmarāgabyāpādā pahīnāti laddhīti etaṃ na sameti,",
  "tika-abh03t:337_4": "tasmā puthujjanakāle pahīnānampi dassanamagge uppanne puna kadāci anuppattito tiṇṇaṃ maggānaṃ kiccaṃ sambhavatīti adhippāyo.",
  "tika-abh03t:338_0": "Nasuttāharaṇakathāvaṇṇanā niṭṭhitā.",
  "tika-abh03t:339_0": "Jahatikathāvaṇṇanā niṭṭhitā.",
  "tika-abh03t:340_0": "5. Sabbamatthītikathā",
  "tika-abh03t:341_0": "1. Vādayuttivaṇṇanā",
  "tika-abh03t:342_0": "282.",
  "tika-abh03t:342_1": "Sabbasmiṃ sarīre sabbanti sirasi pādā pacchato cakkhūnīti evaṃ sabbaṃ sabbattha atthīti attho.",
  "tika-abh03t:342_2": "Sabbasmiṃ kāleti bālakāle yuvatā,",
  "tika-abh03t:342_3": "vuḍḍhakāle bālatā,",
  "tika-abh03t:342_4": "evaṃ sabbasmiṃ kāle sabbaṃ.",
  "tika-abh03t:342_5": "Sabbenākārenāti nīlākārena pītaṃ,",
  "tika-abh03t:342_6": "pītākārena lohitanti evaṃ.",
  "tika-abh03t:342_7": "Sabbesu dhammesūti cakkhusmiṃ sotaṃ,",
  "tika-abh03t:342_8": "sotasmiṃ ghānanti evaṃ.",
  "tika-abh03t:342_9": "Ayuttanti yogarahitaṃ vadati,",
  "tika-abh03t:342_10": "taṃ pana ekasabhāvaṃ.",
  "tika-abh03t:342_11": "Kathaṃ pana ekasabhāvassa yogarahitatāti taṃ dassento “nānāsabhāvānañhī”tiādimāha.",
  "tika-abh03t:342_12": "Dvinnañhi nānāsabhāvānaṃ aṅgulīnaṃ meṇḍakānaṃ vā aññamaññayogo hoti,",
  "tika-abh03t:342_13": "na ekasseva sato,",
  "tika-abh03t:342_14": "tasmā yo nānāsabhāvesu hoti yogo,",
  "tika-abh03t:342_15": "tena rahitaṃ ekasabhāvaṃ ayoganti vuttaṃ.",
  "tika-abh03t:342_16": "Idaṃ pucchatīti paravādīdiṭṭhiyā micchādiṭṭhibhāvaṃ gahetvā uppannāya attano diṭṭhiyā sammādiṭṭhibhāvo atthīti vuttaṃ hoti.",
  "tika-abh03t:343_0": "Vādayuttivaṇṇanā niṭṭhitā.",
  "tika-abh03t:344_0": "2. Kālasaṃsandanavaṇṇanā",
  "tika-abh03t:345_0": "285.",
  "tika-abh03t:345_1": "Atītānāgataṃ pahāya paccuppannarūpameva appiyaṃ avibhajitabbaṃ karitvāti paccuppannasaddena rūpasaddena",
  "tika-abh03t:345_2": "cāti ubhohipi paccuppannarūpameva vattabbaṃ katvāti vuttaṃ hoti.",
  "tika-abh03t:345_3": "Paññattiyā avigatattāti etena idaṃ viññāyati “na rūpapaññatti viya vatthapaññatti sabhāvaparicchinne pavattā vijjamānapaññatti,",
  "tika-abh03t:345_4": "atha kho pubbāpariyavasena pavattamānaṃ rūpasamūhaṃ upādāya pavattā avijjamānapaññatti,",
  "tika-abh03t:345_5": "tasmā vatthabhāvassa odātabhāvavigame vigamāvattabbatā yuttā,",
  "tika-abh03t:345_6": "na pana rūpabhāvassa paccuppannabhāvavigame”ti.",
  "tika-abh03t:346_0": "Kālasaṃsandanavaṇṇanā niṭṭhitā.",
  "tika-abh03t:347_0": "Vacanasodhanavaṇṇanā",
  "tika-abh03t:348_0": "288.",
  "tika-abh03t:348_1": "Anāgataṃ vā paccuppannaṃ vā hutvā hotīti vuttanti ettha anāgataṃ anāgataṃ hutvā puna paccuppannaṃ hontaṃ hutvā hotīti,",
  "tika-abh03t:348_2": "tathā paccuppannaṃ paccuppannaṃ hontaṃ pubbe anāgataṃ hutvā paccuppannaṃ hotīti hutvā hotīti vuttanti daṭṭhabbaṃ.",
  "tika-abh03t:348_3": "Kiṃ te tampi hutvā hotīti tabbhāvāvigamato hutvāhotibhāvānuparamaṃ anupacchedaṃ pucchatīti adhippāyo yutto.",
  "tika-abh03t:348_4": "Hutvā bhūtassa puna hutvā abhāvatoti anāgataṃ hutvā paccuppannabhūtassa puna anāgataṃ hutvā paccuppannābhāvato.",
  "tika-abh03t:349_0": "Yasmā tanti taṃ hutvā bhūtaṃ paccuppannaṃ yasmā anāgataṃ hutvā paccuppannaṃ hontaṃ “hutvā hotī”ti saṅkhyaṃ gataṃ,",
  "tika-abh03t:349_1": "tasmā dutiyampi “hutvā hotī”ti vacanaṃ arahatīti paṭijānātīti adhippāyo.",
  "tika-abh03t:349_2": "Evaṃ pana dhamme hutvāhotibhāvānuparamaṃ vadantassa adhamme sasavisāṇe nahutvāna hotibhāvānuparamo āpajjatīti adhippāyena “atha na”ntiādimāha.",
  "tika-abh03t:350_0": "Paṭikkhittanayenāti kālanānattena.",
  "tika-abh03t:350_1": "Paṭiññātanayenāti atthānānattena.",
  "tika-abh03t:350_2": "Atthānānattaṃ icchantopi pana anāgatassa paccuppanne vuttaṃ hotibhāvaṃ,",
  "tika-abh03t:350_3": "paccuppannassa ca anāgate vuttaṃ hutvābhāvaṃ kathaṃ paṭijānātīti vicāretabbaṃ.",
  "tika-abh03t:350_4": "Atthānānattameva hi tena anuññāyati,",
  "tika-abh03t:350_5": "na anāgate paccuppannabhāvo,",
  "tika-abh03t:350_6": "paccuppanne vā anāgatabhāvoti.",
  "tika-abh03t:350_7": "Purimaṃ paṭikkhittapañhaṃ parivattitvāti anuññātapañhassa hutvā hoti hutvā hotīti doso vuttoti avuttadosaṃ",
  "tika-abh03t:350_8": "atikkamma paṭikkhittapañhaṃ puna gahetvā tena codetīti attho.",
  "tika-abh03t:350_9": "Ettha ca atthānānattena hutvāhotīti anujānantassa doso kālanānattāyeva anāgataṃ paccuppannanti paṭikkhepena kathaṃ hotīti?",
  "tika-abh03t:350_10": "Tasseva anujānanapaṭikkhepatoti adhippāyo.",
  "tika-abh03t:351_0": "Ekekanti anāgatampi na hutvā na hoti paccuppannampīti tadubhayaṃ gahetvā “ekekaṃ na hutvā na hoti na hutvā na hotī”ti vuttaṃ,",
  "tika-abh03t:351_1": "na ekekameva na hutvā na hoti na hutvā na hotīti.",
  "tika-abh03t:351_2": "Esa nayo purimasmiṃ “ekekaṃ hutvā hoti hutvā hotī”ti vacanepi.",
  "tika-abh03t:351_3": "Anāgatassa hi “hutvā hotī”ti nāmaṃ paccuppannassa cāti dvepi nāmāni saṅgahetvā “hutvā hoti hutvā hotī”ti coditaṃ,",
  "tika-abh03t:351_4": "tathā “na hutvā na hoti na hutvā na hotī”ti cāti adhippāyo.",
  "tika-abh03t:351_5": "Sabbato andhakārena pariyonaddho viyāti etena apariyonaddhena paṭijānitabbaṃ siyāti dasseti.",
  "tika-abh03t:351_6": "Ettha ca purimanaye hutvā bhūtassa puna hutvāhotibhāvo codito,",
  "tika-abh03t:351_7": "dutiyanaye anāgatādīsu ekekassa hutvāhotināmatāti ayaṃ viseso.",
  "tika-abh03t:352_0": "Vacanasodhanavaṇṇanā niṭṭhitā.",
  "tika-abh03t:353_0": "Atītañāṇādikathāvaṇṇanā",
  "tika-abh03t:354_0": "290.",
  "tika-abh03t:354_1": "Puna puṭṭho…pe…",
  "tika-abh03t:354_2": "atthitāya paṭijānātīti ettha paccuppannaṃ ñāṇaṃ tenāti etena anuvattamānāpekkhanavacanena kathaṃ vuccatīti vicāretabbaṃ.",
  "tika-abh03t:355_0": "Atītañāṇādikathāvaṇṇanā niṭṭhitā.",
  "tika-abh03t:356_0": "Arahantādikathāvaṇṇanā",
  "tika-abh03t:357_0": "291.",
  "tika-abh03t:357_1": "Yuttivirodho arahato sarāgādibhāve puthujjanena anānattaṃ brahmacariyavāsassa aphalatāti evamādiko daṭṭhabbo.",
  "tika-abh03t:358_0": "Arahantādikathāvaṇṇanā niṭṭhitā.",
  "tika-abh03t:359_0": "Padasodhanakathāvaṇṇanā",
  "tika-abh03t:360_0": "295.",
  "tika-abh03t:360_1": "Tena kāraṇenāti atītaatthisaddānaṃ ekatthattā atthisaddatthassa ca nvātītabhāvato “atītaṃ nvātītaṃ,",
  "tika-abh03t:360_2": "nvātītañca atītaṃ hotī”ti vuttaṃ hoti.",
  "tika-abh03t:360_3": "Ettha pana atītādīnaṃ atthitaṃ vadantassa paravādissevāyaṃ doso yathā āpajjati,",
  "tika-abh03t:360_4": "na pana “nibbānaṃ atthī”ti vadantassa sakavādissa,",
  "tika-abh03t:360_5": "tathā paṭipādetabbaṃ.",
  "tika-abh03t:361_0": "Padasodhanakathāvaṇṇanā niṭṭhitā.",
  "tika-abh03t:362_0": "Sabbamatthītikathāvaṇṇanā niṭṭhitā.",
  "tika-abh03t:363_0": "7. Ekaccaṃatthītikathā",
  "tika-abh03t:364_0": "1. Atītādiekaccakathāvaṇṇanā",
  "tika-abh03t:365_0": "299.",
  "tika-abh03t:365_1": "Tiṇṇaṃ rāsīnanti avipakkavipākavipakkavipākaavipākānaṃ.",
  "tika-abh03t:365_2": "Vohāravasena avipakkavipākānaṃ atthitaṃ vadanto kathaṃ codetabboti vicāreti “kammupacayaṃ cittavippayuttaṃ saṅkhāraṃ icchantī”ti.",
  "tika-abh03t:366_0": "Ekaccaṃatthītikathāvaṇṇanā niṭṭhitā.",
  "tika-abh03t:367_0": "8. Satipaṭṭhānakathāvaṇṇanā",
  "tika-abh03t:368_0": "301.",
  "tika-abh03t:368_1": "Lokuttarabhāvaṃ pucchanatthāyāti lokiyalokuttarāya sammāsatiyā satipaṭṭhānattā,",
  "tika-abh03t:368_2": "lokuttarāyayeva vā paramatthasatipaṭṭhānattā tassā vasena lokuttarabhāvaṃ pucchanatthāyāti attho.",
  "tika-abh03t:368_3": "Pabhedapucchāvasenāti lokiyalokuttarasatipaṭṭhānasamudāyabhūtassa satipaṭṭhānassa pabhedānaṃ pucchāvasena.",
  "tika-abh03t:369_0": "Satipaṭṭhānakathāvaṇṇanā niṭṭhitā.",
  "tika-abh03t:370_0": "9. Hevatthikathāvaṇṇanā",
  "tika-abh03t:371_0": "304. Ayoniso patiṭṭhāpitattāti avattabbuttarena upekkhitabbena patiṭṭhāpitattāti attho daṭṭhabbo.",
  "tika-abh03t:372_0": "Hevatthikathāvaṇṇanā niṭṭhitā.",
  "tika-abh03t:373_0": "Mahāvaggavaṇṇanā niṭṭhitā.",
  "tika-abh03t:374_0": "2. Dutiyavaggo",
  "tika-abh03t:375_0": "1. Parūpahāravaṇṇanā",
  "tika-abh03t:376_0": "307.",
  "tika-abh03t:376_1": "Adhimānikānaṃ sukkavissaṭṭhidassanaṃ vicāretabbaṃ.",
  "tika-abh03t:376_2": "Te hi samādhivipassanāhi vikkhambhitarāgāva,",
  "tika-abh03t:376_3": "bāhirakānampi ca kāmesu vītarāgānaṃ sukkavissaṭṭhiyā abhāvo vuttoti.",
  "tika-abh03t:376_4": "Adhimānikapubbā pana adhippetā siyuṃ.",
  "tika-abh03t:377_0": "308.",
  "tika-abh03t:377_1": "Vacasāyattheti nicchayatthe,",
  "tika-abh03t:377_2": "“kiṃ kāraṇā”ti pana kāraṇassa pucchitattā brahmacariyakathāyaṃ viya kāraṇattheti yuttaṃ.",
  "tika-abh03t:378_0": "Parūpahāravaṇṇanā niṭṭhitā.",
  "tika-abh03t:379_0": "5. Vacībhedakathāvaṇṇanā",
  "tika-abh03t:380_0": "326.",
  "tika-abh03t:380_1": "Vacībhedakathāyaṃ lokuttaraṃ paṭhamajjhānaṃ samāpannoti paṭhamamaggaṃ sandhāya vadati,",
  "tika-abh03t:380_2": "yasmā so dukkhanti vipassati,",
  "tika-abh03t:380_3": "tasmā dukkhamicceva vācaṃ bhāsati,",
  "tika-abh03t:380_4": "na samudayotiādīnīti adhippāyo.",
  "tika-abh03t:381_0": "328.",
  "tika-abh03t:381_1": "Yena taṃ saddaṃ suṇātīti idaṃ vacīsamuṭṭhāpanakkhaṇe eva etaṃ saddaṃ suṇātīti icchite āropite vā yujjati.",
  "tika-abh03t:382_0": "332. Lokuttaramaggakkhaṇe vacībhedaṃ icchato parassa abhibhūsuttāharaṇe adhippāyo vattabbo.",
  "tika-abh03t:383_0": "Vacībhedakathāvaṇṇanā niṭṭhitā.",
  "tika-abh03t:384_0": "7. Cittaṭṭhitikathāvaṇṇanā",
  "tika-abh03t:385_0": "335.",
  "tika-abh03t:385_1": "Cittaṭṭhitikathāyaṃ cullāsīti…pe…",
  "tika-abh03t:385_2": "ādivacanavasenāti āruppeyeva evaṃ yāvatāyukaṭṭhānaṃ vuttaṃ,",
  "tika-abh03t:385_3": "na aññatthāti katvā paṭikkhipatīti adhippāyo.",
  "tika-abh03t:385_4": "Etena pana “na tveva tepi tiṭṭhanti,",
  "tika-abh03t:385_5": "dvīhi cittasamohitā”ti dutiyāpi aḍḍhakathā passitabbā.",
  "tika-abh03t:385_6": "Purimāya ca vassasatādiṭṭhānānuññāya avirodho vibhāvetabbo.",
  "tika-abh03t:385_7": "Muhuttaṃ muhuttanti pañho sakavādinā pucchito viya vutto,",
  "tika-abh03t:385_8": "paravādinā pana pucchitoti daṭṭhabbo.",
  "tika-abh03t:386_0": "Cittaṭṭhitikathāvaṇṇanā niṭṭhitā.",
  "tika-abh03t:387_0": "9. Anupubbābhisamayakathāvaṇṇanā",
  "tika-abh03t:388_0": "339.",
  "tika-abh03t:388_1": "Anupubbābhisamayakathāyaṃ athavātiādinā idaṃ dasseti –",
  "tika-abh03t:388_2": "catunnaṃ ñāṇānaṃ ekamaggabhāvato na ekamaggassa bahubhāvāpatti,",
  "tika-abh03t:388_3": "anupubbena ca sotāpattimaggaṃ bhāvetīti upapannanti paṭijānātīti.",
  "tika-abh03t:389_0": "344. Tadāti dassane pariniṭṭhite.",
  "tika-abh03t:390_0": "345.",
  "tika-abh03t:390_1": "Aṭṭhahi ñāṇehīti ettha paṭisambhidāñāṇehi saha aṭṭhasu gahitesu niruttipaṭibhānapaṭisambhidāhi sotāpattiphalasacchikiriyā kathaṃ hotīti vicāretabbaṃ.",
  "tika-abh03t:391_0": "Anupubbābhisamayakathāvaṇṇanā niṭṭhitā.",
  "tika-abh03t:392_0": "10. Vohārakathāvaṇṇanā",
  "tika-abh03t:393_0": "347.",
  "tika-abh03t:393_1": "Vohārakathāyaṃ udāhu sotādīnipīti ekantalokiyesu visayavisayīsu visayasseva lokuttarabhāvo,",
  "tika-abh03t:393_2": "na visayīnanti natthettha kāraṇaṃ.",
  "tika-abh03t:393_3": "Yathā ca visayīnaṃ lokuttarabhāvo asiddho,",
  "tika-abh03t:393_4": "tathā visayassa saddāyatanassa.",
  "tika-abh03t:393_5": "Tattha yathā asiddhalokuttarabhāvassa tassa lokuttaratā,",
  "tika-abh03t:393_6": "evaṃ sotādīnaṃ āpannāti kinti tānipi lokuttarānīti attho daṭṭhabbo.",
  "tika-abh03t:394_0": "Yadi lokuttare paṭihaññeyya,",
  "tika-abh03t:394_1": "lokuttaro siyāti attho na gahetabbo.",
  "tika-abh03t:394_2": "Na hi lokuttare paṭihaññatīti parikappitepi saddassa lokuttarabhāvo atthīti adhippāyo.",
  "tika-abh03t:394_3": "“Lokiyena ñāṇenā”ti uddhaṭaṃ,",
  "tika-abh03t:394_4": "“viññāṇenā”ti pana pāḷi,",
  "tika-abh03t:394_5": "tañca viññāṇaṃ sotasambandhena sotaviññāṇanti viññāyatīti.",
  "tika-abh03t:394_6": "Anekantatāti lokiyena ñāṇena jānitabbato lokiyoti etassa hetussa lokiye lokuttare ca sambhavato anekantabhāvo siyāti adhippāyo.",
  "tika-abh03t:395_0": "Vohārakathāvaṇṇanā niṭṭhitā.",
  "tika-abh03t:396_0": "11. Nirodhakathāvaṇṇanā",
  "tika-abh03t:397_0": "353.",
  "tika-abh03t:397_1": "Dve dukkhasaccāni na icchatīti yesaṃ dvinnaṃ dvīhi nirodhehi bhavitabbaṃ,",
  "tika-abh03t:397_2": "tāni dve dukkhasaccāni na icchatīti vuttaṃ hoti.",
  "tika-abh03t:397_3": "Ye paṭisaṅkhāya lokuttarena ñāṇena aniruddhātiādinā paṭisaṅkhāya vinā niruddhā asamudācaraṇasaṅkhārā appaṭisaṅkhāniruddhāti dasseti,",
  "tika-abh03t:397_4": "na uppajjitvā bhaṅgāti.",
  "tika-abh03t:397_5": "Tena appaṭisaṅkhānirodho ca asamudācaraṇanirodhoti dassitaṃ hoti.",
  "tika-abh03t:398_0": "Nirodhakathāvaṇṇanā niṭṭhitā.",
  "tika-abh03t:399_0": "Dutiyavaggavaṇṇanā niṭṭhitā.",
  "tika-abh03t:400_0": "3. Tatiyavaggo",
  "tika-abh03t:401_0": "1. Balakathāvaṇṇanā",
  "tika-abh03t:402_0": "354.",
  "tika-abh03t:402_1": "Indriyaparopariyattaṃ asādhāraṇanti yathā niddesato vitthārato sabbaṃ sabbākāraṃ ṭhānāṭṭhānādiṃ ajānantāpi “aṭṭhānametaṃ anavakāso,",
  "tika-abh03t:402_2": "yaṃ diṭṭhisampanno puggalo kañci saṅkhāraṃ niccato upagaccheyyā”tiādinā ṭhānāṭṭhānāni uddesato saṅkhepato sāvakā jānanti,",
  "tika-abh03t:402_3": "na evaṃ “āsayaṃ jānāti anusayaṃ jānātī”tiādinā uddesamattenapi indriyaparopariyattaṃ jānantīti “asādhāraṇa”nti āha.",
  "tika-abh03t:402_4": "Therena pana saddhādīnaṃ indriyānaṃ tikkhamudubhāvajānanamattaṃ sandhāya “sattānaṃ indriyaparopariyattaṃ yathābhūtaṃ pajānāmī”ti vuttaṃ,",
  "tika-abh03t:402_5": "na yathāvuttaṃ indriyaparopariyattañāṇaṃ tathāgatabalanti ayamettha adhippāyo daṭṭhabbo.",
  "tika-abh03t:402_6": "“Uddesato ṭhānāṭṭhānādimattajānanavasena paṭijānātī”ti vuttaṃ,",
  "tika-abh03t:402_7": "evaṃ pana paṭijānantena “tathāgatabalaṃ sāvakasādhāraṇa”nti idampi evameva paṭiññātaṃ siyāti kathamayaṃ codetabbo siyā.",
  "tika-abh03t:403_0": "356.",
  "tika-abh03t:403_1": "Sesesu paṭikkhepo sakavādissa ṭhānāṭṭhānañāṇādīnaṃ sādhāraṇāsādhāraṇattā tattha sādhāraṇapakkhaṃ sandhāyāti adhippāyo.",
  "tika-abh03t:404_0": "Balakathāvaṇṇanā niṭṭhitā.",
  "tika-abh03t:405_0": "2. Ariyantikathāvaṇṇanā",
  "tika-abh03t:406_0": "357.",
  "tika-abh03t:406_1": "Saṅkhāre sandhāya paṭijānantassa dvinnaṃ phassānaṃ samodhānaṃ kathaṃ āpajjati yathāvuttanayenāti vicāretabbaṃ.",
  "tika-abh03t:406_2": "Parikappanavasena āropetvā ṭhapetabbatāya satto “paṇidhī”ti vutto.",
  "tika-abh03t:406_3": "So pana ekasmimpi āropetvā na ṭhapetabboti ekasmimpi āropetvā ṭhapetabbena tena rahitatā vuttā.",
  "tika-abh03t:407_0": "Ariyantikathāvaṇṇanā niṭṭhitā.",
  "tika-abh03t:408_0": "4. Vimuccamānakathāvaṇṇanā",
  "tika-abh03t:409_0": "366.",
  "tika-abh03t:409_1": "Jhānena vikkhambhanavimuttiyā vimuttaṃ cittaṃ maggakkhaṇe samucchedavimuttiyā vimuccamānaṃ nāma hotīti etissā laddhiyā ko dosoti vicāretabbaṃ.",
  "tika-abh03t:409_2": "Yadi vippakataniddese doso,",
  "tika-abh03t:409_3": "tatrāpi tena vimuccamānatāya “vimuttaṃ vimuccamāna”nti vuttaṃ.",
  "tika-abh03t:409_4": "Sati ca dose uppādakkhaṇe vimuttaṃ,",
  "tika-abh03t:409_5": "vayakkhaṇe vimuccamānanti vimuttavimuccamānavacanassa na codetabbaṃ siyā,",
  "tika-abh03t:409_6": "atha kho vimuccamānavacanamevāti.",
  "tika-abh03t:409_7": "Ekadesena,",
  "tika-abh03t:409_8": "ekadese vā vimuccamānassa ca vimuttakiriyāya ekadeso visesanaṃ hotīti “bhāvanapuṃsaka”nti vuttaṃ.",
  "tika-abh03t:409_9": "Kaṭādayoti kaṭapaṭādayo.",
  "tika-abh03t:409_10": "Ekeneva cittenāti ekeneva phalacittenāti adhippāyo.",
  "tika-abh03t:410_0": "Vimuccamānakathāvaṇṇanā niṭṭhitā.",
  "tika-abh03t:411_0": "5. Aṭṭhamakakathāvaṇṇanā",
  "tika-abh03t:412_0": "368.",
  "tika-abh03t:412_1": "Anulomagotrabhukkhaṇepi asamudācarantā maggakkhaṇepi pahīnā eva nāma bhaveyyunti laddhi uppannāti adhippāyena anulomagotrabhuggahaṇaṃ karoti.",
  "tika-abh03t:413_0": "Aṭṭhamakakathāvaṇṇanā niṭṭhitā.",
  "tika-abh03t:414_0": "6. Aṭṭhamakassa indriyakathāvaṇṇanā",
  "tika-abh03t:415_0": "371.",
  "tika-abh03t:415_1": "Indriyāni paṭilabhati appaṭiladdhindriyattā anindriyabhūtāni saddhādīni niyyānikāni bhāvento indriyāni paṭilabhati,",
  "tika-abh03t:415_2": "na pana indriyāni bhāventoti adhippāyo.",
  "tika-abh03t:416_0": "Aṭṭhamakassa indriyakathāvaṇṇanā niṭṭhitā.",
  "tika-abh03t:417_0": "7. Dibbacakkhukathāvaṇṇanā",
  "tika-abh03t:418_0": "373.",
  "tika-abh03t:418_1": "Upatthaddhanti yathā visayānubhāvagocarehi visiṭṭhaṃ hoti,",
  "tika-abh03t:418_2": "tathā paccayabhūtena katabalādhānanti attho.",
  "tika-abh03t:418_3": "Taṃmattamevāti purimaṃ maṃsacakkhumattameva dhammupatthaddhaṃ na hotīti attho.",
  "tika-abh03t:418_4": "Anāpāthagatanti maṃsacakkhunā gahetabbaṭṭhānaṃ āpāthaṃ nāgataṃ.",
  "tika-abh03t:418_5": "Ettha ca visayassa dīpakaṃ ānubhāvagocarānameva asadisataṃ vadanto yādiso maṃsacakkhussa visayoti visayaggahaṇaṃ na visayavisesadassanatthaṃ,",
  "tika-abh03t:418_6": "atha kho yādise visaye ānubhāvagocaravisesā honti,",
  "tika-abh03t:418_7": "tādisassa rūpavisayassa dassanatthanti dīpeti,",
  "tika-abh03t:418_8": "sadisassa vā visayassa ānubhāvagocaravisesova visesaṃ.",
  "tika-abh03t:419_0": "Na ca maṃsacakkhumeva dibbacakkhūti icchatīti dhammupatthaddhakāle purimaṃ maṃsacakkhumevāti na icchatīti adhippāyo.",
  "tika-abh03t:419_1": "Maṃsacakkhussa uppādo maggoti maṃsacakkhupaccayatādassanatthameva vuttaṃ,",
  "tika-abh03t:419_2": "na tena anupādinnatāsādhanatthaṃ.",
  "tika-abh03t:419_3": "Rūpāvacarikānanti rūpāvacarajjhānapaccayena uppannāni mahābhūtāni rūpāvacarikānīti so icchatīti adhippāyo.",
  "tika-abh03t:419_4": "Esa nayo “arūpāvacarikāna”nti etthāpi.",
  "tika-abh03t:419_5": "Arūpāvacarakkhaṇe rūpāvacaracittassa abhāvā paṭikkhipatīti tasmiṃyeva khaṇe rūpāvacaraṃ hutvā arūpāvacaraṃ na jātanti paṭikkhipatīti adhippāyo.",
  "tika-abh03t:420_0": "374.",
  "tika-abh03t:420_1": "Kiñcāpi dibbacakkhuno dhammupatthaddhassa paññācakkhubhāvaṃ na icchati,",
  "tika-abh03t:420_2": "yena tīṇi cakkhūni dhammupatthambhena cakkhuntarabhāvaṃ vadato bhaveyyunti adhippāyo.",
  "tika-abh03t:421_0": "Dibbacakkhukathāvaṇṇanā niṭṭhitā.",
  "tika-abh03t:422_0": "9. Yathākammūpagatañāṇakathāvaṇṇanā",
  "tika-abh03t:423_0": "377.",
  "tika-abh03t:423_1": "Dibbena cakkhunā yathākammūpage satte pajānātīti yathākammūpagatañāṇassa upanissaye dibbacakkhumhi karaṇaniddeso kato,",
  "tika-abh03t:423_2": "na yathākammūpagatajānanakiccake.",
  "tika-abh03t:423_3": "Taṃkiccakeyeva pana paro karaṇaniddesaṃ maññatīti āha “ayoniso gahetvā”ti.",
  "tika-abh03t:423_4": "Yathākammūpagatañāṇameva dibbacakkhunti laddhīti iminā vacanena dibbacakkhumeva yathākammūpagatañāṇanti evaṃ bhavitabbaṃ. Eva-",
  "tika-abh03t:423_5": "saddo ca aṭṭhāne ṭhito dibbacakkhusaddassa parato yojetabbo.",
  "tika-abh03t:423_6": "Yathākammūpagatañāṇassa hi so dibbacakkhuto atthantarabhāvaṃ nivāreti.",
  "tika-abh03t:423_7": "Na hi dibbacakkhussa yathākammūpagatañāṇatoti.",
  "tika-abh03t:424_0": "Yathākammūpagatañāṇakathāvaṇṇanā niṭṭhitā.",
  "tika-abh03t:425_0": "10. Saṃvarakathāvaṇṇanā",
  "tika-abh03t:426_0": "379.",
  "tika-abh03t:426_1": "Cātumahārājikānaṃ saṃvarāsaṃvarasabbhāvo āṭānāṭiyasuttena pakāsitoti “tāvatiṃse deve upādāyā”ti āha.",
  "tika-abh03t:426_2": "Evaṃ sati sugatikathāyaṃ “tāvatiṃse saṅgahitānaṃ pubbadevānaṃ surāpānaṃ,",
  "tika-abh03t:426_3": "sakkadevānaṃ surāpānanivāraṇaṃ suyyati,",
  "tika-abh03t:426_4": "taṃ tesaṃ surāpānaṃ asaṃvaro na hotī”ti vattabbaṃ hoti.",
  "tika-abh03t:427_0": "Saṃvarakathāvaṇṇanā niṭṭhitā.",
  "tika-abh03t:428_0": "Tatiyavaggavaṇṇanā niṭṭhitā.",
  "tika-abh03t:429_0": "4. Catutthavaggo",
  "tika-abh03t:430_0": "1. Gihissa arahātikathāvaṇṇanā",
  "tika-abh03t:431_0": "387.",
  "tika-abh03t:431_1": "Gihisaṃyojanasampayuttatāyāti etena gihichandarāgasampayuttatāya eva “gihī”ti vuccati,",
  "tika-abh03t:431_2": "na byañjanamattenāti imamatthaṃ dasseti.",
  "tika-abh03t:432_0": "Gihissa arahātikathāvaṇṇanā niṭṭhitā.",
  "tika-abh03t:433_0": "2. Upapattikathāvaṇṇanā",
  "tika-abh03t:434_0": "388. Ayonisoti opapātiko hoti, tattha tassāyevūpapattiyā parinibbāyīti atthaṃ gahetvāti adhippāyo.",
  "tika-abh03t:435_0": "Upapattikathāvaṇṇanā niṭṭhitā.",
  "tika-abh03t:436_0": "4. Samannāgatakathāvaṇṇanā",
  "tika-abh03t:437_0": "393.",
  "tika-abh03t:437_1": "Samannāgatakathāyaṃ pattiṃ sandhāya paṭijānanto catūhi khandhehi viya samannāgamaṃ na vadatīti tassa",
  "tika-abh03t:437_2": "catūhi phassādīhi samannāgamappasaṅgo yathā hoti,",
  "tika-abh03t:437_3": "taṃ vattabbaṃ.",
  "tika-abh03t:438_0": "Samannāgatakathāvaṇṇanā niṭṭhitā.",
  "tika-abh03t:439_0": "5. Upekkhāsamannāgatakathāvaṇṇanā",
  "tika-abh03t:440_0": "397.",
  "tika-abh03t:440_1": "Imināva nayenāti “tattha dve samannāgamā”tiādi sabbaṃ yojetabbaṃ.",
  "tika-abh03t:440_2": "Tattha pattidhammo nāma rūpāvacarādīsu aññatarabhūmiṃ paṭhamajjhānādivasena pāpuṇantassa paṭhamajjhānādīnaṃ paṭilābho.",
  "tika-abh03t:440_3": "Niruddhesupi paṭhamajjhānādīsu anirujjhanato cittavippayutto saṅkhāro,",
  "tika-abh03t:440_4": "yena supanto sajjhāyādipasuto ca tehi samannāgatoti vuccatīti vadanti.",
  "tika-abh03t:441_0": "Upekkhāsamannāgatakathāvaṇṇanā niṭṭhitā.",
  "tika-abh03t:442_0": "6. Bodhiyābuddhotikathāvaṇṇanā",
  "tika-abh03t:443_0": "398.",
  "tika-abh03t:443_1": "Tasmāti yathāvuttassa ñāṇadvayassa bodhibhāvato.",
  "tika-abh03t:443_2": "Taṃ aggahetvā pattidhammavasena natthitāya bodhiyā samannāgato buddhoti yesaṃ laddhi,",
  "tika-abh03t:443_3": "te sandhāya pucchā ca anuyogo ca sakavādissāti yojanā daṭṭhabbā.",
  "tika-abh03t:444_0": "Bodhiyābuddhotikathāvaṇṇanā niṭṭhitā.",
  "tika-abh03t:445_0": "7. Lakkhaṇakathāvaṇṇanā",
  "tika-abh03t:446_0": "402.",
  "tika-abh03t:446_1": "Bodhisattameva sandhāya vuttanti lakkhaṇasamannāgatesu abodhisatte chaḍḍetvā bodhisattameva gahetvā idaṃ suttaṃ vuttaṃ,",
  "tika-abh03t:446_2": "na bodhisattato añño lakkhaṇasamannāgato natthīti.",
  "tika-abh03t:446_3": "Nāpi sabbesaṃ lakkhaṇasamannāgatānaṃ bodhisattatā,",
  "tika-abh03t:446_4": "tasmā asādhakanti adhippāyo.",
  "tika-abh03t:447_0": "Lakkhaṇakathāvaṇṇanā niṭṭhitā.",
  "tika-abh03t:448_0": "8. Niyāmokkantikathāvaṇṇanā",
  "tika-abh03t:449_0": "403.",
  "tika-abh03t:449_1": "Ṭhapetvā pāramīpūraṇanti pāramīpūraṇeneva te “bodhiyā niyatā narā”ti vuccantīti dasseti.",
  "tika-abh03t:449_2": "Kevalañhi nantiādinā ca na niyāmakassa nāma kassaci uppannattā byākarontīti dasseti.",
  "tika-abh03t:450_0": "Niyāmokkantikathāvaṇṇanā niṭṭhitā.",
  "tika-abh03t:451_0": "10. Sabbasaṃyojanappahānakathāvaṇṇanā",
  "tika-abh03t:452_0": "413.",
  "tika-abh03t:452_1": "Nippariyāyenevāti avasiṭṭhassa pahātabbassa abhāvā “sabbasaṃyojanappahāna”nti imaṃ pariyāyaṃ aggahetvā",
  "tika-abh03t:452_2": "arahattamaggena pajahanato evāti gaṇhātīti vuttaṃ hoti.",
  "tika-abh03t:452_3": "Appahīnassa abhāvāti avasiṭṭhassa pahātabbassa abhāvā paṭijānātīti vadanti,",
  "tika-abh03t:452_4": "tathā “anavasesappahāna”nti etthāpi.",
  "tika-abh03t:452_5": "Evaṃ sati tena attano laddhiṃ chaḍḍetvā sakavādissa laddhiyā paṭiññātanti āpajjati.",
  "tika-abh03t:453_0": "Sabbasaṃyojanappahānakathāvaṇṇanā niṭṭhitā.",
  "tika-abh03t:454_0": "Catutthavaggavaṇṇanā niṭṭhitā.",
  "tika-abh03t:455_0": "5. Pañcamavaggo",
  "tika-abh03t:456_0": "1. Vimuttikathāvaṇṇanā",
  "tika-abh03t:457_0": "418.",
  "tika-abh03t:457_1": "Phalañāṇaṃ na hotīti “vimuttānī”ti vā tadaṅgavimuttiyādibhāvato maggena pahīnānaṃ puna anuppattito ca “avimuttānī”ti vā na vattabbānīti adhippāyo.",
  "tika-abh03t:457_2": "Gotrabhuñāṇañcettha vipassanāggahaṇena gahitanti daṭṭhabbaṃ.",
  "tika-abh03t:458_0": "Vimuttikathāvaṇṇanā niṭṭhitā.",
  "tika-abh03t:459_0": "2. Asekhañāṇakathāvaṇṇanā",
  "tika-abh03t:460_0": "421.",
  "tika-abh03t:460_1": "Na panetaṃ asekhanti etena asekhavisayattā asekhameva ñāṇanti parassa laddhi,",
  "tika-abh03t:460_2": "na pana asekhassāti imamatthaṃ dasseti.",
  "tika-abh03t:461_0": "Asekhañāṇakathāvaṇṇanā niṭṭhitā.",
  "tika-abh03t:462_0": "3. Viparītakathāvaṇṇanā",
  "tika-abh03t:463_0": "424.",
  "tika-abh03t:463_1": "Na pathavīyevāti lakkhaṇapathavīyeva,",
  "tika-abh03t:463_2": "sasambhārapathavīyeva vā na hotīti attho.",
  "tika-abh03t:463_3": "Anicce niccantiādivipariyeso pana viparītañāṇaṃ nāmāti aññāṇepi ñāṇavohāraṃ āropetvā vadatīti daṭṭhabbaṃ.",
  "tika-abh03t:464_0": "Viparītakathāvaṇṇanā niṭṭhitā.",
  "tika-abh03t:465_0": "4. Niyāmakathāvaṇṇanā",
  "tika-abh03t:466_0": "428- 431.",
  "tika-abh03t:466_1": "Ñāṇaṃ atthi,",
  "tika-abh03t:466_2": "yaṃ saccānulomaṃ maggañāṇānugatikaṃ passanto bhagavā “bhabbo”ti jānātīti laddhi.",
  "tika-abh03t:466_3": "Paṭhamapañhameva catutthaṃ katvāti ettha “niyatassa aniyāmagamanāyā”ti viparītānuyogato pabhuti gaṇetvā “catuttha”nti āha.",
  "tika-abh03t:467_0": "Niyāmakathāvaṇṇanā niṭṭhitā.",
  "tika-abh03t:468_0": "5. Paṭisambhidākathāvaṇṇanā",
  "tika-abh03t:469_0": "432- 433.",
  "tika-abh03t:469_1": "Yaṃkiñci ariyānaṃ ñāṇaṃ,",
  "tika-abh03t:469_2": "sabbaṃ lokuttaramevāti gaṇhantenapi sabbaṃ ñāṇaṃ paṭisambhidāti na sakkā vattuṃ.",
  "tika-abh03t:469_3": "Anariyānampi hi ñāṇaṃ ñāṇamevāti.",
  "tika-abh03t:469_4": "Tassa vā ñāṇataṃ na icchatīti vattabbaṃ.",
  "tika-abh03t:469_5": "Pathavīkasiṇasammutiyaṃ samāpattiñāṇaṃ sandhāyāti anariyassa etaṃ ñāṇaṃ sandhāyāti adhippāyo siyā.",
  "tika-abh03t:470_0": "Paṭisambhidākathāvaṇṇanā niṭṭhitā.",
  "tika-abh03t:471_0": "6. Sammutiñāṇakathāvaṇṇanā",
  "tika-abh03t:472_0": "434- 435.",
  "tika-abh03t:472_1": "Saccanti vacanasāmaññena ubhayassapi saccasāmaññattaṃ gahetvā vadatīti dassento “tatthā”tiādimāha.",
  "tika-abh03t:473_0": "Sammutiñāṇakathāvaṇṇanā niṭṭhitā.",
  "tika-abh03t:474_0": "7. Cittārammaṇakathāvaṇṇanā",
  "tika-abh03t:475_0": "436- 438.",
  "tika-abh03t:475_1": "Phassassa phusanalakkhaṇaṃ manasikarototi etena purimā vattabbapaṭiññā anupadadhammamanasikārato aññaṃ samudāyamanasikāraṃ sandhāya katāti dasseti.",
  "tika-abh03t:476_0": "Cittārammaṇakathāvaṇṇanā niṭṭhitā.",
  "tika-abh03t:477_0": "8. Anāgatañāṇakathāvaṇṇanā",
  "tika-abh03t:478_0": "439- 440.",
  "tika-abh03t:478_1": "Sabbasmimpīti “pāṭaliputtassa kho”tiādinā anāgate ñāṇanti vuttanti anāgatabhāvasāmaññena anantarānāgatepi ñāṇaṃ icchantīti vuttaṃ hoti.",
  "tika-abh03t:479_0": "Anāgatañāṇakathāvaṇṇanā niṭṭhitā.",
  "tika-abh03t:480_0": "9. Paṭuppannañāṇakathāvaṇṇanā",
  "tika-abh03t:481_0": "441- 442.",
  "tika-abh03t:481_1": "Vacanaṃ nissāyāti atthato āpannaṃ vacanaṃ,",
  "tika-abh03t:481_2": "anujānanavacanaṃ vā nissāya.",
  "tika-abh03t:481_3": "Santatiṃ sandhāyāti bhaṅgānupassanānaṃ bhaṅgato anupassanāsantatiṃ sandhāyāti adhippāyo.",
  "tika-abh03t:482_0": "Paṭuppannañāṇakathāvaṇṇanā niṭṭhitā.",
  "tika-abh03t:483_0": "10. Phalañāṇakathāvaṇṇanā",
  "tika-abh03t:484_0": "443- 444.",
  "tika-abh03t:484_1": "Buddhānaṃ viyāti yathā buddhā sabbappakāraphalaparopariyattajānanavasena attano eva ca balena phalaṃ jānanti,",
  "tika-abh03t:484_2": "evanti vuttaṃ hoti.",
  "tika-abh03t:485_0": "Phalañāṇakathāvaṇṇanā niṭṭhitā.",
  "tika-abh03t:486_0": "Pañcamavaggavaṇṇanā niṭṭhitā.",
  "tika-abh03t:487_0": "Mahāpaṇṇāsako samatto.",
  "tika-abh03t:488_0": "6. Chaṭṭhavaggo",
  "tika-abh03t:489_0": "1. Niyāmakathāvaṇṇanā",
  "tika-abh03t:490_0": "445- 447.",
  "tika-abh03t:490_1": "Aniyato nāma na hotīti yathā micchattaniyatassa bhavantare aniyataṃ nāma hoti,",
  "tika-abh03t:490_2": "evaṃ etassa kadācipi aniyatatā na hotīti yo niyāmo,",
  "tika-abh03t:490_3": "so asaṅkhatoti adhippāyo.",
  "tika-abh03t:491_0": "Niyāmakathāvaṇṇanā niṭṭhitā.",
  "tika-abh03t:492_0": "2. Paṭiccasamuppādakathāvaṇṇanā",
  "tika-abh03t:493_0": "451.",
  "tika-abh03t:493_1": "Kāraṇaṭṭhena ṭhitatāti kāraṇabhāvoyeva.",
  "tika-abh03t:493_2": "Etena ca dhammānaṃ kāraṇabhāvo dhammaṭṭhitatāti etamatthaṃ dasseti.",
  "tika-abh03t:493_3": "Tathā “dhammaniyāmatā”ti etthāpi.",
  "tika-abh03t:494_0": "Paṭiccasamuppādakathāvaṇṇanā niṭṭhitā.",
  "tika-abh03t:495_0": "3. Saccakathāvaṇṇanā",
  "tika-abh03t:496_0": "452- 454.",
  "tika-abh03t:496_1": "Vatthusaccanti jātiyādi kāmataṇhādi sammādiṭṭhiādi ca.",
  "tika-abh03t:496_2": "Bādhanapabhavaniyyānikalakkhaṇehi lakkhaṇasaccaṃ bādhanādi.",
  "tika-abh03t:497_0": "Saccakathāvaṇṇanā niṭṭhitā.",
  "tika-abh03t:498_0": "5. Nirodhasamāpattikathāvaṇṇanā",
  "tika-abh03t:499_0": "457- 459.",
  "tika-abh03t:499_1": "Kariyamānā karīyatīti arūpakkhandhānaṃ pavattamānānaṃ samathavipassanānukkamena appavatti sādhīyatīti attho.",
  "tika-abh03t:499_2": "Saṅkhatāsaṅkhatalakkhaṇānaṃ pana abhāvenāti vadanto sabhāvadhammataṃ paṭisedheti.",
  "tika-abh03t:499_3": "Vodānañca vuṭṭhānapariyāyova.",
  "tika-abh03t:499_4": "Asaṅkhatabhāve kāraṇaṃ na hoti sabhāvadhammattāsādhakattāti adhippāyo.",
  "tika-abh03t:500_0": "Nirodhasamāpattikathāvaṇṇanā niṭṭhitā.",
  "tika-abh03t:501_0": "Chaṭṭhavaggavaṇṇanā niṭṭhitā.",
  "tika-abh03t:502_0": "7. Sattamavaggo",
  "tika-abh03t:503_0": "1. Saṅgahitakathāvaṇṇanā",
  "tika-abh03t:504_0": "471-472. Saṅgahitāti sambandhā.",
  "tika-abh03t:505_0": "Saṅgahitakathāvaṇṇanā niṭṭhitā.",
  "tika-abh03t:506_0": "2. Sampayuttakathāvaṇṇanā",
  "tika-abh03t:507_0": "473- 474.",
  "tika-abh03t:507_1": "Nānattavavatthānaṃ natthīti vadanto “tilamhi telaṃ anupaviṭṭha”nti vacanameva na yujjatīti “na heva”nti paṭikkhittanti dasseti.",
  "tika-abh03t:508_0": "Sampayuttakathāvaṇṇanā niṭṭhitā.",
  "tika-abh03t:509_0": "3. Cetasikakathāvaṇṇanā",
  "tika-abh03t:510_0": "475- 477.",
  "tika-abh03t:510_1": "Phassādīnaṃ ekuppādatādivirahitā sahajātatā natthīti āha “sampayuttasahajātataṃ sandhāyā”ti.",
  "tika-abh03t:511_0": "Cetasikakathāvaṇṇanā niṭṭhitā.",
  "tika-abh03t:512_0": "4. Dānakathāvaṇṇanā",
  "tika-abh03t:513_0": "478.",
  "tika-abh03t:513_1": "Deyyadhammavasena codetunti yadi cetasikova dhammo dānaṃ,",
  "tika-abh03t:513_2": "“diyyatīti dāna”nti imināpi atthena cetasikasseva dānabhāvo āpajjatīti codetunti attho.",
  "tika-abh03t:514_0": "479.",
  "tika-abh03t:514_1": "Aniṭṭhaphalantiādi acetasikassa dhammassa dānabhāvadīpanatthaṃ vuttanti phaladānabhāvadīpanatthaṃ na vuttanti attho daṭṭhabbo.",
  "tika-abh03t:514_2": "Aniṭṭhaphalantiādinā acetasikassa dhammassa phaladānaṃ vuttaṃ viya hoti,",
  "tika-abh03t:514_3": "na dānabhāvo,",
  "tika-abh03t:514_4": "tannivāraṇatthañcetamāhāti.",
  "tika-abh03t:514_5": "Evañca katvā anantaramevāha “na hi acetasiko annādidhammo āyatiṃ vipākaṃ detī”ti.",
  "tika-abh03t:514_6": "Iṭṭhaphalabhāvaniyamanatthanti deyyadhammo viya kenaci pariyāyena aniṭṭhaphalatā dānassa natthi,",
  "tika-abh03t:514_7": "ekantaṃ pana iṭṭhaphalamevāti niyamanatthanti attho.",
  "tika-abh03t:515_0": "Itarenāti “diyyatīti dāna”nti iminā pariyāyena.",
  "tika-abh03t:515_1": "Na pana ekenatthenāti “deyyadhammova dāna”nti imaṃ sakavādīvādaṃ nivattetuṃ “saddhā hiriya”ntiādikaṃ suttasādhanaṃ paravādīvāde yujjati,",
  "tika-abh03t:515_2": "“idhekacco annaṃ detī”tiādikañca,",
  "tika-abh03t:515_3": "“cetasikova dhammo dāna”nti imaṃ nivattetuṃ “cetasiko dhammo dāna”nti imaṃ pana sādhetuṃ “saddhā hiriya”ntiādikaṃ sakavādīvāde yujjati,",
  "tika-abh03t:515_4": "“idhekacco annaṃ detī”tiādikaṃ vā “deyyadhammo dāna”nti sādhetunti evaṃ nivattanasādhanatthanānattaṃ",
  "tika-abh03t:515_5": "sandhāya “na pana ekenatthenā”ti vuttanti daṭṭhabbaṃ.",
  "tika-abh03t:515_6": "Tattha yathā paravādīvāde ca suttasādhanatthaṃ “na vattabbaṃ cetasiko dhammo dāna”nti pucchāyaṃ cetasikovāti attho daṭṭhabbo,",
  "tika-abh03t:515_7": "tathā “na vattabbaṃ deyyadhammo dāna”nti pucchāya ca deyyadhammovāti.",
  "tika-abh03t:515_8": "Deyyadhammo iṭṭhaphaloti iṭṭhaphalābhāvamattameva paṭikkhittanti ettha “iṭṭhaphalabhāvamattameva paṭikkhitta”nti pāṭhena bhavitabbanti.",
  "tika-abh03t:515_9": "“Iṭṭhaphalābhāvamattameva disvā paṭikkhitta”nti vā vattabbaṃ.",
  "tika-abh03t:515_10": "Saṅkarabhāvamocanatthanti cetasikassa dātabbaṭṭhena deyyadhammassa ca iṭṭhaphalaṭṭhena dānabhāvamocanatthanti vuttaṃ hoti.",
  "tika-abh03t:516_0": "Dānakathāvaṇṇanā niṭṭhitā.",
  "tika-abh03t:517_0": "5. Paribhogamayapuññakathāvaṇṇanā",
  "tika-abh03t:518_0": "483.",
  "tika-abh03t:518_1": "Paribhogamayaṃ nāma cittavippayuttaṃ puññaṃ atthīti laddhi.",
  "tika-abh03t:518_2": "Tañhi te sandhāya paribhogamayaṃ puññaṃ pavaḍḍhatīti vadantīti adhippāyo.",
  "tika-abh03t:519_0": "485.",
  "tika-abh03t:519_1": "Tassāpi vasenāti tassāpi laddhiyā vasena.",
  "tika-abh03t:519_2": "Pañcaviññāṇānaṃ viya etesampi samodhānaṃ siyāti paṭijānātīti vadanti.",
  "tika-abh03t:519_3": "Pañcaviññāṇaphassādīnameva pana samodhānaṃ sandhāya paṭijānātīti adhippāyo.",
  "tika-abh03t:520_0": "486.",
  "tika-abh03t:520_1": "Aparibhuttepīti iminā “paṭiggāhako paṭiggahetvā na paribhuñjati chaḍḍetī”tiādikaṃ dasseti.",
  "tika-abh03t:520_2": "Aparibhutte deyyadhamme puññabhāvato paribhogamayaṃ puññaṃ pavaḍḍhatīti ayaṃ vādo hīyati.",
  "tika-abh03t:520_3": "Tasmiñca hīne sakavādīvādo balavā.",
  "tika-abh03t:520_4": "Cāgacetanāya eva hi puññabhāvo evaṃ siddho hotīti adhippāyo.",
  "tika-abh03t:520_5": "Aparibhuttepi deyyadhamme puññabhāve cāgacetanāya eva puññabhāvoti āha “sakavādīvādova balavā”ti.",
  "tika-abh03t:521_0": "Paribhogamayapuññakathāvaṇṇanā niṭṭhitā.",
  "tika-abh03t:522_0": "6. Itodinnakathāvaṇṇanā",
  "tika-abh03t:523_0": "488- 491.",
  "tika-abh03t:523_1": "Teneva yāpentīti teneva cīvarādinā yāpenti,",
  "tika-abh03t:523_2": "teneva vā cīvarādidānena yāpenti,",
  "tika-abh03t:523_3": "sayaṃkatena kammunā vināpīti adhippāyo.",
  "tika-abh03t:523_4": "Iminā kāraṇenāti yadi yaṃ ito cīvarādi dinnaṃ,",
  "tika-abh03t:523_5": "na tena yāpeyyuṃ,",
  "tika-abh03t:523_6": "kathaṃ anumodeyyuṃ…pe…",
  "tika-abh03t:523_7": "somanassaṃ paṭilabheyyunti laddhiṃ patiṭṭhapentassapīti vuttaṃ hoti.",
  "tika-abh03t:524_0": "Itodinnakathāvaṇṇanā niṭṭhitā.",
  "tika-abh03t:525_0": "7. Pathavīkammavipākotikathāvaṇṇanā",
  "tika-abh03t:526_0": "492.",
  "tika-abh03t:526_1": "Phasso sukhavedanīyādibhedo hotīti phassena sabbampi kammavipākaṃ dassetvā puna attavajjehi sampayogadassanatthaṃ “so ca saññādayo cā”tiādi vuttaṃ.",
  "tika-abh03t:526_2": "Atthi ca nesanti sāvajjane cakkhuviññāṇādisahajātadhamme sandhāya vuttaṃ.",
  "tika-abh03t:526_3": "Yo tattha iṭṭhavipāko,",
  "tika-abh03t:526_4": "tassa patthanāti iṭṭhavipāke eva patthanaṃ katvā kammaṃ karontīti kammūpanissayabhūtameva patthanaṃ dasseti,",
  "tika-abh03t:526_5": "paccuppannavedanāpaccayaṃ vā taṇhaṃ upādānādinibbattanavasena dukkhassa pabhāvitaṃ.",
  "tika-abh03t:526_6": "Mūlataṇhāti paccuppannavipākavaṭṭanibbattakakammassa upanissayabhūtaṃ purimataṇhaṃ,",
  "tika-abh03t:526_7": "kammasahāyaṃ vā vipākassa upanissayabhūtaṃ.",
  "tika-abh03t:527_0": "493. Sakasamayavasena ca codanāya payujjamānataṃ dassetuṃ “tesañca laddhiyā”tiādimāha.",
  "tika-abh03t:528_0": "494.",
  "tika-abh03t:528_1": "Paṭilābhavasenāti kamme sati pathaviyādīnaṃ paṭilābho hotīti kammaṃ taṃsaṃvattanikaṃ nāma hotīti dasseti.",
  "tika-abh03t:529_0": "Pathavīkammavipākotikathāvaṇṇanā niṭṭhitā.",
  "tika-abh03t:530_0": "8. Jarāmaraṇaṃvipākotikathāvaṇṇanā",
  "tika-abh03t:531_0": "495. Sampayogalakkhaṇābhāvāti “ekārammaṇā”ti imassa sampayogalakkhaṇassa abhāvāti adhippāyo.",
  "tika-abh03t:532_0": "496.",
  "tika-abh03t:532_1": "Pariyāyo natthīti sakavādinā attanā vattabbatāya pariyāyo natthīti abyākatānaṃ jarāmaraṇassa vipākanivāraṇatthaṃ",
  "tika-abh03t:532_2": "abyākatavasena pucchā na katāti dasseti.",
  "tika-abh03t:533_0": "497.",
  "tika-abh03t:533_1": "Aparisuddhavaṇṇatā jarāyevāti keci,",
  "tika-abh03t:533_2": "taṃ akusalakammaṃ kammasamuṭṭhānassātiādinā rūpasseva dubbaṇṇatādassanena samamevāti.",
  "tika-abh03t:534_0": "Jarāmaraṇaṃvipākotikathāvaṇṇanā niṭṭhitā.",
  "tika-abh03t:535_0": "9. Ariyadhammavipākakathāvaṇṇanā",
  "tika-abh03t:536_0": "500. Vaṭṭanti kammādivaṭṭaṃ.",
  "tika-abh03t:537_0": "Ariyadhammavipākakathāvaṇṇanā niṭṭhitā.",
  "tika-abh03t:538_0": "10. Vipākovipākadhammadhammotikathāvaṇṇanā",
  "tika-abh03t:539_0": "501.",
  "tika-abh03t:539_1": "Tappaccayāpīti yassa vipākassa vipāko aññamaññapaccayo hoti tappaccayāpi aññamaññapaccayabhūtatopīti adhippāyo.",
  "tika-abh03t:539_2": "So hītiādinā purimapaṭiññāya imassa codanassa kāraṇabhāvaṃ dasseti.",
  "tika-abh03t:539_3": "Aññamaññapaccayādīsu paccayaṭṭhenāti ādi-",
  "tika-abh03t:539_4": "saddena sahajātādipaccaye saṅgaṇhitvā tesu tena tena paccayabhāvenāti dasseti.",
  "tika-abh03t:540_0": "Vipākovipākadhammadhammotikathāvaṇṇanā niṭṭhitā.",
  "tika-abh03t:541_0": "Sattamavaggavaṇṇanā niṭṭhitā.",
  "tika-abh03t:542_0": "8. Aṭṭhamavaggo",
  "tika-abh03t:543_0": "1. Chagatikathāvaṇṇanā",
  "tika-abh03t:544_0": "503-504. Vaṇṇoti vaṇṇanibhā saṇṭhānañca vuccatīti āha “sadisarūpasaṇṭhānā”ti.",
  "tika-abh03t:545_0": "Chagatikathāvaṇṇanā niṭṭhitā.",
  "tika-abh03t:546_0": "2. Antarābhavakathāvaṇṇanā",
  "tika-abh03t:547_0": "505.",
  "tika-abh03t:547_1": "Atidūrassa antaritassa pattabbassa desassa dassanato dibbacakkhuko viya.",
  "tika-abh03t:547_2": "Ākāsena pathavantaraṭṭhānāni bhinditvā gamanato iddhimā viya.",
  "tika-abh03t:547_3": "Na sahadhammenāti yadi so bhavānaṃ antarā na siyā,",
  "tika-abh03t:547_4": "na nāma antarābhavoti paṭikkhepe karaṇaṃ natthīti adhippāyo.",
  "tika-abh03t:548_0": "506.",
  "tika-abh03t:548_1": "Tattha jātijarāmaraṇāni ceva cutipaṭisandhiparamparañca anicchantoti etena cutianantaraṃ antarābhavaṃ khandhāti,",
  "tika-abh03t:548_2": "vattamānā jātīti,",
  "tika-abh03t:548_3": "mātukucchimeva paviṭṭhā antaradhāyamānā maraṇanti na icchati.",
  "tika-abh03t:549_0": "507.",
  "tika-abh03t:549_1": "Yathā kāmabhavādīsu tattha tattheva punappunaṃ cavitvā upapattivasena cutipaṭisandhiparamparā hoti,",
  "tika-abh03t:549_2": "evaṃ taṃ tattha na icchatīti dasseti.",
  "tika-abh03t:550_0": "Antarābhavakathāvaṇṇanā niṭṭhitā.",
  "tika-abh03t:551_0": "3. Kāmaguṇakathāvaṇṇanā",
  "tika-abh03t:552_0": "510.",
  "tika-abh03t:552_1": "Kāmabhavassa kamanaṭṭhena kāmabhavabhāvo sabbepi kāmāvacarā khandhādayo kāmabhavoti iminā adhippāyena daṭṭhabbo.",
  "tika-abh03t:552_2": "Upādinnakkhandhānameva pana kāmabhavabhāvo dhātukathāyaṃ dassito,",
  "tika-abh03t:552_3": "na kamanaṭṭhena kāmabhavabhāvo. “Pañcime,",
  "tika-abh03t:552_4": "bhikkhave,",
  "tika-abh03t:552_5": "kāmaguṇā”ti vacanamattaṃ nissāyāti pañceva kāmakoṭṭhāsā “kāmo”ti vuttāti kāmadhātūtivacanaṃ na aññassa",
  "tika-abh03t:552_6": "nāmanti iminā adhippāyenevaṃ vacanamattaṃ nissāyāti attho.",
  "tika-abh03t:553_0": "Kāmaguṇakathāvaṇṇanā niṭṭhitā.",
  "tika-abh03t:554_0": "5. Rūpadhātukathāvaṇṇanā",
  "tika-abh03t:555_0": "515- 516.",
  "tika-abh03t:555_1": "Rūpadhātukathāyaṃ rūpadhātūti vacanato rūpīdhammeheva rūpadhātuyā bhavitabbanti laddhi daṭṭhabbā.",
  "tika-abh03t:555_2": "Suttesu “tayome bhavā”tiādinā paricchinnabhūmiyova bhūmiparicchedo,",
  "tika-abh03t:555_3": "“heṭṭhato avīcinirayaṃ pariyantaṃ karitvā”tiādikammaparicchindanampi vadanti.",
  "tika-abh03t:556_0": "Rūpadhātukathāvaṇṇanā niṭṭhitā.",
  "tika-abh03t:557_0": "6. Arūpadhātukathāvaṇṇanā",
  "tika-abh03t:558_0": "517- 518.",
  "tika-abh03t:558_1": "Imināvupāyenāti yathā hi purimakathāyaṃ rūpino dhammā avisesena “rūpadhātū”ti vuttā,",
  "tika-abh03t:558_2": "evamidhāpi arūpino dhammā avisesena “arūpadhātū”ti vuttāti tattha vuttanayo idhāpi samānoti adhippāyo.",
  "tika-abh03t:559_0": "Arūpadhātukathāvaṇṇanā niṭṭhitā.",
  "tika-abh03t:560_0": "7. Rūpadhātuyāāyatanakathāvaṇṇanā",
  "tika-abh03t:561_0": "519.",
  "tika-abh03t:561_1": "Ghānanimittānipīti idaṃ ghānādinimittānipīti vattabbaṃ.",
  "tika-abh03t:561_2": "Nimittanti ghānādīnaṃ okāsabhāvena upalakkhitaṃ tathāvidhasaṇṭhānaṃ rūpasamudāyamāha.",
  "tika-abh03t:562_0": "Rūpadhātuyāāyatanakathāvaṇṇanā niṭṭhitā.",
  "tika-abh03t:563_0": "8. Arūperūpakathāvaṇṇanā",
  "tika-abh03t:564_0": "524-526. Sukhumarūpaṃ atthi, yato nissaraṇaṃ taṃ āruppanti adhippāyo.",
  "tika-abh03t:565_0": "Arūperūpakathāvaṇṇanā niṭṭhitā.",
  "tika-abh03t:566_0": "9. Rūpaṃkammantikathāvaṇṇanā",
  "tika-abh03t:567_0": "527- 537.",
  "tika-abh03t:567_1": "Pakappayamānāti āyūhamānā,",
  "tika-abh03t:567_2": "sampayuttesu adhikaṃ byāpāraṃ kurumānāti attho.",
  "tika-abh03t:567_3": "Purimavāreti “yaṃkiñci akusalena cittena samuṭṭhitaṃ rūpaṃ,",
  "tika-abh03t:567_4": "sabbaṃ taṃ akusala”nti imaṃ pañhaṃ vadati.",
  "tika-abh03t:568_0": "Rūpaṃkammantikathāvaṇṇanā niṭṭhitā.",
  "tika-abh03t:569_0": "10. Jīvitindriyakathāvaṇṇanā",
  "tika-abh03t:570_0": "540.",
  "tika-abh03t:570_1": "Arūpajīvitindriyantipañhe “atthi arūpīnaṃ dhammānaṃ āyū”tiādikaṃ pañhaṃ antaṃ gahetvā vadati.",
  "tika-abh03t:570_2": "Arūpadhammānaṃ cittavippayuttaṃ jīvitindriyasantānaṃ nāma atthīti icchatīti ettha rūpārūpadhammānaṃ taṃ",
  "tika-abh03t:570_3": "icchanto arūpadhammānaṃ icchatīti vattuṃ yuttoti “arūpadhammāna”nti vuttanti daṭṭhabbaṃ.",
  "tika-abh03t:571_0": "541. Sattasantāne rūpino vā dhammā hontūtiādināpi tameva jīvitindriyasantānaṃ vadatīti veditabbaṃ.",
  "tika-abh03t:572_0": "542. Pubbāparabhāgaṃ sandhāyāti samāpattiyā āsannabhāvato tadāpi samāpannoyevāti adhippāyo.",
  "tika-abh03t:573_0": "544- 545.",
  "tika-abh03t:573_1": "Dve jīvitindriyānīti “pucchā sakavādissa,",
  "tika-abh03t:573_2": "paṭiññā itarassā”ti purimapāṭho.",
  "tika-abh03t:573_3": "“Pucchā paravādissa,",
  "tika-abh03t:573_4": "paṭiññā sakavādissā”ti pacchimapāṭho, so yutto.",
  "tika-abh03t:574_0": "Jīvitindriyakathāvaṇṇanā niṭṭhitā.",
  "tika-abh03t:575_0": "11. Kammahetukathāvaṇṇanā",
  "tika-abh03t:576_0": "546.",
  "tika-abh03t:576_1": "Sesanti pāṇātipātādikammassa hetūti ito purimaṃ sotāpannādianuyogaṃ vadati.",
  "tika-abh03t:576_2": "Handa hīti paravādissevetaṃ sampaṭicchanavacananti sampaṭicchāpetunti na sakkā vattuṃ,",
  "tika-abh03t:576_3": "“katamassa kammassa hetū”ti pana sakavādī taṃ sampaṭicchāpetuṃ vadatīti yujjeyya,",
  "tika-abh03t:576_4": "sampaṭicchāpetunti pana pakkhaṃ paṭijānāpetunti atthaṃ aggahetvā paravādī attano laddhiṃ sakavādiṃ gāhāpetunti attho daṭṭhabbo.",
  "tika-abh03t:577_0": "Kammahetukathāvaṇṇanā niṭṭhitā.",
  "tika-abh03t:578_0": "Aṭṭhamavaggavaṇṇanā niṭṭhitā.",
  "tika-abh03t:579_0": "9. Navamavaggo",
  "tika-abh03t:580_0": "1. Ānisaṃsadassāvīkathāvaṇṇanā",
  "tika-abh03t:581_0": "547.",
  "tika-abh03t:581_1": "Vibhāgadassanatthanti visabhāgadassanatthanti vuttaṃ hoti.",
  "tika-abh03t:581_2": "Nānācittavasena paṭijānantassa adhippāyamaddanaṃ kathaṃ yuttanti vicāretabbaṃ.",
  "tika-abh03t:581_3": "Ārammaṇavasena hi dassanadvayaṃ saha vadantassa tadabhāvadassanatthaṃ idaṃ āraddhanti yuttanti.",
  "tika-abh03t:581_4": "Anussavavasenātiādinā na kevalaṃ aniccādiārammaṇameva ñāṇaṃ vipassanā,",
  "tika-abh03t:581_5": "atha kho “anuppādo khema”ntiādikaṃ nibbāne ānisaṃsadassanañcāti dīpeti.",
  "tika-abh03t:582_0": "Ānisaṃsadassāvīkathāvaṇṇanā niṭṭhitā.",
  "tika-abh03t:583_0": "2. Amatārammaṇakathāvaṇṇanā",
  "tika-abh03t:584_0": "549.",
  "tika-abh03t:584_1": "Suttabhayenāti “pārimaṃ tīraṃ khemaṃ appaṭibhayanti kho,",
  "tika-abh03t:584_2": "bhikkhave,",
  "tika-abh03t:584_3": "nibbānassetaṃ adhivacana”nti asaṃyojaniyādibhāvaṃ sandhāya khemādibhāvo vuttoti evamādinā suttabhayenāti daṭṭhabbaṃ.",
  "tika-abh03t:585_0": "Amatārammaṇakathāvaṇṇanā niṭṭhitā.",
  "tika-abh03t:586_0": "3. Rūpaṃsārammaṇantikathāvaṇṇanā",
  "tika-abh03t:587_0": "552- 553.",
  "tika-abh03t:587_1": "Ārammaṇatthassa vibhāgadassanatthanti paccayaṭṭho olubbhaṭṭhoti evaṃ vibhāge vijjamāne paccayolubbhānaṃ",
  "tika-abh03t:587_2": "visesābhāvaṃ kappetvā akappetvā vā sappaccayattā olubbhārammaṇenapi sārammaṇamevāti na gahetabbanti dassanatthanti",
  "tika-abh03t:587_3": "vuttaṃ hoti.",
  "tika-abh03t:588_0": "Rūpaṃsārammaṇantikathāvaṇṇanā niṭṭhitā.",
  "tika-abh03t:589_0": "4. Anusayāanārammaṇātikathāvaṇṇanā",
  "tika-abh03t:590_0": "554-556. Appahīnattāva atthīti vuccati, na pana vijjamānattāti adhippāyo.",
  "tika-abh03t:591_0": "Anusayāanārammaṇātikathāvaṇṇanā niṭṭhitā.",
  "tika-abh03t:592_0": "5. Ñāṇaṃanārammaṇantikathāvaṇṇanā",
  "tika-abh03t:593_0": "557-8. Tassa ñāṇassāti maggañāṇassāti vadanti.",
  "tika-abh03t:594_0": "Ñāṇaṃanārammaṇantikathāvaṇṇanā niṭṭhitā.",
  "tika-abh03t:595_0": "7. Vitakkānupatitakathāvaṇṇanā",
  "tika-abh03t:596_0": "562. Avisesenevāti ārammaṇasampayogehi dvīhipīti attho.",
  "tika-abh03t:597_0": "Vitakkānupatitakathāvaṇṇanā niṭṭhitā.",
  "tika-abh03t:598_0": "8. Vitakkavipphārasaddakathāvaṇṇanā",
  "tika-abh03t:599_0": "563.",
  "tika-abh03t:599_1": "Sabbasoti savitakkacittesu sabbattha sabbadā vāti imamatthaṃ dassento āha “antamaso manodhātupavattikālepī”ti.",
  "tika-abh03t:599_2": "Vitakkavipphāramattanti vitakkassa pavattimattanti adhippāyo.",
  "tika-abh03t:600_0": "Vitakkavipphārasaddakathāvaṇṇanā niṭṭhitā.",
  "tika-abh03t:601_0": "9. Nayathācittassavācātikathāvaṇṇanā",
  "tika-abh03t:602_0": "565. Anāpattīti visaṃvādanādhippāyassa abhāvā musāvādo na hotīti vuttaṃ.",
  "tika-abh03t:603_0": "Nayathācittassavācātikathāvaṇṇanā niṭṭhitā.",
  "tika-abh03t:604_0": "11. Atītānāgatasamannāgatakathāvaṇṇanā",
  "tika-abh03t:605_0": "568- 570.",
  "tika-abh03t:605_1": "Tāsūti tāsu paññattīsu.",
  "tika-abh03t:605_2": "Samannāgamapaññattiyā samannāgatoti vuccati,",
  "tika-abh03t:605_3": "paṭilābhapaññattiyā lābhīti vuccati.",
  "tika-abh03t:605_4": "Samannāgatoti vuccati ayaṃ samannāgamapaññatti nāma.",
  "tika-abh03t:605_5": "Lābhīti vuccati ayaṃ paṭilābhapaññatti nāmāti vā adhippāyo yojetabbo.",
  "tika-abh03t:606_0": "Atītānāgatasamannāgatakathāvaṇṇanā niṭṭhitā.",
  "tika-abh03t:607_0": "Navamavaggavaṇṇanā niṭṭhitā.",
  "tika-abh03t:608_0": "10. Dasamavaggo",
  "tika-abh03t:609_0": "1. Nirodhakathāvaṇṇanā",
  "tika-abh03t:610_0": "571- 2.",
  "tika-abh03t:610_1": "Bhavaṅgacittassa bhaṅgakkhaṇena sahevātiādiṃ vadantena kiriyakhandhānaṃ bhaṅgakkhaṇena saha upapattesiyā khandhā uppajjantīti ca vattabbaṃ,",
  "tika-abh03t:610_2": "tathā upapattesiyānaṃ bhaṅgakkhaṇena saha upapattesiyā,",
  "tika-abh03t:610_3": "kiriyānaṃ bhaṅgakkhaṇena saha kiriyāti.",
  "tika-abh03t:610_4": "Cakkhuviññāṇādīnaṃ kiriyācatukkhandhaggahaṇena gahaṇaṃ.",
  "tika-abh03t:610_5": "Ñāṇanti maggañāṇaṃ yuttaṃ.",
  "tika-abh03t:611_0": "Nirodhakathāvaṇṇanā niṭṭhitā.",
  "tika-abh03t:612_0": "3. Pañcaviññāṇasamaṅgissamaggakathāvaṇṇanā",
  "tika-abh03t:613_0": "576.",
  "tika-abh03t:613_1": "Taṃ lakkhaṇanti “cha viññāṇā”ti avatvā “pañcaviññāṇā uppannavatthukā”tiādinā vuttaṃ lakkhaṇaṃ.",
  "tika-abh03t:613_2": "“Cha viññāṇā”ti avacanaṃ panettha “no ca vata re vattabbe”tiādivacanassa kāraṇanti adhippetaṃ.",
  "tika-abh03t:614_0": "577.",
  "tika-abh03t:614_1": "Lokiyoti vipassanāmaggamāha.",
  "tika-abh03t:614_2": "Yaṃ tattha animittanti cakkhuviññāṇasamaṅgikkhaṇe yaṃ animittaṃ gaṇhanto na nimittaggāhīti vutto,",
  "tika-abh03t:614_3": "tadeva suññatanti adhippāyo.",
  "tika-abh03t:615_0": "Pañcaviññāṇasamaṅgissamaggakathāvaṇṇanā niṭṭhitā.",
  "tika-abh03t:616_0": "5. Pañcaviññāṇāsābhogātikathāvaṇṇanā",
  "tika-abh03t:617_0": "584- 586.",
  "tika-abh03t:617_1": "Kusalākusalavasena namīti kusalākusalabhāvena namitvā pavattīti vuttaṃ hoti.",
  "tika-abh03t:617_2": "Sā pana ārammaṇappakāraggahaṇaṃ yena alobhādīhi lobhādīhi ca sampayogo hotīti daṭṭhabbo “sukhamiti cetaso abhāgo”tiādīsu viya.",
  "tika-abh03t:618_0": "Pañcaviññāṇāsābhogātikathāvaṇṇanā niṭṭhitā.",
  "tika-abh03t:619_0": "6. Dvīhisīlehītikathāvaṇṇanā",
  "tika-abh03t:620_0": "587- 589.",
  "tika-abh03t:620_1": "Khaṇabhaṅganirodhaṃ,",
  "tika-abh03t:620_2": "na appavattinirodhaṃ,",
  "tika-abh03t:620_3": "sīlavītikkamanirodhaṃ vā.",
  "tika-abh03t:620_4": "Vītikkamaṃ viyāti yathā vītikkame kate dussīlo,",
  "tika-abh03t:620_5": "evaṃ niruddhepīti evaṃ vītikkamena ninnānaṃ sallakkhentoti attho.",
  "tika-abh03t:621_0": "Dvīhisīlehītikathāvaṇṇanā niṭṭhitā.",
  "tika-abh03t:622_0": "7. Sīlaṃacetasikantikathāvaṇṇanā",
  "tika-abh03t:623_0": "590- 594.",
  "tika-abh03t:623_1": "Yena so sīlavāyeva nāma hotīti yena cittavippayuttena ṭhitena upacayena akusalābyākatacittasamaṅgī sīlavāyeva nāma hotīti adhippāyo.",
  "tika-abh03t:623_2": "Sesamettha “dānaṃ acetasika”nti kathāyaṃ vuttanayeneva veditabbanti vuttaṃ,",
  "tika-abh03t:623_3": "sā pana kathā maggitabbā.",
  "tika-abh03t:624_0": "Sīlaṃacetasikantikathāvaṇṇanā niṭṭhitā.",
  "tika-abh03t:625_0": "9. Samādānahetukathāvaṇṇanā",
  "tika-abh03t:626_0": "598-600. Samādānahetukathāyaṃ \\100 purimakathāsadisamevāti paribhogakathekadesasadisatā daṭṭhabbā.",
  "tika-abh03t:627_0": "Samādānahetukathāvaṇṇanā niṭṭhitā.",
  "tika-abh03t:628_0": "11. Aviññattidussīlyantikathāvaṇṇanā",
  "tika-abh03t:629_0": "603- 604.",
  "tika-abh03t:629_1": "Āṇattiyā ca pāṇātipātādīsu aṅgapāripūrinti ekasmiṃ divase āṇattassa aparasmiṃ divase pāṇātipātaṃ karontassa",
  "tika-abh03t:629_2": "tadā sā āṇatti viññattiṃ vināyeva aṅgaṃ hotīti aviññatti dussīlyanti adhippāyo.",
  "tika-abh03t:630_0": "Aviññattidussīlyantikathāvaṇṇanā niṭṭhitā.",
  "tika-abh03t:631_0": "Dasamavaggavaṇṇanā niṭṭhitā.",
  "tika-abh03t:632_0": "Dutiyo paṇṇāsako samatto.",
  "tika-abh03t:633_0": "11. Ekādasamavaggo",
  "tika-abh03t:634_0": "4. Ñāṇakathāvaṇṇanā",
  "tika-abh03t:635_0": "614- 615.",
  "tika-abh03t:635_1": "Ñāṇakathāyaṃ seyyathāpi mahāsaṅghikānanti pubbe ñāṇaṃanārammaṇantikathāyaṃ vuttehi andhakehi aññe idha mahāsaṅghikā bhaveyyuṃ.",
  "tika-abh03t:635_2": "Yadi aññāṇe vigatetiādinā rāgavigamo viya vītarāgapaññattiyā aññāṇavigamo ñāṇīpaññattiyā kāraṇanti dasseti.",
  "tika-abh03t:635_3": "Na hi ñāṇaṃ assa atthīti ñāṇī,",
  "tika-abh03t:635_4": "atha kho aññāṇīpaṭipakkhato ñāṇīti.",
  "tika-abh03t:635_5": "Yasmā ñāṇapaṭilābhenāti ettha ca ñāṇapaṭilābhena aññāṇassa vigatattā so ñāṇīti vattabbataṃ āpajjatīti attho daṭṭhabbo.",
  "tika-abh03t:636_0": "Ñāṇakathāvaṇṇanā niṭṭhitā.",
  "tika-abh03t:637_0": "6. Idaṃdukkhantikathāvaṇṇanā",
  "tika-abh03t:638_0": "618-620. Itaro pana sakasamayeti paravādī attano samayeti attho.",
  "tika-abh03t:639_0": "Idaṃdukkhantikathāvaṇṇanā niṭṭhitā.",
  "tika-abh03t:640_0": "7. Iddhibalakathāvaṇṇanā",
  "tika-abh03t:641_0": "621- 624.",
  "tika-abh03t:641_1": "Kammassa vipākavasena vāti nirayaṃva sandhāya vuttaṃ.",
  "tika-abh03t:641_2": "Tattha hi abbudādiparicchedo tādisassa kammavipākassa vasena vutto.",
  "tika-abh03t:641_3": "Vassagaṇanāya vāti manusse cātumahārājikādideve ca sandhāya.",
  "tika-abh03t:641_4": "Tesañhi asaṅkhyeyampi kālaṃ vipākadānasamatthaṃ kammaṃ vassagaṇanāya paricchijjatīti.",
  "tika-abh03t:642_0": "Iddhibalakathāvaṇṇanā niṭṭhitā.",
  "tika-abh03t:643_0": "8. Samādhikathāvaṇṇanā",
  "tika-abh03t:644_0": "625- 626.",
  "tika-abh03t:644_1": "Samādhānaṭṭhenāti samaṃ ṭhapanaṭṭhena samādhi nāma cetasikantaraṃ atthīti aggahetvāti attho.",
  "tika-abh03t:644_2": "Chalenāti ekacittakkhaṇikatte cakkhuviññāṇassa ca jhānacittassa ca na koci visesoti etena sāmaññamattenāti adhippāyo.",
  "tika-abh03t:645_0": "Samādhikathāvaṇṇanā niṭṭhitā.",
  "tika-abh03t:646_0": "9. Dhammaṭṭhitatākathāvaṇṇanā",
  "tika-abh03t:647_0": "627.",
  "tika-abh03t:647_1": "Anantarapaccayatañcevāti avijjā saṅkhārānaṃ anantarapaccayo avijjāya yā ṭhitatā tato hoti,",
  "tika-abh03t:647_2": "tāya ṭhitatāya anantarapaccayabhāvasaṅkhātā ṭhitatā hotīti adhippāyo.",
  "tika-abh03t:647_3": "Anantarapaccayaggahaṇañcettha aññamaññapaccayabhāvarahitassa ekassa paccayassa dassanatthanti daṭṭhabbaṃ.",
  "tika-abh03t:647_4": "Tena hi sabbo tādiso paccayo dassito hotīti.",
  "tika-abh03t:647_5": "Aññamaññapaccayatañcāti avijjā saṅkhārānaṃ paccayo,",
  "tika-abh03t:647_6": "saṅkhārā ca avijjāya.",
  "tika-abh03t:647_7": "Tattha avijjāya saṅkhārānaṃ paccayabhāvasaṅkhātāya ṭhitatāya saṅkhārānaṃ avijjāya paccayabhāvasaṅkhātā ṭhitatā hoti,",
  "tika-abh03t:647_8": "tassā ca itarāti adhippāyo.",
  "tika-abh03t:648_0": "Dhammaṭṭhitatākathāvaṇṇanā niṭṭhitā.",
  "tika-abh03t:649_0": "10. Aniccatākathāvaṇṇanā",
  "tika-abh03t:650_0": "628.",
  "tika-abh03t:650_1": "Rūpādayo viya parinipphannāti rūpādīhi saha uppajjitvā nirujjhanato parinipphannāti attho.",
  "tika-abh03t:650_2": "Aniccatāvibhāgānuyuñjanavasenāti tīsu daṇḍesu daṇḍavohāro viya tīsu lakkhaṇesu aniccatāvohāro hotīti tassā vibhāgānuyuñjanavasenāti vadanti.",
  "tika-abh03t:651_0": "Aniccatākathāvaṇṇanā niṭṭhitā.",
  "tika-abh03t:652_0": "Ekādasamavaggavaṇṇanā niṭṭhitā.",
  "tika-abh03t:653_0": "12. Dvādasamavaggo",
  "tika-abh03t:654_0": "1. Saṃvarokammantikathāvaṇṇanā",
  "tika-abh03t:655_0": "630-632. Vipākadvāranti bhavaṅgamanaṃ vadati. Kammadvāranti kusalākusalamanaṃ.",
  "tika-abh03t:656_0": "Saṃvarokammantikathāvaṇṇanā niṭṭhitā.",
  "tika-abh03t:657_0": "2. Kammakathāvaṇṇanā",
  "tika-abh03t:658_0": "633- 635.",
  "tika-abh03t:658_1": "Abyākataṃ sandhāya paṭikkhepoti sakasamayalakkhaṇena paṭikkhepo katoti vadanti.",
  "tika-abh03t:658_2": "Avipākacetanāya sarūpena dassitāya savipākāpi dassitāyeva nāma hotīti maññamāno āha “savipākāvipākacetanaṃ sarūpena dassetu”nti.",
  "tika-abh03t:659_0": "Kammakathāvaṇṇanā niṭṭhitā.",
  "tika-abh03t:660_0": "3. Saddovipākotikathāvaṇṇanā",
  "tika-abh03t:661_0": "636- 637.",
  "tika-abh03t:661_1": "Kammasamuṭṭhānā arūpadhammāvātiādinā kammasamuṭṭhānesu cakkhādīsupi vipākavohāro natthi,",
  "tika-abh03t:661_2": "ko pana vādo akammasamuṭṭhāne saddeti dasseti.",
  "tika-abh03t:662_0": "Saddovipākotikathāvaṇṇanā niṭṭhitā.",
  "tika-abh03t:663_0": "4. Saḷāyatanakathāvaṇṇanā",
  "tika-abh03t:664_0": "638-640. Tasmā vipākoti avisesena saḷāyatanaṃ vipākoti yesaṃ laddhīti vuttaṃ hoti.",
  "tika-abh03t:665_0": "Saḷāyatanakathāvaṇṇanā niṭṭhitā.",
  "tika-abh03t:666_0": "5. Sattakkhattuparamakathāvaṇṇanā",
  "tika-abh03t:667_0": "641- 645.",
  "tika-abh03t:667_1": "Sattakkhattuparamatāniyatoti sattakkhattuparamatāya niyato.",
  "tika-abh03t:667_2": "Imaṃ vibhāganti imaṃ visesaṃ.",
  "tika-abh03t:667_3": "Tvaṃ panassa niyāmaṃ icchasīti avinipātadhammatāphalappattīhi aññasmiṃ sattakkhattuparamabhāve ca niyāmaṃ icchasīti attho.",
  "tika-abh03t:668_0": "Ānantariyābhāvanti yena so dhammābhisamayena bhabbo nāma hoti,",
  "tika-abh03t:668_1": "tassa ānantariyakammassa abhāvanti attho,",
  "tika-abh03t:668_2": "puggalassa vā ānantariyabhāvassa abhāvanti.",
  "tika-abh03t:668_3": "Kiṃ pana so antarādhammaṃ abhisamissatīti?",
  "tika-abh03t:668_4": "Keci vadanti “sattakkhattuparamo sattamaṃ bhavaṃ nātikkamati,",
  "tika-abh03t:668_5": "orato pana natthi paṭisedho”ti.",
  "tika-abh03t:668_6": "Apare “yo bhagavatā ñāṇabalena byākato,",
  "tika-abh03t:668_7": "tassa antarā abhisamayo nāma natthi,",
  "tika-abh03t:668_8": "tathāpi bhavaniyāmassa kassaci abhāvā bhabboti vuccati.",
  "tika-abh03t:668_9": "Yathā kusalā abhiññācetanā kadāci vipākaṃ adadamānāpi sati kāraṇe dātuṃ bhabbatāya vipākadhammadhammā nāma,",
  "tika-abh03t:668_10": "tathā indriyānaṃ mudutāya sattakkhattuparamo,",
  "tika-abh03t:668_11": "na niyāmasabbhāvā nāpi bhagavatā byākatattā,",
  "tika-abh03t:668_12": "na ca indriyamudutā abhabbatākaro dhammoti na so abhabbo nāma.",
  "tika-abh03t:668_13": "Abhabbatākaradhammābhāvato cettha abhabbatā paṭisedhitā,",
  "tika-abh03t:668_14": "na pana antarā abhisametuṃ bhabbatā vuttā.",
  "tika-abh03t:668_15": "Yadi ca sattakkhattuparamo antarā abhisameyya,",
  "tika-abh03t:668_16": "kolaṃkolo siyā”ti.",
  "tika-abh03t:668_17": "Visesaṃ pana akatvā bhabbasabhāvatāya bhabboti vattuṃ yuttaṃ.",
  "tika-abh03t:668_18": "Na bhavaniyāmakaṃ kiñcīti ettha passitvāti vacanaseso,",
  "tika-abh03t:668_19": "byākarotīti vā sambandho.",
  "tika-abh03t:669_0": "Sattakkhattuparamakathāvaṇṇanā niṭṭhitā.",
  "tika-abh03t:670_0": "Dvādasamavaggavaṇṇanā niṭṭhitā.",
  "tika-abh03t:671_0": "13. Terasamavaggo",
  "tika-abh03t:672_0": "1. Kappaṭṭhakathāvaṇṇanā",
  "tika-abh03t:673_0": "654-657. Kappaṭṭhakathāyaṃ heṭṭhāti iddhibalakathāyaṃ.",
  "tika-abh03t:674_0": "Kappaṭṭhakathāvaṇṇanā niṭṭhitā.",
  "tika-abh03t:675_0": "3. Anantarāpayuttakathāvaṇṇanā",
  "tika-abh03t:676_0": "660- 662.",
  "tika-abh03t:676_1": "Anantarāpayuttakathāyaṃ ānantariyaṃ payuttaṃ etenāti anantarāpayuttoti ānantariye anantarāsaddaṃ āropetvā aṭṭhakathāyaṃ attho vuttoti daṭṭhabbo.",
  "tika-abh03t:676_2": "“Anantarapayutto”tipi pāḷi dissati.",
  "tika-abh03t:677_0": "Anantarāpayuttakathāvaṇṇanā niṭṭhitā.",
  "tika-abh03t:678_0": "4. Niyatassaniyāmakathāvaṇṇanā",
  "tika-abh03t:679_0": "663- 664.",
  "tika-abh03t:679_1": "Sesā tebhūmakadhammā aniyatā nāmāti ettha appattaniyāmānaṃ dhamme sandhāya “tebhūmakadhammā”ti āha.",
  "tika-abh03t:679_2": "Eteva hi sandhāya “tehi samannāgatopi aniyatoyevā”ti vuttanti.",
  "tika-abh03t:679_3": "Iti imaṃ vohāramattaṃ gahetvā “niyato bodhisatto pacchimabhaviko bhabbo dhammaṃ abhisametuṃ okkamitu”nti",
  "tika-abh03t:679_4": "adhippāyena “niyāmaṃ okkamatī”ti yesaṃ laddhīti atthayojanā.",
  "tika-abh03t:679_5": "Evaṃ pana vohāramattasabbhāvo “niyato”ti vacanassa,",
  "tika-abh03t:679_6": "dhammaṃ abhisametuṃ bhabbatā ca “niyāmaṃ okkamatī”ti vacanassa kāraṇabhāvena vuttā hoti,",
  "tika-abh03t:679_7": "bhabbatāyeva pana ubhayassapi kāraṇanti yuttaṃ.",
  "tika-abh03t:679_8": "Aññenāti yadi niyato niyāmaṃ okkameyya,",
  "tika-abh03t:679_9": "micchattaniyato sammattaniyāmaṃ,",
  "tika-abh03t:679_10": "sammattaniyato vā micchattaniyāmaṃ okkameyya,",
  "tika-abh03t:679_11": "na ca taṃ atthīti dassanatthanti attho.",
  "tika-abh03t:680_0": "Niyatassaniyāmakathāvaṇṇanā niṭṭhitā.",
  "tika-abh03t:681_0": "8. Asātarāgakathāvaṇṇanā",
  "tika-abh03t:682_0": "674.",
  "tika-abh03t:682_1": "Asātarāgakathāyaṃ “aho vata me etadeva bhaveyyā”ti rajjanāti iminā evaṃ pavattamānoyeva lobho idha “rāgo”ti adhippeto,",
  "tika-abh03t:682_2": "na aññathāti dasseti.",
  "tika-abh03t:683_0": "675. Sutte panāti etassa “adhippāyo”ti etena sambandho.",
  "tika-abh03t:684_0": "Asātarāgakathāvaṇṇanā niṭṭhitā.",
  "tika-abh03t:685_0": "9. Dhammataṇhāabyākatātikathāvaṇṇanā",
  "tika-abh03t:686_0": "676- 680.",
  "tika-abh03t:686_1": "Yasmā dhammataṇhāti vuttā,",
  "tika-abh03t:686_2": "tasmā abyākatāti kusalesu dhammesu lokuttaresu vā sabbesu taṇhā “dhammataṇhā”ti gahetvā yasmā sā taṇhā,",
  "tika-abh03t:686_3": "tasmā kusalā na hoti,",
  "tika-abh03t:686_4": "yasmā pana dhamme pavattā,",
  "tika-abh03t:686_5": "tasmā akusalā na hotīti abyākatāti laddhīti dasseti.",
  "tika-abh03t:686_6": "Tīhi koṭṭhāsehi chapi taṇhā saṃkhipitvā dassitā,",
  "tika-abh03t:686_7": "tasmā dhammataṇhāpi kāmataṇhādibhāvato na abyākatāti adhippāyo.",
  "tika-abh03t:687_0": "Dhammataṇhāabyākatātikathāvaṇṇanā niṭṭhitā.",
  "tika-abh03t:688_0": "Terasamavaggavaṇṇanā niṭṭhitā.",
  "tika-abh03t:689_0": "14. Cuddasamavaggo",
  "tika-abh03t:690_0": "1. Kusalākusalapaṭisandahanakathāvaṇṇanā",
  "tika-abh03t:691_0": "686- 690.",
  "tika-abh03t:691_1": "Tanti kusalaṃ akusalañcāti visuṃ sambandho daṭṭhabbo.",
  "tika-abh03t:691_2": "Taṃ ubhayanti vā vacanaseso.",
  "tika-abh03t:691_3": "Paṭisandahatīti ghaṭeti,",
  "tika-abh03t:691_4": "anantaraṃ uppādetīti vuttaṃ hoti.",
  "tika-abh03t:692_0": "Kusalākusalapaṭisandahanakathāvaṇṇanā niṭṭhitā.",
  "tika-abh03t:693_0": "2. Saḷāyatanuppattikathāvaṇṇanā",
  "tika-abh03t:694_0": "691- 692.",
  "tika-abh03t:694_1": "Keci vādino “aṅkure sākhāviṭapādisampannānaṃ rukkhādīnaṃ bījamattaṃ āvibhāvaṃ gacchatī”ti vadantīti tesaṃ",
  "tika-abh03t:694_2": "vādaṃ nidassanaṃ karonto āha “sampannasākhāviṭapāna”ntiādi.",
  "tika-abh03t:695_0": "Saḷāyatanuppattikathāvaṇṇanā niṭṭhitā.",
  "tika-abh03t:696_0": "3. Anantarapaccayakathāvaṇṇanā",
  "tika-abh03t:697_0": "693- 697.",
  "tika-abh03t:697_1": "Cakkhuñca paṭicca rūpe ca uppajjati sotaviññāṇanti ettha “laddhivasena paṭijānātī”ti anantaruppattiṃ",
  "tika-abh03t:697_2": "sallakkhentopi na so cakkhumhi rūpārammaṇaṃ sotaviññāṇaṃ icchati,",
  "tika-abh03t:697_3": "atha kho sotamhiyeva saddārammaṇanti anantarūpaladdhivasena āpannattā “paṭijānātī”ti yuttaṃ vattuṃ.",
  "tika-abh03t:698_0": "Anantarapaccayakathāvaṇṇanā niṭṭhitā.",
  "tika-abh03t:699_0": "4. Ariyarūpakathāvaṇṇanā",
  "tika-abh03t:700_0": "698-699. Sammāvācādi rūpaṃ maggo cāti icchanto “ariyarūpa”ntipi vadati.",
  "tika-abh03t:701_0": "Ariyarūpakathāvaṇṇanā niṭṭhitā.",
  "tika-abh03t:702_0": "5. Aññoanusayotikathāvaṇṇanā",
  "tika-abh03t:703_0": "700- 701.",
  "tika-abh03t:703_1": "“Sarāgotiādi pana tasmiṃ samaye rāgassa appahīnattā sarāgoti vattabbata”nti purimapāṭho,",
  "tika-abh03t:703_2": "“sānusayotiādi pana tasmiṃ samaye anusayassa appahīnattā sānusayoti vattabbata”nti pacchimapāṭho, so yutto.",
  "tika-abh03t:703_3": "So hi na anusayapariyuṭṭhānānaṃ aññattaṃ,",
  "tika-abh03t:703_4": "tasmā taṃ asādhakanti etena sametīti.",
  "tika-abh03t:704_0": "Aññoanusayotikathāvaṇṇanā niṭṭhitā.",
  "tika-abh03t:705_0": "6. Pariyuṭṭhānaṃcittavippayuttantikathāvaṇṇanā",
  "tika-abh03t:706_0": "702.",
  "tika-abh03t:706_1": "Yasmā aniccādito manasikarotopi rāgādayo uppajjanti,",
  "tika-abh03t:706_2": "na ca te vipassanāya sampayuttā,",
  "tika-abh03t:706_3": "tasmā pariyuṭṭhānaṃ cittavippayuttanti laddhīti adhippāyo.",
  "tika-abh03t:707_0": "Pariyuṭṭhānaṃcittavippayuttantikathāvaṇṇanā niṭṭhitā.",
  "tika-abh03t:708_0": "7. Pariyāpannakathāvaṇṇanā",
  "tika-abh03t:709_0": "703- 705.",
  "tika-abh03t:709_1": "Tividhāyāti kilesavatthuokāsavasena,",
  "tika-abh03t:709_2": "kāmarāgakāmavitakkakāmāvacaradhammavasena vā tividhāya.",
  "tika-abh03t:709_3": "Kilesakāmavasenāti kilesakāmabhūtakāmadhātubhāvenāti vuttaṃ hoti.",
  "tika-abh03t:709_4": "Adhippāyaṃ asallakkhentoti rūpadhātusahagatavasena anusetīti,",
  "tika-abh03t:709_5": "rūpadhātudhammesu aññatarabhāvena rūpadhātupariyāpannoti ca pucchitabhāvaṃ asallakkhentoti attho.",
  "tika-abh03t:710_0": "Pariyāpannakathāvaṇṇanā niṭṭhitā.",
  "tika-abh03t:711_0": "8. Abyākatakathāvaṇṇanā",
  "tika-abh03t:712_0": "706- 708.",
  "tika-abh03t:712_1": "Diṭṭhigataṃ “sassato lokoti kho, vaccha,",
  "tika-abh03t:712_2": "abyākatameta”nti sassatādibhāvena akathitattā “abyākata”nti vuttanti sambandho.",
  "tika-abh03t:712_3": "Ettha pana na diṭṭhigataṃ “abyākata”nti vuttaṃ,",
  "tika-abh03t:712_4": "atha kho “ṭhapanīyo eso pañho”ti dassitaṃ,",
  "tika-abh03t:712_5": "tasmā sabbathāpi diṭṭhigataṃ “abyākata”nti na vattabbanti yuttaṃ.",
  "tika-abh03t:713_0": "Abyākatakathāvaṇṇanā niṭṭhitā.",
  "tika-abh03t:714_0": "9. Apariyāpannakathāvaṇṇanā",
  "tika-abh03t:715_0": "709- 710.",
  "tika-abh03t:715_1": "Tasmāti yasmā diṭṭhirāgānaṃ samāne vikkhambhanabhāvepi “vītarāgo”ti vuccati,",
  "tika-abh03t:715_2": "na pana “vigatadiṭṭhiko”ti,",
  "tika-abh03t:715_3": "tasmā diṭṭhi lokiyapariyāpannā na hotīti atthaṃ vadanti.",
  "tika-abh03t:715_4": "Rūpadiṭṭhiyā abhāvā pana kāmadhātupariyāpannāya diṭṭhiyā bhavitabbaṃ.",
  "tika-abh03t:715_5": "Yadi ca pariyāpannā siyā,",
  "tika-abh03t:715_6": "tathā ca sati kāmarāgo viya jhānalābhino diṭṭhipi vigaccheyyāti “vigatadiṭṭhiko”ti vattabbo siyā,",
  "tika-abh03t:715_7": "na ca vuccati,",
  "tika-abh03t:715_8": "tasmā apariyāpannā diṭṭhi.",
  "tika-abh03t:715_9": "Na hi sā tassa avigatā diṭṭhi kāmarāgo viya kāmadiṭṭhi yena kāmadhātuyā pariyāpannā siyāti vadatīti veditabbaṃ.",
  "tika-abh03t:716_0": "Apariyāpannakathāvaṇṇanā niṭṭhitā.",
  "tika-abh03t:717_0": "Cuddasamavaggavaṇṇanā niṭṭhitā.",
  "tika-abh03t:718_0": "15. Pannarasamavaggo",
  "tika-abh03t:719_0": "1. Paccayatākathāvaṇṇanā",
  "tika-abh03t:720_0": "711- 717.",
  "tika-abh03t:720_1": "Tasmā paccayatā vavatthitāti hetupaccayabhūtassa dhammassa ārammaṇapaccayabhāvādinā viya adhipatipaccayatādinā",
  "tika-abh03t:720_2": "ca na bhavitabbanti hetupaccayabhāvoyevetassa vavatthito hotīti attho.",
  "tika-abh03t:721_0": "Paccayatākathāvaṇṇanā niṭṭhitā.",
  "tika-abh03t:722_0": "2. Aññamaññapaccayakathāvaṇṇanā",
  "tika-abh03t:723_0": "718- 719.",
  "tika-abh03t:723_1": "Apuññābhisaṅkhārova gahito “nanu avijjā saṅkhārena sahajātā”ti vuttattāti adhippāyo.",
  "tika-abh03t:723_2": "Sahajātaaññamaññaatthiavigatasampayuttavasenāti ettha nissayo kamabhedena atthiggahaṇena gahito hotīti na vutto,",
  "tika-abh03t:723_3": "kammāhārā asādhāraṇatāyāti veditabbā.",
  "tika-abh03t:723_4": "Vakkhati hi “tīṇi upādānāni avijjāya saṅkhārā viya taṇhāya paccayā hontī”ti,",
  "tika-abh03t:723_5": "tasmā upādānehi samānā evettha saṅkhārānaṃ paccayatā dassitāti.",
  "tika-abh03t:724_0": "Aññamaññapaccayakathāvaṇṇanā niṭṭhitā.",
  "tika-abh03t:725_0": "9. Tatiyasaññāvedayitakathāvaṇṇanā",
  "tika-abh03t:726_0": "732.",
  "tika-abh03t:726_1": "Tatiyasaññāvedayitakathāyaṃ sesasatte sandhāyāti nirodhasamāpannato aññe yesaṃ nirodhasamāpattiyā bhavitabbaṃ,",
  "tika-abh03t:726_2": "te pañcavokārasatte sandhāyāti adhippāyo,",
  "tika-abh03t:726_3": "asaññasattānampi ca saññuppādā cutiṃ icchantīti sesasabbasatte sandhāyāti vā.",
  "tika-abh03t:726_4": "Sarīrapakatinti tathārūpo ayaṃ kāyo,",
  "tika-abh03t:726_5": "yathārūpe kāye pāṇisamphassāpi kamantītiādikaṃ.",
  "tika-abh03t:727_0": "733-734. Suttavirodho siyāti idaṃ paravādiṃ sampaṭicchāpetvā vattabbaṃ.",
  "tika-abh03t:728_0": "Tatiyasaññāvedayitakathāvaṇṇanā niṭṭhitā.",
  "tika-abh03t:729_0": "10. Asaññasattupikākathāvaṇṇanā",
  "tika-abh03t:730_0": "735.",
  "tika-abh03t:730_1": "Saññāvirāgavasena pavattabhāvanā asaññasamāpattipīti laddhikittane saññāvirāgavasena pavattabhāvanaṃ",
  "tika-abh03t:730_2": "catutthajjhānasamāpattiṃ “asaññasamāpattī”ti aggahetvā sāpi asaññitā saññāvedayitanirodhasamāpattiyeva",
  "tika-abh03t:730_3": "nāmāti parassa laddhīti dasseti.",
  "tika-abh03t:730_4": "Yasmā asaññasamāpattiṃ samāpannassa alobhādayo atthīti ettha sakasamayasiddhā catutthajjhānasamāpatti “asaññasamāpattī”ti vuttā.",
  "tika-abh03t:731_0": "736.",
  "tika-abh03t:731_1": "Saññāvirāgavasena samāpannattā asaññitā,",
  "tika-abh03t:731_2": "na saññāya abhāvatoti catutthajjhānasamāpattimeva sandhāya vadati.",
  "tika-abh03t:732_0": "Asaññasattupikākathāvaṇṇanā niṭṭhitā.",
  "tika-abh03t:733_0": "11. Kammūpacayakathāvaṇṇanā",
  "tika-abh03t:734_0": "738- 739.",
  "tika-abh03t:734_1": "Kammena sahajātoti pañhesu “kammūpacayaṃ sandhāya paṭikkhipati,",
  "tika-abh03t:734_2": "cittavippayuttaṃ sandhāya paṭijānātī”ti katthaci pāṭho,",
  "tika-abh03t:734_3": "“cittasampayuttaṃ sandhāya paṭikkhipati,",
  "tika-abh03t:734_4": "cittavippayuttaṃ sandhāya paṭijānātī”ti aññattha.",
  "tika-abh03t:734_5": "Ubhayampi vicāretabbaṃ.",
  "tika-abh03t:735_0": "741.",
  "tika-abh03t:735_1": "Tasmāti tiṇṇampi ekakkhaṇe sabbhāvato tiṇṇaṃ phassānañca samodhānā ca ekattaṃ pucchatīti adhippāyo daṭṭhabbo.",
  "tika-abh03t:736_0": "Kammūpacayakathāvaṇṇanā niṭṭhitā.",
  "tika-abh03t:737_0": "Pannarasamavaggavaṇṇanā niṭṭhitā.",
  "tika-abh03t:738_0": "Tatiyo paṇṇāsako samatto.",
  "tika-abh03t:739_0": "16. Soḷasamavaggo",
  "tika-abh03t:740_0": "3. Sukhānuppadānakathāvaṇṇanā",
  "tika-abh03t:741_0": "747- 748.",
  "tika-abh03t:741_1": "Sukhānuppadānakathāyaṃ yaṃ evarūpanti yaṃ nevattano,",
  "tika-abh03t:741_2": "na paresaṃ, na tassa,",
  "tika-abh03t:741_3": "evarūpaṃ nāma anuppadinnaṃ bhavituṃ na arahati aññassa asakkuṇeyyattāti laddhimattena paṭijānāti,",
  "tika-abh03t:741_4": "na yuttiyāti adhippāyo.",
  "tika-abh03t:742_0": "Sukhānuppadānakathāvaṇṇanā niṭṭhitā.",
  "tika-abh03t:743_0": "4. Adhigayhamanasikārakathāvaṇṇanā",
  "tika-abh03t:744_0": "749- 753.",
  "tika-abh03t:744_1": "Taṃcittatāyāti tadeva ārammaṇabhūtaṃ cittaṃ etassāti taṃcitto,",
  "tika-abh03t:744_2": "tassa bhāvo taṃcittatā,",
  "tika-abh03t:744_3": "tāya taṃcittatāya.",
  "tika-abh03t:744_4": "Taṃ vā ālambakaṃ ālambitabbañca cittaṃ taṃcittaṃ,",
  "tika-abh03t:744_5": "tassa bhāvo tasseva ālambakaālambitabbatā taṃcittatā,",
  "tika-abh03t:744_6": "tāya codetunti attho.",
  "tika-abh03t:745_0": "Adhigayhamanasikārakathāvaṇṇanā niṭṭhitā.",
  "tika-abh03t:746_0": "9. Rūpaṃrūpāvacarārūpāvacarantikathāvaṇṇanā",
  "tika-abh03t:747_0": "768- 770.",
  "tika-abh03t:747_1": "Rūpaṃrūpāvacarārūpāvacarantikathāyaṃ heṭṭhāti cuddasamavagge āgatapariyāpannakathāyaṃ.",
  "tika-abh03t:747_2": "“Samāpattesiya”ntiādi vuttanayameva.",
  "tika-abh03t:747_3": "Yañcettha “atthi rūpaṃ arūpāvacara”nti arūpāvacarakammassa katattā rūpaṃ vuttaṃ,",
  "tika-abh03t:747_4": "tattha ca yaṃ vattabbaṃ,",
  "tika-abh03t:747_5": "taṃ aṭṭhamavagge arūperūpakathāyaṃ vuttanayamevāti.",
  "tika-abh03t:748_0": "Rūpaṃrūpāvacarārūpāvacarantikathāvaṇṇanā niṭṭhitā.",
  "tika-abh03t:749_0": "Soḷasamavaggavaṇṇanā niṭṭhitā.",
  "tika-abh03t:750_0": "17. Sattarasamavaggo",
  "tika-abh03t:751_0": "1. Atthiarahatopuññūpacayakathāvaṇṇanā",
  "tika-abh03t:752_0": "776- 779.",
  "tika-abh03t:752_1": "Cittaṃ anādiyitvāti “kiriyacittena dānādipavattisabbhāvato”ti vuttaṃ kiriyacittaṃ abyākataṃ anādiyitvāti attho.",
  "tika-abh03t:753_0": "Atthiarahatopuññūpacayakathāvaṇṇanā niṭṭhitā.",
  "tika-abh03t:754_0": "2. Natthiarahatoakālamaccūtikathāvaṇṇanā",
  "tika-abh03t:755_0": "780.",
  "tika-abh03t:755_1": "Ayoniso gahetvāti aladdhavipākavārānampi kammānaṃ byantībhāvaṃ na vadāmīti atthaṃ gahetvāti adhippāyo.",
  "tika-abh03t:755_2": "Keci pana “kammānaṃ vipākaṃ appaṭisaṃviditvā puggalassa byantībhāvaṃ na vadāmīti evaṃ ayoniso atthaṃ gahetvā”ti vadanti.",
  "tika-abh03t:756_0": "781.",
  "tika-abh03t:756_1": "Tāva na kamatīti laddhiyā paṭikkhipatīti tāva na kamati,",
  "tika-abh03t:756_2": "tato paraṃ kamatīti laddhiyā paṭikkhipatīti adhippāyo.",
  "tika-abh03t:756_3": "Ettha kira “sati jīvite jīvitāvasese jīvitā voropetī”ti vacanato attano dhammatāya marantaṃ koṭṭentassa",
  "tika-abh03t:756_4": "vā sīsaṃ vā chindantassa natthi pāṇātipātoti ācariyā vadanti.",
  "tika-abh03t:756_5": "Pāṇo pāṇasaññitā vadhakacittaupakkamamaraṇesu vijjamānesupi na tena upakkamena matoti natthi pāṇātipātoti adhippāyo.",
  "tika-abh03t:756_6": "Evaṃ pana marantena tena ekacittavārampi dhammatāmaraṇato orato na matoti dubbiññeyyametaṃ.",
  "tika-abh03t:757_0": "Natthiarahatoakālamaccūtikathāvaṇṇanā niṭṭhitā.",
  "tika-abh03t:758_0": "3. Sabbamidaṃkammatotikathāvaṇṇanā",
  "tika-abh03t:759_0": "784.",
  "tika-abh03t:759_1": "Bījato aṅkurassevāti yathā aṅkurassa abījato nibbatti natthi,",
  "tika-abh03t:759_2": "tathā paccuppannapavattassapi akammato kammavipākato nibbatti natthi,",
  "tika-abh03t:759_3": "taṃ sandhāya paṭikkhipatīti adhippāyo.",
  "tika-abh03t:759_4": "Deyyadhammavasena dānaphalaṃ pucchatīti deyyadhammavasena yāya cetanāya taṃ deti,",
  "tika-abh03t:759_5": "tassa dānassa phalaṃ pucchati,",
  "tika-abh03t:759_6": "na deyyadhammassāti vuttaṃ hoti.",
  "tika-abh03t:760_0": "Sabbamidaṃkammatotikathāvaṇṇanā niṭṭhitā.",
  "tika-abh03t:761_0": "4. Indriyabaddhakathāvaṇṇanā",
  "tika-abh03t:762_0": "788.",
  "tika-abh03t:762_1": "Vināpi aniccattenāti “yāva dukkhā nirayā”tiādīsu viya dukkhārammaṇattenapi dukkhaṃ vattabbanti adhippāyo.",
  "tika-abh03t:763_0": "Indriyabaddhakathāvaṇṇanā niṭṭhitā.",
  "tika-abh03t:764_0": "7. Navattabbaṃsaṅghodakkhiṇaṃvisodhetītikathāvaṇṇanā",
  "tika-abh03t:765_0": "793- 794.",
  "tika-abh03t:765_1": "Navattabbaṃsaṅghodakkhiṇaṃvisodhetītikathāyaṃ na ca tāni dakkhiṇaṃ visodhetuṃ sakkontīti yathā puggalo",
  "tika-abh03t:765_2": "sīlaparisodhanādīni katvā nirodhampi samāpajjitvā visodhetuṃ sakkoti,",
  "tika-abh03t:765_3": "na evaṃ maggaphalānīti adhippāyo,",
  "tika-abh03t:765_4": "appaṭiggahaṇatoti vā.",
  "tika-abh03t:766_0": "Navattabbaṃsaṅghodakkhiṇaṃvisodhetītikathāvaṇṇanā niṭṭhitā.",
  "tika-abh03t:767_0": "11. Dakkhiṇāvisuddhikathāvaṇṇanā",
  "tika-abh03t:768_0": "800- 801.",
  "tika-abh03t:768_1": "Dakkhiṇāvisuddhikathāyaṃ visujjheyyāti etassa atthaṃ dassento “mahapphalā bhaveyyā”ti āha.",
  "tika-abh03t:768_2": "Dāyakasseva cittavisuddhi vipākadāyikā hotīti paṭiggāhakanirapekkhā paṭiggāhakena paccayabhūtena vinā dāyakeneva mahāvipākacetanattaṃ āpādikā,",
  "tika-abh03t:768_3": "paṭiggāhakanirapekkhā vipākadāyikā hotīti adhippāyo.",
  "tika-abh03t:768_4": "Añño aññassa kārakoti yadi dāyakassa dānacetanā nāma paṭiggāhakena katā bhaveyya,",
  "tika-abh03t:768_5": "yuttarūpaṃ siyāti kasmā vuttaṃ,",
  "tika-abh03t:768_6": "nanu laddhikittane “dāyakena dānaṃ dinnaṃ,",
  "tika-abh03t:768_7": "paṭiggāhakena vipāko nibbattitoti añño aññassa kārako bhaveyyā”ti vuttanti?",
  "tika-abh03t:768_8": "Saccametaṃ,",
  "tika-abh03t:768_9": "paṭiggāhakena vipākanibbattanampi pana dānacetanānibbattanena yadi bhaveyya,",
  "tika-abh03t:768_10": "evaṃ sati añño aññassa kārakoti yuttarūpaṃ siyāti adhippāyo.",
  "tika-abh03t:769_0": "Dakkhiṇāvisuddhikathāvaṇṇanā niṭṭhitā.",
  "tika-abh03t:770_0": "Sattarasamavaggavaṇṇanā niṭṭhitā.",
  "tika-abh03t:771_0": "18. Aṭṭhārasamavaggo",
  "tika-abh03t:772_0": "1. Manussalokakathāvaṇṇanā",
  "tika-abh03t:773_0": "802-803. Ayonisoti “tusitapuraṃ sandhāyā”tiādikaṃ gahaṇaṃ sandhāyāha.",
  "tika-abh03t:774_0": "Manussalokakathāvaṇṇanā niṭṭhitā.",
  "tika-abh03t:775_0": "2. Dhammadesanākathāvaṇṇanā",
  "tika-abh03t:776_0": "804-806. Tassa ca desanaṃ sampaṭicchitvā sayameva ca āyasmatā ānandattherena desitoti vadati.",
  "tika-abh03t:777_0": "Dhammadesanākathāvaṇṇanā niṭṭhitā.",
  "tika-abh03t:778_0": "6. Jhānasaṅkantikathāvaṇṇanā",
  "tika-abh03t:779_0": "813- 816.",
  "tika-abh03t:779_1": "Jhānasaṅkantikathāyaṃ uppaṭipāṭiyāti paṭhamajjhānato vuṭṭhāya vitakkavicārā ādīnavato manasikātabbā,",
  "tika-abh03t:779_2": "tato dutiyajjhānena bhavitabbanti evaṃ yo upacārānaṃ jhānānañca anukkamo,",
  "tika-abh03t:779_3": "tena vināti attho.",
  "tika-abh03t:780_0": "Jhānasaṅkantikathāvaṇṇanā niṭṭhitā.",
  "tika-abh03t:781_0": "7. Jhānantarikakathāvaṇṇanā",
  "tika-abh03t:782_0": "817- 819.",
  "tika-abh03t:782_1": "Jhānantarikā nāma esāti paṭhamajjhānādīsu aññatarabhāvābhāvato na jhānaṃ,",
  "tika-abh03t:782_2": "atha kho dakkhiṇapubbādidisantarikā viya jhānantarikā nāma esāti. Katarā?",
  "tika-abh03t:782_3": "Yoyaṃ avitakkavicāramatto samādhīti yojetabbaṃ.",
  "tika-abh03t:783_0": "Jhānantarikakathāvaṇṇanā niṭṭhitā.",
  "tika-abh03t:784_0": "9. Cakkhunārūpaṃpassatītikathāvaṇṇanā",
  "tika-abh03t:785_0": "826- 827.",
  "tika-abh03t:785_1": "Paṭijānanaṃ sandhāyāti “cakkhunā rūpaṃ disvā nimittaggāhī hotī”tiādinā nayena vuttaṃ manoviññāṇapaṭijānanaṃ kira sandhāyāti adhippāyo,",
  "tika-abh03t:785_2": "tasmā “evaṃ sante rūpaṃ manoviññāṇaṃ āpajjatīti manoviññāṇapaṭijānanaṃ pana rūpadassanaṃ kathaṃ hotī”ti vicāretabbaṃ.",
  "tika-abh03t:786_0": "Cakkhunārūpaṃpassatītikathāvaṇṇanā niṭṭhitā.",
  "tika-abh03t:787_0": "Aṭṭhārasamavaggavaṇṇanā niṭṭhitā.",
  "tika-abh03t:788_0": "19. Ekūnavīsatimavaggo",
  "tika-abh03t:789_0": "1. Kilesapajahanakathāvaṇṇanā",
  "tika-abh03t:790_0": "828- 831.",
  "tika-abh03t:790_1": "Anuppannāyeva nuppajjantīti pahīnā nāma honti,",
  "tika-abh03t:790_2": "tasmā natthi kilesapajahanāti paṭikkhipati.",
  "tika-abh03t:790_3": "Te pana neva uppajjitvā vigatā,",
  "tika-abh03t:790_4": "nāpi bhavissanti,",
  "tika-abh03t:790_5": "na ca uppannāti atīte kilese pajahatītiādi na vattabbanti dasseti.",
  "tika-abh03t:791_0": "Kilesapajahanakathāvaṇṇanā niṭṭhitā.",
  "tika-abh03t:792_0": "2. Suññatakathāvaṇṇanā",
  "tika-abh03t:793_0": "832.",
  "tika-abh03t:793_1": "Anattalakkhaṇaṃ tāva ekaccanti arūpakkhandhānaṃ anattalakkhaṇaṃ vadati.",
  "tika-abh03t:793_2": "Ekena pariyāyenāti anattalakkhaṇassa jarāmaraṇabhāvapariyāyenāti vadanti.",
  "tika-abh03t:793_3": "Rūpakkhandhādīnañhi mā jīratu mā maratūti alabbhaneyyo avasavattanākāro anattatā,",
  "tika-abh03t:793_4": "sā atthato jarāmaraṇameva,",
  "tika-abh03t:793_5": "tañca “jarāmaraṇaṃ dvīhi khandhehi saṅgahita”nti vuttattā arūpakkhandhānaṃ jarāmaraṇaṃ saṅkhārakkhandhapariyāpannanti ayametesaṃ adhippāyo.",
  "tika-abh03t:794_0": "Suññatakathāvaṇṇanā niṭṭhitā.",
  "tika-abh03t:795_0": "3. Sāmaññaphalakathāvaṇṇanā",
  "tika-abh03t:796_0": "835-836. Phaluppatti cāti pattidhammaṃ vadati.",
  "tika-abh03t:797_0": "Sāmaññaphalakathāvaṇṇanā niṭṭhitā.",
  "tika-abh03t:798_0": "5. Tathatākathāvaṇṇanā",
  "tika-abh03t:799_0": "841- 843.",
  "tika-abh03t:799_1": "Rūpādisabhāvatāsaṅkhātāti ettha rūpādīnaṃ sabhāvatāti rūpādisabhāvatāti evamattho daṭṭhabbo.",
  "tika-abh03t:799_2": "Bhāvaṃ hesa tathatāti vadati,",
  "tika-abh03t:799_3": "na bhāvayoganti.",
  "tika-abh03t:800_0": "Tathatākathāvaṇṇanā niṭṭhitā.",
  "tika-abh03t:801_0": "6. Kusalakathāvaṇṇanā",
  "tika-abh03t:802_0": "844- 846.",
  "tika-abh03t:802_1": "Anavajjabhāvamatteneva nibbānaṃ kusalanti yaṃkiñci kusalaṃ,",
  "tika-abh03t:802_2": "sabbaṃ taṃ anavajjabhāvamatteneva,",
  "tika-abh03t:802_3": "tasmā nibbānaṃ kusalanti vuttaṃ hoti.",
  "tika-abh03t:803_0": "Kusalakathāvaṇṇanā niṭṭhitā.",
  "tika-abh03t:804_0": "7. Accantaniyāmakathāvaṇṇanā",
  "tika-abh03t:805_0": "847.",
  "tika-abh03t:805_1": "“Sakiṃ nimuggo nimuggova hotī”ti suttaṃ nissāyāti tāya jātiyā lokuttarasaddhādīnaṃ anuppattiṃ sandhāya",
  "tika-abh03t:805_2": "kataṃ avadhāraṇaṃ saṃsārakhāṇukabhāvaṃ sandhāya katanti maññamāno puthujjanassāyaṃ accantaniyāmatā,",
  "tika-abh03t:805_3": "yāyaṃ niyatamicchādiṭṭhīti “atthi puthujjanassa accantaniyāmatā”ti vadati.",
  "tika-abh03t:805_4": "Vicikicchuppatti niyāmantaruppatti ca accantaniyāmanivattakā vicāretvā gahetabbā.",
  "tika-abh03t:806_0": "Accantaniyāmakathāvaṇṇanā niṭṭhitā.",
  "tika-abh03t:807_0": "8. Indriyakathāvaṇṇanā",
  "tika-abh03t:808_0": "853- 856.",
  "tika-abh03t:808_1": "Lokiyānampīti lokuttarānaṃ viya lokiyānampi saddhādīnaṃyeva saddhindriyādibhāvadassanena lokiyasaddhindriyādibhāvaṃ",
  "tika-abh03t:808_2": "sādhetuṃ saddhādīnaṃyeva saddhindriyādibhāvadassanatthaṃ vuttanti attho daṭṭhabbo.",
  "tika-abh03t:809_0": "Indriyakathāvaṇṇanā niṭṭhitā.",
  "tika-abh03t:810_0": "Ekūnavīsatimavaggavaṇṇanā niṭṭhitā.",
  "tika-abh03t:811_0": "20. Vīsatimavaggo",
  "tika-abh03t:812_0": "2. Ñāṇakathāvaṇṇanā",
  "tika-abh03t:813_0": "863- 865.",
  "tika-abh03t:813_1": "Ñāṇakathāyaṃ dukkhaṃ parijānātīti lokuttaramaggañāṇameva dīpetīti “dukkhaṃ parijānātī”ti vadanto idaṃ tava vacanaṃ lokuttaramaggañāṇameva dīpeti,",
  "tika-abh03t:813_2": "na tasseva ñāṇabhāvaṃ. Kasmā?",
  "tika-abh03t:813_3": "Yasmā na lokuttarameva ñāṇaṃ,",
  "tika-abh03t:813_4": "tasmā na idaṃ sādhakanti vuttaṃ hoti.",
  "tika-abh03t:814_0": "Ñāṇakathāvaṇṇanā niṭṭhitā.",
  "tika-abh03t:815_0": "3. Nirayapālakathāvaṇṇanā",
  "tika-abh03t:816_0": "867-868. Paṇunnanti paṇuditaṃ, anavasesakhittanti attho.",
  "tika-abh03t:817_0": "Nirayapālakathāvaṇṇanā niṭṭhitā.",
  "tika-abh03t:818_0": "4. Tiracchānakathāvaṇṇanā",
  "tika-abh03t:819_0": "869- 871.",
  "tika-abh03t:819_1": "Tassa atthitāya paṭiññāti tassa hatthināgassa ca dibbayānassa ca atthitāyāti visuṃ yojetabbaṃ.",
  "tika-abh03t:820_0": "Tiracchānakathāvaṇṇanā niṭṭhitā.",
  "tika-abh03t:821_0": "6. Ñāṇakathāvaṇṇanā",
  "tika-abh03t:822_0": "876- 877.",
  "tika-abh03t:822_1": "Ñāṇakathāyaṃ sace taṃ dvādasavatthukanti ettha ca “lokuttara”nti vacanaseso,",
  "tika-abh03t:822_2": "taṃ vā lokuttarañāṇaṃ sace dvādasavatthukanti attho.",
  "tika-abh03t:822_3": "Pariññeyyanti pubbabhāgo,",
  "tika-abh03t:822_4": "pariññātanti aparabhāgo,",
  "tika-abh03t:822_5": "saccañāṇaṃ pana maggakkhaṇepi parijānanādikiccasādhanavasena hotīti āha “saddhiṃ pubbabhāgaparabhāgehī”ti.",
  "tika-abh03t:823_0": "Ñāṇakathāvaṇṇanā niṭṭhitā.",
  "tika-abh03t:824_0": "Vīsatimavaggavaṇṇanā niṭṭhitā.",
  "tika-abh03t:825_0": "Catuttho paṇṇāsako samatto.",
  "tika-abh03t:826_0": "21. Ekavīsatimavaggo",
  "tika-abh03t:827_0": "1. Sāsanakathāvaṇṇanā",
  "tika-abh03t:828_0": "878.",
  "tika-abh03t:828_1": "Tīsupi pucchāsu codanatthaṃ vuttanti tīsupi pucchāsu “sāsana”ntiādivacanaṃ vuttanti samudāyā ekadesānaṃ adhikaraṇabhāvena vuttāti daṭṭhabbā.",
  "tika-abh03t:829_0": "Sāsanakathāvaṇṇanā niṭṭhitā.",
  "tika-abh03t:830_0": "4. Iddhikathāvaṇṇanā",
  "tika-abh03t:831_0": "883- 884.",
  "tika-abh03t:831_1": "Iddhikathāyaṃ atthi adhippāyaiddhīti adhippāyavasena ijjhanato adhippāyoti evaṃnāmikā iddhi atthīti attho.",
  "tika-abh03t:832_0": "Iddhikathāvaṇṇanā niṭṭhitā.",
  "tika-abh03t:833_0": "7. Dhammakathāvaṇṇanā",
  "tika-abh03t:834_0": "887- 888.",
  "tika-abh03t:834_1": "Dhammakathāyaṃ rūpaṭṭhato aññassa rūpassa abhāvāti yo rūpassa niyāmo vucceyya,",
  "tika-abh03t:834_2": "so rūpaṭṭho nāma koci rūpato añño natthīti rūpaṭṭhato aññaṃ rūpañca na hoti,",
  "tika-abh03t:834_3": "tasmā rūpaṃ rūpameva,",
  "tika-abh03t:834_4": "na vedanādisabhāvanti adhippāyena “rūpaṃ rūpaṭṭhena niyata”nti vattabbaṃ,",
  "tika-abh03t:834_5": "na aññathā rūpaṭṭhena niyāmenāti adhippāyo.",
  "tika-abh03t:834_6": "Tattha rūpato aññassa rūpaṭṭhassa abhāve dassite rūpaṭṭhato aññassa rūpassa abhāvo dassitoyeva nāma hotīti",
  "tika-abh03t:834_7": "tameva rūpato aññassa rūpaṭṭhassa abhāvaṃ dassento “rūpasabhāvo hī”tiādimāha.",
  "tika-abh03t:834_8": "Esa vohāroti rūpassa sabhāvo rūpasabhāvo,",
  "tika-abh03t:834_9": "rūpassa attho rūpaṭṭhoti evaṃ aññattaṃ gahetvā viya pavatto rūpasabhāvavohāro rūpaṭṭhavohāro vā vedanādīhi",
  "tika-abh03t:834_10": "nānattameva so sabhāvoti nānattasaññāpanatthaṃ hotīti attho.",
  "tika-abh03t:834_11": "Tasmāti rūpassa rūpaṭṭhena anaññattā.",
  "tika-abh03t:834_12": "“Rūpaṃ rūpameva,",
  "tika-abh03t:834_13": "na vedanādisabhāva”nti avatvā “rūpaṃ rūpaṭṭhena niyata”nti vadato tañca vacanaṃ vuttappakārena sadosaṃ,",
  "tika-abh03t:834_14": "atha kasmā “rūpañhi rūpaṭṭhena niyatanti rūpaṃ rūpameva,",
  "tika-abh03t:834_15": "na vedanādisabhāvanti adhippāyena vattabba”nti vadanto “rūpaṃ rūpaṭṭhena niyata”nti paṭijānātīti attho daṭṭhabbo.",
  "tika-abh03t:834_16": "Nanu cetaṃ attanāva vuttaṃ,",
  "tika-abh03t:834_17": "na parenāti paṭijānātīti na vattabbanti? Na,",
  "tika-abh03t:834_18": "attānampi paraṃ viya vacanato.",
  "tika-abh03t:834_19": "Vattabbanti vā sakavādinā vattabbanti vuttaṃ hoti.",
  "tika-abh03t:834_20": "Yadi ca tena vattabbaṃ paṭijānāti ca so etamatthanti,",
  "tika-abh03t:834_21": "atha kasmā paṭijānāti sakavādīti ayamettha attho.",
  "tika-abh03t:834_22": "Atthantaravasenāti tattha vuttameva kāraṇaṃ nigūhitvā parena coditanti tameva kāraṇaṃ dassetvā codanaṃ nivatteti.",
  "tika-abh03t:834_23": "Ito aññathāti rūpādisabhāvamattaṃ muñcitvā tena parikappitaṃ niyataṃ natthīti tassa parikappitassa nivattanatthaṃ",
  "tika-abh03t:834_24": "puna teneva nayena codetuṃ “micchattaniyata”ntiādimāhāti attho.",
  "tika-abh03t:835_0": "Dhammakathāvaṇṇanā niṭṭhitā.",
  "tika-abh03t:836_0": "Ekavīsatimavaggavaṇṇanā niṭṭhitā.",
  "tika-abh03t:837_0": "22. Bāvīsatimavaggo",
  "tika-abh03t:838_0": "2. Kusalacittakathāvaṇṇanā",
  "tika-abh03t:839_0": "894-895. Kusalacittakathāyaṃ javanakkhaṇeti parinibbānacittato purimajavanakkhaṇe.",
  "tika-abh03t:840_0": "Kusalacittakathāvaṇṇanā niṭṭhitā.",
  "tika-abh03t:841_0": "3. Āneñjakathāvaṇṇanā",
  "tika-abh03t:842_0": "896. Bhavaṅgacitteti bhavaṅgapariyosānattā cuticittaṃ “bhavaṅgacitta”nti āha.",
  "tika-abh03t:843_0": "Āneñjakathāvaṇṇanā niṭṭhitā.",
  "tika-abh03t:844_0": "5-7. Tissopikathāvaṇṇanā",
  "tika-abh03t:845_0": "898- 900.",
  "tika-abh03t:845_1": "Sattavassikaṃ gabbhaṃ disvā “gabbheyeva arahattappattihetubhūto indriyaparipāko atthī”ti “arahattappattipi atthī”ti maññati,",
  "tika-abh03t:845_2": "ākāsasupinaṃ disvā “ākāsagamanādiabhiññā viya dhammābhisamayo arahattappatti ca atthī”ti maññatīti adhippāyo.",
  "tika-abh03t:846_0": "Tissopikathāvaṇṇanā niṭṭhitā.",
  "tika-abh03t:847_0": "9. Āsevanapaccayakathāvaṇṇanā",
  "tika-abh03t:848_0": "903- 905.",
  "tika-abh03t:848_1": "Na koci āsevanapaccayaṃ āsevati nāmāti yathā bījaṃ catumadhurabhāvaṃ na gaṇhāti,",
  "tika-abh03t:848_2": "evaṃ bhāvanāsaṅkhātaṃ āsevanapaccayaṃ gaṇhanto āsevanto nāma koci natthīti attho.",
  "tika-abh03t:849_0": "Āsevanapaccayakathāvaṇṇanā niṭṭhitā.",
  "tika-abh03t:850_0": "10. Khaṇikakathāvaṇṇanā",
  "tika-abh03t:851_0": "906- 907.",
  "tika-abh03t:851_1": "Pathaviyādirūpesu kesañci uppādo kesañci nirodhoti evaṃ patiṭṭhānaṃ rūpasantatiyā hoti.",
  "tika-abh03t:851_2": "Na hi rūpānaṃ anantarādipaccayā santi,",
  "tika-abh03t:851_3": "yehi arūpasantatiyā viya rūpasantatiyā pavatti siyāti citte “citte mahāpathavī saṇṭhātī”tiādi coditaṃ.",
  "tika-abh03t:852_0": "Khaṇikakathāvaṇṇanā niṭṭhitā.",
  "tika-abh03t:853_0": "Bāvīsatimavaggavaṇṇanā niṭṭhitā.",
  "tika-abh03t:854_0": "23. Tevīsatimavaggo",
  "tika-abh03t:855_0": "1. Ekādhippāyakathāvaṇṇanā",
  "tika-abh03t:856_0": "908.",
  "tika-abh03t:856_1": "Karuṇādhippāyena ekādhippāyoti rāgādhippāyato aññādhippāyovāti vuttaṃ hoti.",
  "tika-abh03t:856_2": "Eko adhippāyoti ettha ekatobhāve ekasaddo daṭṭhabbo.",
  "tika-abh03t:856_3": "Samānatthe hi sati rāgādhippāyepi ekādhippāyenāti ekādhippāyatā atthīti.",
  "tika-abh03t:857_0": "Ekādhippāyakathāvaṇṇanā niṭṭhitā.",
  "tika-abh03t:858_0": "3-7. Issariyakāmakārikākathāvaṇṇanā",
  "tika-abh03t:859_0": "910- 914.",
  "tika-abh03t:859_1": "Issariyena yathādhippetassa karaṇaṃ issariyakāmakārikā.",
  "tika-abh03t:859_2": "Gaccheyyāti gabbhaseyyokkamanaṃ gaccheyya.",
  "tika-abh03t:859_3": "Issariyakāmakārikāhetu nāma dukkarakārikā micchādiṭṭhiyā karīyatīti ettha dukkarakārikā nāma issariyakāmakārikāhetu",
  "tika-abh03t:859_4": "kariyamānā micchādiṭṭhiyā karīyatīti attho daṭṭhabbo,",
  "tika-abh03t:859_5": "issariyakāmakārikāhetu nāma vinā micchādiṭṭhiyā kariyamānā natthīti vā.",
  "tika-abh03t:860_0": "Issariyakāmakārikākathāvaṇṇanā niṭṭhitā.",
  "tika-abh03t:861_0": "8. Patirūpakathāvaṇṇanā",
  "tika-abh03t:862_0": "915- 916.",
  "tika-abh03t:862_1": "Mettādayo sandhāya “mettādayo viya na rāgo rāgapatirūpako koci atthīti rāgameva gaṇhāti,",
  "tika-abh03t:862_2": "evaṃ dosepī”ti vadanti.",
  "tika-abh03t:863_0": "Patirūpakathāvaṇṇanā niṭṭhitā.",
  "tika-abh03t:864_0": "9. Aparinipphannakathāvaṇṇanā",
  "tika-abh03t:865_0": "917- 918.",
  "tika-abh03t:865_1": "Na aniccādibhāvanti ettha aniccādiko bhāvo etassāti aniccādibhāvanti rūpaṃ vuttaṃ.",
  "tika-abh03t:865_2": "“Na kevalañhi paṭhamasaccameva dukkha”nti vadantena “dukkhaññeva parinipphanna”nti dukkhasaccaṃ sandhāya pucchā katāti dassitaṃ hoti.",
  "tika-abh03t:865_3": "Evaṃ sati tena “cakkhāyatanaṃ aparinipphanna”ntiādi na vattabbaṃ siyā.",
  "tika-abh03t:865_4": "Na hi cakkhāyatanādīni anupādinnāni lokuttarāni vā.",
  "tika-abh03t:865_5": "Tanti “dukkhaññeva parinipphannaṃ,",
  "tika-abh03t:865_6": "na pana rūpa”nti etaṃ rūpassa ca dukkhattā no vata re vattabbeti attho.",
  "tika-abh03t:866_0": "Aparinipphannakathāvaṇṇanā niṭṭhitā.",
  "tika-abh03t:867_0": "Tevīsatimavaggavaṇṇanā niṭṭhitā.",
  "tika-abh03t:868_0": "Kathāvatthupakaraṇa-mūlaṭīkā samattā.",
  "tika-abh03t:869_0": "Namo tassa bhagavato arahato sammāsambuddhassa",
  "tika-abh03t:870_0": "Yamakapakaraṇa-mūlaṭīkā",
  "tika-abh03t:871_0": "Ganthārambhavaṇṇanā",
  "tika-abh03t:872_0": "Kathāvatthupakaraṇena saṅkhepeneva desitena dhammesu viparītaggahaṇaṃ nivāretvā tesveva dhammesu dhammasaṅgahādīsu",
  "tika-abh03t:872_1": "pakāsitesu dhammapuggalokāsādinissayānaṃ sanniṭṭhānasaṃsayānaṃ vasena nānappakārakaosallatthaṃ yamakapakaraṇaṃ āraddhaṃ,",
  "tika-abh03t:872_2": "taṃ samayadesadesakavaseneva dassetvā saṃvaṇṇanākkamañcassa anuppattaṃ “āgato bhāro avassaṃ vahitabbo”ti",
  "tika-abh03t:872_3": "saṃvaṇṇanamassa paṭijānanto āha “saṅkhepenevā”tiādi.",
  "tika-abh03t:873_0": "Tattha yamassa visayātītoti jātiyā sati maraṇaṃ hotīti jāti,",
  "tika-abh03t:873_1": "pañca vā upādānakkhandhā yamassa visayo,",
  "tika-abh03t:873_2": "taṃ samudayappahānena atītoti attho.",
  "tika-abh03t:873_3": "Yamassa vā rañño visayaṃ maraṇaṃ,",
  "tika-abh03t:873_4": "tassa āṇāpavattiṭṭhānaṃ desaṃ vā atīto.",
  "tika-abh03t:873_5": "“Chaccābhiṭhānāni abhabba kātu”nti vuttānaṃ channaṃ abhabbaṭṭhānānaṃ desakoti chaṭṭhānadesako.",
  "tika-abh03t:873_6": "Ayamā ekekā hutvā āvattā nīlā amalā ca tanuruhā assāti ayamāvattanīlāmalatanuruho.",
  "tika-abh03t:874_0": "Ganthārambhavaṇṇanā niṭṭhitā.",
  "tika-abh03t:875_0": "1. Mūlayamakaṃ",
  "tika-abh03t:876_0": "Uddesavāravaṇṇanā",
  "tika-abh03t:877_0": "1.",
  "tika-abh03t:877_1": "Yamakānaṃ vasena desitattāti iminā dasasu ekekassa yamakasamūhassa taṃsamūhassa ca sakalassa pakaraṇassa yamakānaṃ vasena laddhavohārataṃ dasseti.",
  "tika-abh03t:878_0": "Kusalākusalamūlasaṅkhātānaṃ dvinnaṃ atthānaṃ vasena atthayamakanti etena “ye keci kusalā dhammā,",
  "tika-abh03t:878_1": "sabbe te kusalamūlā”ti etasseva yamakabhāvo āpajjatīti ce?",
  "tika-abh03t:878_2": "Nāpajjati ñātuṃ icchitānaṃ dutiyapaṭhamapucchāsu vuttānaṃ kusalakusalamūlavisesānaṃ,",
  "tika-abh03t:878_3": "kusalamūlakusalavisesehi vā ñātuṃ icchitānaṃ paṭhamadutiyapucchāsu sanniṭṭhānapadasaṅgahitānaṃ kusalakusalamūlānaṃ",
  "tika-abh03t:878_4": "vasena atthayamakabhāvassa vuttattā.",
  "tika-abh03t:878_5": "Ñātuṃ icchitānañhi visesānaṃ visesavantāpekkhānaṃ,",
  "tika-abh03t:878_6": "taṃvisesavataṃ vā dhammānañca visesāpekkhānaṃ ettha padhānabhāvoti ekekāya pucchāya ekeko eva attho saṅgahito hotīti.",
  "tika-abh03t:878_7": "Atthasaddo cettha na dhammavācako hetuphalādivācako vā,",
  "tika-abh03t:878_8": "atha kho pāḷiatthavācako.",
  "tika-abh03t:878_9": "Tenevāha “tesaññeva atthāna”ntiādi.",
  "tika-abh03t:879_0": "Tīṇipi padāni ekato katvāti idaṃ nāmapadassa kusalādīnaṃ saṅgāhakattamattameva sandhāya vuttaṃ,",
  "tika-abh03t:879_1": "na niravasesasaṅgāhakattaṃ.",
  "tika-abh03t:879_2": "Sabbakusalādisaṅgaṇhanatthameva ca nāmapadassa vuttattā “kusalattikamātikāya catūsu padesū”ti vuttaṃ.",
  "tika-abh03t:880_0": "Uddesavāravaṇṇanā niṭṭhitā.",
  "tika-abh03t:881_0": "Niddesavāravaṇṇanā",
  "tika-abh03t:882_0": "52.",
  "tika-abh03t:882_1": "Aññamaññayamake ye keci kusalāti apucchitvāti ettha yathā dutiyayamake “ye keci kusalamūlā”ti apucchitvā “ye keci kusalā”ti pucchā katā,",
  "tika-abh03t:882_2": "evamidhāpi “ye keci kusalā”ti pucchā kātabbā siyā purimayamakavisiṭṭhaṃ apubbaṃ gahetvā pacchimayamakassa appavattattāti adhippāyo.",
  "tika-abh03t:882_3": "“Paṭilomapucchānurūpabhāvato”ti keci.",
  "tika-abh03t:882_4": "Purimapucchāya pana atthavasena katāya tadanurūpāya pacchimapucchāya bhavitabbaṃ anulome vigatasaṃsayassa paṭilome saṃsayuppattito.",
  "tika-abh03t:882_5": "Tena na ca pacchimapucchānurūpāya purimapucchāya bhavitabbanti purimovettha adhippāyo yutto.",
  "tika-abh03t:882_6": "Imināpi byañjanena tassevatthassa sambhavatoti idamevaṃ na sakkā vattuṃ.",
  "tika-abh03t:882_7": "Na hi kusalabyañjanattho eva kusalamūlena ekamūlabyañjanattho,",
  "tika-abh03t:882_8": "teneva vissajjanampi asamānaṃ hoti.",
  "tika-abh03t:882_9": "Kusalabyañjanena hi pucchāya katāya “avasesā”ti imasmiṃ ṭhāne “avasesā kusalā dhammā”ti vattabbaṃ hoti,",
  "tika-abh03t:882_10": "itarathā avasesā kusalamūlasahajātā dhammāti,",
  "tika-abh03t:882_11": "na ca tāni vacanāni samānatthāni kusalakusalābyākatadīpanatoti.",
  "tika-abh03t:882_12": "Ayaṃ panettha adhippāyo siyā –",
  "tika-abh03t:882_13": "“ye keci kusalā”ti imināpi byañjanena “ye keci kusalamūlena ekamūlā”ti vuttabyañjanatthasseva sambhavato",
  "tika-abh03t:882_14": "dutiyayamake viya apucchitvā “ye keci kusalamūlena ekamūlā”ti pucchā katā.",
  "tika-abh03t:882_15": "Na hi kusalamūlehi viya kusalamūlena ekamūlehi aññe kusalā santi,",
  "tika-abh03t:882_16": "kusalehi pana aññepi te santīti.",
  "tika-abh03t:883_0": "Paṭilomapucchāvaṇṇanāyaṃ “kusalamūlena ekamūlā”ti hi pucchāya katāya “mūlāni yāni ekato uppajjantī”ti",
  "tika-abh03t:883_1": "heṭṭhā vuttanayeneva vissajjanaṃ kātabbaṃ bhaveyyāti vuttaṃ,",
  "tika-abh03t:883_2": "tampi tathā na sakkā vattuṃ.",
  "tika-abh03t:883_3": "“Ye vā pana kusalamūlena aññamaññamūlā,",
  "tika-abh03t:883_4": "sabbe te dhammā kusalamūlena ekamūlā”ti ca pucchite “āmantā” icceva vissajjanena bhavitabbaṃ.",
  "tika-abh03t:883_5": "Na hi kusalamūlena aññamaññamūlesu kiñci ekamūlaṃ na hoti,",
  "tika-abh03t:883_6": "yena anulomapucchāya viya vibhāgo kātabbo bhaveyya.",
  "tika-abh03t:883_7": "Yattha tīṇi kusalamūlāni uppajjanti,",
  "tika-abh03t:883_8": "tattha tāni aññamaññamūlāni ekamūlāni ca dvinnaṃ dvinnaṃ ekekena aññamaññekamūlattā.",
  "tika-abh03t:883_9": "Yattha pana dve uppajjanti,",
  "tika-abh03t:883_10": "tattha tāni aññamaññamūlāneva,",
  "tika-abh03t:883_11": "na ekamūlānīti etassa gahaṇassa nivāraṇatthaṃ “mūlāni yāni ekato uppajjantī”tiādinā vissajjanaṃ kātabbanti ce? Na,",
  "tika-abh03t:883_12": "“āmantā”ti imināva vissajjanena taṃgahaṇanivāraṇato anulomapucchāvissajjanena ca ekato uppajjamānānaṃ",
  "tika-abh03t:883_13": "dvinnaṃ tiṇṇañca mūlānaṃ aññamaññekamūlabhāvassa nicchitattā.",
  "tika-abh03t:883_14": "Aññamaññamūlānañhi samānamūlatā eva ekamūlavacanena pucchīyati,",
  "tika-abh03t:883_15": "na aññamaññasamānamūlatā,",
  "tika-abh03t:883_16": "atthi ca dvinnaṃ mūlānaṃ samānamūlatā.",
  "tika-abh03t:883_17": "Tesu hi ekekaṃ itarena mūlena taṃmūlehi aññehi samānamūlanti.",
  "tika-abh03t:884_0": "Aññamaññamūlatte pana nicchite ekamūlattasaṃsayābhāvato “sabbe te dhammā kusalamūlena ekamūlā”ti pucchā na katāti daṭṭhabbā.",
  "tika-abh03t:884_1": "“Aññamaññassa mūlā etesantipi aññamaññamūlā,",
  "tika-abh03t:884_2": "samānatthena ekaṃ mūlaṃ etesanti ekamūlā”ti ubhayampi vacanaṃ mūlayuttatameva vadati,",
  "tika-abh03t:884_3": "teneva ca ubhayatthāpi “kusalamūlenā”ti vuttaṃ.",
  "tika-abh03t:884_4": "Tattha mūlayogasāmaññe ekamūlatte nicchite tabbiseso aññamaññamūlabhāvo na nicchito hotīti anulomapucchā pavattā,",
  "tika-abh03t:884_5": "mūlayogavisese pana aññamaññamūlatte nicchite na vinā ekamūlattena aññamaññamūlattaṃ atthīti mūlayogasāmaññaṃ ekamūlattaṃ nicchitameva hoti,",
  "tika-abh03t:884_6": "tasmā “ekamūlā”ti pucchaṃ akatvā yathā kusalamūlavacanaṃ ekamūlavacanañca kusalabhāvadīpakaṃ na hotīti",
  "tika-abh03t:884_7": "kusalabhāve saṃsayasabbhāvā paṭhamadutiyayamakesu “sabbe te dhammā kusalā”ti paṭilomapucchā katā,",
  "tika-abh03t:884_8": "evaṃ aññamaññamūlavacanaṃ kusalabhāvadīpakaṃ na hotīti kusalabhāve saṃsayasabbhāvā kusalādhikārassa ca",
  "tika-abh03t:884_9": "anuvattamānattā “sabbe te dhammā kusalā”ti paṭilomapucchā katāti.",
  "tika-abh03t:885_0": "53- 61.",
  "tika-abh03t:885_1": "Mūlanaye vutte eva atthe kusalamūlabhāvena mūlassa visesanena samānena mūlena aññamaññassa ca mūlena",
  "tika-abh03t:885_2": "mūlayogadīpanena cāti iminā pariyāyantarena pakāsetuṃ mūlamūlanayo vutto.",
  "tika-abh03t:885_3": "Aññapadatthasamāsantena ka-",
  "tika-abh03t:885_4": "kārena tīsupi yamakesu mūlayogameva dīpetuṃ mūlakanayo vutto.",
  "tika-abh03t:885_5": "Mūlamūlakanayavacanapariyāyo vuttappakārova.",
  "tika-abh03t:886_0": "74- 85.",
  "tika-abh03t:886_1": "Abbohārikaṃ katvāti na ekamūlabhāvaṃ labhamānehi ekato labbhamānattā sahetukavohārarahitaṃ katvā.",
  "tika-abh03t:886_2": "Na vā sahetukaduke viya ettha hetupaccayayogāyogavasena abbohārikaṃ kataṃ,",
  "tika-abh03t:886_3": "atha kho sahetukavohārameva labhati,",
  "tika-abh03t:886_4": "na ahetukavohāranti abbohārikaṃ kataṃ.",
  "tika-abh03t:886_5": "Ekato labbhamānakavasenāti ahetukacittuppādanibbānehi hetupaccayarahitehi saha labbhamānakarūpavasenāti attho.",
  "tika-abh03t:887_0": "86- 97.",
  "tika-abh03t:887_1": "Yassaṃ pāḷiyaṃ “ahetukaṃ nāmamūlena na ekamūlaṃ,",
  "tika-abh03t:887_2": "sahetukaṃ nāmamūlena ekamūla”nti pāṭho āgato,",
  "tika-abh03t:887_3": "tattha “ye keci nāmā dhammā”ti nāmānaṃ niddhāritattā “ahetukaṃ sahetuka”nti ca vutte “nāma”nti ca idaṃ viññāyamānamevāti na vuttanti veditabbaṃ.",
  "tika-abh03t:887_4": "Yattha pana “ahetukaṃ nāmaṃ,",
  "tika-abh03t:887_5": "sahetukaṃ nāma”nti ca pāṭho,",
  "tika-abh03t:887_6": "tattha supākaṭabhāvatthaṃ “nāma”nti vuttanti.",
  "tika-abh03t:888_0": "Niddesavāravaṇṇanā niṭṭhitā.",
  "tika-abh03t:889_0": "Mūlayamakavaṇṇanā niṭṭhitā.",
  "tika-abh03t:890_0": "2. Khandhayamakaṃ",
  "tika-abh03t:891_0": "1. Paṇṇattivāro",
  "tika-abh03t:892_0": "Uddesavāravaṇṇanā",
  "tika-abh03t:893_0": "2- 3.",
  "tika-abh03t:893_1": "Khandhayamake chasu kālabhedesu puggalaokāsapuggalokāsavasena khandhānaṃ uppādanirodhā tesaṃ pariññā ca vattabbā.",
  "tika-abh03t:893_2": "Te pana khandhā “rūpakkhandho”tiādīhi pañcahi padehi vuccanti,",
  "tika-abh03t:893_3": "tesaṃ dasa avayavapadāni.",
  "tika-abh03t:893_4": "Tattha yo rūpādiavayavapadābhihito dhammo,",
  "tika-abh03t:893_5": "kiṃ so eva samudāyapadassa attho.",
  "tika-abh03t:893_6": "Yo ca samudāyapadena vutto,",
  "tika-abh03t:893_7": "so eva avayavapadassāti etasmiṃ saṃsayaṭṭhāne rūpādiavayavapadehi vutto ekadeso sakalo vā samudāyapadānaṃ attho,",
  "tika-abh03t:893_8": "samudāyapadehi pana vutto ekantena rūpādiavayavapadānaṃ atthoti imamatthaṃ dassetuṃ “rūpaṃ rūpakkhandho,",
  "tika-abh03t:893_9": "rūpakkhandho rūpa”ntiādinā padasodhanavāro vutto.",
  "tika-abh03t:894_0": "Puna “rūpakkhandho”tiādīnaṃ samāsapadānaṃ uttarapadatthappadhānattā padhānabhūtassa khandhapadassa vedanādiupapadatthassa",
  "tika-abh03t:894_1": "ca sambhavato yathā “rūpakkhandho”ti etasmiṃ pade rūpāvayavapadena vuttassa rūpakkhandhabhāvo hoti rūpasaddassa",
  "tika-abh03t:894_2": "khandhasaddassa ca samānādhikaraṇabhāvatoti,",
  "tika-abh03t:894_3": "evaṃ tattha padhānabhūtena khandhāvayavapadena vuttassa vedanākkhandhādibhāvo hoti khandhapadena vedanādipadānaṃ",
  "tika-abh03t:894_4": "samānādhikaraṇattāti etasmiṃ saṃsayaṭṭhāne khandhāvayavapadena vutto dhammo koci kenaci samudāyapadena vuccati,",
  "tika-abh03t:894_5": "na sabbo sabbenāti imamatthaṃ dassetuṃ “rūpaṃ rūpakkhandho,",
  "tika-abh03t:894_6": "khandhā vedanākkhandho”tiādinā padasodhanamūlacakkavāro vutto.",
  "tika-abh03t:894_7": "Evañca dassentena rūpādisaddassa visesanabhāvo,",
  "tika-abh03t:894_8": "khandhasaddassa visesitabbabhāvo,",
  "tika-abh03t:894_9": "visesanavisesitabbānaṃ samānādhikaraṇabhāvo ca dassito hoti.",
  "tika-abh03t:895_0": "Tenettha saṃsayo hoti –",
  "tika-abh03t:895_1": "kiṃ khandhato aññampi rūpaṃ atthi,",
  "tika-abh03t:895_2": "yato vinivattaṃ rūpaṃ khandhavisesanaṃ hoti,",
  "tika-abh03t:895_3": "sabbeva khandhā kiṃ khandhavisesanabhūtena rūpena visesitabbāti,",
  "tika-abh03t:895_4": "kiṃ pana taṃ khandhavisesanabhūtaṃ rūpanti?",
  "tika-abh03t:895_5": "Bhūtupādāyarūpaṃ tasseva gahitattā.",
  "tika-abh03t:895_6": "Niddese “khandhā rūpakkhandho”ti padaṃ uddharitvā vissajjanaṃ katanti.",
  "tika-abh03t:895_7": "Evaṃ etasmiṃ saṃsayaṭṭhāne na khandhato aññaṃ rūpaṃ atthi,",
  "tika-abh03t:895_8": "teneva cetena rūpasaddena vuccamānaṃ suddhena khandhasaddena vuccate,",
  "tika-abh03t:895_9": "na ca sabbe khandhā khandhavisesanabhūtena rūpena visesitabbā,",
  "tika-abh03t:895_10": "teneva te vibhajitabbā,",
  "tika-abh03t:895_11": "esa nayo vedanākkhandhādīsupīti imamatthaṃ dassetuṃ “rūpaṃ khandho,",
  "tika-abh03t:895_12": "khandhā rūpa”ntiādinā suddhakhandhavāro vutto.",
  "tika-abh03t:896_0": "Tato “rūpaṃ khandho”ti etasmiṃ anuññāyamāne “na kevalaṃ ayaṃ khandhasaddo rūpavisesanova,",
  "tika-abh03t:896_1": "atha kho vedanādivisesano cā”ti rūpassa khandhabhāvanicchayānantaraṃ khandhānaṃ rūpavisesanayoge ca saṃsayo hoti.",
  "tika-abh03t:896_2": "Tattha na sabbe khandhā vedanādivisesanayuttā,",
  "tika-abh03t:896_3": "atha kho keci kenaci visesanena yuñjantīti dassetuṃ suddhakhandhamūlacakkavāro vuttoti.",
  "tika-abh03t:896_4": "Evaṃ yesaṃ uppādādayo vattabbā,",
  "tika-abh03t:896_5": "tesaṃ khandhānaṃ paṇṇattisodhanavasena tannicchayatthaṃ paṇṇattivāro vuttoti veditabbo.",
  "tika-abh03t:897_0": "Cattāri cattāri cakkāni bandhitvāti ettha cakkāvayavabhāvato cakkānīti yamakāni vuttāni ekekakhandhamūlāni cattāri cattāri yamakāni bandhitvāti.",
  "tika-abh03t:897_1": "Iminā hi ettha atthena bhavitabbanti.",
  "tika-abh03t:897_2": "Cattāri cattāri yamakāni yathā ekekakhandhamūlakāni honti,",
  "tika-abh03t:897_3": "evaṃ bandhitvāti vā attho daṭṭhabbo.",
  "tika-abh03t:897_4": "Tattha “rūpaṃ rūpakkhandho”ti evamādikaṃ mūlapadaṃ nābhiṃ katvā “khandhā”ti idaṃ nemiṃ,",
  "tika-abh03t:897_5": "“vedanākkhandho”tiādīni are katvā cakkabhāvo vuttoti veditabbo,",
  "tika-abh03t:897_6": "na maṇḍalabhāvena sambajjhanato.",
  "tika-abh03t:897_7": "Vedanākkhandhamūlakādīsupi hi heṭṭhimaṃ sodhetvāva pāṭho gato,",
  "tika-abh03t:897_8": "na maṇḍalasambandhenāti.",
  "tika-abh03t:897_9": "Teneva ca kāraṇenāti suddhakhandhalābhamattameva gahetvā khandhavisesane rūpādimhi suddharūpādimattatāya",
  "tika-abh03t:897_10": "aṭṭhatvā khandhavisesanabhāvasaṅkhātaṃ rūpādiatthaṃ dassetuṃ khandhasaddena saha yojetvā “khandhā rūpakkhandho”tiādinā",
  "tika-abh03t:897_11": "nayena padaṃ uddharitvā atthassa vibhattattāti attho.",
  "tika-abh03t:898_0": "Uddesavāravaṇṇanā niṭṭhitā.",
  "tika-abh03t:899_0": "Niddesavāravaṇṇanā",
  "tika-abh03t:900_0": "26.",
  "tika-abh03t:900_1": "Piyarūpaṃ sātarūpanti “cakkhuṃ loke piyarūpaṃ…pe…",
  "tika-abh03t:900_2": "rūpā loke…pe…",
  "tika-abh03t:900_3": "cakkhuviññāṇaṃ…pe…",
  "tika-abh03t:900_4": "cakkhusamphasso…pe…",
  "tika-abh03t:900_5": "cakkhusamphassajā vedanā…pe…",
  "tika-abh03t:900_6": "rūpasaññā…pe…",
  "tika-abh03t:900_7": "rūpasañcetanā…pe…",
  "tika-abh03t:900_8": "rūpataṇhā…pe…",
  "tika-abh03t:900_9": "rūpavitakko…pe…",
  "tika-abh03t:900_10": "rūpavicāro”ti evaṃ vuttaṃ taṇhāvatthubhūtaṃ tebhūmakaṃ veditabbaṃ,",
  "tika-abh03t:900_11": "tasmā yaṃ pañcakkhandhasamudāyabhūtaṃ piyarūpasātarūpaṃ,",
  "tika-abh03t:900_12": "taṃ ekadesena rūpakkhandho hotīti āha “piyarūpaṃ sātarūpaṃ rūpaṃ na rūpakkhandho”ti.",
  "tika-abh03t:900_13": "Piyasabhāvatāya vā rūpakkhandho piyarūpe pavisati,",
  "tika-abh03t:900_14": "na ruppanasabhāvenāti “piyarūpaṃ sātarūpaṃ rūpaṃ na rūpakkhandho”ti vuttaṃ.",
  "tika-abh03t:900_15": "Saññāyamake tāva diṭṭhisaññāti “viseso”ti vacanaseso.",
  "tika-abh03t:900_16": "Tattha diṭṭhi eva saññā diṭṭhisaññā.",
  "tika-abh03t:900_17": "“Sayaṃ samādāya vatāni jantu,",
  "tika-abh03t:900_18": "uccāvacaṃ gacchati saññasatto”ti,",
  "tika-abh03t:900_19": "“saññāvirattassa na santi ganthā”ti ca evamādīsu hi diṭṭhi ca “saññā”ti vuttāti.",
  "tika-abh03t:901_0": "28.",
  "tika-abh03t:901_1": "“Na khandhā na vedanākkhandhoti?",
  "tika-abh03t:901_2": "Āmantā”ti evaṃ khandhasaddappavattiyā abhāve vedanākkhandhasaddappavattiyā ca abhāvoti paṇṇattisodhanamattameva karotīti daṭṭhabbaṃ,",
  "tika-abh03t:901_3": "na aññadhammasabbhāvo evettha pamāṇaṃ.",
  "tika-abh03t:901_4": "Evañca katvā “nāyatanā na sotāyatananti?",
  "tika-abh03t:901_5": "Āmantā”tiādiṃ vakkhatīti.",
  "tika-abh03t:902_0": "39.",
  "tika-abh03t:902_1": "Rūpato aññe vedanādayoti ettha lokuttarā vedanādayo daṭṭhabbā.",
  "tika-abh03t:902_2": "Te hi piyarūpā ca sātarūpā ca na honti taṇhāya anārammaṇattāti rūpato aññe hontīti.",
  "tika-abh03t:902_3": "Rūpañca khandhe ca ṭhapetvā avasesāti idampi etehi saddhiṃ na-",
  "tika-abh03t:902_4": "saddānaṃ appavattimattameva sandhāya vuttanti daṭṭhabbaṃ.",
  "tika-abh03t:902_5": "Evañca katvā “cakkhuñca āyatane ca ṭhapetvā avasesā na ceva cakkhu na ca āyatanā”tiādiṃ vakkhati.",
  "tika-abh03t:902_6": "Na hi tattha avasesaggahaṇena gayhamānaṃ kañci atthi.",
  "tika-abh03t:902_7": "Yadi siyā,",
  "tika-abh03t:902_8": "dhammāyatanaṃ siyā.",
  "tika-abh03t:902_9": "Vakkhati hi “dhammo āyatananti?",
  "tika-abh03t:902_10": "Āmantā”ti.",
  "tika-abh03t:902_11": "Taṇhāvatthu ca na taṃ siyā.",
  "tika-abh03t:902_12": "Yadi siyā,",
  "tika-abh03t:902_13": "piyarūpasātarūpabhāvato rūpaṃ siyā “rūpaṃ khandhoti?",
  "tika-abh03t:902_14": "Āmantā”ti vacanato khandho cāti.",
  "tika-abh03t:902_15": "Aṭṭhakathāyaṃ pana avijjamānepi vijjamānaṃ upādāya itthipurisādiggahaṇasabbhāvaṃ sandhāya avasesāti ettha paññattiyā gahaṇaṃ katanti veditabbaṃ.",
  "tika-abh03t:903_0": "Niddesavāravaṇṇanā niṭṭhitā.",
  "tika-abh03t:904_0": "2. Pavattivāravaṇṇanā",
  "tika-abh03t:905_0": "50- 205.",
  "tika-abh03t:905_1": "Pavattivāre vedanākkhandhādimūlakāni pacchimeneva saha yojetvā tīṇi dve ekañca yamakāni vuttāni,",
  "tika-abh03t:905_2": "na purimena. Kasmā?",
  "tika-abh03t:905_3": "Amissakakālabhedesu vāresu atthavisesābhāvato.",
  "tika-abh03t:905_4": "Purimassa hi pacchimena yojitayamakameva pacchimassa purimena yojanāya pucchānaṃ uppaṭipāṭiyā vucceyya,",
  "tika-abh03t:905_5": "atthe pana na koci visesoti.",
  "tika-abh03t:905_6": "Pucchāvissajjanesupi viseso natthi,",
  "tika-abh03t:905_7": "tena tathā yojanā na katāti.",
  "tika-abh03t:905_8": "Kālabhedā panettha cha eva vuttā.",
  "tika-abh03t:905_9": "Atītena paccuppanno,",
  "tika-abh03t:905_10": "anāgatena paccuppanno,",
  "tika-abh03t:905_11": "anāgatenātītoti ete pana tayo yathādassitā missakakālabhedā eva tayo,",
  "tika-abh03t:905_12": "na visuṃ vijjantīti na gahitā.",
  "tika-abh03t:905_13": "Tattha tattha hi paṭilomapucchāhi atītena paccuppannādayo kālabhedā dassitā,",
  "tika-abh03t:905_14": "teneva ca nayena “yassa rūpakkhandho uppajjittha,",
  "tika-abh03t:905_15": "tassa vedanākkhandho uppajjatī”tiādi sakkā yojetuṃ.",
  "tika-abh03t:905_16": "Teneva hi missakakālabhedesu ca na pacchimapacchimassa khandhassa purimapurimena yojanaṃ katvā yamakāni vuttāni,",
  "tika-abh03t:905_17": "amissakakālabhedesu gahitaniyāmena sukhaggahaṇatthampi pacchimapacchimeneva yojetvā vuttānīti.",
  "tika-abh03t:906_0": "Imināyeva ca lakkhaṇenātiādinā yena kāraṇena “purepañho”ti ca “pacchāpañho”ti ca nāmaṃ vuttaṃ,",
  "tika-abh03t:906_1": "taṃ dasseti.",
  "tika-abh03t:906_2": "Yassa hi sarūpadassanena vissajjanaṃ hoti,",
  "tika-abh03t:906_3": "so paripūretvā vissajjetabbatthasaṅgaṇhanato paripuṇṇapañho nāma.",
  "tika-abh03t:906_4": "Taṃvissajjanassa pana purimakoṭṭhāsena sadisatthatāya purepañho,",
  "tika-abh03t:906_5": "pacchimakoṭṭhāsasadisatthatāya “pacchāpañho”ti ca nāmaṃ vuttaṃ.",
  "tika-abh03t:906_6": "Sadisatthatā ca sanniṭṭhānasaṃsayapadavisesaṃ avicāretvā ekena padena saṅgahitassa khandhassa uppādanirodhalābhasāmaññamattena purepañhe daṭṭhabbā.",
  "tika-abh03t:906_7": "Sanniṭṭhānapadasaṅgahitassa vā khandhassa anuññātavasena purepañho vuttoti yuttaṃ.",
  "tika-abh03t:907_0": "Sanniṭṭhānatthasseva paṭikkhipanaṃ paṭikkhepo,",
  "tika-abh03t:907_1": "saṃsayatthanivāraṇaṃ paṭisedhoti ayaṃ paṭikkhepapaṭisedhānaṃ viseso.",
  "tika-abh03t:907_2": "Pāḷipadameva hutvāti pucchāpāḷiyā “nuppajjatī”ti yaṃ padaṃ vuttaṃ, na-",
  "tika-abh03t:907_3": "kāravirahitaṃ tadeva padaṃ hutvāti attho.",
  "tika-abh03t:907_4": "Tattha uppattinirodhapaṭisedhassa paṭisedhanatthaṃ pāḷigatiyā vissajjanaṃ uppattinirodhānameva paṭisedhanatthaṃ",
  "tika-abh03t:907_5": "paṭisedhena vissajjanaṃ katanti veditabbaṃ.",
  "tika-abh03t:908_0": "Catunnaṃ pañhānaṃ pañcannañca vissajjanānaṃ sattavīsatiyā ṭhānesu pakkhepo tadekadesapakkhepavasena vuttoti veditabbo.",
  "tika-abh03t:908_1": "Paripuṇṇapañho eva hi sarūpadassanena ca vissajjanaṃ sattavīsatiyā ṭhānesu pakkhipitabbanti.",
  "tika-abh03t:909_0": "Kiṃ nu sakkā ito paranti ito pāḷivavatthānadassanādito añño kiṃ nu sakkā kātunti aññassa sakkuṇeyyassa abhāvaṃ dasseti.",
  "tika-abh03t:910_0": "“Suddhāvāsānaṃ tesaṃ tattha rūpakkhandho ca nuppajjittha vedanākkhandho ca nuppajjitthā”ti etena suddhāvāsabhūmīsu",
  "tika-abh03t:910_1": "ekabhūmiyampi dutiyā upapatti natthīti ñāpitaṃ hoti.",
  "tika-abh03t:910_2": "Paṭisandhito pabhuti hi yāva cuti,",
  "tika-abh03t:910_3": "tāva pavattakammajasantānaṃ ekattena gahetvā tassa uppādanirodhavasena ayaṃ desanā pavattā.",
  "tika-abh03t:910_4": "Tasmiñhi abbocchinne kusalādīnañca pavatti hoti,",
  "tika-abh03t:910_5": "vocchinne ca appavattīti teneva ca uppādanirodhā dassitā,",
  "tika-abh03t:910_6": "tasmā tassa ekasattassa paṭisandhiuppādato yāva cutinirodho,",
  "tika-abh03t:910_7": "tāva atītatā natthi,",
  "tika-abh03t:910_8": "na ca tato pubbe tattha paṭisandhivasena kammajasantānaṃ uppannapubbanti khandhadvayampi “nuppajjitthā”ti vuttaṃ.",
  "tika-abh03t:910_9": "Kasmā pana etāya pāḷiyā sakalepi suddhāvāse dutiyā paṭisandhi natthīti na viññāyatīti?",
  "tika-abh03t:910_10": "Uddhaṃsotapāḷisabbhāvā.",
  "tika-abh03t:910_11": "Dvepi hi pāḷiyo saṃsandetabbāti.",
  "tika-abh03t:911_0": "“Asaññasattānaṃ tesaṃ tattha rūpakkhandho uppajjissatī”ti ettha “yassa yattha rūpakkhandho uppajjissatī”ti",
  "tika-abh03t:911_1": "etena sanniṭṭhānena visesitā asaññasattāpi santīti te eva gahetvā “asaññasattāna”nti vuttaṃ.",
  "tika-abh03t:911_2": "Tena ye sanniṭṭhānena vajjitā,",
  "tika-abh03t:911_3": "te tato pañcavokāraṃ gantvā parinibbāyissanti,",
  "tika-abh03t:911_4": "na tesaṃ puna asaññe upapattippasaṅgo atthīti te sandhāyāha –",
  "tika-abh03t:911_5": "“pacchimabhavikānaṃ tesaṃ tattha rūpakkhandho ca nuppajjissati vedanākkhandho ca nuppajjissatī”ti.",
  "tika-abh03t:911_6": "Ettha kiṃ pañcavokārādibhāvo viya pacchimabhavopi koci atthi,",
  "tika-abh03t:911_7": "yattha tesamanuppatti bhavissatīti?",
  "tika-abh03t:911_8": "Natthi pañcavokārādibhavesveva yattha vā tattha vā ṭhitānaṃ pacchimabhavikānaṃ “yassa yattha rūpakkhandho",
  "tika-abh03t:911_9": "nuppajjissatī”ti etena sanniṭṭhānena saṅgahitattā.",
  "tika-abh03t:911_10": "Tesaṃ tattha itarānuppattibhāvañca anujānanto “vedanākkhandho ca nuppajjissatī”ti āhāti.",
  "tika-abh03t:912_0": "“Suddhāvāse parinibbantāna”nti idaṃ sappaṭisandhikānaṃ appaṭisandhikānañca suddhāvāsānaṃ taṃtaṃbhūmiyaṃ khandhaparinibbānavasena vuttanti veditabbaṃ.",
  "tika-abh03t:912_1": "Sabbesañhi tesaṃ tattha vedanākkhandho nuppajjitthāti.",
  "tika-abh03t:912_2": "Yathā pana “nirujjhissatī”ti vacanaṃ paccuppannepi uppādakkhaṇasamaṅgimhi pavattati,",
  "tika-abh03t:912_3": "na evaṃ “uppajjitthā”ti vacanaṃ paccuppanne pavattati,",
  "tika-abh03t:912_4": "atha kho uppajjitvā vigate atīte eva,",
  "tika-abh03t:912_5": "tasmā “parinibbantānaṃ nuppajjitthā”ti vuttaṃ uppannasantānassa avigatattā.",
  "tika-abh03t:912_6": "Anantā lokadhātuyoti okāsassa aparicchinnattā okāsavasena vuccamānānaṃ uppādanirodhānampi paricchedābhāvato",
  "tika-abh03t:912_7": "saṃkiṇṇatā hotīti “yattha vedanākkhandho uppajjati,",
  "tika-abh03t:912_8": "tattha saññākkhandho nirujjhatīti?",
  "tika-abh03t:912_9": "Āmantā”ti vuttaṃ.",
  "tika-abh03t:913_0": "Pavattivāravaṇṇanā niṭṭhitā.",
  "tika-abh03t:914_0": "3. Pariññāvāravaṇṇanā",
  "tika-abh03t:915_0": "206- 208.",
  "tika-abh03t:915_1": "Puggalokāsavāro labbhamānopīti kasmā vuttaṃ,",
  "tika-abh03t:915_2": "nanu okāsavārassa alābhe tassapi alābhena bhavitabbanti? Na,",
  "tika-abh03t:915_3": "tattha puggalasseva pariññāvacanato.",
  "tika-abh03t:915_4": "Puggalokāsavārepi hi okāse puggalasseva pariññā vuccati,",
  "tika-abh03t:915_5": "na okāsassa.",
  "tika-abh03t:915_6": "Okāsavāropi ca yadi vucceyya,",
  "tika-abh03t:915_7": "“yattha rūpakkhandhaṃ parijānātī”ti okāse puggalasseva parijānanavasena vucceyya,",
  "tika-abh03t:915_8": "tasmā puggalokāsavārasseva labbhamānatā vuttā,",
  "tika-abh03t:915_9": "na okāsavārassāti. Tenāha –",
  "tika-abh03t:915_10": "“āmantā…pe… siyā”ti.",
  "tika-abh03t:916_0": "Tenevāti pavatte cittakkhaṇavasena tiṇṇaṃ addhānaṃ lābhato eva,",
  "tika-abh03t:916_1": "aññathā cutipaṭisandhikkhaṇe rūpakkhandhaparijānanassa abhāvā “yo rūpakkhandhaṃ parijānāti,",
  "tika-abh03t:916_2": "so vedanākkhandhaṃ parijānātī”ti ettha “natthī”ti vissajjanena bhavitabbaṃ siyā,",
  "tika-abh03t:916_3": "“āmantā”ti ca katanti.",
  "tika-abh03t:916_4": "Sanniṭṭhānasaṃsayapadasaṅgahitānaṃ pariññānaṃ pavatte cittakkhaṇe eva lābhaṃ dassento “lokuttaramaggakkhaṇasmiñhī”tiādimāha.",
  "tika-abh03t:916_5": "Na parijānātīti pañhe puthujjanaṃ sandhāya āmantāti vuttanti idaṃ puthujjanassa sabbathā pariññākiccassa abhāvato vuttaṃ.",
  "tika-abh03t:916_6": "“Arahā rūpakkhandhaṃ na parijānāti no ca vedanākkhandhaṃ na parijānittha,",
  "tika-abh03t:916_7": "aggamaggasamaṅgiñca arahantañca ṭhapetvā avasesā puggalā rūpakkhandhañca na parijānanti vedanākkhandhañca",
  "tika-abh03t:916_8": "na parijānitthā”ti pana vacanena “aggamaggasamaṅgiṃ ṭhapetvā añño koci parijānātī”ti vattabbo natthīti",
  "tika-abh03t:916_9": "dassitaṃ hoti,",
  "tika-abh03t:916_10": "tena tadavasesapuggale sandhāya “āmantā”ti vuttanti viññāyatīti.",
  "tika-abh03t:917_0": "Pariññāvāravaṇṇanā niṭṭhitā.",
  "tika-abh03t:918_0": "Khandhayamakavaṇṇanā niṭṭhitā.",
  "tika-abh03t:919_0": "3. Āyatanayamakaṃ",
  "tika-abh03t:920_0": "1. Paṇṇattivāro",
  "tika-abh03t:921_0": "Uddesavāravaṇṇanā",
  "tika-abh03t:922_0": "1- 9.",
  "tika-abh03t:922_1": "Āyatanayamakādīsu ca paṇṇattivāre padasodhanavārādīnaṃ vacane kāraṇaṃ khandhayamake vuttanayeneva veditabbaṃ.",
  "tika-abh03t:922_2": "“Ekādasa ekādasa katvā tettiṃsasataṃ yamakānī”tiādinā kesuci potthakesu gaṇanā likhitā,",
  "tika-abh03t:922_3": "sā tathā na hoti.",
  "tika-abh03t:922_4": "“Dvattiṃsasata”ntiādinā aññattha likhitā.",
  "tika-abh03t:923_0": "Uddesavāravaṇṇanā niṭṭhitā.",
  "tika-abh03t:924_0": "Niddesavāravaṇṇanā",
  "tika-abh03t:925_0": "10- 17.",
  "tika-abh03t:925_1": "Vāyanaṭṭhenāti pasāraṇaṭṭhena,",
  "tika-abh03t:925_2": "pākaṭabhāvaṭṭhena vā.",
  "tika-abh03t:925_3": "“Kāyo dhammo”ti ca vuccamānaṃ sabbaṃ sasabhāvaṃ āyatanamevāti “kāyo āyatana”nti,",
  "tika-abh03t:925_4": "“dhammo āyatana”nti ca ettha “āmantā”ti vuttaṃ.",
  "tika-abh03t:925_5": "Kāyavacanena pana dhammavacanena ca avuccamānaṃ kañci sasabhāvaṃ natthīti “na kāyo nāyatanaṃ,",
  "tika-abh03t:925_6": "na dhammo nāyatana”nti ettha “āmantā”icceva vuttaṃ.",
  "tika-abh03t:926_0": "Niddesavāravaṇṇanā niṭṭhitā.",
  "tika-abh03t:927_0": "2. Pavattivāro",
  "tika-abh03t:928_0": "1. Uppādavāravaṇṇanā",
  "tika-abh03t:929_0": "18- 21.",
  "tika-abh03t:929_1": "Pavattivāre cakkhāyatanamūlakāni ekādasāti paṭisandhicutivasena upādinnapavattassa uppādanirodhavacane",
  "tika-abh03t:929_2": "etasmiṃ alabbhamānavissajjanampi saddāyatanena saddhiṃ yamakaṃ pucchāmattalābhena saṅgaṇhitvā vadatīti",
  "tika-abh03t:929_3": "daṭṭhabbaṃ.",
  "tika-abh03t:929_4": "Chasaṭṭhi yamakānīti ettha cakkhusotaghānajivhākāyarūpāyatanamūlakesu ekekaṃ saddāyatanamūlakāni pañcāti",
  "tika-abh03t:929_5": "ekādasa yamakāni vissajjanavasena hāpetabbāni.",
  "tika-abh03t:929_6": "Vakkhati hi “saddāyatanassa paṭisandhikkhaṇe anuppattito tena saddhiṃ yamakassa vissajjanameva natthī”ti.",
  "tika-abh03t:930_0": "Dutiyaṃ kiñcāpi paṭhamena sadisavissajjanantiādi puggalavārameva sandhāya vuttanti daṭṭhabbaṃ.",
  "tika-abh03t:930_1": "Okāsavāre pana asadisavissajjanattā vuttaṃ,",
  "tika-abh03t:930_2": "na taṃ sabbattha sadisavissajjananti ñāpetuṃ puggalavārepi vissajjitanti.",
  "tika-abh03t:930_3": "Gandharasaphoṭṭhabbāyatanehi saddhiṃ tīṇi yamakāni sadisavissajjanānīti rūpāvacarasatte sandhāya “sacakkhukānaṃ",
  "tika-abh03t:930_4": "agandhakāna”ntiādinā vissajjitabbattā vuttaṃ.",
  "tika-abh03t:930_5": "Tesañhi virattakāmakammanibbattassa paṭisandhibījassa evaṃsabhāvattā ghānādīni gandhādayo ca na santīti.",
  "tika-abh03t:930_6": "Ghānāyatanayamakena sadisavissajjanattāti cakkhāyatanamūlakesu ghānāyatanayamakena saddhiṃ sadisavissajjanattāti attho.",
  "tika-abh03t:930_7": "Nanu tattha “sacakkhukānaṃ aghānakānaṃ upapajjantāna”ntiādinā vissajjanaṃ pavattaṃ,",
  "tika-abh03t:930_8": "idha pana ghānāyatanamūlakesu “yassa ghānāyatanaṃ uppajjati,",
  "tika-abh03t:930_9": "tassa jivhāyatanaṃ uppajjatīti?",
  "tika-abh03t:930_10": "Āmantā”ti vissajjanena bhavitabbanti natthi sadisavissajjanatāti? Saccaṃ,",
  "tika-abh03t:930_11": "yathā pana tattha ghānāyatanayamakena jivhākāyāyatanayamakāni sadisavissajjanāni,",
  "tika-abh03t:930_12": "evamidhāpi jivhākaāyāyatanayamakāni sadisavissajjanāni,",
  "tika-abh03t:930_13": "tasmā tattha tattheva sadisavissajjanatā pāḷiyaṃ anāruḷhatāya kāraṇanti.",
  "tika-abh03t:930_14": "Nidassanabhāvena pana gahitaṃ cakkhāyatanamūlakānaṃ sadisavissajjanakānaṃ sadisavissajjanaṃ nidassanabhāveneva",
  "tika-abh03t:930_15": "kāraṇanti dassento “ghānāyatanayamakena sadisavissajjanattā”ti āha.",
  "tika-abh03t:930_16": "Sadisavissajjanatā cettha ghānāyatanamūlakesu yebhuyyatāya daṭṭhabbā.",
  "tika-abh03t:930_17": "Tesu hi jivhākāyāyatanayamakesu tiṇṇaṃ pucchānaṃ “āmantā”ti vissajjanena bhavitabbaṃ,",
  "tika-abh03t:930_18": "pacchimapucchāya “sakāyakānaṃ aghānakānaṃ upapajjantāna”ntiādināti.",
  "tika-abh03t:931_0": "Atha vā yathā vedanākkhandhādimūlakānaṃ saññākkhandhādiyamakānaṃ amissakakālabhedesu tīsu “āmantā”ti",
  "tika-abh03t:931_1": "paṭivacanavissajjanena yathāvuttavacanassa vissajjanabhāvānujānanaṃ kattabbanti apubbassa vattabbassa",
  "tika-abh03t:931_2": "abhāvā vissajjanaṃ na kataṃ,",
  "tika-abh03t:931_3": "evamidhāpi ghānāyatanamūlakaṃ jivhāyatanayamakaṃ apubbassa vattabbassa abhāvā pāḷiṃ anāruḷhanti pākaṭoyamattho.",
  "tika-abh03t:931_4": "Kāyāyatanayamakaṃ pana dutiyapucchāya vasena vissajjitabbaṃ siyā,",
  "tika-abh03t:931_5": "sā ca cakkhāyatanamūlakesu ghānāyatanayamakena sadisavissajjanā,",
  "tika-abh03t:931_6": "tasmā yassā pucchāya vissajjanā kātabbā,",
  "tika-abh03t:931_7": "tassā ghānāyatanayamakena sadisavissajjanattā taṃsesāni pāḷiṃ anāruḷhānīti evamettha attho daṭṭhabbo.",
  "tika-abh03t:931_8": "Tathāti idaṃ pāḷianāruḷhatāsāmaññeneva vuttaṃ,",
  "tika-abh03t:931_9": "na kāraṇasāmaññena.",
  "tika-abh03t:931_10": "Ghānajivhākāyāyatanānaṃ pana agabbhaseyyakesu pavattamānānaṃ gabbhaseyyakesu ca āyatanapāripūrikāle sahacāritāya",
  "tika-abh03t:931_11": "avisesattā ca appavisesattā ca ekasmiṃ ghānāyatanayamake vissajjite itarāni dve,",
  "tika-abh03t:931_12": "ghānāyatanamūlakesu ca vissajjitesu itaradvayamūlakāni na vissajjīyantīti veditabbāni.",
  "tika-abh03t:931_13": "Rūpāyatanamanāyatanehi saddhinti “yassa rūpāyatanaṃ uppajjati,",
  "tika-abh03t:931_14": "tassa manāyatanaṃ uppajjatī”ti etissā pucchāya vuttehi rūpāyatanamanāyatanehi saddhinti adhippāyo.",
  "tika-abh03t:931_15": "Rūpāyatanamūlakesu hi manāyatanayamake ādipucchāya gandharasaphoṭṭhabbayamakesu ādipucchānaṃ sadisavissajjanatā",
  "tika-abh03t:931_16": "yamakānaṃ avissajjane kāraṇabhāvena vuttā.",
  "tika-abh03t:931_17": "Dutiyapucchānañhi paṭivacanavissajjanena bhavitabbanti pubbe vuttanayena vissajjanaṃ na kātabbaṃ,",
  "tika-abh03t:931_18": "ādipucchānañca na kātabbanti.",
  "tika-abh03t:932_0": "Heṭṭhimehi sadisavissajjanattāti ettha gandhāyatanamūlakānaṃ rasaphoṭṭhabbayamakānaṃ rasāyatanamūlakassa",
  "tika-abh03t:932_1": "ca phoṭṭhabbayamakassa paṭivacanavissajjaneneva bhavitabbanti pubbe vuttanayeneva vissajjanaṃ na kātabbanti",
  "tika-abh03t:932_2": "yesaṃ kātabbaṃ,",
  "tika-abh03t:932_3": "tesaṃ gandharasaphoṭṭhabbamūlakānaṃ manāyatanadhammāyatanayamakānaṃ cakkhādipañcāyatanamūlakehi manāyatanadhammāyatanayamakehi",
  "tika-abh03t:932_4": "sadisavissajjanattāti attho.",
  "tika-abh03t:932_5": "Cakkhāyatanādimūlakāni saddāyatanayamakāni saddāyatanamūlakāni sabbāni avissajjaneneva alabbhamānavissajjanatādassanena",
  "tika-abh03t:932_6": "vissajjitāni nāma hontīti āha “chasaṭṭhi yamakāni vissajjitāni nāma hontī”ti.",
  "tika-abh03t:933_0": "Jaccandhampi jaccabadhirampīti ettha ca jaccabadhiraggahaṇena jaccandhabadhiro gahitoti veditabbo.",
  "tika-abh03t:933_1": "Saghānakānaṃ sacakkhukānanti paripuṇṇāyatanameva opapātikaṃ sandhāya vuttanti ettha eva-",
  "tika-abh03t:933_2": "saddaṃ vuttanti-",
  "tika-abh03t:933_3": "etassa parato yojetvā yathā “saghānakānaṃ acakkhukāna”nti idaṃ aparipuṇṇāyatanaṃ sandhāya vuttaṃ,",
  "tika-abh03t:933_4": "na evaṃ “saghānakānaṃ sacakkhukāna”nti etaṃ.",
  "tika-abh03t:933_5": "Etaṃ pana paripuṇṇāyatanaṃ sandhāya vuttamevāti attho daṭṭhabbo.",
  "tika-abh03t:933_6": "Tena jaccabadhirampi sandhāya vuttatā na vāritā hotīti.",
  "tika-abh03t:934_0": "22- 254.",
  "tika-abh03t:934_1": "Yattha cakkhāyatananti rūpībrahmalokaṃ pucchatīti niyamato tattha cakkhusotānaṃ sahuppattimattaṃ passanto vadati,",
  "tika-abh03t:934_2": "okāsavāre pana tasmiṃ puggalassa anāmaṭṭhattā yattha kāmadhātuyaṃ rūpadhātuyañca cakkhāyatanaṃ uppajjati,",
  "tika-abh03t:934_3": "tattha sotāyatanampi ekantena uppajjatīti “āmantā”ti vuttaṃ.",
  "tika-abh03t:935_0": "“Yassa vā pana rūpāyatanaṃ uppajjissati,",
  "tika-abh03t:935_1": "tassa cakkhāyatanaṃ uppajjissatīti?",
  "tika-abh03t:935_2": "Āmantā”ti kasmā paṭiññātaṃ,",
  "tika-abh03t:935_3": "nanu yo gabbhaseyyakabhāvaṃ gantvā parinibbāyissati,",
  "tika-abh03t:935_4": "tassa rūpāyatanaṃ paṭisandhiyaṃ uppajjissati,",
  "tika-abh03t:935_5": "na pana cakkhāyatananti?",
  "tika-abh03t:935_6": "Yassa rūpāyatanaṃ uppajjissati,",
  "tika-abh03t:935_7": "tassa tadavatthassa puggalassa rūpāyatanuppādato uddhaṃ cakkhāyatanasantānuppādassa pavattiyampi bhavissantassa paṭiññātabbattā.",
  "tika-abh03t:935_8": "Atha kasmā “yassa vā pana rūpāyatanaṃ nuppajjissati,",
  "tika-abh03t:935_9": "tassa cakkhāyatanaṃ nuppajjissatīti?",
  "tika-abh03t:935_10": "Āmantā”ti paṭiññātaṃ,",
  "tika-abh03t:935_11": "nanu gabbhaseyyakassa pacchimabhavikassa upapajjantassa ekādasamasattāhā orato ṭhitassa rūpāyatanaṃ nuppajjissati no ca cakkhāyatanaṃ nuppajjissatīti?",
  "tika-abh03t:935_12": "Tasmiṃ bhave bhavissantassa uppādassa anāgatabhāvena avacanato.",
  "tika-abh03t:935_13": "Bhavantare hi tassa tassa āyatanasantānassa yo ādiuppādo paṭisandhiyaṃ pavatte ca bhavissati,",
  "tika-abh03t:935_14": "so anāgatuppādo tabbhāvena vuccati addhāpaccuppannānantogadhattā.",
  "tika-abh03t:935_15": "Na pana yo tasmiṃyeva bhave pavatte bhavissati,",
  "tika-abh03t:935_16": "so anāgatuppādabhāvena vuccati addhāpaccuppannantogadhattā.",
  "tika-abh03t:935_17": "Addhāvasena hettha kammajapavattassa paccuppannādikālabhedo adhippeto.",
  "tika-abh03t:935_18": "Evañca katvā indriyayamake “yassa itthindriyaṃ uppajjati,",
  "tika-abh03t:935_19": "tassa purisindriyaṃ uppajjissatīti?",
  "tika-abh03t:935_20": "Pacchimabhavikānaṃ itthīnaṃ upapajjantīnaṃ,",
  "tika-abh03t:935_21": "yā ca itthiyo rūpāvacaraṃ arūpāvacaraṃ upapajjitvā parinibbāyissanti,",
  "tika-abh03t:935_22": "yā ca itthiyo eteneva bhāvena katici bhave dassetvā parinibbāyissanti,",
  "tika-abh03t:935_23": "tāsaṃ upapajjantīnaṃ tāsaṃ itthindriyaṃ uppajjati,",
  "tika-abh03t:935_24": "no ca tāsaṃ purisindriyaṃ uppajjissatī”ti vuttaṃ.",
  "tika-abh03t:935_25": "Na hi tāsaṃ sabbāsaṃ tasmiṃ bhave pavatte purisindriyaṃ na uppajjissati liṅgaparivattanasabbhāvā,",
  "tika-abh03t:935_26": "bhavantare pana ādiuppādassa abhāvaṃ sandhāya “no ca tāsaṃ purisindriyaṃ uppajjissatī”ti vuttaṃ.",
  "tika-abh03t:935_27": "Bhavantare hi ādiuppādassa anāgatattaṃ adhippetanti.",
  "tika-abh03t:935_28": "Evañca katvā “katici bhave dassetvā”ti bhavaggahaṇaṃ katanti.",
  "tika-abh03t:936_0": "“Āyatanānaṃ paṭilābho jātī”ti vacanato taṃtaṃāyatananibbattakakammena gahitapaṭisandhikassa avassaṃbhāvīāyatanassa yāva āyatanapāripūri,",
  "tika-abh03t:936_1": "tāva uppajjatīti pana atthe gayhamāne pucchādvayavissajjanaṃ sūpapannaṃ hoti.",
  "tika-abh03t:936_2": "Evañca sati “yassa vā pana sotāyatanaṃ nuppajjissati,",
  "tika-abh03t:936_3": "tassa cakkhāyatanaṃ nuppajjatīti?",
  "tika-abh03t:936_4": "Pacchimabhavikānaṃ pañcavokāraṃ upapajjantānaṃ,",
  "tika-abh03t:936_5": "ye ca arūpaṃ upapajjitvā parinibbāyissanti,",
  "tika-abh03t:936_6": "tesaṃ upapajjantānaṃ tesaṃ sotāyatanaṃ nuppajjissati,",
  "tika-abh03t:936_7": "no ca tesaṃ cakkhāyatanaṃ nuppajjatī”ti evamādīsu gabbhaseyyakāpi pacchimabhavikādayo upapajjantā gahitā honti.",
  "tika-abh03t:936_8": "Evañca katvā indriyayamake “yassa vā pana somanassindriyaṃ uppajjati,",
  "tika-abh03t:936_9": "tassa cakkhundriyaṃ uppajjatīti?",
  "tika-abh03t:936_10": "Āmantā”ti idampi upapannaṃ hoti.",
  "tika-abh03t:936_11": "Somanassindriyuppādakassa kammassa ekantena cakkhundriyuppādanato gabbhepi yāva cakkhundriyuppatti,",
  "tika-abh03t:936_12": "tāva uppajjamānatāya tassā abhinanditabbattā.",
  "tika-abh03t:937_0": "Yaṃ pana “yassa vā pana yattha rūpāyatanaṃ uppajjittha,",
  "tika-abh03t:937_1": "tassa tattha ghānāyatanaṃ uppajjatīti?",
  "tika-abh03t:937_2": "Kāmāvacarā cavantānaṃ,",
  "tika-abh03t:937_3": "aghānakānaṃ kāmāvacaraṃ upapajjantānaṃ,",
  "tika-abh03t:937_4": "rūpāvacarānaṃ tesaṃ tattha rūpāyatanaṃ uppajjittha,",
  "tika-abh03t:937_5": "no ca tesaṃ tattha ghānāyatanaṃ uppajjatī”ti ettha “aghānakānaṃ kāmāvacaraṃ upapajjantāna”nti vuttaṃ,",
  "tika-abh03t:937_6": "taṃ ye ekādasamasattāhā orato kālaṃ karissanti,",
  "tika-abh03t:937_7": "tesaṃ ghānāyatanānibbattakakammena gahitapaṭisandhikānaṃ vasena vuttanti veditabbaṃ.",
  "tika-abh03t:937_8": "“Yassa yattha ghānāyatanaṃ na nirujjhati,",
  "tika-abh03t:937_9": "tassa tattha rūpāyatanaṃ na nirujjhissatīti?",
  "tika-abh03t:937_10": "Kāmāvacaraṃ upapajjantānaṃ,",
  "tika-abh03t:937_11": "aghānakānaṃ kāmāvacarā cavantānaṃ,",
  "tika-abh03t:937_12": "rūpāvacarānaṃ tesaṃ tattha ghānāyatanaṃ na nirujjhati,",
  "tika-abh03t:937_13": "no ca tesaṃ tattha rūpāyatanaṃ na nirujjhissatī”ti hi ettha “aghānakānaṃ kāmāvacarā cavantāna”nti vacanaṃ",
  "tika-abh03t:937_14": "anuppanneyeva ghānāyatane gabbhaseyyakānaṃ cuti atthīti dīpeti.",
  "tika-abh03t:937_15": "Na hi kāmāvacare gabbhaseyyakato añño aghānako atthi dhammahadayavibhaṅge “kāmadhātuyā upapattikkhaṇe",
  "tika-abh03t:937_16": "kassaci aṭṭhāyatanāni pātubhavantī”ti avuttattāti.",
  "tika-abh03t:937_17": "Atha kasmā opapātike eva sandhāya idha,",
  "tika-abh03t:937_18": "indriyayamake ca yathādassitāsu pucchāsu “āmantā”ti vuttanti na viññāyatīti?",
  "tika-abh03t:937_19": "Yamake sanniṭṭhānena gahitatthassa ekadese saṃsayatthasambhavena paṭivacanassa akaraṇato.",
  "tika-abh03t:937_20": "Bhinditabbe hi na paṭivacanavissajjanaṃ hoti.",
  "tika-abh03t:937_21": "Yadi siyā,",
  "tika-abh03t:937_22": "paripuṇṇavissajjanameva na siyāti.",
  "tika-abh03t:937_23": "Atha kasmā “yassa vā pana somanassindriyaṃ uppajjati,",
  "tika-abh03t:937_24": "tassa cakkhundriyaṃ uppajjatīti?",
  "tika-abh03t:937_25": "Āmantā”ti iminā “gabbhaseyyakānaṃ somanassapaṭisandhi natthī”ti na viññāyatīti?",
  "tika-abh03t:937_26": "“Kāmadhātuyā upapattikkhaṇe kassa dasindriyāni pātubhavanti?",
  "tika-abh03t:937_27": "Gabbhaseyyakānaṃ sattānaṃ sahetukānaṃ ñāṇasampayuttānaṃ upapattikkhaṇe dasindriyāni pātubhavanti kāyindriyaṃ",
  "tika-abh03t:937_28": "manindriyaṃ itthindriyaṃ vā purisindriyaṃ vā jīvitindriyaṃ somanassindriyaṃ vā upekkhindriyaṃ vā saddhindriya”ntiādivacanato.",
  "tika-abh03t:938_0": "Nirodhavāre anāgatakālabhede yathā tasseva cittassa nirodho anāgatabhāvena tassa uppattikkhaṇe vutto,",
  "tika-abh03t:938_1": "evaṃ tasseva kammajasantānassa nirodho anāgatabhāvena tassa uppāde vattabboti sabbattha upapajjantānaṃ eva so tathā vutto,",
  "tika-abh03t:938_2": "na uppannānaṃ.",
  "tika-abh03t:938_3": "Uppannānaṃ pana aññassa anāgatassa santānassa nirodho anāgatabhāvena vattabbo,",
  "tika-abh03t:938_4": "na tasseva.",
  "tika-abh03t:938_5": "Tassa hi uppādānantaraṃ nirodho āraddho nāma hotīti.",
  "tika-abh03t:938_6": "Tasmā arahataṃ pavatte sotassa cakkhussa ca bhede satipi anāgatakālāmasanavaseneva “yassa cakkhāyatanaṃ nirujjhissati,",
  "tika-abh03t:938_7": "tassa sotāyatanaṃ nirujjhissatīti? Āmantā.",
  "tika-abh03t:938_8": "Yassa vā pana sotāyatanaṃ nirujjhissati,",
  "tika-abh03t:938_9": "tassa cakkhāyatanaṃ nirujjhissatīti?",
  "tika-abh03t:938_10": "Āmantā”ti vissajjanadvayaṃ upapannameva hotīti.",
  "tika-abh03t:938_11": "Yasmā ca upapattianantaraṃ nirodho āraddho nāma hoti,",
  "tika-abh03t:938_12": "taṃniṭṭhānabhāvato pana cutiyā nirodhavacanaṃ,",
  "tika-abh03t:938_13": "tasmā pavatte niruddhepi santānekadese aniruddhaṃ upādāya aniṭṭhitanirodhoti cutiyāva tassa nirodhoti vuccati.",
  "tika-abh03t:938_14": "Vakkhati hi “yassa vā pana somanassindriyaṃ nirujjhati,",
  "tika-abh03t:938_15": "tassa cakkhundriyaṃ nirujjhatīti?",
  "tika-abh03t:938_16": "Āmantā”ti,",
  "tika-abh03t:938_17": "tenetthāpi cutinirodhe eva ca adhippete yañca pavatte nirujjhissati,",
  "tika-abh03t:938_18": "tañca niṭṭhānavasena cutiyā eva nirujjhissatīti vuttanti “āmantā”ti yuttaṃ paṭivacanaṃ.",
  "tika-abh03t:938_19": "“Sacakkhukāna”ntiādīsu ca “paṭiladdhacakkhukāna”ntiādinā attho viññāyatīti.",
  "tika-abh03t:939_0": "“Yassa cakkhāyatanaṃ na nirujjhati,",
  "tika-abh03t:939_1": "tassa sotāyatanaṃ na nirujjhissatīti?",
  "tika-abh03t:939_2": "Sabbesaṃ upapajjantānaṃ,",
  "tika-abh03t:939_3": "acakkhukānaṃ cavantānaṃ tesaṃ cakkhāyatanaṃ na nirujjhati,",
  "tika-abh03t:939_4": "no ca tesaṃ sotāyatanaṃ na nirujjhissatī”ti ettha āruppe pacchimabhavike ṭhapetvā sabbe upapajjantā,",
  "tika-abh03t:939_5": "acakkhukā cavantā ca gahitāti daṭṭhabbā.",
  "tika-abh03t:939_6": "Te hi dutiyakoṭṭhāsena saṅgayhantīti tadapekkhattā sāvasesamidaṃ sabbavacanaṃ acakkhukavacanañcāti.",
  "tika-abh03t:939_7": "“Āruppe pacchimabhavikāna”nti ettha ca arūpato pañcavokāraṃ agacchantā anaññūpapattikāpi “arūpe pacchimabhavikā”icceva saṅgayhantīti veditabbā.",
  "tika-abh03t:939_8": "Esa nayo aññesupi evarūpesūti.",
  "tika-abh03t:940_0": "Pavattivāravaṇṇanā niṭṭhitā.",
  "tika-abh03t:941_0": "Āyatanayamakavaṇṇanā niṭṭhitā.",
  "tika-abh03t:942_0": "4. Dhātuyamakaṃ",
  "tika-abh03t:943_0": "1- 19.",
  "tika-abh03t:943_1": "Labbhamānānanti idaṃ pavattivāre saddadhātusambandhānaṃ yamakānaṃ cakkhuviññāṇadhātādisambandhānañca",
  "tika-abh03t:943_2": "cutipaṭisandhivasena alabbhamānataṃ sandhāya vuttaṃ.",
  "tika-abh03t:944_0": "Dhātuyamakavaṇṇanā niṭṭhitā.",
  "tika-abh03t:945_0": "5. Saccayamakaṃ",
  "tika-abh03t:946_0": "1. Paṇṇattivāro",
  "tika-abh03t:947_0": "Niddesavāravaṇṇanā",
  "tika-abh03t:948_0": "10- 26.",
  "tika-abh03t:948_1": "“Dukkhaṃ dukkhasaccanti?",
  "tika-abh03t:948_2": "Āmantā”ti ettha kiñcāpi dukkhadukkhaṃ saṅkhāradukkhaṃ vipariṇāmadukkhanti tīsupi dukkhasaddo pavattati,",
  "tika-abh03t:948_3": "“jātipi dukkhā”tiādinā jātiādīsu ca,",
  "tika-abh03t:948_4": "so pana dukkhadukkhato aññattha pavattamāno aññanirapekkho nappavattati.",
  "tika-abh03t:948_5": "Suddhañcettha dukkhapadaṃ aññanirapekkhaṃ gahetvā paṇṇattisodhanaṃ karoti,",
  "tika-abh03t:948_6": "tena nippariyāyato dukkhasabhāvattā eva yaṃ dukkhadukkhaṃ,",
  "tika-abh03t:948_7": "tasmiṃ dukkhadukkhe esa dukkhasaddo,",
  "tika-abh03t:948_8": "tañca ekantena dukkhasaccamevāti “āmantā”ti vuttaṃ.",
  "tika-abh03t:948_9": "Suddhasaccavāre saccavibhaṅge vuttesu samudayesu koci phaladhammesu natthi,",
  "tika-abh03t:948_10": "na ca phaladhammesu koci nirodhoti vuccamāno atthi,",
  "tika-abh03t:948_11": "maggasaddo ca phalaphalaṅgesu maggaphalattā pavattati,",
  "tika-abh03t:948_12": "na maggakiccasabbhāvā.",
  "tika-abh03t:948_13": "Pariniṭṭhitaniyyānakiccāni hi tāni.",
  "tika-abh03t:948_14": "Niyyānavācako cettha maggasaddo,",
  "tika-abh03t:948_15": "na niyyānaphalavācako,",
  "tika-abh03t:948_16": "tasmā samudayo saccaṃ,",
  "tika-abh03t:948_17": "nirodho saccaṃ,",
  "tika-abh03t:948_18": "maggo saccanti etesupi “āmantā”icceva vissajjanaṃ kataṃ.",
  "tika-abh03t:949_0": "Atha vā padasodhanena padesu sodhitesu saccavisesanabhūtā eva dukkhādisaddā idha gahitāti viññāyanti.",
  "tika-abh03t:949_1": "Tesaṃ pana ekantena saccavisesanabhāvaṃ,",
  "tika-abh03t:949_2": "saccānañca tabbisesanayogavisesaṃ dīpetuṃ suddhasaccavāro vuttoti saccavisesanānaṃ dukkhādīnaṃ ekantasaccattā “dukkhaṃ saccaṃ…pe…",
  "tika-abh03t:949_3": "maggo saccanti?",
  "tika-abh03t:949_4": "Āmantā”ti vuttanti.",
  "tika-abh03t:949_5": "Yathā cettha,",
  "tika-abh03t:949_6": "evaṃ khandhayamakādīsupi suddhakhandhādivāresu khandhādivisesanabhūtānameva rūpādīnaṃ gahaṇaṃ yuttaṃ.",
  "tika-abh03t:949_7": "Aṭṭhakathāyaṃ pana “yasmā piyarūpasātarūpasaṅkhātaṃ vā rūpaṃ hotu bhūtupādārūpaṃ vā,",
  "tika-abh03t:949_8": "sabbaṃ pañcasu khandhesu saṅgahaṃ gacchateva,",
  "tika-abh03t:949_9": "tasmā āmantāti paṭijānātī”ti vacanena rūpādicakkhādidukkhādiggahaṇehi suddhakhandhādivāresupi khandhādivisesanato",
  "tika-abh03t:949_10": "aññepi gahitāti ayamattho dīpito hoti,",
  "tika-abh03t:949_11": "tena tadanurūpatāvasena itaro attho vutto.",
  "tika-abh03t:950_0": "Niddesavāravaṇṇanā niṭṭhitā.",
  "tika-abh03t:951_0": "2. Pavattivāravaṇṇanā",
  "tika-abh03t:952_0": "27- 164.",
  "tika-abh03t:952_1": "Antamaso suddhāvāsānampīti idaṃ tesaṃ ariyattā dukkhasaccena upapajjane āsaṅkā siyāti katvā vuttaṃ.",
  "tika-abh03t:952_2": "Taṇhāvippayuttacittassāti idaṃ pañcavokāravaseneva gahetabbanti vuttaṃ.",
  "tika-abh03t:952_3": "Yassa dukkhasaccaṃ uppajjatīti etena pana sanniṭṭhānena sabbe upapajjantā pavattiyaṃ catuvokāre maggaphalato",
  "tika-abh03t:952_4": "aññacittānaṃ uppādakkhaṇasamaṅgino pañcavokāre ca sabbacittānaṃ uppādakkhaṇasamaṅgino saṅgahitāti tesveva",
  "tika-abh03t:952_5": "sanniṭṭhānena nicchitesu keci “pavatte taṇhāvippayuttacittassa uppādakkhaṇe”ti etena dukkhasamudayesu",
  "tika-abh03t:952_6": "ekakoṭṭhāsappavattisamaṅgino dassīyanti sanniṭṭhānena gahitasseva vibhāgadassanato,",
  "tika-abh03t:952_7": "tena catuvokārānampi gahaṇaṃ upapannameva.",
  "tika-abh03t:952_8": "Na hi tesu maggaphaluppādasamaṅgīsu pasaṅgatā atthi taṃsamaṅgīnaṃ tesaṃ sanniṭṭhānena aggahitattāti.",
  "tika-abh03t:952_9": "Idaṃ idha na gahetabbanti idaṃ catuvokāre phalasamāpatticittaṃ idha saccānaṃ uppādavacane na gahetabbanti vuttaṃ hoti.",
  "tika-abh03t:953_0": "Ettha ca sabbesaṃ upapajjantānanti idaṃ kammajapavattassa paṭhamuppādadassanena vuttaṃ,",
  "tika-abh03t:953_1": "asaññasattāpettha saṅgahitā.",
  "tika-abh03t:953_2": "Pavatte taṇhāvippayuttacittassa uppādakkhaṇeti idaṃ pana samudayasaccuppādavomissassa dukkhasaccuppādassa taṃrahitassa dassanavasena vuttaṃ.",
  "tika-abh03t:953_3": "Taṇhāya uppādakkhaṇeti taṃsahitassa samudayasaccuppādavomissassa.",
  "tika-abh03t:953_4": "Tesaṃ pana asaññasattānaṃ pavattiyaṃ dukkhasaccassa uppādo sabbattha na gahito,",
  "tika-abh03t:953_5": "tathā nirodho cāti.",
  "tika-abh03t:953_6": "Maggasaccayamakepi eseva nayo.",
  "tika-abh03t:953_7": "Tesaṃ tasmiṃ upapattikkhaṇe ca taṇhāvippayuttacittuppattikkhaṇe cāti evamettha khaṇavasena okāso veditabboti vuttaṃ,",
  "tika-abh03t:953_8": "evañca sati “yassa yattha dukkhasaccaṃ uppajjati,",
  "tika-abh03t:953_9": "tassa tattha samudayasaccaṃ uppajjissatī”ti etassa vissajjane pacchimakoṭṭhāse “itaresaṃ catuvokāraṃ pañcavokāraṃ upapajjantānaṃ,",
  "tika-abh03t:953_10": "pavatte cittassa uppādakkhaṇe tesaṃ tattha dukkhasaccañca uppajjati samudayasaccañca uppajjissatī”ti idaṃ na yujjeyya.",
  "tika-abh03t:953_11": "Na hi upapattikkhaṇe cittuppattikkhaṇe ca samudayasaccaṃ uppajjissatīti.",
  "tika-abh03t:953_12": "Tasmā upapattikkhaṇataṇhāvippayuttacittuppattikkhaṇasamaṅgīnaṃ puggalānaṃ yasmiṃ kāmāvacarādiokāse sā upapatti cittuppatti ca pavattamānā,",
  "tika-abh03t:953_13": "tattha tesanti okāsavasenevettha tattha-",
  "tika-abh03t:953_14": "saddassa attho yujjati.",
  "tika-abh03t:953_15": "Puggalokāsavāro hesa.",
  "tika-abh03t:953_16": "Tattha puggalavisesadassanatthaṃ “sabbesaṃ upapajjantāna”ntiādi vuttaṃ,",
  "tika-abh03t:953_17": "okāso pana yattha te, so evāti.",
  "tika-abh03t:954_0": "“Sabbesaṃ cavantānaṃ pavatte cittassa bhaṅgakkhaṇe āruppe maggassa ca phalassa ca uppādakkhaṇe tesaṃ",
  "tika-abh03t:954_1": "samudayasaccañca nuppajjati dukkhasaccañca nuppajjatī”ti ettha pana “pavatte cittassa bhaṅgakkhaṇe dukkhasaccaṃ",
  "tika-abh03t:954_2": "nuppajjatī”ti cittapaṭibaddhavuttittā cittajarūpameva idhādhippetaṃ,",
  "tika-abh03t:954_3": "na kammajādirūpaṃ cittaṃ anapekkhitvāva uppajjanatoti keci vadanti.",
  "tika-abh03t:954_4": "“Yassa vā pana samudayasaccaṃ nuppajjatī”ti etena pana sanniṭṭhānena gahito puggalo na cittaṃ apekkhitvāva gahito,",
  "tika-abh03t:954_5": "atha kho yo koci evaṃpakāro,",
  "tika-abh03t:954_6": "tasmā “tassa dukkhasaccaṃ nuppajjatī”ti etena ca na cittāpekkhameva dukkhasaccaṃ vuttaṃ,",
  "tika-abh03t:954_7": "atha kho yaṃ kiñcīti cittassa bhaṅgakkhaṇe yaṃ kiñci dukkhasaccaṃ nuppajjatīti ayamattho viññāyatīti.",
  "tika-abh03t:954_8": "Na hi yamake vibhajitabbe avibhattā nāma pucchā atthīti.",
  "tika-abh03t:955_0": "“Suddhāvāsānaṃ dutiye cittevattamāne”ti idaṃ sabbantimena paricchedena yassa yattha dukkhasaccaṃ uppajjittha,",
  "tika-abh03t:955_1": "no ca samudayasaccaṃ,",
  "tika-abh03t:955_2": "taṃdassanavasena vuttaṃ.",
  "tika-abh03t:955_3": "Tasmiṃ pana dassite tena samānagatikattā dutiyākusalacittato purimasabbacittasamaṅgino teneva dassitā honti.",
  "tika-abh03t:955_4": "Tesampi hi tattha dukkhasaccaṃ uppajjittha no ca tesaṃ tattha samudayasaccaṃ uppajjitthāti.",
  "tika-abh03t:955_5": "Evañca katvā “itaresaṃ catuvokārapañcavokārāna”nti ettha yathāvuttā suddhāvāsā aggahitā honti.",
  "tika-abh03t:955_6": "Yathā “yassa yattha dukkhasaccaṃ uppajjati,",
  "tika-abh03t:955_7": "tassa tattha samudayasaccaṃ uppajjitthā”ti etassa vissajjane “suddhāvāsānaṃ upapatticittassa uppādakkhaṇe”ti",
  "tika-abh03t:955_8": "eteneva upapatticittuppādakkhaṇasamaṅgisamānagatikā dutiyākusalato purimasabbacittuppādakkhaṇasamaṅgino",
  "tika-abh03t:955_9": "dassitā hontīti na te “itaresa”nti etena gayhanti,",
  "tika-abh03t:955_10": "evamidhāpi daṭṭhabbanti.",
  "tika-abh03t:955_11": "“Itaresa”nti vacanaṃ pañcavokārānaṃ visesanatthaṃ,",
  "tika-abh03t:955_12": "na catuvokārānaṃ.",
  "tika-abh03t:955_13": "Na hi te pubbe vuttā vajjetabbā santi pañcavokārā viya yathāvuttā suddhāvāsāti.",
  "tika-abh03t:955_14": "“Abhisametāvīnaṃ tesaṃ tattha dukkhasaccañca uppajjittha maggasaccañca uppajjitthā”ti etena sanniṭṭhānena",
  "tika-abh03t:955_15": "puggalokāsā aññamaññaparicchinnā gahitāti yasmiṃ okāse abhisametāvino,",
  "tika-abh03t:955_16": "te evaṃ “abhisametāvīna”nti etena gahitāti daṭṭhabbā.",
  "tika-abh03t:955_17": "Tena ye kāmāvacare rūpāvacare arūpāvacare vā abhisametāvino rūpāvacaraṃ arūpāvacaraṃ vā upapannā,",
  "tika-abh03t:955_18": "yāva tatthābhisamayo uppanno bhavissati,",
  "tika-abh03t:955_19": "tāva te ettha na gayhanti,",
  "tika-abh03t:955_20": "te pana purimakoṭṭhāse “suddhāvāsānaṃ dutiye citte vattamāne”ti evaṃ dassitehi suddhāvāse anuppannābhisamayehi samānagatikāti visuṃ na dassitā.",
  "tika-abh03t:955_21": "“Anabhisametāvīna”nti gahitā ye sabbattha tattha ca anabhisametāvino,",
  "tika-abh03t:955_22": "tesu suddhāvāsānaṃ gahaṇakālavisesanatthaṃ “suddhāvāsānaṃ dutiye citte vattamāne”ti vuttanti.",
  "tika-abh03t:956_0": "Yassa cittassa anantarā aggamaggaṃ paṭilabhissantīti etena vodānacittasamaṅginā samānagatikā tato purimataracittasamaṅginopi",
  "tika-abh03t:956_1": "yāva sabbantimataṇhāsampayuttacittasamaṅgī,",
  "tika-abh03t:956_2": "tāva dassitāti veditabbā.",
  "tika-abh03t:956_3": "Esa nayo aññesu evarūpesūti.",
  "tika-abh03t:957_0": "Pavatte cittassa bhaṅgakkhaṇeti āgataṭṭhāne paṭisandhicittassapi bhaṅgakkhaṇaggahaṇaṃ daṭṭhabbaṃ,",
  "tika-abh03t:957_1": "tathā “pavatte cittassa uppādakkhaṇe”ti āgataṭṭhāne ca cuticittassapi uppādakkhaṇassāti.",
  "tika-abh03t:957_2": "“Yassa dukkhasaccaṃ na nirujjhati,",
  "tika-abh03t:957_3": "tassa samudayasaccaṃ na nirujjhissatī”ti etassa vissajjane dvīsupi koṭṭhāsesu “arūpe maggassa ca phalassa ca bhaṅgakkhaṇe”icceva vuttaṃ,",
  "tika-abh03t:957_4": "na visesitaṃ. Kasmā?",
  "tika-abh03t:957_5": "Ekassapi maggassa ca phalassa ca bhaṅgakkhaṇasamaṅgino ubhayakoṭṭhāsabhajanato.",
  "tika-abh03t:957_6": "Yassa dukkhasaccaṃ na nirujjhatīti etena sanniṭṭhānena gahitesu hi arupe maggaphalabhaṅgakkhaṇasamaṅgīsu",
  "tika-abh03t:957_7": "kesañci tiṇṇaṃ phalānaṃ dvinnañca maggānaṃ bhaṅgakkhaṇasamaṅgīnaṃ nirantaraṃ anuppādetvā antarantarā",
  "tika-abh03t:957_8": "vipassanānikantiṃ bhavanikantiṃ uppādetvā ye uparimagge uppādessanti,",
  "tika-abh03t:957_9": "tesaṃ samudayasaccaṃ nirujjhissatīti tesaṃyeva pana kesañci antarā taṇhaṃ anuppādetvā uparimaggauppādentānaṃ",
  "tika-abh03t:957_10": "maggaphalabhaṅgakkhaṇasamaṅgīnaṃ samudayasaccaṃ na nirujjhissatīti.",
  "tika-abh03t:957_11": "Sāmaññavacanenapi ca purimakoṭṭhāse vuccamānena pacchimakoṭṭhāse vakkhamāne vajjetvāva gahaṇaṃ hotīti dassitoyaṃ nayoti.",
  "tika-abh03t:958_0": "Pavattivāravaṇṇanā niṭṭhitā.",
  "tika-abh03t:959_0": "3. Pariññāvāravaṇṇanā",
  "tika-abh03t:960_0": "165- 170.",
  "tika-abh03t:960_1": "Pariññāvāre …pe…",
  "tika-abh03t:960_2": "tissopettha pariññā labbhantīti ettheva visesanaṃ khandhayamakādīsu sabbakhandhādīnaṃ viya sabbasaccānaṃ",
  "tika-abh03t:960_3": "apariññeyyatādassanatthaṃ sacchikaraṇabhāvanāvasena imassa vārassa appavattidassanatthañca.",
  "tika-abh03t:960_4": "Dukkhassa pariññatthaṃ samudayassa ca pahānatthaṃ bhagavati brahmacariyaṃ vussatīti pariññāpahānaṃ saccesu dassetuṃ dukkhe tīraṇapariññā vuttā,",
  "tika-abh03t:960_5": "na pahānapariññā.",
  "tika-abh03t:960_6": "Samudaye ca pahānapariññā,",
  "tika-abh03t:960_7": "na tīraṇapariññā.",
  "tika-abh03t:960_8": "Ñātapariññā pana sādhāraṇāti ubhayattha vuttā.",
  "tika-abh03t:960_9": "Maggañāṇañhi dukkhasamudayāni vibhāvetīti ñātapariññā ca hoti,",
  "tika-abh03t:960_10": "dukkhatīraṇakiccānaṃ nipphādanato tīraṇapariññā ca,",
  "tika-abh03t:960_11": "samudayassa appavattikaraṇatova pahānapariññā cāti tissopi pariññā maggakkhaṇe eva yojetabbāti.",
  "tika-abh03t:961_0": "Pariññāvāravaṇṇanā niṭṭhitā.",
  "tika-abh03t:962_0": "Saccayamakavaṇṇanā niṭṭhitā.",
  "tika-abh03t:963_0": "6. Saṅkhārayamakaṃ",
  "tika-abh03t:964_0": "1. Paṇṇattivāravaṇṇanā",
  "tika-abh03t:965_0": "1.",
  "tika-abh03t:965_1": "Khandhādayo viya pubbe avibhattā kāyasaṅkhārādayoti tesaṃ aviññātattā “assāsapassāsā kāyasaṅkhāro”tiādinā tayo saṅkhāre vibhajati.",
  "tika-abh03t:965_2": "Kāyassa saṅkhāroti paṭhame atthe sāmiatthe eva sāmivacanaṃ,",
  "tika-abh03t:965_3": "dutiye atthe kattuatthe.",
  "tika-abh03t:965_4": "Vaciyā saṅkhāroti kammatthe sāmivacanaṃ.",
  "tika-abh03t:965_5": "Cittassa saṅkhāroti ca kattuattheyeva.",
  "tika-abh03t:965_6": "So pana karaṇavacanassa atthoti katvā “karaṇatthe sāmivacanaṃ katvā”ti vuttaṃ.",
  "tika-abh03t:966_0": "2- 7.",
  "tika-abh03t:966_1": "Suddhikaekekapadavasena atthābhāvatoti padasodhanataṃmūlakacakkavārehi yopi attho dassito dvīhi padehi labbhamāno eko assāsapassāsādiko,",
  "tika-abh03t:966_2": "tassa suddhikehi kāyādipadehi suddhikena ca saṅkhārapadena avacanīyattā yathā rūpapadassa khandhekadeso",
  "tika-abh03t:966_3": "khandhapadassa khandhasamudāyo padasodhane dassito yathādhippeto attho atthi,",
  "tika-abh03t:966_4": "evaṃ ekekapadassa yathādhippetatthābhāvatoti adhippāyo.",
  "tika-abh03t:966_5": "Kāyo kāyasaṅkhārotiādi pana vattabbaṃ siyāti yadi visuṃ adīpetvā samudito kāyasaṅkhārasaddo ekattha dīpeti,",
  "tika-abh03t:966_6": "kāyasaṅkhārasaddo kāyasaṅkhāratthe vattamāno khandhasaddo viya rūpasaddena kāyasaddena visesitabboti adhippāyena vadati.",
  "tika-abh03t:966_7": "Suddhasaṅkhāravāro hesāti etena imassa vārassa padasodhanena dassitānaṃ yathādhippetānameva gahaṇato",
  "tika-abh03t:966_8": "tesañca kāyādipadehi aggahitattā “kāyo kāyasaṅkhāro”tiādivacanassa ayuttiṃ dasseti.",
  "tika-abh03t:966_9": "Idha pana saṅkhārayamake kāyādipadānaṃ saṅkhārapadassa ca asamānādhikaraṇattā “kāyo saṅkhāro,",
  "tika-abh03t:966_10": "saṅkhārā kāyo”tiādimhi vuccamāne adhippetatthapariccāgo anadhippetatthapariggaho ca kato siyāti suddhasaṅkhārataṃmūlacakkavārā na vuttā.",
  "tika-abh03t:966_11": "Padasodhanavārataṃmūlacakkavārehi pana asamānādhikaraṇehi kāyādipadehi saṅkhārasaddassa visesanīyatāya",
  "tika-abh03t:966_12": "dassitāya saṃsayo hoti “yo atthantarappavattinā kāyasaddena visesito kāyasaṅkhāro,",
  "tika-abh03t:966_13": "eso atthantarappavattīhi vacīcittehi visesito udāhu añño”ti.",
  "tika-abh03t:966_14": "Evaṃ sesesupi.",
  "tika-abh03t:966_15": "Ettha tesaṃ aññattha dassanatthaṃ “kāyasaṅkhāro vacīsaṅkhāro”tiādinā anulomapaṭilomavasena cha yamakāni vuttānīti daṭṭhabbaṃ.",
  "tika-abh03t:966_16": "Aṭṭhakathāyaṃ pana suddhasaṅkhāravāraṭṭhāne vuttattā ayaṃ nayo suddhasaṅkhāravāroti vutto.",
  "tika-abh03t:967_0": "Paṇṇattivāravaṇṇanā niṭṭhitā.",
  "tika-abh03t:968_0": "2. Pavattivāravaṇṇanā",
  "tika-abh03t:969_0": "19.",
  "tika-abh03t:969_1": "Pavattivāre saṅkhārānaṃ puggalānañca okāsattā jhānaṃ bhūmi ca visuṃ okāsabhāvena gahitāti puggalavāre",
  "tika-abh03t:969_2": "ca okāsavasena puggalaggahaṇena tesaṃ dvinnaṃ okāsānaṃ vasena gahaṇaṃ hoti,",
  "tika-abh03t:969_3": "tasmā “vinā vitakkavicārehi assāsapassāsānaṃ uppādakkhaṇe”ti dutiyatatiyajjhānokāsavasena gahitā puggalā visesetvā dassitāti daṭṭhabbā.",
  "tika-abh03t:969_4": "Puna paṭhamajjhānaṃ samāpannānanti jhānokāsavasena puggalaṃ dasseti,",
  "tika-abh03t:969_5": "kāmāvacarānanti bhūmokāsavasena.",
  "tika-abh03t:969_6": "Dvippakārānampi pana tesaṃ visesanatthamāha “assāsapassāsānaṃ uppādakkhaṇe”ti.",
  "tika-abh03t:969_7": "Tena rūpārūpāvacaresu paṭhamajjhānasamāpannake kāmāvacare gabbhagatādike ca nivatteti.",
  "tika-abh03t:969_8": "Kāmāvacarānampi hi gabbhagatādīnaṃ vinā assāsapassāsehi vitakkavicārānaṃ uppatti atthi.",
  "tika-abh03t:969_9": "Aṭṭhakathāyaṃ pana ekantikattā rūpārūpāvacarā nidassitā.",
  "tika-abh03t:969_10": "Vinā assāsapassāsehi vitakkavicārānaṃ uppādakkhaṇeti etena pana dassitā puggalā paṭhamajjhānokāsā kāmāvacarādiokāsā",
  "tika-abh03t:969_11": "ca assāsapassāsavirahavisiṭṭhā daṭṭhabbā.",
  "tika-abh03t:969_12": "Iminā nayena sabbattha puggalavibhāgo veditabbo.",
  "tika-abh03t:970_0": "21.",
  "tika-abh03t:970_1": "“Paṭhamajjhāne kāmāvacareti kāmāvacarabhūmiyaṃ uppanne paṭhamajjhāne”ti aṭṭhakathāyaṃ vuttaṃ,",
  "tika-abh03t:970_2": "etasmiṃ pana atthe sati “catutthajjhāne rūpāvacare arūpāvacare tattha cittasaṅkhāro uppajjati,",
  "tika-abh03t:970_3": "no ca tattha kāyasaṅkhāro uppajjatī”ti etthāpi rūpārūpāvacarabhūmīsu uppanne catutthajjhāneti attho bhaveyya,",
  "tika-abh03t:970_4": "so ca aniṭṭho bhūmīnaṃ okāsabhāvasseva aggahitatāpattito,",
  "tika-abh03t:970_5": "sabbacatutthajjhānassa okāsavasena aggahitatāpattito ca,",
  "tika-abh03t:970_6": "tasmā jhānabhūmokāsānaṃ saṅkaraṃ akatvā visuṃ eva okāsabhāvo yojetabbo.",
  "tika-abh03t:970_7": "Paṭhamajjhānokāsepi hi kāyasaṅkhāro ca uppajjati vacīsaṅkhāro ca uppajjati kāmāvacarokāse ca.",
  "tika-abh03t:970_8": "Yadipi na sabbamhi paṭhamajjhāne sabbamhi ca kāmāvacare dvayaṃ uppajjati,",
  "tika-abh03t:970_9": "tattha pana taṃdvayuppatti atthīti katvā evaṃ vuttanti daṭṭhabbaṃ.",
  "tika-abh03t:970_10": "Visuṃ okāsattā ca “aṅgamattavasena cetthā”tiādivacanaṃ na vattabbaṃ hotīti.",
  "tika-abh03t:970_11": "Imamhi ca yamake avitakkavicāramattaṃ dutiyajjhānaṃ vicāravasena paṭhamajjhāne saṅgahaṃ gacchatīti daṭṭhabbaṃ.",
  "tika-abh03t:970_12": "Muddhabhūtaṃ dutiyajjhānaṃ gahetvā itaraṃ asaṅgahitanti vā.",
  "tika-abh03t:970_13": "Yassayatthake “nirodhasamāpannāna”nti na labbhati.",
  "tika-abh03t:970_14": "Na hi te asaññasattā viya okāse hontīti.",
  "tika-abh03t:971_0": "37.",
  "tika-abh03t:971_1": "Suddhāvāsānaṃ dutiye citte vattamāneti tesaṃ paṭhamato avitakkaavicārato dutiye savitakkasavicārepi bhavanikantiāvajjane",
  "tika-abh03t:971_2": "vattamāne ubhayaṃ nuppajjitthāti dassentena tato purimacittakkhaṇesupi nuppajjitthāti dassitameva hoti.",
  "tika-abh03t:971_3": "Yathā pana cittasaṅkhārassa ādidassanatthaṃ “suddhāvāsaṃ upapajjantāna”nti vuttaṃ,",
  "tika-abh03t:971_4": "evaṃ vacīsaṅkhārassa ādidassanatthaṃ “dutiye citte vattamāne”ti vuttanti daṭṭhabbaṃ.",
  "tika-abh03t:972_0": "Pavattivāravaṇṇanā niṭṭhitā.",
  "tika-abh03t:973_0": "Saṅkhārayamakavaṇṇanā niṭṭhitā.",
  "tika-abh03t:974_0": "7. Anusayayamakaṃ",
  "tika-abh03t:975_0": "Paricchedaparicchinnuddesavāravaṇṇanā",
  "tika-abh03t:976_0": "1.",
  "tika-abh03t:976_1": "Paccayapariggahapariyosānā ñātapariññāti paccayadīpakena mūlayamakena ñātapariññaṃ,",
  "tika-abh03t:976_2": "khandhādīsu tīraṇabāhullato khandhādiyamakehi tīraṇapariññañca vibhāvetvā anusayapahānantā pahānapariññāti",
  "tika-abh03t:976_3": "pahātabbamuddhabhūtehi anusayehi pahānapariññaṃ vibhāvetuṃ anusayayamakaṃ āraddhaṃ.",
  "tika-abh03t:976_4": "Labbhamānavasenāti anusayabhāvena labbhamānānaṃ vasenāti attho.",
  "tika-abh03t:976_5": "Tīhākārehi anusayānaṃ gāhāpanaṃ tesu tathā aggahitesu anusayavārādipāḷiyā duravabodhattā.",
  "tika-abh03t:977_0": "Ayaṃ panettha purimesūti etesu sānusayavārādīsu purimesūti attho.",
  "tika-abh03t:977_1": "Atthavisesābhāvato “kāmadhātuṃ vā pana upapajjantassa kāmadhātuyā cutassa,",
  "tika-abh03t:977_2": "rūpadhātuṃ vā pana upapajjantassa kāmadhātuyā cutassā”ti evamādīhi avuccamāne kathamayaṃ yamakadesanā siyāti?",
  "tika-abh03t:977_3": "Nāyaṃ yamakadesanā,",
  "tika-abh03t:977_4": "purimavārehi pana yamakavasena desitānaṃ anusayānaṃ cutiupapattivasena anusayaṭṭhānaparicchedadassanaṃ.",
  "tika-abh03t:977_5": "Yamakadesanābāhullato pana sabbavārasamudāyassa anusayayamakanti nāmaṃ daṭṭhabbaṃ.",
  "tika-abh03t:977_6": "Atha vā paṭilomapucchāpi atthavasena labbhanti,",
  "tika-abh03t:977_7": "atthavisesābhāvato pana na vuttāti labbhamānatāvasena etissāpi desanāya yamakadesanatā veditabbā.",
  "tika-abh03t:978_0": "Anurūpaṃ kāraṇaṃ labhitvā uppajjantīti etena kāraṇalābhe uppattiarahataṃ dasseti.",
  "tika-abh03t:978_1": "Appahīnā hi anusayā kāraṇalābhe sati uppajjanti.",
  "tika-abh03t:978_2": "Yāva ca maggena tesaṃ anuppattiarahatā na katā hoti,",
  "tika-abh03t:978_3": "tāva te evaṃpakārā evāti “anusayā”ti vuccanti.",
  "tika-abh03t:978_4": "So evaṃpakāro uppajjati-",
  "tika-abh03t:978_5": "saddena gahito,",
  "tika-abh03t:978_6": "na khandhayamakādīsu viya uppajjamānatā.",
  "tika-abh03t:978_7": "Teneva “yassa kāmarāgānusayo uppajjati,",
  "tika-abh03t:978_8": "tassa paṭighānusayo uppajjatīti?",
  "tika-abh03t:978_9": "Āmantā”tiādinā uppajjanavāro anusayavārena ninnānākaraṇo vibhatto.",
  "tika-abh03t:978_10": "Anurūpaṃ kāraṇaṃ pana labhitvā ye uppajjiṃsu uppajjamānā ca,",
  "tika-abh03t:978_11": "tepi appahīnaṭṭhena thāmagatā ahesuṃ bhavanti ca.",
  "tika-abh03t:978_12": "Uppattiarahatāya eva ca te uppajjiṃsu uppajjanti ca,",
  "tika-abh03t:978_13": "na ca atītānāgatapaccuppannato aññe uppattiarahā nāma atthi,",
  "tika-abh03t:978_14": "tasmā sabbe atītānāgatapaccuppannā kāmarāgādayo “anusayā”ti vuccanti.",
  "tika-abh03t:978_15": "Appahīnaṭṭheneva hi anusayā,",
  "tika-abh03t:978_16": "appahīnā ca atītādayo eva,",
  "tika-abh03t:978_17": "maggassa pana tādisānaṃ anuppattiarahatāpādanena anusayappahānaṃ hotīti.",
  "tika-abh03t:978_18": "Appahīnākāro nāma dhammākāro,",
  "tika-abh03t:978_19": "na dhammo,",
  "tika-abh03t:978_20": "dhammo eva ca uppajjatīti iminā adhippāyenāha “appahīnākāro ca uppajjatīti vattuṃ na yujjatī”ti.",
  "tika-abh03t:978_21": "Sattānusayāti ettha yadi appahīnaṭṭhena santāne anusentīti anusayā,",
  "tika-abh03t:978_22": "atha kasmā satteva vuttā,",
  "tika-abh03t:978_23": "nanu sattānusayato aññesampi kilesānaṃ appahīnattā anusayabhāvo āpajjatīti ce?",
  "tika-abh03t:978_24": "Nāpajjati,",
  "tika-abh03t:978_25": "appahīnamattasseva anusayabhāvassa avuttattā.",
  "tika-abh03t:978_26": "Vuttañhi “anusayoti pana appahīnaṭṭhena thāmagatakileso vuccatī”ti,",
  "tika-abh03t:978_27": "tasmā appahīnaṭṭhena thāmagato kilesoyeva anusayo nāmāti yuttaṃ.",
  "tika-abh03t:978_28": "Thāmagatanti ca aññehi asādhāraṇo sabhāvo daṭṭhabbo.",
  "tika-abh03t:978_29": "Tathā hi dhammasabhāvabodhinā tathāgatena imeyeva “anusayā”ti vuttā.",
  "tika-abh03t:978_30": "Thāmagatoti anusayasamaṅgīti attho.",
  "tika-abh03t:979_0": "Anusayauppajjanavārānaṃ samānagatikattā yathā “anusetī”ti vacanaṃ appahīnākāradīpakaṃ,",
  "tika-abh03t:979_1": "evaṃ “uppajjatī”ti vacanaṃ siyāti uppajjanavārena “uppajjatī”ti vacanassa avuttatā sakkā vattunti ce? Taṃ na,",
  "tika-abh03t:979_2": "vacanatthavisesena taṃdvayassa vuttattā.",
  "tika-abh03t:979_3": "“Anurūpaṃ kāraṇaṃ labhitvā uppajjatī”ti hi etasmiṃ atthe avisiṭṭhepi “anusetī”ti vacanaṃ santāne anusayitataṃ thāmagatabhāvaṃ dīpeti.",
  "tika-abh03t:979_4": "Yadi tameva “uppajjatī”ti vacanaṃ dīpeyya,",
  "tika-abh03t:979_5": "kassaci visesassa abhāvā uppajjanavāro na vattabbo siyā,",
  "tika-abh03t:979_6": "“uppajjatī”ti vacanaṃ pana uppattiyoggaṃ dīpeti. Kasmā?",
  "tika-abh03t:979_7": "Uppajjanavārena uppattiyoggassa dassitattā,",
  "tika-abh03t:979_8": "anusayasaddassa sabbadā vijjamānānaṃ aparinipphannasayanatthatāya nivāraṇatthaṃ uppattiarahatāya thāmagatabhāvasaṅkhātassa",
  "tika-abh03t:979_9": "yathādhippetasayanatthassa dassanatthaṃ “anusentīti anurūpaṃ kāraṇaṃ labhitvā uppajjantī”ti yaṃ uppattiyoggavacanaṃ vuttaṃ,",
  "tika-abh03t:979_10": "taṃ suvuttamevāti adhippāyo.",
  "tika-abh03t:979_11": "Tampi suvuttameva iminā tantippamāṇenāti sambandho.",
  "tika-abh03t:979_12": "Tantittayenapi hi cittasampayuttatā dīpitā hoti.",
  "tika-abh03t:980_0": "Paricchedaparicchinnuddesavāravaṇṇanā niṭṭhitā.",
  "tika-abh03t:981_0": "Uppattiṭṭhānavāravaṇṇanā",
  "tika-abh03t:982_0": "2.",
  "tika-abh03t:982_1": "Kāmadhātuyā dvīsu vedanāsūti kāmāvacarabhūmiyaṃ sukhāya ca upekkhāya cāti aṭṭhakathāyaṃ kāmadhātuggahaṇaṃ dvinnaṃ vedanānaṃ visesanabhāvena vuttaṃ,",
  "tika-abh03t:982_2": "evaṃ sati kāmadhātuyā kāmarāgānusayassa anusayaṭṭhānatā na vuttā hoti.",
  "tika-abh03t:982_3": "Dvīsu pana rāgesu bhavarāgassa tīsu dhātūsu rūpārūpadhātūnaṃ anusayaṭṭhānatā vuttāti kāmadhātuyā kāmarāgassa anusayaṭṭhānatā vattabbā.",
  "tika-abh03t:982_4": "Dhātuvedanāsabbasakkāyapariyāpannavasena hi tippakāraṃ anusayānaṃ anusayaṭṭhānaṃ vuttanti.",
  "tika-abh03t:982_5": "Tasmā tīsu dhātūsu kāmadhātuyā tīsu vedanāsu dvīsu vedanāsu ettha kāmarāgānusayo anusetīti visuṃ anusayaṭṭhānatā dhātuyā vedanānañca yojetabbā.",
  "tika-abh03t:982_6": "Dvīsu vedanāsūti idañca vedanāsu anusayamāno kāmarāgānusayo dvīsveva anuseti,",
  "tika-abh03t:982_7": "na tīsūti tiṇṇampi ṭhānatānivāraṇatthameva vuttanti na sabbāsu dvīsu anusayanappatto atthi,",
  "tika-abh03t:982_8": "tena vedanāvisesanatthaṃ na kāmadhātuggahaṇena koci attho.",
  "tika-abh03t:982_9": "Bhavarāgānusayanaṭṭhānañhi aṭṭhānañca anusayānaṃ apariyāpannaṃ sakkāye kāmarāgānusayassa anusayaṭṭhānaṃ na hotīti pākaṭametaṃ.",
  "tika-abh03t:982_10": "Yathā ca “dvīsu vedanāsū”ti vutte paṭighānusayānusayaṭṭhānato aññā dve vedanā gayhanti,",
  "tika-abh03t:982_11": "evaṃ bhavarāgānusayānusayanaṭṭhānato ca aññā tā gayhantīti.",
  "tika-abh03t:983_0": "Ettha ca dvīhi vedanāhi sampayuttesu aññesu ca piyarūpasātarūpesu iṭṭharūpādīsu uppajjamāno kāmarāgānusayo",
  "tika-abh03t:983_1": "sātasantasukhagiddhiyā pavattatīti dvīsu vedanāsu tassa anusayanaṃ vuttaṃ.",
  "tika-abh03t:983_2": "Aññattha uppajjamānopi hi so imāsu dvīsu vedanāsu anugato hutvā seti sukhamicceva abhilabhatīti.",
  "tika-abh03t:983_3": "Evaṃ paṭighānusayo ca dukkhavedanāsampayuttesu aññesu ca appiyarūpāsātarūpesu aniṭṭharūpādīsu uppajjamāno",
  "tika-abh03t:983_4": "dukkhapaṭikūlato dukkhamicceva paṭihaññatīti dukkhavedanameva anugato hutvā seti,",
  "tika-abh03t:983_5": "tena pana tasmiṃ anusayanaṃ vuttaṃ.",
  "tika-abh03t:983_6": "Evaṃ kāmarāgapaṭighānaṃ tīsu vedanāsu anusayavacanena iṭṭhaiṭṭhamajjhattaaniṭṭhesu ārammaṇapakatiyā viparītasaññāya",
  "tika-abh03t:983_7": "ca vasena iṭṭhādibhāvena gahitesu kāmarāgapaṭighānaṃ uppatti dassitā hoti.",
  "tika-abh03t:983_8": "Tattha uppajjamānā hi te tīsu vedanāsu anusenti nāma.",
  "tika-abh03t:983_9": "Vedanāttayamukhena vā ettha iṭṭhādīnaṃ ārammaṇānaṃ gahaṇaṃ veditabbaṃ,",
  "tika-abh03t:983_10": "kāmadhātuādiggahaṇena kāmassādādivatthubhūtānaṃ kāmabhavādīnaṃ.",
  "tika-abh03t:983_11": "Tattha kāmarāgānusayo bhavassādavasena anusayamāno kāmadhātuyā anuseti,",
  "tika-abh03t:983_12": "kāmasukhassādavasena anusayamāno sukhopekkhāvedanāsu.",
  "tika-abh03t:983_13": "Paṭigho dukkhapaṭighātavaseneva pavattatīti yattha tattha paṭihaññamānopi dukkhavedanāya eva anuseti.",
  "tika-abh03t:983_14": "Rūpārūpabhavesu pana rūpārūpāvacaradhammesu ca kāmassādassa pavatti natthīti tattha anusayamāno rāgo bhavarāgoicceva veditabbo.",
  "tika-abh03t:983_15": "Dhātuttayavedanāttayaggahaṇena ca sabbasakkāyapariyāpannānaṃ gahitattā “yattha kāmarāgānusayo nānuseti,",
  "tika-abh03t:983_16": "tattha diṭṭhānusayo nānusetī”ti evamādīnaṃ vissajjanesu dhātuttayavedanāttayavinimuttaṃ diṭṭhānusayādīnaṃ anusayaṭṭhānaṃ na vuttanti daṭṭhabbaṃ.",
  "tika-abh03t:983_17": "Nanu ca anuttaresu vimokkhesu pihaṃ upaṭṭhāpayato pihapaccayā uppannadomanasse paṭighānusayo nānuseti,",
  "tika-abh03t:983_18": "tathā nekkhammassitasomanassupekkhāsu kāmarāgena nānusayitabbanti tadanusayanaṭṭhānato aññāpi diṭṭhānusayānusayanaṭṭhānabhūtā",
  "tika-abh03t:983_19": "kāmāvacaravedanā santīti? Hontu,",
  "tika-abh03t:983_20": "na pana dhātuttayavedanāttayato aññaṃ tadanusayanaṭṭhānaṃ atthi,",
  "tika-abh03t:983_21": "tasmā taṃ na vuttaṃ.",
  "tika-abh03t:983_22": "Yasmā pana “yattha kāmarāgānusayo ca paṭighānusayo ca mānānusayo ca nānusenti,",
  "tika-abh03t:983_23": "tattha diṭṭhānusayo vicikicchānusayo nānusetīti?",
  "tika-abh03t:983_24": "Āmantā”ti vuttaṃ,",
  "tika-abh03t:983_25": "tasmā avisesena dukkhaṃ paṭighānusayassa anusayanaṭṭhānanti samudāyavasena gahetvā vuttanti veditabbaṃ.",
  "tika-abh03t:983_26": "Tathā lokiyasukhopekkhā kāmarāgamānānusayanaṭṭhānanti.",
  "tika-abh03t:984_0": "Apica sutte “idhāvuso visākha,",
  "tika-abh03t:984_1": "bhikkhu iti paṭisañcikkhati ‘kudāssu nāmāhaṃ domanassaṃ pajaheyya’nti,",
  "tika-abh03t:984_2": "so iti paṭisañcikkhitvā paṭighaṃ tena pajahati,",
  "tika-abh03t:984_3": "na tattha paṭighānusayo anusetī”ti nekkhammassitaṃ domanassaṃ uppādetvā taṃ vikkhambhetvā vīriyaṃ katvā",
  "tika-abh03t:984_4": "anāgāmimaggena paṭighassa samugghātanaṃ sandhāya vuttaṃ.",
  "tika-abh03t:984_5": "Na hi paṭigheneva paṭighappahānaṃ,",
  "tika-abh03t:984_6": "domanassena vā domanassappahānaṃ atthīti.",
  "tika-abh03t:984_7": "Paṭighuppattirahaṭṭhānatāya pana idha sabbaṃ dukkhaṃ “paṭighānusayassa anusayanaṭṭhāna”nti vuttanti daṭṭhabbaṃ.",
  "tika-abh03t:984_8": "Nippariyāyadesanā hesā,",
  "tika-abh03t:984_9": "sā pana pariyāyadesanā.",
  "tika-abh03t:984_10": "Evañca katvā paṭhamajjhānavikkhambhitaṃ kāmarāgānusayaṃ tathā vikkhambhitameva katvā anāgāmimaggena samugghātanaṃ sandhāya “vivicceva…pe…",
  "tika-abh03t:984_11": "paṭhamaṃ jhānaṃ upasampajja viharati,",
  "tika-abh03t:984_12": "rāgaṃ tena pajahati,",
  "tika-abh03t:984_13": "na tattha rāgānusayo anusetī”ti vuttaṃ.",
  "tika-abh03t:984_14": "Evaṃ catutthajjhānavikkhambhitaṃ avijjānusayaṃ tathā vikkhambhitameva katvā arahattamaggena samugghātanaṃ sandhāya “sukhassa ca pahānā…pe…",
  "tika-abh03t:984_15": "catutthaṃ jhānaṃ upasampajja viharati,",
  "tika-abh03t:984_16": "avijjaṃ tena pajahati,",
  "tika-abh03t:984_17": "na tattha avijjānusayo anusetī”ti vuttaṃ.",
  "tika-abh03t:984_18": "Na hi lokiyacatutthajjhānupekkhāya avijjānusayo sabbathā nānusetīti sakkā vattuṃ “sabbasakkāyapariyāpannesu",
  "tika-abh03t:984_19": "dhammesu ettha avijjānusayo anusetī”ti vuttattā,",
  "tika-abh03t:984_20": "tasmā avijjānusayasseva vatthu catutthajjhānupekkhā,",
  "tika-abh03t:984_21": "nekkhammassitadomanassañca paṭighānusayassa vatthu na na hotīti tatthāpi tassa anusayanaṃ veditabbaṃ.",
  "tika-abh03t:984_22": "Avatthubhāvato hi idha anusayanaṃ na vuccati,",
  "tika-abh03t:984_23": "na suttantesu viya vuttanayena taṃpaṭipakkhabhāvato taṃsamugghātakamaggassa balavūpanissayabhāvato cāti.",
  "tika-abh03t:985_0": "Ettha ca ārammaṇe anusayaṭṭhāne sati bhavarāgavajjo sabbo lobho kāmarāgānusayoti na sakkā vattuṃ.",
  "tika-abh03t:985_1": "Dukkhāya hi vedanāya rūpārūpadhātūsu ca anusayamānena diṭṭhānusayena sampayuttopi lobho lobho eva,",
  "tika-abh03t:985_2": "na kāmarāgānusayo.",
  "tika-abh03t:985_3": "Yadi siyā,",
  "tika-abh03t:985_4": "diṭṭhānusayassa viya etassapi ṭhānaṃ vattabbaṃ siyāti.",
  "tika-abh03t:985_5": "Atha pana ajjhāsayavasena tanninnatāya anusayanaṭṭhānaṃ vuttaṃ.",
  "tika-abh03t:985_6": "Yathā iṭṭhānaṃ rūpādīnaṃ sukhāya ca vedanāya appaṭiladdhaṃ vā appaṭilābhato samanupassato,",
  "tika-abh03t:985_7": "paṭiladdhapubbaṃ vā atītaṃ niruddhaṃ vigataṃ pariṇataṃ samanupassato uppajjamāno paṭigho dukkhe paṭihaññanavaseneva",
  "tika-abh03t:985_8": "pavattatīti dukkhameva tassa anusayanaṭṭhānaṃ vuttaṃ,",
  "tika-abh03t:985_9": "nālambitaṃ,",
  "tika-abh03t:985_10": "evaṃ dukkhādīsu abhinivesanavasena uppajjamānena diṭṭhānusayena sampayuttopi lobho sukhābhisaṅgavaseneva",
  "tika-abh03t:985_11": "pavattatīti sātasantasukhadvayamevassa anusayaṭṭhānaṃ vuttanti bhavarāgavajjassa sabbalobhassa kāmarāgānusayatā",
  "tika-abh03t:985_12": "na virujjhati,",
  "tika-abh03t:985_13": "ekasmiṃyeva ca ārammaṇe rajjanti dussanti ca.",
  "tika-abh03t:985_14": "Tattha rāgo sukhajjhāsayo paṭigho dukkhajjhāsayoti tesaṃ nānānusayaṭṭhānatā hoti.",
  "tika-abh03t:986_0": "Evañca katvā “yattha kāmarāgānusayo anuseti,",
  "tika-abh03t:986_1": "tattha paṭighānusayo anusetīti?",
  "tika-abh03t:986_2": "No”ti vuttanti.",
  "tika-abh03t:986_3": "Aṭṭhakathāyaṃ pana dvīsu vedanāsu iṭṭhārammaṇe ca domanassuppattiṃ vatvā “domanassamattameva pana taṃ hoti,",
  "tika-abh03t:986_4": "na paṭighānusayo”ti vuttattā yathā tattha paṭigho paṭighānusayo na hoti,",
  "tika-abh03t:986_5": "evaṃ dukkhādīsu uppajjamānena diṭṭhānusayena sahajāto lobho kāmarāgānusayo na hoticceva viññāyatīti.",
  "tika-abh03t:986_6": "Yaṃ panetaṃ vuttaṃ “domanassamattameva pana taṃ hoti,",
  "tika-abh03t:986_7": "na paṭighānusayo”ti,",
  "tika-abh03t:986_8": "ettha na paṭighānusayoti natthi paṭighānusayoti attho daṭṭhabbo.",
  "tika-abh03t:986_9": "Na hi domanassassa paṭighānusayabhāvāsaṅkā atthīti.",
  "tika-abh03t:987_0": "Desanā saṃkiṇṇā viya bhaveyyāti bhavarāgassapi kāmadhātuyā dvīsu vedanāsu ārammaṇakaraṇavaseneva uppatti vuttā viya bhaveyya,",
  "tika-abh03t:987_1": "tasmā ārammaṇavisesena visesadassanatthaṃ evaṃ desanā katā sahajātavedanāvisesābhāvatoti adhippāyo.",
  "tika-abh03t:988_0": "Uppattiṭṭhānavāravaṇṇanā niṭṭhitā.",
  "tika-abh03t:989_0": "Mahāvāro",
  "tika-abh03t:990_0": "1. Anusayavāravaṇṇanā",
  "tika-abh03t:991_0": "3.",
  "tika-abh03t:991_1": "Anuseti uppajjatīti paccuppannavohārā pavattāvirāmavasena veditabbā.",
  "tika-abh03t:991_2": "Maggeneva hi anusayānaṃ virāmo vicchedo hoti,",
  "tika-abh03t:991_3": "na tato pubbeti.",
  "tika-abh03t:992_0": "20.",
  "tika-abh03t:992_1": "Nāpi ekasmiṃ ṭhāne uppajjanti,",
  "tika-abh03t:992_2": "na ekaṃ dhammaṃ ārammaṇaṃ karontīti ettha purimena ekasmiṃ cittuppāde uppatti nivāritā,",
  "tika-abh03t:992_3": "pacchimena ekasmiṃ ārammaṇeti ayaṃ viseso.",
  "tika-abh03t:992_4": "Puggalokāsavārassa paṭilome tesaṃ tesaṃ puggalānaṃ tassa tassa anusayassa ananusayanaṭṭhānaṃ pakatiyā pahānena ca veditabbaṃ,",
  "tika-abh03t:992_5": "“tiṇṇaṃ puggalānaṃ dukkhāya vedanāya tesaṃ tattha kāmarāgānusayo nānuseti,",
  "tika-abh03t:992_6": "no ca tesaṃ tattha paṭighānusayo nānuseti,",
  "tika-abh03t:992_7": "tesaññeva puggalānaṃ rūpadhātuyā arūpadhātuyā apariyāpanne tesaṃ tattha kāmarāgānusayo ca nānuseti,",
  "tika-abh03t:992_8": "paṭighānusayo ca nānusetī”ti pakatiyā dukkhādīnaṃ kāmarāgādīnaṃ ananusayaṭṭhānataṃ sandhāya vuttaṃ,",
  "tika-abh03t:992_9": "“dvinnaṃ puggalānaṃ sabbattha kāmarāgānusayo ca nānuseti,",
  "tika-abh03t:992_10": "paṭighānusayo ca nānusetī”ti anusayappahānena.",
  "tika-abh03t:992_11": "Ettha purimanayena okāsaṃ avekkhitvā puggalassa vijjamānānaṃ anusayānaṃ ananusayanaṃ vuttaṃ,",
  "tika-abh03t:992_12": "pacchimanayena puggalaṃ avekkhitvā okāsassa kāmadhātuādikassa anokāsatāti.",
  "tika-abh03t:993_0": "Anusayavāravaṇṇanā niṭṭhitā.",
  "tika-abh03t:994_0": "2. Sānusayavāravaṇṇanā",
  "tika-abh03t:995_0": "66- 131.",
  "tika-abh03t:995_1": "Sānusayapajahanapariññāvāresu “sānusayo, pajahati,",
  "tika-abh03t:995_2": "parijānātī”ti puggalo vutto.",
  "tika-abh03t:995_3": "Puggalassa ca imasmiṃ bhave sānusayoti evaṃ bhavavisesena vā,",
  "tika-abh03t:995_4": "imasmiṃ kāmarāgānusayena sānusayo imasmiṃ itaresu kenacīti evaṃ bhavānusayavisesena vā sānusayatāniranusayatādikā natthi.",
  "tika-abh03t:995_5": "Tathā dvīsu vedanāsu kāmarāgānusayena sānusayo,",
  "tika-abh03t:995_6": "dukkhāya vedanāya niranusayoti idampi natthi.",
  "tika-abh03t:995_7": "Na hi puggalassa vedanā okāso,",
  "tika-abh03t:995_8": "atha kho anusayānanti.",
  "tika-abh03t:995_9": "Anusayassa pana tassa tassa so so anusayanokāso puggalassa tena tena anusayena sānusayatāya,",
  "tika-abh03t:995_10": "tassa tassa pajahanaparijānanānañca nimittaṃ hoti,",
  "tika-abh03t:995_11": "ananusayanokāso ca niranusayatādīnaṃ,",
  "tika-abh03t:995_12": "tasmā okāsavāresu bhummaniddesaṃ akatvā “yato tato”ti nimittatthe nissakkavacanaṃ kataṃ,",
  "tika-abh03t:995_13": "pajahanapariññāvāresu apādānatthe eva vā.",
  "tika-abh03t:995_14": "Tato tato hi okāsato apagamakaraṇaṃ vināsanaṃ pajahanaṃ parijānanañcāti.",
  "tika-abh03t:996_0": "Tattha yatoti yato anusayaṭṭhānato anulome,",
  "tika-abh03t:996_1": "paṭilome ananusayaṭṭhānatoti attho.",
  "tika-abh03t:996_2": "Anusayānānusayasseva hi nimittāpādānabhāvadassanatthaṃ “rūpadhātuyā arūpadhātuyā tato mānānusayena sānusayoti (yama.2.anusayayamaka.77),",
  "tika-abh03t:996_3": "pajahatī”ti ca “dukkhāya vedanāya tato kāmarāgānusayena niranusayoti,",
  "tika-abh03t:996_4": "na pajahatī”ti ca evamādīsu rūpadhātuādayo eva bhummaniddeseneva niddiṭṭhāti.",
  "tika-abh03t:996_5": "Aṭṭhakathāyaṃ pana catutthapañhavissajjanena sarūpato anusayanaṭṭhānassa dassitattā tadatthe ādipañhepi",
  "tika-abh03t:996_6": "“yato”ti anusayanaṭṭhānaṃ vuttanti imamatthaṃ vibhāvetvā puna “yato”ti etassa vacanatthaṃ dassetuṃ “uppannena",
  "tika-abh03t:996_7": "kāmarāgānusayena sānusayo”ti vuttaṃ,",
  "tika-abh03t:996_8": "taṃ pamādalikhitaṃ viya dissati.",
  "tika-abh03t:996_9": "Na hi uppanneneva anusayena sānusayo,",
  "tika-abh03t:996_10": "uppattirahaṭṭhānatañca sandhāyeva nissakkavacanaṃ na sakkā vattuṃ.",
  "tika-abh03t:996_11": "Na hi apariyāpannānaṃ anusayuppattirahaṭṭhānatāti taṃ tatheva dissati.",
  "tika-abh03t:996_12": "Evaṃ panettha attho daṭṭhabbo –",
  "tika-abh03t:996_13": "yato uppannenāti yato uppannena bhavitabbaṃ,",
  "tika-abh03t:996_14": "tenāti uppattirahaṭṭhāne nissakkavacanaṃ katanti.",
  "tika-abh03t:996_15": "Tathā sabbadhammesu uppajjanakenāti.",
  "tika-abh03t:996_16": "Uppattipaṭisedhe akate anuppattiyā anicchitattā sabbadhammesu uppajjanakabhāvaṃ āpannena anuppajjanabhāvaṃ apaneti nāma.",
  "tika-abh03t:996_17": "Sabbatthāti etassa pana sabbaṭṭhānatoti ayamattho na na sambhavati. Ttha-",
  "tika-abh03t:996_18": "kārañhi bhummato aññatthāpi saddavidū icchantīti.",
  "tika-abh03t:997_0": "Sānusayavāravaṇṇanā niṭṭhitā.",
  "tika-abh03t:998_0": "3. Pajahanavāravaṇṇanā",
  "tika-abh03t:999_0": "132- 197.",
  "tika-abh03t:999_1": "Pajahanavāre yena kāmarāgānusayādayo sāvasesā pahīyanti,",
  "tika-abh03t:999_2": "so te pajahatīti sanniṭṭhānaṃ katvā vattabbo na hoti apajahanasabbhāvā,",
  "tika-abh03t:999_3": "tasmā sanniṭṭhāne niravasesappajahanakoyeva pajahatīti vutto,",
  "tika-abh03t:999_4": "tasmā “yo vā pana mānānusayaṃ pajahati,",
  "tika-abh03t:999_5": "so kāmarāgānusayaṃ pajahatīti?",
  "tika-abh03t:999_6": "No”ti vuttaṃ.",
  "tika-abh03t:999_7": "Yasmā pana saṃsayapadena pahānakaraṇamattameva pucchati,",
  "tika-abh03t:999_8": "na sanniṭṭhānaṃ karoti,",
  "tika-abh03t:999_9": "tasmā yathāvijjamānaṃ pahānaṃ sandhāya “yo kāmarāgānusayaṃ pajahati,",
  "tika-abh03t:999_10": "so mānānusayaṃ pajahatīti?",
  "tika-abh03t:999_11": "Tadekaṭṭhaṃ pajahatī”ti vuttaṃ.",
  "tika-abh03t:999_12": "Paṭilome pana “nappajahatī”ti pajahanābhāvo eva sanniṭṭhānapadena saṃsayapadena ca vinicchito pucchito ca,",
  "tika-abh03t:999_13": "tasmā yesaṃ pajahanaṃ natthi niravasesavasena pajahanakānaṃ,",
  "tika-abh03t:999_14": "te ṭhapetvā avasesā appajahanasabbhāveneva nappajahantīti vuttā,",
  "tika-abh03t:999_15": "na ca yathāvijjamānena pahāneneva vajjitāti daṭṭhabbāti.",
  "tika-abh03t:999_16": "“Anāgāmimaggasamaṅgiñca aṭṭhamakañca ṭhapetvā avasesā puggalā kāmarāgānusayañca nappajahanti vicikicchānusayañca",
  "tika-abh03t:999_17": "nappajahantī”ti ettha aṭṭhakathāyaṃ “puthujjano pahānapariññāya abhāvena nappajahati,",
  "tika-abh03t:999_18": "sesā tesaṃ anusayānaṃ pahīnattā”ti vuttaṃ.",
  "tika-abh03t:1000_0": "Tattha kiñcāpi kesañci vicikicchānusayo kesañci ubhayanti sesānaṃ tesaṃ pahīnatā atthi,",
  "tika-abh03t:1000_1": "tathāpi sotāpannādīnaṃ vicikicchānusayassa pahīnatā ubhayāpajahanassa kāraṇaṃ na hotīti tesaṃ pahīnattā “nappajahantī”ti na sakkā vattuṃ,",
  "tika-abh03t:1000_2": "atha pana kāmarāgānusayañca nappajahantīti imaṃ sanniṭṭhānena tesaṃ puggalānaṃ saṅgahitatādassanatthaṃ vuttanti na tattha kāraṇaṃ vattabbaṃ,",
  "tika-abh03t:1000_3": "pucchitassa pana saṃsayatthassa kāraṇaṃ vattabbaṃ.",
  "tika-abh03t:1000_4": "Evaṃ sati “sesā tassa anusayassa pahīnattā”ti vattabbanti?",
  "tika-abh03t:1000_5": "Na vattabbaṃ “yo kāmarāgānusayaṃ nappajahati,",
  "tika-abh03t:1000_6": "so diṭṭhānusayaṃ vicikicchānusayaṃ nappajahatī”ti paṭikkhipitvā pucchite sadisavissajjanake diṭṭhivicikicchānusaye sandhāya kāraṇassa vattabbattā,",
  "tika-abh03t:1000_7": "tasmā tesaṃ anusayānaṃ pahīnattāti tesaṃ diṭṭhivicikicchānusayānaṃ pahīnattā te saṃsayatthasaṅgahite anusaye nappajahantīti attho daṭṭhabbo.",
  "tika-abh03t:1001_0": "Pajahanavāravaṇṇanā niṭṭhitā.",
  "tika-abh03t:1002_0": "5. Pahīnavāravaṇṇanā",
  "tika-abh03t:1003_0": "264- 274.",
  "tika-abh03t:1003_1": "Pahīnavāre phalaṭṭhavaseneva desanā āraddhāti anulomaṃ sandhāya vuttaṃ.",
  "tika-abh03t:1003_2": "Paṭilome hi puthujjanavasenapi desanā gahitāti.",
  "tika-abh03t:1003_3": "“Phalaṭṭhavasenevā”ti ca sādhāraṇavacanena maggasamaṅgīnaṃ aggahitataṃ dīpeti.",
  "tika-abh03t:1003_4": "Anusayaccantapaṭipakkhekacittakkhaṇikānañhi maggasamaṅgīnaṃ na koci anusayo uppattiraho,",
  "tika-abh03t:1003_5": "nāpi anuppattirahataṃ āpādito,",
  "tika-abh03t:1003_6": "tasmā te na anusayasānusayapahīnauppajjanavāresu gahitāti.",
  "tika-abh03t:1004_0": "275- 296.",
  "tika-abh03t:1004_1": "Okāsavāre so so anusayo attano attano okāse eva anuppattidhammataṃ āpādito pahīno,",
  "tika-abh03t:1004_2": "anāpādito ca appahīnoti pahīnāppahīnavacanāni tadokāsameva dīpenti,",
  "tika-abh03t:1004_3": "tasmā anokāse tadubhayāvattabbatā vuttāti.",
  "tika-abh03t:1004_4": "Sādhāraṇaṭṭhāne tena saddhiṃ pahīno nāma hotīti tena saddhiṃ samānokāse pahīno nāmāti attho,",
  "tika-abh03t:1004_5": "na samānakāle pahīnoti.",
  "tika-abh03t:1005_0": "Pahīnavāravaṇṇanā niṭṭhitā.",
  "tika-abh03t:1006_0": "7. Dhātuvāravaṇṇanā",
  "tika-abh03t:1007_0": "332- 340.",
  "tika-abh03t:1007_1": "Dhātuvāre santānaṃ anugatā hutvā sayantīti yasmiṃ santāne appahīnā,",
  "tika-abh03t:1007_2": "taṃsantāne appahīnabhāvena anugantvā uppattiarahabhāvena sayantīti attho.",
  "tika-abh03t:1007_3": "Uppattirahatā eva hi anurūpaṃ kāraṇaṃ labhitvā uppajjantīti idhāpi yuttāti.",
  "tika-abh03t:1007_4": "Ettha ca na kāmadhātuādīni cha paṭinisedhavacanāni dhātuvisesaniddhāraṇāni na hontīti “na kāmadhātuyā",
  "tika-abh03t:1007_5": "cutassa na kāmadhātuṃ upapajjantassā”tiādimhi vuccamāne imaṃ nāma upapajjantassāti na viññāyeyya,",
  "tika-abh03t:1007_6": "tasmā taṃmūlikāsu yojanāsu “na kāmadhātuyā cutassa kāmadhātuṃ rūpadhātuṃ arūpadhātuṃ upapajjantassā”ti",
  "tika-abh03t:1007_7": "paṭhamaṃ yojetvā puna anukkamena “na kāmadhātuṃ upapajjantassā”tiādikā yojanā katā.",
  "tika-abh03t:1007_8": "Evañhi na kāmadhātuādipadehi yathāvuttadhātuyoyeva gahitā,",
  "tika-abh03t:1007_9": "na kañcīti viññāyati.",
  "tika-abh03t:1007_10": "Yathā anusayavāre “anusentīti padassa uppajjantīti attho gahito”ti vuttaṃ,",
  "tika-abh03t:1007_11": "tatthāpi uppajjamānameva sandhāya uppajjantīti gahetuṃ na sakkā “yassa kāmarāgānusayo anuseti,",
  "tika-abh03t:1007_12": "tassa paṭighānusayo anusetīti?",
  "tika-abh03t:1007_13": "Āmantā”tiādivacanato.",
  "tika-abh03t:1007_14": "Athāpi appahīnataṃ sandhāya uppajjantīti attho tattha gahito,",
  "tika-abh03t:1007_15": "idhāpi so na na yujjatīti.",
  "tika-abh03t:1007_16": "Bhaṅgāti bhañjitabbā,",
  "tika-abh03t:1007_17": "dvidhā kātabbāti attho.",
  "tika-abh03t:1007_18": "Nanu na koci anusayo yattha uppajjantassa anuseti nānuseti cāti dvidhā kātabbā,",
  "tika-abh03t:1007_19": "tattheva kasmā “kati anusayā bhaṅgā?",
  "tika-abh03t:1007_20": "Anusayā bhaṅgā natthī”ti pucchāvissajjanāni katāni.",
  "tika-abh03t:1007_21": "Na hi pakārantarābhāve saṃsayo yuttoti?",
  "tika-abh03t:1007_22": "Na na yutto,",
  "tika-abh03t:1007_23": "“anusayā bhaṅgā natthī”ti avutte bhaṅgābhāvassa aviññātattāti.",
  "tika-abh03t:1008_0": "Dhātuvāravaṇṇanā niṭṭhitā.",
  "tika-abh03t:1009_0": "Anusayayamakavaṇṇanā niṭṭhitā.",
  "tika-abh03t:1010_0": "8. Cittayamakaṃ",
  "tika-abh03t:1011_0": "Uddesavāravaṇṇanā",
  "tika-abh03t:1012_0": "1- 62.",
  "tika-abh03t:1012_1": "Cittayamakavaṇṇanāyaṃ āditova tayo suddhikamahāvārā hontīti ime tayo mahāvārā sarāgādikusalādīhi missakā suddhikā ca,",
  "tika-abh03t:1012_2": "tesu ādito suddhikā hontīti attho.",
  "tika-abh03t:1012_3": "Missakesu ca ekekasmiṃ sarāgādimissakacitte tayo tayo mahāvārā,",
  "tika-abh03t:1012_4": "te tattha tattha pana vutte sampiṇḍetvā “soḷasa puggalavārā”tiādi vuttaṃ,",
  "tika-abh03t:1012_5": "na nirantaraṃ vutteti.",
  "tika-abh03t:1012_6": "“Yassa cittaṃ uppajjati na nirujjhati,",
  "tika-abh03t:1012_7": "tassa cittaṃ nirujjhissati nuppajjissatī”tiādinā uppādanirodhānaṃ paccuppannānāgatakālānañca saṃsaggavasena",
  "tika-abh03t:1012_8": "ekekāya pucchāya pavattattā “uppādanirodhakālasambhedavāro”ti vutto.",
  "tika-abh03t:1012_9": "Evaṃ sesānampi vārānaṃ taṃtaṃnāmatā pāḷianusārena veditabbā.",
  "tika-abh03t:1013_0": "Uddesavāravaṇṇanā niṭṭhitā.",
  "tika-abh03t:1014_0": "Niddesavāravaṇṇanā",
  "tika-abh03t:1015_0": "63.",
  "tika-abh03t:1015_1": "Tathārūpasseva khīṇāsavassa cittaṃ sandhāyāti idaṃ uppādakkhaṇasamaṅgipacchimacittasamaṅgimhi puggale",
  "tika-abh03t:1015_2": "adhippete tañca cittaṃ adhippetameva hotīti katvā vuttanti daṭṭhabbaṃ.",
  "tika-abh03t:1015_3": "Arahato pacchimacittampīti nuppajjati nirujjhatīti evaṃpakāraṃ bhaṅgakkhaṇasamaṅgimeva sandhāya vuttaṃ.",
  "tika-abh03t:1016_0": "65- 82.",
  "tika-abh03t:1016_1": "Uppādavārassa dutiyapucchāvissajjane cittassa bhaṅgakkhaṇe,",
  "tika-abh03t:1016_2": "nirodhasamāpannānaṃ,",
  "tika-abh03t:1016_3": "asaññasattānaṃ tesaṃ cittaṃ uppajjittha,",
  "tika-abh03t:1016_4": "no ca tesaṃ cittaṃ uppajjatīti ettha “cittassa bhaṅgakkhaṇe tesaṃ cittaṃ uppajjitthā”ti etassa “sabbesaṃ",
  "tika-abh03t:1016_5": "cittaṃ khaṇapaccuppannameva hutvā uppādakkhaṇaṃ atītattā uppajjittha nāmā”ti attho vutto.",
  "tika-abh03t:1016_6": "Cittassa uppādakkhaṇe tesaṃ cittaṃ uppajjittha ceva uppajjati cāti etassapi uppādaṃ pattattā uppajjittha,",
  "tika-abh03t:1016_7": "anatītattā uppajjati nāmāti dvayametaṃ evaṃ na sakkā vattuṃ.",
  "tika-abh03t:1016_8": "Na hi khaṇapaccuppanne “uppajjitthā”ti atītavohāro atthi.",
  "tika-abh03t:1016_9": "Yadi siyā,",
  "tika-abh03t:1016_10": "yaṃ vā pana cittaṃ uppajjittha,",
  "tika-abh03t:1016_11": "taṃ cittaṃ uppajjatīti ettha “no”ti avatvā vibhajitabbaṃ siyā.",
  "tika-abh03t:1016_12": "Tathā “yaṃ cittaṃ uppajjati,",
  "tika-abh03t:1016_13": "taṃ cittaṃ uppajjitthā”ti ettha ca “no”ti avatvā “āmantā”ti vattabbaṃ siyā.",
  "tika-abh03t:1016_14": "“Cittassa bhaṅgakkhaṇe”ti pana bhijjamānacittasamaṅgī puggalo vutto,",
  "tika-abh03t:1016_15": "tassa atītaṃ cittaṃ uppajjittha,",
  "tika-abh03t:1016_16": "na ca kiñci cittaṃ uppajjati.",
  "tika-abh03t:1016_17": "Cittassa uppādakkhaṇeti ca uppajjamānacittasamaṅgī puggalo vutto,",
  "tika-abh03t:1016_18": "tassapi atītaṃ cittaṃ uppajjittha,",
  "tika-abh03t:1016_19": "taṃ pana cittaṃ uppajjatīti evamettha attho daṭṭhabbo.",
  "tika-abh03t:1016_20": "Cittanti hi sāmaññavacanaṃ ekasmiṃ anekasmiñca yathāgahitavisese tiṭṭhatīti.",
  "tika-abh03t:1016_21": "“Yassa vā pana cittaṃ uppajjissati,",
  "tika-abh03t:1016_22": "tassa cittaṃ uppajjatīti?",
  "tika-abh03t:1016_23": "Cittassa bhaṅgakkhaṇe”ti ettha yassa vā pana cittaṃ uppajjissatīti etena sanniṭṭhānena gahitapuggalasseva",
  "tika-abh03t:1016_24": "cittassa bhaṅgakkhaṇeti evaṃ sabbattha sanniṭṭhānavasena niyamo veditabbo.",
  "tika-abh03t:1016_25": "Uppannuppajjamānavāro niruddhanirujjhamānavāro ca puggalavārādīsu tīsupi ninnānākaraṇā uddiṭṭhā niddiṭṭhā ca.",
  "tika-abh03t:1016_26": "Tattha puggalavāre avisesena yaṃ kañci tādisaṃ puggalaṃ sandhāya “uppannaṃ uppajjamāna”ntiādi vuttaṃ,",
  "tika-abh03t:1016_27": "dhammavāre cittameva,",
  "tika-abh03t:1016_28": "puggaladhammavāre puggalaṃ cittañcāti ayamettha viseso daṭṭhabbo.",
  "tika-abh03t:1017_0": "83.",
  "tika-abh03t:1017_1": "Atikkantakālavāre imassa puggalavārattā puggalo pucchitoti puggalasseva vissajjanena bhavitabbaṃ.",
  "tika-abh03t:1017_2": "Yathā yassa cittaṃ uppajjitthāti etena na koci puggalo na gahito,",
  "tika-abh03t:1017_3": "evaṃ yassa cittaṃ uppajjamānaṃ khaṇaṃ khaṇaṃ vītikkantaṃ atikkantakālanti etena sanniṭṭhānena na koci na gahito.",
  "tika-abh03t:1017_4": "Na hi so puggalo atthi,",
  "tika-abh03t:1017_5": "yassa cittaṃ uppādakkhaṇaṃ atītaṃ natthi,",
  "tika-abh03t:1017_6": "te ca pana nirujjhamānakkhaṇātītacittā na na hontīti paṭhamo pañho “āmantā”ti vissajjitabbo siyā,",
  "tika-abh03t:1017_7": "tathā dutiyatatiyā.",
  "tika-abh03t:1017_8": "Catuttho pana “pacchimacittassa bhaṅgakkhaṇe tesaṃ cittaṃ bhaṅgakkhaṇaṃ avītikkantaṃ,",
  "tika-abh03t:1017_9": "no ca tesaṃ cittaṃ uppādakkhaṇaṃ avītikkantaṃ,",
  "tika-abh03t:1017_10": "itaresaṃ cittaṃ bhaṅgakkhaṇañca avītikkantaṃ uppādakkhaṇañca avītikkanta”nti vissajjitabbo bhaveyya,",
  "tika-abh03t:1017_11": "tathā avissajjetvā kasmā sabbattha cittameva vibhattanti?",
  "tika-abh03t:1017_12": "Cittavasena puggalavavatthānato.",
  "tika-abh03t:1017_13": "Khaṇassa hi vītikkantatāya atikkantakālatāvacanena vattamānassa ca cittassa vasena puggalo uppādakkhaṇātītacitto vutto atītassa ca,",
  "tika-abh03t:1017_14": "tattha purimassa cittaṃ na bhaṅgakkhaṇaṃ vītikkantaṃ pacchimassa vītikkantanti evamādiko puggalavibhāgo",
  "tika-abh03t:1017_15": "yassa cittassa vasena puggalavavatthānaṃ hoti,",
  "tika-abh03t:1017_16": "tassa cittassa taṃtaṃkhaṇavītikkamāvītikkamadassanavasena dassito hotīti sabbavissajjanesu cittameva vibhattaṃ.",
  "tika-abh03t:1017_17": "Atha vā nayidha dhammamattavisiṭṭho puggalo pucchito,",
  "tika-abh03t:1017_18": "atha kho puggalavisiṭṭhaṃ cittaṃ,",
  "tika-abh03t:1017_19": "tasmā cittameva vissajjitanti veditabbaṃ.",
  "tika-abh03t:1017_20": "Yadipi puggalappadhānā pucchā,",
  "tika-abh03t:1017_21": "athāpi cittappadhānā,",
  "tika-abh03t:1017_22": "ubhayathāpi dutiyapucchāya “āmantā”ti vattabbaṃ siyā,",
  "tika-abh03t:1017_23": "tathā pana avatvā nirodhakkhaṇavītikkamena atikkantakālatā na uppādakkhaṇavītikkamena atikkantakālatā",
  "tika-abh03t:1017_24": "viya vattamānassa atthīti dassanatthaṃ “atītaṃ citta”nti vuttanti daṭṭhabbaṃ.",
  "tika-abh03t:1017_25": "Yassa cittaṃ na uppajjamānanti ettha uppajjamānaṃ khaṇaṃ khaṇaṃ vītikkantaṃ atikkantakālaṃ yassa cittaṃ na hotīti attho.",
  "tika-abh03t:1017_26": "Esa nayo “na nirujjhamāna”nti etthāpi.",
  "tika-abh03t:1018_0": "114- 116.",
  "tika-abh03t:1018_1": "Missakavāresu yassa sarāgaṃ cittaṃ uppajjati na nirujjhati,",
  "tika-abh03t:1018_2": "tassa cittaṃ nirujjhissati nuppajjissatīti pucchā,",
  "tika-abh03t:1018_3": "noti vissajjanañca aṭṭhakathāyaṃ dassitaṃ.",
  "tika-abh03t:1018_4": "Pāḷiyaṃ pana “yassa sarāgaṃ cittaṃ uppajjati na nirujjhati,",
  "tika-abh03t:1018_5": "tassa sarāgaṃ cittaṃ nirujjhissati nuppajjissatī”ti mātikāṭhapanāyaṃ vuttattā vissajjanepi tatheva sanniṭṭhānasaṃsayatthesu",
  "tika-abh03t:1018_6": "sarāgādimissakacittavaseneva pucchā uddharitvā “sarāgapacchimacittassa uppādakkhaṇe tesaṃ sarāgaṃ cittaṃ",
  "tika-abh03t:1018_7": "uppajjati na nirujjhati nirujjhissati nuppajjissati,",
  "tika-abh03t:1018_8": "itaresaṃ sarāgacittassa uppādakkhaṇe tesaṃ sarāgaṃ cittaṃ uppajjati na nirujjhati nirujjhissati ceva",
  "tika-abh03t:1018_9": "uppajjissati cā”ti evamādinā nayena yebhuyyena suddhikavārasadisameva vissajjanaṃ kātabbanti katvā saṃkhittanti",
  "tika-abh03t:1018_10": "viññāyati.",
  "tika-abh03t:1019_0": "Niddesavāravaṇṇanā niṭṭhitā.",
  "tika-abh03t:1020_0": "Cittayamakavaṇṇanā niṭṭhitā.",
  "tika-abh03t:1021_0": "9. Dhammayamakaṃ",
  "tika-abh03t:1022_0": "1. Paṇṇattivāro",
  "tika-abh03t:1023_0": "Uddesavāravaṇṇanā",
  "tika-abh03t:1024_0": "1- 16.",
  "tika-abh03t:1024_1": "Dhammayamakavaṇṇanāyaṃ kusalādidhammānaṃ mātikaṃ ṭhapetvāti yathā mūlayamake kusalādidhammā desitā,",
  "tika-abh03t:1024_2": "yathā ca khandhayamakādīsu “pañcakkhandhā”tiādinā aññathā saṅgahetvā desitā,",
  "tika-abh03t:1024_3": "tathā adesetvā yā kusalādīnaṃ dhammānaṃ “kusalākusalā dhammā”tiādikā mātikā,",
  "tika-abh03t:1024_4": "taṃ idha ādimhi ṭhapetvā desitassāti attho.",
  "tika-abh03t:1025_0": "Uddesavāravaṇṇanā niṭṭhitā.",
  "tika-abh03t:1026_0": "2. Pavattivāravaṇṇanā",
  "tika-abh03t:1027_0": "33- 34.",
  "tika-abh03t:1027_1": "“Yassa kusalā dhammā uppajjanti,",
  "tika-abh03t:1027_2": "tassa abyākatā dhammā uppajjantī”ti etassa vissajjane “abyākatā cāti cittasamuṭṭhānarūpavasena vutta”nti aṭṭhakathāyaṃ vuttaṃ,",
  "tika-abh03t:1027_3": "imasmiṃ pana pañhe kammasamuṭṭhānādirūpañca labbhati,",
  "tika-abh03t:1027_4": "taṃ pana paṭilomavārassa vissajjane sabbesaṃ cavantānaṃ,",
  "tika-abh03t:1027_5": "pavatte cittassa bhaṅgakkhaṇe,",
  "tika-abh03t:1027_6": "āruppe akusalānaṃ uppādakkhaṇe tesaṃ kusalā ca dhammā na uppajjanti abyākatā ca dhammā na uppajjantīti",
  "tika-abh03t:1027_7": "ettha pavatte cittassa bhaṅgakkhaṇe uppajjamānampi kammasamuṭṭhānādirūpaṃ aggahetvā “abyākatā ca dhammā",
  "tika-abh03t:1027_8": "na uppajjantī”ti vuttattā cittasamuṭṭhānarūpameva idhādhippetaṃ.",
  "tika-abh03t:1027_9": "Kammasamuṭṭhānādirūpe na vidhānaṃ,",
  "tika-abh03t:1027_10": "nāpi paṭisedhoti keci vadanti,",
  "tika-abh03t:1027_11": "tathā cittasamuṭṭhānarūpameva sandhāya “yassa kusalā dhammā uppajjanti,",
  "tika-abh03t:1027_12": "tassa abyākatā dhammā nirujjhantīti?",
  "tika-abh03t:1027_13": "No”ti vuttanti.",
  "tika-abh03t:1027_14": "Taṃ panetaṃ evaṃ na sakkā vattuṃ cittassa bhaṅgakkhaṇe kammasamuṭṭhānarūpādīnampi uppādassa uppādakkhaṇe",
  "tika-abh03t:1027_15": "ca nirodhassa evamādīhi eva pāḷīhi paṭisedhasiddhito.",
  "tika-abh03t:1028_0": "Ye ca vadanti “yathā paṭisambhidāmagge nirodhakathāyaṃ ‘sotāpattimaggakkhaṇe jātā dhammā ṭhapetvā cittasamuṭṭhānarūpaṃ",
  "tika-abh03t:1028_1": "sabbepi virāgā ceva honti virāgārammaṇā virāgagocarā virāgasamudāgatā virāgapatiṭṭhā’tiādīsu ‘ṭhapetvā",
  "tika-abh03t:1028_2": "rūpa’nti avatvā cittapaṭibaddhattā cittajarūpānaṃ ‘ṭhapetvā cittasamuṭṭhānarūpa’nti vuttaṃ,",
  "tika-abh03t:1028_3": "evamidhāpi cittapaṭibaddhattā cittajarūpameva kathita”nti,",
  "tika-abh03t:1028_4": "tañca tathā na hoti.",
  "tika-abh03t:1028_5": "Yesañhi sotāpattimaggo sahajātapaccayo hoti,",
  "tika-abh03t:1028_6": "yesu ca virāgādiāsaṅkā hoti,",
  "tika-abh03t:1028_7": "te sotāpattimaggasahajātā dhammā sotāpattimaggakkhaṇe jātā dhammāti tattha vuttā.",
  "tika-abh03t:1028_8": "Sotāpattimaggakkhaṇe jātāti hi vacanaṃ magge jātataṃ dīpeti,",
  "tika-abh03t:1028_9": "na ca kammajādīni amagge jāyamānāni maggakkhaṇe jātavohāraṃ arahanti tesaṃ tassa sotāpattimaggakkhaṇe sahajātapaccayattābhāvato,",
  "tika-abh03t:1028_10": "tasmā maggakkhaṇe taṃsahajātadhammesu ṭhapetabbaṃ ṭhapetuṃ “ṭhapetvā cittasamuṭṭhānarūpa”nti vuttaṃ,",
  "tika-abh03t:1028_11": "idha pana kusalādidhammā yassa yattha uppajjanti nirujjhanti ca,",
  "tika-abh03t:1028_12": "tassa puggalassa tasmiñca okāse abyākatadhammānaṃ uppādanirodhānaṃ kusalādipaṭibaddhatā appaṭibaddhatā ca āmaṭṭhā,",
  "tika-abh03t:1028_13": "na ca kammajādirūpaṃ abyākataṃ na hoti,",
  "tika-abh03t:1028_14": "tasmā sanniṭṭhānena gahitassa puggalassa okāse vā uppādanirodhesu vijjamānesu abyākatānaṃ te veditabbā,",
  "tika-abh03t:1028_15": "avijjamānesu ca paṭisedhetabbā,",
  "tika-abh03t:1028_16": "na ca acittapaṭibaddhā abyākatāti ettha na gahitāti sakkā vattuṃ nirodhasamāpannānaṃ asaññasattānañca uppādanirodhavacanatoti.",
  "tika-abh03t:1029_0": "Catutthapañhe pavatte akusalābyākatacittassa uppādakkhaṇeti idaṃ “yassa vā pana abyākatā dhammā uppajjantī”ti",
  "tika-abh03t:1029_1": "etena sanniṭṭhānena gahitesu pañcavokāre akusalābyākatacittānaṃ catuvokāre ca abyākatacittasseva uppādakkhaṇasamaṅgino",
  "tika-abh03t:1029_2": "sandhāya vuttaṃ.",
  "tika-abh03t:1029_3": "Evaṃ sabbattha sanniṭṭhānavasena viseso veditabbo.",
  "tika-abh03t:1030_0": "79.",
  "tika-abh03t:1030_1": "“Ekāvajjanena 166 uppannassā”ti vuttaṃ,",
  "tika-abh03t:1030_2": "nānāvajjanenapi pana tato purimatarajavanavīthīsu uppannassa “uppādakkhaṇe tesaṃ akusalā dhammā nuppajjissanti,",
  "tika-abh03t:1030_3": "no ca tesaṃ kusalā dhammā nuppajjantī”ti idaṃ lakkhaṇaṃ labbhateva,",
  "tika-abh03t:1030_4": "tasmā etena lakkhaṇena samānalakkhaṇaṃ sabbaṃ yassa cittassa anantarā aggamaggaṃ paṭilabhissanti,",
  "tika-abh03t:1030_5": "tassa cittassa uppādakkhaṇeti eteneva kusalānāgatabhāvapariyosānena tāya eva samānalakkhaṇatāya dīpitaṃ hotīti daṭṭhabbaṃ.",
  "tika-abh03t:1030_6": "Esa nayo akusalātītabhāvassa abyākatātītabhāvassa ca ādimhi “dutiye akusale”ti,",
  "tika-abh03t:1030_7": "“dutiye citte”ti ca vuttaṭṭhāne.",
  "tika-abh03t:1030_8": "Yathā hi bhāvanāvāre bhāvanāpahānānaṃ pariyosānena aggamaggena tato purimatarānipi bhāvanāpahānāni dassitāni honti,",
  "tika-abh03t:1030_9": "evamidhāpi taṃ taṃ tena tena ādinā antena ca dassitanti.",
  "tika-abh03t:1031_0": "100.",
  "tika-abh03t:1031_1": "Pañcavokāre akusalānaṃ bhaṅgakkhaṇe tesaṃ akusalā ca dhammā nirujjhanti abyākatā ca dhammā nirujjhantīti vacanena paṭisandhicittato soḷasamaṃ,",
  "tika-abh03t:1031_2": "tato parampi vā bhavanikanticittaṃ hoti,",
  "tika-abh03t:1031_3": "na tato oranti viññāyatīti.",
  "tika-abh03t:1032_0": "Pavattivāravaṇṇanā niṭṭhitā.",
  "tika-abh03t:1033_0": "Dhammayamakavaṇṇanā niṭṭhitā.",
  "tika-abh03t:1034_0": "10. Indriyayamakaṃ",
  "tika-abh03t:1035_0": "1. Paṇṇattivāro",
  "tika-abh03t:1036_0": "Uddesavāravaṇṇanā",
  "tika-abh03t:1037_0": "1.",
  "tika-abh03t:1037_1": "Indriyayamake vibhaṅge viya jīvitindriyaṃ manindriyānantaraṃ aniddisitvā purisindriyānantaraṃ uddiṭṭhaṃ “tīṇimāni,",
  "tika-abh03t:1037_2": "bhikkhave,",
  "tika-abh03t:1037_3": "indriyāni.",
  "tika-abh03t:1037_4": "Katamāni tīṇi?",
  "tika-abh03t:1037_5": "Itthindriyaṃ purisindriyaṃ jīvitindriya”nti sutte desitakkamena.",
  "tika-abh03t:1037_6": "Pavattivāre hi ekantaṃ pavattiyaṃ eva uppajjamānānaṃ sukhindriyādīnaṃ kammajānaṃ akammajānañca anupālakaṃ",
  "tika-abh03t:1037_7": "jīvitindriyaṃ cutipaṭisandhīsu ca pavattamānānaṃ kammajānanti taṃmūlakāni yamakāni cutipaṭisandhipavattivasena",
  "tika-abh03t:1037_8": "vattabbānīti veditabbāni.",
  "tika-abh03t:1037_9": "Cakkhundriyādīsu pana purisindriyāvasānesu yaṃ mūlakameva na hoti manindriyaṃ,",
  "tika-abh03t:1037_10": "taṃ ṭhapetvā avasesamūlakāni cutiupapattivaseneva vattabbāni āyatanayamake viya,",
  "tika-abh03t:1037_11": "tasmā jīvitindriyaṃ tesaṃ majjhe anuddisitvā ante uddiṭṭhanti.",
  "tika-abh03t:1038_0": "Uddesavāravaṇṇanā niṭṭhitā.",
  "tika-abh03t:1039_0": "Niddesavāravaṇṇanā",
  "tika-abh03t:1040_0": "94.",
  "tika-abh03t:1040_1": "Itthī itthindriyanti ettha yasmā itthīti koci sabhāvo natthi,",
  "tika-abh03t:1040_2": "na ca rūpādidhamme upādāya itthiggahaṇaṃ na hoti,",
  "tika-abh03t:1040_3": "tasmā itthiggahaṇassa avijjamānampi vijjamānamiva gahetvā pavattito tathāgahitassa vasena “natthī”ti avatvā “no”ti vuttaṃ.",
  "tika-abh03t:1040_4": "Sukhassa ca bhedaṃ katvā “sukhaṃ somanassa”nti,",
  "tika-abh03t:1040_5": "dukkhassa ca “dukkhaṃ domanassa”nti vacaneneva somanassato aññā sukhā vedanā sukhaṃ,",
  "tika-abh03t:1040_6": "domanassato ca aññā dukkhā vedanā dukkhanti ayaṃ viseso gahitoyevāti “sukhaṃ sukhindriyaṃ dukkhaṃ dukkhindriya”nti ettha “āmantā”ti vuttaṃ.",
  "tika-abh03t:1041_0": "140.",
  "tika-abh03t:1041_1": "Suddhindriyavāre cakkhu indriyanti ettha dibbacakkhupaññācakkhūni paññindriyāni hontīti “āmantā”ti vuttaṃ.",
  "tika-abh03t:1041_2": "Avasesaṃ sotanti taṇhāsotamevāha.",
  "tika-abh03t:1042_0": "Niddesavāravaṇṇanā niṭṭhitā.",
  "tika-abh03t:1043_0": "2.Pavattivāravaṇṇanā",
  "tika-abh03t:1044_0": "186.",
  "tika-abh03t:1044_1": "Pavattivāre “chayimāni,",
  "tika-abh03t:1044_2": "bhikkhave,",
  "tika-abh03t:1044_3": "indriyāni.",
  "tika-abh03t:1044_4": "Katamāni cha?",
  "tika-abh03t:1044_5": "Cakkhundriyaṃ…pe…",
  "tika-abh03t:1044_6": "kāyindriyaṃ manindriya”nti sutte vuttanayena idha uddiṭṭhaṃ manindriyaṃ cutipaṭisandhipavattīsu pavattamānehi",
  "tika-abh03t:1044_7": "kammajākammajehi sabbehipi yogaṃ gacchati,",
  "tika-abh03t:1044_8": "na ca jīvitindriyaṃ viya aññadhammanissayena gahetabbaṃ,",
  "tika-abh03t:1044_9": "pubbaṅgamattāva padhānaṃ,",
  "tika-abh03t:1044_10": "tasmā kūṭaṃ viya gopānasīnaṃ sabbindriyānaṃ samosaraṇaṭṭhānaṃ ante ṭhapetvā yojitaṃ.",
  "tika-abh03t:1044_11": "Jīvitindriyādimūlakesu pavattiñca gahetvā gatesu “yassa jīvitindriyaṃ uppajjati,",
  "tika-abh03t:1044_12": "tassa sukhindriyaṃ uppajjatīti?",
  "tika-abh03t:1044_13": "Sabbesaṃ upapajjantānaṃ,",
  "tika-abh03t:1044_14": "pavatte sukhindriyavippayuttacittassa uppādakkhaṇe tesaṃ jīvitindriyaṃ uppajjati,",
  "tika-abh03t:1044_15": "no ca tesaṃ sukhindriyaṃ uppajjati,",
  "tika-abh03t:1044_16": "sukhindriyasampayuttacittassa uppādakkhaṇe tesaṃ jīvitindriyañca uppajjati sukhindriyañca uppajjatī”tiādinā",
  "tika-abh03t:1044_17": "sukhadukkhadomanassindriyehi lokuttarindriyehi ca yojanā labbhati,",
  "tika-abh03t:1044_18": "tathā “yassa sukhindriyaṃ uppajjati,",
  "tika-abh03t:1044_19": "tassa dukkhindriyaṃ uppajjatīti?",
  "tika-abh03t:1044_20": "No”tiādinā taṃmūlakā ca nayā.",
  "tika-abh03t:1044_21": "Tehi pana pavattiyaṃyeva uppajjamānehi yojanā taṃmūlakā ca cutipaṭisandhipavattīsu pavattamānehi somanassindriyādīhi",
  "tika-abh03t:1044_22": "yojanāya jīvitindriyamūlakehi ca nayehi pākaṭāyevāti katvā na vuttāti daṭṭhabbā.",
  "tika-abh03t:1045_0": "“Sacakkhukānaṃ vinā somanassenāti upekkhāsahagatānaṃ catunnaṃ mahāvipākapaṭisandhīnaṃ vasena vutta”nti aṭṭhakathāyaṃ vuttaṃ,",
  "tika-abh03t:1045_1": "taṃ somanassavirahitasacakkhukapaṭisandhinidassanavasena vuttanti daṭṭhabbaṃ.",
  "tika-abh03t:1045_2": "Na hi “catunnaṃyevā”ti niyamo kato,",
  "tika-abh03t:1045_3": "tena taṃsamānalakkhaṇā parittavipākarūpāvacarapaṭisandhiyopi dassitā honti.",
  "tika-abh03t:1045_4": "Tattha kāmāvacaresu somanassapaṭisandhisamānatāya mahāvipākehi catūhi nidassanaṃ kataṃ,",
  "tika-abh03t:1045_5": "tena yathā sasomanassapaṭisandhikā acakkhukā na honti,",
  "tika-abh03t:1045_6": "evaṃ itaramahāvipākapaṭisandhikāpīti ayamattho dassito hoti.",
  "tika-abh03t:1045_7": "Gabbhaseyyakānañca anuppannesu cakkhādīsu cavantānaṃ ahetukapaṭisandhikatā sahetukapaṭisandhikānaṃ kāmāvacarānaṃ",
  "tika-abh03t:1045_8": "niyamato sacakkhukādibhāvadassanena dassitā hoti.",
  "tika-abh03t:1045_9": "Gabbhaseyyakepi hi sandhāya “yassa vā pana somanassindriyaṃ uppajjati,",
  "tika-abh03t:1045_10": "tassa cakkhundriyaṃ uppajjatīti?",
  "tika-abh03t:1045_11": "Āmantā”ti idaṃ vacanaṃ yathā yujjati,",
  "tika-abh03t:1045_12": "tathā āyatanayamake dassitaṃ.",
  "tika-abh03t:1045_13": "Na hi sanniṭṭhānena saṅgahitānaṃ gabbhaseyyakānaṃ vajjane kāraṇaṃ atthi,",
  "tika-abh03t:1045_14": "“itthīnaṃ aghānakānaṃ upapajjantīna”ntiādīsu ca te eva vuttāti.",
  "tika-abh03t:1046_0": "Upekkhāya acakkhukānanti ahetukapaṭisandhivasena vuttanti ettha ca kāmāvacare sopekkhaacakkhukapaṭisandhiyā",
  "tika-abh03t:1046_1": "taṃsamānalakkhaṇaṃ arūpapaṭisandhiñca nidassetīti daṭṭhabbaṃ.",
  "tika-abh03t:1046_2": "Kesuci pana potthakesu “ahetukārūpapaṭisandhivasenā”ti pāṭho dissati,",
  "tika-abh03t:1046_3": "so eva seyyo.",
  "tika-abh03t:1047_0": "“Tattha hi ekanteneva saddhāsatipaññāyo natthi,",
  "tika-abh03t:1047_1": "samādhivīriyāni pana indriyappattāni na hontī”ti vuttaṃ,",
  "tika-abh03t:1047_2": "yadi pana samādhivīriyāni santi,",
  "tika-abh03t:1047_3": "“indriyappattāni na hontī”ti na sakkā vattuṃ “samādhi samādhindriyanti?",
  "tika-abh03t:1047_4": "Āmantā”ti “vīriyaṃ vīriyindriyanti?",
  "tika-abh03t:1047_5": "Āmantā”ti vacanato.",
  "tika-abh03t:1047_6": "Ahetukapaṭisandhicitte ca yathā samādhileso ekaggatā atthi,",
  "tika-abh03t:1047_7": "na evaṃ vīriyaleso atthi,",
  "tika-abh03t:1047_8": "tasmā evamettha vattabbaṃ siyā “tattha hi ekanteneva saddhāvīriyasatipaññāyo natthi,",
  "tika-abh03t:1047_9": "ekaggatā pana samādhileso eva hotī”ti.",
  "tika-abh03t:1047_10": "Ayaṃ panettha adhippāyo siyā –",
  "tika-abh03t:1047_11": "yathā aññesu kesuci ahetukacittesu samādhivīriyāni honti indriyappattāni ca,",
  "tika-abh03t:1047_12": "evamidha samādhivīriyāni indriyappattāni na hontīti.",
  "tika-abh03t:1047_13": "Samādhivīriyindriyānameva abhāvaṃ dassento ahetukantarato viseseti.",
  "tika-abh03t:1047_14": "Tattha “samādhivīriyāni pana na hontī”ti vattabbe “indriyappattānī”ti samādhilesassa samādhindriyabhāvaṃ appattassa sabbhāvato vuttaṃ,",
  "tika-abh03t:1047_15": "na vīriyalesassa.",
  "tika-abh03t:1047_16": "Visesanañhi visesitabbe pavattati.",
  "tika-abh03t:1047_17": "Yesu pana potthakesu “tattha ekanteneva saddhāvīriyasatipaññāyo natthī”ti pāṭho,",
  "tika-abh03t:1047_18": "so eva sundarataro.",
  "tika-abh03t:1048_0": "Yāva cakkhundriyaṃ nuppajjati,",
  "tika-abh03t:1048_1": "tāva gabbhagatānaṃ acakkhukānaṃ bhāvo atthīti iminā adhippāyenāha “sahetukānaṃ acakkhukānanti gabbhaseyyakavasena ceva arūpīvasena ca vutta”nti.",
  "tika-abh03t:1048_2": "Gabbhaseyyakāpi pana avassaṃ uppajjanakacakkhukā na labbhantīti daṭṭhabbā.",
  "tika-abh03t:1048_3": "Sacakkhukānaṃ ñāṇavippayuttānanti kāmadhātuyaṃ duhetukapaṭisandhikānaṃ vasena vuttanti idhāpi ahetukapaṭisandhikā ca acakkhukā labbhanteva.",
  "tika-abh03t:1048_4": "Itthipurisindriyasantānānampi upapattivasena uppādo,",
  "tika-abh03t:1048_5": "cutivasena nirodho bāhullavasena dassito.",
  "tika-abh03t:1048_6": "Kadāci hi tesaṃ paṭhamakappikādīnaṃ viya pavattiyampi uppādanirodhā hontīti.",
  "tika-abh03t:1048_7": "Ettha purisindriyāvasānesu indriyamūlayamakesu paṭhamapucchāsu sanniṭṭhānehi gahitehi upapatticutivasena",
  "tika-abh03t:1048_8": "gacchantehi cakkhundriyādīhi niyamitattā jīvitindriyādīnaṃ pavattivasenapi labbhamānānaṃ upapatticutivaseneva",
  "tika-abh03t:1048_9": "dutiyapucchāsu sanniṭṭhānehi gahaṇaṃ veditabbaṃ.",
  "tika-abh03t:1049_0": "190.",
  "tika-abh03t:1049_1": "Rūpajīvitindriyaṃ cakkhundriyādisamānagatikaṃ cutipaṭisandhivaseneva gacchati santānuppattinirodhadassanatoti",
  "tika-abh03t:1049_2": "āha “pavatte somanassavippayuttacittassa uppādakkhaṇeti arūpajīvitindriyaṃ sandhāya vutta”nti.",
  "tika-abh03t:1049_3": "Etesañceva aññesañca pañcindriyānaṃ yathālābhavasenāti ettha etesaṃ jīvitindriyādīnaṃ cutipaṭisandhipavattesu,",
  "tika-abh03t:1049_4": "aññesañca cakkhundriyādīnaṃ cutipaṭisandhīsūti evaṃ yathālābho daṭṭhabbo.",
  "tika-abh03t:1049_5": "Ayaṃ pana chedeyevāti ettha tassa tassa paripuṇṇapañhassa tasmiṃ tasmiṃ sarūpadassanena vissajjane vissajjite",
  "tika-abh03t:1049_6": "pacchimakoṭṭhāsassa chedoti nāmaṃ daṭṭhabbaṃ.",
  "tika-abh03t:1050_0": "Yassa vā pana somanassindriyaṃ na uppajjati,",
  "tika-abh03t:1050_1": "tassa jīvitindriyaṃ na uppajjatīti?",
  "tika-abh03t:1050_2": "Vinā somanassena upapajjantānaṃ pavatte somanassavippayuttacittassa uppādakkhaṇe tesaṃ somanassindriyaṃ na uppajjati,",
  "tika-abh03t:1050_3": "no ca tesaṃ jīvitindriyaṃ na uppajjatīti ettha “nirodhasamāpannānaṃ asaññasattāna”nti avacanaṃ rūpajīvitindriyassa",
  "tika-abh03t:1050_4": "cakkhundriyādisamānagatikataṃ dīpeti.",
  "tika-abh03t:1050_5": "Tassa hi upapattiyaṃyeva uppādo vattabboti.",
  "tika-abh03t:1050_6": "“Vinā somanassena upapajjantāna”nti ettha asaññasatte saṅgahetvā pavattivasena te ca nirodhasamāpannā ca na vuttā,",
  "tika-abh03t:1050_7": "anuppādopi panetassa cutiupapattīsveva vattabbo,",
  "tika-abh03t:1050_8": "na pavatteti.",
  "tika-abh03t:1050_9": "Pacchimakoṭṭhāsepi “sabbesaṃ cavantānaṃ,",
  "tika-abh03t:1050_10": "pavatte cittassa bhaṅgakkhaṇe tesaṃ somanassindriyañca na uppajjati jīvitindriyañca na uppajjatī”ti evaṃ",
  "tika-abh03t:1050_11": "“sabbesaṃ cavantāna”nti ettheva asaññasatte saṅgaṇhitvā pavattivasena te ca nirodhasamāpannā na ca vuttā.",
  "tika-abh03t:1050_12": "Yassayatthake ca nirodhasamāpannā na dassetabbā na gahetabbāti attho.",
  "tika-abh03t:1050_13": "Na hi “nirodhasamāpannāna”nti vacanaṃ “asaññasattāna”nti vacanaṃ viya okāsadīpakaṃ,",
  "tika-abh03t:1050_14": "nāpi “upekkhāsampayuttacittassa uppādakkhaṇe,",
  "tika-abh03t:1050_15": "sabbesaṃ cittassa bhaṅgakkhaṇe”tiādivacanaṃ viya somanassindriyādīnaṃ anuppādakkhaṇadīpakaṃ,",
  "tika-abh03t:1050_16": "atha kho puggaladīpakamevāti.",
  "tika-abh03t:1051_0": "Atītakālabhede suddhāvāsānaṃ upapatticittassa uppādakkhaṇe tesaṃ tattha somanassindriyañca na uppajjittha",
  "tika-abh03t:1051_1": "jīvitindriyañca na uppajjitthāti ettha “upapatticittassa uppādakkhaṇe”ti kasmā vuttaṃ,",
  "tika-abh03t:1051_2": "nanu “suddhāvāsaṃ upapajjantānaṃ,",
  "tika-abh03t:1051_3": "asaññasattānaṃ tesaṃ tattha somanassindriyañca na uppajjittha manindriyañca na uppajjitthā”ti ettha viya “upapajjantāna”nti vattabbanti?",
  "tika-abh03t:1051_4": "Na vattabbaṃ.",
  "tika-abh03t:1051_5": "Yathā hi somanassamanindriyānaṃ vasena upapajjantā puggalā upapatticittasamaṅgino honti,",
  "tika-abh03t:1051_6": "na evaṃ somanassajīvitindriyānaṃ vasena upapattisamaṅginoyeva honti.",
  "tika-abh03t:1051_7": "Jīvitindriyassa hi vasena yāva paṭhamarūpajīvitindriyaṃ dharati,",
  "tika-abh03t:1051_8": "tāva upapajjantā nāma honti.",
  "tika-abh03t:1051_9": "Tadā ca dutiyacittato paṭṭhāya “jīvitindriyañca na uppajjitthā”ti na sakkā vattuṃ arūpajīvitindriyassa uppajjitvā niruddhattā,",
  "tika-abh03t:1051_10": "tasmā ubhayaṃ uppādakkhaṇena nidassitaṃ.",
  "tika-abh03t:1051_11": "Yathā hi “na nirujjhitthā”ti idaṃ lakkhaṇaṃ upapatticittassa dvīsu khaṇesu labbhamānaṃ sabbapaṭhamena upapatticittassa bhaṅgakkhaṇena nidassitaṃ,",
  "tika-abh03t:1051_12": "evamidhāpi daṭṭhabbaṃ.",
  "tika-abh03t:1052_0": "Anāgatakālabhede uppajjissamāne sanniṭṭhānaṃ katvā aññassa ca uppajjissamānatāva pucchitā.",
  "tika-abh03t:1052_1": "Tattha yathā paccuppannakālabhede sanniṭṭhānasaṃsayabhedehi uppajjamānasseva gahitattā “yassa cakkhundriyādīni uppajjanti,",
  "tika-abh03t:1052_2": "upapajjantassa tassa jīvitindriyādīni uppajjantī”ti upapajjantasseva pucchitānaṃ upapattiyaṃyeva tesaṃ uppādo sambhavati,",
  "tika-abh03t:1052_3": "na aññattha,",
  "tika-abh03t:1052_4": "na evamidha “yassa cakkhundriyādīni uppajjissanti,",
  "tika-abh03t:1052_5": "upapajjantassa tassa jīvitindriyādīni uppajjissantī”ti upapajjantasseva pucchitānaṃ tesaṃ upapattito aññattha uppādo na sambhavati,",
  "tika-abh03t:1052_6": "tasmā “yassa cakkhundriyaṃ uppajjissati,",
  "tika-abh03t:1052_7": "tassa somanassindriyaṃ uppajjissatīti?",
  "tika-abh03t:1052_8": "Āmantā”ti vuttaṃ.",
  "tika-abh03t:1052_9": "Evañca katvā nirodhavārepi “yassa cakkhundriyaṃ nirujjhissati,",
  "tika-abh03t:1052_10": "tassa somanassindriyaṃ nirujjhissatīti?",
  "tika-abh03t:1052_11": "Āmantā”ti vuttaṃ.",
  "tika-abh03t:1052_12": "Na hi yassa cakkhundriyaṃ nirujjhissati,",
  "tika-abh03t:1052_13": "tassa somanassindriyaṃ na nirujjhissati,",
  "tika-abh03t:1052_14": "api pacchimabhavikassa upekkhāsahagatapaṭisandhikassa.",
  "tika-abh03t:1052_15": "Na hi upapajjantassa tassa cutito pubbeva somanassindriyanirodho na sambhavatīti.",
  "tika-abh03t:1052_16": "Ettha hi paṭhamapucchāsu sanniṭṭhānattho pucchitabbatthanissayo mādisova upapattiuppādindriyavā ubhayuppādindriyavā",
  "tika-abh03t:1052_17": "attho paṭinivattitvāpi pucchitabbatthassa nissayoti evaṃ viya dutiyapucchāsu sanniṭṭhānatthameva niyameti,",
  "tika-abh03t:1052_18": "na tattheva pucchitabbaṃ anāgatabhāvamattena sarūpato gahitaṃ uppādaṃ vā nirodhaṃ vā saṃsayatthanti.",
  "tika-abh03t:1052_19": "Yasmā cevaṃ sanniṭṭhānatthassa niyamo hoti,",
  "tika-abh03t:1052_20": "tasmā “yassa vā pana somanassindriyaṃ uppajjissati,",
  "tika-abh03t:1052_21": "tassa cakkhundriyaṃ uppajjissatīti?",
  "tika-abh03t:1052_22": "Āmantā”ti vuttaṃ.",
  "tika-abh03t:1052_23": "Esa nayo nirodhavārepi.",
  "tika-abh03t:1053_0": "Paṭilome pana yathā anulome “uppajjissati nirujjhissatī”ti uppādanirodhā anāgatā sarūpavasena vuttā,",
  "tika-abh03t:1053_1": "evaṃ avuttattā yathā tattha saṃsayapadena gahitassa indriyassa pavattiyampi uppādanirodhā cakkhundriyādimūlakesu yojitā,",
  "tika-abh03t:1053_2": "na evaṃ yojetabbā.",
  "tika-abh03t:1053_3": "Yathā hi uppādanirodhe atikkamitvā appatvā ca uppādanirodhā sambhavanti yojetuṃ,",
  "tika-abh03t:1053_4": "na evaṃ anuppādānirodhe atikkamitvā appatvā ca anuppādānirodhā sambhavanti abhūtābhāvassa abhūtābhāvaṃ atikkamitvā appatvā ca sambhavānuppattito,",
  "tika-abh03t:1053_5": "abhūtuppādanirodhābhāvo ca paṭilome pucchito,",
  "tika-abh03t:1053_6": "tasmāssa visesarahitassa abhūtābhāvassa vattamānānaṃ uppādassa viya kālantarayogābhāvato yādisānaṃ cakkhādīnaṃ",
  "tika-abh03t:1053_7": "uppādanirodhābhāvena pucchitabbassa nissayo sanniṭṭhānena sannicchito,",
  "tika-abh03t:1053_8": "tannissayā tādisānaṃyeva upapatticutiuppādanirodhānaṃ jīvitādīnampi anuppādānirodhā saṃsayapadena pucchitā",
  "tika-abh03t:1053_9": "hontīti “yassa cakkhundriyaṃ nuppajjissati,",
  "tika-abh03t:1053_10": "tassa somanassindriyaṃ nuppajjissatīti?",
  "tika-abh03t:1053_11": "Āmantā”ti ca,",
  "tika-abh03t:1053_12": "“yassa cakkhundriyaṃ na nirujjhissati,",
  "tika-abh03t:1053_13": "tassa somanassindriyaṃ na nirujjhissatīti?",
  "tika-abh03t:1053_14": "Āmantā”ti ca vuttaṃ,",
  "tika-abh03t:1053_15": "na vuttaṃ “ye arūpaṃ upapajjitvā parinibbāyissantī”tiādinā jīvitindriyaupekkhindriyādīsu viya vissajjananti.",
  "tika-abh03t:1054_0": "Ye rūpāvacaraṃ upapajjitvā parinibbāyissanti,",
  "tika-abh03t:1054_1": "tesaṃ ghānindriyaṃ na uppajjissati,",
  "tika-abh03t:1054_2": "no ca tesaṃ somanassindriyaṃ na uppajjissatī”ti ettha ye sopekkhapaṭisandhikā bhavissanti,",
  "tika-abh03t:1054_3": "te “ye ca arūpaṃ upapajjitvā parinibbāyissantī”ti etena pacchimakoṭṭhāsavacanena taṃsamānalakkhaṇatāya",
  "tika-abh03t:1054_4": "saṅgahitāti ye somanassapaṭisandhikā bhavissanti,",
  "tika-abh03t:1054_5": "te eva vuttāti daṭṭhabbā.",
  "tika-abh03t:1055_0": "Aṭṭhakathāyaṃ yesu ādimapotthakesu “atītānāgatavāre suddhāvāsānaṃ upapatticittassa bhaṅgakkhaṇe manindriyañca",
  "tika-abh03t:1055_1": "nuppajjitthāti dhammayamake viya uppādakkhaṇātikkamavasena atthaṃ aggahetvā”ti likhitaṃ,",
  "tika-abh03t:1055_2": "taṃ pamādalikhitaṃ.",
  "tika-abh03t:1055_3": "Yesu pana potthakesu “paccuppannātītavāre suddhāvāsānaṃ upapatticittassa bhaṅgakkhaṇe manindriyañca nuppajjitthāti…pe…",
  "tika-abh03t:1055_4": "tasmiṃ bhave anuppannapubbavasena attho gahetabbo”ti pāṭho dissati,",
  "tika-abh03t:1055_5": "so eva sundarataroti.",
  "tika-abh03t:1056_0": "Pavattivāravaṇṇanā niṭṭhitā.",
  "tika-abh03t:1057_0": "3. Pariññāvāravaṇṇanā",
  "tika-abh03t:1058_0": "435- 482.",
  "tika-abh03t:1058_1": "Pariññāvāre lokiyaabyākatamissakāni cāti dukkhasaccapariyāpannehi ekantapariññeyyehi lokiyaabyākatehi",
  "tika-abh03t:1058_2": "missakattā tāni upādāya manindriyādīnaṃ vedanākkhandhādīnaṃ viya pariññeyyatā ca vuttā.",
  "tika-abh03t:1058_3": "Yadi pariññeyyamissakattā pariññeyyatā hoti,",
  "tika-abh03t:1058_4": "kasmā dhammayamake “yo kusalaṃ dhammaṃ bhāveti,",
  "tika-abh03t:1058_5": "so abyākataṃ dhammaṃ parijānātī”tiādinā abyākatapadena yojetvā yamakāni na vuttānīti?",
  "tika-abh03t:1058_6": "Yathā “kusalaṃ bhāvemi,",
  "tika-abh03t:1058_7": "akusalaṃ pajahāmī”ti kusalākusalesu bhāvanāpahānābhiniveso hoti,",
  "tika-abh03t:1058_8": "tathā “vedanākkhandho anicco,",
  "tika-abh03t:1058_9": "dhammāyatanaṃ anicca”ntiādinā khandhādīsu parijānābhiniveso hoti,",
  "tika-abh03t:1058_10": "tattha vedanākkhandhādayo “anicca”ntiādinā parijānitabbā,",
  "tika-abh03t:1058_11": "te ca vedanākkhandhādibhāvaṃ gahetvā parijānitabbā,",
  "tika-abh03t:1058_12": "na abyākatabhāvanti.",
  "tika-abh03t:1059_0": "Kasmā panettha dukkhasaccabhājanīye āgatassa domanassassa pahātabbatāva vuttā,",
  "tika-abh03t:1059_1": "na pariññeyyatā,",
  "tika-abh03t:1059_2": "nanu dukkhasaccapariyāpannā vedanākkhandhādayo kusalākusalabhāvena aggahitā kusalākusalāpi pariññeyyāti? Saccaṃ,",
  "tika-abh03t:1059_3": "yathā pana vedanākkhandhādibhāvo bhāvetabbapahātabbabhāvehi vināpi hoti,",
  "tika-abh03t:1059_4": "na evaṃ domanassindriyabhāvo pahātabbabhāvena vinā hotīti imaṃ visesaṃ dassetuṃ domanassindriyassa pahātabbatāva idha vuttā,",
  "tika-abh03t:1059_5": "na pariññeyyabhāvassa abhāvatoti daṭṭhabbo.",
  "tika-abh03t:1059_6": "Akusalaṃ ekantato pahātabbamevāti etena pahātabbameva,",
  "tika-abh03t:1059_7": "na appahātabbanti appahātabbameva nivāreti,",
  "tika-abh03t:1059_8": "na pariññeyyabhāvanti daṭṭhabbaṃ.",
  "tika-abh03t:1059_9": "Aññindriyaṃ bhāvetabbaniṭṭhaṃ,",
  "tika-abh03t:1059_10": "na pana sacchikātabbaniṭṭhanti bhāvetabbabhāvo eva tassa gahitoti.",
  "tika-abh03t:1059_11": "“Dve puggalā”tiādi “cakkhundriyaṃ na parijānātī”tiādikassa parato likhitabbaṃ uppaṭipāṭiyā likhitanti daṭṭhabbaṃ.",
  "tika-abh03t:1059_12": "Cakkhundriyamūlakañhi atikkamitvā domanassindriyamūlake idaṃ vuttaṃ “dve puggalā domanassindriyaṃ na pajahanti no ca aññindriyaṃ na bhāventī”ti.",
  "tika-abh03t:1060_0": "Ettha ca puthujjano,",
  "tika-abh03t:1060_1": "aṭṭha ca ariyāti nava puggalā.",
  "tika-abh03t:1060_2": "Tesu puthujjano bhabbābhabbavasena duvidho,",
  "tika-abh03t:1060_3": "so “puthujjano”ti āgataṭṭhānesu “cha puggalā cakkhundriyañca na parijānittha domanassindriyañca na pajahitthā”tiādīsu ca abhinditvā gahito.",
  "tika-abh03t:1060_4": "“Ye puthujjanā maggaṃ paṭilabhissantī”ti āgataṭṭhānesu “pañca puggalā cakkhundriyañca parijānissanti",
  "tika-abh03t:1060_5": "domanassindriyañca pajahissantī”tiādīsu ca bhabbo eva bhinditvā gahito.",
  "tika-abh03t:1060_6": "“Ye ca puthujjanā maggaṃ na paṭilabhissantī”ti āgataṭṭhānesu “tayo puggalā domanassindriyañca nappajahissanti",
  "tika-abh03t:1060_7": "cakkhundriyañca na parijānissantī”tiādīsu ca abhabbo eva.",
  "tika-abh03t:1060_8": "Aggaphalasamaṅgī ca paṭhamaphalasamaṅgī arahā cāti duvidho.",
  "tika-abh03t:1060_9": "Sopi “arahā”ti āgataṭṭhānesu “tayo puggalā anaññātaññassāmītindriyañca bhāvittha domanassindriyañca pajahitthā”tiādīsu ca abhinditvā gahito.",
  "tika-abh03t:1060_10": "“Yo aggaphalaṃ sacchikarotī”ti āgataṭṭhānesu “tayo puggalā domanassindriyaṃ pajahittha,",
  "tika-abh03t:1060_11": "no ca aññātāvindriyaṃ sacchikaritthā”tiādīsu ca paṭhamaphalasamaṅgī ca bhinditvā gahito.",
  "tika-abh03t:1060_12": "“Yo aggaphalaṃ sacchākāsī”ti āgataṭṭhānesu itarovāti evaṃ puggalabhedaṃ ñatvā tattha tattha sanniṭṭhānena",
  "tika-abh03t:1060_13": "gahitapuggale niddhāretvā vissajjanaṃ yojetabbanti.",
  "tika-abh03t:1061_0": "Pariññāvāravaṇṇanā niṭṭhitā.",
  "tika-abh03t:1062_0": "Indriyayamakavaṇṇanā niṭṭhitā.",
  "tika-abh03t:1063_0": "Yamakapakaraṇa-mūlaṭīkā samattā.",
  "tika-abh03t:1064_0": "Paṭṭhānapakaraṇa-mūlaṭīkā",
  "tika-abh03t:1065_0": "Ganthārambhavaṇṇanā",
  "tika-abh03t:1066_0": "Dibbanti kāmaguṇādīhi kīḷanti laḷanti,",
  "tika-abh03t:1066_1": "tesu vā viharanti,",
  "tika-abh03t:1066_2": "vijayasamatthatāyogena paccatthike vijetuṃ icchanti,",
  "tika-abh03t:1066_3": "issariyaṭṭhānādisakkāradānaggahaṇaṃ taṃtaṃatthānusāsanañca karontā voharanti,",
  "tika-abh03t:1066_4": "puññayogānubhāvappattāya jutiyā jotanti,",
  "tika-abh03t:1066_5": "yathābhilāsitañca visayaṃ appaṭighātena gacchanti,",
  "tika-abh03t:1066_6": "yathicchitanipphādane sakkontīti vā devā,",
  "tika-abh03t:1066_7": "devanīyā vā taṃtaṃbyasananittharaṇatthikehi saraṇaṃ parāyaṇanti gamanīyā,",
  "tika-abh03t:1066_8": "abhitthavanīyā vā.",
  "tika-abh03t:1066_9": "Sobhāvisesayogena kamanīyāti vā devā.",
  "tika-abh03t:1066_10": "Te tividhā –",
  "tika-abh03t:1066_11": "sammutidevā upapattidevā visuddhidevāti.",
  "tika-abh03t:1066_12": "Bhagavā pana niratisayāya abhiññākīḷāya,",
  "tika-abh03t:1066_13": "uttamehi dibbabrahmaariyavihārehi,",
  "tika-abh03t:1066_14": "saparasantānasiddhāya pañcavidhamāravijayicchānipphattiyā,",
  "tika-abh03t:1066_15": "cittissariyasattadhanādisammāpaṭipattiaveccappasādasakkāradānaggahaṇasaṅkhātena dhammasabhāvapuggalajjhāsayānurūpānusāsanīsaṅkhātena",
  "tika-abh03t:1066_16": "ca vohārātisayena,",
  "tika-abh03t:1066_17": "paramāya paññāsarīrappabhāsaṅkhātāya jutiyā,",
  "tika-abh03t:1066_18": "anopamāya ca ñāṇasarīragatiyā,",
  "tika-abh03t:1066_19": "māravijayasabbaññuguṇaparahitanipphādanesu appaṭihatāya sattiyā ca samannāgatattā sadevakena lokena saraṇanti gamanīyato,",
  "tika-abh03t:1066_20": "abhitthavanīyato,",
  "tika-abh03t:1066_21": "bhattivasena kamanīyato ca sabbe te deve tehi guṇehi atikkanto atisayo vā devoti devātidevo.",
  "tika-abh03t:1066_22": "Sabbadevehi pūjanīyataro devoti vā devātidevo,",
  "tika-abh03t:1066_23": "visuddhidevabhāvaṃ vā sabbaññuguṇālaṅkāraṃ pattattā aññadevehi atirekataro vā devo devātidevo.",
  "tika-abh03t:1066_24": "Devānanti upapattidevānaṃ tadā dhammapaṭiggāhakānaṃ.",
  "tika-abh03t:1066_25": "Sakkādīhi devehi pahārādaasurindādīhi dānavehi ca pūjito.",
  "tika-abh03t:1066_26": "Kāyavacīsaṃyamassa sīlassa indriyasaṃvarassa cittasaṃyamassa samādhissa ca paṭipakkhānaṃ accantapaṭippassaddhiyā suddhasaṃyamo.",
  "tika-abh03t:1067_0": "Isisattamoti catusaccāvabodhagatiyā isayoti saṅkhyaṃ gatānaṃ sataṃ pasatthānaṃ isīnaṃ atisayena santo pasatthoti attho.",
  "tika-abh03t:1067_1": "Vipassīādayo ca upādāya bhagavā “sattamo”ti vutto.",
  "tika-abh03t:1067_2": "Yato viññāṇaṃ paccudāvattati,",
  "tika-abh03t:1067_3": "taṃ nāmarūpaṃ samudayanirodhanena nirodhesīti nāmarūpanirodhano.",
  "tika-abh03t:1067_4": "Atigambhīranayamaṇḍitadesanaṃ paṭṭhānaṃ nāma desesi pakaraṇanti sambandho.",
  "tika-abh03t:1068_0": "Ganthārambhavaṇṇanā niṭṭhitā.",
  "tika-abh03t:1069_0": "Paccayuddesavaṇṇanā",
  "tika-abh03t:1070_0": "“Ke pana te nayā,",
  "tika-abh03t:1070_1": "kiñca taṃ paṭṭhānaṃ nāmā”ti nayidaṃ pucchitabbaṃ. Kasmā?",
  "tika-abh03t:1070_2": "Nidānakathāyaṃ paṭṭhānasamānane anulomādīnaṃ nayānaṃ paṭṭhānassa ca dassitattāti imamatthaṃ vibhāvento “sammāsambuddhena hi…pe…",
  "tika-abh03t:1070_3": "nāmāti hi vutta”nti tattha vuttaṃ aṭṭhakathāpāḷiṃ āhari.",
  "tika-abh03t:1070_4": "Tattha gāthātthaṃ aṭṭhakathādhippāyañca parato vaṇṇayissāmāti.",
  "tika-abh03t:1071_0": "Paṭṭhānanāmattho pana tikapaṭṭhānādīnaṃ tikapaṭṭhānādināmattho,",
  "tika-abh03t:1071_1": "imassa pakaraṇassa catuvīsatisamantapaṭṭhānasamodhānatā cettha vattabbā.",
  "tika-abh03t:1071_2": "Evañhi saṅkhepato paṭṭhāne ñāte vitthāro sukhaviññeyyo hotīti.",
  "tika-abh03t:1071_3": "Tattha ca nāmattho paṭhamaṃ vattabboti “tattha yesaṃ…pe…",
  "tika-abh03t:1071_4": "nāmattho tāva evaṃ veditabbo”ti vatvā sabbasādhāraṇassa paṭṭhānanāmasseva tāva atthaṃ dassento “kenaṭṭhena paṭṭhāna”ntiādimāha. Pa-",
  "tika-abh03t:1071_5": "kāro hīti upasaggapadaṃ dasseti.",
  "tika-abh03t:1071_6": "So “pavibhattesu dhammesu,",
  "tika-abh03t:1071_7": "yaṃ seṭṭhaṃ tadupāgamuntiādīsu viya nānappakāratthaṃ dīpeti.",
  "tika-abh03t:1071_8": "Nanu pakārehi vibhattā pavibhattāti pa-",
  "tika-abh03t:1071_9": "iti upasaggo pakāratthameva dīpeti,",
  "tika-abh03t:1071_10": "na nānappakāratthanti? Na,",
  "tika-abh03t:1071_11": "tesaṃ pakārānaṃ nānāvidhabhāvato.",
  "tika-abh03t:1071_12": "Atthato hi āpannaṃ nānāvidhabhāvaṃ dassetuṃ nānā-",
  "tika-abh03t:1071_13": "saddo vuttoti.",
  "tika-abh03t:1071_14": "Tattha ekassapi dhammassa hetuādīhi anekapaccayabhāvato ca ekekassa paccayassa anekadhammabhāvato ca nānappakārapaccayatā veditabbā.",
  "tika-abh03t:1072_0": "Hetupaccayādivasena vibhattattāti etena dhammasaṅgahādīsu vuttato kusalādivibhāgato sātisayavibhāgataṃ paṭṭhānanāmalābhassa kāraṇaṃ dasseti.",
  "tika-abh03t:1072_1": "Goṭṭhāti vajā.",
  "tika-abh03t:1072_2": "Paṭṭhitagāvoti gatagāvo.",
  "tika-abh03t:1072_3": "Āgataṭṭhānasminti mahāsīhanādasuttaṃ vadati.",
  "tika-abh03t:1072_4": "Pavattagamanattā etthāti vacanaseso.",
  "tika-abh03t:1072_5": "Atha vā gacchati etthāti gamanaṃ,",
  "tika-abh03t:1072_6": "sabbaññutaññāṇassa nissaṅgavasena pavattassa gamanattā gamanadesabhāvato ekekaṃ paṭṭhānaṃ nāmāti attho.",
  "tika-abh03t:1072_7": "Tattha aññehi gatimantehi atisayayuttassa gatimato gamanaṭṭhānabhāvadassanatthaṃ “sabbaññutaññāṇassā”ti vuttaṃ.",
  "tika-abh03t:1072_8": "Tassa mahāvegassa purisassa papātaṭṭhānaṃ viya dhammasaṅgaṇīādīnaṃ sāsaṅgagamanaṭṭhānabhāvaṃ imassa ca",
  "tika-abh03t:1072_9": "mahāpatho viya nirāsaṅgagamanaṭṭhānabhāvaṃ dassento atisayayuttagamanaṭṭhānabhāvo paṭṭhānanāmalābhassa",
  "tika-abh03t:1072_10": "kāraṇanti dasseti.",
  "tika-abh03t:1073_0": "Tikānanti tikavasena vuttadhammānaṃ.",
  "tika-abh03t:1073_1": "Samantāti anulomādīhi sabbākārehipi gatāni catuvīsati hontīti attho.",
  "tika-abh03t:1073_2": "Etasmiṃ atthe catuvīsatisamantapaṭṭhānānīti “samantacatuvīsatipaṭṭhānānī”ti vattabbe samantasaddassa parayogaṃ katvā vuttanti daṭṭhabbaṃ.",
  "tika-abh03t:1073_3": "Atha vā samantā cha cha hutvāti etena anulomādisabbakoṭṭhāsato tikādichachabhāvaṃ dasseti.",
  "tika-abh03t:1073_4": "Tena samantasaddo tikādichachapaṭṭhānavisesanaṃ hoti,",
  "tika-abh03t:1073_5": "na catuvīsativisesanaṃ,",
  "tika-abh03t:1073_6": "tasmā samantato paṭṭhānāni tāni catuvīsatīti katvā “catuvīsatisamantapaṭṭhānānī”ti vuttaṃ.",
  "tika-abh03t:1073_7": "Samantato vā dhammānulomāditikādipaṭiccavārādipaccayānulomādihetumūlakādippakārehi pavattāni paṭṭhānāni samantapaṭṭhānāni,",
  "tika-abh03t:1073_8": "anūnehi nayehi pavattānīti vuttaṃ hoti.",
  "tika-abh03t:1073_9": "Tāni pana catuvīsati honti.",
  "tika-abh03t:1073_10": "Tenevāha “imesaṃ catuvīsatiyā khuddakapaṭṭhānasaṅkhātānaṃ samantapaṭṭhānānaṃ samodhānavasenā”ti.",
  "tika-abh03t:1074_0": "Hetu ca so paccayo cāti iminā vacanena hetuno adhipatipaccayādibhūtassa ca gahaṇaṃ siyāti taṃ nivārento āha “hetu hutvā paccayo”ti.",
  "tika-abh03t:1074_1": "Etenapi so eva doso āpajjatīti punāha “hetubhāvena paccayoti vuttaṃ hotī”ti.",
  "tika-abh03t:1074_2": "Tena idha hetu-",
  "tika-abh03t:1074_3": "saddena dhammaggahaṇaṃ na kataṃ,",
  "tika-abh03t:1074_4": "atha kho dhammasattiviseso gahitoti dasseti.",
  "tika-abh03t:1074_5": "Tassa hi paccayasaddassa ca samānādhikaraṇataṃ sandhāya “hetu ca so paccayo cā”ti,",
  "tika-abh03t:1074_6": "“hetu hutvā paccayo”ti ca vuttaṃ.",
  "tika-abh03t:1074_7": "Evañca katvā parato pāḷiyaṃ “hetū hetusampayutta…pe…",
  "tika-abh03t:1074_8": "hetupaccayena paccayo”tiādinā tena tena hetubhāvādiupakārena tassa tassa dhammassa upakārattaṃ vuttaṃ.",
  "tika-abh03t:1074_9": "Aṭṭhakathāyaṃ pana “yo hi dhammo yaṃ dhammaṃ appaccakkhāya tiṭṭhati vā uppajjati vā,",
  "tika-abh03t:1074_10": "so tassa paccayo”ti “mūlaṭṭhena upakārako dhammo hetupaccayo”ticcevamādinā dhammappadhānaniddesena dhammato",
  "tika-abh03t:1074_11": "aññā dhammasatti nāma natthīti dhammeheva dhammasattivibhāvanaṃ katanti daṭṭhabbaṃ.",
  "tika-abh03t:1074_12": "Idhāpi vā hetu ca so paccayo cāti dhammeneva dhammasattiṃ dasseti.",
  "tika-abh03t:1074_13": "Na hi hetupaccayotiādiko uddeso kusalādiuddeso viya dhammappadhāno,",
  "tika-abh03t:1074_14": "atha kho dhammānaṃ upakārappadhānoti.",
  "tika-abh03t:1074_15": "Etīti etassa attho vattatīti,",
  "tika-abh03t:1074_16": "tañca uppattiṭṭhitīnaṃ sādhāraṇavacanaṃ.",
  "tika-abh03t:1074_17": "Tenevāha –",
  "tika-abh03t:1074_18": "“tiṭṭhati vā uppajjati vā”ti.",
  "tika-abh03t:1074_19": "Koci hi paccayo ṭhitiyā eva hoti yathā pacchājātapaccayo,",
  "tika-abh03t:1074_20": "koci uppattiyāyeva yathā anantarādayo,",
  "tika-abh03t:1074_21": "koci ubhayassa yathā hetuādayoti.",
  "tika-abh03t:1075_0": "Upakārakalakkhaṇoti ca dhammena dhammasattiupakāraṃ dassetīti daṭṭhabbaṃ.",
  "tika-abh03t:1075_1": "Hinoti patiṭṭhāti etthāti hetu.",
  "tika-abh03t:1075_2": "Anekatthattā dhātusaddānaṃ hi-",
  "tika-abh03t:1075_3": "saddo mūla-",
  "tika-abh03t:1075_4": "saddo viya patiṭṭhatthoti daṭṭhabboti.",
  "tika-abh03t:1075_5": "Hinoti vā etena kammanidānabhūtena uddhaṃ ojaṃ abhiharantena mūlena viya pādapo tappaccayaṃ phalaṃ gacchati",
  "tika-abh03t:1075_6": "pavattati vuḍḍhiṃ virūḷhiṃ āpajjatīti hetu.",
  "tika-abh03t:1075_7": "Ācariyānanti revatattheraṃ vadati.",
  "tika-abh03t:1076_0": "“Yoniso,",
  "tika-abh03t:1076_1": "bhikkhave,",
  "tika-abh03t:1076_2": "manasikaroto anuppannā ceva kusalā dhammā uppajjanti,",
  "tika-abh03t:1076_3": "uppannā ca kusalā dhammā abhivaḍḍhantī”tiādīhi kusalabhāvassa yonisomanasikārapaṭibaddhatā siddhā hotīti",
  "tika-abh03t:1076_4": "āha “yonisomanasikārapaṭibaddho kusalabhāvo”ti.",
  "tika-abh03t:1076_5": "Eteneva akusalābyākatabhāvā kusalabhāvo viya na hetupaṭibaddhāti dassitaṃ hoti.",
  "tika-abh03t:1076_6": "Yaṃ paneke maññeyyuṃ “ahetukahetussa akusalabhāvo viya sahetukahetūnaṃ sabhāvatova kusalādibhāvo aññesaṃ taṃsampayuttānaṃ hetupaṭibaddho”ti,",
  "tika-abh03t:1076_7": "tassa uttaraṃ vattuṃ “yadi cā”tiādimāha.",
  "tika-abh03t:1076_8": "Alobho kusalo vā siyā abyākato vā,",
  "tika-abh03t:1076_9": "yadi alobho sabhāvato kusalo,",
  "tika-abh03t:1076_10": "kusalattā abyākato na siyā.",
  "tika-abh03t:1076_11": "Atha abyākato,",
  "tika-abh03t:1076_12": "taṃsabhāvattā kusalo na siyā alobhasabhāvassa adosattābhāvo viya.",
  "tika-abh03t:1076_13": "Yasmā pana ubhayathāpi so hoti,",
  "tika-abh03t:1076_14": "tasmā yathā ubhayathā hontesu phassādīsu sampayuttesu hetupaṭibaddhakusalādibhāvaṃ pariyesatha,",
  "tika-abh03t:1076_15": "na sabhāvato,",
  "tika-abh03t:1076_16": "evaṃ hetūsupi kusalāditā aññapaṭibaddhā pariyesitabbā,",
  "tika-abh03t:1076_17": "na sabhāvatoti.",
  "tika-abh03t:1076_18": "Yaṃ vuttaṃ “sampayuttahetūsu sabhāvatova kusalādibhāvo”ti,",
  "tika-abh03t:1076_19": "taṃ na yujjati,",
  "tika-abh03t:1076_20": "sā pana pariyesiyamānā yonisomanasikārādipaṭibaddhā hotīti hetūsu viya sampayuttesupi yonisomanasikārādipaṭibaddho kusalādibhāvo,",
  "tika-abh03t:1076_21": "na hetupaṭibaddhoti siddhaṃ hotīti adhippāyo.",
  "tika-abh03t:1077_0": "Ārabhitvāpīti ettha pi-",
  "tika-abh03t:1077_1": "saddena imamatthaṃ dasseti –",
  "tika-abh03t:1077_2": "rūpāyatanādimatte yasmiṃ kismiñci ekasmiṃ aṭṭhatvā “yaṃ yaṃ dhammaṃ ārabbhā”ti aniyamena sabbarūpāyatana…pe…",
  "tika-abh03t:1077_3": "dhammāyatanānañca ārammaṇapaccayabhāvassa vuttattā na koci dhammo na hotīti.",
  "tika-abh03t:1078_0": "“Chandavato kiṃ nāma na sijjhatī”tiādikaṃ purimābhisaṅkhārūpanissayaṃ labhitvā uppajjamāne citte chandādayo",
  "tika-abh03t:1078_1": "dhurabhūtā jeṭṭhakabhūtā sayaṃ sampayuttadhamme sādhayamānā hutvā pavattanti,",
  "tika-abh03t:1078_2": "taṃsampayuttadhammā ca tesaṃ vase vattanti hīnādibhāvena tadanuvattanato,",
  "tika-abh03t:1078_3": "tena te adhipatipaccayā honti.",
  "tika-abh03t:1078_4": "Garukātabbampi ārammaṇaṃ tanninnapoṇapabbhārānaṃ paccavekkhaṇaassādamaggaphalānaṃ attano vase vattayamānaṃ viya paccayo hoti,",
  "tika-abh03t:1078_5": "tasmāyaṃ attādhīnānaṃ patibhāvena upakārakatā adhipatipaccayatāti daṭṭhabbā.",
  "tika-abh03t:1079_0": "Manoviññāṇadhātūtiādi cittaniyamoti ettha ādi-",
  "tika-abh03t:1079_1": "saddena santīraṇānantaraṃ voṭṭhabbanaṃ,",
  "tika-abh03t:1079_2": "cutianantarā paṭisandhīti yassa yassa cittassa anantarā yaṃ yaṃ cittaṃ uppajjati,",
  "tika-abh03t:1079_3": "tassa tassa tadanantaruppādaniyamo taṃtaṃsahakārīpaccayavisiṭṭhassa purimapurimacittasseva vasena ijjhatīti dasseti.",
  "tika-abh03t:1079_4": "Bhāvanābalena pana vāritattāti ettha yathā rukkhassa vekhe dinne pupphituṃ samatthasseva pupphanaṃ na hoti,",
  "tika-abh03t:1079_5": "agadavekhe pana apanīte tāyayeva samatthatāya pupphanaṃ hoti,",
  "tika-abh03t:1079_6": "evamidhāpi bhāvanābalena vāritattā samuṭṭhāpanasamatthasseva asamuṭṭhāpanaṃ,",
  "tika-abh03t:1079_7": "tasmiñca apagate tāyayeva samatthatāya samuṭṭhāpanaṃ hotīti adhippāyo.",
  "tika-abh03t:1080_0": "Byañjanamattatovettha nānākaraṇaṃ paccetabbaṃ,",
  "tika-abh03t:1080_1": "na atthatoti upacayasantatiadhivacananiruttipadānaṃ viya saddatthamattato nānākaraṇaṃ,",
  "tika-abh03t:1080_2": "na vacanīyatthatoti adhippāyo.",
  "tika-abh03t:1080_3": "Teneva saddatthavisesaṃ dassetuṃ “katha”ntiādimāha.",
  "tika-abh03t:1080_4": "Tattha purimapacchimānaṃ nirodhuppādantarābhāvato nirantaruppādanasamatthatā anantarapaccayabhāvo.",
  "tika-abh03t:1080_5": "Rūpadhammānaṃ viya saṇṭhānābhāvato paccayapaccayuppannānaṃ sahāvaṭṭhānābhāvato ca “idamito heṭṭhā uddhaṃ",
  "tika-abh03t:1080_6": "tiriya”nti vibhāgābhāvā attanā ekattamiva upanetvā suṭṭhu anantarabhāvena uppādanasamatthatā samanantarapaccayatā.",
  "tika-abh03t:1081_0": "Uppādanasamatthatāti ca abyāpārattā dhammānaṃ yasmiṃ yadākāre niruddhe vattamāne vā sati taṃtaṃvisesavantā dhammā honti,",
  "tika-abh03t:1081_1": "tassa sova ākāro vuccatīti daṭṭhabbo.",
  "tika-abh03t:1081_2": "Dhammānaṃ pavattimeva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṃ",
  "tika-abh03t:1081_3": "asaññasattā cavantassa purimacutipacchimapaṭisandhīnañca nirodhuppādanirantaratāya kālantaratā natthīti",
  "tika-abh03t:1081_4": "daṭṭhabbā.",
  "tika-abh03t:1081_5": "Na hi tesaṃ antarā arūpadhammānaṃ pavatti atthi,",
  "tika-abh03t:1081_6": "yaṃ upādāya kālantaratā vucceyya,",
  "tika-abh03t:1081_7": "na ca rūpadhammappavatti arūpadhammappavattiyā antaraṃ karoti aññasantānattā.",
  "tika-abh03t:1081_8": "Rūpārūpadhammasantatiyo hi dve aññamaññaṃ visadisasabhāvattā aññamaññopakārabhāvena vattamānāpi visuṃyeva honti.",
  "tika-abh03t:1081_9": "Ekasantatiyañca purimapacchimānaṃ majjhe vattamānaṃ taṃsantatipariyāpannatāya antarakārakaṃ hoti.",
  "tika-abh03t:1081_10": "Tādisañca kañci nevasaññānāsaññāyatanaphalasamāpattīnaṃ majjhe natthi,",
  "tika-abh03t:1081_11": "na ca abhāvo antarakārako hoti abhāvattāyeva,",
  "tika-abh03t:1081_12": "tasmā javanānantarassa javanassa viya,",
  "tika-abh03t:1081_13": "bhavaṅgānantarassa bhavaṅgassa viya ca nirantaratā suṭṭhu ca anantaratā hotīti tathā uppādanasamatthatā nevasaññānāsaññāyatanacutīnampi daṭṭhabbā.",
  "tika-abh03t:1081_14": "Uppattiyā paccayabhāvo cettha anantarapaccayādīnaṃ pākaṭoti uppādanasamatthatāva vuttā.",
  "tika-abh03t:1081_15": "Paccuppannānaṃ pana dhammānaṃ pubbantāparantaparicchedena gahitānaṃ “uppajjatī”ti vacanaṃ alabhantānaṃ",
  "tika-abh03t:1081_16": "“atīto dhammo paccuppannassa dhammassa anantarapaccayena paccayo”tiādinā anantarādipaccayabhāvo vuttoti",
  "tika-abh03t:1081_17": "na so uppattiyaṃyevāti viññāyati.",
  "tika-abh03t:1081_18": "Na hi kusalādiggahaṇaṃ viya paccuppannaggahaṇaṃ aparicchedaṃ,",
  "tika-abh03t:1081_19": "yato uppattimattasamaṅginoyeva ca gahaṇaṃ siyā,",
  "tika-abh03t:1081_20": "teneva ca atītattike paṭiccavārādayo na santīti.",
  "tika-abh03t:1082_0": "Uppajjamānova sahuppādabhāvenāti etthāpi uppattiyā paccayabhāvena pākaṭena ṭhitiyāpi paccayabhāvaṃ nidassetīti daṭṭhabbaṃ,",
  "tika-abh03t:1082_1": "paccayuppannānaṃ pana sahajātabhāvena upakārakatā sahajātapaccayatāti.",
  "tika-abh03t:1083_0": "Attano upakārakassa upakārakatā aññamaññapaccayatā,",
  "tika-abh03t:1083_1": "upakārakatā ca aññamaññatāvaseneva daṭṭhabbā,",
  "tika-abh03t:1083_2": "na sahajātādivasena.",
  "tika-abh03t:1083_3": "Sahajātādipaccayo hontoyeva hi koci aññamaññapaccayo na hoti,",
  "tika-abh03t:1083_4": "na ca purejātapacchājātabhāvehi upakārakassa upakārakā vatthukhandhā aññamaññapaccayā hontīti.",
  "tika-abh03t:1084_0": "Taruādīnaṃ pathavī viya adhiṭṭhānākārena pathavīdhātu sesadhātūnaṃ,",
  "tika-abh03t:1084_1": "cakkhādayo ca cakkhuviññāṇādīnaṃ upakārakā cittakammassa paṭādayo viya nissayākārena khandhādayo taṃtaṃnissayānaṃ khandhādīnaṃ.",
  "tika-abh03t:1085_0": "Tadadhīnavuttitāya attano phalena nissitoti yaṃ kiñci kāraṇaṃ nissayoti vadati.",
  "tika-abh03t:1085_1": "Tattha yo bhuso,",
  "tika-abh03t:1085_2": "taṃ upanissayoti niddhāreti.",
  "tika-abh03t:1086_0": "Pakatoti ettha pa-",
  "tika-abh03t:1086_1": "kāro upasaggo,",
  "tika-abh03t:1086_2": "so attano phalassa uppādane samatthabhāvena suṭṭhukatataṃ dīpeti.",
  "tika-abh03t:1086_3": "Tathā ca kataṃ attano santāne kataṃ hotīti āha “attano santāne”ti.",
  "tika-abh03t:1086_4": "Karaṇañca duvidhaṃ nipphādanaṃ upasevanañcāti dassetuṃ “nipphādito vā”tiādimāha.",
  "tika-abh03t:1086_5": "Tattha upasevito vāti etena kāyaallīyāpanavasena upabhogūpasevanaṃ vijānanādivasena ārammaṇūpasevanañca dassetīti daṭṭhabbaṃ.",
  "tika-abh03t:1086_6": "Tena anāgatānampi cakkhusampadādīnaṃ ārammaṇūpasevanena yathāpaṭisevitānaṃ pakatūpanissayatā vuttā hoti.",
  "tika-abh03t:1087_0": "Yathā pacchājātena vinā santānāvicchedahetubhāvaṃ agacchantānaṃ dhammānaṃ ye pacchājātākārena upakārakā,",
  "tika-abh03t:1087_1": "tesaṃ sā vippayuttākārādīhi visiṭṭhā upakārakatā pacchājātapaccayatā,",
  "tika-abh03t:1087_2": "tathā nissayārammaṇākārādīhi visiṭṭhā purejātabhāvena vinā upakārakabhāvaṃ agacchantānaṃ vatthārammaṇānaṃ",
  "tika-abh03t:1087_3": "purejātākārena upakārakatā purejātapaccayatā,",
  "tika-abh03t:1087_4": "evaṃ sabbattha paccayānaṃ paccayantarākāravisiṭṭhā upakārakatā yojetabbā.",
  "tika-abh03t:1088_0": "Gijjhapotakasarīrānaṃ āhārāsācetanā viyāti etena manosañcetanāhāravasena pavattamānehi arūpadhammehi rūpakāyassa upatthambhitabhāvaṃ dasseti.",
  "tika-abh03t:1088_1": "Teneva “āhārāsā viyā”ti avatvā cetanāgahaṇaṃ karoti.",
  "tika-abh03t:1089_0": "Kusalādibhāvena attanā sadisassa payogena karaṇīyassa punappunaṃ karaṇaṃ pavattanaṃ āsevanaṭṭho,",
  "tika-abh03t:1089_1": "attasadisasabhāvatāpādanaṃ vāsanaṃ vā.",
  "tika-abh03t:1089_2": "Ganthādīsu purimāpurimābhiyogo viyāti purimā purimā āsevanā viyāti adhippāyo.",
  "tika-abh03t:1090_0": "Cittappayogo cittakiriyā,",
  "tika-abh03t:1090_1": "āyūhananti attho.",
  "tika-abh03t:1090_2": "Yathā hi kāyavacīpayogo viññatti,",
  "tika-abh03t:1090_3": "evaṃ cittappayogo cetanā.",
  "tika-abh03t:1090_4": "Sā tāya uppannakiriyatāvisiṭṭhe santāne sesapaccayasamāgame pavattamānānaṃ vipākakaṭattārūpānampi teneva kiriyabhāvena upakārikā hoti.",
  "tika-abh03t:1090_5": "Tassa hi kiriyabhāvassa pavattattā tesaṃ pavatti,",
  "tika-abh03t:1090_6": "na aññathāti.",
  "tika-abh03t:1090_7": "Sahajātānaṃ pana tena upakārikāti kiṃ vattabbanti.",
  "tika-abh03t:1091_0": "Nirussāhasantabhāvenāti etena saussāhehi vipākadhammadhammehi kusalākusalehi sārammaṇādibhāvena sadisavipākabhāvaṃ dasseti.",
  "tika-abh03t:1091_1": "So hi vipākānaṃ payogena asādhetabbatāya payogena aññathā vā sesapaccayesu siddhesu kammassa kaṭattāyeva siddhito nirussāho santabhāvo hoti,",
  "tika-abh03t:1091_2": "na kilesavūpasamasantabhāvo,",
  "tika-abh03t:1091_3": "tathāsantasabhāvatoyeva bhavaṅgādayo duviññeyyā.",
  "tika-abh03t:1091_4": "Pañcadvārepi hi javanappavattiyā rūpādīnaṃ gahitatā viññāyati,",
  "tika-abh03t:1091_5": "abhinipātasampaṭicchanasantīraṇamattā pana vipākā duviññeyyāyeva.",
  "tika-abh03t:1091_6": "Nirussāhasantabhāvāyāti nirussāhasantabhāvatthāya.",
  "tika-abh03t:1091_7": "Etena tappaccayavataṃ avipākānampi vipākānukulaṃ pavattiṃ dasseti.",
  "tika-abh03t:1092_0": "Satipi janakatte upatthambhakattaṃ āhārānaṃ padhānakiccanti āha “rūpārūpānaṃ upatthambhakattenā”ti.",
  "tika-abh03t:1092_1": "Upatthambhakattañhi satipi janakatte arūpīnaṃ āhārānaṃ āhārajarūpasamuṭṭhāpakarūpāhārassa ca hoti,",
  "tika-abh03t:1092_2": "asatipi catusamuṭṭhānikarūpūpatthambhakarūpāhārassa,",
  "tika-abh03t:1092_3": "asati pana upatthambhakatte āhārānaṃ janakattaṃ natthīti upatthambhakattaṃ padhānaṃ.",
  "tika-abh03t:1092_4": "Janayamānopi hi āhāro avicchedavasena upatthambhayamānoyeva janetīti upatthambhanabhāvo āhārabhāvoti.",
  "tika-abh03t:1093_0": "Adhipatiyaṭṭhenāti ettha na adhipatipaccayadhammānaṃ viya pavattinivārake abhibhavitvā pavattanena garubhāvo adhipatiyaṭṭho,",
  "tika-abh03t:1093_1": "atha kho dassanādikiccesu cakkhuviññāṇādīhi jīvane jīvantehi sukhitādibhāve sukhitādīhi adhimokkhapaggahupaṭṭhānāvikkhepajānanesu",
  "tika-abh03t:1093_2": "anaññātaññassāmīti pavattiyaṃ ājānane aññātāvībhāve ca saddhādisahajātehīti evaṃ taṃtaṃkiccesu cakkhādipaccayehi",
  "tika-abh03t:1093_3": "cakkhādīnaṃ anuvattanīyatā.",
  "tika-abh03t:1093_4": "Tesu tesu hi kiccesu cakkhādīnaṃ issariyaṃ tappaccayānañca tadanuvattanena tattha pavattīti.",
  "tika-abh03t:1093_5": "Itthipurisindriyānaṃ pana yadipi liṅgādīhi anuvattanīyatā atthi,",
  "tika-abh03t:1093_6": "sā pana na paccayabhāvato.",
  "tika-abh03t:1093_7": "Yathā hi jīvitāhārā yesaṃ paccayā honti,",
  "tika-abh03t:1093_8": "te tesaṃ anupālakaupatthambhakā atthi,",
  "tika-abh03t:1093_9": "avigatapaccayabhūtā ca honti,",
  "tika-abh03t:1093_10": "na evaṃ itthipurisabhāvā liṅgādīnaṃ kenaci pakārena upakārakā honti,",
  "tika-abh03t:1093_11": "kevalaṃ pana yathāsakeheva paccayehi pavattamānānaṃ liṅgādīnaṃ yathā itthādiggahaṇassa paccayabhāvo hoti,",
  "tika-abh03t:1093_12": "tato aññenākārena taṃsahitasantāne appavattito liṅgādīhi anuvattanīyatā indriyatā ca tesaṃ vuccati,",
  "tika-abh03t:1093_13": "tasmā na tesaṃ indriyapaccayabhāvo vutto.",
  "tika-abh03t:1093_14": "Cakkhādayo arūpadhammānaṃyevāti ettha sukhadukkhindriyānipi cakkhādiggahaṇena gahitānīti daṭṭhabbāni.",
  "tika-abh03t:1094_0": "Lakkhaṇārammaṇūpanijjhānabhūtānaṃ vitakkādīnaṃ vitakkanādivasena ārammaṇaṃ upagantvā nijjhānaṃ pekkhanaṃ,",
  "tika-abh03t:1094_1": "cintanaṃ vā vitakkādīnaṃyeva sādhāraṇo byāpāro upanijjhāyanaṭṭho.",
  "tika-abh03t:1094_2": "Ṭhapetvā sukhadukkhavedanādvayanti sukhindriyadukkhindriyadvayaṃ ṭhapetvāti adhippāyo.",
  "tika-abh03t:1094_3": "“Sabbānipī”ti vatvā “sattajhānaṅgānī”ti vacanena ajhānaṅgānaṃ upekkhācittekaggatānaṃ nivattanaṃ katanti daṭṭhabbaṃ.",
  "tika-abh03t:1094_4": "Yadi evaṃ “satta jhānaṅgānī”ti eteneva siddhe “ṭhapetvā sukhadukkhavedanādvaya”nti kasmā vuttaṃ?",
  "tika-abh03t:1094_5": "Vedanābhedesu pañcasu sukhadukkhadvayassa ekantena ajhānaṅgattadassanatthaṃ jhānaṅgaṭṭhāne niddiṭṭhattā.",
  "tika-abh03t:1094_6": "Satipi vā jhānaṅgavohāre vedanābhedadvayassa ekantena jhānapaccayattābhāvadassanatthaṃ.",
  "tika-abh03t:1094_7": "Upekkhācittekaggatānaṃ pana yadipi jhānapaccayattābhāvo atthi,",
  "tika-abh03t:1094_8": "jhānapaccayabhāvo pana na natthīti “sabbānipi satta jhānaṅgānī”ti ettha gahaṇaṃ kataṃ.",
  "tika-abh03t:1094_9": "Tattha “sabbānipī”ti vacanaṃ sabbakusalādibhedasaṅgaṇhanatthaṃ,",
  "tika-abh03t:1094_10": "na pana sabbacittuppādagatasaṅgaṇhanatthanti daṭṭhabbaṃ.",
  "tika-abh03t:1095_0": "Yato tato vāti sammā vā micchā vāti attho.",
  "tika-abh03t:1095_1": "Ete pana dvepi jhānamaggapaccayā ahetukacittesu na labbhantīti idaṃ ahetukacittesu na labbhanti,",
  "tika-abh03t:1095_2": "na sahetukacittesūti sahetukacittesu alābhābhāvadassanatthaṃ vuttaṃ,",
  "tika-abh03t:1095_3": "na ahetukacittesu lābhābhāvadassanatthanti.",
  "tika-abh03t:1095_4": "Evaṃ atthe gayhamāne ahetukacittesu katthaci kassaci lābho na vāritoti ettakameva viññāyeyya,",
  "tika-abh03t:1095_5": "na savitakkāhetukacittesu jhānapaccayasseva alābhābhāvadassanatthaṃ katanti.",
  "tika-abh03t:1095_6": "Ahetukacittesu vā lābhābhāvadassanatthe pana imasmiṃ vacane savitakkāhetukacittesu jhānapaccayassa lābhābhāvo āpajjati,",
  "tika-abh03t:1095_7": "tasmā yena alābhena dhammasaṅgaṇiyaṃ manodhātuādīnaṃ saṅgahasuññatavāresu jhānaṃ na uddhaṭaṃ,",
  "tika-abh03t:1095_8": "taṃ alābhaṃ sandhāya esa jhānapaccayassapi ahetukacittesu alābho vuttoti veditabbo.",
  "tika-abh03t:1095_9": "Yathā hi sahetukesu vitakkādīnaṃ sahajāte saṃkaḍḍhitvā ekattagatabhāvakaraṇaṃ upanijjhāyanabyāpāro balavā,",
  "tika-abh03t:1095_10": "na tathā ahetukacittesu hoti.",
  "tika-abh03t:1095_11": "Imasmiṃ pana pakaraṇe dubbalampi upanijjhāyanaṃ yadipi kiñcimattampi atthi,",
  "tika-abh03t:1095_12": "tena upakārakatā hotīti savitakkāhetukacittesupi jhānapaccayo vuttova,",
  "tika-abh03t:1095_13": "tasmā ye evaṃ paṭhanti “na ete pana dvepi jhānamaggapaccayā yathāsaṅkhyaṃ dvipañcaviññāṇaahetukacittesu labbhantī”ti,",
  "tika-abh03t:1095_14": "tesaṃ so pāṭho sundarataro,",
  "tika-abh03t:1095_15": "imassa pakaraṇassāyaṃ atthavaṇṇanā,",
  "tika-abh03t:1095_16": "na dhammasaṅgaṇiyāti.",
  "tika-abh03t:1096_0": "Samaṃ pakārehi yuttatāya ekībhāvopagamena viya upakārakatā sampayuttapaccayatā.",
  "tika-abh03t:1097_0": "Yuttānampi sataṃ vippayuttabhāvena nānattūpagamena upakārakatā vippayuttapaccayatā.",
  "tika-abh03t:1097_1": "Na hi vatthusahajātapacchājātavasena ayuttānaṃ rūpādīnaṃ ārammaṇādibhāvena upakārakānaṃ vippayuttānaṃ vippayuttapaccayatā atthīti.",
  "tika-abh03t:1097_2": "Rūpānaṃ pana rūpehi satipi avinibbhoge vippayogoyeva natthīti na tesaṃ vippayuttapaccayatā.",
  "tika-abh03t:1097_3": "Vuttañhi “catūhi sampayogo catūhi vippayogo”ti.",
  "tika-abh03t:1098_0": "Paccuppannalakkhaṇenāti paccuppannasabhāvena.",
  "tika-abh03t:1098_1": "Tena “atthi me pāpakammaṃ kata”nti,",
  "tika-abh03t:1098_2": "“atthekacco puggalo attahitāya paṭipanno”ti ca evamādīsu vuttaṃ nibbattaupalabbhamānatālakkhaṇaṃ atthibhāvaṃ nivāreti.",
  "tika-abh03t:1098_3": "Satipi janakatte upatthambhakappadhānā atthibhāvena upakārakatāti āha “upatthambhakattenā”ti.",
  "tika-abh03t:1098_4": "Idañca upatthambhakattaṃ vatthārammaṇasahajātādīnaṃ sādhāraṇaṃ atthibhāvena upakārakattaṃ daṭṭhabbaṃ.",
  "tika-abh03t:1099_0": "Ārammaṇe phusanādivasena vattamānānaṃ phassādīnaṃ anekesaṃ sahabhāvo natthīti ekasmiṃ phassādisamudāye sati dutiyo na hoti,",
  "tika-abh03t:1099_1": "asati pana hoti,",
  "tika-abh03t:1099_2": "tena natthibhāvena upakārakatā natthipaccayatā.",
  "tika-abh03t:1099_3": "Satipi purimataracittānaṃ natthibhāve na tāni natthibhāvena upakārakāni,",
  "tika-abh03t:1099_4": "anantarameva pana attano atthibhāvena pavattiokāsaṃ alabhamānānaṃ natthibhāvena pavattiokāsaṃ dadamānaṃ",
  "tika-abh03t:1099_5": "viya upakārakaṃ hotīti “pavattiokāsadānena upakārakatā”ti āha.",
  "tika-abh03t:1100_0": "Ettha ca abhāvamattena upakārakatā okāsadānaṃ natthipaccayatā,",
  "tika-abh03t:1100_1": "sabhāvāvigamena appavattamānānaṃ sabhāvavigamena upakārakatā vigatapaccayatā,",
  "tika-abh03t:1100_2": "natthitā ca nirodhānantarasuññatā,",
  "tika-abh03t:1100_3": "vigatatā nirodhappattatā,",
  "tika-abh03t:1100_4": "ayametesaṃ viseso,",
  "tika-abh03t:1100_5": "tathā atthitāya sasabhāvato upakārakatā atthipaccayatā,",
  "tika-abh03t:1100_6": "sabhāvāvigamena nirodhassa appattiyā upakārakatā avigatapaccayatāti paccayabhāvaviseso dhammāvisesepi veditabbo.",
  "tika-abh03t:1100_7": "Dhammānañhi sattivisesaṃ sabbaṃ yāthāvato abhisambujjhitvā tathāgatena catuvīsatipaccayavisesā vuttāti",
  "tika-abh03t:1100_8": "bhagavati saddhāya “evaṃvisesā ete dhammā”ti sutamayañāṇaṃ uppādetvā cintābhāvanāmayehi tadabhisamayāya",
  "tika-abh03t:1100_9": "yogo kātabbo.",
  "tika-abh03t:1101_0": "Catūsu khandhesu ekassapi asaṅgahitattābhāvato nāmadhammekadesatā anantarādīnaṃ natthīti “nāmadhammāvā”ti",
  "tika-abh03t:1101_1": "vatvā na kevalaṃ paccayapaccayuppannabhāve bhajantānaṃ catunnaṃyeva khandhānaṃ nāmatā,",
  "tika-abh03t:1101_2": "atha kho nibbānañca nāmamevāti dassento “nibbānassa asaṅgahitattā”tiādimāha.",
  "tika-abh03t:1101_3": "Purejātapaccayo rūpekadesoti ettha ekadesavacanena rūparūpato aññaṃ vajjeti,",
  "tika-abh03t:1101_4": "rūparūpaṃ pana kusalattike anāgatampi purejātapaccayabhāvena aññattha āgatameva.",
  "tika-abh03t:1101_5": "Vuttañhi “anidassanaappaṭigho dhammo anidassanaappaṭighassa dhammassa purejātapaccayena paccayo –",
  "tika-abh03t:1101_6": "ārammaṇapurejātaṃ,",
  "tika-abh03t:1101_7": "vatthupurejātaṃ.",
  "tika-abh03t:1101_8": "Ārammaṇapurejātaṃ vatthuṃ itthindriyaṃ purisindriyaṃ āpodhātuṃ kabaḷīkāraṃ āhāraṃ aniccato…pe…",
  "tika-abh03t:1101_9": "domanassaṃ uppajjatī”ti.",
  "tika-abh03t:1102_0": "Paccayuddesavaṇṇanā niṭṭhitā.",
  "tika-abh03t:1103_0": "Paccayaniddeso",
  "tika-abh03t:1104_0": "1. Hetupaccayaniddesavaṇṇanā",
  "tika-abh03t:1105_0": "1.",
  "tika-abh03t:1105_1": "Yo hetupaccayoti uddiṭṭho,",
  "tika-abh03t:1105_2": "so evaṃ veditabboti etena hetusaṅkhātassa paccayadhammassa hetusampayuttakataṃsamuṭṭhānarūpasaṅkhātānaṃ",
  "tika-abh03t:1105_3": "paccayuppannānaṃ hetupaccayena paccayabhāvo hetupaccayoti uddiṭṭhoti.",
  "tika-abh03t:1105_4": "Yo pana hetubhāvena yathāvutto paccayadhammo yathāvuttānaṃ paccayuppannānaṃ paccayo hoti,",
  "tika-abh03t:1105_5": "so hetupaccayoti uddiṭṭhoti veditabboti dasseti.",
  "tika-abh03t:1105_6": "Ubhayathāpi hetubhāvena upakārakatā hetupaccayoti uddiṭṭhoti dassitaṃ hoti.",
  "tika-abh03t:1105_7": "Esa nayo sesapaccayesupi.",
  "tika-abh03t:1105_8": "Upakārakatā pana dhammasabhāvo eva,",
  "tika-abh03t:1105_9": "na dhammato aññā atthīti.",
  "tika-abh03t:1105_10": "Tathā tathā upakārakaṃ taṃ taṃ dhammaṃ dassento hi bhagavā taṃ taṃ upakārakataṃ dassetīti.",
  "tika-abh03t:1106_0": "Hetū hetusampayuttakānanti ettha paṭhamo hetu-",
  "tika-abh03t:1106_1": "saddo paccattaniddiṭṭho paccayaniddeso.",
  "tika-abh03t:1106_2": "Tena etassa hetubhāvena upakārakatā hetupaccayatāti dasseti.",
  "tika-abh03t:1106_3": "Dutiyo paccayuppannavisesanaṃ.",
  "tika-abh03t:1106_4": "Tena na yesaṃ kesañci sampayuttakānaṃ hetupaccayabhāvena paccayo hoti,",
  "tika-abh03t:1106_5": "atha kho hetunā sampayuttānamevāti dasseti.",
  "tika-abh03t:1106_6": "Nanu ca sampayuttasaddassa sāpekkhattā dutiye hetusadde avijjamānepi aññassa apekkhitabbassa aniddiṭṭhattā",
  "tika-abh03t:1106_7": "attanāva sampayuttakānaṃ hetupaccayena paccayoti ayamattho viññāyatīti?",
  "tika-abh03t:1106_8": "Nāyaṃ ekanto.",
  "tika-abh03t:1106_9": "Hetusaddo hi paccattaniddiṭṭho “hetupaccayena paccayo”ti ettheva byāvaṭo yadā gayhati,",
  "tika-abh03t:1106_10": "tadā sampayuttavisesanaṃ na hotīti sampayuttā avisiṭṭhā ye keci gahitā bhaveyyunti evaṃ sampayuttasaddena",
  "tika-abh03t:1106_11": "attani eva byāvaṭena hetusaddena visesanena vinā yesaṃ kesañci sampayuttānaṃ gahaṇaṃ hotīti taṃ sandhāya",
  "tika-abh03t:1106_12": "“athāpi…pe…",
  "tika-abh03t:1106_13": "attho bhaveyyā”ti āha.",
  "tika-abh03t:1106_14": "Nanu yathā “arūpino āhārā sampayuttakānaṃ dhammāna”nti,",
  "tika-abh03t:1106_15": "“arūpino indriyā sampayuttakāna”nti ca vutte dutiyena āhāraggahaṇena indriyaggahaṇena ca vināpi āhārindriyasampayuttakāva gayhanti,",
  "tika-abh03t:1106_16": "evamidhāpi siyāti? Na,",
  "tika-abh03t:1106_17": "āhārindriyāsampayuttassa abhāvato.",
  "tika-abh03t:1106_18": "Vajjetabbābhāvato hi tattha dutiyaāhārindriyaggahaṇe asatipi taṃsampayuttakāva gayhantīti taṃ na kataṃ,",
  "tika-abh03t:1106_19": "idha pana vajjetabbaṃ atthīti vattabbaṃ dutiyaṃ hetuggahaṇanti.",
  "tika-abh03t:1107_0": "Evampi hetū hetusampayuttakānanti ettha hetusampayuttakānaṃ so eva sampayuttakahetūti visesanassa akatattā",
  "tika-abh03t:1107_1": "yo koci hetu yassa kassaci hetusampayuttakassa hetupaccayena paccayoti āpajjatīti?",
  "tika-abh03t:1107_2": "Nāpajjati,",
  "tika-abh03t:1107_3": "paccattaniddiṭṭhasseva hetussa puna sampayuttavisesanabhāvena vuttattā,",
  "tika-abh03t:1107_4": "etadatthameva ca vināpi dutiyena hetusaddena hetusampayuttabhāve siddhepi tassa gahaṇaṃ kataṃ.",
  "tika-abh03t:1107_5": "Atha vā asati dutiye hetusadde hetusampayuttakānaṃ hetupaccayena paccayo,",
  "tika-abh03t:1107_6": "na pana hetūnanti evampi gahaṇaṃ siyāti tannivāraṇatthaṃ so vutto,",
  "tika-abh03t:1107_7": "tena hetusampayuttabhāvaṃ ye labhanti,",
  "tika-abh03t:1107_8": "tesaṃ sabbesaṃ hetūnaṃ aññesampi hetupaccayena paccayoti dassitaṃ hoti.",
  "tika-abh03t:1107_9": "Yasmā pana hetujhānamaggā patiṭṭhāmattādibhāvena nirapekkhā,",
  "tika-abh03t:1107_10": "na āhārindriyā viya sāpekkhā eva,",
  "tika-abh03t:1107_11": "tasmā etesveva dutiyaṃ hetādiggahaṇaṃ kataṃ.",
  "tika-abh03t:1107_12": "Āhārindriyā pana āharitabbaisitabbāpekkhā eva,",
  "tika-abh03t:1107_13": "tasmā te vināpi dutiyena āhārindriyaggahaṇena attanā eva āharitabbe ca isitabbe ca āhārindriyabhūte aññe",
  "tika-abh03t:1107_14": "ca sampayuttake paricchindantīti taṃ tattha na kataṃ,",
  "tika-abh03t:1107_15": "idha ca dutiyena hetuggahaṇena paccayuppannānaṃ hetunā paccayabhūteneva sampayuttānaṃ hetūnaṃ aññesañca",
  "tika-abh03t:1107_16": "paricchinnattā puna visesanakiccaṃ natthīti pañhāvāre “kusalā hetū sampayuttakānaṃ khandhāna”ntiādīsu",
  "tika-abh03t:1107_17": "dutiyaṃ hetuggahaṇaṃ na katanti daṭṭhabbaṃ.",
  "tika-abh03t:1108_0": "Niddisitabbassa apākaṭattāti taṃ-",
  "tika-abh03t:1108_1": "saddo purimavacanāpekkho vuttasseva niddeso “rūpāyatanaṃ cakkhuviññāṇadhātuyā taṃsampayuttakāna”ntiādīsu",
  "tika-abh03t:1108_2": "purimavacanena niddisitabbe pākaṭībhūte eva pavattati.",
  "tika-abh03t:1108_3": "Ettha ca paccattaniddiṭṭho hetusaddo “hetupaccayena paccayo”ti ettha byāvaṭo sampayuttasaddena viya taṃ-",
  "tika-abh03t:1108_4": "saddenapi anapekkhanīyo añño ca koci niddisitabbappakāsako vutto natthi,",
  "tika-abh03t:1108_5": "tasmā “taṃsampayuttakāna”nti ca na vuttanti adhippāyo.",
  "tika-abh03t:1109_0": "“Hetusampayuttakāna”nti iminā pana paccayuppannavacanena asamattena paccayuppannavacanantarāpekkhena pubbe vuttena taṃ-",
  "tika-abh03t:1109_1": "saddena niddisitabbaṃ pākaṭīkataṃ,",
  "tika-abh03t:1109_2": "tena “taṃsamuṭṭhānāna”nti ettha taṃgahaṇaṃ katanti.",
  "tika-abh03t:1109_3": "Kiṃ pana tasmiṃ hetusampayuttakasadde taṃ-",
  "tika-abh03t:1109_4": "saddena niddisitabbaṃ pākaṭībhūtanti?",
  "tika-abh03t:1109_5": "Yehi hetūhi sampayuttā “hetusampayuttakā”ti vuttā,",
  "tika-abh03t:1109_6": "te hetū ceva sampayuttakavisesanabhūtā tabbisesitā ca hetusampayuttakā.",
  "tika-abh03t:1109_7": "Tenāha “te hetū cevā”tiādi.",
  "tika-abh03t:1109_8": "Aññathā “te hetū cevā”ti etassa paccattaniddiṭṭhena hetusaddena sambandhe sati yathā idha teneva taṃ-",
  "tika-abh03t:1109_9": "saddena niddisitabbā pākaṭā,",
  "tika-abh03t:1109_10": "evaṃ pubbepi bhavituṃ arahantīti “niddisitabbassa apākaṭattā ‘taṃsampayuttakāna’nti na vutta”nti idaṃ na yujjeyyāti.",
  "tika-abh03t:1109_11": "Duvidhampi vā hetuggahaṇaṃ apanetvā taṃsaddavacanīyataṃ codeti pariharati ca.",
  "tika-abh03t:1109_12": "Taṃsamuṭṭhānānanti ca hetusamuṭṭhānānanti yuttaṃ.",
  "tika-abh03t:1109_13": "Hetū hi paccayāti.",
  "tika-abh03t:1110_0": "Cittajarūpaṃ ajanayamānāpīti pi-",
  "tika-abh03t:1110_1": "saddena janayamānāpi.",
  "tika-abh03t:1110_2": "Yadi “cittasamuṭṭhānāna”nti vacanena paṭisandhikkhaṇe kaṭattārūpassa aggahaṇato taṃ na vuttaṃ,",
  "tika-abh03t:1110_3": "sahajātapaccayavibhaṅge cittacetasikānaṃ tassa kaṭattārūpassa paccayabhāvo na vutto bhaveyya.",
  "tika-abh03t:1110_4": "Yadi ca tattha cittasamuṭṭhānānaṃ paccayabhāvena taṃsamānalakkhaṇānaṃ kaṭattārūpānampi paccayabhāvo nidassito,",
  "tika-abh03t:1110_5": "evamidhāpi bhavitabbaṃ.",
  "tika-abh03t:1110_6": "“Cittasamuṭṭhānāna”nti pana avatvā “taṃsamuṭṭhānāna”nti vacanaṃ cittasamuṭṭhānānaṃ sabbacittacetasikasamuṭṭhānatādassanatthaṃ.",
  "tika-abh03t:1110_7": "Evaṃpakārena hi taṃsamuṭṭhānavacanena tattha tattha vuttaṃ samuṭṭhānavacanaṃ visesitaṃ hoti.",
  "tika-abh03t:1110_8": "Nanu “cittacetasikā dhammā cittasamuṭṭhānāna”nti vacanena cittasamuṭṭhānānaṃ cittacetasikasamuṭṭhānatā vuttāti? Na vuttā.",
  "tika-abh03t:1110_9": "Cittacetasikānaṃ paccayabhāvo eva hi tattha vuttoti.",
  "tika-abh03t:1111_0": "Cittapaṭibaddhavuttitāyāti eteneva hetuādipaṭibaddhatañca dasseti. “Yañca,",
  "tika-abh03t:1111_1": "bhikkhave, ceteti,",
  "tika-abh03t:1111_2": "yañca pakappeti,",
  "tika-abh03t:1111_3": "yañca anuseti,",
  "tika-abh03t:1111_4": "ārammaṇametaṃ hoti,",
  "tika-abh03t:1111_5": "viññāṇassa ṭhitiyā ārammaṇe sati patiṭṭhā viññāṇassa hoti,",
  "tika-abh03t:1111_6": "tasmiṃ patiṭṭhite viññāṇe viruḷhe nāmarūpassa avakkanti hoti,",
  "tika-abh03t:1111_7": "nāmarūpapaccayā saḷāyatana”nti imasmimpi sutte paṭisandhināmarūpassa viññāṇapaccayatā vuttāti āha “tasmiṃ patiṭṭhite”tiādi.",
  "tika-abh03t:1112_0": "Purimatarasiddhāya pathaviyā bījapatiṭṭhānaṃ viya purimatarasiddhe kamme tannibbattasseva viññāṇabījassa",
  "tika-abh03t:1112_1": "patiṭṭhānaṃ kammassa kaṭattā uppattīti vuttaṃ hoti. Tenāha –",
  "tika-abh03t:1112_2": "“kammaṃ khettaṃ,",
  "tika-abh03t:1112_3": "viññāṇaṃ bīja”nti.",
  "tika-abh03t:1112_4": "Kassa pana taṃ khettaṃ bījañcāti?",
  "tika-abh03t:1112_5": "Nāmarūpaṅkurassa.",
  "tika-abh03t:1113_0": "Ayañca panatthoti paṭisandhiyaṃ kammajarūpānaṃ cittapaṭibaddhavuttitā.",
  "tika-abh03t:1113_1": "Okāsavasenevāti nāmarūpokāsavaseneva.",
  "tika-abh03t:1113_2": "So hi tassa atthassa okāsoti.",
  "tika-abh03t:1113_3": "Vatthurūpamattampīti vadanto vatthurūpassa upatthambhakānaṃ sesarūpānampi tadupatthambhakabhāveneva arūpadhammānaṃ paccayabhāvaṃ dasseti,",
  "tika-abh03t:1113_4": "sahabhavanamattaṃ vā.",
  "tika-abh03t:1113_5": "Tattha kāyabhāvādikalāpānaṃ katthaci abhāvato katthaci abhāvābhāvato “vatthurūpamattampi vinā”ti āha.",
  "tika-abh03t:1113_6": "Sassāmiketi etasseva visesanatthaṃ “sarājake”ti vuttaṃ.",
  "tika-abh03t:1114_0": "Pavattiyaṃ kaṭattārūpādīnaṃ paccayabhāvapaṭibāhanatoti idaṃ kasmā vuttaṃ,",
  "tika-abh03t:1114_1": "nanu tesaṃ paccayabhāvappasaṅgoyeva natthi “hetū sahajātāna”nti vacanato.",
  "tika-abh03t:1114_2": "Na hi yesaṃ hetū sahajātapaccayo na honti,",
  "tika-abh03t:1114_3": "tāni hetusahajātāni nāma honti.",
  "tika-abh03t:1114_4": "Yadi siyuṃ,",
  "tika-abh03t:1114_5": "“kusalaṃ dhammaṃ sahajāto abyākato dhammo uppajjati na hetupaccayā”tiādi ca labbheyya,",
  "tika-abh03t:1114_6": "na pana labbhati,",
  "tika-abh03t:1114_7": "tasmā na tāni hetusahajātānīti?",
  "tika-abh03t:1114_8": "Saccametaṃ,",
  "tika-abh03t:1114_9": "yo pana hetūhi samānakāluppattimattaṃ gahetvā hetusahajātabhāvaṃ maññeyya,",
  "tika-abh03t:1114_10": "tassāyaṃ pasaṅgo atthīti idaṃ vuttanti daṭṭhabbaṃ.",
  "tika-abh03t:1114_11": "Bhagavā pana vacanānaṃ lahugarubhāvaṃ na gaṇeti,",
  "tika-abh03t:1114_12": "bodhaneyyānaṃ pana ajjhāsayānurūpato dhammasabhāvaṃ avilomento tathā tathā desanaṃ niyāmetīti na katthaci akkharānaṃ bahutā vā appatā vā codetabbāti.",
  "tika-abh03t:1115_0": "Hetupaccayaniddesavaṇṇanā niṭṭhitā.",
  "tika-abh03t:1116_0": "2. Ārammaṇapaccayaniddesavaṇṇanā",
  "tika-abh03t:1117_0": "2.",
  "tika-abh03t:1117_1": "Uppajjanakkhaṇeyevāti etena vattamānakkhaṇekadesena sabbaṃ vattamānakkhaṇaṃ gayhatīti daṭṭhabbaṃ.",
  "tika-abh03t:1117_2": "Na hi uppajjanakkhaṇeyeva cakkhuviññāṇādīnaṃ rūpādīni ārammaṇapaccayo,",
  "tika-abh03t:1117_3": "atha kho sabbasmiṃ vattamānakkhaṇeti.",
  "tika-abh03t:1117_4": "Tena ālambiyamānānampi rūpādīnaṃ cakkhuviññāṇādivattamānatāya pure pacchā ca vijjamānānaṃ ārammaṇapaccayattābhāvaṃ dasseti,",
  "tika-abh03t:1117_5": "ko pana vādo anālambiyamānānaṃ.",
  "tika-abh03t:1117_6": "Na ekato hontīti nīlādīni sabbarūpāni saha na honti,",
  "tika-abh03t:1117_7": "tathā saddādayopīti attho.",
  "tika-abh03t:1117_8": "“Yaṃ ya”nti hi vacanaṃ rūpādīni bhindatīti.",
  "tika-abh03t:1117_9": "Tattha purimenatthena “uppajjantī”ti vacanena ārammaṇapaccayabhāvalakkhaṇadīpanatthaṃ “yaṃ yaṃ dhamma”ntiādi vuttanti dasseti,",
  "tika-abh03t:1117_10": "pacchimena “yaṃ ya”nti vacanena rūpādibhedadīpanatthanti.",
  "tika-abh03t:1117_11": "“Yaṃ yaṃ vā panārabbhā”ti etassa vaṇṇanāyaṃ dassitasabbārammaṇādivasena vā idhāpi attho gahetabboti.",
  "tika-abh03t:1118_0": "Evaṃ vuttanti yathā nadīpabbatānaṃ sandanaṃ ṭhānañca pavattaṃ avirataṃ avicchinnanti sandanti tiṭṭhantīti vattamānavacanaṃ vuttaṃ,",
  "tika-abh03t:1118_1": "evaṃ “ye ye dhammā”ti atītānāgatapaccuppannānaṃ sabbasaṅgahasamudāyavasena gahitattā tesaṃ uppajjanaṃ",
  "tika-abh03t:1118_2": "pavattanaṃ aviratanti uppajjantīti vattamānavacanaṃ vuttanti adhippāyo.",
  "tika-abh03t:1118_3": "Ime pana na hetādipaccayā sabbepi atītānāgatānaṃ honti.",
  "tika-abh03t:1118_4": "Na hi atīto ca anāgato ca atthi,",
  "tika-abh03t:1118_5": "yassete paccayā siyuṃ.",
  "tika-abh03t:1118_6": "Evañca katvā atītattike atītānāgatānaṃ na koci paccayo vutto,",
  "tika-abh03t:1118_7": "tasmā idhāpi “uppajjantī”ti vacanena yesaṃ rūpādayo ārammaṇadhammā ārammaṇapaccayā honti,",
  "tika-abh03t:1118_8": "te paccuppannāva dassitāti daṭṭhabbā.",
  "tika-abh03t:1118_9": "Tesu hi dassitesu atītānāgatesu taṃtaṃpaccayā ahesuṃ bhavissanti cāti ayamattho dassito hoti,",
  "tika-abh03t:1118_10": "na pana taṃtaṃpaccayavantatā.",
  "tika-abh03t:1118_11": "Paccayavanto hi paccuppannāyevāti.",
  "tika-abh03t:1119_0": "Ettha ca “yaṃ yaṃ dhammaṃ ārabbhā”ti ekavacananiddesaṃ katvā puna “te te dhammā”ti bahuvacananiddeso",
  "tika-abh03t:1119_1": "“yaṃ ya”nti vuttassa ārammaṇadhammassa anekabhāvopi atthīti dassanattho.",
  "tika-abh03t:1119_2": "Cattāro hi khandhā saheva ārammaṇapaccayā honti,",
  "tika-abh03t:1119_3": "te sabbepi ārabbha uppajjamānampi tesu ekekaṃ ārabbha uppajjamānaṃ na na hoti,",
  "tika-abh03t:1119_4": "tasmā vedanādīsu phassādīsu ca ekekassapi ārammaṇapaccayabhāvadassanatthaṃ “yaṃ ya”nti vuttaṃ,",
  "tika-abh03t:1119_5": "sabbesaṃ ekacittuppādapariyāpannānaṃ ārammaṇapaccayabhāvadassanatthaṃ “te te”ti.",
  "tika-abh03t:1119_6": "Tattha yo ca rūpādiko ekekova yaṃyaṃ-",
  "tika-abh03t:1119_7": "saddena vutto,",
  "tika-abh03t:1119_8": "ye ca aneke phassādayo ekekavasena yaṃyaṃ-",
  "tika-abh03t:1119_9": "saddena vuttā,",
  "tika-abh03t:1119_10": "te sabbe gahetvā “te te”ti vuttanti daṭṭhabbaṃ.",
  "tika-abh03t:1119_11": "Atha vā yasmiṃ kāle ārabbha uppajjanti,",
  "tika-abh03t:1119_12": "tasmiṃ kāle nīlādīsu cittuppādesu ca ekekameva ārabbha uppajjantīti dassanatthaṃ “yaṃ ya”nti vuttaṃ,",
  "tika-abh03t:1119_13": "te pana ālambiyamānā rūpārammaṇadhammā ca aneke,",
  "tika-abh03t:1119_14": "tathā saddādiārammaṇadhammā cāti dassanatthaṃ “te te”ti.",
  "tika-abh03t:1120_0": "Nibbānārammaṇaṃ kāmāvacararūpāvacarakusalassa apariyāpannato kusalavipākassa kāmāvacararūpāvacarakiriyassa",
  "tika-abh03t:1120_1": "cāti imesaṃ channaṃ rāsīnaṃ ārammaṇapaccayo hotīti idaṃ pubbenivāsānussatiñāṇena khandhapaṭibaddhānussaraṇakāle",
  "tika-abh03t:1120_2": "nibbānampi rūpāvacarakusalakiriyānaṃ ārammaṇaṃ hotīti iminā adhippāyena vuttaṃ.",
  "tika-abh03t:1120_3": "Evaṃ sati yathā “appamāṇā khandhā pubbenivāsānussatiñāṇassa ārammaṇapaccayena paccayo”ti vuttaṃ,",
  "tika-abh03t:1120_4": "evaṃ “nibbāna”nti ca vattabbaṃ siyā,",
  "tika-abh03t:1120_5": "na ca taṃ vuttaṃ.",
  "tika-abh03t:1120_6": "Na hi nibbānaṃ pubbe nivuṭṭhaṃ asaṅkhatattā,",
  "tika-abh03t:1120_7": "na ca pubbenivāsānussatiñāṇena pubbe nivuṭṭhesu appamāṇakkhandhesu ñātesu nibbānajānane na tena payojanaṃ atthi.",
  "tika-abh03t:1120_8": "Yathā hi cetopariyañāṇaṃ cittaṃ vibhāventameva cittārammaṇajānanassa kāmāvacarassa paccayo hoti,",
  "tika-abh03t:1120_9": "evamidampi appamāṇakkhandhe vibhāventameva tadārammaṇajānanassa kāmāvacarassa paccayo hotīti.",
  "tika-abh03t:1120_10": "Diṭṭhanibbānoyeva ca pubbe nivuṭṭhe appamāṇakkhandhe anussarati,",
  "tika-abh03t:1120_11": "tena yathādiṭṭhameva nibbānaṃ tesaṃ khandhānaṃ ārammaṇanti daṭṭhabbaṃ,",
  "tika-abh03t:1120_12": "na pana pubbenivāsānussatiñāṇena tadārammaṇavibhāvanaṃ kātabbaṃ.",
  "tika-abh03t:1120_13": "Vibhūtameva hi taṃ tassāti.",
  "tika-abh03t:1120_14": "Evaṃ anāgataṃsañāṇepi yathārahaṃ yojetabbaṃ,",
  "tika-abh03t:1120_15": "tasmā nibbānaṃ na kassaci rūpāvacarassa ārammaṇanti “catunnaṃ rāsīna”nti vattuṃ yuttaṃ.",
  "tika-abh03t:1121_0": "Ārammaṇapaccayaniddesavaṇṇanā niṭṭhitā.",
  "tika-abh03t:1122_0": "3. Adhipatipaccayaniddesavaṇṇanā",
  "tika-abh03t:1123_0": "3.",
  "tika-abh03t:1123_1": "Dhuranti dhuraggāhaṃ.",
  "tika-abh03t:1123_2": "Jeṭṭhakanti seṭṭhaṃ.",
  "tika-abh03t:1123_3": "Chandādhipati chandasampayuttakānanti ettha purimachandassa samānarūpena tadanantaraṃ niddiṭṭhena taṃsambandhena",
  "tika-abh03t:1123_4": "chandasaddeneva paccayabhūtassa chandassa sampayuttakavisesanabhāvo dassito hotīti “chandādhipati sampayuttakāna”nti",
  "tika-abh03t:1123_5": "avatvā “chandasampayuttakāna”nti vuttanti daṭṭhabbaṃ.",
  "tika-abh03t:1123_6": "Esa nayo itaresupi.",
  "tika-abh03t:1124_0": "Garukāracittīkāravasena vāti kusalābyākatānaṃ pavattiṃ dasseti.",
  "tika-abh03t:1124_1": "Aladdhaṃ laddhabbaṃ,",
  "tika-abh03t:1124_2": "laddhaṃ avijahitabbaṃ.",
  "tika-abh03t:1124_3": "Yena vā vinā na bhavitabbaṃ,",
  "tika-abh03t:1124_4": "taṃ laddhabbaṃ,",
  "tika-abh03t:1124_5": "tassevattho avijahitabbanti.",
  "tika-abh03t:1124_6": "Anavaññātanti avaññātampi adosadassitāya assādanena anavaññātaṃ katvā.",
  "tika-abh03t:1125_0": "Micchattaniyatā appanāsadisā mahābalā vinā adhipatinā nuppajjantīti “ekantenevā”ti āha.",
  "tika-abh03t:1125_1": "Kammakilesāvaraṇabhūtā ca te saggāvaraṇā ca maggāvaraṇā ca paccakkhasaggānaṃ kāmāvacaradevānampi uppajjituṃ na arahanti,",
  "tika-abh03t:1125_2": "ko pana vādo rūpārūpīnanti.",
  "tika-abh03t:1126_0": "Kāmāvacarādibhedato pana tividho kiriyārammaṇādhipati lobhasahagatākusalasseva ārammaṇādhipatipaccayo",
  "tika-abh03t:1126_1": "hotīti idaṃ parasantānagatānaṃ sārammaṇadhammānaṃ “ajjhattārammaṇo dhammo bahiddhārammaṇassa dhammassa",
  "tika-abh03t:1126_2": "adhipatipaccayena paccayo”ti etassa abhāvato “bahiddhārammaṇo dhammo bahiddhārammaṇassā”ti ettha ca ārammaṇādhipatino",
  "tika-abh03t:1126_3": "anuddhaṭattā adhipatipaccayatā natthīti viññāyamānepi “bahiddhā khandhe garuṃ katvā assādetī”tiādivacanaṃ",
  "tika-abh03t:1126_4": "nissāya arahato kiriyadhammā puthujjanādīhi garuṃ katvā assādiyantīti iminā adhippāyena vuttanti daṭṭhabbaṃ.",
  "tika-abh03t:1126_5": "“Sanidassanasappaṭighā khandhā”tiādīsu viya khandhasaddo rūpe eva bhavituṃ arahatīti vicāritametaṃ.",
  "tika-abh03t:1126_6": "Puthujjanādikāle vā anāgate kiriyadhamme garuṃ katvā assādanaṃ sandhāyetaṃ vuttaṃ.",
  "tika-abh03t:1126_7": "“Nevavipākanavipākadhammadhamme khandhe garuṃ katvā assādeti abhinandatī”tiādivacanato kiriyadhammā rāgadiṭṭhīnaṃ adhipatipaccayo honteva,",
  "tika-abh03t:1126_8": "te ca “atītārammaṇe anāgate khandhe garuṃ katvā assādetī”tiādivacanato anāgatā tebhūmakāpi adhipatipaccayo hontīti.",
  "tika-abh03t:1126_9": "Āvajjanakiriyasabbhāvato pana idampi vicāretabbaṃ.",
  "tika-abh03t:1127_0": "Adhipatipaccayaniddesavaṇṇanā niṭṭhitā.",
  "tika-abh03t:1128_0": "4. Anantarapaccayaniddesavaṇṇanā",
  "tika-abh03t:1129_0": "4.",
  "tika-abh03t:1129_1": "Yathā okāsadānavisesabhāvena natthivigatā vuttā,",
  "tika-abh03t:1129_2": "na evaṃ anantarasamanantarā,",
  "tika-abh03t:1129_3": "ete pana cittaniyāmahetuvisesabhāvena vuttā,",
  "tika-abh03t:1129_4": "tasmā taṃ cittaniyāmahetuvisesabhāvaṃ dassento “cakkhuviññāṇadhātū”tiādinā dhātuvasena kusalādivasena ca niddesamāha.",
  "tika-abh03t:1129_5": "Tattha “manoviññāṇadhātu manoviññāṇadhātuyā”ti vutte paccayapaccayuppannaviseso na viññāyatīti “purimā purimā pacchimāya pacchimāyā”ti vattabbaṃ siyā.",
  "tika-abh03t:1129_6": "Tathā ca sati dhātuvisesena cittavisese dassanaṃ yaṃ kātuṃ āraddho,",
  "tika-abh03t:1129_7": "taṃ vocchijjeyya.",
  "tika-abh03t:1129_8": "“Manoviññāṇadhātu manodhātuyā”ti idampi na sakkā vattuṃ niyāmābhāvato,",
  "tika-abh03t:1129_9": "“manodhātu cakkhuviññāṇadhātuyā”ti ca tatheva na sakkā.",
  "tika-abh03t:1129_10": "Na hi manodhātu cakkhuviññāṇadhātuyāyeva anantarapaccayoti niyāmo atthi,",
  "tika-abh03t:1129_11": "tasmā pākaṭā pañcaviññāṇadhātuyo ādiṃ katvā yāva dhātuvisesaniyāmo atthi,",
  "tika-abh03t:1129_12": "tāva nidassanena nayaṃ dassetvā puna niravasesadassanatthaṃ “purimā purimā kusalā”tiādimāha.",
  "tika-abh03t:1129_13": "Sadisakusalānanti vedanāya vā hetūhi vā sadisakusalānaṃ anurūpakusalānanti vā attho.",
  "tika-abh03t:1129_14": "Tena bhūmibhinnānampi paccayabhāvo vutto hoti.",
  "tika-abh03t:1129_15": "Bhavaṅgaggahaṇena kusalākusalamūlakesu cutipi gahitāti daṭṭhabbaṃ,",
  "tika-abh03t:1129_16": "abyākatamūlake tadārammaṇampi.",
  "tika-abh03t:1130_0": "Kāmāvacarakiriyāvajjanassāti kāmāvacarakiriyāya āvajjanassāti āvajjanaggahaṇena kāmāvacarakiriyaṃ visesetīti daṭṭhabbaṃ.",
  "tika-abh03t:1130_1": "Kāmāvacaravipāko kāmāvacarakiriyarāsissa ca anantarapaccayo hoti,",
  "tika-abh03t:1130_2": "honto ca āvajjanassevāti ayañhettha adhippāyo.",
  "tika-abh03t:1130_3": "Āvajjanaggahaṇeneva cettha voṭṭhabbanampi gahitanti daṭṭhabbaṃ.",
  "tika-abh03t:1131_0": "Anantarapaccayaniddesavaṇṇanā niṭṭhitā.",
  "tika-abh03t:1132_0": "6. Sahajātapaccayaniddesavaṇṇanā",
  "tika-abh03t:1133_0": "6.",
  "tika-abh03t:1133_1": "“Aññamaññassāti añño aññassā”ti porāṇapāṭho.",
  "tika-abh03t:1133_2": "Pāḷiyaṃ pana “aññamaññaṃ sahajātapaccayena paccayo”ti ettha vuttassa “aññamañña”nti imassa attho vattabbo,",
  "tika-abh03t:1133_3": "na avuttassa “aññamaññassā”ti imassa,",
  "tika-abh03t:1133_4": "na ca samānatthassapi saddantarassa atthe vutte saddantarassa attho vutto hoti,",
  "tika-abh03t:1133_5": "tasmā “aññamaññanti añño aññassā”ti paṭhanti.",
  "tika-abh03t:1133_6": "Okkantīti pañcavokārapaṭisandhiyeva vuccati,",
  "tika-abh03t:1133_7": "na itarāti iminā adhippāyenāha “pañcavokārabhave paṭisandhikkhaṇe”ti.",
  "tika-abh03t:1133_8": "Rūpino dhammā arūpīnaṃ dhammānanti idaṃ yadipi pubbe “okkantikkhaṇe nāmarūpa”nti vuttaṃ,",
  "tika-abh03t:1133_9": "tathāpi na tena khaṇantare paccayabhāvo rūpīnaṃ nivāritoti tannivāraṇatthaṃ vuttaṃ.",
  "tika-abh03t:1133_10": "Kañci kāleti keci kismiñci kāleti vā attho.",
  "tika-abh03t:1133_11": "Tena rūpino dhammā keci vatthubhūtā kismiñci paṭisandhikāleti rūpantarānaṃ vatthussa ca kālantare arūpīnaṃ sahajātapaccayaṃ pubbe anivāritaṃ nivāreti.",
  "tika-abh03t:1133_12": "Evañca katvā “kañci kāla”nti vā “kismiñci kāle”ti vā vattabbe vibhattivipallāso kato.",
  "tika-abh03t:1133_13": "Tena hi “kañcī”ti upayogekavacanaṃ “rūpino dhammā”ti etena saha sambandhena paccattabahuvacanassa ādeso,",
  "tika-abh03t:1133_14": "“kāle”ti iminā sambandhena bhummekavacanassāti viññāyati.",
  "tika-abh03t:1133_15": "Purimena ca “eko khandho vatthu ca tiṇṇannaṃ khandhāna”ntiādinā nāmasahitasseva vatthussa “nāmassa paccayo”ti",
  "tika-abh03t:1133_16": "vattabbatte āpanne etena kevalasseva tathā vattabbataṃ dasseti.",
  "tika-abh03t:1134_0": "Tayo na aññamaññavasenāti labbhamānepi katthaci aññamaññasahajātapaccayabhāve vacanena asaṅgahitattā tassa evaṃ vuttanti daṭṭhabbaṃ.",
  "tika-abh03t:1134_1": "Catusamuṭṭhānikassa rūpassa ekadesabhūte kammasamuṭṭhānarūpe samudāyekadesavasena sāmivacanaṃ daṭṭhabbaṃ,",
  "tika-abh03t:1134_2": "niddhāraṇe vā.",
  "tika-abh03t:1135_0": "Sahajātapaccayaniddesavaṇṇanā niṭṭhitā.",
  "tika-abh03t:1136_0": "8. Nissayapaccayaniddesavaṇṇanā",
  "tika-abh03t:1137_0": "8.",
  "tika-abh03t:1137_1": "Nissayapaccayaniddese “rūpino dhammā arūpīnaṃ dhammānaṃ kismiñci kāle”ti idaṃ na labbhati.",
  "tika-abh03t:1137_2": "Yaṃ panettha labbhati “rūpino dhammā kecī”ti,",
  "tika-abh03t:1137_3": "tattha te eva dhamme dassetuṃ “cakkhāyatana”ntiādi vuttanti.",
  "tika-abh03t:1137_4": "“Vatthurūpaṃ pañcavokārabhave”ti vuttattā “ṭhapetvā āruppavipāka”nti idaṃ na vattabbanti ce? Na,",
  "tika-abh03t:1137_5": "“tebhūmakavipākassā”ti vutte pañcavokārabhave anuppajjanakaṃ ṭhapetabbaṃ ajānantassa tassa pakāsetabbattā.",
  "tika-abh03t:1138_0": "Nissayapaccayaniddesavaṇṇanā niṭṭhitā.",
  "tika-abh03t:1139_0": "9. Upanissayapaccayaniddesavaṇṇanā",
  "tika-abh03t:1140_0": "9.",
  "tika-abh03t:1140_1": "Te tayopi rāsayoti upanissaye tayo anekasaṅgāhakatāya rāsayoti vadati.",
  "tika-abh03t:1140_2": "Etasmiṃ pana upanissayaniddese ye purimā yesaṃ pacchimānaṃ anantarūpanissayā honti,",
  "tika-abh03t:1140_3": "te tesaṃ sabbesaṃ ekanteneva honti,",
  "tika-abh03t:1140_4": "na kesañci kadāci,",
  "tika-abh03t:1140_5": "tasmā yesu padesu anantarūpanissayo saṅgahito,",
  "tika-abh03t:1140_6": "tesu “kesañcī”ti na sakkā vattunti na vuttaṃ.",
  "tika-abh03t:1140_7": "Ye pana purimā yesaṃ pacchimānaṃ ārammaṇapakatūpanissayā honti,",
  "tika-abh03t:1140_8": "te tesaṃ na sabbesaṃ ekantena honti,",
  "tika-abh03t:1140_9": "yesaṃ uppattipaṭibāhikā paccayā balavanto honti,",
  "tika-abh03t:1140_10": "tesaṃ na honti,",
  "tika-abh03t:1140_11": "itaresaṃ honti.",
  "tika-abh03t:1140_12": "Tasmā yesu padesu anantarūpanissayo na labbhati,",
  "tika-abh03t:1140_13": "tesu “kesañcī”ti vuttaṃ.",
  "tika-abh03t:1140_14": "Siddhānaṃ paccayadhammānaṃ yehi paccayuppannehi akusalādīhi bhavitabbaṃ,",
  "tika-abh03t:1140_15": "tesaṃ kesañcīti ayañcettha attho,",
  "tika-abh03t:1140_16": "na pana avisesena akusalādīsu kesañcīti.",
  "tika-abh03t:1141_0": "Purimā purimā kusalā…pe…",
  "tika-abh03t:1141_1": "abyākatānaṃ dhammānanti yesaṃ upanissayapaccayena bhavitabbaṃ,",
  "tika-abh03t:1141_2": "tesaṃ abyākatānaṃ pacchimānanti daṭṭhabbaṃ.",
  "tika-abh03t:1141_3": "Na hi rūpābyākataṃ upanissayaṃ labhatīti. Kathaṃ?",
  "tika-abh03t:1141_4": "Ārammaṇānantarūpanissaye tāva na labhati anārammaṇattā pubbāparaniyamena appavattito ca,",
  "tika-abh03t:1141_5": "pakatūpanissayañca na labhati acetanena rūpasantānena pakatassa abhāvato.",
  "tika-abh03t:1141_6": "Yathā hi arūpasantānena saddhādayo nipphāditā utubhojanādayo ca upasevitā,",
  "tika-abh03t:1141_7": "na evaṃ rūpasantānena.",
  "tika-abh03t:1141_8": "Yasmiñca utubījādike kammādike ca sati rūpaṃ pavattati,",
  "tika-abh03t:1141_9": "na taṃ tena pakataṃ hoti.",
  "tika-abh03t:1141_10": "Sacetanasseva hi uppādanupatthambhanupayogādivasena cetanaṃ pakappanaṃ pakaraṇaṃ,",
  "tika-abh03t:1141_11": "rūpañca acetananti.",
  "tika-abh03t:1141_12": "Yathā ca nirīhakesu paccayāyattesu dhammesu kesañci sārammaṇasabhāvatā hoti,",
  "tika-abh03t:1141_13": "kesañci na,",
  "tika-abh03t:1141_14": "evaṃ sappakaraṇasabhāvatā nippakaraṇasabhāvatā ca daṭṭhabbā.",
  "tika-abh03t:1141_15": "Utubījādayo pana aṅkurādīnaṃ tesu asantesu abhāvato eva paccayā,",
  "tika-abh03t:1141_16": "na pana upanissayādibhāvatoti.",
  "tika-abh03t:1141_17": "Purimapurimānaṃyeva panettha upanissayapaccayabhāvo bāhullavasena pākaṭavasena ca vutto.",
  "tika-abh03t:1141_18": "“Anāgate khandhe patthayamāno dānaṃ detī”tiādivacanato pana anāgatāpi upanissayapaccayā honti,",
  "tika-abh03t:1141_19": "te purimehi ārammaṇapakatūpanissayehi taṃsamānalakkhaṇatāya idha saṅgayhantīti daṭṭhabbā.",
  "tika-abh03t:1142_0": "Puggalopi senāsanampīti puggalasenāsanaggahaṇavasena upanissayabhāvaṃ bhajante dhamme dasseti, pi-",
  "tika-abh03t:1142_1": "saddena cīvarāraññarukkhapabbatādiggahaṇavasena upanissayabhāvaṃ bhajante sabbe saṅgaṇhāti.",
  "tika-abh03t:1142_2": "“Abyākato dhammo abyākatassa dhammassa upanissayapaccayena paccayo”tiādīsu hi “senāsanaṃ kāyikassa sukhassā”tiādivacanena",
  "tika-abh03t:1142_3": "senāsanaggahaṇena upanissayabhāvaṃ bhajantāva dhammā upanissayapaccayena paccayoti imamatthaṃ dassentena",
  "tika-abh03t:1142_4": "puggalādīsupi ayaṃ nayo dassito hotīti.",
  "tika-abh03t:1142_5": "Paccuppannāpi ārammaṇapakatūpanissayā paccuppannatāya senāsanasamānalakkhaṇattā ettheva saṅgahitāti daṭṭhabbā.",
  "tika-abh03t:1142_6": "Vakkhati hi “paccuppannaṃ utuṃ bhojanaṃ senāsanaṃ upanissāya jhānaṃ uppādetī”tiādinā senāsanassa paccuppannabhāvaṃ",
  "tika-abh03t:1142_7": "viya paccuppannānaṃ utuādīnaṃ pakatūpanissayabhāvaṃ,",
  "tika-abh03t:1142_8": "“paccuppannaṃ cakkhuṃ…pe…",
  "tika-abh03t:1142_9": "vatthuṃ paccuppanne khandhe garuṃ katvā assādetī”tiādinā cakkhādīnaṃ ārammaṇūpanissayabhāvañcāti.",
  "tika-abh03t:1142_10": "Paccuppannānampi ca tādisānaṃ pubbe pakatattā pakatūpanissayatā daṭṭhabbā.",
  "tika-abh03t:1143_0": "Kasiṇārammaṇādīni ārammaṇameva honti, na upanissayoti iminā adhippāyena “ekaccāyā”ti āha.",
  "tika-abh03t:1144_0": "Arūpāvacarakusalampi yasmiṃ kasiṇādimhi jhānaṃ anuppāditaṃ,",
  "tika-abh03t:1144_1": "tasmiṃ anuppannajhānuppādane sabbassa ca uppannajhānassa samāpajjane iddhividhādīnaṃ abhiññānañca upanissayoti",
  "tika-abh03t:1144_2": "imamatthaṃ sandhāyāha “tebhūmakakusalo catubhūmakassapi kusalassā”ti.",
  "tika-abh03t:1144_3": "Vuttampi cetaṃ “arūpāvacaraṃ saddhaṃ upanissāya rūpāvacaraṃ jhānaṃ vipassanaṃ maggaṃ abhiññaṃ samāpattiṃ uppādetī”ti.",
  "tika-abh03t:1144_4": "Kāmāvacarakusalaṃ rūpāvacarārūpāvacaravipākānampi taduppādakakusalānaṃ upanissayabhāvavasena,",
  "tika-abh03t:1144_5": "paṭisandhiniyāmakassa cutito purimajavanassa ca vasena upanissayo,",
  "tika-abh03t:1144_6": "rūpāvacarakusalaṃ arūpāvacaravipākassa,",
  "tika-abh03t:1144_7": "arūpāvacarakusalañca rūpāvacaravipākassa taduppādakakusalūpanissayabhāvenāti evaṃ paccekaṃ tebhūmakakusalānaṃ",
  "tika-abh03t:1144_8": "catubhūmakavipākassa tebhūmakakiriyassa ca yathāyogaṃ paccayabhāvo veditabbo.",
  "tika-abh03t:1144_9": "Pāḷiyampi hi pakatūpanissayo nayadassanamatteneva pañhāvāresu vissajjitoti.",
  "tika-abh03t:1145_0": "Iminā pana nayenāti lokuttaranibbattanaṃ upanissāya sinehuppādanalesenāti attho.",
  "tika-abh03t:1145_1": "Lokuttarā pana dhammā akusalānaṃ na kenaci paccayena paccayo hontīti na idaṃ sārato daṭṭhabbanti adhippāyo.",
  "tika-abh03t:1145_2": "Kāmāvacarāditihetukabhavaṅgaṃ kāyikasukhādi ca rūpāvacarādikusalānaṃ upanissayo,",
  "tika-abh03t:1145_3": "arūpāvacaravipāko rūpāvacarakusalassa taṃ patthetvā tannibbattakakusaluppādanatthaṃ uppādiyamānassa,",
  "tika-abh03t:1145_4": "rūpāvacarakiriyassa ca pubbe nivuṭṭhādīsu arūpāvacaravipākajānanatthaṃ jhānābhiññāyo uppādentassa arahato,",
  "tika-abh03t:1145_5": "catubhūmakavipākānaṃ pana taduppādakakusalūpanissayabhāvavasena so so vipāko upanissayo.",
  "tika-abh03t:1145_6": "Tenāha “tathā tebhūmakavipāko”ti.",
  "tika-abh03t:1145_7": "Yadipi arahattaphalattaṃ jhānavipassanā uppādeti anāgāmī,",
  "tika-abh03t:1145_8": "na pana tena taṃ kadāci diṭṭhapubbaṃ puthujjanādīhi sotāpattiphalādīni viya,",
  "tika-abh03t:1145_9": "tasmā tāni viya tesaṃ jhānādīnaṃ imassa ca aggaphalaṃ na jhānādīnaṃ upanissayo.",
  "tika-abh03t:1145_10": "Upaladdhapubbasadisameva hi anāgatampi upanissayoti.",
  "tika-abh03t:1145_11": "Tenāha “upariṭṭhimaṃ kusalassapī”ti.",
  "tika-abh03t:1146_0": "Kiriyaatthapaṭisambhidādimpi patthetvā dānādikusalaṃ karontassa tebhūmakakiriyāpi catubhūmakassapi kusalassa upanissayapaccayena paccayo.",
  "tika-abh03t:1146_1": "Yonisomanasikāre vattabbameva natthi,",
  "tika-abh03t:1146_2": "taṃ upanissāya rāgādiuppādane akusalassa,",
  "tika-abh03t:1146_3": "kusalākusalūpanissayabhāvamukhena catubhūmakavipākassa.",
  "tika-abh03t:1146_4": "Evaṃ kiriyassapi yojetabbaṃ.",
  "tika-abh03t:1146_5": "Tenāha “kiriyasaṅkhātopi pakatūpanissayo catubhūmakānaṃ kusalādikhandhānaṃ hotiyevā”ti.",
  "tika-abh03t:1146_6": "Nevavipākanavipākadhammadhammesu pana utubhojanasenāsanānameva tiṇṇaṃ rāsīnaṃ pakatūpanissayabhāvadassanaṃ nayadassanamevāti.",
  "tika-abh03t:1146_7": "Imasmiṃ paṭṭhānamahāpakaraṇe āgatanayenāti idaṃ “kusalaṃ dhammaṃ paṭicca abyākato dhammo uppajjati na upanissayapaccayā,",
  "tika-abh03t:1146_8": "kusale khandhe paṭicca cittasamuṭṭhānaṃ rūpa”nti evamādikaṃ upanissayapaṭikkhepaṃ,",
  "tika-abh03t:1146_9": "anulome ca anāgamanaṃ sandhāya vuttaṃ.",
  "tika-abh03t:1146_10": "Suttantikapariyāyenāti “viññāṇūpanisaṃ nāmarūpaṃ,",
  "tika-abh03t:1146_11": "nāmarūpanisaṃ saḷāyatana”ntiādikena,",
  "tika-abh03t:1147_0": "“Yathāpi pabbato selo, araññasmiṃ brahāvane;",
  "tika-abh03t:1148_0": "Taṃ rukkhā upanissāya, vaḍḍhante te vanappatī”ti. –",
  "tika-abh03t:1149_0": "Ādikena ca.",
  "tika-abh03t:1150_0": "Upanissayapaccayaniddesavaṇṇanā niṭṭhitā.",
  "tika-abh03t:1151_0": "10. Purejātapaccayaniddesavaṇṇanā",
  "tika-abh03t:1152_0": "10.",
  "tika-abh03t:1152_1": "Nayadassanavasena yāni vinā ārammaṇapurejātena na vattanti,",
  "tika-abh03t:1152_2": "tesaṃ cakkhuviññāṇādīnaṃ ārammaṇapurejātadassanena manodvārepi yaṃ yadārammaṇapurejātena vattati,",
  "tika-abh03t:1152_3": "tassa tadālambitaṃ sabbampi rūparūpaṃ ārammaṇapurejātanti dassitameva hoti,",
  "tika-abh03t:1152_4": "sarūpena pana adassitattā “sāvasesavasena desanā katā”ti āha.",
  "tika-abh03t:1152_5": "Cittavasena kāyaṃ pariṇāmayato iddhividhābhiññāya ca aṭṭhārasasu yaṃkiñci ārammaṇapurejātaṃ hotīti daṭṭhabbaṃ.",
  "tika-abh03t:1153_0": "Tadārammaṇabhāvinoti ettha paṭisandhibhāvino vatthupurejātābhāvena itarassapi abhāvā aggahaṇaṃ.",
  "tika-abh03t:1153_1": "Bhavaṅgabhāvino pana gahaṇaṃ kātabbaṃ na vā kātabbaṃ paṭisandhiyā viya aparibyattassa ārammaṇassa ārammaṇamattabhāvato,",
  "tika-abh03t:1153_2": "“manodhātūnañcā”ti ettha santīraṇabhāvino manoviññāṇadhātuyāpi.",
  "tika-abh03t:1154_0": "Purejātapaccayaniddesavaṇṇanā niṭṭhitā.",
  "tika-abh03t:1155_0": "11. Pacchājātapaccayaniddesavaṇṇanā",
  "tika-abh03t:1156_0": "11.",
  "tika-abh03t:1156_1": "Tassevāti idaṃ kāmāvacararūpāvacaravipākānaṃ niravasesadassitapurejātadassanavasena vuttaṃ,",
  "tika-abh03t:1156_2": "rūpāvacaravipāko pana āhārasamuṭṭhānassa na hotīti.",
  "tika-abh03t:1157_0": "Pacchājātapaccayaniddesavaṇṇanā niṭṭhitā.",
  "tika-abh03t:1158_0": "12. Āsevanapaccayaniddesavaṇṇanā",
  "tika-abh03t:1159_0": "12. Paguṇatarabalavatarabhāvavisiṭṭhanti etena vipākābyākatato viseseti.",
  "tika-abh03t:1160_0": "Āsevanapaccayaniddesavaṇṇanā niṭṭhitā.",
  "tika-abh03t:1161_0": "13. Kammapaccayaniddesavaṇṇanā",
  "tika-abh03t:1162_0": "13.",
  "tika-abh03t:1162_1": "Cetanāsampayuttakammaṃ abhijjhādi kammapaccayo na hotīti “cetanākammamevā”ti āha.",
  "tika-abh03t:1162_2": "Satipi hi vipākadhammadhammatte na cetanāvajjā evaṃsabhāvāti.",
  "tika-abh03t:1162_3": "Attano phalaṃ uppādetuṃ samatthenāti kammassa samatthatā tassa kammapaccayabhāvo vuttāti daṭṭhabbā.",
  "tika-abh03t:1163_0": "Pañcavokāreyeva, na aññatthāti etena kāmāvacaracetanā ekavokāre rūpampi na janetīti dasseti.",
  "tika-abh03t:1164_0": "Kammapaccayaniddesavaṇṇanā niṭṭhitā.",
  "tika-abh03t:1165_0": "14. Vipākapaccayaniddesavaṇṇanā",
  "tika-abh03t:1166_0": "14.",
  "tika-abh03t:1166_1": "Vipākapaccayaniddese yesaṃ ekantena vipāko vipākapaccayo hoti,",
  "tika-abh03t:1166_2": "tesaṃ vasena nayadassanaṃ kataṃ.",
  "tika-abh03t:1166_3": "Na hi āruppe bhūmidvayavipāko rūpassa paccayo hoti.",
  "tika-abh03t:1167_0": "Vipākapaccayaniddesavaṇṇanā niṭṭhitā.",
  "tika-abh03t:1168_0": "15. Āhārapaccayaniddesavaṇṇanā",
  "tika-abh03t:1169_0": "15.",
  "tika-abh03t:1169_1": "Kabaḷaṃ karitvā ajjhoharitovāti asitapītādivatthūhi saha ajjhoharitovāti vuttaṃ hoti.",
  "tika-abh03t:1169_2": "Pātabbasāyitabbānipi hi sabhāvavasena kabaḷāyeva hontīti.",
  "tika-abh03t:1170_0": "Sesatisantatisamuṭṭhānassa anupālakova hutvāti ettha cittasamuṭṭhānassa āhārapaccayabhāvo vicāretvā gahetabbo.",
  "tika-abh03t:1170_1": "Na hi cittasamuṭṭhāno kabaḷīkāro āhāro nocittasamuṭṭhāno tadubhayañca cittasamuṭṭhānakāyassa āhārapaccayo vutto,",
  "tika-abh03t:1170_2": "tividhopi pana so nocittasamuṭṭhānakāyassa vuttoti.",
  "tika-abh03t:1171_0": "Āhārapaccayaniddesavaṇṇanā niṭṭhitā.",
  "tika-abh03t:1172_0": "16. Indriyapaccayaniddesavaṇṇanā",
  "tika-abh03t:1173_0": "16.",
  "tika-abh03t:1173_1": "Arūpajīvitindriyampi saṅgahitanti missakattā jīvitindriyaṃ na sabbena sabbaṃ vajjitabbanti adhippāyo.",
  "tika-abh03t:1174_0": "Avinibbhuttadhammānanti ettha ayaṃ adhippāyo –",
  "tika-abh03t:1174_1": "rūpārūpānaṃ aññamaññaṃ avinibbhuttavohāro natthīti arūpānaṃ indriyapaccayabhūtāni paccayantarāpekkhāni",
  "tika-abh03t:1174_2": "cakkhādīni attano vijjamānakkhaṇe avinibbhuttadhammānaṃ indriyapaccayataṃ apharantānipi indriyapaccayā siyuṃ.",
  "tika-abh03t:1174_3": "Yo pana nirapekkho indriyapaccayo avinibbhuttadhammānaṃ hoti,",
  "tika-abh03t:1174_4": "so attano vijjamānakkhaṇe tesaṃ indriyapaccayataṃ apharanto nāma natthi.",
  "tika-abh03t:1174_5": "Yadi ca itthindriyapurisindriyāni indriyapaccayo liṅgādīnaṃ siyuṃ,",
  "tika-abh03t:1174_6": "avinibbhuttānaṃ tesampi siyuṃ.",
  "tika-abh03t:1174_7": "Na hi rūpaṃ rūpassa,",
  "tika-abh03t:1174_8": "arūpaṃ vā arūpassa vinibbhuttassa indriyapaccayo atthīti.",
  "tika-abh03t:1174_9": "Sati cevaṃ itthipurisindriyehi avinibbhuttattā kalalādikāle ca liṅgādīni siyuṃ,",
  "tika-abh03t:1174_10": "yesaṃ tāni indriyapaccayataṃ phareyyuṃ,",
  "tika-abh03t:1174_11": "na ca pharanti.",
  "tika-abh03t:1174_12": "Tasmā na tehi tāni avinibbhuttakāni,",
  "tika-abh03t:1174_13": "avinibbhuttattābhāvato ca tesaṃ indriyapaccayataṃ na pharanti.",
  "tika-abh03t:1174_14": "Aññesaṃ pana yehi tāni sahajātāni,",
  "tika-abh03t:1174_15": "tesaṃ abījabhāvatoyeva na pharanti,",
  "tika-abh03t:1174_16": "tasmā āpannavinibbhuttabhāvānaṃ tesaṃ liṅgādīnaṃ avinibbhuttānaṃ aññesañca samānakalāpadhammānaṃ indriyapaccayatāya",
  "tika-abh03t:1174_17": "apharaṇato tāni indriyapaccayo na hontīti.",
  "tika-abh03t:1174_18": "Yesaṃ bījabhūtāni itthipurisindriyāni,",
  "tika-abh03t:1174_19": "tesaṃ liṅgādīnaṃ aparamatthabhāvatoti keci,",
  "tika-abh03t:1174_20": "te pana kalalādikālepi liṅgādīnaṃ tadanurūpānaṃ atthitaṃ icchanti.",
  "tika-abh03t:1175_0": "Jātibhūmivasena vuttesu bhedesu kusalajātiyaṃ rūpāvacarakusalameva āruppe ṭhapetabbanti “ṭhapetvā pana",
  "tika-abh03t:1175_1": "rūpāvacarakusalaṃ avasesā kusalākusalā”ti vuttaṃ.",
  "tika-abh03t:1175_2": "Paṭhamalokuttaraṃ pana domanassayuttañca visuṃ ekā jāti bhūmi vā na hotīti āruppe alabbhamānampi na ṭhapitaṃ.",
  "tika-abh03t:1175_3": "Hetuādīsupi “tathā apariyāpannakusalahetu,",
  "tika-abh03t:1175_4": "tathā akusalahetū”tiādīsu esa nayo yojetabbo.",
  "tika-abh03t:1176_0": "Ṭhitikkhaṇeti idaṃ rūpajīvitindriyassa sahajātapaccayattābhāvaṃ sandhāya vuttaṃ.",
  "tika-abh03t:1176_1": "Uppādakkhaṇepi pana tassa indriyapaccayatā na sakkā nivāretuṃ.",
  "tika-abh03t:1176_2": "Vakkhati hi “abyākataṃ dhammaṃ paṭicca…pe…",
  "tika-abh03t:1176_3": "asaññasattānaṃ ekaṃ mahābhūtaṃ paṭicca…pe…",
  "tika-abh03t:1176_4": "indriyapaccayaṃ kammapaccayasadisa”nti.",
  "tika-abh03t:1176_5": "Na hi asaññasattānaṃ indriyapaccayā uppajjamānassa rūpassa rūpajīvitindriyato añño indriyapaccayo atthi,",
  "tika-abh03t:1176_6": "pañcavokāre pavatte ca kaṭattārūpassa.",
  "tika-abh03t:1176_7": "Paṭiccavārādayo ca cha uppādakkhaṇameva gahetvā pavattā,",
  "tika-abh03t:1176_8": "evañca katvā pacchājātapaccayo etesu anulomato na tiṭṭhatīti.",
  "tika-abh03t:1177_0": "Indriyapaccayaniddesavaṇṇanā niṭṭhitā.",
  "tika-abh03t:1178_0": "17. Jhānapaccayaniddesavaṇṇanā",
  "tika-abh03t:1179_0": "17.",
  "tika-abh03t:1179_1": "Vitakkavicārapītisomanassadomanassupekkhācittekaggatāsaṅkhātānīti ettha yadipi somanassadomanassasaṅkhātāni jhānaṅgāni natthi,",
  "tika-abh03t:1179_2": "sukhadukkhasaṅkhātāni pana somanassadomanassabhūtāneva jhānaṅgāni,",
  "tika-abh03t:1179_3": "na kāyikasukhadukkhabhūtānīti imassa dassanatthaṃ somanassadomanassaggahaṇaṃ kataṃ.",
  "tika-abh03t:1179_4": "Nanu ca “dvipañcaviññāṇavajjesū”ti vacaneneva kāyikasukhadukkhāni vajjitānīti sukhadukkhaggahaṇameva kattabbanti? Na,",
  "tika-abh03t:1179_5": "jhānaṅgasukhadukkhānaṃ jhānaṅgabhāvavisesanato.",
  "tika-abh03t:1179_6": "“Dvipañcaviññāṇavajjesu sukhadukkhupekkhācittekaggatāsaṅkhātānī”ti hi vutte dvipañcaviññāṇesu upekkhācittekaggatāhi",
  "tika-abh03t:1179_7": "saddhiṃ kāyikasukhadukkhānipi vajjitānīti ettakameva viññāyati,",
  "tika-abh03t:1179_8": "na pana yāni sukhadukkhāni jhānaṅgāni honti,",
  "tika-abh03t:1179_9": "tesaṃ jhānaṅgabhūto sukhabhāvo dukkhabhāvo ca visesito,",
  "tika-abh03t:1179_10": "tasmā somanassadomanassabhāvavisiṭṭhoyeva sukhadukkhabhāvo sukhadukkhānaṃ jhānaṅgabhāvoti dassanatthaṃ somanassadomanassaggahaṇaṃ karoti.",
  "tika-abh03t:1179_11": "Tena “dvipañcaviññāṇavajjesū”ti vacanena vajjiyamānānampi sukhadukkhānaṃ somanassadomanassabhāvābhāvato jhānaṅgabhāvābhāvoti dassitaṃ hoti.",
  "tika-abh03t:1179_12": "Yathāvajjitā pana sukhadukkhopekkhekaggatā kasmā vajjitāti?",
  "tika-abh03t:1179_13": "Yattha jhānaṅgāni uddharīyanti cittuppādakaṇḍe,",
  "tika-abh03t:1179_14": "tattha ca jhānaṅganti anuddhaṭattā.",
  "tika-abh03t:1179_15": "Kasmā pana na uddhaṭāti taṃ dassetuṃ “pañcannaṃ pana viññāṇakāyāna”ntiādimāha.",
  "tika-abh03t:1180_0": "Abhinipātamattattāti etena āvajjanasampaṭicchanamattāyapi cintanāpavattiyā abhāvaṃ dasseti.",
  "tika-abh03t:1180_1": "“Tesu vijjamānānipi upekkhāsukhadukkhānī”ti porāṇapāṭho.",
  "tika-abh03t:1180_2": "Tattha upekkhāsukhadukkheheva taṃsamānalakkhaṇāya cittekaggatāyapi yathāvutteneva kāraṇena anuddhaṭabhāvo dassitoti daṭṭhabbo.",
  "tika-abh03t:1180_3": "Pubbe pana satta aṅgāni dassentena cattāri aṅgāni vajjitānīti tesaṃ vajjane kāraṇaṃ dassentena na samānalakkhaṇena lesena dassetabbaṃ.",
  "tika-abh03t:1180_4": "Aṭṭhakathā hesāti.",
  "tika-abh03t:1180_5": "Yadi ca lesena dassetabbaṃ,",
  "tika-abh03t:1180_6": "yathāvuttesupi tīsu ekameva vattabbaṃ siyā,",
  "tika-abh03t:1180_7": "tiṇṇaṃ pana vacanena tato aññassa jhānaṅganti uddhaṭabhāvo āpajjati,",
  "tika-abh03t:1180_8": "yathāvuttakāraṇato aññena kāraṇena anuddhaṭabhāvo vā,",
  "tika-abh03t:1180_9": "tasmā taṃdosapariharaṇatthaṃ “upekkhācittekaggatāsukhadukkhānī”ti paṭhanti.",
  "tika-abh03t:1180_10": "Ye pana “jhānaṅgabhūtehi somanassādīhi sukhadukkhena avibhūtabhāvena pākaṭatāya indriyakiccayuttatāya",
  "tika-abh03t:1180_11": "ca samānānaṃ sukhādīnaṃ jhānaṅganti anuddhaṭabhāve kāraṇaṃ vattabbaṃ,",
  "tika-abh03t:1180_12": "na cittekaggatāyāti sā ettha na gahitā”ti vadanti,",
  "tika-abh03t:1180_13": "tesaṃ taṃ rucimattaṃ.",
  "tika-abh03t:1180_14": "Yadi jhānaṅgasamānānaṃ jhānaṅganti anuddhaṭabhāve kāraṇaṃ vattabbaṃ,",
  "tika-abh03t:1180_15": "cittekaggatā cettha jhānaṅgabhūtāya vicikicchāyuttamanodhātuādīsu cittekaggatāya samānāti tassā anuddhaṭabhāve kāraṇaṃ vattabbamevāti.",
  "tika-abh03t:1180_16": "Sesāhetukesupi jhānaṅgaṃ uddhaṭameva uddharaṇaṭṭhāne cittuppādakaṇḍeti adhippāyo.",
  "tika-abh03t:1181_0": "Jhānapaccayaniddesavaṇṇanā niṭṭhitā.",
  "tika-abh03t:1182_0": "18. Maggapaccayaniddesavaṇṇanā",
  "tika-abh03t:1183_0": "18.",
  "tika-abh03t:1183_1": "Paññā vitakko sammāvācākammantājīvā vīriyaṃ sati samādhi micchādiṭṭhi micchāvācākammantājīvāti imāni",
  "tika-abh03t:1183_2": "dvādasaṅgānīti ettha duvidhampi saṅkappaṃ vīriyaṃ samādhiñca vitakkavīriyasamādhivacanehi saṅgaṇhitvā",
  "tika-abh03t:1183_3": "“ayameva kho, āvuso,",
  "tika-abh03t:1183_4": "aṭṭhaṅgiko micchāmaggo abrahmacariyaṃ.",
  "tika-abh03t:1183_5": "Seyyathidaṃ –",
  "tika-abh03t:1183_6": "micchādiṭṭhi…pe…",
  "tika-abh03t:1183_7": "micchāsamādhī”tiādīhi suttavacanehi micchāvācākammantājīvesupi maggaṅgavohārasiddhito tehi saha dvādasaṅgāni",
  "tika-abh03t:1183_8": "idha labbhamānāni ca alabbhamānāni ca maggaṅgavacanasāmaññena saṅgaṇhitvā vuttāni.",
  "tika-abh03t:1183_9": "Evañhi suttantavohāropi dassito hoti,",
  "tika-abh03t:1183_10": "evaṃ pana dassentena “maggapaccayaniddese maggaṅgānī”ti evaṃ uddharitvā tassa pāṭhagatassa maggaṅgasaddassa",
  "tika-abh03t:1183_11": "atthabhāvena imāni dvādasaṅgāni na dassetabbāni.",
  "tika-abh03t:1183_12": "Na hi pāḷiyaṃ maggaṅgasaddassa micchāvācākammantājīvoti attho vattabbo.",
  "tika-abh03t:1183_13": "Tehi sammāvācādīhi paṭipakkhā cetanādhammā tappaṭipakkhabhāvatoyeva “micchāmaggaṅgānī”ti sutte vuttāni,",
  "tika-abh03t:1183_14": "na pana maggapaccayabhāvena.",
  "tika-abh03t:1183_15": "Maggaṅgāni maggapaccayabhūtāni ca idha pāḷiyaṃ “maggaṅgānī”ti vuttāni,",
  "tika-abh03t:1183_16": "na ca aññaṃ uddharitvā aññassa attho vattabbo.",
  "tika-abh03t:1183_17": "Pariyāyanippariyāyamaggaṅgadassanatthaṃ pana icchantena pāḷigatamaggaṅgasaddapatirūpako añño maggaṅgasaddo",
  "tika-abh03t:1183_18": "ubhayapadattho uddharitabbo yathā “adhikaraṇaṃ nāma cattāri adhikaraṇānī”ti.",
  "tika-abh03t:1183_19": "Idha pana “maggapaccayaniddese maggaṅgānī”ti pāḷigatoyeva maggaṅgasaddo uddhaṭo,",
  "tika-abh03t:1183_20": "na ca atthuddharaṇavasena dassetvā adhippetatthaniyamanaṃ kataṃ,",
  "tika-abh03t:1183_21": "tasmā pāḷiyaṃ maggaṅgasaddassa micchāvācādīnaṃ atthabhāvo mā hotūti “sammādiṭṭhisaṅkappavācākammantājīvavāyāmasatisamādhimicchādiṭṭhisaṅkappavāyāmasamādhayoti",
  "tika-abh03t:1183_22": "imāni dvādasaṅgānī”ti paṭhanti.",
  "tika-abh03t:1183_23": "Nanu evaṃ “ahetukacittuppādavajjesū”ti na vattabbaṃ.",
  "tika-abh03t:1183_24": "Na hi tesu sammādiṭṭhiādayo yathāvuttā santi,",
  "tika-abh03t:1183_25": "ye vajjetabbā siyunti? Na,",
  "tika-abh03t:1183_26": "uppattiṭṭhānaniyamanatthattā.",
  "tika-abh03t:1183_27": "Ahetukacittuppādavajjesveva etāni uppajjanti,",
  "tika-abh03t:1183_28": "nāhetukacittuppādesu.",
  "tika-abh03t:1183_29": "Tatthuppannāni dvādasaṅgānīti ayañhettha attho.",
  "tika-abh03t:1184_0": "Maggapaccayaniddesavaṇṇanā niṭṭhitā.",
  "tika-abh03t:1185_0": "20. Vippayuttapaccayaniddesavaṇṇanā",
  "tika-abh03t:1186_0": "20.",
  "tika-abh03t:1186_1": "Sampayogāsaṅkāya abhāvatoti etena sampayogāsaṅkāvatthubhūto upakārakabhāvo vippayuttapaccayatāti dasseti.",
  "tika-abh03t:1187_0": "Vippayuttapaccayaniddesavaṇṇanā niṭṭhitā.",
  "tika-abh03t:1188_0": "21. Atthipaccayaniddesavaṇṇanā",
  "tika-abh03t:1189_0": "21.",
  "tika-abh03t:1189_1": "Kusalādivasena pañcavidho atthipaccayo vutto,",
  "tika-abh03t:1189_2": "na nibbānaṃ.",
  "tika-abh03t:1189_3": "Yo hi atthibhāvābhāvena anupakārako atthibhāvaṃ labhitvā upakārako hoti,",
  "tika-abh03t:1189_4": "so atthipaccayo hoti.",
  "tika-abh03t:1189_5": "Nibbānañca nibbānārammaṇānaṃ na attano atthibhāvābhāvena anupakārakaṃ hutvā atthibhāvalābhena upakārakaṃ hoti.",
  "tika-abh03t:1189_6": "Uppādādiyuttānaṃ vā natthibhāvopakārakatāviruddho upakārakabhāvo atthipaccayatāti na nibbānaṃ atthipaccayo.",
  "tika-abh03t:1190_0": "Sati ca yesaṃ paccayā honti,",
  "tika-abh03t:1190_1": "tehi ekato puretaraṃ pacchā ca uppannatte sahajātādipaccayattābhāvato āha “āhāro indriyañca sahajātādibhedaṃ na labhatī”ti.",
  "tika-abh03t:1190_2": "Tadabhāvo ca etesaṃ dhammasabhāvavasena daṭṭhabbo.",
  "tika-abh03t:1191_0": "Atthipaccayaniddesavaṇṇanā niṭṭhitā.",
  "tika-abh03t:1192_0": "22-23-24. Natthivigataavigatapaccayaniddesavaṇṇanā",
  "tika-abh03t:1193_0": "22- 23.",
  "tika-abh03t:1193_1": "Paccayalakkhaṇameva hettha nānanti etena natthivigatapaccayesu atthiavigatapaccayesu ca byañjanamatteyeva nānattaṃ,",
  "tika-abh03t:1193_2": "na attheti idaṃ yo paccayoti attho,",
  "tika-abh03t:1193_3": "tasmiṃ nānattaṃ natthi,",
  "tika-abh03t:1193_4": "byañjanasaṅgahite paccayalakkhaṇamatteyeva nānattanti imamatthaṃ sandhāya vuttanti viññāyati.",
  "tika-abh03t:1194_0": "Natthivigataavigatapaccayaniddesavaṇṇanā niṭṭhitā.",
  "tika-abh03t:1195_0": "Paccayaniddesavaṇṇanā niṭṭhitā.",
  "tika-abh03t:1196_0": "Paccayaniddesapakiṇṇakavinicchayakathāvaṇṇanā",
  "tika-abh03t:1197_0": "“Lobhadosamohā vipākapaccayāpi na honti,",
  "tika-abh03t:1197_1": "sesānaṃ sattarasannaṃ paccayānaṃ vasena paccayā hontī”tiādimapāṭho.",
  "tika-abh03t:1197_2": "Ettha ca lobhadosamohānaṃ paccekaṃ sattarasahi paccayehi paccayabhāvo vutto,",
  "tika-abh03t:1197_3": "sabbe hetū saha aggahetvā ekadhammassa anekapaccayabhāvadassanatthaṃ amohādīnaṃ visuṃ gahitattāti dosassapi sattarasahi paccayabhāvo āpajjati,",
  "tika-abh03t:1197_4": "tathā ca sati dosassapi garukaraṇaṃ pāḷiyaṃ vattabbaṃ siyā.",
  "tika-abh03t:1197_5": "“Akusalo pana ārammaṇādhipati nāma lobhasahagatacittuppādo vuccatī”ti etthāpi lobhadosasahagatacittuppādāti vattabbaṃ siyā,",
  "tika-abh03t:1197_6": "na pana vuttaṃ,",
  "tika-abh03t:1197_7": "tasmā dosassa adhipatipaccayatāpi nivāretabbā.",
  "tika-abh03t:1197_8": "Na ca “sesāna”nti vacanena adhipatipaccayo nivārito,",
  "tika-abh03t:1197_9": "atha kho saṅgahito purejātādīhi yathāvuttehi sesattāti tannivāraṇatthaṃ dosaṃ lobhamohehi saha aggahetvā",
  "tika-abh03t:1197_10": "visuñca aggahetvā “doso adhipatipaccayopi na hoti,",
  "tika-abh03t:1197_11": "sesānaṃ paccayānaṃ vasena paccayo hotī”ti paṭhanti.",
  "tika-abh03t:1197_12": "Iminā nayenāti etena phoṭṭhabbāyatanassa sahajātādipaccayabhāvaṃ,",
  "tika-abh03t:1197_13": "sabbadhammānaṃ yathāyogaṃ hetādipaccayabhāvañca dasseti.",
  "tika-abh03t:1197_14": "Na hi etaṃ ekapaccayassa anekapaccayabhāvadassananti rūpādīnaṃ pakatūpanissayabhāvo ca etena dassitoti daṭṭhabbo.",
  "tika-abh03t:1198_0": "Catunnaṃ khandhānaṃ bhedā cakkhuviññāṇadhātuādayoti bhedaṃ anāmasitvā te eva gahetvā āha “catūsu khandhesū”ti.",
  "tika-abh03t:1198_1": "Micchāvācākammantājīvā tehi ceva kammāhārapaccayehi cāti ekūnavīsatidhāti idamevaṃ na sakkā vattuṃ.",
  "tika-abh03t:1198_2": "Na hi micchāvācādayo micchādiṭṭhi viya maggapaccayā honti cetanāya maggapaccayattābhāvato.",
  "tika-abh03t:1198_3": "Yadi ca bhaveyya,",
  "tika-abh03t:1198_4": "pañhāvāre “kammapaccayā magge tīṇī”ti vattabbaṃ siyā,",
  "tika-abh03t:1198_5": "tasmā micchāvācādīnaṃ maggapaccayabhāvo na vattabbo.",
  "tika-abh03t:1198_6": "Paṭṭhānasaṃvaṇṇanā hesā.",
  "tika-abh03t:1198_7": "Sesapaccayabhāvo ca cetanāya anekapaccayabhāvavacanena vuttoyevāti na idaṃ paṭhitabbanti na paṭhanti.",
  "tika-abh03t:1198_8": "“Ahirikaṃ…pe…",
  "tika-abh03t:1198_9": "middhaṃ uddhaccaṃ vicikicchā”tiādimapāṭho,",
  "tika-abh03t:1198_10": "vicikicchā pana adhipatipaccayo na hotīti taṃ tattha apaṭhitvā “vicikicchāissāmacchariyakukkuccāni tato",
  "tika-abh03t:1198_11": "adhipatipaccayaṃ apanetvā”ti evamettha paṭhanti.",
  "tika-abh03t:1199_0": "“Cattāri mahābhūtāni ārammaṇa…pe…",
  "tika-abh03t:1199_1": "purejātavippayuttaatthiavigatavasena dasadhā paccayā honti,",
  "tika-abh03t:1199_2": "puna tathā hadayavatthū”ti purimapāṭho,",
  "tika-abh03t:1199_3": "mahābhūtāni pana vippayuttapaccayā na hontīti “purejātaatthiavigatavasena navadhā paccayā honti,",
  "tika-abh03t:1199_4": "vippayuttapaccayaṃ pakkhipitvā dasadhā vatthu”nti paṭhanti.",
  "tika-abh03t:1199_5": "Ettakamevettha apubbanti etasmiṃ purejātapaccaye sahajātanissayehi apubbaṃ rūpasaddagandharasāyatanamattamevāti attho,",
  "tika-abh03t:1199_6": "ārammaṇāni panetāni ārammaṇapaccayadhammānaṃ anekapaccayabhāve vuttānīti sabbātikkantapaccayāpekkhā etesaṃ apubbatā natthīti.",
  "tika-abh03t:1199_7": "Indriyādīsu apubbaṃ natthīti rūpajīvitindriyassapi arūpajīvitindriyato apubbassa paccayabhāvassa abhāvaṃ maññamānena apubbatā na vuttā.",
  "tika-abh03t:1199_8": "Tassa pana purejātapaccayabhāvato apubbatā.",
  "tika-abh03t:1199_9": "Kabaḷīkārāhārassa ca purejātena saddhiṃ sattadhā paccayabhāvo yojetabbo.",
  "tika-abh03t:1200_0": "Ākāroti mūlādiākāro.",
  "tika-abh03t:1200_1": "Atthoti tenākārena upakārakatā.",
  "tika-abh03t:1200_2": "“Yenākārenā”ti etassa vā atthavacanaṃ “yenatthenā”ti.",
  "tika-abh03t:1200_3": "Vipākahetūsuyeva labbhatīti ettha amohavipākahetussa adhipatipaccayabhāvo ca lokuttaravipākeyeva labbhatīti.",
  "tika-abh03t:1200_4": "Evaṃ sabbattha labbhamānālabbhamānaṃ sallakkhetabbaṃ.",
  "tika-abh03t:1200_5": "Vippayuttaṃ apaṭhitvā “chahākārehī”ti purimapāṭho,",
  "tika-abh03t:1200_6": "taṃ pana paṭhitvā “sattahākārehī”ti paṭhanti.",
  "tika-abh03t:1200_7": "Ukkaṭṭhaparicchedo hettha vuccati,",
  "tika-abh03t:1200_8": "na ca yaṃ ārammaṇaṃ nissayo hoti,",
  "tika-abh03t:1200_9": "taṃ vippayuttaṃ na hotīti.",
  "tika-abh03t:1201_0": "Anantarasamanantaresu yaṃ kammapaccayo hoti,",
  "tika-abh03t:1201_1": "taṃ na āsevanapaccayo.",
  "tika-abh03t:1201_2": "Yañca āsevanapaccayo hoti,",
  "tika-abh03t:1201_3": "na taṃ kammapaccayoti daṭṭhabbaṃ.",
  "tika-abh03t:1201_4": "“Pakatūpanissayo pakatūpanissayovā”ti vuttaṃ,",
  "tika-abh03t:1201_5": "kammapaccayopi pana so hoti,",
  "tika-abh03t:1201_6": "tasmā “kammapaccayo cā”ti paṭhanti.",
  "tika-abh03t:1201_7": "Ayaṃ panettha attho –",
  "tika-abh03t:1201_8": "pakatūpanissayo yebhuyyena pakatūpanissayova hoti,",
  "tika-abh03t:1201_9": "koci panettha kammapaccayo ca hotīti.",
  "tika-abh03t:1201_10": "“Ārammaṇapurejāte panettha indriyavippayuttapaccayatā na labbhatī”ti vuttaṃ.",
  "tika-abh03t:1201_11": "Tattha ārammaṇapurejātanti yadi kañci ārammaṇabhūtaṃ purejātaṃ vuttaṃ,",
  "tika-abh03t:1201_12": "ārammaṇabhūtassa vatthussa vippayuttapaccayatā labbhatīti sā na labbhatīti na vattabbā.",
  "tika-abh03t:1201_13": "Atha pana vatthupurejātato aññaṃ vatthubhāvarahitārammaṇameva “ārammaṇapurejāta”nti vuttaṃ,",
  "tika-abh03t:1201_14": "tassa nissayapaccayatā na labbhatīti “nissayindriyavippayuttapaccayatā na labbhatī”ti vattabbaṃ.",
  "tika-abh03t:1201_15": "Ito uttaripīti purejātato paratopīti attho,",
  "tika-abh03t:1201_16": "ito vā indriyavippayuttato nissayindriyavippayuttato vā uttari ārammaṇādhipatiādi ca labbhamānālabbhamānaṃ veditabbanti attho vattabbo.",
  "tika-abh03t:1201_17": "Kammādīsu pana labbhamānālabbhamānaṃ na vakkhatīti purimoyevettha attho adhippeto.",
  "tika-abh03t:1202_0": "“Kabaḷīkāro āhāro āhārapaccayovā”ti purimapāṭho,",
  "tika-abh03t:1202_1": "atthiavigatapaccayopi pana so hoti,",
  "tika-abh03t:1202_2": "tena “kabaḷīkāro āhāro āhārapaccayattaṃ avijahantova atthiavigatānaṃ vasena aparehipi dvīhākārehi anekapaccayabhāvaṃ gacchatī”ti paṭhanti.",
  "tika-abh03t:1203_0": "“Yathānurūpaṃ jhānapaccaye vuttānaṃ dasannaṃ hetuadhipatīnañcāti imesaṃ vasenā”ti purimapāṭho,",
  "tika-abh03t:1203_1": "“yathānurūpaṃ jhānapaccaye vuttānaṃ maggavajjānaṃ navannaṃ hetuadhipatijhānānañcāti imesaṃ vasenā”ti pacchimapāṭho,",
  "tika-abh03t:1203_2": "tesu vicāretvā yutto gahetabbo.",
  "tika-abh03t:1204_0": "Samanantaraniruddhatāya ārammaṇabhāvena ca sadiso paccayabhāvo paccayasabhāgatā,",
  "tika-abh03t:1204_1": "viruddhapaccayatā paccayavisabhāgatā.",
  "tika-abh03t:1204_2": "“Iminā upāyenā”ti vacanato hetuādīnaṃ sahajātānaṃ sahajātabhāvena sabhāgatā,",
  "tika-abh03t:1204_3": "sahajātāsahajātānaṃ hetuārammaṇādīnaṃ aññamaññavisabhāgatāti evamādinā upāyena sabhāgatā visabhāgatā yojetabbā.",
  "tika-abh03t:1205_0": "Janakāyeva,",
  "tika-abh03t:1205_1": "na ajanakāti janakabhāvappadhānāyeva hutvā paccayā honti,",
  "tika-abh03t:1205_2": "na upatthambhakabhāvappadhānāti attho daṭṭhabbo.",
  "tika-abh03t:1205_3": "Yesaṃ hetuādayo paccayā honti,",
  "tika-abh03t:1205_4": "te tehi vinā neva uppajjanti,",
  "tika-abh03t:1205_5": "na ca pavattantīti tesaṃ ubhayappadhānatā vuttā.",
  "tika-abh03t:1205_6": "Na hi te anantarādayo viya jananeneva pavattiṃ karontīti.",
  "tika-abh03t:1206_0": "Sabbesaṃ ṭhānaṃ kāraṇabhāvo sabbaṭṭhānaṃ,",
  "tika-abh03t:1206_1": "taṃ etesaṃ atthīti sabbaṭṭhānikā.",
  "tika-abh03t:1206_2": "Upanissayaṃ bhindantena tayopi upanissayā vattabbā,",
  "tika-abh03t:1206_3": "abhinditvā vā upanissayaggahaṇameva kātabbaṃ.",
  "tika-abh03t:1206_4": "Tattha bhindanaṃ pakatūpanissayassa rūpānaṃ paccayattābhāvadassanatthaṃ,",
  "tika-abh03t:1206_5": "ārammaṇānantarūpanissayānaṃ pana pubbe ārammaṇādhipatianantaraggahaṇehi gahitattā tesu ekadesena anantarūpanissayena itarampi dassetīti daṭṭhabbaṃ.",
  "tika-abh03t:1206_6": "Purejātapacchājātāpi asabbaṭṭhānikā arūparūpānaññeva yathākkamena paccayabhāvatoti ettha purejātapaccayo",
  "tika-abh03t:1206_7": "anantarādīsu eva vattabbo taṃsamānagatikattā,",
  "tika-abh03t:1206_8": "na ca yugaḷabhāvo pacchājātena saha kathane kāraṇaṃ asabbaṭṭhānikadassanamattassa adhippetattāti taṃ",
  "tika-abh03t:1206_9": "tattha paṭhitvā “pacchājātopi asabbaṭṭhāniko rūpānaṃyeva paccayabhāvato”ti paṭhanti.",
  "tika-abh03t:1207_0": "Paccayaniddesapakiṇṇakavinicchayakathāvaṇṇanā niṭṭhitā.",
  "tika-abh03t:1208_0": "Pucchāvāro",
  "tika-abh03t:1209_0": "1. Paccayānulomavaṇṇanā",
  "tika-abh03t:1210_0": "Ekekaṃ tikadukanti ekekaṃ tikaṃ dukañcāti attho, na tikadukanti.",
  "tika-abh03t:1211_0": "Paccayā cevāti ye kusalādidhamme paṭiccāti vuttā,",
  "tika-abh03t:1211_1": "te paṭiccatthaṃ pharantā kusalādipaccayā cevāti attho.",
  "tika-abh03t:1211_2": "Tenevāha “te ca kho sahajātāvā”ti.",
  "tika-abh03t:1211_3": "Yehi pana hetādipaccayehi uppatti vuttā,",
  "tika-abh03t:1211_4": "te sahajātāpi honti asahajātāpīti.",
  "tika-abh03t:1211_5": "Ettha paṭiccasahajātavārehi samānatthehi paṭiccasahajātābhidhānehi samānatthaṃ bodhentena bhagavatā pacchimavārena purimavāro,",
  "tika-abh03t:1211_6": "purimavārena ca pacchimavāro ca bodhitoti veditabbo.",
  "tika-abh03t:1211_7": "Esa nayo paccayanissayavāresu saṃsaṭṭhasampayuttavāresu ca,",
  "tika-abh03t:1211_8": "evañca niruttikosallaṃ janitaṃ hotīti.",
  "tika-abh03t:1212_0": "“Te te pana pañhe uddharitvā puna kusalo hetu hetusampayuttakānaṃ dhammāna”nti likhitaṃ.",
  "tika-abh03t:1212_1": "“Kusalā hetū sampayuttakānaṃ khandhāna”nti pañhāvārapāṭhoti pamādalekhā esāti pāḷiyaṃ āgatapāṭhameva paṭhanti.",
  "tika-abh03t:1212_2": "Purimavāresu sahajātanissayasampayuttapaccayabhāvehi kusalādidhamme niyametvā tasmiṃ niyame kusalādīnaṃ",
  "tika-abh03t:1212_3": "hetupaccayādīhi uppattiṃ pucchitvā vissajjanaṃ kataṃ,",
  "tika-abh03t:1212_4": "na tattha “ime nāma te dhammā hetādipaccayabhūtā”ti viññāyanti,",
  "tika-abh03t:1212_5": "tasmā tattha “siyā kusalaṃ dhammaṃ paṭicca kusalo dhammo uppajjeyya hetupaccayā”ti evamādīhi saṅgahite",
  "tika-abh03t:1212_6": "paṭiccatthādipharaṇakabhāve hetādipaccayapaccayuppannesu hetādipaccayānaṃ nicchayābhāvato pañhā nijjaṭā",
  "tika-abh03t:1212_7": "niggumbā ca katvā na vibhattā,",
  "tika-abh03t:1212_8": "idha pana “siyā kusalo dhammo kusalassa dhammassa hetupaccayena paccayo”ti evamādīhi saṅgahitā hetādipaccayabhūtā",
  "tika-abh03t:1212_9": "kusalādayo paccayuppannā ca nicchitā,",
  "tika-abh03t:1212_10": "na koci pucchāsaṅgahito attho anicchito nāma atthīti āha “sabbepi te pañhā nijjaṭā niggumbā ca katvā vibhattā”ti.",
  "tika-abh03t:1212_11": "Pañhā pana uddharitvā vissajjanaṃ sabbattha samānanti na taṃ sandhāya nijjaṭatā vuttāti daṭṭhabbā.",
  "tika-abh03t:1213_0": "Uppattiyā paññāpitattāti pucchāmatteneva uppattiyā ṭhapitattā pakāsitattā,",
  "tika-abh03t:1213_1": "nānappakārehi vā ñāpitattāti attho.",
  "tika-abh03t:1214_0": "25- 34.",
  "tika-abh03t:1214_1": "Parikappapucchāti vidhipucchā.",
  "tika-abh03t:1214_2": "Kiṃ siyāti eso vidhi kiṃ atthīti attho. Kiṃ siyā,",
  "tika-abh03t:1214_3": "atha na siyāti sampucchanaṃ vā parikappapucchāti vadati.",
  "tika-abh03t:1214_4": "Kimidaṃ sampucchanaṃ nāma?",
  "tika-abh03t:1214_5": "Samecca pucchanaṃ,",
  "tika-abh03t:1214_6": "“kiṃ suttantaṃ pariyāpuṇeyya,",
  "tika-abh03t:1214_7": "atha abhidhamma”nti aññena saha sampadhāraṇanti attho.",
  "tika-abh03t:1214_8": "Yo kusalo dhammo uppajjeyya hetupaccayā,",
  "tika-abh03t:1214_9": "so kusalaṃ dhammaṃ paṭicca siyāti etasmiṃ atthe sati pacchājātavipākapaccayesupi sabbapucchānaṃ pavattito",
  "tika-abh03t:1214_10": "“yo kusalo dhammo uppajjeyya pacchājātapaccayā vipākapaccayā,",
  "tika-abh03t:1214_11": "so kusalaṃ dhammaṃ paṭicca siyā”ti ayamattho viññāyeyya,",
  "tika-abh03t:1214_12": "tathā ca sati pacchājātapaccayā vipākapaccayāti uppajjamānaṃ niddhāretvā tassa kusalaṃ dhammaṃ paṭicca",
  "tika-abh03t:1214_13": "bhavanassa pucchanato kusalānaṃ tehi paccayehi uppatti anuññātāti āpajjati,",
  "tika-abh03t:1214_14": "na ca taṃtaṃpaccayā uppajjamānānaṃ kusalādīnaṃ kusalādidhamme paṭicca bhavanamatthitā ettha pucchitā,",
  "tika-abh03t:1214_15": "atha kho uppatti,",
  "tika-abh03t:1214_16": "evañca katvā vissajjane “kusalaṃ dhammaṃ paṭicca kusalo dhammo uppajjatī”ti uppattiyeva vissajjitāti,",
  "tika-abh03t:1214_17": "tasmā ayamattho sadosoti “atha vā”ti atthantaravacanaṃ vuttaṃ.",
  "tika-abh03t:1215_0": "Tattha “kusalo dhammo uppajjeyyā”ti uppattiṃ anujānitvā “hetupaccayā siyā eta”nti tassā hetupaccayā bhavanapucchanaṃ,",
  "tika-abh03t:1215_1": "“uppajjeyya hetupaccayā”ti hetupaccayā uppattiṃ anujānitvā tassā “siyā eta”nti bhavanapucchanañca na yuttaṃ.",
  "tika-abh03t:1215_2": "Anuññātañhi nicchitamevāti.",
  "tika-abh03t:1215_3": "Tasmā ananujānitvā “kusalaṃ dhammaṃ paṭicca kusalo dhammo uppajjeyya hetupaccayā”ti evaṃ yathāvuttaṃ uppajjanaṃ kiṃ siyāti pucchatīti daṭṭhabbaṃ.",
  "tika-abh03t:1215_4": "Uppajjeyyāti vā idampi sampucchanameva,",
  "tika-abh03t:1215_5": "kusalaṃ dhammaṃ paṭicca kusalo dhammo kiṃ uppajjeyya hetupaccayāti attho.",
  "tika-abh03t:1215_6": "Siyāti yathāpucchitasseva uppajjanassa sambhavaṃ pucchati “kiṃ evaṃ uppajjanaṃ siyā sambhaveyyā”ti,",
  "tika-abh03t:1215_7": "ayaṃ nayo siyāsaddassa pacchāyojane.",
  "tika-abh03t:1215_8": "Yathāṭhāneyeva pana ṭhitā “siyā”ti esā sāmaññapucchā,",
  "tika-abh03t:1215_9": "tāya pana pucchāya “idaṃ nāma pucchita”nti na viññāyatīti tassāyeva pucchāya visesanatthaṃ “kusalaṃ dhammaṃ",
  "tika-abh03t:1215_10": "paṭicca kusalo dhammo uppajjeyya hetupaccayā”ti pucchati,",
  "tika-abh03t:1215_11": "evaṃ visesitabbavisesanabhāvena dvepi pucchā ekāyeva pucchāti daṭṭhabbā.",
  "tika-abh03t:1216_0": "Gamanussukkavacananti gamanassa samānakattukapacchimakālakiriyāpekkhavacananti attho.",
  "tika-abh03t:1216_1": "Yadipi paṭigamanuppattīnaṃ purimapacchimakālatā natthi,",
  "tika-abh03t:1216_2": "paccayapaccayuppannānaṃ pana sahajātānampi paccayapaccayuppannabhāvena gahaṇaṃ purimapacchimabhāveneva",
  "tika-abh03t:1216_3": "hotīti gahaṇappavattiākāravasena paccayāyattatāattapaṭilābhasaṅkhātānaṃ paṭigamanuppattikiriyānampi purimapacchimakālavohāro",
  "tika-abh03t:1216_4": "hotīti daṭṭhabbo.",
  "tika-abh03t:1216_5": "Gamanaṃ vā uppatti evāti gacchantassa paṭigamanaṃ uppajjantassa paṭiuppajjanaṃ samānakiriyā.",
  "tika-abh03t:1216_6": "Paṭikaraṇañhi paṭisaddatthoti.",
  "tika-abh03t:1216_7": "Tasmā “kusalaṃ dhamma”nti upayoganiddiṭṭhaṃ paccayaṃ uppajjamānaṃ paṭicca tadāyattuppattiyā paṭigantvāti ayamettha attho,",
  "tika-abh03t:1216_8": "tena paṭiccāti sahajātapaccayaṃ katvāti vuttaṃ hoti.",
  "tika-abh03t:1216_9": "Sahajātapaccayakaraṇañhi uppajjamānābhimukhauppajjamānaṃ paṭigamanaṃ,",
  "tika-abh03t:1216_10": "taṃ katvāti paṭiccasaddassa atthoti.",
  "tika-abh03t:1217_0": "35- 38.",
  "tika-abh03t:1217_1": "Tāsu pāḷiyaṃ dveyeva dassitāti hetārammaṇaduke dvinnaṃ pucchānaṃ dassitattā vuttaṃ.",
  "tika-abh03t:1217_2": "Ettha ca ekamūlakādibhāvo pucchānaṃ vuttoti veditabbo,",
  "tika-abh03t:1217_3": "paccayānaṃ pana vasena sabbapaṭhamo paccayantarena avomissakattā suddhikanayo,",
  "tika-abh03t:1217_4": "dutiyo ārammaṇādīsu ekekassa hetu eva ekamūlakanti katvā ekamūlakanayo.",
  "tika-abh03t:1217_5": "Evaṃ hetārammaṇadukādīnaṃ adhipatiādīnaṃ mūlabhāvato dukamūlakādayo nayā veditabbā.",
  "tika-abh03t:1217_6": "Tevīsatimūlakanayo ca tato paraṃ mūlassa abhāvato “sabbamūlaka”nti pāḷiyaṃ vutto.",
  "tika-abh03t:1217_7": "Tattha napuṃsakaniddesena eka…pe…",
  "tika-abh03t:1217_8": "sabbamūlakaṃ paccayagamanaṃ pāḷigamanaṃ vāti viññāyati, eka…pe…",
  "tika-abh03t:1217_9": "sabbamūlakaṃ nayaṃ asammuyhantenāti upayogo vā,",
  "tika-abh03t:1217_10": "idha ca sabbamūlakanti ca tevīsatimūlakasseva vuttattā paccanīye vakkhati “yathā anulome ekekassa padassa ekamūlakaṃ…pe…",
  "tika-abh03t:1217_11": "yāva tevīsatimūlakaṃ,",
  "tika-abh03t:1217_12": "evaṃ paccanīyepi vitthāretabba”nti.",
  "tika-abh03t:1218_0": "39- 40.",
  "tika-abh03t:1218_1": "“Ārammaṇapaccayā hetupaccayāti ettāvatā ārammaṇapaccayaṃ ādiṃ katvā hetupaccayapariyosāno ekamūlakanayo dassito”ti vuttaṃ,",
  "tika-abh03t:1218_2": "evaṃ sati vinaye viya cakkabandhanavasena pāḷigati āpajjati,",
  "tika-abh03t:1218_3": "na heṭṭhimasodhanavasena.",
  "tika-abh03t:1218_4": "Heṭṭhimasodhanavasena ca idha abhidhamme pāḷi gatā,",
  "tika-abh03t:1218_5": "evañca katvā vissajjane “ārammaṇapaccayā hetuyā tīṇi,",
  "tika-abh03t:1218_6": "adhipatipaccayā tīṇi,",
  "tika-abh03t:1218_7": "adhipatipaccayā hetuyā nava,",
  "tika-abh03t:1218_8": "ārammaṇe tīṇī”tiādinā heṭṭhimaṃ sodhetvāva pāḷi pavattā.",
  "tika-abh03t:1218_9": "Yo cettha “ekamūlakanayo”ti vutto,",
  "tika-abh03t:1218_10": "so suddhikanayova.",
  "tika-abh03t:1218_11": "So ca visesābhāvato ārammaṇamūlakādīsu na labbhati.",
  "tika-abh03t:1218_12": "Na hi ārammaṇādīsu tasmiṃ tasmiṃ ādimhi ṭhapitepi paccayantarena sambandhābhāvena ādimhi vuttasuddhikato visesattho labbhati,",
  "tika-abh03t:1218_13": "teneva vissajjanepi ārammaṇamūlakādīsu suddhikanayo na dassitoti,",
  "tika-abh03t:1218_14": "tasmā “ārammaṇapaccayā hetupaccayā ārammaṇapaccayā adhipatipaccayā…pe…",
  "tika-abh03t:1218_15": "ārammaṇapaccayā avigatapaccayā”ti ayaṃ heṭṭhimasodhanavasena ekasmiṃ ārammaṇapaccaye hetupaccayādike yojetvā vutto ekamūlakanayo daṭṭhabbo.",
  "tika-abh03t:1218_16": "“Ārammaṇapaccayā…pe…",
  "tika-abh03t:1218_17": "avigatapaccayā”ti vā ekamūlakesu anantarapaccayassa mūlakaṃ ārammaṇaṃ dassetvā ekamūlakādīni saṃkhipitvā",
  "tika-abh03t:1218_18": "sabbamūlakassāvasānena avigatapaccayena niṭṭhāpitanti daṭṭhabbaṃ.",
  "tika-abh03t:1218_19": "Adhipatipaccayā anantarapaccayā samanantarapaccayā sahajātapaccayā aññamaññapaccayāti idaṃ mūlameva dassetvā ekamūlakādīnaṃ saṃkhipanaṃ daṭṭhabbaṃ,",
  "tika-abh03t:1218_20": "na suddhikadassanaṃ,",
  "tika-abh03t:1218_21": "nāpi sabbamūlake katipayapaccayadassanaṃ.",
  "tika-abh03t:1219_0": "41.",
  "tika-abh03t:1219_1": "Tato nissayādīni mūlānipi saṃkhipitvā avigatamūlakanayaṃ dassetuṃ “avigatapaccayā hetupaccayā”tiādi āraddhaṃ.",
  "tika-abh03t:1219_2": "Etasmiñca suddhikassa adassanena ārammaṇamūlakādīsu visuṃ visuṃ suddhikanayo na labbhatīti ñāpito hoti.",
  "tika-abh03t:1219_3": "Na hi ādi katthaci saṃkhepantaragato hoti.",
  "tika-abh03t:1219_4": "Ādiantehi majjhimānaṃ dassanañhi saṅkhepo,",
  "tika-abh03t:1219_5": "ādito pabhuti katici vatvā gatidassanaṃ vāti.",
  "tika-abh03t:1219_6": "Dutiyacatukkaṃ vatvā “vigatapaccayā”ti padaṃ uddharitvā ṭhapitaṃ.",
  "tika-abh03t:1219_7": "Tena osānacatukkaṃ dasseti.",
  "tika-abh03t:1219_8": "Tatiyacatukkato pabhuti vā pañcakamūlāni saṃkhipitvā sabbamūlakassa avasānena niṭṭhapeti.",
  "tika-abh03t:1220_0": "Ettha ca dukamūlakādīsu yathā hetuārammaṇadukena saddhiṃ avasesā paccayā yojitā,",
  "tika-abh03t:1220_1": "hetārammaṇādhipatitikādīhi ca avasesāvasesā,",
  "tika-abh03t:1220_2": "evaṃ hetuadhipatidukādīhi hetuadhipatianantaratikādīhi ca avasesāvasesā yojetabbā siyuṃ.",
  "tika-abh03t:1220_3": "Yadi ca sabbesaṃ paccayānaṃ mūlabhāvena yojitattā hetumūlake hetuadhipatiādidukānaṃ adhipatimūlakādīsu adhipatihetuādidukehi viseso natthi.",
  "tika-abh03t:1220_4": "Te eva hi paccayā uppaṭipāṭiyā vuttā,",
  "tika-abh03t:1220_5": "tathāpi ārammaṇamūlakādīsu ārammaṇādhipatidukādīnaṃ avasesāvasesehi,",
  "tika-abh03t:1220_6": "hetumūlake ca hetuadhipatianantaratikādīnaṃ avasesāvasesehi yojane atthi visesoti.",
  "tika-abh03t:1220_7": "Yasmā pana evaṃ yojiyamānesupi sukhaggahaṇaṃ na hoti,",
  "tika-abh03t:1220_8": "na ca yathāvuttāya yojanāya sabbā sā yojanā paññavatā na sakkā viññātuṃ,",
  "tika-abh03t:1220_9": "tasmā tathā ayojetvā anupubbeneva yojanā katāti daṭṭhabbā.",
  "tika-abh03t:1220_10": "Dhammānaṃ desanāvidhāne hi bhagavāva pamāṇanti.",
  "tika-abh03t:1220_11": "Gaṇanāgāthā ādimapāṭhe kāci viruddhā,",
  "tika-abh03t:1220_12": "tasmā suṭṭhu gaṇetvā gahetabbā.",
  "tika-abh03t:1221_0": "“Dvāvīsatiyā tikesu ekekaṃ tikaṃ dukānaṃ satena satena saddhiṃ yojetvā”ti vuttaṃ,",
  "tika-abh03t:1221_1": "taṃ dukatikapaṭṭhāne kesañci potthakānaṃ vasena vuttaṃ.",
  "tika-abh03t:1221_2": "Kesuci pana ekeko duko dvāvīsatiyā dvāvīsatiyā tikehi yojito,",
  "tika-abh03t:1221_3": "tañca gamanaṃ yuttaṃ.",
  "tika-abh03t:1221_4": "Na hi tattha tikassa yojanā atthi,",
  "tika-abh03t:1221_5": "atha kho tikānaṃ ekekena padena dukassāti.",
  "tika-abh03t:1221_6": "Tattha chasaṭṭhiyā tikapadesu ekekena saṃsanditvā chasaṭṭhi hetudukā,",
  "tika-abh03t:1221_7": "tathā sahetukadukādayo cāti dukānaṃ chasatādhikāni chasahassāni honti.",
  "tika-abh03t:1221_8": "Tesu ekekasmiṃ paṭiccavārādayo satta vārā nayā pucchā ca sabbā dukapaṭṭhāne hetudukena samānā.",
  "tika-abh03t:1222_0": "“Dukasate ekekaṃ dukaṃ dvāvīsatiyā tikehi saddhiṃ yojetvā”ti ca vuttaṃ,",
  "tika-abh03t:1222_1": "tampi tikadukapaṭṭhāne kesañci potthakānaṃ vasena vuttaṃ.",
  "tika-abh03t:1222_2": "Vuttanayena pana yuttagamanesu ekeko tiko dukasatena yojito.",
  "tika-abh03t:1222_3": "Tattha hetupadaṃ pakkhipitvā vutto eko kusalattiko,",
  "tika-abh03t:1222_4": "tathā nahetupadaṃ…pe…",
  "tika-abh03t:1222_5": "araṇapadanti kusalattikānaṃ dve satāni honti,",
  "tika-abh03t:1222_6": "tathā vedanāttikādīnampīti sabbesaṃ catusatādhikāni cattāri sahassāni honti.",
  "tika-abh03t:1222_7": "Tesu ekekasmiṃ vāranayapucchā tikapaṭṭhāne kusalattikena samānā.",
  "tika-abh03t:1223_0": "“Cha anulomamhi nayā sugambhīrā”ti vacanato panāti etena idaṃ dasseti –",
  "tika-abh03t:1223_1": "“anulomamhī”ti “tikādayo chanayā”ti ca avisesena vuttattā paṭiccavārādivasena sattavidhampi anulomaṃ saha gahetvā “cha anulomamhī”ti vuttaṃ,",
  "tika-abh03t:1223_2": "anulomādivasena catubbidhaṃ tikapaṭṭhānaṃ saha gahetvā “tikañca paṭṭhānavara”nti,",
  "tika-abh03t:1223_3": "tathā catubbidhāni dukapaṭṭhānādīni saha gahetvā “dukuttama”ntiādiṃ vatvā “cha nayā sugambhīrā”ti vuttanti",
  "tika-abh03t:1223_4": "imamatthaṃ gahetvā imasmiṃ paccayānulome sattappabhede chapi ete paṭṭhānā paṭṭhānanayā catuppabhedā pucchāvasena",
  "tika-abh03t:1223_5": "uddharitabbāti.",
  "tika-abh03t:1223_6": "Evañhi sabbasmiṃ paṭṭhāne sabbo paccayānulomo dassito hotīti.",
  "tika-abh03t:1223_7": "Paccanīyagāthādīsupi eseva nayo.",
  "tika-abh03t:1223_8": "Ettha ca dukatikapaṭṭhānādīsu visesitabbehi tikehi paṭṭhānaṃ tikapaṭṭhānaṃ.",
  "tika-abh03t:1223_9": "Dukānaṃ tikapaṭṭhānaṃ dukatikapaṭṭhānaṃ.",
  "tika-abh03t:1223_10": "Dukavisesitā vā tikā dukatikā,",
  "tika-abh03t:1223_11": "dukatikānaṃ paṭṭhānaṃ dukatikapaṭṭhānanti iminā nayena vacanattho veditabbo.",
  "tika-abh03t:1223_12": "Dukādivisesitassa cettha tikādipadassa dukādibhāvo daṭṭhabbo.",
  "tika-abh03t:1223_13": "Dukapaṭṭhānameva hi tikapadasaṃsandanavasena dukapadasaṃsandanavasena ca pavattaṃ dukatikapaṭṭhānaṃ dukadukapaṭṭhānañca,",
  "tika-abh03t:1223_14": "tathā tikapaṭṭhānameva dukapadasaṃsandanavasena tikapadasaṃsandanavasena ca pavattaṃ tikadukapaṭṭhānaṃ tikatikapaṭṭhānañcāti.",
  "tika-abh03t:1224_0": "Paccayānulomavaṇṇanā niṭṭhitā.",
  "tika-abh03t:1225_0": "2. Paccayapaccanīyavaṇṇanā",
  "tika-abh03t:1226_0": "42- 44.",
  "tika-abh03t:1226_1": "Tevīsatimūlakanti idañcettha dumūlakaṃyeva sandhāya vuttanti idaṃ dukamūlake pucchānaṃ mūlabhūtā tevīsati",
  "tika-abh03t:1226_2": "dukā sambhavantīti tassa “tevīsatimūlaka”nti nāmaṃ katvā yāva yattako pabhedo atthi,",
  "tika-abh03t:1226_3": "tāva tattakaṃ tevīsatimūlakaṃ yathānulome vitthāritaṃ.",
  "tika-abh03t:1226_4": "Evaṃ paccanīyepi vitthāretabbanti dukamūlakena tikamūlakādīsu nayaṃ dassetīti iminā adhippāyena vuttaṃ siyā.",
  "tika-abh03t:1226_5": "Yadi pana yāva tevīsatimaṃ mūlaṃ yathā vitthāritanti ayamattho adhippeto,",
  "tika-abh03t:1226_6": "“yāva tevīsatimaṃ mūla”ntveva pāṭhena bhavitabbaṃ siyā.",
  "tika-abh03t:1226_7": "Na hi “tevīsatimūlaka”nti etassa byañjanassa tevīsatimaṃ mūlakanti ayamattho sambhavati.",
  "tika-abh03t:1226_8": "Yathā anulome “ekekapadassā”tiādinā pana ekamūlādisabbamūlakapariyosānaṃ tattha nayadassanavasena dassitaṃ",
  "tika-abh03t:1226_9": "ekekassa padassa vitthāraṃ dassetīti sabbamūlakameva cettha “tevīsatimūlaka”nti vuttanti veditabbaṃ.",
  "tika-abh03t:1226_10": "Tañhi tevīsatiyā paccayānaṃ avasesassa paccayassa mūlabhāvato “tevīsatimūlaka”nti ca tato paraṃ mūlassa aññassa abhāvato “sabbamūlaka”nti ca vuccati.",
  "tika-abh03t:1227_0": "Paccayapaccanīyavaṇṇanā niṭṭhitā.",
  "tika-abh03t:1228_0": "3. Anulomapaccanīyavaṇṇanā",
  "tika-abh03t:1229_0": "45- 48.",
  "tika-abh03t:1229_1": "Anulome vuttesu sabbesu ekamūlakādīsu ekekaṃ padaṃ parihāpetvāti tattha ekamūlake catuvīsati paccayapadāni idha ekamūlake tevīsati,",
  "tika-abh03t:1229_2": "eko pana paccayo mūlabhāvena ṭhito apubbatābhāvato agaṇanūpago.",
  "tika-abh03t:1229_3": "Tattha dumūlake tevīsati paccayapadāni gaṇanūpagāni,",
  "tika-abh03t:1229_4": "idha dumūlake dvāvīsatīti evaṃ parihāpetvāti attho.",
  "tika-abh03t:1230_0": "Anulomato ṭhitassa paccanīyato alabbhamānānaṃ suddhikapaccayānañca alabbhamānataṃ sandhāya “labbhamānapadāna”nti vuttaṃ.",
  "tika-abh03t:1230_1": "Na hi aññathā pucchāvasena koci paccayo alabbhamāno nāma atthīti.",
  "tika-abh03t:1230_2": "Vissajjanāvaseneva vā pavattaṃ anulomapaccanīyadesanaṃ sandhāya “labbhamānapadāna”nti vuttaṃ.",
  "tika-abh03t:1231_0": "Anulomapaccanīyavaṇṇanā niṭṭhitā.",
  "tika-abh03t:1232_0": "Pucchāvāravaṇṇanā niṭṭhitā.",
  "tika-abh03t:1233_0": "1. Kusalattikaṃ",
  "tika-abh03t:1234_0": "1. Paṭiccavāravaṇṇanā",
  "tika-abh03t:1235_0": "1. Paccayānulomaṃ",
  "tika-abh03t:1236_0": "(1) Vibhaṅgavāro",
  "tika-abh03t:1237_0": "53.",
  "tika-abh03t:1237_1": "Yā kusalattike labhanti,",
  "tika-abh03t:1237_2": "na tāyeva vedanāttikādīsūti tikapadanānattamattena vinā mūlāvasānavasena sadisataṃ sandhāya “na tāyevā”ti vuttaṃ,",
  "tika-abh03t:1237_3": "na ca kevalaṃ tikantareyeva,",
  "tika-abh03t:1237_4": "kusalattikepi pana yā paṭiccavāre labhanti,",
  "tika-abh03t:1237_5": "na tāyeva paccayavārādīsūti sabbapucchāsamāharaṇaṃ idha kattabbameva.",
  "tika-abh03t:1237_6": "Dhammānulomapaccanīye ca tikapaṭṭhāne vitakkattikapītittikānaṃ vissajjane sabbāpetā vissajjanaṃ labhantīti ettha pītittikaggahaṇaṃ na kātabbaṃ.",
  "tika-abh03t:1237_7": "Na hi tattha ekūnapaññāsa pucchā vissajjanaṃ labhantīti.",
  "tika-abh03t:1238_0": "Tena saddhinti tena sahajātapaccayabhūtena saddhinti attho daṭṭhabbo.",
  "tika-abh03t:1238_1": "“Yāva nirodhagamanā uddhaṃ pajjatī”ti ca “uppādādayo vā pāpuṇātī”ti ca vacanehi khaṇattayasamaṅgī uppajjatīti vuccatīti anuññātaṃ viya hoti,",
  "tika-abh03t:1238_2": "uppādakkhaṇasamaṅgīyeva pana evaṃ vuttoti daṭṭhabbo.",
  "tika-abh03t:1239_0": "Yasmā pana eko khandho ekassātiādi idha kusalavacanena gahite khandhe sandhāya vuttaṃ.",
  "tika-abh03t:1239_1": "Vedanāttikādīsu pana ekaṃ khandhaṃ paṭicca dvinnaṃ,",
  "tika-abh03t:1239_2": "dve paṭicca ekassapi,",
  "tika-abh03t:1239_3": "hetudukādīsu ca saṅkhārakkhandhekadesaṃ paṭicca saṅkhārakkhandhekadesassapi uppatti vuttāti saha uppajjamānānaṃ",
  "tika-abh03t:1239_4": "sabbesaṃ dhammānaṃ paccayo honto ekekassapi dukatikādibhedānañca paccayo nāma hotiyeva,",
  "tika-abh03t:1239_5": "tathā dukādibhedānañcāti.",
  "tika-abh03t:1240_0": "“Rūpena saddhiṃ anuppattito āruppavipākañca na gahetabba”nti vuttaṃ,",
  "tika-abh03t:1240_1": "taṃ pana na sabbasmiṃ etasmiṃ vacane gahetabbaṃ,",
  "tika-abh03t:1240_2": "atha kho “cittasamuṭṭhānañca rūpa”nti ettheva.",
  "tika-abh03t:1240_3": "Na kevalañca āruppavipākova,",
  "tika-abh03t:1240_4": "atha kho lokuttaravipākakiriyābyākatampi āruppe uppajjamānaṃ ettha na gahetabbaṃ.",
  "tika-abh03t:1240_5": "“Vipākābyākataṃ kiriyābyākataṃ ekaṃ khandhaṃ paṭicca tayo khandhā”ti ettha pana na kiñci rūpena vinā",
  "tika-abh03t:1240_6": "saha vā uppajjamānaṃ sahetukaṃ vipākakiriyābyākataṃ aggahitaṃ nāma atthi.",
  "tika-abh03t:1240_7": "Tattha pana yaṃ rūpena saha uppajjati,",
  "tika-abh03t:1240_8": "tassa paccayuppannavisesaṃ dassetuṃ “cittasamuṭṭhānañca rūpa”nti vuttaṃ.",
  "tika-abh03t:1241_0": "“Vatthuṃ paṭicca khandhā”ti ettake vattabbe paccayabhūtassa vatthussa “kaṭattā ca rūpa”nti etasmiṃ sāmaññavacane",
  "tika-abh03t:1241_1": "paccayuppannabhāvena aggahitatāpattiṃ nivāretuṃ “khandhe paṭicca vatthū”ti vuttaṃ.",
  "tika-abh03t:1241_2": "Khandhe paṭicca vatthu,",
  "tika-abh03t:1241_3": "vatthuṃ paṭicca khandhāti vā vatthukhandhānaṃ aññamaññapaccayabhūtānaṃ paccayabhāvavisesadassanatthaṃ",
  "tika-abh03t:1241_4": "aññamaññāpekkhaṃ vacanadvayaṃ vuttaṃ sāmaññena gahitampi visuṃ uddhaṭaṃ.",
  "tika-abh03t:1242_0": "Mahābhūtepi paṭicca uppattidassanattanti yaṃ cittasamuṭṭhānarūpaṃ kaṭattārūpañca upādārūpaṃ upādārūpaggahaṇena",
  "tika-abh03t:1242_1": "vinā “khandhe paṭicca uppajjatī”ti vuttaṃ,",
  "tika-abh03t:1242_2": "tassa mahābhūtepi paṭicca uppattidassanatthanti attho.",
  "tika-abh03t:1242_3": "Etasmiṃ pana dassane khandhapaccayasahitāsahitañca sabbaṃ upādārūpaṃ ito paresu sahajātapaccayādīsu saṅgahitanti",
  "tika-abh03t:1242_4": "imamatthaṃ sandhāya “kaṭattārūpaṃ paṭisandhiyampī”ti pi-",
  "tika-abh03t:1242_5": "saddo vuttoti daṭṭhabbo.",
  "tika-abh03t:1243_0": "Mahābhūte paṭicca upādārūpanti vuttanayenāti “mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa”nti",
  "tika-abh03t:1243_1": "ettha atthato ayaṃ nayo vuttoti sandhāyāha.",
  "tika-abh03t:1244_0": "54.",
  "tika-abh03t:1244_1": "Rūpamissakā pahāyāti yāsu pucchāsu rūpena vinā paccayuppannaṃ na labbhati,",
  "tika-abh03t:1244_2": "atha kho rūpamissakameva labbhati,",
  "tika-abh03t:1244_3": "tā pahāyāti adhippāyo.",
  "tika-abh03t:1245_0": "57.",
  "tika-abh03t:1245_1": "“Tiṇṇaṃ sannipātā gabbhassa avakkanti hotī”ti vacanatoti gabbhaseyyakapaṭisandhiyā pañcakkhandhasabbhāvena",
  "tika-abh03t:1245_2": "tāya samānalakkhaṇā sabbāpi pañcavokārapaṭisandhi okkantināmakāti sādheti.",
  "tika-abh03t:1245_3": "Paripuṇṇadhammānaṃ vissajjanaṃ ettha atthīti paripuṇṇavissajjanā.",
  "tika-abh03t:1246_0": "Ettha ca “ekaṃ mahābhūtaṃ paṭicca tayo…pe…",
  "tika-abh03t:1246_1": "mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa”nti ettāvatā pañcavokāre sabbaṃ cittakammasamuṭṭhānarūpaṃ dassitaṃ.",
  "tika-abh03t:1246_2": "Avasesaṃ pana dassetuṃ “bāhira”ntiādi vuttaṃ.",
  "tika-abh03t:1246_3": "Tattha bāhiranti etena anindriyabaddharūpaṃ dasseti,",
  "tika-abh03t:1246_4": "puna āhārasamuṭṭhānaṃ utusamuṭṭhānanti etehi sabbaṃ indriyabaddhaṃ āhārautusamuṭṭhānarūpaṃ.",
  "tika-abh03t:1246_5": "Tattha “utusamuṭṭhānaṃ eka”ntiādinā asaññasattānampi utusamuṭṭhānaṃ vuttamevāti daṭṭhabbaṃ.",
  "tika-abh03t:1246_6": "Na hi tattha tassa vajjane kāraṇaṃ atthīti.",
  "tika-abh03t:1246_7": "Ādimhi pana “ekaṃ mahābhūtaṃ paṭiccā”tiādi avisesavacanaṃ sahajātaṃ arūpampi paccayaṃ hetādike ca paccaye",
  "tika-abh03t:1246_8": "bahutare labhantaṃ cittasamuṭṭhānakaṭattārūpadvayaṃ saha saṅgaṇhitvā vuttaṃ,",
  "tika-abh03t:1246_9": "evañca katvā tassa pariyosāne “mahābhūte paṭicca cittasamuṭṭhānarūpaṃ kaṭattārūpaṃ upādārūpa”nti vuttaṃ,",
  "tika-abh03t:1246_10": "tasmā tattha kaṭattārūpaṃ cittasamuṭṭhānasambandhaṃ taṃsamānagatikaṃ pañcavokāre vattamānameva gahitanti",
  "tika-abh03t:1246_11": "aggahitaṃ kaṭattārūpaṃ dassetuṃ “asaññasattānaṃ ekaṃ mahābhūtaṃ paṭiccā”tiādi vuttaṃ,",
  "tika-abh03t:1246_12": "tasmā upādārūpaṃ idhapi kammapaccayavibhaṅge viya “mahābhūte paṭicca kaṭattārūpaṃ upādārūpa”nti kaṭattārūpabhāvavisiṭṭhaṃ",
  "tika-abh03t:1246_13": "upādārūpaṃ gahitanti daṭṭhabbaṃ.",
  "tika-abh03t:1246_14": "Na hi vuttassa utusamuṭṭhānassa punavacane payojanaṃ atthīti.",
  "tika-abh03t:1247_0": "Kasmā pana yathā bāhirādīsu “mahābhūte paṭicca upādārūpa”nti avisesetvā upādārūpaṃ vuttaṃ,",
  "tika-abh03t:1247_1": "evaṃ avatvā cittakammajaupādārūpāni “cittasamuṭṭhānaṃ rūpaṃ kaṭattārūpaṃ upādārūpa”nti hetupaccayādīsu",
  "tika-abh03t:1247_2": "saha “cittasamuṭṭhānaṃ rūpaṃ upādārūpaṃ asaññasattānaṃ…pe…",
  "tika-abh03t:1247_3": "kaṭattārūpaṃ upādārūpa”nti adhipatipaccayādīsu visuṃ cittasamuṭṭhānarūpabhāvakaṭattārūpabhāvehi visesetvāva vuttānīti?",
  "tika-abh03t:1247_4": "Tattha bāhiraggahaṇādīhi viya ettha mahābhūtānaṃ kenaci avisesitattā.",
  "tika-abh03t:1247_5": "Apica iddhicittanibbattānaṃ kammapaccayānañca iṭṭhāniṭṭhānaṃ bāhirarūpāyatanādīnaṃ cittaṃ kammañca hetādīsu na koci paccayo,",
  "tika-abh03t:1247_6": "āhārautusamuṭṭhānānaṃ pana cittaṃ pacchājātabhāvena upatthambhakameva,",
  "tika-abh03t:1247_7": "na janakaṃ,",
  "tika-abh03t:1247_8": "mahābhūtāneva pana tesaṃ sahajātādibhāvena janakāni,",
  "tika-abh03t:1247_9": "tasmā satipi cittena kammena ca vinā abhāve hetādipaccayabhūtehi arūpehi uppajjamānāni cittasamuṭṭhānarūpakaṭattārūpabhūtāneva upādārūpāni honti,",
  "tika-abh03t:1247_10": "na aññānīti imaṃ visesaṃ dassetuṃ cittakammajesveva upādārūpesu visesanaṃ kataṃ.",
  "tika-abh03t:1247_11": "Aññāni vā samānajātikena rūpena samuṭṭhānāni pākaṭavisesanānevāti na visesanaṃ arahanti,",
  "tika-abh03t:1247_12": "etāni pana asamānajātikehi arūpehi samuṭṭhitāni visesanaṃ arahantīti visesitānīti veditabbāni.",
  "tika-abh03t:1247_13": "Yathā vā cittakammāni cittakammasamuṭṭhānānaṃ savisesena paccayabhāvena paccayā honti sahajātādipaccayabhāvato mūlakaraṇabhāvato ca,",
  "tika-abh03t:1247_14": "na evaṃ utuāhārā taṃsamuṭṭhānānanti cittakammajāneva visuṃ visesanaṃ arahanti.",
  "tika-abh03t:1247_15": "Itarāni pana mahābhūtaviseseneva visesitāni,",
  "tika-abh03t:1247_16": "idha upādārūpavisesanena mahābhūtāni viya.",
  "tika-abh03t:1247_17": "Na hi aññataravisesanaṃ ubhayavisesanaṃ na hotīti.",
  "tika-abh03t:1248_0": "58.",
  "tika-abh03t:1248_1": "Aññamaññapaccaye khandhe paṭicca vatthu,",
  "tika-abh03t:1248_2": "vatthuṃ paṭicca khandhāti khandhavatthūnaṃ aññamaññapaccayatādassanena pubbe visuṃ paccayabhāvena dassitānaṃ",
  "tika-abh03t:1248_3": "khandhānaṃ ekato paccayabhāvo dassito hotīti iminā adhippāyenāha “catunnampi khandhānaṃ ekato vatthunā",
  "tika-abh03t:1248_4": "aññamaññapaccayataṃ dassetuṃ vutta”nti.",
  "tika-abh03t:1248_5": "“Khandhe paṭicca vatthū”ti idaṃ pana catunnampi khandhānaṃ ekato paṭiccatthapharaṇatādassanatthaṃ,",
  "tika-abh03t:1248_6": "“vatthuṃ paṭicca khandhā”ti vatthussa.",
  "tika-abh03t:1248_7": "Na kevalañca khandhānaṃ idheva,",
  "tika-abh03t:1248_8": "hetupaccayādīsupi ayameva nayo.",
  "tika-abh03t:1248_9": "Tattha sabbesaṃ khandhānaṃ visuṃ paṭiccatthapharaṇataṃ dassetvā puna “vatthuṃ paṭicca khandhā”ti vatthussapi",
  "tika-abh03t:1248_10": "dassitāya “ekaṃ khandhañca vatthuñca paṭicca tayo khandhā”tiādinā khandhavatthūnañca dassitāyeva hotīti",
  "tika-abh03t:1248_11": "daṭṭhabbā.",
  "tika-abh03t:1249_0": "Kasmā panettha “kusalaṃ dhammaṃ paṭicca abyākato dhammo uppajjati aññamaññapaccayā,",
  "tika-abh03t:1249_1": "kusale khandhe paṭicca cittasamuṭṭhānā mahābhūtā”ti evamādi na vuttaṃ,",
  "tika-abh03t:1249_2": "nanu yadeva paṭiccatthaṃ pharati,",
  "tika-abh03t:1249_3": "na teneva aññamaññapaccayena bhavitabbaṃ hetupaccayādīhi viya.",
  "tika-abh03t:1249_4": "Na hi yaṃ “ekaṃ tayo dve ca khandhe paṭiccā”ti vuttaṃ,",
  "tika-abh03t:1249_5": "te hetupaccayabhūtā eva honti.",
  "tika-abh03t:1249_6": "Esa nayo ārammaṇapaccayādīsupi.",
  "tika-abh03t:1249_7": "Paccayavāre ca “abyākataṃ dhammaṃ paccayā kusalo dhammo uppajjati aññamaññapaccayā”ti vuttaṃ,",
  "tika-abh03t:1249_8": "na vatthu kusalānaṃ aññamaññapaccayo hoti,",
  "tika-abh03t:1249_9": "atha ca pana taṃpaccayā khandhānaṃ aññamaññapaccayā uppatti vuttā eva.",
  "tika-abh03t:1249_10": "Yadipi kusalā khandhā mahābhūtānaṃ aññamaññapaccayā na honti,",
  "tika-abh03t:1249_11": "tathāpi te paṭicca tesaṃ uppatti vattabbā siyāti?",
  "tika-abh03t:1249_12": "Na vattabbā khandhasahajātānaṃ mahābhūtānaṃ khandhānaṃ paccayabhāvābhāvato.",
  "tika-abh03t:1249_13": "Aññamaññasaddo hi na hetādisaddo viya nirapekkho,",
  "tika-abh03t:1249_14": "sahajātādisaddo viya vā aññatarāpekkho,",
  "tika-abh03t:1249_15": "atha kho yathāvuttetaretarāpekkho.",
  "tika-abh03t:1249_16": "Paccayapaccayuppannā ca khandhā mahābhūtā idha yathāvuttā bhaveyyuṃ,",
  "tika-abh03t:1249_17": "tesu ca mahābhūtā khandhānaṃ na koci paccayo.",
  "tika-abh03t:1249_18": "Yassa ca sayaṃ paccayo,",
  "tika-abh03t:1249_19": "tato tena tannissitena vā aññamaññapaccayena uppajjamānaṃ aññamaññapaccayā uppajjatīti vattabbataṃ arahati,",
  "tika-abh03t:1249_20": "yathā khandhe paṭicca khandhā,",
  "tika-abh03t:1249_21": "vatthuṃ paccayā khandhā.",
  "tika-abh03t:1249_22": "Tasmā attano paccayassa paccayattābhāvato tadapekkhattā ca aññamaññasaddassa khandhe paṭicca paccayā",
  "tika-abh03t:1249_23": "ca mahābhūtānaṃ aññamaññapaccayā uppatti na vuttā,",
  "tika-abh03t:1249_24": "na aññamaññapaccayā ca vuttā.",
  "tika-abh03t:1249_25": "Khandhā pana vatthuṃ paccayā uppajjamānā vatthussa pacchājātapaccayā honti,",
  "tika-abh03t:1249_26": "tannissitena ca aññamaññapaccayena uppajjanti.",
  "tika-abh03t:1249_27": "Tasmā vatthuṃ paccayā khandhānaṃ kusalādīnaṃ aññamaññapaccayā uppatti vuttāti.",
  "tika-abh03t:1250_0": "59.",
  "tika-abh03t:1250_1": "Na sā gahitāti cakkhāyatanādīni nissayabhūtāni paṭiccāti na vuttanti adhippāyo.",
  "tika-abh03t:1250_2": "Nissayapaccayabhāvena pana na cakkhāyatanādīni ārammaṇapaccayabhāvena rūpāyatanādīni viya na gahitānīti.",
  "tika-abh03t:1251_0": "60.",
  "tika-abh03t:1251_1": "Dvīsu upanissayesu vattabbameva natthi,",
  "tika-abh03t:1251_2": "ārammaṇūpanissayampi pana ye labhanti,",
  "tika-abh03t:1251_3": "tesaṃ vasena ārammaṇapaccayasadisanti evaṃ vuttanti dassetuṃ “tattha kiñcāpī”ti āha.",
  "tika-abh03t:1251_4": "Tattha “na sabbe akusalā abyākatā ārammaṇūpanissayaṃ labhantī”ti purimapāṭho.",
  "tika-abh03t:1251_5": "Kusalāpi pana mahaggatā ekantena,",
  "tika-abh03t:1251_6": "kāmāvacarā ca kadāci na labhantīti “na sabbe kusalākusalābyākatā”ti paṭhanti.",
  "tika-abh03t:1252_0": "61.",
  "tika-abh03t:1252_1": "Purejātapaccaye yathā aññattha paccayaṃ aniddisitvāva desanā katā,",
  "tika-abh03t:1252_2": "evaṃ akatvā kasmā “vatthuṃ purejātapaccayā”ti vuttanti?",
  "tika-abh03t:1252_3": "Niyamasabbhāvā.",
  "tika-abh03t:1252_4": "Hetuādīsu hi niyamo natthi.",
  "tika-abh03t:1252_5": "Na hi tehi uppajjamānānaṃ alobhādīsu kusalādīsu rūpādīsu ca ayameva paccayoti niyamo atthi,",
  "tika-abh03t:1252_6": "idha pana vatthu na vatthudhammesu purejātapaccayā uppajjamānānaṃ dhammānaṃ niyamato chabbidhaṃ vatthu",
  "tika-abh03t:1252_7": "purejātapaccayo hotīti imamatthaṃ dassetuṃ idaṃ vuttaṃ.",
  "tika-abh03t:1252_8": "Ārammaṇapurejātampi hi vatthupurejāte avijjamāne na labbhati,",
  "tika-abh03t:1252_9": "evañca katvā paṭisandhivipākassa napurejātapaccayā eva uppatti vuttā,",
  "tika-abh03t:1252_10": "paccuppannārammaṇassapi tassa purejātapaccayo na uddhaṭo.",
  "tika-abh03t:1252_11": "“Nevavipākanavipākadhammadhammaṃ paṭicca vipāko dhammo uppajjati purejātapaccayā”ti etassapi alābhato tattha “purejāte tīṇī”ti vuttanti.",
  "tika-abh03t:1253_0": "63.",
  "tika-abh03t:1253_1": "Tathā paṭisandhikkhaṇe mahābhūtānanti mahābhūtānaṃ ekakkhaṇikanānākkhaṇikakammapaccayavaseneva tadupādārūpānampi vadatīti ca daṭṭhabbaṃ.",
  "tika-abh03t:1253_2": "Kaṭattārūpānanti pavattiyaṃ kaṭattārūpānanti adhippāyo.",
  "tika-abh03t:1254_0": "64. Yathālābhavasenāti indriyarūpesu yaṃ yaṃ paṭisandhiyaṃ labbhati, tassa tassa vasena.",
  "tika-abh03t:1255_0": "69.",
  "tika-abh03t:1255_1": "Vippayuttapaccayā uppajjamānānampi kesañci niyamato vatthu vippayuttapaccayo,",
  "tika-abh03t:1255_2": "kesañci khandhā,",
  "tika-abh03t:1255_3": "na ca samānavippayuttapaccayā eva kusalādike paṭicca uppajjamānā uppajjanti,",
  "tika-abh03t:1255_4": "atha kho nānāvippayuttapaccayāpi,",
  "tika-abh03t:1255_5": "tasmā taṃ visesaṃ dassetuṃ “vatthuṃ vippayuttapaccayā,",
  "tika-abh03t:1255_6": "khandhe vippayuttapaccayā”ti tattha tattha vuttaṃ.",
  "tika-abh03t:1255_7": "Tattha tadāyattavuttitāya paccayuppanno paccayaṃ paccayaṃ karotīti imassatthassa vasena upayogavacanaṃ daṭṭhabbaṃ.",
  "tika-abh03t:1255_8": "Vatthuṃ khandhe vippayuttapaccayakaraṇatoti ayañhettha attho.",
  "tika-abh03t:1255_9": "Aṭṭhakathāyaṃ pana “vatthuṃ paṭicca vippayuttapaccayā,",
  "tika-abh03t:1255_10": "vatthunā vippayuttapaccayataṃ sādhentenā”ti attho vutto,",
  "tika-abh03t:1255_11": "tattha kusalānaṃ khandhānaṃ vatthuṃ paṭicca uppatti natthīti “vatthuṃ paṭiccā”ti na sakkā vattunti,",
  "tika-abh03t:1255_12": "idaṃ pana paṭiccasaddena ayojetvā “paṭicca uppajjanti vatthuṃ vippayuttapaccayā”ti yojetvā tassattho",
  "tika-abh03t:1255_13": "“vatthunā vippayuttapaccayataṃ sādhentenā”ti vuttoti daṭṭhabbo.",
  "tika-abh03t:1255_14": "Kiṃ pana paṭiccāti?",
  "tika-abh03t:1255_15": "Yaṃ “ekaṃ khandha”ntiādikaṃ pāḷiyaṃ paṭiccāti vuttaṃ.",
  "tika-abh03t:1255_16": "Tameva atthaṃ pākaṭaṃ katvā “vatthuṃ vippayuttapaccayāti khandhe paṭicca khandhā,",
  "tika-abh03t:1255_17": "vatthunā vippayuttapaccayataṃ sādhentenā”ti paṭhanti.",
  "tika-abh03t:1255_18": "Anantarattā pākaṭassa abyākatacittasamuṭṭhānasseva gahaṇaṃ mā hotūti “abyākatacittasamuṭṭhānampi kusalākusalacittasamuṭṭhānampī”ti āha.",
  "tika-abh03t:1255_19": "Āsannampi dūrampi sabbanti vuttaṃ hotīti.",
  "tika-abh03t:1256_0": "71- 72.",
  "tika-abh03t:1256_1": "“Ime vīsati paccayāti saṃkhipitvā dassitānaṃ vasenetaṃ vutta”nti vuttaṃ.",
  "tika-abh03t:1256_2": "Tattha yadi ekenapi desanaṃ saṃkhittaṃ saṃkhittameva,",
  "tika-abh03t:1256_3": "ādimhi pana tayo paccayā vippayuttapaccayo ekampi padaṃ aparihāpetvā vitthāritāti te cattāro pacchājātañca",
  "tika-abh03t:1256_4": "vajjetvā “ime ekūnavīsati paccayā”ti vattabbaṃ siyā.",
  "tika-abh03t:1256_5": "Ettakā hi saṃkhipitvā dassitāti.",
  "tika-abh03t:1256_6": "Ye pana pāḷiyaṃ vitthāritaṃ avitthāritañca sabbaṃ saṅgahetvā vuttanti vadanti,",
  "tika-abh03t:1256_7": "tesaṃ “ime tevīsati paccayā”ti pāṭhena bhavitabbaṃ.",
  "tika-abh03t:1256_8": "Ādimhi pana tayo paccaye vitthārite vajjetvā yato pabhuti saṅkhepo āraddho,",
  "tika-abh03t:1256_9": "tato catutthato pabhuti saṃkhittaṃ vitthāritañca saha gahetvā “ime tevīsati paccayā”ti vuttanti daṭṭhabbaṃ.",
  "tika-abh03t:1257_0": "Vibhaṅgavāravaṇṇanā niṭṭhitā.",
  "tika-abh03t:1258_0": "(2) Saṅkhyāvāro",
  "tika-abh03t:1259_0": "73.",
  "tika-abh03t:1259_1": "Tathā purejātapaccayeti yathā aññamaññapaccaye viseso vibhaṅge atthi,",
  "tika-abh03t:1259_2": "tathā purejātapaccayepi atthīti attho.",
  "tika-abh03t:1259_3": "“Vatthuṃ purejātapaccayā”ti hi tattha viseso paṭisandhiabhāvo cāti.",
  "tika-abh03t:1259_4": "Vipākāni ceva vīthicittāni ca na labbhantīti etena “kiriyābyākataṃ ekaṃ khandhaṃ paṭiccā”tiādike vibhaṅge",
  "tika-abh03t:1259_5": "vipākābyākatābhāvaṃ kiriyābyākate ca ajavanassa sabbena sabbaṃ alabbhamānataṃ visesaṃ dasseti.",
  "tika-abh03t:1260_0": "74.",
  "tika-abh03t:1260_1": "Ekamūlake dassitāya desanāya labbhamānagaṇanaññeva ādāyāti idaṃ etasmiṃ anulome suddhikanaye dassitagaṇanato",
  "tika-abh03t:1260_2": "tato paresu nayesu aññissā abhāvaṃ sandhāya vuttaṃ.",
  "tika-abh03t:1260_3": "Abahugaṇanena yuttassa tena samānagaṇanatā ca imasmiṃ anulomeyeva daṭṭhabbā.",
  "tika-abh03t:1260_4": "Paccanīye pana “nahetupaccayā nārammaṇe eka”ntiādiṃ vakkhatīti.",
  "tika-abh03t:1261_0": "76- 79.",
  "tika-abh03t:1261_1": "Te pana saṅkhipitvā tevīsatimūlakovettha dassitoti ettha pacchājātavipākānaṃ parihīnattā “dvāvīsatimūlako”ti",
  "tika-abh03t:1261_2": "vattabbaṃ siyā sāsevanasavipākānaṃ vasena.",
  "tika-abh03t:1261_3": "Duvidhampi pana dvāvīsatimūlakaṃ saha gahetvā saṅgahite tasmiṃ ubhayasabbhāvato “tevīsatimūlako”ti āhāti daṭṭhabbaṃ.",
  "tika-abh03t:1261_4": "Āsevanavipākānaṃ vā virodhābhāve sati pucchāya dassitanayena tevīsatimūlakena bhavitabbaṃ,",
  "tika-abh03t:1261_5": "tassa ca nāmaṃ dvāvīsatimūlake āropetvā “tevīsatimūlako”ti vuttanti ayamettha ruḷhī.",
  "tika-abh03t:1262_0": "Ārammaṇapade cevāti etena ekamūlake aññapadāni vajjeti.",
  "tika-abh03t:1262_1": "Na hi ekamūlake hetādīsu tayovāti adhippāyo.",
  "tika-abh03t:1262_2": "Suddhikanayo pana ārammaṇamūlakādīsu na labbhatīti ārammaṇamūlake “navā”ti etāya adhikagaṇanāya abhāvadassanatthaṃ",
  "tika-abh03t:1262_3": "“ārammaṇe ṭhitena sabbattha tīṇeva pañhā”ti vuttaṃ.",
  "tika-abh03t:1262_4": "Tattha kātabbāti vacanaseso.",
  "tika-abh03t:1262_5": "Tīṇevāti ca tato uddhaṃ gaṇanaṃ nivāreti,",
  "tika-abh03t:1262_6": "na adho paṭikkhipati.",
  "tika-abh03t:1262_7": "Tena “vipāke eka”nti gaṇanā na nivāritāti daṭṭhabbā.",
  "tika-abh03t:1262_8": "Tīsu ekassa antogadhatāya ca “tīṇevā”ti vuttanti.",
  "tika-abh03t:1262_9": "Itītiādinā “sabbattha tīṇevā”ti vacanena attano vacanaṃ daḷhaṃ karoti.",
  "tika-abh03t:1263_0": "80- 85. Ye …pe…",
  "tika-abh03t:1263_1": "taṃ dassetunti etthāyamadhippāyo –",
  "tika-abh03t:1263_2": "yadipi avigatānantaraṃ “ārammaṇapaccayā hetuyā tīṇī”ti vuttepi ūnataragaṇanena saddhiṃ saṃsandane yā gaṇanā labbhati,",
  "tika-abh03t:1263_3": "sā dassitā hoti,",
  "tika-abh03t:1263_4": "tathāpi ūnataragaṇanehi samānagaṇanehi ca saddhiṃ saṃsandane ūnatarā samānā ca hoti,",
  "tika-abh03t:1263_5": "na evaṃ āvikaraṇavasena dassitā hoti,",
  "tika-abh03t:1263_6": "vipallāsayojanāya pana tathā dasseti.",
  "tika-abh03t:1263_7": "Vacanena vā hi liṅgena vā atthavisesāvikaraṇaṃ hotīti.",
  "tika-abh03t:1263_8": "Tenetaṃ āvikarotīti etthāpi evameva adhippāyo yojetabbo.",
  "tika-abh03t:1263_9": "Paccanīyādīsupi pana “nārammaṇapaccayā nahetuyā ekaṃ…pe…",
  "tika-abh03t:1263_10": "novigatapaccayā nahetuyā eka”ntiādinā mūlapadaṃ ādimhiyeva ṭhapetvā yojanā katā,",
  "tika-abh03t:1263_11": "na ca tattha etaṃ lakkhaṇaṃ labbhati,",
  "tika-abh03t:1263_12": "tasmā mūlapadassa ādimhi ṭhapetvā yojanameva kamo,",
  "tika-abh03t:1263_13": "na cakkabandhananti “ārammaṇapaccayā hetuyā tīṇī”tiādi yojitaṃ,",
  "tika-abh03t:1263_14": "na ca viññāte atthe vacanena liṅgena ca payojanamatthīti.",
  "tika-abh03t:1264_0": "Paccayānulomavaṇṇanā niṭṭhitā.",
  "tika-abh03t:1265_0": "Paṭiccavāro",
  "tika-abh03t:1266_0": "Paccayapaccanīyavaṇṇanā",
  "tika-abh03t:1267_0": "86- 87.",
  "tika-abh03t:1267_1": "“Ahetukaṃ vipākābyākatanti idaṃ rūpasamuṭṭhāpakavaseneva veditabba”nti vuttaṃ,",
  "tika-abh03t:1267_2": "sabbasaṅgāhakavasena panetaṃ na na sakkā yojetuṃ.",
  "tika-abh03t:1268_0": "93.",
  "tika-abh03t:1268_1": "Sahajātapurejātapaccayā saṅgahaṃ gacchantīti ettha ca sahajātā ca hetādayo purejātā ca ārammaṇādayo paccayā saṅgahaṃ gacchantīti attho daṭṭhabbo.",
  "tika-abh03t:1268_2": "Na hi napacchājātapaccayā uppajjamānā dvīheva sahajātapurejātapaccayehi uppajjanti,",
  "tika-abh03t:1268_3": "atha kho pacchājātavajjehi sabbehīti.",
  "tika-abh03t:1269_0": "94- 97.",
  "tika-abh03t:1269_1": "Nāhārapaccaye ekaccaṃ rūpameva paccayapaccayuppannanti yaṃ paṭicca uppajjati,",
  "tika-abh03t:1269_2": "so paccayo rūpamevāti katvā vuttaṃ.",
  "tika-abh03t:1269_3": "Yasmā pana paccayā uppajjati,",
  "tika-abh03t:1269_4": "so arūpampi hoti yathā kammaṃ kaṭattārūpassa.",
  "tika-abh03t:1270_0": "99- 102.",
  "tika-abh03t:1270_1": "Namaggapaccaye yadipi cittasamuṭṭhānādayo sabbe rūpakoṭṭhāsā labbhanti,",
  "tika-abh03t:1270_2": "tathāpi yaṃ maggapaccayaṃ labhati,",
  "tika-abh03t:1270_3": "tassa pahīnattā “ekaccaṃ rūpaṃ paccayuppanna”nti vuttaṃ,",
  "tika-abh03t:1270_4": "evameva pana nahetupaccayādīsupi ekaccarūpassa paccayuppannatā daṭṭhabbā.",
  "tika-abh03t:1271_0": "107- 130.",
  "tika-abh03t:1271_1": "Nāhāranaindriyanajhānanamaggapaccayā sabbattha sadisavissajjanāti idaṃ etesu mūlabhāvena ṭhitesu gaṇanāya samānataṃ sandhāya vuttaṃ.",
  "tika-abh03t:1271_2": "Mūlānañhi idha vissajjanaṃ gaṇanāyeva,",
  "tika-abh03t:1271_3": "na sarūpadassananti.",
  "tika-abh03t:1271_4": "Nasahajātādicatukkaṃ idhāpi parihīnamevāti suddhikanaye viya mūlesupi parihīnamevāti attho.",
  "tika-abh03t:1272_0": "Paccayapaccanīyavaṇṇanā niṭṭhitā.",
  "tika-abh03t:1273_0": "Paccayānulomapaccanīyavaṇṇanā",
  "tika-abh03t:1274_0": "131- 189.",
  "tika-abh03t:1274_1": "Hetādhipatimaggapaccayesu anulomato ṭhitesu…pe…",
  "tika-abh03t:1274_2": "aṭṭha paccanīyato na labbhantīti tiṇṇampi sādhāraṇānaṃ paccanīyato alabbhamānānaṃ sabbesaṃ saṅgahavasena vuttaṃ,",
  "tika-abh03t:1274_3": "tasmā maggapaccaye itarehi sādhāraṇā satteva yojetabbā.",
  "tika-abh03t:1274_4": "Adhipatipaccaye anulomato ṭhite hetupaccayopi paccanīyato na labbhati,",
  "tika-abh03t:1274_5": "so pana maggena asādhāraṇoti katvā na vuttoti daṭṭhabbo.",
  "tika-abh03t:1274_6": "Yehi vinā arūpaṃ na uppajjati,",
  "tika-abh03t:1274_7": "te ekantikattā arūpaṭṭhānikāti idha vuttāti daṭṭhabbā,",
  "tika-abh03t:1274_8": "tena purejātāsevanapaccayā tehi vināpi arūpassa uppattito vajjitā honti.",
  "tika-abh03t:1274_9": "Sabbaṭṭhānikā aññamaññaāhārindriyā ca tehi vinā arūpassa anuppattito saṅgahitāti.",
  "tika-abh03t:1274_10": "Ūnataragaṇanānaṃyeva vasenāti yadi anulomato ṭhitā ekakādayo dvāvīsatipariyosānā ūnataragaṇanā honti,",
  "tika-abh03t:1274_11": "tesaṃ vasena paccanīyato yojitassa tassa tassa gaṇanā veditabbā.",
  "tika-abh03t:1274_12": "Atha paccanīyato yojito ūnataragaṇano,",
  "tika-abh03t:1274_13": "tassa vasena anulomato ṭhitassapi gaṇanā veditabbāti attho.",
  "tika-abh03t:1274_14": "“Aññamaññapaccayā nārammaṇe eka”ntiādivacanato pana na idaṃ lakkhaṇaṃ ekantikaṃ.",
  "tika-abh03t:1275_0": "Paccayānulomapaccanīyavaṇṇanā niṭṭhitā.",
  "tika-abh03t:1276_0": "Paccayapaccanīyānulomavaṇṇanā",
  "tika-abh03t:1277_0": "190.",
  "tika-abh03t:1277_1": "Sabbatthevāti na kevalaṃ hetumhiyeva,",
  "tika-abh03t:1277_2": "atha kho sabbesu paccayesu paccanīkato ṭhitesūti attho.",
  "tika-abh03t:1277_3": "Purejātaṃ āsevanañca alabhantaṃ kañci nidassanavasena dassento “paṭisandhivipāko panā”tiādimāha.",
  "tika-abh03t:1278_0": "“Purejātapacchājātāsevanavipākavippayuttesu paccanīkato ṭhitesu ekaṃ ṭhapetvā avasesā anulomato labbhantī”ti",
  "tika-abh03t:1278_1": "idaṃ avasesānaṃ lābhamattaṃ sandhāya vuttaṃ.",
  "tika-abh03t:1278_2": "Na sabbesaṃ avasesānaṃ lābhanti daṭṭhabbaṃ.",
  "tika-abh03t:1278_3": "Yadipi hi pacchājāte pasaṅgo natthi “anulomato sabbattheva na labbhatī”ti apavādassa katattā,",
  "tika-abh03t:1278_4": "purejāto pana vippayutte paccanīkato ṭhite anulomato labbhatīti idampi avasesā sabbeti atthe gayhamāne āpajjeyya.",
  "tika-abh03t:1278_5": "Yampi keci “vippayuttapaccayarahite āruppepi ārammaṇapurejātassa sambhavaṃ ñāpetuṃ evaṃ vutta”nti vadanti,",
  "tika-abh03t:1278_6": "tampi tesaṃ rucimattameva.",
  "tika-abh03t:1278_7": "Na hi yattha vatthupurejātaṃ na labbhati,",
  "tika-abh03t:1278_8": "tattha ārammaṇapurejātabhāvena upakārakaṃ hotīti dassitoyaṃ nayoti.",
  "tika-abh03t:1278_9": "Yujjamānakavasenāti paccanīkato ṭhitassa ṭhapetabbattā vuttaṃ,",
  "tika-abh03t:1278_10": "yujjamānakapaccayuppannavasena vāti attho.",
  "tika-abh03t:1278_11": "“Maggapaccaye paccanīkato ṭhite hetupaccayo anulomato na labbhatī”ti purimapāṭho,",
  "tika-abh03t:1278_12": "adhipatipaccayopi pana na labbhatīti “hetādhipatipaccayā anulomato na labbhantī”ti paṭhanti.",
  "tika-abh03t:1278_13": "Adhipatipaccaye paccanīkato ṭhite pacchājātato añño anulomato alabbhamāno nāma natthīti na vicāritaṃ.",
  "tika-abh03t:1278_14": "Aññamaññe paccanīkato ṭhite “arūpānaṃyevā”ti vuttā nava anulomato na labbhanti,",
  "tika-abh03t:1278_15": "tampi paccanīkato ṭhitehi ārammaṇapaccayādīhi sadisatāya suviññeyyanti na vicāritaṃ bhavissatīti.",
  "tika-abh03t:1279_0": "191- 195.",
  "tika-abh03t:1279_1": "Yāva āsevanā sabbaṃ sadisanti na aññamaññena ghaṭitassa mūlassa vitthāritattā tato parāni mūlāni sandhāya vuttaṃ.",
  "tika-abh03t:1279_2": "Tesu hi anulomato yojetabbapaccayā ca pañhā cāti sabbaṃ sadisanti.",
  "tika-abh03t:1280_0": "Imasmiṃ paccanīyānulometi etassa “imesampi pakiṇṇakānaṃ vasenettha gaṇanavāro asammohato veditabbo”ti etena saha sambandho.",
  "tika-abh03t:1280_1": "Tattha etthāti etesu paccayesūti attho veditabbo.",
  "tika-abh03t:1280_2": "Imasmiṃ paccanīyānulome labbhamānesu paccayuppannadhammesupīti vā yojetabbaṃ.",
  "tika-abh03t:1280_3": "Tattha pi-",
  "tika-abh03t:1280_4": "saddena imamatthaṃ dīpeti –",
  "tika-abh03t:1280_5": "na kevalaṃ paccayesveva kismiñci paccanīkato ṭhite keci anulomato na labbhanti,",
  "tika-abh03t:1280_6": "atha kho paccayuppannadhammesupi koci ekaccaṃ paccayaṃ labhamāno kañci paccayaṃ na labhatīti.",
  "tika-abh03t:1280_7": "Tattha kammapaccayaṃ labhamāno yebhuyyena indriyapaccayaṃ labhati,",
  "tika-abh03t:1280_8": "maggapaccayaṃ labhamāno yebhuyyena hetupaccayaṃ,",
  "tika-abh03t:1280_9": "tathā ca jhānapaccayaṃ labhamāno maggapaccayanti etesveva lābhālābhā vicāritā.",
  "tika-abh03t:1280_10": "Yatthāti pañcavokārapavatte asaññesu ca.",
  "tika-abh03t:1280_11": "Rūpadhammāti yathāvuttāni kaṭattārūpāneva sandhāya vadati.",
  "tika-abh03t:1280_12": "Na hi pañcavokārapavatte sabbe rūpadhammā hetādīni na labhantīti.",
  "tika-abh03t:1280_13": "“Hetādhipativipākindriyapaccaye na labhantī”ti purimapāṭho,",
  "tika-abh03t:1280_14": "jhānamaggepi pana na labhantīti “hetādhipativipākindriyajhānamaggapaccaye na labhantī”ti paṭhanti.",
  "tika-abh03t:1280_15": "Ye rūpadhammānaṃ paccayā honti,",
  "tika-abh03t:1280_16": "tesu arūpaṭṭhānikavajjesu eteyeva na labhantīti adhippāyo.",
  "tika-abh03t:1280_17": "Pacchājātāhāravippayuttapaccayepi hi pavatte kaṭattārūpaṃ labhatīti.",
  "tika-abh03t:1280_18": "Labbhamānālabbhamānapaccayadassanamattañcetaṃ,",
  "tika-abh03t:1280_19": "na tehi paccayehi uppattianuppattidassananti.",
  "tika-abh03t:1280_20": "Evaṃ indriyapaccayālābho jīvitindriyaṃ sandhāya vutto siyā.",
  "tika-abh03t:1280_21": "Yathāvuttesu hi dhammavasena pacchājātādittayampi alabhantaṃ nāma kaṭattārūpaṃ natthi.",
  "tika-abh03t:1280_22": "Ko pana vādo sabbaṭṭhānikakammesu.",
  "tika-abh03t:1280_23": "Indriyaṃ pana alabhantaṃ atthi, kintaṃ?",
  "tika-abh03t:1280_24": "Jīvitindriyanti.",
  "tika-abh03t:1280_25": "Yadi evaṃ upādārūpāni sandhāya aññamaññapaccayampi na labhantīti vattabbaṃ,",
  "tika-abh03t:1280_26": "taṃ pana pākaṭanti na vuttaṃ siyā.",
  "tika-abh03t:1280_27": "Arūpindriyālābhaṃ vā sandhāya indriyapaccayālābho vuttoti daṭṭhabbo.",
  "tika-abh03t:1281_0": "196- 197.",
  "tika-abh03t:1281_1": "Nārammaṇamūlakesu dukādīsu hetuyā pañcāti yadipi tikādīsu “hetuyā pañcā”ti idaṃ natthi,",
  "tika-abh03t:1281_2": "tathāpi dukādīsu sabbattha anuttānaṃ vattukāmo “dukādīsū”ti sabbasaṅgahavasena vatvā tattha yaṃ ādiduke vuttaṃ “hetuyā pañcā”ti,",
  "tika-abh03t:1281_3": "taṃ niddhāreti.",
  "tika-abh03t:1281_4": "Keci pana “nārammaṇamūlake hetuyā pañcā”ti pāṭhaṃ vadanti.",
  "tika-abh03t:1281_5": "“Aññamaññe ekanti bhūtarūpameva sandhāya vutta”nti purimapāṭho,",
  "tika-abh03t:1281_6": "vatthupi pana labbhatīti “bhūtarūpāni ceva vatthuñca sandhāya vutta”nti paṭhanti.",
  "tika-abh03t:1281_7": "Timūlaketi idhāpi dumūlakaṃ timūlakanti vadanti.",
  "tika-abh03t:1282_0": "203- 233.",
  "tika-abh03t:1282_1": "Nakammamūlake hetuyā tīṇītiādīsu cetanāva paccayuppannāti idaṃ “hetuyā tīṇī”ti evaṃpakāre cetanāmattasaṅgāhake sandhāya vuttanti daṭṭhabbaṃ. Ādi-",
  "tika-abh03t:1282_2": "saddo hi pakāratthova hotīti.",
  "tika-abh03t:1282_3": "Sahajātaaññamaññanissayāhāraatthiavigatesu pana rūpampi labbhatīti.",
  "tika-abh03t:1283_0": "Paccayapaccanīyānulomavaṇṇanā niṭṭhitā.",
  "tika-abh03t:1284_0": "Paṭiccavāravaṇṇanā niṭṭhitā.",
  "tika-abh03t:1285_0": "2. Sahajātavāravaṇṇanā",
  "tika-abh03t:1286_0": "234- 242.",
  "tika-abh03t:1286_1": "Kusalaṃ dhammaṃ sahajāto,",
  "tika-abh03t:1286_2": "kusalaṃ ekaṃ khandhaṃ sahajātotiādīsu sahajātasaddena sahajātapaccayakaraṇaṃ sahajātāyattabhāvagamanaṃ",
  "tika-abh03t:1286_3": "vā vuttanti tassa karaṇassa gamanassa vā kusalādīnaṃ kammabhāvato upayogavacanaṃ katanti daṭṭhabbaṃ.",
  "tika-abh03t:1286_4": "Esa nayo paccayavārādīsupi.",
  "tika-abh03t:1286_5": "Tatrāpi hi paccayasaddena ca nissayapaccayakaraṇaṃ nissayāyattabhāvagamanaṃ vā vuttaṃ,",
  "tika-abh03t:1286_6": "saṃsaṭṭhasaddena ca sampayuttapaccayakaraṇaṃ sampayuttāyattabhāvagamanaṃ vāti taṃkammabhāvato upayogavacanaṃ kusalādīsu katanti.",
  "tika-abh03t:1286_7": "Sahajātampi ca upādārūpaṃ bhūtarūpassa paccayo na hotīti “paṭiccā”ti iminā vacanena dīpito paccayo na hotīti attho.",
  "tika-abh03t:1286_8": "“Upādārūpaṃ bhūtarūpassā”ti ca nidassanavasena vuttaṃ.",
  "tika-abh03t:1286_9": "Upādārūpassapi hi upādārūpaṃ yathāvutto paccayo na hoti,",
  "tika-abh03t:1286_10": "vatthuvajjāni rūpāni ca arūpānanti.",
  "tika-abh03t:1287_0": "Sahajātavāravaṇṇanā niṭṭhitā.",
  "tika-abh03t:1288_0": "3. Paccayavāravaṇṇanā",
  "tika-abh03t:1289_0": "243.",
  "tika-abh03t:1289_1": "Paccayāti ettha pati ayo paccayo. Pati-",
  "tika-abh03t:1289_2": "saddo patiṭṭhatthaṃ dīpeti, aya-",
  "tika-abh03t:1289_3": "saddo gatiṃ,",
  "tika-abh03t:1289_4": "patiṭṭhābhūtā gati nissayo paccayoti vuttaṃ hoti,",
  "tika-abh03t:1289_5": "tato paccayā,",
  "tika-abh03t:1289_6": "paccayakaraṇato tadāyattabhāvagamanato vāti attho.",
  "tika-abh03t:1290_0": "“Mahābhūte paccayā cittasamuṭṭhānaṃ rūpa”nti bhūtupādārūpāni saha saṅgaṇhitvā vuttaṃ.",
  "tika-abh03t:1290_1": "Aṭṭhakathāyaṃ pana cittasamuṭṭhāne ca mahābhūte nissāya cittasamuṭṭhānaṃ upādārūpanti sayaṃ nissayo ahutvā",
  "tika-abh03t:1290_2": "nissaye uppajjamānena upādārūpena nidassanaṃ katanti daṭṭhabbaṃ.",
  "tika-abh03t:1291_0": "255.",
  "tika-abh03t:1291_1": "Asañña…pe…",
  "tika-abh03t:1291_2": "kaṭattārūpaṃ upādārūpanti ettha yo paṭiccavāre sahajāte kammautujānaṃ,",
  "tika-abh03t:1291_3": "kamme ca ekantānekantakammajānaṃ vasena attho vutto,",
  "tika-abh03t:1291_4": "so nādhippeto eva “kaṭattārūpa”nti kammasamuṭṭhānarūpasseva sabbassa ca gahitattāti taṃ pahāya yathāgahitassa",
  "tika-abh03t:1291_5": "kaṭattārūpassa visesanavasena “upādārūpasaṅkhātaṃ kaṭattārūpa”nti atthamāha.",
  "tika-abh03t:1291_6": "Mahābhūte pana paṭicca paccayā ca mahābhūtānaṃ uppatti na nivāretabbāti upādārūpaggahaṇena kaṭattārūpaggahaṇaṃ",
  "tika-abh03t:1291_7": "avisesetvā upādārūpānaṃ nivattetabbānaṃ atthitāya kaṭattārūpaggahaṇeneva upādārūpaggahaṇassa visesanaṃ",
  "tika-abh03t:1291_8": "daṭṭhabbaṃ.",
  "tika-abh03t:1292_0": "269- 276.",
  "tika-abh03t:1292_1": "“Abyākatena abyākataṃ, kusalaṃ,",
  "tika-abh03t:1292_2": "akusala”nti vattabbe “abyākatena kusalaṃ, akusalaṃ,",
  "tika-abh03t:1292_3": "abyākata”nti,",
  "tika-abh03t:1292_4": "“kusalaṃ dhammaṃ paṭicca kusalo ca akusalo ca dhammā kusalassāti anāmasitvā”ti ca purimapāṭhe pamādalekhā daṭṭhabbā.",
  "tika-abh03t:1293_0": "286- 287.",
  "tika-abh03t:1293_1": "Nahetupaccayā napurejāte dveti ettha aṭṭhakathāyaṃ “āruppe pana ahetukamohassa ahetukakiriyassa ca vasena dveti vuttā,",
  "tika-abh03t:1293_2": "navippayutte dveti āruppe ahetukākusalakiriyavasenā”ti vuttaṃ,",
  "tika-abh03t:1293_3": "taṃ labbhamānesu ekadesena nidassanavasena vuttanti daṭṭhabbaṃ.",
  "tika-abh03t:1293_4": "Āruppe pana ahetukamohassa ahetukakiriyāya ahetukapaṭisandhiyā ekaccassa ca rūpassa vasena dve vuttāti,",
  "tika-abh03t:1293_5": "navippayutte dveti āruppe ahetukākusalakiriyāekaccarūpānaṃ vasenāti vuttanti.",
  "tika-abh03t:1293_6": "“Nonatthinovigatesu ekanti sabbarūpassa vasenā”ti vuttaṃ,",
  "tika-abh03t:1293_7": "nahetumūlakattā imassa nayassa hetupaccayaṃ labhantaṃ na labbhatīti “ekaccassa rūpassa vasenā”ti bhavitabbaṃ.",
  "tika-abh03t:1293_8": "Cakkhādidhammavasena pana cittasamuṭṭhānādikoṭṭhāsavasena vā sabbaṃ labbhatīti “sabbarūpassā”ti vuttaṃ siyā.",
  "tika-abh03t:1294_0": "289- 296.",
  "tika-abh03t:1294_1": "Āgatānāgatanti pañhavasena vuttaṃ,",
  "tika-abh03t:1294_2": "labbhamānālabbhamānanti āgate ca pañhe labbhamānālabbhamānadhammavasena.",
  "tika-abh03t:1295_0": "Paccayavāravaṇṇanā niṭṭhitā.",
  "tika-abh03t:1296_0": "4. Nissayavāravaṇṇanā",
  "tika-abh03t:1297_0": "329- 337.",
  "tika-abh03t:1297_1": "Paccayavārena nissayapaccayabhāvanti nissayavāre vuttassa nissayapaccayabhāvaṃ niyametunti attho.",
  "tika-abh03t:1298_0": "Nissayavāravaṇṇanā niṭṭhitā.",
  "tika-abh03t:1299_0": "5. Saṃsaṭṭhavāravaṇṇanā",
  "tika-abh03t:1300_0": "351- 368.",
  "tika-abh03t:1300_1": "Saṃsaṭṭhavāre paccanīye “navippayutte paṭisandhi natthī”ti idaṃ vatthuvirahitāya paṭisandhiyā visuṃ anuddharaṇato vuttaṃ.",
  "tika-abh03t:1300_2": "Paṭiccavārādīsu hi sahajātassa paccayabhāvadassanatthaṃ savatthukā paṭisandhi uddhaṭā,",
  "tika-abh03t:1300_3": "sā idhāpi adhipatipurejātāsevanesu nakammanavipākanajhānanavippayuttesu na labbhati,",
  "tika-abh03t:1300_4": "aññesu ca anulomato paccanīyato ca labbhamānapaccayesu labbhatīti imassa visesassa dassanatthaṃ uddhaṭāti.",
  "tika-abh03t:1300_5": "Sesā terasa na labbhantīti ettha “sesā cuddasā”ti bhavitabbaṃ.",
  "tika-abh03t:1300_6": "Na jhāne ekanti ahetukapañcaviññāṇavasenāti pañcaviññāṇānaṃ hetupaccayavirahitamattadassanatthaṃ ahetukaggahaṇaṃ katanti daṭṭhabbaṃ,",
  "tika-abh03t:1300_7": "“namagge ekanti ahetukakiriyavasenā”ti vuttaṃ,",
  "tika-abh03t:1300_8": "“ahetukavipākakiriyavasenā”ti bhavitabbaṃ.",
  "tika-abh03t:1301_0": "369- 391.",
  "tika-abh03t:1301_1": "Heṭṭhā vuttanayenevāti paṭiccavāre anulomapaccanīye vuttanayena.",
  "tika-abh03t:1301_2": "“Nahetupaccayuppannesu ahetukamohova jhānamaggapaccayaṃ labhati,",
  "tika-abh03t:1301_3": "sesā na labhantī”ti vuttaṃ,",
  "tika-abh03t:1301_4": "sesesu pana pañcaviññāṇavajjāhetukakkhandhā taṃsamuṭṭhānā paccayuppannadhammā jhānapaccayaṃ labhanti,",
  "tika-abh03t:1301_5": "na paccanīyānulome dvinnaṃ paccayānaṃ anulomena saha yojanā atthīti jhānamaggapaccayaṃ sahitaṃ labhatīti ca na sakkā vattuṃ,",
  "tika-abh03t:1301_6": "tasmā “ahetukamohova maggapaccayaṃ labhatī”ti vattabbaṃ.",
  "tika-abh03t:1302_0": "Saṃsaṭṭhavāravaṇṇanā niṭṭhitā.",
  "tika-abh03t:1303_0": "6. Sampayuttavāravaṇṇanā",
  "tika-abh03t:1304_0": "392- 400.",
  "tika-abh03t:1304_1": "Sadisaṃ sampayuttaṃ saṃsaṭṭhaṃ vokiṇṇañca saṃsaṭṭhaṃ na hotīti ubhayaṃ aññamaññāpekkhaṃ vuccamānaṃ aññamaññassa niyāmakaṃ hotīti.",
  "tika-abh03t:1305_0": "Sampayuttavāravaṇṇanā niṭṭhitā.",
  "tika-abh03t:1306_0": "7. Pañhāvāravibhaṅgavaṇṇanā",
  "tika-abh03t:1307_0": "401- 403.",
  "tika-abh03t:1307_1": "Yehi paccayehi kusalo kusalassa paccayo hoti,",
  "tika-abh03t:1307_2": "te paccaye paṭipāṭiyā dassetunti yathākkamena āgatāgatapaṭipāṭiyā dassetunti attho.",
  "tika-abh03t:1307_3": "Kusalo kusalassāti nidassanamattametaṃ,",
  "tika-abh03t:1307_4": "tena kusalo kusalādīnaṃ,",
  "tika-abh03t:1307_5": "akusalo akusalādīnaṃ,",
  "tika-abh03t:1307_6": "abyākato abyākatādīnaṃ,",
  "tika-abh03t:1307_7": "kusalābyākatā kusalādīnantiādiko sabbo pabhedo nidassito hotīti yathānidassite sabbe gahetvā āha “te paccaye paṭipāṭiyā dassetu”nti.",
  "tika-abh03t:1308_0": "404.",
  "tika-abh03t:1308_1": "Datvāti ettha dā-",
  "tika-abh03t:1308_2": "saddo sodhanatthopi hotīti mantvā āha “visuddhaṃ katvā”ti.",
  "tika-abh03t:1308_3": "Tesañhi taṃ cittanti tesanti vattabbatārahaṃ sakadāgāmimaggādipurecārikaṃ taṃ gotrabhucittanti adhippāyo.",
  "tika-abh03t:1308_4": "Vipassanākusalaṃ pana kāmāvacaramevāti paccayuppannaṃ bhūmito vavatthapeti.",
  "tika-abh03t:1308_5": "Tenevāti dhammavaseneva dassanato,",
  "tika-abh03t:1308_6": "desanantarattāti adhippāyo.",
  "tika-abh03t:1309_0": "405.",
  "tika-abh03t:1309_1": "Assādanaṃ sarāgassa somanassassa sasomanassassa rāgassa ca kiccanti āha “anubhavati ceva rajjati cā”ti.",
  "tika-abh03t:1309_2": "Abhinandanaṃ pītikiccasahitāya taṇhāya kiccanti āha “sappītikataṇhāvasenā”ti.",
  "tika-abh03t:1309_3": "Diṭṭhābhinandanā diṭṭhiyeva.",
  "tika-abh03t:1309_4": "Ettha pana pacchimatthameva gahetvā “abhinandantassa attā attaniyantiādivasena…pe…",
  "tika-abh03t:1309_5": "diṭṭhi uppajjatī”ti vuttaṃ.",
  "tika-abh03t:1309_6": "Abhinandanā pana diṭṭhābhinandanāyevāti na sakkā vattuṃ “bhāvanāya pahātabbo dhammo bhāvanāya pahātabbassa dhammassa ārammaṇa…pe…",
  "tika-abh03t:1309_7": "bhāvanāya pahātabbaṃ rāgaṃ assādeti abhinandatī”ti vacanato,",
  "tika-abh03t:1309_8": "tasmā purimopi attho vuttoti daṭṭhabbo.",
  "tika-abh03t:1309_9": "Dvīsu pana somanassasahagatacittesu yathāvuttena somanassena rāgena ca assādentassa tesuyeva sappītikataṇhāya",
  "tika-abh03t:1309_10": "catūsupi diṭṭhābhinandanāya abhinandantassa ca diṭṭhi uppajjatītipi sakkā yojetuṃ.",
  "tika-abh03t:1309_11": "Jātivasenāti suciṇṇasāmaññavasenāti attho.",
  "tika-abh03t:1310_0": "406.",
  "tika-abh03t:1310_1": "Tadārammaṇatāti tadārammaṇabhāvena.",
  "tika-abh03t:1310_2": "Vibhattilopo hettha katoti.",
  "tika-abh03t:1310_3": "Bhāvavantato vā añño bhāvo natthīti bhāveneva vipākaṃ viseseti,",
  "tika-abh03t:1310_4": "vipāko tadārammaṇabhāvabhūtoti attho.",
  "tika-abh03t:1310_5": "Viññāṇañcāyatananevasaññānāsaññāyatanavipākānaṃ viya na kāmāvacaravipākānaṃ niyogato vavatthitaṃ idañca",
  "tika-abh03t:1310_6": "kammaṃ ārammaṇanti taṃ labbhamānampi na vuttaṃ.",
  "tika-abh03t:1310_7": "Tadārammaṇena pana kusalārammaṇabhāvena samānalakkhaṇatāya kammārammaṇā paṭisandhiādayopi dassitāyevāti daṭṭhabbā.",
  "tika-abh03t:1310_8": "Paṭilomato vā ekantarikavasena vāti vadantena anulomato samāpajjane yebhuyyena āsannasamāpattiyā ārammaṇabhāvo dassitoti daṭṭhabbo.",
  "tika-abh03t:1310_9": "Yathā pana paṭilomato ekantarikavasena ca samāpajjantassa anāsannāpi samāpatti ārammaṇaṃ hoti,",
  "tika-abh03t:1310_10": "evaṃ anulomato samāpajjantassapi bhaveyyāti.",
  "tika-abh03t:1310_11": "“Cetopariyañāṇassātiādīni parato āvajjanāya yojetabbānī”ti vatvā “yā etesaṃ āvajjanā,",
  "tika-abh03t:1310_12": "tassā”ti attho vutto,",
  "tika-abh03t:1310_13": "evaṃ sati “iddhividhañāṇassā”tipi vattabbaṃ siyā.",
  "tika-abh03t:1310_14": "Yasmā pana kusalā khandhā abyākatassa iddhividhañāṇassa ārammaṇaṃ na hontīti taṃ na vuttaṃ,",
  "tika-abh03t:1310_15": "cetopariyañāṇādīnañca hontīti tāni vuttāni,",
  "tika-abh03t:1310_16": "tasmā kiriyānaṃ cetopariyañāṇādīnaṃ yāya kāyaci āvajjanāya ca kusalārammaṇāya kusalā khandhā ārammaṇapaccayena paccayoti evamattho daṭṭhabbo.",
  "tika-abh03t:1311_0": "407- 409.",
  "tika-abh03t:1311_1": "Vippaṭisārādivasena vāti ādi-",
  "tika-abh03t:1311_2": "saddena ādīnavadassanena sabhāvato ca aniṭṭhatāmattaṃ saṅgaṇhāti,",
  "tika-abh03t:1311_3": "akkhantibhedā vā.",
  "tika-abh03t:1312_0": "410.",
  "tika-abh03t:1312_1": "Rūpāyatanaṃ cakkhuviññāṇassātiādinā viññāṇakāyehi niyatārammaṇehi abyākatassa abyākatānaṃ ārammaṇapaccayabhāvaṃ nidasseti.",
  "tika-abh03t:1312_2": "Sabbassa hi vattuṃ asakkuṇeyyattā ekasmiṃ santāne dhammānaṃ ekadesena nidassanaṃ karotīti.",
  "tika-abh03t:1313_0": "413- 416.",
  "tika-abh03t:1313_1": "Catubhūmakaṃ kusalaṃ ārammaṇādhipatipaccayabhāvena dassitaṃ,",
  "tika-abh03t:1313_2": "paccayuppannaṃ pana kāmāvacarameva.",
  "tika-abh03t:1314_0": "417.",
  "tika-abh03t:1314_1": "Apubbato cittasantānato vuṭṭhānaṃ bhavaṅgameva,",
  "tika-abh03t:1314_2": "taṃ pana mūlāgantukabhavaṅgasaṅkhātaṃ tadārammaṇaṃ pakatibhavaṅgañca.",
  "tika-abh03t:1314_3": "Anulomaṃ sekkhāya phalasamāpattiyāti ettha kāyaci sekkhaphalasamāpattiyā avajjetabbattā vattabbaṃ natthīti",
  "tika-abh03t:1314_4": "nevasaññānāsaññāyatanakusalaṃ phalasamāpattiyāti imaṃ nibbisesanaṃ phalasamāpattiṃ uddharitvā dassento",
  "tika-abh03t:1314_5": "āha “phalasamāpattiyāti anāgāmiphalasamāpattiyā”ti.",
  "tika-abh03t:1314_6": "Kāmāvacarakiriyā duvidhassapi vuṭṭhānassāti ettha kiriyānantaraṃ tadārammaṇavuṭṭhāne yaṃ vattabbaṃ,",
  "tika-abh03t:1314_7": "taṃ cittuppādakaṇḍe vuttameva.",
  "tika-abh03t:1315_0": "Tā ubhopi…pe…",
  "tika-abh03t:1315_1": "dvādasannanti idaṃ somanassasahagatamanoviññāṇadhātuvasena vuttaṃ,",
  "tika-abh03t:1315_2": "upekkhāsahagatā pana yathāvuttānaṃ dasannaṃ viññāṇadhātūnaṃ voṭṭhabbanakiriyassa manodhātukiriyassa cāti dvādasannaṃ hotīti daṭṭhabbaṃ.",
  "tika-abh03t:1316_0": "423.",
  "tika-abh03t:1316_1": "Dānādipuññakiriyāyattā sabbasampattiyo paṭivijjhitvāti sambandho.",
  "tika-abh03t:1316_2": "Na panetaṃ ekantena gahetabbanti “balavacetanāva labbhati,",
  "tika-abh03t:1316_3": "na dubbalā”ti etaṃ ekantaṃ na gahetabbaṃ,",
  "tika-abh03t:1316_4": "daḷhaṃ vā na gahetabbanti adhippāyo.",
  "tika-abh03t:1316_5": "Kiṃ kāraṇanti?",
  "tika-abh03t:1316_6": "Balavato dubbalassa vā katokāsassa antarāyaṃ paṭibāhitvā vipaccanato “yaṃkañci yadi vipākaṃ janeti,",
  "tika-abh03t:1316_7": "upanissayo na hotī”ti navattabbattā cāti dassento “katokāsañhī”tiādimāha.",
  "tika-abh03t:1316_8": "Vipākattike pana pañhāvārapaccanīye “vipākadhammadhammo vipākassa dhammassa ārammaṇapaccayena paccayo,",
  "tika-abh03t:1316_9": "upanissayapaccayena paccayo,",
  "tika-abh03t:1316_10": "kammapaccayena paccayo”ti kammapaccayassa visuṃ uddhaṭattā,",
  "tika-abh03t:1316_11": "vedanāttike ca pañhāvārapaccanīye “nahetupaccayā naārammaṇapaccayā naupanissaye aṭṭhā”ti vuttattā “vipākajanakampi",
  "tika-abh03t:1316_12": "kiñci kammaṃ upanissayapaccayo na hotī”ti sakkā vattunti.",
  "tika-abh03t:1317_0": "Tasmiṃ vā viruddhoti taṃnimittaṃ viruddho,",
  "tika-abh03t:1317_1": "viruddhanti vā pāṭho.",
  "tika-abh03t:1317_2": "Omānanti parassa pavattaomānaṃ.",
  "tika-abh03t:1317_3": "Rāgo rañjanavasena pavattā kāmarāgataṇhā,",
  "tika-abh03t:1317_4": "“iti me cakkhuṃ siyā anāgatamaddhānaṃ,",
  "tika-abh03t:1317_5": "iti rūpā”ti appaṭiladdhassa paṭilābhāya cittapaṇidahanataṇhā patthanāti ayametesaṃ viseso.",
  "tika-abh03t:1318_0": "Tesu aññampīti tesu yaṃkiñci pubbe hanitato aññampi pāṇaṃ hanatīti attho.",
  "tika-abh03t:1319_0": "Punappunaṃ āṇāpanavasena vāti mātughātakammena sadisatāya pubbe pavattāyapi āṇattacetanāya mātughātakammanāmaṃ āropetvā vadanti.",
  "tika-abh03t:1319_1": "Esa nayo dvīhi pahārehīti etthāpi.",
  "tika-abh03t:1320_0": "Yatheva hi…pe…",
  "tika-abh03t:1320_1": "uppādeti nāmāti rāgaṃ upanissāya dānaṃ detīti rāgaṃ upanissāya dānavasena saddhaṃ uppādetīti ayamattho vutto hotīti iminā adhippāyena vadati.",
  "tika-abh03t:1320_2": "Yathā rāgaṃ upanissāya dānaṃ detītievamādi hoti,",
  "tika-abh03t:1320_3": "evaṃ rāgādayo saddhādīnaṃ upanissayapaccayoti idampi hotīti dasseti.",
  "tika-abh03t:1320_4": "Kāyikaṃ sukhantiādīnaṃ ekato dassanena visuṃyeva na etesaṃ paccayabhāvo,",
  "tika-abh03t:1320_5": "atha kho ekatopīti dassitaṃ hotīti daṭṭhabbaṃ.",
  "tika-abh03t:1321_0": "425.",
  "tika-abh03t:1321_1": "Upatthambhakattena paccayattāyevāti etena idaṃ dasseti –",
  "tika-abh03t:1321_2": "na purimavāresu viya imasmiṃ paccayena uppatti vuccati,",
  "tika-abh03t:1321_3": "atha kho tassa tassa paccayuppannassa tesaṃ tesaṃ dhammānaṃ taṃtaṃpaccayabhāvo,",
  "tika-abh03t:1321_4": "na ca pacchājātakkhandhā upatthambhakattena paccayā na honti,",
  "tika-abh03t:1321_5": "tenesa pacchājātapaccayo idha anulomato āgatoti.",
  "tika-abh03t:1322_0": "427. Cetanā vatthussapi paccayoti attano patiṭṭhābhūtassapi kammapaccayoti adhippāyo.",
  "tika-abh03t:1323_0": "Kasmā panettha paccayavāre viya nissayaatthiavigatesu dumūlakadukāvasānā pañhā na uddhaṭāti?",
  "tika-abh03t:1323_1": "Alabbhamānattā.",
  "tika-abh03t:1323_2": "Tattha hi paccayuppannappadhānattā desanāya kusalo ca abyākato ca dhammā ekato uppajjamānā kusalābyākatapaccayā",
  "tika-abh03t:1323_3": "labbhantīti “kusalañca abyākatañca dhammaṃ paccayā kusalo ca abyākato ca dhammā uppajjantī”ti vuttaṃ.",
  "tika-abh03t:1323_4": "Yato tato vā ubhayapaccayato paccayuppannassa uppattimattaṃyeva hi tattha adhippetaṃ,",
  "tika-abh03t:1323_5": "na ubhayassa ubhinnaṃ paccayabhāvoti.",
  "tika-abh03t:1323_6": "Idha pana paccayappadhānattā desanāya kusalābyākatā kusalābyākatānaṃ ubhinnaṃ nissayādibhūtā na labbhantīti",
  "tika-abh03t:1323_7": "“kusalo ca abyākato ca dhammā kusalassa ca abyākatassa ca dhammassa nissayapaccayena paccayo”tiādi na vuttaṃ.",
  "tika-abh03t:1324_0": "Pañhāvāravibhaṅgavaṇṇanā niṭṭhitā.",
  "tika-abh03t:1325_0": "Pañhāvārassa ghaṭane anulomagaṇanā",
  "tika-abh03t:1326_0": "439.",
  "tika-abh03t:1326_1": "“Ettha pana purejātampi labbhatī”ti vuttaṃ,",
  "tika-abh03t:1326_2": "yadi evaṃ kasmā “tathā”ti vuttanti?",
  "tika-abh03t:1326_3": "“Tīṇī”ti gaṇanamattasāmaññato.",
  "tika-abh03t:1327_0": "440.",
  "tika-abh03t:1327_1": "“Adhipatipaccaye ṭhapetvā vīmaṃsaṃ sesādhipatino visabhāgā”ti purimapāṭho nidassanavasena daṭṭhabbo.",
  "tika-abh03t:1327_2": "Yasmā pana hetupaccayassa visabhāgena ekena ārammaṇena nidassanaṃ akatvā anantarādīni vadanto sabbe visabhāge dasseti,",
  "tika-abh03t:1327_3": "tasmā indriyamaggapaccayā ca visabhāgā dassetabbāti “adhipatindriyamaggapaccayesu ṭhapetvā paññaṃ sesā dhammā visabhāgā”ti paṭhanti.",
  "tika-abh03t:1327_4": "Tathā bhāvābhāvato hetupaccayabhāve sahajātādipaccayabhāvato.",
  "tika-abh03t:1327_5": "Nanu yathā amohavajjānaṃ hetūnaṃ hetupaccayabhāve adhipatindriyamaggapaccayabhāvo natthīti paññāvajjānaṃ adhipatipaccayādīnaṃ visabhāgatā,",
  "tika-abh03t:1327_6": "evaṃ kusalādihetūnaṃ hetupaccayabhāve vipākapaccayabhāvābhāvato hetuvajjānaṃ vipākānaṃ visabhāgatāya bhavitabbanti?",
  "tika-abh03t:1327_7": "Na bhavitabbaṃ,",
  "tika-abh03t:1327_8": "ubhayapaccayasahite cittacetasikarāsimhi hetupaccayabhāve vipākapaccayattābhāvābhāvato.",
  "tika-abh03t:1327_9": "Yathā hi hetusahajātapaccayasahitarāsimhi satipi hetuvajjasabbhāve hetūnaṃ hetupaccayabhāve sahajātapaccayattābhāvo",
  "tika-abh03t:1327_10": "natthīti na hetuvajjānaṃ sahajātānaṃ hetussa visabhāgatā vuttā,",
  "tika-abh03t:1327_11": "evamidhāpīti.",
  "tika-abh03t:1327_12": "Esa nayo vippayuttapaccayepi.",
  "tika-abh03t:1327_13": "Apica paccayuppannasseva paccayā vuccantīti paccayuppannakkhaṇe tathā bhāvābhāvavasena sabhāgatāya vuccamānāya",
  "tika-abh03t:1327_14": "nānākkhaṇavasena visabhāgatā tasseva na vattabbāti.",
  "tika-abh03t:1328_0": "Kusalā vīmaṃsāti idaṃ “kusalā vīmaṃsādhipatī”ti evaṃ vattabbaṃ.",
  "tika-abh03t:1328_1": "Na hi anadhipatibhūtā vīmaṃsā adhipatipaccayo hotīti.",
  "tika-abh03t:1329_0": "441- 443.",
  "tika-abh03t:1329_1": "“Sace pana vippayuttapaccayo pavisati,",
  "tika-abh03t:1329_2": "itarāni dve labhatī”ti purimapāṭho,",
  "tika-abh03t:1329_3": "“kusalo dhammo kusalassa ca abyākatassa cā”ti idaṃ pana na labbhatīti “kusalo abyākatassa,",
  "tika-abh03t:1329_4": "abyākato abyākatassāti dve labhatī”ti paṭhanti.",
  "tika-abh03t:1329_5": "Ūnataragaṇanesūti yesu paviṭṭhesu ūnatarā gaṇanā hoti,",
  "tika-abh03t:1329_6": "tesūti attho.",
  "tika-abh03t:1329_7": "Tīṇi dve ekanti evaṃ ūnataragaṇanesu vā aññamaññādīsu pavisantesu tesaṃ vasena tikato ūnaṃ yathāladdhañca ekanti gaṇanaṃ labhatīti attho.",
  "tika-abh03t:1330_0": "Avipākānīti anāmaṭṭhavipākānīti attho, na vipākaheturahitānīti.",
  "tika-abh03t:1331_0": "Tattha sabbepi sahajātavipākā cevāti tattha ye sahajātā paccayuppannā vuttā,",
  "tika-abh03t:1331_1": "te sabbepi vipākā ceva vipākasahajātarūpā cāti attho.",
  "tika-abh03t:1331_2": "Taṃsamuṭṭhānarūpā cāti ettha paṭisandhiyaṃ kaṭattārūpampi taṃsamuṭṭhānaggahaṇeneva saṅgaṇhātīti veditabbaṃ.",
  "tika-abh03t:1331_3": "“Taṃsamuṭṭhānarūpakaṭattārūpā ca labbhantī”tipi paṭhanti.",
  "tika-abh03t:1331_4": "Catutthe vipākacittasamuṭṭhānarūpamevāti etthāpi eseva nayo.",
  "tika-abh03t:1331_5": "“Kaṭattārūpañcā”tipi pana paṭhanti.",
  "tika-abh03t:1332_0": "Evampīti “etesu pana ghaṭanesu sabbapaṭhamānī”tiādinā vuttanayenapi.",
  "tika-abh03t:1332_1": "Ghaṭanesu pana yo yo paccayo mūlabhāvena ṭhito,",
  "tika-abh03t:1332_2": "taṃpaccayadhammānaṃ niravasesaūnaūnataraūnatamalābhakkamena ghaṭanā vuccati,",
  "tika-abh03t:1332_3": "niravasesalābhe ca paccayuppannānaṃ niravasesalābhakkamena.",
  "tika-abh03t:1332_4": "Tathā ūnalābhādīsūti ayaṃ kamo veditabbo.",
  "tika-abh03t:1333_0": "Hetumūlakaṃ niṭṭhitaṃ.",
  "tika-abh03t:1334_0": "445.",
  "tika-abh03t:1334_1": "Vatthuvasena sanissayaṃ vakkhatīti na idaṃ labbhamānassapi vatthussa vasena ghaṭananti adhippāyenāha “ārammaṇavaseneva vā”ti.",
  "tika-abh03t:1335_0": "446.",
  "tika-abh03t:1335_1": "Sahajātena pana saddhiṃ ārammaṇādhipati,",
  "tika-abh03t:1335_2": "ārammaṇādhipatinā ca saddhiṃ sahajātaṃ na labbhatīti idaṃ yathā sahajātapurejātā eko nissayapaccayo atthipaccayo ca honti,",
  "tika-abh03t:1335_3": "evaṃ sahajātārammaṇādhipatīnaṃ ekassa adhipatipaccayabhāvassa abhāvato vuttaṃ.",
  "tika-abh03t:1335_4": "Nissayabhāvo hi atthiavigatabhāvo ca sahajātapurejātanissayādīnaṃ samāno,",
  "tika-abh03t:1335_5": "na panevaṃ sahajātārammaṇādhipatibhāvo samāno.",
  "tika-abh03t:1335_6": "Sahajāto hi ārammaṇabhāvaṃ anupagantvā attanā saha pavattanavasena adhipati hoti,",
  "tika-abh03t:1335_7": "itaro ārammaṇaṃ hutvā attani ninnatākaraṇena.",
  "tika-abh03t:1335_8": "Sahajāto ca vijjamānabhāveneva upakārako,",
  "tika-abh03t:1335_9": "itaro atītānāgatopi ārammaṇabhāveneva,",
  "tika-abh03t:1335_10": "tasmā sahajātārammaṇapaccayā viya bhinnasabhāvā sahajātārammaṇādhipatinoti na te ekato eva adhipatipaccayabhāvaṃ bhajanti,",
  "tika-abh03t:1335_11": "teneva pañhāvāravibhaṅge ca “kusalo ca abyākato ca dhammā kusalassa dhammassa adhipatipaccayena paccayo”tiādi na vuttanti.",
  "tika-abh03t:1336_0": "447- 452.",
  "tika-abh03t:1336_1": "Sāhārakaghaṭanānaṃ purato vīriyacittavīmaṃsānaṃ sādhāraṇavasena anāhārakāmaggakāni saindriyaghaṭanāni",
  "tika-abh03t:1336_2": "vattabbāni siyuṃ “adhipatisahajātanissayaindriyaatthiavigatanti satta.",
  "tika-abh03t:1336_3": "Adhipatisahajātaaññamaññanissayaindriyasampayuttaatthiavigatanti tīṇi.",
  "tika-abh03t:1336_4": "Adhipatisahajātanissayaindriyavippayuttaatthiavigatanti tīṇi.",
  "tika-abh03t:1336_5": "Adhipatisahajātanissayavipākaindriyaatthiavigatanti ekaṃ.",
  "tika-abh03t:1336_6": "Adhipatisahajātaaññamaññanissayavipākaindriyasampayuttaavigatanti ekaṃ.",
  "tika-abh03t:1336_7": "Adhipatisahajātanissayavipākaindriyavippayuttaatthiavigatanti eka”nti.",
  "tika-abh03t:1336_8": "Kasmā tāni na vuttānīti?",
  "tika-abh03t:1336_9": "Indriyabhūtassa adhipatissa āhāramaggehi aññassa abhāvā.",
  "tika-abh03t:1336_10": "Cittādhipati hi āhāro,",
  "tika-abh03t:1336_11": "vīriyavīmaṃsā ca maggo hoti,",
  "tika-abh03t:1336_12": "na ca añño indriyabhūto adhipati atthi,",
  "tika-abh03t:1336_13": "yassa vasena anāhārakāmaggakāni saindriyaghaṭanāni vattabbāni siyuṃ,",
  "tika-abh03t:1336_14": "tasmā tāni avatvā cittādhipatiādīnaṃ ekantena āhāramaggabhāvadassanatthaṃ sāhārakasamaggakāneva vuttāni.",
  "tika-abh03t:1336_15": "Tesu ca samaggakesu dve paccayadhammā labbhanti,",
  "tika-abh03t:1336_16": "sāhārakesu ekoyevāti samaggakāni pubbe vattabbāni siyuṃ.",
  "tika-abh03t:1336_17": "Saindriyakāni pana yehi āhāramaggehi bhinditabbāni,",
  "tika-abh03t:1336_18": "tesaṃ kamavasena pacchā vuttāni.",
  "tika-abh03t:1336_19": "Aṭṭhakathāyaṃ pana sadisattāti samaggakattena samānattā,",
  "tika-abh03t:1336_20": "anantararūpattāti vā attho.",
  "tika-abh03t:1337_0": "457- 460.",
  "tika-abh03t:1337_1": "Kusalābyākato abyākatassāti cattārīti abyākatasahitassa kusalassa paccayabhāvadassanavasena kusalamūlakesveva dumūlakampi āharitvā vuttaṃ.",
  "tika-abh03t:1337_2": "Abyākate vatthurūpampīti idaṃ “kaṭattārūpampī”ti evaṃ vattabbaṃ.",
  "tika-abh03t:1337_3": "“Dutiyaghaṭane abyākatavissajjane rūpesu vatthumeva labbhatī”ti purimapāṭho,",
  "tika-abh03t:1337_4": "bhūtarūpampi pana labbhatīti “vatthuñca bhūtarūpañca labbhatī”ti paṭhanti.",
  "tika-abh03t:1337_5": "“Catutthe cittasamuṭṭhānarūpamevā”ti vuttaṃ,",
  "tika-abh03t:1337_6": "“cittasamuṭṭhānarūpaṃ paṭisandhikkhaṇe kaṭattārūpañcā”ti pana vattabbaṃ.",
  "tika-abh03t:1337_7": "Savipākesu paṭhame vipākā ceva vipākacittasamuṭṭhānarūpañcāti ettha catutthe vipākacittasamuṭṭhānamevāti",
  "tika-abh03t:1337_8": "idha ca kaṭattārūpampi vipākacittasamuṭṭhānaggahaṇena gahitanti daṭṭhabbaṃ.",
  "tika-abh03t:1337_9": "“Kaṭattārūpañcā”tipi pana paṭhanti.",
  "tika-abh03t:1337_10": "Ettha pana sahajātaaññamaññanissayavipākasampayuttavippayuttaatthi avigatamūlakesu ghaṭanesu hetukammajhānamaggehi ghaṭanāni na yojitāni,",
  "tika-abh03t:1337_11": "yathāvuttesu atthiavigatamūlavajjesu āhārena,",
  "tika-abh03t:1337_12": "nissayavippayuttaatthiavigatavajjesu adhipatiindriyehi ca. Kasmāti?",
  "tika-abh03t:1337_13": "Tesu hi yojiyamānesu taṃtaṃcittuppādekadesabhūtā hetuādayo arūpadhammāva paccayabhāvena labbhanti.",
  "tika-abh03t:1337_14": "Tena tehi ghaṭanāni hetumūlakādīsu vuttasadisāneva rūpamissakattābhāvena suviññeyyānīti na vuttāni.",
  "tika-abh03t:1337_15": "Atthiavigatehi pana yojiyamāno āhāro nissayādīhi adhipatiindriyāni ca rūpamissakāni hontīti adhipatāhārindriyamūlakesu",
  "tika-abh03t:1337_16": "vuttasadisānipi ghaṭanāni atthiavigatamūlakesu nissayādimūlakesu ca āhārena adhipatindriyehi ca supākaṭabhāvatthaṃ",
  "tika-abh03t:1337_17": "yojitānīti daṭṭhabbānīti.",
  "tika-abh03t:1338_0": "462- 464.",
  "tika-abh03t:1338_1": "Nissayamūlake “chaṭṭhe tīṇīti kusalādīni cittasamuṭṭhānassā”ti purimapāṭho,",
  "tika-abh03t:1338_2": "cakkhādīni pana cakkhuviññāṇādīnaṃ labbhantīti “abyākatassa cakkhāyatanādīni cā”ti paṭhanti.",
  "tika-abh03t:1339_0": "466.",
  "tika-abh03t:1339_1": "Upanissayamūlake pakatūpanissayavasena vuttesu dvīsu paṭhame “lokiyakusalākusalacetanā paccayabhāvato gahetabbā”ti vuttaṃ,",
  "tika-abh03t:1339_2": "lokuttarāpi pana gahetabbāva.",
  "tika-abh03t:1340_0": "473- 477.",
  "tika-abh03t:1340_1": "Kammamūlake paṭisandhiyaṃ vatthupīti ettha na pavatte viya khandhāyeva paccayuppannabhāvena gahetabbāti adhippāyo.",
  "tika-abh03t:1340_2": "Vipākāvipākasādhāraṇavasena vuttesu catūsu paṭhame “arūpena saddhiṃ cittasamuṭṭhānarūpaṃ labbhatī”ti vuttaṃ,",
  "tika-abh03t:1340_3": "kaṭattārūpampi pana labbhateva.",
  "tika-abh03t:1340_4": "Imasmiṃ pana kammamūlake “kammapaccayā ārammaṇe dve”ti,",
  "tika-abh03t:1340_5": "ārammaṇamūlake ca “ārammaṇapaccayā kamme dve”ti kasmā na vuttaṃ,",
  "tika-abh03t:1340_6": "nanu kusalākusalacetanā kammārammaṇānaṃ paṭisandhiyādīnaṃ kammapaccayo ārammaṇapaccayo ca hoti.",
  "tika-abh03t:1340_7": "Yathā ca ārammaṇabhūtaṃ vatthuṃ ārammaṇanissayapaccayabhāvena vuccati,",
  "tika-abh03t:1340_8": "evaṃ kammampi ārammaṇapaccayabhāvena vattabbanti? Na,",
  "tika-abh03t:1340_9": "dvinnaṃ paccayabhāvānaṃ aññamaññapaṭikkhepato.",
  "tika-abh03t:1340_10": "Paccuppannañhi vatthu nissayabhāvaṃ apariccajitvā tenevākārena tannissitena ālambiyamānaṃ nissayabhāvena ca nissayapaccayoti yuttaṃ vattuṃ.",
  "tika-abh03t:1340_11": "Kammaṃ pana tasmiṃ kate pavattamānānaṃ katūpacitabhāvena kammapaccayo hoti,",
  "tika-abh03t:1340_12": "nārammaṇākārena,",
  "tika-abh03t:1340_13": "visayamattatāvasena ca ārammaṇapaccayo hoti,",
  "tika-abh03t:1340_14": "na santānavisesaṃ katvā phaluppādanasaṅkhātena kammapaccayākārena,",
  "tika-abh03t:1340_15": "tasmā kammapaccayabhāvo ārammaṇapaccayabhāvaṃ paṭikkhipati,",
  "tika-abh03t:1340_16": "ārammaṇapaccayabhāvo ca kammapaccayabhāvanti “kammapaccayo hutvā ārammaṇapaccayo hotī”ti,",
  "tika-abh03t:1340_17": "“ārammaṇapaccayo hutvā kammapaccayo hotī”ti ca na sakkā vattunti na vuttaṃ.",
  "tika-abh03t:1340_18": "Esa ca sabhāvo vattamānānañca ārammaṇapurejātānaṃ vatthucakkhādīnaṃ,",
  "tika-abh03t:1340_19": "yaṃ ārammaṇapaccayabhāvena saha nissayādipaccayā hontīti vattabbatā,",
  "tika-abh03t:1340_20": "atītassa ca kammassa ayaṃ sabhāvo,",
  "tika-abh03t:1340_21": "yaṃ ārammaṇapaccayabhāvena saha kammapaccayo hotīti navattabbatā.",
  "tika-abh03t:1340_22": "Yathā sahajātapurejātanissayānaṃ saha nissayapaccayabhāvena vattabbatā sabhāvo,",
  "tika-abh03t:1340_23": "sahajātārammaṇādhipatīnañca saha adhipatipaccayabhāvena navattabbatā,",
  "tika-abh03t:1340_24": "evamidhāpīti.",
  "tika-abh03t:1341_0": "478- 483.",
  "tika-abh03t:1341_1": "Nirādhipativiññāṇāhāravasenāti anāmaṭṭhādhipatibhāvassa viññāṇāhārassa vasenāti adhippāyo.",
  "tika-abh03t:1341_2": "Vatthu parihāyatīti aññamaññampi labhantassa vatthussa vasena sabbassa kaṭattārūpassa parihānaṃ dasseti.",
  "tika-abh03t:1342_0": "484- 495.",
  "tika-abh03t:1342_1": "“Tatiye arūpindriyāni rūpāna”nti vuttaṃ,",
  "tika-abh03t:1342_2": "cakkhādīni ca pana cakkhuviññāṇādīnaṃ labbhanti.",
  "tika-abh03t:1342_3": "Tato vīriyavasena maggasampayuttāni chāti ettha yadipi vīmaṃsā labbhati,",
  "tika-abh03t:1342_4": "vīriyassa pana vasena taṃsamānagatikā vīmaṃsāpi gahitāti “vīriyavasenā”ti vuttaṃ.",
  "tika-abh03t:1343_0": "511- 514.",
  "tika-abh03t:1343_1": "Vippayuttamūlake “dasame kusalādayo cittasamuṭṭhānāna”nti vuttaṃ,",
  "tika-abh03t:1343_2": "paṭisandhiyaṃ pana “khandhā kaṭattārūpānaṃ vatthu ca khandhāna”nti idampi labbhati.",
  "tika-abh03t:1343_3": "“Ekādasame paṭisandhiyaṃ vatthu khandhāna”nti vuttaṃ,",
  "tika-abh03t:1343_4": "taṃ vipākapaccayassa aggahitattā yassa vatthussa vasena ghaṭanaṃ kataṃ,",
  "tika-abh03t:1343_5": "tassa dassanavasena vuttaṃ.",
  "tika-abh03t:1343_6": "“Khandhā ca vatthussā”ti idampi pana labbhateva.",
  "tika-abh03t:1343_7": "“Dvādasame paṭisandhiyaṃ khandhā kaṭattārūpāna”nti pubbapāṭho,",
  "tika-abh03t:1343_8": "cittasamuṭṭhānāni pana na vajjetabbānīti “dvādasame khandhā pavatte cittasamuṭṭhānarūpānaṃ paṭisandhiyaṃ kaṭattārūpānañcā”ti paṭhanti.",
  "tika-abh03t:1344_0": "515- 518.",
  "tika-abh03t:1344_1": "Atthipaccayamūlake paṭhamaghaṭane “arūpavatthārammaṇamahābhūtaindriyāhārānaṃ vasena sahajātapurejātapacchājātapaccayā labbhantī”ti vuttaṃ,",
  "tika-abh03t:1344_2": "“āhārindriyapaccayā cā”tipi pana vattabbaṃ.",
  "tika-abh03t:1344_3": "Na hi indriyāhārānaṃ vasena sahajātādayo labbhantīti.",
  "tika-abh03t:1344_4": "“Dutiye pacchājātakabaḷīkārāhārā na labbhantī”ti vuttaṃ,",
  "tika-abh03t:1344_5": "sabbānipi pana alabbhamānāni dassetuṃ “pacchājātakabaḷīkārāhārarūpajīvitindriyarūpādiārammaṇāni ca na labbhantī”ti paṭhanti,",
  "tika-abh03t:1344_6": "chaṭṭhaṃ sabbesaṃ indriyānaṃ vasena vuttaṃ.",
  "tika-abh03t:1344_7": "Sattame tato rūpajīvitindriyamattaṃ parihāyatīti evametesaṃ viseso vattabbo.",
  "tika-abh03t:1344_8": "Tato ekādasameti ettha tatoti navamatoti attho.",
  "tika-abh03t:1344_9": "Terasame vatthārammaṇāti ettha vatthuggahaṇena cakkhādivatthūnipi gahitāni,",
  "tika-abh03t:1344_10": "tathā cuddasame vatthumevāti etthāpi.",
  "tika-abh03t:1344_11": "“Sattarasame pana tadeva ārammaṇādhipatibhāvena,",
  "tika-abh03t:1344_12": "aṭṭhārasamepi tadeva ārammaṇūpanissayavasenā”ti purimapāṭho,",
  "tika-abh03t:1344_13": "“ārammaṇūpanissayavasenā”ti ayaṃ pana sattarasamato viseso na hoti,",
  "tika-abh03t:1344_14": "vatthārammaṇānaṃ pana sattarasame aṭṭhārasame ca vatthusseva paccayabhāvo visesoti “sattarasame pana ārammaṇādhipatibhāvena cakkhādīni ca,",
  "tika-abh03t:1344_15": "aṭṭhārasame vatthusseva ārammaṇūpanissayavasenā”ti paṭhanti.",
  "tika-abh03t:1345_0": "519.",
  "tika-abh03t:1345_1": "Sahajātāni viya sahajātena kenaci ekena paccayena aniyamitattā tāni pakiṇṇakānīti vuttānīti ettha purejātapacchājātāhārindriyāni",
  "tika-abh03t:1345_2": "sahajātena aññamaññañca asāmaññavasena vippakiṇṇāni vuttāni.",
  "tika-abh03t:1345_3": "Ārammaṇamūlake anantarasamanantarapurejātāti ettha upanissayopi paṭhitabbo.",
  "tika-abh03t:1346_0": "Yesu pākaṭā hutvā paññāyanti,",
  "tika-abh03t:1346_1": "tāni dassetuṃ “hetumūlakādīna”ntiādimāha.",
  "tika-abh03t:1346_2": "Alobhāditaṃtaṃnāmavasena pana hetuārammaṇādhipatiāhārindriyajhānamaggapaccayadhammā evaṃ pākaṭā hutvā",
  "tika-abh03t:1346_3": "na paññāyeyyunti te paricchedavasena dassento “dvādaseva hi hetū”tiādimāha.",
  "tika-abh03t:1346_4": "Tena “ettakāyeva paccayadhammā”ti nicchayaṃ katvā pākaṭo hutvā apaññāyamānopi tesveva maggitabboti dasseti.",
  "tika-abh03t:1346_5": "Tattha cha ārammaṇāti etena ārammaṇādhipati rūpādiārammaṇabhāvato saṅgahitoti taṃ aggahetvā “cattāro adhipatayo”ti vuttaṃ.",
  "tika-abh03t:1346_6": "Ekantena kusalavipākāti idaṃ indriyesu aññindriyavasena labbhati.",
  "tika-abh03t:1346_7": "Ekantena akusalavipākāti idaṃ pana na sakkā laddhuṃ.",
  "tika-abh03t:1346_8": "Jhānaṅgesvapi hi dukkhaṃ akusalameva vipākassa ajhānaṅgattā.",
  "tika-abh03t:1346_9": "Cittaṭṭhitipi akusalavipākakiriyā hotīti.",
  "tika-abh03t:1346_10": "Akusalassa vipākā akusalavipākāti evaṃ pana atthe gayhamāne indriyesu dukkhindriyavasena labbheyya,",
  "tika-abh03t:1346_11": "kusalavipākākusalavipākavisesena pana paccayayojanā natthīti ayamattho adhippetoti sakkā vattunti.",
  "tika-abh03t:1347_0": "Pañhāvārassa ghaṭane anulomagaṇanā niṭṭhitā.",
  "tika-abh03t:1348_0": "Paccanīyuddhāravaṇṇanā",
  "tika-abh03t:1349_0": "527.",
  "tika-abh03t:1349_1": "Ekena lakkhaṇenāti “kusalo dhammo kusalassa dhammassa nahetupaccayena paccayo”ti hetupaccayato aññena paccayena paccayoti attho.",
  "tika-abh03t:1349_2": "Hetupaccayato ca aññe paccayā aggahitaggahaṇena aṭṭha honti,",
  "tika-abh03t:1349_3": "tesu kusalo kusalassa tīhi paccayehi paccayo,",
  "tika-abh03t:1349_4": "akusalassa dvīhi,",
  "tika-abh03t:1349_5": "evaṃ tasmiṃ tasmiṃ paccaye paccanīyato ṭhite tato aññe paccayā imesveva ārammaṇādīsu aṭṭhasu paccayesu",
  "tika-abh03t:1349_6": "yathāyogaṃ yojetabbāti idamettha lakkhaṇaṃ veditabbaṃ.",
  "tika-abh03t:1349_7": "Etesu ca aṭṭhasu paccayesu purimapurimehi asaṅgahite saṅgahetvā pacchimapacchimā vuttāti ārammaṇato aññesaṃ dvinnaṃ vasena upanissayo,",
  "tika-abh03t:1349_8": "vatthupurejātassa vasena purejātaṃ,",
  "tika-abh03t:1349_9": "sahajātato upanissayato ca,",
  "tika-abh03t:1349_10": "aññissā cetanāya vasena kammaṃ,",
  "tika-abh03t:1349_11": "sahajātato aññassa kabaḷīkārāhārassa vasena āhāro,",
  "tika-abh03t:1349_12": "sahajātato purejātato ca aññassa rūpajīvitindriyassa vasena indriyaṃ vuttanti daṭṭhabbaṃ.",
  "tika-abh03t:1349_13": "Evañca katvā “kusalo dhammo kusalassa dhammassa ārammaṇapaccayena paccayo,",
  "tika-abh03t:1349_14": "sahajātaupanissayapaccayena paccayo”ticceva vuttaṃ,",
  "tika-abh03t:1349_15": "tadaññābhāvā na vuttaṃ “kammāhārindriyapaccayena paccayo”ti,",
  "tika-abh03t:1349_16": "tasmā “ārammaṇādhipati ārammaṇapaccaye saṅgahaṃ gacchatī”ti evaṃ vattabbaṃ.",
  "tika-abh03t:1349_17": "Yaṃ pana parittattike pañhāvārapaccanīye “appamāṇo dhammo appamāṇassa dhammassa sahajātaupanissayapaccayena paccayo”ti ettha ārammaṇassa avacanaṃ,",
  "tika-abh03t:1349_18": "taṃ purimehi asaṅgahitavasena vuttānaṃ saṅgahitavivajjanābhāvato upanissayato aññārammaṇābhāvato ca,",
  "tika-abh03t:1349_19": "na pana ārammaṇūpanissayassa ārammaṇe asaṅgahitattā.",
  "tika-abh03t:1350_0": "Atthiavigatapaccayā yadipi sahajātapurejātapacchājātāhārindriyānaṃ vasena pañcavidhāva,",
  "tika-abh03t:1350_1": "sahajātapurejātānaṃ pana pacchājātāhārānaṃ pacchājātindriyānañca sahāpi atthiavigatapaccayabhāvo hoti,",
  "tika-abh03t:1350_2": "na tiṇṇaṃ vippayuttatā viya visuṃyevāti “atthiavigatesu ca ekekassa vasena chahi bhedehi ṭhitā”ti atthiavigatapaccayalakkhaṇesu",
  "tika-abh03t:1350_3": "ekekaṃ saṅgahetvā vuttaṃ.",
  "tika-abh03t:1351_0": "“Rūpindriyapaccayo pana ajjhattabahiddhābhedato duvidho”ti vuttaṃ,",
  "tika-abh03t:1351_1": "taṃ “ajjhattikabāhirabhedato”ti evaṃ vattabbaṃ.",
  "tika-abh03t:1352_0": "Catuvīsatiyāpīti na soḷasannaṃyeva,",
  "tika-abh03t:1352_1": "nāpi aṭṭhannaṃyeva,",
  "tika-abh03t:1352_2": "atha kho catuvīsatiyāpīti attho.",
  "tika-abh03t:1352_3": "Ārammaṇabhūtānaṃ adhipatiupanissayapaccayānaṃ upanissaye nissayapurejātavippayuttaatthiavigatānañca purejāte",
  "tika-abh03t:1352_4": "saṅgaho atthīti ārammaṇapaccayaṃ ārammaṇapaccayabhāveyeva ṭhapetvā tadekadesassa tesañca upanissayādīsu",
  "tika-abh03t:1352_5": "saṅgahaṃ vattukāmo “ārammaṇapaccaye ārammaṇapaccayova saṅgahaṃ gacchati,",
  "tika-abh03t:1352_6": "na sesā tevīsatī”ti āha.",
  "tika-abh03t:1352_7": "Catutthe purejātapaccayeti ettha yathā “upanissayapaccaye adhipatibhūto ārammaṇapaccayo”ti vuttaṃ,",
  "tika-abh03t:1352_8": "evaṃ “purejātabhūto ārammaṇapaccayo”tipi vattabbaṃ,",
  "tika-abh03t:1352_9": "taṃ pana tattha vuttanayena gahetuṃ sakkāti katvā na vuttaṃ siyā.",
  "tika-abh03t:1352_10": "Atha pana “ārammaṇato aññaṃ purejātaggahaṇena gahita”nti na vuttaṃ,",
  "tika-abh03t:1352_11": "evaṃ sati upanissayaggahaṇenapi ārammaṇato aññassa gahitatāya bhavitabbanti “adhipatibhūto ārammaṇapaccayo",
  "tika-abh03t:1352_12": "upanissaye saṅgahaṃ gacchatī”ti na vattabbaṃ siyāti.",
  "tika-abh03t:1353_0": "Yesu pañhesu…pe…",
  "tika-abh03t:1353_1": "ekova paccayo āgatoti ettha āgatovāti evaṃ evasaddo ānetvā yojetabbo.",
  "tika-abh03t:1353_2": "Tena dvādasamacuddasamesu pañhesu sahajātapurejātesu ekeko paccayo na anāgato hoti,",
  "tika-abh03t:1353_3": "atha kho āgatovāti tesu aññatarapaṭikkhepe tepi pañhā parihāyantīti dassitaṃ hotīti.",
  "tika-abh03t:1353_4": "Yasmiṃ pana pañheti dutiyachaṭṭhapañhesu ekekavasena gahetvā ekavacanena niddisīyati.",
  "tika-abh03t:1353_5": "Evanti ārammaṇaupanissayavasenāti attho.",
  "tika-abh03t:1353_6": "Tena dvādasamacuddasame nivatteti.",
  "tika-abh03t:1353_7": "Tesupi hi dve paccayā āgatā,",
  "tika-abh03t:1353_8": "na pana ārammaṇaupanissayavasenāti.",
  "tika-abh03t:1353_9": "Avasesānaṃ vasenāti avasesānaṃ labbhamānānaṃ vasenāti daṭṭhabbaṃ.",
  "tika-abh03t:1353_10": "Na hi terasamapannarasamesu pacchājātepi paṭikkhitte āhārindriyānaṃ vasena te pañhā labbhanti,",
  "tika-abh03t:1353_11": "atha kho sahajātasseva vasenāti.",
  "tika-abh03t:1353_12": "Idameva cettha lakkhaṇanti aṭṭhannaṃ paccayānaṃ sabbapaccayasaṅgāhakattaṃ,",
  "tika-abh03t:1353_13": "ukkaṭṭhavasena pañhāparicchedo,",
  "tika-abh03t:1353_14": "te te paccaye saṅgahetvā dassitapaccayaparicchedo,",
  "tika-abh03t:1353_15": "tasmiṃ tasmiṃ paccaye paṭikkhitte tassa tassa pañhassa parihānāparihānīti etaṃ sabbaṃ sandhāya vuttanti daṭṭhabbaṃ.",
  "tika-abh03t:1353_16": "Teneva “iminā lakkhaṇenā”ti vuttaṃ.",
  "tika-abh03t:1354_0": "Tatrāti pabhedaparihānīsu.",
  "tika-abh03t:1354_1": "Tīhi paccayehi ekūnavīsati paccayā dassitāti “nahetupaccayā”ti ettha labbhamānapaccaye sandhāya vuttaṃ.",
  "tika-abh03t:1354_2": "Ayaṃ pana paccayuddhāro sabbapaccanīyassa sādhāraṇalakkhaṇavasena vutto,",
  "tika-abh03t:1354_3": "na “nahetupaccayā”ti ettheva labbhamānapaccayadassanavasena.",
  "tika-abh03t:1354_4": "Evañca katvā hetudukapañhāvārapaccanīye “hetudhammo hetussa dhammassa ārammaṇapaccayena paccayo,",
  "tika-abh03t:1354_5": "sahajātapaccayena paccayo,",
  "tika-abh03t:1354_6": "upanissayapaccayena paccayo”ti vuttaṃ,",
  "tika-abh03t:1354_7": "aññathā “nahetupaccayā”ti ettha labbhamānapaccayadassane “sahajātapaccayena paccayo”ti na vattabbaṃ siyā,",
  "tika-abh03t:1354_8": "tasmā idhāpi sabbalabbhamānapaccayasaṅgahavasena paccayuddhārassa vuttattā tīhi paccayehi vīsati paccayā dassitāti daṭṭhabbā.",
  "tika-abh03t:1354_9": "Yaṃ vuttaṃ “tatrāyaṃ vitthārakathā”ti,",
  "tika-abh03t:1354_10": "tatra pabhede vitthārakathaṃ vatvā parihānīyaṃ dassento “tasmiṃ pana paccaye…pe…",
  "tika-abh03t:1354_11": "te parato vakkhāmā”ti āha.",
  "tika-abh03t:1355_0": "528.",
  "tika-abh03t:1355_1": "Tathā akusalādikesupi catūsu pañhesu tehi tehi paccayehi te teyeva paccayā dassitāti kusalādikesu dassitehi",
  "tika-abh03t:1355_2": "aññesaṃ abhāvaṃ sandhāya vuttanti veditabbaṃ.",
  "tika-abh03t:1355_3": "Na hi “akusalo dhammo kusalassa dhammassā”ti ettha dvīhi paccayehi tayo paccayā dassitā,",
  "tika-abh03t:1355_4": "atha kho dveyeva,",
  "tika-abh03t:1355_5": "abyākatassapi akusalo ārammaṇādhipatipaccayo na hotīti.",
  "tika-abh03t:1356_0": "530.",
  "tika-abh03t:1356_1": "Sahajātapaccayā pana na honti vatthumissakattāti asahajātapaccayena vatthunā sahajātapaccayabhāvena gahitattā",
  "tika-abh03t:1356_2": "tena saddhiṃ sahajātapaccayā na hontīti dasseti,",
  "tika-abh03t:1356_3": "na pana suddhānaṃ sahajātapaccayabhāvaṃ nivāreti.",
  "tika-abh03t:1356_4": "Vatthunā pana saddhiṃ yena nissayādinā paccayā honti,",
  "tika-abh03t:1356_5": "tameva nissayādiṃ visesetuṃ sahajātanti vuttanti dassento “tasmā tesa”ntiādimāha.",
  "tika-abh03t:1357_0": "Imasmiṃ pana paccayuddhāre ārammaṇaupanissayakammaatthipaccayesu catūsu sabbapaccaye saṅgaṇhitvā kasmā tesaṃ vasena paccayuddhāro na katoti?",
  "tika-abh03t:1357_1": "Missakāmissakassa atthipaccayavibhāgassa duviññeyyattā.",
  "tika-abh03t:1357_2": "Na hi “avibhāgena atthipaccayena paccayo”ti vutte sakkā viññātuṃ “kiṃ suddhena sahajātaatthipaccayena purejātapacchājātāhārindriyaatthipaccayena vā,",
  "tika-abh03t:1357_3": "atha sahajātapurejātamissakena pacchājātāhāramissakena pacchājātindriyamissakena vā”ti.",
  "tika-abh03t:1357_4": "Atthipaccayavisesesu pana sahajātādīsu sarūpato vuccamānesu yattha suddhānaṃ sahajātādīnaṃ paccayabhāvo,",
  "tika-abh03t:1357_5": "tattha “sahajātapaccayena paccayo”tiādinā suddhānaṃ,",
  "tika-abh03t:1357_6": "yattha ca missakānaṃ paccayabhāvo,",
  "tika-abh03t:1357_7": "tattha “sahajātaṃ purejāta”ntiādinā missakānaṃ gahaṇato suviññeyyatā hoti,",
  "tika-abh03t:1357_8": "tasmā atthipaccayavisesadassanatthaṃ sahajātādayo gahitā,",
  "tika-abh03t:1357_9": "tena ca sabbapaccayānaṃ catūsu paccayesu saṅgaho dassito hoti.",
  "tika-abh03t:1358_0": "Kasmā pana sahajātapurejāte aggahetvā nissayo,",
  "tika-abh03t:1358_1": "purejātapacchājāte aggahetvā vippayutto vā atthipaccayavisesabhāvena na vuttoti?",
  "tika-abh03t:1358_2": "Avattabbattā,",
  "tika-abh03t:1358_3": "nissayo tāva na vattabbo sahajātapurejātānaṃ suddhānaṃ missakānañca nissayapaccayabhāvato vibhajitabbatāya atthipaccayena avisiṭṭhattā,",
  "tika-abh03t:1358_4": "vippayuttapaccayo ca sahajātapurejātapacchājātabhāvato atthipaccayo viya visesitabboti so viya na vattabbo.",
  "tika-abh03t:1358_5": "Sahajātapurejātānañca missakānaṃ atthipaccayabhāvo hoti,",
  "tika-abh03t:1358_6": "na vippayuttabhāvo.",
  "tika-abh03t:1358_7": "Tathā sahajātapacchājātānañca missakānaṃ atthipaccayabhāvo hoti.",
  "tika-abh03t:1358_8": "Vakkhati hi “anupādinnaanupādāniyo dhammo upādinnupādāniyassa ca anupādinnaanupādāniyassa ca dhammassa",
  "tika-abh03t:1358_9": "atthipaccayena paccayo sahajātaṃ pacchājāta”nti,",
  "tika-abh03t:1358_10": "na pana vippayuttapaccayabhāvo,",
  "tika-abh03t:1358_11": "tasmā vippayuttaggahaṇena missakānaṃ atthipaccayabhāvassa aggahaṇato na so atthipaccayaviseso bhavituṃ yuttoti bhiyyopi na vattabbo.",
  "tika-abh03t:1359_0": "Nanu ca sahajātapaccayo ca hetuādīhi visesitabboti sopi nissayavippayuttā viya atthipaccayavisesabhāvena na vattabboti? Na,",
  "tika-abh03t:1359_1": "viruddhapaccayehi avisesitabbattā.",
  "tika-abh03t:1359_2": "Nissayavippayuttā hi atthipaccayo viya uppattikālaviruddhehi paccayehi visesitabbā,",
  "tika-abh03t:1359_3": "na pana sahajāto.",
  "tika-abh03t:1359_4": "Hetuādayo hi sahajātā eva,",
  "tika-abh03t:1359_5": "na uppattikālaviruddhāti.",
  "tika-abh03t:1360_0": "Paccanīyuddhāravaṇṇanā niṭṭhitā.",
  "tika-abh03t:1361_0": "Paccanīyagaṇanavaṇṇanā",
  "tika-abh03t:1362_0": "Nahetumūlakavaṇṇanā",
  "tika-abh03t:1363_0": "532.",
  "tika-abh03t:1363_1": "Suddho ārammaṇapaccayo parihāyatīti ettha suddhaggahaṇena na kiñci payojanaṃ.",
  "tika-abh03t:1363_2": "Ārammaṇe hi paccanīyato ṭhite adhipatipaccayādibhūto ārammaṇapaccayo parihāyatiyevāti.",
  "tika-abh03t:1363_3": "Suddhoti vā aṭṭhasu paccayesu kevalaṃ ārammaṇapaccayo parihāyati,",
  "tika-abh03t:1363_4": "na sesāti dasseti.",
  "tika-abh03t:1363_5": "Ekādasannanti sahajāte saṅgahaṃ gacchantesu pannarasasu aññamaññavipākasampayuttavippayutte vajjetvā ekādasannaṃ vasena.",
  "tika-abh03t:1363_6": "Teti te sahajāte antogadhāyeva tasmiṃ paṭikkhitte aññenākārena vissajjanaṃ na labhantīti dasseti,",
  "tika-abh03t:1363_7": "anantogadhā pana ārammaṇādhipatipurejātanissayādayo ārammaṇādiākārena labhantīti.",
  "tika-abh03t:1364_0": "Kiñcāpi sahajātapaccayoyeva natthīti tasmiṃ paṭikkhitte ime vārā na labbheyyuṃ,",
  "tika-abh03t:1364_1": "atha kho nissayaatthiavigatānaṃ vasena ete labhitabbā siyunti adhippāyo.",
  "tika-abh03t:1364_2": "Yasmā panātiādinā yadipi sahajātapaccayo natthi,",
  "tika-abh03t:1364_3": "yasmā pana sahajātapaccayadhamme ṭhitā ete na nissayādayo na honti,",
  "tika-abh03t:1364_4": "yasmā ca sahajāte paṭikkhitte ye paṭikkhittā honti,",
  "tika-abh03t:1364_5": "te idha sahajātapaṭikkhepena paṭikkhittā,",
  "tika-abh03t:1364_6": "tasmā tepi vārā na labbhantīti dasseti.",
  "tika-abh03t:1365_0": "Ṭhapetvā sahajātapaccayanti etena nissayādibhūtañca sahajātapaccayaṃ ṭhapetvāti vuttanti daṭṭhabbaṃ.",
  "tika-abh03t:1365_1": "Kusalato pavattamānesu kusalābyākatesu kusalassa kusalo aññamaññapaccayo hotīti imamatthaṃ sandhāyāha",
  "tika-abh03t:1365_2": "“aññamaññapaccayadhammavasena pavattisabbhāvato”ti.",
  "tika-abh03t:1365_3": "Ye dhammā aññamaññapaccayasaṅgahaṃ gatāti tesaṃ tesaṃ paccayuppannānaṃ paccayabhāvena vuccamānā ye dhammā",
  "tika-abh03t:1365_4": "attano paccayuppannabhāvena vuccamānānaṃ aññamaññapaccayoti saṅgahaṃ gatāti attho.",
  "tika-abh03t:1365_5": "Kusalo ca kusalassa aññamaññapaccayoti katvā kusalābyākatānaṃ aññamaññapaccayasaṅgahaṃ gateheva dhammehi paccayo hoti,",
  "tika-abh03t:1365_6": "samudāyabhūto ekadesabhūtehīti ayamettha adhippāyo.",
  "tika-abh03t:1365_7": "Kusalo pana kusalassa aññamaññapaccayabhūteheva kusalābyākatānaṃ sahajātādīhi,",
  "tika-abh03t:1365_8": "na aññathāti aññamaññe paṭikkhitte so vāro parihāyatīti vattabbaṃ.",
  "tika-abh03t:1366_0": "Catunnaṃ khandhānaṃ ekadesovāti sahajāte sandhāya vuttaṃ.",
  "tika-abh03t:1366_1": "Asahajātā hi āhārindriyā rūpakkhandhekadesova honti.",
  "tika-abh03t:1366_2": "Teti te vippayuttapaccayadhammā.",
  "tika-abh03t:1367_0": "533.",
  "tika-abh03t:1367_1": "“Dumūlakādivasena paccayagaṇanaṃ dassetu”nti likhitaṃ,",
  "tika-abh03t:1367_2": "“paccanīyagaṇanaṃ dassetu”nti pana vattabbaṃ.",
  "tika-abh03t:1367_3": "Paccanīyavāragaṇanā hi dassitāti.",
  "tika-abh03t:1368_0": "“Vipākaṃ panettha naupanissayapaccayena saddhiṃ ghaṭitattā na labbhatī”ti vuttaṃ,",
  "tika-abh03t:1368_1": "vipākassapi pana kammaṃ upanissayo ahutvāpi kammapaccayo hotīti vipākattike dassitametanti.",
  "tika-abh03t:1369_0": "Nahetumūlakavaṇṇanā niṭṭhitā.",
  "tika-abh03t:1370_0": "534.",
  "tika-abh03t:1370_1": "Satta pañca tīṇi dve ekanti paricchinnagaṇanānīti sattādiparicchedehi paricchinnagaṇanāni vissajjanāni hetumūlake dassitānīti āha.",
  "tika-abh03t:1371_0": "538.",
  "tika-abh03t:1371_1": "Nanissayapaccayā naupanissayapaccayā napacchājāte tīṇīti mūlakaṃ saṅkhipitvā dasamūlake “napacchājāte tīṇī”ti vuttaṃ gaṇanaṃ uddharati.",
  "tika-abh03t:1371_2": "“Tesu kaṭattārūpañca āhārasamuṭṭhānañca paccayuppanna”nti vuttaṃ,",
  "tika-abh03t:1371_3": "dvīsu pana vipāko tatiye tesamuṭṭhānikakāyo ca paccayuppanno hotiyeva.",
  "tika-abh03t:1372_0": "545.",
  "tika-abh03t:1372_1": "Abyākato ca sahajātaabyākatassāti “arūpābyākato arūpābyākatassa,",
  "tika-abh03t:1372_2": "rūpābyākato ca rūpābyākatassā”ti etaṃ dvayaṃ sandhāya vuttaṃ.",
  "tika-abh03t:1372_3": "Rūpābyākato pana arūpābyākatassa,",
  "tika-abh03t:1372_4": "arūpābyākato ca rūpābyākatassa sahajātapaccayo honto vippayuttapaccayo hotiyeva.",
  "tika-abh03t:1372_5": "“Abyākato sahajātāhārindriyavasena abyākatassāti evaṃ pañcā”ti pana vattabbaṃ.",
  "tika-abh03t:1373_0": "546.",
  "tika-abh03t:1373_1": "Noatthipaccayā nahetuyā navāti ettha “ekamūlakekāvasānā anantarapakatūpanissayavasena labbhantī”ti vuttaṃ,",
  "tika-abh03t:1373_2": "atthipaccaye pana paṭikkhitte aṭṭhasu paccayesu sahajātapurejātapacchājātāhārindriyāni paṭikkhittāni,",
  "tika-abh03t:1373_3": "ārammaṇaupanissayakammāni ṭhitānīti tesaṃ tiṇṇaṃ ṭhitānaṃ vasena labbhantīti vattabbaṃ.",
  "tika-abh03t:1373_4": "Sabbattha hi aṭṭhasu paccayesu ye ye paṭikkhittā,",
  "tika-abh03t:1373_5": "te te apanetvā ye ye ṭhitā,",
  "tika-abh03t:1373_6": "tesaṃ vasena te te vārā labbhantīti idamettha lakkhaṇanti.",
  "tika-abh03t:1373_7": "Yāva nissayampīti na kevalaṃ nārammaṇeyeva ṭhatvā,",
  "tika-abh03t:1373_8": "atha kho yāva nissayaṃ,",
  "tika-abh03t:1373_9": "tāva ṭhatvāpi naupanissaye dve kātabbāti attho.",
  "tika-abh03t:1373_10": "Naupanissayato hi purimesu ca navapi labbhanti,",
  "tika-abh03t:1373_11": "naupanissaye pana pavatte atthiārammaṇaupanissayapaṭikkhepena satta paccayā paṭikkhittāti avasiṭṭhassa kammassa vasena dveyevāti.",
  "tika-abh03t:1374_0": "Paccanīyagaṇanavaṇṇanā niṭṭhitā.",
  "tika-abh03t:1375_0": "Anulomapaccanīyavaṇṇanā",
  "tika-abh03t:1376_0": "550.",
  "tika-abh03t:1376_1": "Sadisavārāti anurūpavārāti attho.",
  "tika-abh03t:1376_2": "Naaññamaññe laddhesu hi ekādasasu “kusalo kusalassa akusalo akusalassā”ti ime hetuyā laddhesu sattasu imeheva dvīhi samānā honti,",
  "tika-abh03t:1376_3": "atthābhāvato pana na anurūpāti.",
  "tika-abh03t:1376_4": "Atha vā vacanato atthato ca uddesato yathāyogaṃ niddesato cāti sabbathā samānataṃ sandhāya “sadisavārā”ti āha.",
  "tika-abh03t:1377_0": "551.",
  "tika-abh03t:1377_1": "Paṭisandhināmarūpaṃ sandhāyāti paṭisandhiyaṃ hetunāmapaccayaṃ vatthurūpañca paccayuppannaṃ sandhāya.",
  "tika-abh03t:1377_2": "Tīṇi kusalādīni cittasamuṭṭhānarūpassāti ettha “abyākato kaṭattārūpassa cā”ti idampi vattabbaṃ.",
  "tika-abh03t:1378_0": "556.",
  "tika-abh03t:1378_1": "Adhipatimūlake nahetuyā dasāti dvinnampi adhipatīnaṃ vasena vuttaṃ,",
  "tika-abh03t:1378_2": "nārammaṇe sattāti sahajātādhipatissa,",
  "tika-abh03t:1378_3": "nasahajāte sattāti ārammaṇādhipatissāti evaṃ sabbattha tasmiṃ tasmiṃ paccaye paṭikkhitte ghaṭanesu ca",
  "tika-abh03t:1378_4": "tasmiṃ tasmiṃ paccaye ghaṭite mūlabhāvena ṭhite paccaye ye dhammā parihāyanti,",
  "tika-abh03t:1378_5": "ye ca tiṭṭhanti,",
  "tika-abh03t:1378_6": "te sādhukaṃ sallakkhetvā ye dhammā ṭhitā yesaṃ paccayā honti,",
  "tika-abh03t:1378_7": "tesaṃ vasena gaṇanā uddharitabbā.",
  "tika-abh03t:1378_8": "Anulome vuttaghaṭite hi mūlabhāvena ṭhapetvā ghaṭitāvasesā paccayā paccanīyato yojitāti tattha laddhāyeva",
  "tika-abh03t:1378_9": "paccanīyato ṭhitapaccayānaṃ vasena samānā ūnā ca sakkā viññātunti.",
  "tika-abh03t:1379_0": "Anulomapaccanīyavaṇṇanā niṭṭhitā.",
  "tika-abh03t:1380_0": "Paccanīyānulomavaṇṇanā",
  "tika-abh03t:1381_0": "631.",
  "tika-abh03t:1381_1": "Ūnataragaṇanena saddhiṃ atirekagaṇanassapi gaṇanaṃ parihāpetvāti ettha anulomato yojiyamānena paccayena",
  "tika-abh03t:1381_2": "saddhiṃ paccanīyato ṭhitassa atirekagaṇanassapi gaṇanaṃ parihāpetvāti adhippāyo.",
  "tika-abh03t:1381_3": "Parihāpanagaṇanāya ūnataragaṇanena saddhiṃ samānattañca na ekantikaṃ.",
  "tika-abh03t:1381_4": "Nahetunārammaṇadukassa hi gaṇanā adhipatipaccayena yojiyamānena ūnataragaṇanena saddhiṃ parihīnāpi adhipatipaccaye laddhagaṇanāya na samānā,",
  "tika-abh03t:1381_5": "atha kho tatopi ūnatarā hotīti āha “na panetaṃ sabbasaṃsandanesu gacchatī”ti.",
  "tika-abh03t:1382_0": "Nissaye paccanīyato ṭhite sahajāte ca anulomato atiṭṭhamānānaṃ hetuādīnaṃ sahajātassa ca aṭṭhānaṃ pākaṭanti",
  "tika-abh03t:1382_1": "apākaṭameva dassento “vatthupurejāto anulomato na tiṭṭhatī”ti āha.",
  "tika-abh03t:1382_2": "Āhāre vātiādinā idaṃ dasseti –",
  "tika-abh03t:1382_3": "sahajāte paccanīyato ṭhite anulomato atiṭṭhamānā jhānamaggasampayuttā āhāre vā indriye vā paccanīyato ṭhite tiṭṭhantīti hetuādayopi tiṭṭhanti.",
  "tika-abh03t:1382_4": "Sabbajhānamaggehi pana catukkhandhekadesabhūtānaṃ sampayuttena ca catukkhandhabhūtānaṃ sabbesaṃ tesaṃ anulomato ṭhānaṃ dassetīti daṭṭhabbaṃ,",
  "tika-abh03t:1382_5": "itaresu vattabbameva natthi.",
  "tika-abh03t:1382_6": "Adhipatiupanissayāti ārammaṇamissānampi anulomato ṭhānaṃ dasseti.",
  "tika-abh03t:1383_0": "“Indriye ekanti rūpajīvitindriyavasenā”ti vuttaṃ,",
  "tika-abh03t:1383_1": "“cakkhundriyādīnaṃ rūpajīvitindriyassa ca vasenā”ti pana vattabbaṃ.",
  "tika-abh03t:1383_2": "Kamena gantvā vippayutte tīṇīti idaṃ pākaṭabhāvatthaṃ “navamūlakādīsu vippayutte tīṇī”ti evaṃ kesuci potthakesu uddhaṭaṃ.",
  "tika-abh03t:1383_3": "Imāni ca dve pacchājātindriyavasenāti idaṃ “imāni ca dve pacchājātāhārindriyavasenā”ti ca vattabbaṃ.",
  "tika-abh03t:1384_0": "Nahetumūlakavaṇṇanā niṭṭhitā.",
  "tika-abh03t:1385_0": "636.",
  "tika-abh03t:1385_1": "Naaññamaññapaccayā hetuyā tīṇīti kusalādīni cittasamuṭṭhānānanti ettha “paṭisandhiyaṃ kaṭattārūpānañcā”tipi vattabbaṃ.",
  "tika-abh03t:1385_2": "Hetuyā vuttehi tīhīti vārasāmaññameva sandhāya vadati,",
  "tika-abh03t:1385_3": "tathā kamme tīṇīti hetuyā vuttānevāti ca.",
  "tika-abh03t:1385_4": "Paccayesu pana sabbattha viseso sallakkhetabbo.",
  "tika-abh03t:1385_5": "Adhipatiyā tīṇīti naaññamaññanahetunaārammaṇapaccayā adhipatiyā tīṇīti etāni heṭṭhā hetuyā vuttānevāti.",
  "tika-abh03t:1386_0": "644.",
  "tika-abh03t:1386_1": "Yathā ca heṭṭhāti yathā nahetumūlake yāva navipākā,",
  "tika-abh03t:1386_2": "tāva gantvā nāhārindriyesu ekekameva gahitaṃ,",
  "tika-abh03t:1386_3": "tathā idhāpi nārammaṇamūlakādīsu ekekameva gahitanti adhippāyo.",
  "tika-abh03t:1387_0": "648.",
  "tika-abh03t:1387_1": "Nānākkhaṇikā kusalākusalacetanā kammasamuṭṭhānarūpassāti ettha “vipākāna”ntipi vattabbaṃ.",
  "tika-abh03t:1387_2": "Āhārindriyesu tīṇi sahajātasadisāni rūpassapi paccayabhāvato,",
  "tika-abh03t:1387_3": "jhānamaggādīsu tīṇi hetusadisāni arūpānaṃyeva paccayabhāvatoti adhippāyo daṭṭhabbo. Ādi-",
  "tika-abh03t:1387_4": "saddena ca “navippayuttanahetunārammaṇapaccayā adhipatiyā tīṇī”tiādīni saṅgaṇhāti.",
  "tika-abh03t:1388_0": "650.",
  "tika-abh03t:1388_1": "Yaṃ panāti yaṃ paccayaṃ sakaṭṭhāne anulomato labhantampi aggahetvā tato paretarā paccanīyato gayhanti,",
  "tika-abh03t:1388_2": "so paccayo pacchā anulomatova yojanaṃ labhatīti attho.",
  "tika-abh03t:1388_3": "Yathā pana nahetumūlakādīsu nāhāre ghaṭite indriyavasena,",
  "tika-abh03t:1388_4": "nindriye ca ghaṭite āhāravasena pañhalābho hotīti tesu aññataraṃ paccanīyato ayojetvā anulomato yojitaṃ,",
  "tika-abh03t:1388_5": "evaṃ noatthinoavigatamūlakesu upanissaye ghaṭite kammavasena,",
  "tika-abh03t:1388_6": "kamme ca ghaṭite upanissayavasena pañhalābho hotīti tesu aññataraṃ paccanīyato ayojetvā anulomato yojitanti veditabbaṃ.",
  "tika-abh03t:1388_7": "Evametasmiṃ paccanīyānulome sabbāni mūlāni dvedhā bhinnāni nāhāranindriyāni naupanissayanakammāni ca patvāti.",
  "tika-abh03t:1389_0": "Paccanīyānulomavaṇṇanā niṭṭhitā.",
  "tika-abh03t:1390_0": "Kusalattikavaṇṇanā niṭṭhitā.",
  "tika-abh03t:1391_0": "2. Vedanāttikavaṇṇanā",
  "tika-abh03t:1392_0": "1.",
  "tika-abh03t:1392_1": "Vedanārūpanibbānāni pana tikamuttakāni paṭiccādiniyamaṃ paccayuppannavacanañca na labhanti.",
  "tika-abh03t:1392_2": "Paṭiccavārādīsu pana chasu yato hetupaccayādito tikadhammānaṃ uppatti vuttā,",
  "tika-abh03t:1392_3": "tattha yathānurūpato ārammaṇādipaccayabhāvena labbhantīti veditabbānīti.",
  "tika-abh03t:1393_0": "10.",
  "tika-abh03t:1393_1": "Sabbaarūpadhammapariggāhakā pana sahajātādayo paccayāti iminā kusalattikepi parihīnaṃ sahajātaṃ rūpārūpadhammapariggāhakattā",
  "tika-abh03t:1393_2": "ādimhi ṭhapetvā ādisaddena sabbārūpadhammapariggāhakavacanena ca paccayuppannavasena sabbaarūpadhammapariggāhakānaṃ",
  "tika-abh03t:1393_3": "ārammaṇādīnaṃ parihāniṃ dassetīti daṭṭhabbaṃ.",
  "tika-abh03t:1393_4": "Tena kusalattikaparihīnānaṃ sabbaṭṭhānikānaṃ catunnaṃ sabbatikādīsu parihāni dassitā hoti.",
  "tika-abh03t:1393_5": "Pacchājātapaccayañca vināva uppattitoti etena pana pacchājātapaccayassa anulome parihāniṃ,",
  "tika-abh03t:1393_6": "paccanīye ca lābhaṃ dasseti.",
  "tika-abh03t:1393_7": "Sahajātādayoti vā sahajātamūlakā sahajātanibandhanā paṭiccādiṃ pharantehi sahajātadhammehi vinā paccayā ahontāti vuttaṃ hoti.",
  "tika-abh03t:1393_8": "Kasmā pana sahajātanibandhanā sabbārūpadhammapariggāhakā ca ye,",
  "tika-abh03t:1393_9": "teva parihāyanti,",
  "tika-abh03t:1393_10": "na pana yo sahajātānibandhano sabbārūpadhammapariggāhako ca na hoti,",
  "tika-abh03t:1393_11": "so pacchājātoti tattha kāraṇaṃ vadanto “sahajātādīhi vinā anuppattito pacchājātapaccayañca vināva uppattito”ti āha.",
  "tika-abh03t:1393_12": "Tattha sahajātādīhi vināti sahajātanibandhanehi sabbārūpadhammapariggāhakehi ca vināti attho.",
  "tika-abh03t:1393_13": "Atha vā sahajātanibandhanānameva parihāni,",
  "tika-abh03t:1393_14": "na pacchājātassa sahajātānibandhanassāti ettheva kāraṇaṃ vadanto “sahajātādīhi vinā anuppattito pacchājātapaccayañca vināva uppattito”ti āha.",
  "tika-abh03t:1393_15": "Sahajātanibandhanāpi pana sabbaarūpadhammapariggāhakāyeva parihāyantīti dassitametanti.",
  "tika-abh03t:1394_0": "17.",
  "tika-abh03t:1394_1": "Navipākepi eseva nayoti nayadassanameva karoti,",
  "tika-abh03t:1394_2": "na ca paccayapaccayuppannasāmaññadassanaṃ.",
  "tika-abh03t:1394_3": "Sukhāya hi adukkhamasukhāya ca vedanāya sampayutte dhamme paṭicca tāhi vedanāhi sampayuttā ahetukakiriyadhammā",
  "tika-abh03t:1394_4": "vicikicchuddhaccasahajātamoho cāti ayañhettha nayoti.",
  "tika-abh03t:1394_5": "Navippayutte ekanti āruppe āvajjanavasena vuttanti idaṃ āvajjanāhetukamohānaṃ vasena vuttanti daṭṭhabbaṃ.",
  "tika-abh03t:1395_0": "25- 37.",
  "tika-abh03t:1395_1": "Anulomapaccanīye yathā kusalattikaṃ,",
  "tika-abh03t:1395_2": "evaṃ gaṇetabbanti hetumūlakādīnaṃ nayānaṃ ekamūlakadvimūlakādivasena ca yojetvā gahetabbatāsāmaññaṃ sandhāya vuttaṃ,",
  "tika-abh03t:1395_3": "na gaṇanasāmaññaṃ.",
  "tika-abh03t:1395_4": "Ito paresupi evarūpesu eseva nayo.",
  "tika-abh03t:1395_5": "Ahetukassa pana cittuppādassātiādi nahetumūlakaṃ sandhāya vuttaṃ,",
  "tika-abh03t:1395_6": "“ahetukassa pana cittuppādassa mohassa cā”ti panettha vattabbaṃ.",
  "tika-abh03t:1395_7": "Mohassa cāpi hi ahetukassa adhipatiabhāvato adhipatino nahetumūlake anulomato aṭṭhānanti.",
  "tika-abh03t:1395_8": "Parivattetvāpīti nahetupaccayā naadhipatipaccayā ārammaṇe tīṇīti evaṃ purato ṭhitampi ārammaṇādiṃ pacchato yojetvāti attho.",
  "tika-abh03t:1396_0": "39.",
  "tika-abh03t:1396_1": "Pañhāvāre domanassaṃ uppajjatīti etena taṃsampayutte dasseti.",
  "tika-abh03t:1396_2": "Upanissayavibhaṅge “saddhāpañcakesu mānaṃ jappeti diṭṭhiṃ gaṇhātīti kattabbaṃ,",
  "tika-abh03t:1396_3": "avasesesu na kattabba”nti idaṃ pāṭhagatidassanatthaṃ vuttaṃ,",
  "tika-abh03t:1396_4": "na pana rāgādīhi mānadiṭṭhīnaṃ anuppattito.",
  "tika-abh03t:1396_5": "Kusalattikepi hi rāgādīsu “mānaṃ jappeti diṭṭhiṃ gaṇhātī”ti pāḷi na vuttā,",
  "tika-abh03t:1396_6": "“rāgo doso moho māno diṭṭhi patthanā rāgassa dosassa mohassa mānassa diṭṭhiyā patthanāya upanissayapaccayena",
  "tika-abh03t:1396_7": "paccayo”ti pana rāgādīnaṃ mānadiṭṭhiupanissayabhāvo vutto.",
  "tika-abh03t:1396_8": "Tathā idhāpi daṭṭhabbanti.",
  "tika-abh03t:1396_9": "“Sukhāya vedanāya sampayuttena pana cittena gāmaghātaṃ nigamaghātaṃ karotī”ti somanassasampayuttalobhasahagatacittena",
  "tika-abh03t:1396_10": "gāmanigamaviluppanaṃ sandhāya vuttaṃ.",
  "tika-abh03t:1397_0": "62.",
  "tika-abh03t:1397_1": "Suddhānanti paccayapaccayuppannapadānaṃ anaññattaṃ dasseti.",
  "tika-abh03t:1397_2": "Purejātapacchājātā panettha na vijjanti.",
  "tika-abh03t:1397_3": "Na hi purejātā pacchājātā vā arūpadhammā arūpadhammānaṃ paccayā hontīti ettha purejātāti imasmiṃ tike",
  "tika-abh03t:1397_4": "vuccamānā adhikārappattā sukhāya vedanāya sampayuttādayova arūpadhammānaṃ purejātā hutvā paccayā na honti",
  "tika-abh03t:1397_5": "purejātattābhāvatoti adhippāyo,",
  "tika-abh03t:1397_6": "tathā pacchājātattābhāvato pacchājātā vā hutvā na hontīti.",
  "tika-abh03t:1398_0": "63-64. Sādhipatiamohavasenāti adhipatibhāvasahitāmohavasenāti attho.",
  "tika-abh03t:1399_0": "83- 87.",
  "tika-abh03t:1399_1": "Nahetupaccayā…pe…",
  "tika-abh03t:1399_2": "naupanissaye aṭṭhāti nahetupaccayā nārammaṇapaccayā naupanissaye aṭṭhāti evaṃ saṅkhipitvā uddharati.",
  "tika-abh03t:1399_3": "Nānākkhaṇikakammapaccayavasena veditabbāti idaṃ “dukkhāya vedanāya sampayutto sukhāya vedanāya sampayuttassā”ti",
  "tika-abh03t:1399_4": "etaṃ vajjetvā avasesesu aṭṭhasupi nānākkhaṇikakammapaccayasambhavaṃ sandhāya vuttaṃ.",
  "tika-abh03t:1399_5": "Na hi sahajātapaccayo aṭṭhasupi labbhati,",
  "tika-abh03t:1399_6": "atha kho tīsvevāti.",
  "tika-abh03t:1400_0": "Vedanāttikavaṇṇanā niṭṭhitā.",
  "tika-abh03t:1401_0": "3. Vipākattikavaṇṇanā",
  "tika-abh03t:1402_0": "1- 23.",
  "tika-abh03t:1402_1": "Vipākattike vipākadhammaṃ paṭiccāti vipākaṃ dhammaṃ paṭicca.",
  "tika-abh03t:1402_2": "Samāsenapi hi soyevattho vuttoti pāḷiyaṃ samāsaṃ katvā likhitaṃ.",
  "tika-abh03t:1403_0": "24- 52.",
  "tika-abh03t:1403_1": "“Nevavipākanavipākadhammadhammaṃ paṭicca nevavipākanavipākadhammadhammo uppajjati navipākapaccayā”ti",
  "tika-abh03t:1403_2": "etassa vibhaṅge “mahābhūte paṭicca cittasamuṭṭhānaṃ rūpaṃ upādārūpa”nti ettakameva vuttaṃ,",
  "tika-abh03t:1403_3": "na vuttaṃ “kaṭattārūpa”nti.",
  "tika-abh03t:1403_4": "Taṃ khandhe paṭicca uppajjamānassa mahābhūte paṭicca uppattidassanatthattā na vuttaṃ.",
  "tika-abh03t:1403_5": "Na hettha kaṭattārūpassa khandhe paṭicca uppatti atthi,",
  "tika-abh03t:1403_6": "yassa mahābhūte paṭicca uppatti vattabbā siyā.",
  "tika-abh03t:1403_7": "Pavattiyaṃ pana kaṭattārūpaṃ “asaññasattānaṃ…pe…",
  "tika-abh03t:1403_8": "mahābhūte paṭicca kaṭattārūpaṃ upādārūpa”nti eteneva dassitaṃ hoti.",
  "tika-abh03t:1403_9": "Evañca katvā asaññasattānaṃ rūpasamānagatikattā nāhārapaccaye ca pavattiyaṃ kaṭattārūpaṃ na uddhaṭaṃ.",
  "tika-abh03t:1403_10": "Tampi hi uppādakkhaṇe āhārapaccayena vinā uppajjatīti uddharitabbaṃ siyāti.",
  "tika-abh03t:1404_0": "Vipākattikavaṇṇanā niṭṭhitā.",
  "tika-abh03t:1405_0": "4. Upādinnattikavaṇṇanā",
  "tika-abh03t:1406_0": "15.",
  "tika-abh03t:1406_1": "Upādinnattike anupādinnaanupādāniyaṃ dhammaṃ paṭicca anupādinnaanupādāniyo dhammo uppajjati nādhipatipaccayāti",
  "tika-abh03t:1406_2": "etena sayaṃ adhipatibhūtattā avirahitārammaṇādhipatīsupi adhipati duvidhenapi adhipatipaccayena uppajjatīti",
  "tika-abh03t:1406_3": "na vattabbo,",
  "tika-abh03t:1406_4": "ayametassa sabhāvoti dasseti.",
  "tika-abh03t:1407_0": "72.",
  "tika-abh03t:1407_1": "Upādinnupādāniyo kabaḷīkārāhāro upādinnupādāniyassa kāyassa āhārapaccayena paccayoti ettha kammajānaṃ",
  "tika-abh03t:1407_2": "rūpānaṃ abbhantaragatā ojā tasseva kammajakāyassa rūpajīvitindriyaṃ viya kaṭattārūpānaṃ anupālanupatthambhanavasena paccayo,",
  "tika-abh03t:1407_3": "na janakavasenāti ayamattho aṭṭhakathāyaṃ vutto.",
  "tika-abh03t:1407_4": "Etasmiṃ pana atthe sati upādinnupādāniyo ca anupādinnaanupādāniyo ca dhammā upādinnupādāniyassa dhammassa",
  "tika-abh03t:1407_5": "atthipaccayena paccayo pacchājātindriyanti ettha “āhāra”ntipi vattabbaṃ,",
  "tika-abh03t:1407_6": "yadi ca kammajā ojā sakalāparūpānameva āhārapaccayo hoti,",
  "tika-abh03t:1407_7": "evaṃ sati “upādinnupādāniyo kabaḷīkārāhāro anupādinnupādāniyassa kāyassa āhārapaccayena paccayo”ti na vattabbaṃ siyā,",
  "tika-abh03t:1407_8": "vuttañcidaṃ,",
  "tika-abh03t:1407_9": "tampi anajjhohaṭāya sasantānagatāya upādinnojāya anupādinnupādāniyassa kāyassa āhārapaccayaṃ sandhāya vuttaṃ.",
  "tika-abh03t:1407_10": "Evañca sati “upādinnupādāniyo ca anupādinnaanupādāniyo ca dhammā anupādinnupādāniyassa dhammassa atthipaccayena",
  "tika-abh03t:1407_11": "paccayo”ti ayampi pañho pacchājātāhāravasena uddharitabbo siyā,",
  "tika-abh03t:1407_12": "tasmā ajjhohaṭassa upādinnāhārassa lokuttarakkhaṇe abhāvato dumūlakesu paṭhamapañhe “āhāra”nti na vuttaṃ.",
  "tika-abh03t:1407_13": "Dutiyapañho ca na uddhaṭo,",
  "tika-abh03t:1407_14": "na itarassa upādinnāhārassa kāmabhave asambhavābhāvatoti ajjhohaṭameva maṇḍūkādisarīragataṃ upādinnāhāraṃ",
  "tika-abh03t:1407_15": "sandhāya “upādinnupādāniyo kabaḷīkārāhāro upādinnupādāniyassa ca anupādinnupādāniyassa ca kāyassa āhārapaccayena",
  "tika-abh03t:1407_16": "paccayo”ti vadantānaṃ vādo balavataro.",
  "tika-abh03t:1407_17": "Na hi ajjhohaṭamattāva maṇḍūkādayo kucchivitthataṃ na karonti,",
  "tika-abh03t:1407_18": "na ca balaṃ na upajāyanti,",
  "tika-abh03t:1407_19": "na ca rūpaviseso na viññāyatīti.",
  "tika-abh03t:1408_0": "“Anupādinnaanupādāniyo dhammo upādinnupādāniyassa ca anupādinnaanupādāniyassa ca dhammassa atthipaccayena",
  "tika-abh03t:1408_1": "paccayo sahajātaṃ pacchājāta”nti evamādīhi idha vuttehi ekamūlakadukatikāvasānapañhavissajjanehi “kusalo",
  "tika-abh03t:1408_2": "dhammo kusalassa ca abyākatassa ca dhammassa atthipaccayena paccayo sahajāta”ntiādinā idha dutiyadukāvasāne",
  "tika-abh03t:1408_3": "viya vissajjanaṃ labbhatīti viññāyati.",
  "tika-abh03t:1408_4": "Sukhāvabodhanatthaṃ pana tattha sahajātavaseneva vissajjanaṃ kataṃ.",
  "tika-abh03t:1408_5": "Paccanīye pana sahajātasseva apaṭikkhepe lābhato,",
  "tika-abh03t:1408_6": "paṭikkhepe ca alābhato sahajātapaccayavaseneva ekamūlakadukāvasānā tattha uddhaṭā,",
  "tika-abh03t:1408_7": "idha panetehi vissajjanehi eko dhammo sahajātādīsu atthipaccayavisesesu anekehipi anekesaṃ dhammānaṃ eko atthipaccayo hotīti dassitaṃ hoti.",
  "tika-abh03t:1408_8": "Eko hi dhammo ekassa dhammassa ekeneva atthipaccayavisesena atthipaccayo hoti,",
  "tika-abh03t:1408_9": "eko anekesaṃ ekenapi anekehipi,",
  "tika-abh03t:1408_10": "tathā aneko ekassa,",
  "tika-abh03t:1408_11": "aneko anekesaṃ samānatte paccayuppannadhammānaṃ,",
  "tika-abh03t:1408_12": "atthipaccayavisesesu pana pañcasu sahajātaṃ purejāteneva saha atthipaccayo hoti,",
  "tika-abh03t:1408_13": "anaññadhammatte pacchājātena ca,",
  "tika-abh03t:1408_14": "na nānādhammatte.",
  "tika-abh03t:1409_0": "Yadi siyā,",
  "tika-abh03t:1409_1": "“upādinnupādāniyo ca anupādinnaanupādāniyo ca dhammā upādinnupādāniyassa dhammassa atthipaccayena paccayo",
  "tika-abh03t:1409_2": "pacchājātaṃ indriya”nti ettha “sahajāta”ntipi vattabbaṃ siyā.",
  "tika-abh03t:1409_3": "Kammajānañhi bhūtānaṃ sahajātānaṃ pacchājātānañca lokuttarānaṃ ekakkhaṇe labbhamānānampi eko atthipaccayabhāvo",
  "tika-abh03t:1409_4": "natthi sahajātapacchājātānaṃ nānādhammānaṃ viruddhasabhāvattāti taṃ na vuttanti veditabbaṃ.",
  "tika-abh03t:1409_5": "Evañca katvā paccanīye ca “naindriye bāvīsā”ti vuttaṃ.",
  "tika-abh03t:1409_6": "Aññathā hi indriyapaṭikkhepepi sahajātapacchājātavasena tassa pañhassa lābhato “tevīsā”ti vattabbaṃ siyāti.",
  "tika-abh03t:1409_7": "Purejātaṃ sahajāteneva saha atthipaccayo hoti,",
  "tika-abh03t:1409_8": "na itarehi,",
  "tika-abh03t:1409_9": "tampi vatthu taṃsahitapurejātameva,",
  "tika-abh03t:1409_10": "na itaraṃ.",
  "tika-abh03t:1409_11": "Kusalattike hi pañhāvāre “navippayuttapaccayā atthiyā pañcā”ti vuttaṃ,",
  "tika-abh03t:1409_12": "sanidassanattike pana “vippayutte bāvīsā”ti.",
  "tika-abh03t:1409_13": "Yaṃ pana tattha atthivibhaṅge paccayuddhāre ca timūlakekāvasānaṃ uddhaṭaṃ,",
  "tika-abh03t:1409_14": "taṃ vatthusahitassa ārammaṇapurejātassa sahajātena,",
  "tika-abh03t:1409_15": "saha paccayabhāvatoti pacchājātaṃ āhārindriyeheva,",
  "tika-abh03t:1409_16": "anaññadhammatte ca sahajātena ca,",
  "tika-abh03t:1409_17": "āhāro pacchājātindriyeheva,",
  "tika-abh03t:1409_18": "indriyaṃ pacchājātāhārenāti evametaṃ atthipaccayavibhāgaṃ sallakkhetvā anulome paccanīyādīsu ca labbhamānā pañhā uddharitabbā.",
  "tika-abh03t:1410_0": "Upādinnattikavaṇṇanā niṭṭhitā.",
  "tika-abh03t:1411_0": "6. Vitakkattikavaṇṇanā",
  "tika-abh03t:1412_0": "22.",
  "tika-abh03t:1412_1": "Vitakkattike paṭiccavārānulome adhipatiyā tevīsāti sattasu mūlakesu yathākkamaṃ satta pañca tīṇi ekaṃ tīṇi tīṇi ekanti evaṃ tevīsa,",
  "tika-abh03t:1412_2": "aññamaññe aṭṭhavīsa satta pañca pañca tīṇi cattāri tīṇi ekanti evaṃ,",
  "tika-abh03t:1412_3": "purejāte ekādasa tīṇi cattāri dve dutiyatatiyadumūlakesu ekaṃ ekanti evaṃ,",
  "tika-abh03t:1412_4": "tathā āsevane.",
  "tika-abh03t:1412_5": "Aññāni gaṇanāni hetuārammaṇasadisāni.",
  "tika-abh03t:1413_0": "31.",
  "tika-abh03t:1413_1": "Paccanīye nādhipatipaccaye paṭhamapañhe “avitakkavicāramatte khandhe paṭicca avitakkavicāramattā adhipatī”ti",
  "tika-abh03t:1413_2": "vatvā puna “vipākaṃ avitakkavicāramattaṃ ekaṃ khandhaṃ paṭiccā”tiādinā vissajjanaṃ kataṃ,",
  "tika-abh03t:1413_3": "na pana avisesena. Kasmā?",
  "tika-abh03t:1413_4": "Vipākavajjānaṃ avitakkavicāramattakkhandhānaṃ ekantena sādhipatibhāvato.",
  "tika-abh03t:1413_5": "Vipākānaṃ pana lokuttarānameva sādhipatibhāvo,",
  "tika-abh03t:1413_6": "na itaresanti te visuṃ niddhāretvā vuttā.",
  "tika-abh03t:1413_7": "Lokuttaravipākādhipatissa cettha purimakoṭṭhāseyeva saṅgaho veditabbo.",
  "tika-abh03t:1414_0": "38.",
  "tika-abh03t:1414_1": "Nāsevanamūlake avitakkavicāramattaṃ vipākena saha gacchantenāti etaṃ mūlaṃ avitakkavicāramattaavitakkavicārapadehi",
  "tika-abh03t:1414_2": "avitakkehi saha yojentena napurejātasadisaṃ pāḷigamanaṃ kātabbanti vuttaṃ hoti.",
  "tika-abh03t:1414_3": "Sadisatā cettha yebhuyyena visadisatā ca daṭṭhabbā.",
  "tika-abh03t:1414_4": "Tattha hi āruppe avitakkavicāramattaṃ idha vipākaṃ avitakkavicāramattantiādi yojetabbanti ayamettha viseso.",
  "tika-abh03t:1414_5": "Idañca nāsevanavibhaṅgānantaraṃ likhitabbaṃ,",
  "tika-abh03t:1414_6": "na jhānānantaraṃ,",
  "tika-abh03t:1414_7": "kesuci potthakesu likhitaṃ.",
  "tika-abh03t:1415_0": "Paccayavāre paṭhamaghaṭane pavattipaṭisandhiyoti dumūlakesu paṭhame sattasupi pañhesu pavattiñca paṭisandhiñca yojetvāti vuttaṃ hoti.",
  "tika-abh03t:1416_0": "49.",
  "tika-abh03t:1416_1": "Paccanīye sattasu ṭhānesu satta mohā uddharitabbā mūlapadesu evāti savitakkasavicārādipadesu mūlapadameva avasānabhāvena yesu pañhesu yojitaṃ,",
  "tika-abh03t:1416_2": "tesu sattasu pañhesu satta mohā uddharitabbāti attho.",
  "tika-abh03t:1417_0": "Pañhāvārapaccanīye “avitakkavicāramatto dhammo avitakkavicāramattassa dhammassa ārammaṇasahajātaupanissayakammapaccayena",
  "tika-abh03t:1417_1": "paccayo”ti kesuci potthakesu pāṭho dissati,",
  "tika-abh03t:1417_2": "upanissayena pana saṅgahitattā “kammapaccayena paccayo”ti na sakkā vattuṃ.",
  "tika-abh03t:1417_3": "Upādinnattikapañhāvārapaccanīye hi “anupādinnaanupādāniyo dhammo anupādinnaanupādāniyassa dhammassa sahajātaupanissayapaccayena",
  "tika-abh03t:1417_4": "paccayo”ti ettakameva vuttaṃ.",
  "tika-abh03t:1417_5": "Parittattikapañhāvārapaccanīye ca “mahaggato dhammo mahaggatassa dhammassa ārammaṇasahajātaupanissayapaccayena paccayo”ti ettakameva vuttanti.",
  "tika-abh03t:1417_6": "Ettakameva ca avitakkavicāramattaṃ kammaṃ appamāṇaṃ mahaggatañca,",
  "tika-abh03t:1417_7": "tañca dubbalaṃ na hotīti etehiyeva vacanehi viññāyatīti.",
  "tika-abh03t:1418_0": "Vitakkattikavaṇṇanā niṭṭhitā.",
  "tika-abh03t:1419_0": "8. Dassanenapahātabbattikavaṇṇanā",
  "tika-abh03t:1420_0": "Dassanenapahātabbattike dassanena pahātabbo dhammo bhāvanāya pahātabbassa dhammassa ekenapi paccayena",
  "tika-abh03t:1420_1": "paccayo na hotīti idaṃ paṭiccasamuppādavibhaṅge vicāritanayena vicāretabbanti.",
  "tika-abh03t:1421_0": "Dassanenapahātabbattikavaṇṇanā niṭṭhitā.",
  "tika-abh03t:1422_0": "Pucchāgaṇanagāthāyo",
  "tika-abh03t:1423_0": "Kusalādi ekakattaya-mathādi antena majjhimantena;",
  "tika-abh03t:1424_0": "Ādi ca majjhena dukā, tayo tikeko ca viññeyyo.",
  "tika-abh03t:1425_0": "Tesvekekaṃ mūlaṃ katvā, taṃ sattasattakā pucchā;",
  "tika-abh03t:1426_0": "Ekekapaccaye yathā, bhavanti ekūnapaññāsa.",
  "tika-abh03t:1427_0": "Chasattatādhikasataṃ, sahassamekañca suddhike pucchā;",
  "tika-abh03t:1428_0": "Esa ca nayonulome, paccanīye cāti nāññattha.",
  "tika-abh03t:1429_0": "Rāsiguṇitassa rāsissaḍḍhaṃ, saha rāsikassa piṇḍo so;",
  "tika-abh03t:1430_0": "Rāsissa vā sahekassaḍḍhaṃ, puna rāsinā guṇitaṃ.",
  "tika-abh03t:1431_0": "Iti hetumūlakāduka-tikādayo chacca sattatisatā dve;",
  "tika-abh03t:1432_0": "Catuvīsatettha pucchā, aḍḍhuḍḍhasahassanahutañca.",
  "tika-abh03t:1433_0": "Tāsaṃ yasmā suddhika-nayo na paccekapaccaye tasmā;",
  "tika-abh03t:1434_0": "Catuvīsatiguṇitānaṃ, sasuddhikānaṃ ayaṃ gaṇanā.",
  "tika-abh03t:1435_0": "Lakkhattayaṃ dvinahutaṃ, pañca sahassāni satta ca satāni;",
  "tika-abh03t:1436_0": "Dvāpaññāsā etā, anulome piṇḍitā pucchā.",
  "tika-abh03t:1437_0": "Anulomasadisagaṇanā, bhavanti pucchānaye ca paccanīye;",
  "tika-abh03t:1438_0": "Hāpetvā pana sese, nayadvaye suddhike laddhā.",
  "tika-abh03t:1439_0": "Chappaññāsa bhavanti pucchā, chasatasahitañca lakkhaterasakaṃ;",
  "tika-abh03t:1440_0": "Pucchānayesu gaṇitā, paṭiccavāre catūsvapi.",
  "tika-abh03t:1441_0": "Sattahi guṇitā kusalattike dvayaṃ, navutiñceva pañcasatā;",
  "tika-abh03t:1442_0": "Cattāri sahassāni ca, tathekanavute ca lakkhakā.",
  "tika-abh03t:1443_0": "Nādvāvīsati guṇitā, tikesu sabbesu vīsati ca koṭi;",
  "tika-abh03t:1444_0": "Lakkhattayaṃ sahassaṃ, catuvīsati cāpi viññeyyā.",
  "tika-abh03t:1445_0": "Tikapaṭṭhānaṃ.",
  "tika-abh03t:1446_0": "Ekakapaccaye pana, nava nava katvā sasoḷasadvisataṃ;",
  "tika-abh03t:1447_0": "Hetudukapaṭhamavāre, paṭhamanaye suddhike pucchā.",
  "tika-abh03t:1448_0": "Hetādimūlakanaye-svekekasmiṃ dukādibhedayute;",
  "tika-abh03t:1449_0": "Caturāsīticatusata-sahitaṃ sahassadvayaṃ pucchā.",
  "tika-abh03t:1450_0": "Tā catuvīsatiguṇitā, sasuddhikā ettha honti anulome;",
  "tika-abh03t:1451_0": "Dvattiṃsaṭṭhasatādhika-sahassanavakaḍḍhalakkhakā.",
  "tika-abh03t:1452_0": "Evaṃ paccanīye dve, suddhikarahitā catūsvato honti;",
  "tika-abh03t:1453_0": "Channavutaṭṭhasataṭṭha-tiṃsasahassadvilakkhakāni.",
  "tika-abh03t:1454_0": "Tā pana sattaguṇā dve, sattatisatadvayaṃ sahassāni;",
  "tika-abh03t:1455_0": "Dvāsattati honti tato, soḷasa lakkhāni hetuduke.",
  "tika-abh03t:1456_0": "Tā sataguṇā dukasate, satadvayaṃ sattavīsati sahassā;",
  "tika-abh03t:1457_0": "Dvāsattatilakkhāni ca, soḷasakoṭi tato pucchā.",
  "tika-abh03t:1458_0": "Dukapaṭṭhānaṃ.",
  "tika-abh03t:1459_0": "Dukatikapaṭṭhāne tika-pakkhepo hoti ekamekaduke;",
  "tika-abh03t:1460_0": "Tassa chasaṭṭhiguṇena te, chasaṭṭhisataṃ dukā honti.",
  "tika-abh03t:1461_0": "Hetudukaladdhapucchā, guṇitā tehi ca honti tikapadameva;",
  "tika-abh03t:1462_0": "Dukapaṭṭhāne pucchā, tāsaṃ gaṇanā ayaṃ ñeyyā.",
  "tika-abh03t:1463_0": "Dvāpaññāsa satāni ca, naveva nahutāni nava ca saṭṭhiñca;",
  "tika-abh03t:1464_0": "Lakkhāni tīhi sahitaṃ, sataṃ sahassañca koṭinaṃ.",
  "tika-abh03t:1465_0": "Dukatikapaṭṭhānaṃ.",
  "tika-abh03t:1466_0": "Tikadukapaṭṭhāne tika-mekekaṃ dvisatabhedanaṃ katvā;",
  "tika-abh03t:1467_0": "Dvāvīsadvisataguṇā, ñeyyā kusalattike laddhā.",
  "tika-abh03t:1468_0": "Pucchā aṭṭhasatādhika-catusahassadvilakkhayuttānaṃ;",
  "tika-abh03t:1469_0": "Koṭīnaṃ chakkamatho, koṭisahassāni cattāri.",
  "tika-abh03t:1470_0": "Tikadukapaṭṭhānaṃ.",
  "tika-abh03t:1471_0": "Tikatikapaṭṭhāne, tesaṭṭhividhekekabhedanā tu tikā;",
  "tika-abh03t:1472_0": "Tehi ca guṇitā kusala-ttikapucchāpi honti pucchā tā.",
  "tika-abh03t:1473_0": "Dvādasa pañcasatā catu-saṭṭhisahassāni navuti cekūnā;",
  "tika-abh03t:1474_0": "Lakkhānamekasaṭṭhi, dvādasasatakoṭiyo ceva.",
  "tika-abh03t:1475_0": "Tikatikapaṭṭhānaṃ.",
  "tika-abh03t:1476_0": "Dvayahīnadvayasataguṇo, ekeko dukaduke tehi;",
  "tika-abh03t:1477_0": "Hetuduke laddhā saṅkhya-bhedehi ca vaḍḍhitā pucchā.",
  "tika-abh03t:1478_0": "Chasatayutāni pañcā-sītisahassāni lakkhanavakañca;",
  "tika-abh03t:1479_0": "Ekādasāpi koṭi, puna koṭisatāni tettiṃsa.",
  "tika-abh03t:1480_0": "Dukadukapaṭṭhānaṃ.",
  "tika-abh03t:1481_0": "Sampiṇḍitā tu pucchā, anulome chabbidhepi paṭṭhāne;",
  "tika-abh03t:1482_0": "Chattiṃsatisatasahassa-ṭṭhakayutasattanahutāni.",
  "tika-abh03t:1483_0": "Lakkhāni chacca cattā-līseva navātha koṭiyo dasa ca;",
  "tika-abh03t:1484_0": "Sattakoṭisatehi ca, koṭisahassāni nava honti.",
  "tika-abh03t:1485_0": "Tā catuguṇitā pucchā, catuppabhede samantapaṭṭhāne;",
  "tika-abh03t:1486_0": "Catucattālīsasatattayaṃ, sahassāni terasa ca.",
  "tika-abh03t:1487_0": "Sattāsīti ca lakkhānaṃ, koṭīnañca sattasattatiyo;",
  "tika-abh03t:1488_0": "Hontiṭṭhasatāniṭṭha-tiṃsasatasahassāni iti gaṇanā.",
  "tika-abh03t:1489_0": "Paṭṭhānassa pucchāgaṇanagāthā.",
  "tika-abh03t:1490_0": "Paṭṭhānapakaraṇa-mūlaṭīkā samattā.",
  "tika-abh03t:1491_0": "Iti bhadantaānandācariyakena katā līnatthapadavaṇṇanā",
  "tika-abh03t:1492_0": "Abhidhammassa mūlaṭīkā samattā."
}