{
  "tika-s0202t2:0_0": "3. Paribbājakavaggo",
  "tika-s0202t2:1_0": "1. Tevijjavacchasuttavaṇṇanā",
  "tika-s0202t2:2_0": "185.Tatthāti ekapuṇḍarīkasaññite paribbājakārāme.",
  "tika-s0202t2:2_1": "Anāgatapubbo lokiyasamudāhāravasena “cirassaṁ kho,",
  "tika-s0202t2:2_2": "bhante”tiādinā vuccati,",
  "tika-s0202t2:2_3": "ayaṁ panettha āgatapubbataṁ upādāya tathā vutto.",
  "tika-s0202t2:2_4": "Bhagavā hi kesañci vimuttijananatthaṁ,",
  "tika-s0202t2:2_5": "kesañci indriyaparipākatthaṁ,",
  "tika-s0202t2:2_6": "kesañci visesādhigamatthaṁ kadāci titthiyārāmaṁ upagacchati.",
  "tika-s0202t2:2_7": "Ananuññāya ṭhatvāti ananujānitabbe ṭhatvā.",
  "tika-s0202t2:2_8": "Anujānitabbaṁ siyā anaññātassa ñeyyassa abhāvato.",
  "tika-s0202t2:2_9": "Yāvatakañhi ñeyyaṁ,",
  "tika-s0202t2:2_10": "tāvatakaṁ bhagavato ñāṇaṁ,",
  "tika-s0202t2:2_11": "yāvatakañca bhagavato ñāṇaṁ tāvatakaṁ ñeyyaṁ.",
  "tika-s0202t2:2_12": "Tenevāha –",
  "tika-s0202t2:2_13": "“na tassa adiṭṭhamidhatthi kiñci,",
  "tika-s0202t2:2_14": "atho aviññātamajānitabba”ntiādi.",
  "tika-s0202t2:2_15": "Sabbaññutaññāṇena hi bhagavā āvajjetvā pajānāti.",
  "tika-s0202t2:2_16": "Vuttañhetaṁ “āvajjanapaṭibaddhaṁ buddhassa bhagavato ñāṇa”nti.",
  "tika-s0202t2:2_17": "Yadi evaṁ “caraṁ samāhito nāgo,",
  "tika-s0202t2:2_18": "tiṭṭhaṁ nāgo samāhito”ti idaṁ suttapadaṁ kathanti?",
  "tika-s0202t2:2_19": "Vikkhepābhāvadīpanapadametaṁ,",
  "tika-s0202t2:2_20": "na anāvajjanenapi ñāṇānaṁ pavattiparidīpanaṁ.",
  "tika-s0202t2:2_21": "Yaṁ panettha vattabbaṁ,",
  "tika-s0202t2:2_22": "taṁ heṭṭhā vitthārato vuttameva.",
  "tika-s0202t2:3_0": "186.Yāvadevāti idaṁ yathāruci pavatti viya aparāparuppattipi icchitabbāti tadabhāvaṁ dassento āha –",
  "tika-s0202t2:3_1": "“sakiṁ khīṇānaṁ āsavānaṁ puna khepetabbābhāvā”ti.",
  "tika-s0202t2:3_2": "Paccuppannajānanaguṇanti idaṁ dibbacakkhuñāṇassa paribhaṇḍañāṇaṁ anāgataṁsañāṇaṁ anādiyitvā vuttaṁ,",
  "tika-s0202t2:3_3": "tassa pana vasena anāgataṁsañāṇaguṇaṁ dassetīti vattabbaṁ siyā.",
  "tika-s0202t2:4_0": "Gihiparikkhāresūti vatthābharaṇādidhanadhaññādigihiparikkhāresu.",
  "tika-s0202t2:4_1": "Gihiliṅgaṁ pana appamāṇaṁ,",
  "tika-s0202t2:4_2": "tasmā gihibandhanaṁ chinditvā dukkhassantakarā hontiyeva.",
  "tika-s0202t2:4_3": "Sati pana dukkhassantakiriyāya gihiliṅge te na tiṭṭhantiyevāti dassento “yepī”tiādimāha.",
  "tika-s0202t2:4_4": "Sukkhāpetvā samucchinditvā.",
  "tika-s0202t2:4_5": "Arahattaṁ pattadivaseyeva pabbajanaṁ vā parinibbānaṁ vāti ayaṁ nayo na sabbasādhāraṇoti āha “bhūmadevatā pana tiṭṭhantī”ti.",
  "tika-s0202t2:4_6": "Tattha kāraṇavacanaṁ “nilīyanokāsassa atthitāyā”ti.",
  "tika-s0202t2:4_7": "Araññapabbatādipavivekaṭṭhānaṁ nilīyanokāso.",
  "tika-s0202t2:4_8": "Sesakāmabhaveti kāmaloke.",
  "tika-s0202t2:4_9": "Laḷitajanassāti ābharaṇālaṅkāranaccagītādivasena vilāsayuttajanassa.",
  "tika-s0202t2:5_0": "Sopīti “so aññatra ekenā”ti vutto sopi.",
  "tika-s0202t2:5_1": "Karato na karīyati pāpanti evaṁ na kiriyaṁ paṭibāhati.",
  "tika-s0202t2:5_2": "Yadi attānaṁyeva gahetvā katheti,",
  "tika-s0202t2:5_3": "atha kasmā mahāsatto tadā ājīvakapabbajjaṁ upagacchīti āha “tadā kirā”tiādi.",
  "tika-s0202t2:5_4": "Tassapīti na kevalaṁ aññesaṁ eva pāsaṇḍānaṁ, tassapi.",
  "tika-s0202t2:5_5": "Vīriyaṁ na hāpesīti tapojigucchavādaṁ samādiyitvā ṭhito virāgatthāya taṁ samādiṇṇavattaṁ na pariccaji,",
  "tika-s0202t2:5_6": "satthusāsanaṁ na chaḍḍesi. Tenāha –",
  "tika-s0202t2:5_7": "“kiriyavādī hutvā sagge nibbattatī”ti.",
  "tika-s0202t2:6_0": "Tevijjavacchasuttavaṇṇanāya līnatthappakāsanā samattā.",
  "tika-s0202t2:7_0": "2. Aggivacchasuttavaṇṇanā",
  "tika-s0202t2:8_0": "187.",
  "tika-s0202t2:8_1": "Lokassa sassatatāpavattipaṭikkhepavasena pavatto vādo ucchedavādo eva hotīti sassataggāhābhāve ucchedaggāhabhāvato",
  "tika-s0202t2:8_2": "puna paribbājakena “asassato loko”ti vadantena ucchedaggāho pucchito,",
  "tika-s0202t2:8_3": "bhagavatāpi so eva paṭikkhittoti āha “dutiye nāhaṁ ucchedadiṭṭhiko”ti.",
  "tika-s0202t2:8_4": "Antānantikādivasenāti ettha antānantikaggahaṇena antavā loko anantavā lokoti imaṁ vādadvayamāha. Ādi-",
  "tika-s0202t2:8_5": "saddena “taṁ jīvaṁ taṁ sarīra”ntiādivādacatukkaṁ saṅgaṇhāti,",
  "tika-s0202t2:8_6": "itaraṁ pana dvayaṁ sarūpeneva gahitanti.",
  "tika-s0202t2:8_7": "Paṭikkhepo veditabboti “tatiye nāhaṁ antavādiṭṭhiko,",
  "tika-s0202t2:8_8": "catutthe nāhaṁ anantavādiṭṭhiko”ti evamādinā paṭikkhepo veditabbo.",
  "tika-s0202t2:8_9": "“Hoti tathāgato paraṁ maraṇā”ti ayampi sassatavādo,",
  "tika-s0202t2:8_10": "so ca kho aparantakappikavasena,",
  "tika-s0202t2:8_11": "“sassato loko”ti pana pubbantakappikavasenāti ayametesaṁ viseso.",
  "tika-s0202t2:8_12": "“Na hoti tathāgato paraṁ maraṇā”ti ayampi ucchedavādo,",
  "tika-s0202t2:8_13": "so ca kho sattavasena,",
  "tika-s0202t2:8_14": "“asassato loko”ti pana sattasaṅkhāravasenāti vadanti.",
  "tika-s0202t2:9_0": "189.",
  "tika-s0202t2:9_1": "Sappatibhayaṁ uppajjanato saha dukkhenāti sadukkhaṁ.",
  "tika-s0202t2:9_2": "Tenāha “kilesadukkhenā”tiādi.",
  "tika-s0202t2:9_3": "Tesaṁyevāti kilesadukkhavipākadukkhānaṁyeva.",
  "tika-s0202t2:9_4": "Saupaghātakanti sabādhaṁ.",
  "tika-s0202t2:9_5": "Saupāyāsanti saparissamaṁ saupatāpaṁ sapīḷaṁ.",
  "tika-s0202t2:9_6": "Sapariḷāhanti sadarathaṁ.",
  "tika-s0202t2:10_0": "Kiñci diṭṭhigatanti imā tāva aṭṭha diṭṭhiyo mā hontu,",
  "tika-s0202t2:10_1": "atthi pana,",
  "tika-s0202t2:10_2": "bho gotama,",
  "tika-s0202t2:10_3": "yaṁ kiñci diṭṭhigataṁ gahitaṁ.",
  "tika-s0202t2:10_4": "Na hi tāya diṭṭhiyā vinā kañci samayaṁ pavattetuṁ yujjatīti adhippāyena pucchati.",
  "tika-s0202t2:10_5": "Apaviddhanti samucchedappahānavasena chaḍḍitaṁ.",
  "tika-s0202t2:10_6": "Paññāya diṭṭhanti vipassanāpaññāsahitāya maggapaññāya bhagavatā paṭividdhaṁ.",
  "tika-s0202t2:10_7": "Yattha uppajjanti,",
  "tika-s0202t2:10_8": "taṁ sattaṁ mathenti sammaddantīti mathitāti āha “mathitānanti tesaṁyeva vevacana”nti.",
  "tika-s0202t2:10_9": "Kañci dhammanti rūpadhammaṁ arūpadhammaṁ vā.",
  "tika-s0202t2:10_10": "Anupādiyitvāti aggahetvā.",
  "tika-s0202t2:11_0": "190.Na upetīti saṅkhaṁ na gacchatīti atthoti āha “na yujjatī”ti.",
  "tika-s0202t2:11_1": "Anujānitabbaṁ siyā anupādāvimuttassa kañcipi uppattiyā abhāvato.",
  "tika-s0202t2:11_2": "“Evaṁ vimuttacitto na upapajjatī”ti kāmañcetaṁ sabhāvapavedanaṁ parinibbānaṁ,",
  "tika-s0202t2:11_3": "eke pana ucchedavādino “mayampi ‘satto āyatiṁ na upapajjatī’ti vadāma,",
  "tika-s0202t2:11_4": "samaṇo gotamopi tathā vadatī”ti ucchedabhāveyeva patiṭṭhahissanti,",
  "tika-s0202t2:11_5": "tasmā bhagavā “na upapajjatīti kho vaccha na upetī”ti āha.",
  "tika-s0202t2:11_6": "“Upapajjatī”ti pana vutte sassatameva gaṇheyyāti yojanā.",
  "tika-s0202t2:11_7": "Sesadvayepi eseva nayo.",
  "tika-s0202t2:11_8": "Appatiṭṭhoti ucchedavādādivasena patiṭṭhārahito.",
  "tika-s0202t2:11_9": "Anālamboti tesaṁyeva vādānaṁ olambārammaṇassa abhāvena anālambo.",
  "tika-s0202t2:11_10": "Sukhapavesanaṭṭhānanti tesaññeva vādānaṁ sukhapavesanokāsaṁ mā labhatūti.",
  "tika-s0202t2:11_11": "Ananuññāya ṭhatvāti “na upapajjatī”tiādinā anujānitabbāya paṭiññāya ṭhānahetu.",
  "tika-s0202t2:11_12": "Anuññampīti anujānitabbampi dutiyapañhaṁ paṭikkhipi.",
  "tika-s0202t2:11_13": "Pariyatto pana dhammo atthato paccayākāro evāti āha “dhammoti paccayākāradhammo”ti.",
  "tika-s0202t2:11_14": "Aññattha payogenāti imamhā niyyānikasāsanā aññasmiṁ micchāsamaye pavattappayogena,",
  "tika-s0202t2:11_15": "aniyyānikaṁ vividhaṁ micchāpaṭipattiṁ paṭipajjantenāti attho.",
  "tika-s0202t2:11_16": "“Aññavādiyakenā”tipi pāṭho,",
  "tika-s0202t2:11_17": "paccayākārato aññākāradīpakaācariyavādaṁ paggayha tiṭṭhantenāti attho.",
  "tika-s0202t2:12_0": "191.Appaccayoti anupādāno, nirindhanoti attho.",
  "tika-s0202t2:13_0": "192.Yena rūpenāti yena bhūtupādādibhedena rūpadhammena.",
  "tika-s0202t2:13_1": "Taṁ rūpaṁ tappaṭibaddhasaṁyojanappahānena khīṇāsava-",
  "tika-s0202t2:13_2": "tathāgatassa pahīnaṁ anuppattidhammataṁ āpannaṁ.",
  "tika-s0202t2:13_3": "Tena vuttaṁ pāḷiyaṁ “anuppādadhamma”ntiādi.",
  "tika-s0202t2:13_4": "Aññesaṁ jānanāya abhāvaguṇatāya guṇagambhīro.",
  "tika-s0202t2:13_5": "“Ettakā guṇā”ti pamāṇaṁ gaṇhituṁ na sakkuṇeyyo.",
  "tika-s0202t2:13_6": "“Īdisā etassa guṇā”ti pariyogāhituṁ asakkuṇeyyatāya duppariyogāḷhoti.",
  "tika-s0202t2:13_7": "Dujjānoti agādhatāya gambhīro “ettakāni udakaḷhakasatānī”tiādinā pametuṁ na sakkāti appameyyo,",
  "tika-s0202t2:13_8": "tato eva dujjāno.",
  "tika-s0202t2:13_9": "Evamevānti yathā mahāsamuddo gambhīro appameyyo dujjāno,",
  "tika-s0202t2:13_10": "evameva khīṇāsavopi guṇavasena,",
  "tika-s0202t2:13_11": "tasmā ayaṁ rūpādiṁ gahetvā rūpītiādivohāro bhaveyya,",
  "tika-s0202t2:13_12": "parinibbutassa pana tadabhāvā tathā paññāpetuṁ na sakkā,",
  "tika-s0202t2:13_13": "tato taṁ ārabbha upapajjatītiādi na yujjeyya.",
  "tika-s0202t2:13_14": "Yathā pana vijjamāno eva jātavedo byattena purisena nīyamāno puratthimādidisaṁ gatoti vucceyya,",
  "tika-s0202t2:13_15": "na nibbuto,",
  "tika-s0202t2:13_16": "evaṁ khīṇāsavopīti dassento “evamevā”tiādimāha.",
  "tika-s0202t2:14_0": "Aniccatāti ettha aniccatāgahaṇaṁ asāranidassanaṁ.",
  "tika-s0202t2:14_1": "Tena yathā so sālarukkho sākhāpalāsādiasārāpagamena suddho sāre patiṭṭhito,",
  "tika-s0202t2:14_2": "evamayaṁ dhammavinayo sāsavasaṅkhātaasāravigamena lokuttaradhammasāre patiṭṭhitoti dasseti.",
  "tika-s0202t2:14_3": "Sesaṁ suviññeyyameva.",
  "tika-s0202t2:15_0": "Aggivacchasuttavaṇṇanāya līnatthappakāsanā samattā.",
  "tika-s0202t2:16_0": "3. Mahāvacchasuttavaṇṇanā",
  "tika-s0202t2:17_0": "193.",
  "tika-s0202t2:17_1": "Saha kathā etassa atthīti sahakathī,",
  "tika-s0202t2:17_2": "“mayaṁ pucchāvasena tumhe vissajjanavasenā”ti evaṁ sahapavattakathoti attho.",
  "tika-s0202t2:17_3": "Etasseva kathitāni,",
  "tika-s0202t2:17_4": "tattha paṭhame vijjāttayaṁ desitaṁ,",
  "tika-s0202t2:17_5": "dutiye agginā dassitanti tevijjavacchasuttaṁ aggivacchasuttanti nāmaṁ visesetvā vuttaṁ.",
  "tika-s0202t2:17_6": "Sīghaṁ laddhiṁ na vissajjenti,",
  "tika-s0202t2:17_7": "yasmā saṅkhārānaṁ niyatoyaṁ vināso anaññasamuppādo,",
  "tika-s0202t2:17_8": "hetusamuppannāpi na cirena nijjhānaṁ khamanti, na lahuṁ.",
  "tika-s0202t2:17_9": "Tenāha “vasātela…pe…",
  "tika-s0202t2:17_10": "sujjhantī”ti.",
  "tika-s0202t2:17_11": "Pacchimagamanaṁ ñāṇassa paripākaṁ gatattā.",
  "tika-s0202t2:17_12": "Yaṭṭhiṁ ālambitvā udakaṁ tarituṁ otaranto puriso “yaṭṭhiṁ otaritvā udake patamāno”ti vutto.",
  "tika-s0202t2:17_13": "Kammapathavasena vitthāradesananti saṁkhittadesanaṁ upādāya vuttaṁ.",
  "tika-s0202t2:17_14": "Tenāha “mūlavasena cetthā”tiādi.",
  "tika-s0202t2:17_15": "Vitthārasadisāti kammapathavasena idha desitadesanāva mūlavasena desitadesanaṁ upādāya vitthārasadisā.",
  "tika-s0202t2:17_16": "Vitthāradesanā nāma natthīti na kevalaṁ ayameva,",
  "tika-s0202t2:17_17": "atha kho sabbāpi buddhānaṁ nippariyāyena ujukena niravasesato vitthāradesanā nāma natthi desanāñāṇassa",
  "tika-s0202t2:17_18": "mahāvisayatāya karaṇasampattiyā ca tajjāya mahānubhāvattā sabbaññutaññāṇassa.",
  "tika-s0202t2:17_19": "Sabbaññutaññāṇasamaṅgitāya hi avasesapaṭisambhidānubhāvitāya aparimitakālasambhatañāṇasambhārasamudāgatāya",
  "tika-s0202t2:17_20": "kadācipi parikkhayānarahāya anaññasādhāraṇāya paṭibhānapaṭisambhidāya pahūtajivhāditadanurūparūpakāyasampattisampadāya",
  "tika-s0202t2:17_21": "vitthāriyamānā bhagavato desanā kathaṁ parimitā paricchinnā bhaveyya,",
  "tika-s0202t2:17_22": "mahākāruṇikatāya pana bhagavā veneyyajjhāsayānurūpaṁ tattha tattha parimitaṁ paricchinnaṁ katvā niṭṭhapeti.",
  "tika-s0202t2:17_23": "Ayañca attho mahāsīhanādasuttena dīpetabbo.",
  "tika-s0202t2:17_24": "Sabbaṁ saṁkhittameva attajjhāsayavasena akathetvā bodhaneyyapuggalajjhāsayavasena desanāya niṭṭhāpitattā.",
  "tika-s0202t2:17_25": "Na cettha dhammasāsanavirodho pariyāyaṁ anissāya yathādhammaṁ dhammānaṁ bodhitattā sabbalahuttā cāti.",
  "tika-s0202t2:18_0": "194.Satta dhammā kāmāvacarā sampattasamādānaviratīnaṁ idhādhippetattā.",
  "tika-s0202t2:19_0": "Aniyametvāti “sammāsambuddho,",
  "tika-s0202t2:19_1": "sāvako”ti vā niyamaṁ visesena akatvā.",
  "tika-s0202t2:19_2": "Attānameva…pe…",
  "tika-s0202t2:19_3": "veditabbaṁ,",
  "tika-s0202t2:19_4": "tathā hi paribbājako “tiṭṭhatu bhavaṁ gotamo”ti āha.",
  "tika-s0202t2:20_0": "195.Satthāvaarahā hoti paṭipattiyā pāripūribhāvato.",
  "tika-s0202t2:20_1": "Tasmiṁ byākateti tasmiṁ “ekabhikkhupi sāvako”tiādinā suṭṭhu pañhe kathite.",
  "tika-s0202t2:21_0": "196.Sampādakoti paṭipattisampādako.",
  "tika-s0202t2:22_0": "197.Sekhāyavijjāyāti sekhalakkhaṇappattāya maggapaññāya sātisayaṁ katvā karaṇavasena vuttā,",
  "tika-s0202t2:22_1": "phalapaññā pana tāya pattabbattā kammabhāvena vuttā.",
  "tika-s0202t2:22_2": "Tenāha “heṭṭhimaphalattayaṁ pattabba”nti.",
  "tika-s0202t2:22_3": "Imaṁ panettha aviparītamatthaṁ pāḷito eva viññāyamānaṁ appaṭivijjhanato vitaṇḍavādī “yāvatakaṁ sekhena pattabbaṁ,",
  "tika-s0202t2:22_4": "anuppattaṁ taṁ mayā”ti vacanalesaṁ gahetvā “arahattamaggopi anena pattoyevā”ti vadati.",
  "tika-s0202t2:22_5": "Evanti idāni vuccamānāya gāthāya.",
  "tika-s0202t2:23_0": "Kilesāni pahāya pañcāti pañcorambhāgiyasaṁyojanasaṅkhāte saṁkilese pahāya pajahitvā,",
  "tika-s0202t2:23_1": "pahānahetu vā.",
  "tika-s0202t2:23_2": "Paripuṇṇasekhoti sabbaso vaḍḍhitasekhadhammo.",
  "tika-s0202t2:23_3": "Aparihānadhammoti aparihānasabhāvo.",
  "tika-s0202t2:23_4": "Na hi yassa phātigatehi sīlādidhammehi parihāni atthi,",
  "tika-s0202t2:23_5": "samādhimhi paripūrakāritāya cetovasippatto.",
  "tika-s0202t2:23_6": "Tenāha “samāhitindriyo”ti.",
  "tika-s0202t2:23_7": "Aparihānadhammattāva ṭhitatto.",
  "tika-s0202t2:24_0": "Anāgāminā hi asekhabhāvāvahā dhammā paripūretabbā,",
  "tika-s0202t2:24_1": "na sekhabhāvāvahāti so ekantaparipuṇṇe sekho vutto.",
  "tika-s0202t2:24_2": "Etaṁ na buddhavacananti “maggo bahucittakkhaṇiko”ti etaṁ vacanaṁ na buddhavacanaṁ anantarekantavipākadānato,",
  "tika-s0202t2:24_3": "bahukkhattuṁ pavattane payojanābhāvato ca lokuttarakusalassa,",
  "tika-s0202t2:24_4": "“samādhimānantarikaññamāhu,",
  "tika-s0202t2:24_5": "na pāraṁ diguṇaṁ yantī”ti evamādīni suttapadāni etassatthasādhakāni.",
  "tika-s0202t2:24_6": "Orambhāgiyasaṁyojanappahānena sekkhadhammaparipūribhāvassa vuttatāya attho tava vacanena virujjhatīti.",
  "tika-s0202t2:24_7": "Assa āyasmato vacchassa.",
  "tika-s0202t2:25_0": "198.Abhiññā vā kāraṇanti yañhi taṁ tatra tatra sakkhibhabbatāsaṅkhātaṁ iddhividhapaccanubhavanādi,",
  "tika-s0202t2:25_1": "tassa abhiññā kāraṇaṁ.",
  "tika-s0202t2:25_2": "Atha iddhividhapaccanubhavanādi abhiññā,",
  "tika-s0202t2:25_3": "evaṁ sati abhiññāpādakajjhānaṁ kāraṇaṁ.",
  "tika-s0202t2:25_4": "Avasāne chaṭṭhābhiññāya pana arahattaṁ.",
  "tika-s0202t2:25_5": "Ettha ca yasmā paṭhamasutte āsavakkhayo adhippeto,",
  "tika-s0202t2:25_6": "āsavā khīṇā eva,",
  "tika-s0202t2:25_7": "na puna khepetabbā,",
  "tika-s0202t2:25_8": "tasmā tattha “yāvadevā”ti na vuttaṁ.",
  "tika-s0202t2:25_9": "Idha phalasamāpatti adhippetā,",
  "tika-s0202t2:25_10": "sā ca punappunaṁ samāpajjīyati,",
  "tika-s0202t2:25_11": "tasmā “yāvadevā”ti vuttaṁ.",
  "tika-s0202t2:25_12": "Tato eva hi “arahattaṁ vā kāraṇa”nti vuttaṁ.",
  "tika-s0202t2:25_13": "Tañhi “kudāssu nāmāhaṁ tadāyatanaṁ upasampajja viharissāmi,",
  "tika-s0202t2:25_14": "yadariyā etarahi upasampajja viharantī”ti anuttaresu vimokkhesu pihaṁ upaṭṭhapetvā abhiññā nibbattentassa kāraṇaṁ,",
  "tika-s0202t2:25_15": "tayidaṁ sabbasādhāraṇaṁ na hotīti sādhāraṇavasena naṁ dassento “arahattassa vipassanā vā”ti āha.",
  "tika-s0202t2:26_0": "200.Paricaranti nāma vippakatabrahmacariyavāsattā.",
  "tika-s0202t2:26_1": "Pariciṇṇo hoti sāvakena nāma satthu dhamme kattabbā paricariyā sammadeva niṭṭhāpitattā.",
  "tika-s0202t2:26_2": "Tenāha “iti…pe…",
  "tika-s0202t2:26_3": "thero evamāhā”ti.",
  "tika-s0202t2:26_4": "Tesaṁ guṇānanti tesaṁ asekkhaguṇānaṁ.",
  "tika-s0202t2:26_5": "Sesaṁ suviññeyyameva.",
  "tika-s0202t2:27_0": "Mahāvacchasuttavaṇṇanāya līnatthappakāsanā samattā.",
  "tika-s0202t2:28_0": "4. Dīghanakhasuttavaṇṇanā",
  "tika-s0202t2:29_0": "201.",
  "tika-s0202t2:29_1": "Khananaṁ khataṁ,",
  "tika-s0202t2:29_2": "sūkarassa khataṁ ettha atthīti sūkarakhatā,",
  "tika-s0202t2:29_3": "sūkarassa vā imasmiṁ buddhuppāde paṭhamaṁ khataṁ upādāya sūkarakhatā, tāya.",
  "tika-s0202t2:29_4": "Evaṁnāmaketi evaṁ itthiliṅgavasena laddhanāmake.",
  "tika-s0202t2:29_5": "Paṁsudhoteti dhotapaṁsuke.",
  "tika-s0202t2:29_6": "Otaritvā abhiruhitabbanti pakatibhūmito anekehi sopānaphalakehi otaritvā puna leṇadvāraṁ katipayehi abhiruhitabbaṁ.",
  "tika-s0202t2:30_0": "Ṭhitakovāti mātulassa ṭhitattā tattha sagāravasapatissavasena ṭhitakova.",
  "tika-s0202t2:30_1": "Kiñcāpi sabba-",
  "tika-s0202t2:30_2": "saddo avisesato anavasesapariyādāyako,",
  "tika-s0202t2:30_3": "vatthuadhippāyānurodhī pana saddappayogoti tamatthaṁ sandhāya paribbājako “sabbaṁ me nakkhamatī”ti āha.",
  "tika-s0202t2:30_4": "Yā loke manussaupapattiyotiādikā upapattiyo,",
  "tika-s0202t2:30_5": "tā anatthasamudāgatā tattha tattheva sattānaṁ ucchijjanato,",
  "tika-s0202t2:30_6": "tasmā samayavādīhi vuccamānā sabbā āyatiṁ uppajjanaupapatti na hoti.",
  "tika-s0202t2:30_7": "Jalabubbuḷakā viya hi ime sattā tattha tattha samaye uppajjitvā bhijjanti,",
  "tika-s0202t2:30_8": "tesaṁ tattha paṭisandhi natthīti assa adhippāyo.",
  "tika-s0202t2:30_9": "Tenāha “paṭisandhiyo”tiādi.",
  "tika-s0202t2:30_10": "Assa adhippāyaṁ muñcitvāti yenādhippāyena paribbājako “sabbaṁ me nakkhamatī”ti āha,",
  "tika-s0202t2:30_11": "taṁ tassa adhippāyaṁ jānantopi ajānanto viya hutvā tassa akkhare tāva dosaṁ dassentoti padesasabbaṁ sandhāya tena vuttaṁ,",
  "tika-s0202t2:30_12": "sabbasabbavisayaṁ katvā tattha dosaṁ gaṇhanto.",
  "tika-s0202t2:30_13": "Yathā loke kenaci “sabbaṁ vuttaṁ,",
  "tika-s0202t2:30_14": "taṁ musā”ti vutte tassa vacanassa sabbantogadhattā musābhāvo āpajjeyya,",
  "tika-s0202t2:30_15": "evaṁ imassapi “sabbaṁ me nakkhamatī”ti vadato tathā pavattā diṭṭhipi nakkhamatīti atthato āpannameva hoti.",
  "tika-s0202t2:30_16": "Tenāha bhagavā –",
  "tika-s0202t2:30_17": "“esāpi te diṭṭhi nakkhamatī”ti.",
  "tika-s0202t2:30_18": "Yathā pana kenaci “sabbaṁ vuttaṁ musā”ti vutte adhippāyānurodhinī saddappavatti,",
  "tika-s0202t2:30_19": "tassa vacanaṁ muñcitvā tadaññesameva musābhāvo ñāyāgato,",
  "tika-s0202t2:30_20": "evamidhāpi “sabbaṁ me nakkhamatī”ti vacanato yassā diṭṭhiyā vasena “sabbaṁ me nakkhamatī”ti tena vuttaṁ,",
  "tika-s0202t2:30_21": "taṁ diṭṭhiṁ muñcitvā tadaññameva yathādhippetaṁ sabbaṁ nakkhamatīti ayamattho ñāyāgato,",
  "tika-s0202t2:30_22": "bhagavā pana vādīvaro sukhumāya āṇiyā thūlaṁ āṇiṁ nīharanto viya upāyena tassa diṭṭhigataṁ nīharituṁ",
  "tika-s0202t2:30_23": "tassa adhippāyena avatvā saddavasena tāva labbhamānaṁ dosaṁ dassento “yāpi kho te”tiādimāha.",
  "tika-s0202t2:30_24": "Tena vuttaṁ –",
  "tika-s0202t2:30_25": "“assa adhippāyaṁ muñcitvā akkhare tāva dosaṁ dassento”ti.",
  "tika-s0202t2:31_0": "Paribbājako pana yaṁ sandhāya “sabbaṁ me nakkhamatī”ti mayā vuttaṁ,",
  "tika-s0202t2:31_1": "“ayaṁ so”ti yathāvuttadosapariharaṇatthaṁ tasmiṁ atthe vuccamāne esa doso sabbo na hoti,",
  "tika-s0202t2:31_2": "evampi samaṇo gotamo mama vāde dosameva āropeyyāti attano ajjhāsayaṁ niguhitvā yathāvuttadosaṁ pariharitukāmo “esā me”tiādimāha.",
  "tika-s0202t2:31_3": "Tattha tampassa tādisamevāti yaṁ “sabbaṁ me nakkhamatī”ti gahitaṁ vatthu,",
  "tika-s0202t2:31_4": "tampi tādisameva bhaveyyāti.",
  "tika-s0202t2:31_5": "Ayañca sabbantogadhadiṭṭhi mayhampi diṭṭhivatthu,",
  "tika-s0202t2:31_6": "taṁ me khameyyavāti.",
  "tika-s0202t2:31_7": "Yasmā pana “esāpi diṭṭhi tuyhaṁ nakkhamatī”ti yāpi diṭṭhi vuttā bhavatā gotamena,",
  "tika-s0202t2:31_8": "sāpi mayhaṁ nakkhamati,",
  "tika-s0202t2:31_9": "tasmā sabbaṁ me nakkhamatevāti paribbājakassa adhippāyo. Tenāha –",
  "tika-s0202t2:31_10": "“taṁ pariharāmīti saññāya vadatī”ti.",
  "tika-s0202t2:31_11": "Tathā ca vakkhati “tasmāpi ucchedadiṭṭhi mayhaṁ nakkhamatī”ti.",
  "tika-s0202t2:31_12": "“Esā me diṭṭhī”ti yā ṭhitibhūtā diṭṭhi,",
  "tika-s0202t2:31_13": "tāya “sabbaṁ me nakkhamatī”ti panettha sabbaggahaṇena gahitattā āha –",
  "tika-s0202t2:31_14": "“atthato panassa esā diṭṭhi na me khamatīti āpajjatī”ti.",
  "tika-s0202t2:31_15": "Ayaṁ dosoti dassento āha “yassa panā”tiādi.",
  "tika-s0202t2:31_16": "Esāti diṭṭhi.",
  "tika-s0202t2:31_17": "Rucitanti diṭṭhidassanena abhinivisitvā rocetvā gahitaṁ.",
  "tika-s0202t2:31_18": "Tena hi diṭṭhiakkhamena arucitena bhavitabbanti sati diṭṭhiyā akkhamabhāve tato tāya gahitāya khameyya rucceyya yathā,",
  "tika-s0202t2:31_19": "evaṁ sabbassa akkhamabhāveti aparabhāge sabbaṁ khamati ruccatīti āpajjati.",
  "tika-s0202t2:31_20": "Na panesa taṁ sampaṭicchatīti esa “sabbaṁ me nakkhamatī”ti evaṁ vadanto ucchedavādī taṁ vuttanayena sabbassa khamanaṁ ruccanaṁ na sampaṭicchati.",
  "tika-s0202t2:31_21": "Ñāyena vuttamatthaṁ kathaṁ na sampaṭicchatīti āha “kevalaṁ tassāpi ucchedadiṭṭhiyā ucchedameva gaṇhātī”ti.",
  "tika-s0202t2:31_22": "Sabbesañhi dhammānaṁ āyatiṁ uppādaṁ aruccitvā taṁ sandhāya ayaṁ “sabbaṁ me nakkhamatī”ti vadati,",
  "tika-s0202t2:31_23": "ucchedadiṭṭhikesu ca ucchinnesu kuto ucchedadiṭṭhisabhāvoti.",
  "tika-s0202t2:32_0": "Tenāti tena kāraṇena,",
  "tika-s0202t2:32_1": "yasmā idhekacce sattā īdisaṁ diṭṭhiṁ paggayha tiṭṭhanti,",
  "tika-s0202t2:32_2": "tasmāti vuttaṁ hoti.",
  "tika-s0202t2:32_3": "Pajahanakena vā cittena ekajjhaṁ gahetvā pajahanakehi appajahanake niddhāretuṁ bhagavā “ato…pe…",
  "tika-s0202t2:32_4": "bahutarā”ti avocāti āha –",
  "tika-s0202t2:32_5": "“pajahanakesu nissakka”nti yathā “pañcasīlehi pabhāvanā paññavantatarā”ti.",
  "tika-s0202t2:32_6": "“Bahū”ti vatvā na kevalaṁ bahū,",
  "tika-s0202t2:32_7": "atha kho ativiya bahūti dassento “bahutarā”ti āha.",
  "tika-s0202t2:32_8": "“Bahū hī”ti nayidaṁ nissakkavacanaṁ,",
  "tika-s0202t2:32_9": "atha kho paccattavacanaṁ.",
  "tika-s0202t2:32_10": "Kathaṁ hi-",
  "tika-s0202t2:32_11": "saddoti āha “hi-",
  "tika-s0202t2:32_12": "kāro nipātamatta”nti.",
  "tika-s0202t2:32_13": "Anissakkavacanaṁ tāva tassa pajahanakānaṁ bahubhāvato tepi parato “bahutarā”ti vuccīyanti.",
  "tika-s0202t2:32_14": "Mūladassananti ye tādisaṁ dassanaṁ paṭhamaṁ upādiyanti,",
  "tika-s0202t2:32_15": "tajjātikameva pacchā gahitadassanaṁ.",
  "tika-s0202t2:32_16": "Vijātiyañhi paṭhamaṁ gahitadassanaṁ appahāya vijātiyassa gahaṇaṁ na sambhavati viruddhassa abhinivesassa saha anavaṭṭhānato.",
  "tika-s0202t2:32_17": "Aviruddhaṁ pana mūladassanaṁ avissajjitvā visayādibhedabhinnaṁ aparadassanaṁ gahetuṁ labbhati.",
  "tika-s0202t2:32_18": "Tenāha “ettha cā”tiādi.",
  "tika-s0202t2:33_0": "Tattha kiñcāpi ekaccasassatavādo sassatucchedābhinivesānaṁ vasena yathākkamaṁ sassatucchedaggāhanajātiko,",
  "tika-s0202t2:33_1": "ucchedaggāhena pana sassatābhinivesassa taṁgāhena ca asassatābhinivesassa virujjhanato ubhayatthapi “ekaccasassataṁ vā gahetuṁ na sakkā”ti vuttaṁ,",
  "tika-s0202t2:33_2": "tathā “sassataṁ vā ucchedaṁ vā na sakkā gahetu”nti ca.",
  "tika-s0202t2:33_3": "Mūlasassatañhi paṭhamaṁ gahitaṁ.",
  "tika-s0202t2:33_4": "Āyatanesupi yojetabbanti paṭhamaṁ cakkhāyatanaṁ sassatanti gahetvā aparabhāge na kevalaṁ cakkhāyatanameva sassataṁ,",
  "tika-s0202t2:33_5": "sotāyatanampi sassataṁ,",
  "tika-s0202t2:33_6": "ghānāyatanādipi sassatanti gaṇhātītiādinā yojetabbaṁ.",
  "tika-s0202t2:33_7": "Āyatanesupīti pi-",
  "tika-s0202t2:33_8": "saddena dhātūnaṁ indriyānampi gāho daṭṭhabbo.",
  "tika-s0202t2:33_9": "Idaṁ sandhāyāti “mūle sassata”ntiādinā vuttapaṭhamaggāhassa samānajātiyaṁ aparaggāhaṁ sandhāya.",
  "tika-s0202t2:34_0": "Dutiyavāre paṭhamavāre vuttasadisaṁ vuttanayeneva veditabbaṁ.",
  "tika-s0202t2:34_1": "Tattha ādīnavaṁ disvāti “yadi rūpaṁ sassataṁ siyā,",
  "tika-s0202t2:34_2": "nayidaṁ ābādhāya saṁvatteyya.",
  "tika-s0202t2:34_3": "Yasmā ca kho idaṁ rūpaṁ asassataṁ,",
  "tika-s0202t2:34_4": "tasmā abhiṇhapaṭipīḷanaṭṭhena udayavayavantatāya rūpaṁ aniccaṁ saṅkhataṁ paṭiccasamuppannaṁ,",
  "tika-s0202t2:34_5": "sassatābhiniveso micchā”tiādinā tattha sassatavāde ādīnavaṁ dosaṁ disvā.",
  "tika-s0202t2:34_6": "Oḷārikanti tasmā paṭipīḷanaṭṭhena ayāthāvaggāhatāya rūpaṁ na saṇhaṁ oḷārikameva.",
  "tika-s0202t2:34_7": "Vedanādīnampi aniccādibhāvadassanaṁ rūpavedanāādīnaṁ samānayogakkhamattā.",
  "tika-s0202t2:34_8": "Vissajjetīti pajahati.",
  "tika-s0202t2:35_0": "Tisso laddhiyoti sassatucchedaekaccasassatadiṭṭhiyo.",
  "tika-s0202t2:35_1": "Yasmā sassatadiṭṭhikā vaṭṭe rajjanassa āsannā.",
  "tika-s0202t2:35_2": "Tathā hi te olīyantīti vuccanti,",
  "tika-s0202t2:35_3": "bhavābhavadiṭṭhīnaṁ vasena imesaṁ sattānaṁ saṁsārato sīsukkhipanaṁ natthīti etāva tisso visesato gahetabbā.",
  "tika-s0202t2:36_0": "Idhalokaṁ paralokañca atthīti jānātīti ettāvatā sassatadassanassa appasāvajjatākāraṇamāha,",
  "tika-s0202t2:36_1": "vaṭṭaṁ assādeti,",
  "tika-s0202t2:36_2": "abhinandatīti iminā dandhavirāgatāya.",
  "tika-s0202t2:36_3": "Tenāha “tasmā”tiādi.",
  "tika-s0202t2:36_4": "Idhalokaṁ paralokañca atthīti jānātīti iminā tāsu tāsu gatīsu sattānaṁ saṁsaraṇaṁ paṭikkhipatīti dasseti,",
  "tika-s0202t2:36_5": "sukatadukkaṭānaṁ kammānaṁ phalaṁ atthīti jānātīti iminā kammaphalaṁ.",
  "tika-s0202t2:36_6": "Kusalaṁ na karotīti iminā kammaṁ,",
  "tika-s0202t2:36_7": "akusalaṁ karonto na bhāyatīti iminā puññāpuññāni sabhāvato jāyantīti dasseti.",
  "tika-s0202t2:36_8": "Vaṭṭaṁ assādeti abhinandati tanninnabhāvato.",
  "tika-s0202t2:36_9": "Sīghaṁ laddhiṁ jahituṁ na sakkoti vaṭṭupacchedassa aruccanato.",
  "tika-s0202t2:36_10": "Ucchedavādī hi tasmiṁ bhave ucchedaṁ maññati.",
  "tika-s0202t2:36_11": "Tato paraṁ idhalokaṁ paralokañca atthīti jānāti sukatadukkaṭānaṁ phalaṁ atthīti jānāti kammaphalavādībhāvato.",
  "tika-s0202t2:36_12": "Yebhuyyena hi ucchedavādī sabhāvaniyatiyadicchābhinivesesu aññatrābhiniveso hoti.",
  "tika-s0202t2:36_13": "Sīghaṁ dassanaṁ pajahati vaṭṭābhiratiyā abhāvato.",
  "tika-s0202t2:36_14": "Pāramiyo pūretuṁ sakkonto paccekabuddho hutvā,",
  "tika-s0202t2:36_15": "lokavohāramatteneva so sammāsambuddho hutvā parinibbāyatīti yojanā.",
  "tika-s0202t2:36_16": "Asakkontoti buddho hotuṁ asakkonto.",
  "tika-s0202t2:36_17": "Abhinīhāraṁkatvā aggasāvakādibhāvassa abhinīhāraṁ sampādetvā.",
  "tika-s0202t2:36_18": "Sāvako hutvāti aggasāvako mahāsāvako hutvā,",
  "tika-s0202t2:36_19": "tatthāpi tevijjo chaḷabhiñño paṭisambhidāppatto vā sukkhavipassako eva vā buddhasāvako hutvā parinibbāyati.",
  "tika-s0202t2:36_20": "Sabbamidaṁ ucchedavādino kalyāṇamittanissayena sammattaniyāmokkamane khippavirāgatādassanatthaṁ āgataṁ.",
  "tika-s0202t2:36_21": "Tenāha “tasmā”tiādi.",
  "tika-s0202t2:37_0": "202.Kañjiyenevāti āranāḷena.",
  "tika-s0202t2:37_1": "Kañjiyasadisena ucchedadassanena.",
  "tika-s0202t2:37_2": "Pūritoti paripuṇṇajjhāsayo.",
  "tika-s0202t2:37_3": "Soti paribbājako.",
  "tika-s0202t2:37_4": "Appahāyāti abhinditvā.",
  "tika-s0202t2:37_5": "Viggahoti kalaho idameva saccaṁ,",
  "tika-s0202t2:37_6": "moghamaññanti aññamaññaṁ viruddhaggāhoti katvā.",
  "tika-s0202t2:37_7": "Vivādanti viruddhavādaṁ.",
  "tika-s0202t2:37_8": "Vighātanti virodhahetukaṁ cittavighātaṁ.",
  "tika-s0202t2:37_9": "Vihesanti viggahavivādanimittaṁ kāyikaṁ cetasikañca kilamathaṁ.",
  "tika-s0202t2:37_10": "Ādīnavaṁ disvāti etāsaṁ diṭṭhīnaṁ evarūpo ādīnavo,",
  "tika-s0202t2:37_11": "aniyyānikabhāvatāya pana sampati āyatiñca mahādīnavoti evaṁ ādīnavaṁ disvā.",
  "tika-s0202t2:38_0": "205.",
  "tika-s0202t2:38_1": "“Esohamasmi,",
  "tika-s0202t2:38_2": "eso me attā”tiādinā kāyaṁ anvetīti kāyanvayo, soyeva,",
  "tika-s0202t2:38_3": "tassa vā samūho kāyanvayatā,",
  "tika-s0202t2:38_4": "kāyapaṭibaddho kileso.",
  "tika-s0202t2:38_5": "Tenāha “kāyaṁ…pe… attho”ti.",
  "tika-s0202t2:39_0": "Asammissabhāvanti asaṅkarato vavatthitabhāvaṁ.",
  "tika-s0202t2:39_1": "Tena tāsaṁ yathāsakaṁ paccayānaṁ uppajjitvā vigamaṁ dasseti.",
  "tika-s0202t2:39_2": "Evañhi tāsaṁ kadācipi saṅkaro natthi.",
  "tika-s0202t2:39_3": "Tenāha “tatrāyaṁ saṅkhepattho”tiādi.",
  "tika-s0202t2:39_4": "Sarūpaṁ aggahetvā “aññā vedanā”ti aniyamena vuttattā tameva vigamaṁ dassento “anuppannāva honti antarahitā vā”ti āha.",
  "tika-s0202t2:39_5": "Sarūpato niyametvā vuccamāne kāci anuppannā vā hoti,",
  "tika-s0202t2:39_6": "kāci antarahitā vāti.",
  "tika-s0202t2:39_7": "Cuṇṇavicuṇṇabhāvadassanatthanti khaṇe khaṇe bhijjamānabhāvadassanatthaṁ.",
  "tika-s0202t2:40_0": "Na kenacisaṁvadatīti kenaci puggalena saddhiṁ diṭṭhirāgavasena saṁkiliṭṭhacitto na vadati.",
  "tika-s0202t2:40_1": "Tenāha “sassataṁ gahetvā”tiādi.",
  "tika-s0202t2:40_2": "Na vivadatīti viruddhabhāvo hutvā na vivadati.",
  "tika-s0202t2:40_3": "Parivattetvāti ucchedaṁ gahetvā ekaccasassataṁ gahetvā evaṁ vuttanayena tayopi vādā parivattetvā yojetabbā.",
  "tika-s0202t2:40_4": "Tena voharatīti tena lokavohārena lokasamaññaṁ anatidhāvanto satto puriso puggalotiādinā voharati,",
  "tika-s0202t2:40_5": "na pana ito bāhirakā viya abhinivisati.",
  "tika-s0202t2:40_6": "Tenāha “aparāmasanto”ti.",
  "tika-s0202t2:40_7": "Kañci dhammanti rūpādīsu ekaṁ dhammampi.",
  "tika-s0202t2:40_8": "Parāmāsaggāhena aggaṇhantoti “nicca”ntiādinā,",
  "tika-s0202t2:40_9": "“etaṁ mamā”tiādinā ca dhammasabhāvaṁ atikkamitvā parato āmasitvā gahaṇena aggaṇhanto.",
  "tika-s0202t2:41_0": "Katāvīti katakicco.",
  "tika-s0202t2:41_1": "So vadeyyāti khīṇāsavo bhikkhu ahaṅkāramamaṅkāresu sabbaso samucchinnesupi ahaṁ vadāmīti vadeyya.",
  "tika-s0202t2:41_2": "Tattha ahanti niyakajjhattasantāne.",
  "tika-s0202t2:41_3": "Mamanti tassa santakabhūte vatthusmiṁ lokaniruḷhe.",
  "tika-s0202t2:41_4": "Samaññanti tattha sukusalatāya loke samaññā kusalo viditvā.",
  "tika-s0202t2:41_5": "Vohāramattenāti kevalaṁ paccekabuddho hutvā mahābodhipāramiyo pūretuṁ asakkonto sāvako hutvā desavohāramattena",
  "tika-s0202t2:41_6": "na appahīnataṇho viya andhaputhujjano abhinivesanavasena.",
  "tika-s0202t2:42_0": "206.Sassatādīsūti sassatābhinivesādīsu.",
  "tika-s0202t2:42_1": "Tesaṁ tesaṁ dhammānanti niddhāraṇe sāmivacanaṁ.",
  "tika-s0202t2:42_2": "Sassataṁ abhiññāyāti sassatadiṭṭhiṁ samudayato atthaṅgamato assādato nissaraṇato abhivisiṭṭhāya paññāya paṭivijjhitvā.",
  "tika-s0202t2:42_3": "Pahānanti accantappahānaṁ samucchedaṁ.",
  "tika-s0202t2:42_4": "Rūpassa pahānanti rūpassa tappaṭibaddhasaññojanappahānena pahānaṁ.",
  "tika-s0202t2:42_5": "Anuppādanirodhena niruddhehi āsavehi aggahetvāva cittaṁ vimucci.",
  "tika-s0202t2:42_6": "“Āsavehi cittaṁ vimuccī”ti ettha kiñcipi aggahetvā asesetvā.",
  "tika-s0202t2:42_7": "Soḷasa paññāti mahāpaññādikā soḷasa paññā.",
  "tika-s0202t2:42_8": "Caturaṅgasamannāgatoti puṇṇauposathadivasatā,",
  "tika-s0202t2:42_9": "kenaci anāmantitameva anekasatānaṁyeva anekasahassānaṁ vā bhikkhūnaṁ sannipatitatā,",
  "tika-s0202t2:42_10": "sabbesaṁ ehibhikkhubhāvena upasampannatā,",
  "tika-s0202t2:42_11": "chaḷabhiññatā cāti.",
  "tika-s0202t2:42_12": "Tenāha “tatrimāni aṅgānī”tiādi.",
  "tika-s0202t2:42_13": "Yaṁ panettha atthato avibhattaṁ,",
  "tika-s0202t2:42_14": "taṁ suviññeyyameva.",
  "tika-s0202t2:43_0": "Dīghanakhasuttavaṇṇanāya līnatthappakāsanā samattā.",
  "tika-s0202t2:44_0": "5. Māgaṇḍiyasuttavaṇṇanā",
  "tika-s0202t2:45_0": "207.Dvemāgaṇḍiyāti dve māgaṇḍiyanāmakā.",
  "tika-s0202t2:45_1": "Devagabbhasadisanti devānaṁ vasanaovarakasadisaṁ.",
  "tika-s0202t2:45_2": "Etaṁ vuttanti “bhāradvājagottassa brāhmaṇassa agyāgāre tiṇasanthārake”ti etaṁ vuttaṁ.",
  "tika-s0202t2:45_3": "Na kevalaṁ taṁ divasamevāti yaṁ divasaṁ māgaṇḍiyo paribbājako tiṇasanthārakaṁ paññattaṁ,",
  "tika-s0202t2:45_4": "na kevalaṁ taṁ divasameva bhagavā yenaññataro vanasaṇḍo,",
  "tika-s0202t2:45_5": "tenupasaṅkamīti yojanā.",
  "tika-s0202t2:45_6": "Gāmūpacāreti gāmasamīpe.",
  "tika-s0202t2:45_7": "Saññāṇaṁ katvāti saññāṇaṁ katvā viya.",
  "tika-s0202t2:45_8": "Na hi bhagavato tassa saññāṇakaraṇe payojanaṁ atthi.",
  "tika-s0202t2:46_0": "Samaṇaseyyānurūpanti samaṇassa anucchavikā seyyā.",
  "tika-s0202t2:46_1": "Pāsaṁsattho hi ayaṁ rūpa- saddo.",
  "tika-s0202t2:46_2": "Tenāha “imaṁ tiṇasanthāraka”ntiādi.",
  "tika-s0202t2:46_3": "Anākiṇṇoti viluḷito aghaṭṭito.",
  "tika-s0202t2:46_4": "Hatthapādasīsehi tattha tattha pahaṭena na calito abhinno,",
  "tika-s0202t2:46_5": "acalitattā eva abhinnaṁ attharaṇaṁ.",
  "tika-s0202t2:46_6": "Paricchinditvā paññatto viyāti ayaṁ chekena cittakārena cintetvā tulikāya paricchinnalekhāya paricchinditvā likhitā cittakataseyyā viya.",
  "tika-s0202t2:46_7": "Bhūnaṁ vuccati vaḍḍhitaṁ,",
  "tika-s0202t2:46_8": "taṁ hantīti bhūnahuno.",
  "tika-s0202t2:46_9": "Tenāha “hatavaḍḍhino”ti.",
  "tika-s0202t2:46_10": "Taṁ panāyaṁ cakkhādīsu saṁvaravidhānaṁ vaḍḍhihananaṁ maññati.",
  "tika-s0202t2:46_11": "Tenāha “mariyādakārakassā”ti.",
  "tika-s0202t2:46_12": "Brūhetabbanti uḷāravisayūpahārena vaḍḍhetabbaṁ pīṇetabbaṁ.",
  "tika-s0202t2:46_13": "Taṁ pana ananubhūtānubhavanena hotīti āha “adiṭṭhaṁ dakkhitabba”nti.",
  "tika-s0202t2:46_14": "Anubhūtaṁ pana apaṇītaṁ hotīti vuttaṁ “diṭṭhaṁ samatikkamitabba”nti.",
  "tika-s0202t2:46_15": "Sesavāresupi eseva nayo.",
  "tika-s0202t2:46_16": "Paramadiṭṭhadhammanibbānavādī kiresa paribbājako,",
  "tika-s0202t2:46_17": "tasmā evaṁ chasu dvāresu vaḍḍhiṁ paññapeti.",
  "tika-s0202t2:46_18": "Yasmā yaṁ channampi cakkhādīnaṁ yathāsakaṁ visayaggahaṇaṁ paṭikkhipanto lokassa avaḍḍhitaṁ vināsameva paññapeti,",
  "tika-s0202t2:46_19": "tasmā so sayampi vaḍḍhihato hatavaḍḍhito.",
  "tika-s0202t2:47_0": "Saṁkilesato ārakattā ariyo niyyānikadhammabhāvato ñāyo dhammo.",
  "tika-s0202t2:47_1": "Vajjalesassapi abhāvato kusalo.",
  "tika-s0202t2:47_2": "Tenāha “parisuddhe kāraṇadhamme anavajje”ti.",
  "tika-s0202t2:47_3": "Uggatassāti uccakulīnatādinā uḷārassa.",
  "tika-s0202t2:47_4": "Mukhe ārakkhaṁ ṭhapetvāti mukhena saṁyato hutvā.",
  "tika-s0202t2:47_5": "Ambajambūādīni gahetvā viya apūrayamānoti ambajambūādīni aññamaññavisadisāni viya pūraṇakathānayena yaṁ kiñci akathetvā.",
  "tika-s0202t2:47_6": "Tenāha “mayā kathitaniyāmenā”ti.",
  "tika-s0202t2:48_0": "208.Phalasamāpattiyāvuṭṭhitoti divāvihārato vuṭṭhitoti attho.",
  "tika-s0202t2:48_1": "Divāvihāropi hi “paṭisallāna”nti vuccati “rahogatassa paṭisallīnassa evaṁ cetaso parivitakko udapādī”tiādīsu.",
  "tika-s0202t2:48_2": "Bhagavā hi phalasamāpattito vuṭṭhānuttarakālaṁ tesaṁ kathāsallāpaṁ sutvā divāvihārato vuṭṭhāya tattha gato.",
  "tika-s0202t2:48_3": "Saṁvego nāma sahottappañāṇaṁ,",
  "tika-s0202t2:48_4": "taṁ nibbindanavasenapi hoti,",
  "tika-s0202t2:48_5": "saṁveganissitaṁ sandhāyāha “pītisaṁvegena saṁviggo”ti.",
  "tika-s0202t2:48_6": "So pana yasmā purimāvatthāya calanaṁ hoti cittassa,",
  "tika-s0202t2:48_7": "tasmā āha “calito kampito”ti.",
  "tika-s0202t2:48_8": "Tikhiṇasotena purisenāti bhagavantaṁ sandhāyāha.",
  "tika-s0202t2:49_0": "209.Dhammadesanaṁ ārabhi yathā vineyyadamanakusalo vasanaṭṭhānaṭṭhenāti idaṁ āramitabbabhāvassa bhāvalakkhaṇavacanaṁ.",
  "tika-s0202t2:49_1": "Āramati etthāti ārāmo,",
  "tika-s0202t2:49_2": "rūpaṁ ārāmo etassāti rūpārāmaṁ,",
  "tika-s0202t2:49_3": "tato eva tanninnabhāvena rūpe ratanti rūparataṁ,",
  "tika-s0202t2:49_4": "tena sammo duppattiyā rūpena sammuditanti rūpasammuditaṁ,",
  "tika-s0202t2:49_5": "tadetaṁ tadabhihatajavanakiccaṁ tattha āropetvā vuttaṁ.",
  "tika-s0202t2:49_6": "Dantantiādīsupi eseva nayo.",
  "tika-s0202t2:49_7": "Dantaṁ damitaṁ.",
  "tika-s0202t2:49_8": "Nibbisevananti vigatavisukāyikaṁ.",
  "tika-s0202t2:49_9": "Guttanti satiyā guttaṁ.",
  "tika-s0202t2:49_10": "Rakkhitanti tasseva vevacanaṁ.",
  "tika-s0202t2:49_11": "Saṁvutanti apanītaṁ pavesanivāraṇena.",
  "tika-s0202t2:49_12": "Tenāha “pihita”nti.",
  "tika-s0202t2:50_0": "210.Uppajjanapariḷāhanti uppajjanakilesapariḷāhaṁ.",
  "tika-s0202t2:50_1": "Kiṁ vacanaṁ vattabbaṁ assāti rūpārammaṇaṁ anubhavitvā samudayādipahānaṁ pariggaṇhitvā parinibbinditvā virajjitvā yo vimutto,",
  "tika-s0202t2:50_2": "tattha kiṁ vuddhihatapariyāyo avassaṁ labhati na labhatīti pucchati.",
  "tika-s0202t2:50_3": "Paribbājako tādise sārabaddhavimuttike vuddhihatoti na vadeyyāti āha “na kiñci, bho,",
  "tika-s0202t2:50_4": "gotamā”ti.",
  "tika-s0202t2:51_0": "211.Teti tayā,",
  "tika-s0202t2:51_1": "ayameva vā pāṭho.",
  "tika-s0202t2:51_2": "Vassaṁ vāso vassaṁ uttarapadalopena,",
  "tika-s0202t2:51_3": "vassituṁ arahatīti vassiko,",
  "tika-s0202t2:51_4": "vassakāle nivāsānucchavikoti attho.",
  "tika-s0202t2:52_0": "Nātiucco hoti nātinīcoti gimhiko viya ucco,",
  "tika-s0202t2:52_1": "hemantiko viya nīco na hoti,",
  "tika-s0202t2:52_2": "atha kho tadubhayavemajjhalakkhaṇatāya nātiucco hoti nātinīco.",
  "tika-s0202t2:52_3": "Nātitanūnīti hemantikassa viya na khuddakāni.",
  "tika-s0202t2:52_4": "Nātibahūnīti gimhikassa viya na atibahūni.",
  "tika-s0202t2:52_5": "Missakānevāti hemantikagimhikesu vuttalakkhaṇavomissakāni.",
  "tika-s0202t2:52_6": "Uṇhapavesanatthāyāti niyūhesu purebhattaṁ pacchābhattañca patitasūriyobhāsavasena uṇhassa abbhantarapavesanatthāya.",
  "tika-s0202t2:52_7": "Bhittiniyūhāni nīharīyantīti dakkhiṇapasse bhittīsu niyūhāni nīharitvā karīyanti.",
  "tika-s0202t2:52_8": "Vipulajālānīti puthulachiddāni.",
  "tika-s0202t2:52_9": "Udakayantānīti udakavāhakayantāni.",
  "tika-s0202t2:53_0": "Nīluppalagacchake katvāti vikasitehi nīluppalehi gacchake naḷinike katvā.",
  "tika-s0202t2:53_1": "Gandhakalalanti gandhamissakakaddamaṁ.",
  "tika-s0202t2:53_2": "Yamakabhittīti yugaḷabhitti,",
  "tika-s0202t2:53_3": "tassā antare nāḷi,",
  "tika-s0202t2:53_4": "yato udakaṁ abhiruhati.",
  "tika-s0202t2:53_5": "Lohanāḷinti lohamayayantanāḷiṁ.",
  "tika-s0202t2:53_6": "Jālanti tambalohamayaṁ jālaṁ.",
  "tika-s0202t2:53_7": "Heṭṭhā yantaṁ parivattentīti heṭṭhābhāge udakayantaṁ gamenti.",
  "tika-s0202t2:53_8": "Udakaphusite temente vivaṇṇatā māhosīti nīlapaṭaṁ nivāseti.",
  "tika-s0202t2:53_9": "Divākāleti divasavelāya.",
  "tika-s0202t2:53_10": "Ajjhattaṁ vūpasantacitto viharāmīti etena attano phalasamāpattivihāro bhagavatā dassitoti āha –",
  "tika-s0202t2:53_11": "“tāya ratiyā ramamānoti idaṁ catutthajjhānikaphalasamāpattiratiṁ sandhāya vutta”nti.",
  "tika-s0202t2:54_0": "212.Mahāca nesaṁ papañcoti nesaṁ rājūnaṁ mahāpapañco rājiddhivasena sabbadā sampattivisayo ca,",
  "tika-s0202t2:54_1": "anubhavituṁ na labhantīti adhippāyo.",
  "tika-s0202t2:54_2": "Mante gavesantā vicaranti,",
  "tika-s0202t2:54_3": "na bhogasukhaṁ.",
  "tika-s0202t2:54_4": "Gaṇanā nāma acchinnagaṇanā,",
  "tika-s0202t2:54_5": "na vigaṇagaṇanā na paṇagaṇanā.",
  "tika-s0202t2:54_6": "Āvaṭṭoti yathādhigate dibbe kāme pahāya kāmahetu āvaṭṭo nivatto parivattito bhaveyya.",
  "tika-s0202t2:54_7": "Evaṁ mānusakā kāmāti yathā koci kusaggena udakaṁ gahetvā mahāsamudde udakaṁ mineyya.",
  "tika-s0202t2:54_8": "Tattha mahāsamudde udakameva mahantaṁ vipulaṁ paṇītañca,",
  "tika-s0202t2:54_9": "evaṁ dibbānaṁ kāmānaṁ samīpe upanidhāya mānusakā kāmā appamattakā oramattakā nihīnā,",
  "tika-s0202t2:54_10": "dibbāva kāmā mahantā vipulā uḷārā paṇītā.",
  "tika-s0202t2:54_11": "Samadhigayhāti sammā adhigamanavasena niggayha dibbampi sukhaṁ hīnaṁ katvā tiṭṭhati.",
  "tika-s0202t2:55_0": "213.",
  "tika-s0202t2:55_1": "Ārogyahetukaṁ sukhaṁ assa atthīti sukhī,",
  "tika-s0202t2:55_2": "taṁ panassa rogavigamatovāti āha “paṭhamaṁ dukkhito pacchā sukhito”ti.",
  "tika-s0202t2:55_3": "Serī nāma attādhīnavuttīti āha “serī ekako bhaveyyā”ti.",
  "tika-s0202t2:55_4": "Attano vaso sayaṁvaso,",
  "tika-s0202t2:55_5": "so etassa atthīti sayaṁvasī.",
  "tika-s0202t2:55_6": "Aṅgārakapallaṁ viya kāmavatthupariḷāhahetuto.",
  "tika-s0202t2:55_7": "Tacchetvāti ghaṭṭetvā,",
  "tika-s0202t2:55_8": "kaṇḍūyitvāti attho.",
  "tika-s0202t2:56_0": "214.",
  "tika-s0202t2:56_1": "Yena kāyo madhurakajāto hoti,",
  "tika-s0202t2:56_2": "taṁ kira kuṭṭhaṁ chaviṁ vināseti,",
  "tika-s0202t2:56_3": "cammaṁ chiddajātaṁ viya hoti.",
  "tika-s0202t2:56_4": "Tenevāha “upahatakāyappasādo”ti.",
  "tika-s0202t2:56_5": "Paccalatthāti paṭilabhi.",
  "tika-s0202t2:56_6": "Avijjābhibhūtatāya virodhipaccayasamāyogena paññindriyassa upahatattā.",
  "tika-s0202t2:56_7": "Āyatiṁ dukkhaphalatāya etarahi ca kilesadukkhabahulatāya kāmānaṁ dukkhasamphassatā,",
  "tika-s0202t2:56_8": "tadubhayasaṁyuttesu tesu ca taṁ asallakkhitvā ekantasukhābhiniveso viparītasaññāya,",
  "tika-s0202t2:56_9": "na kevalāya sukhavedanāya sukhāti pavattasaññī.",
  "tika-s0202t2:57_0": "215.Tānīti kuṭṭhasarīre vaṇamukhāni.",
  "tika-s0202t2:57_1": "Asucīnīti asubhāni.",
  "tika-s0202t2:57_2": "Duggandhānīti vissagandhāni.",
  "tika-s0202t2:57_3": "Pūtīnīti kuṇapabhūtāni.",
  "tika-s0202t2:57_4": "Idānīti etarahi.",
  "tika-s0202t2:57_5": "Nakhehi vippatacchanaaggiparitāpanehi atinippīḷanakāle pāṇakā…pe…",
  "tika-s0202t2:57_6": "paggharanti,",
  "tika-s0202t2:57_7": "tena vedanā tanukā hoti.",
  "tika-s0202t2:57_8": "Evanti vuttanayena vedanāya tanukabhāvato.",
  "tika-s0202t2:58_0": "Ārogyabhāve dhanalābhādilābhuppattito,",
  "tika-s0202t2:58_1": "asati ca ārogye lābhassa niratthakabhāvato,",
  "tika-s0202t2:58_2": "diṭṭhadhammikādisabbasampattīnaṁ lābhassa nimittabhāvato ca ārogyaparamā lābhā.",
  "tika-s0202t2:58_3": "Nibbāne sukhuppattito,",
  "tika-s0202t2:58_4": "asati ca nibbānādhigame tādisassa sukhassa anupalabbhanato,",
  "tika-s0202t2:58_5": "sabbasaṅkhatavivittattā ca sabbaso ca saṁsāradukkhābhāvato,",
  "tika-s0202t2:58_6": "adhigate ca tasmiṁ sakalavaṭṭadukkhābhāvato ca nibbānaṁ paramaṁ sukhaṁ.",
  "tika-s0202t2:58_7": "Pubbabhāgamaggānanti kāyānupassanādibhedabhinnānaṁ ariyamaggassa pubbabhāgiyānaṁ maggānaṁ.",
  "tika-s0202t2:58_8": "Tesañca amatagāmitā nāma tanninnatāvaseneva sacchikiriyāvasenāti āha “pubbabhāgagamaneneva amatagāmina”nti.",
  "tika-s0202t2:58_9": "Aṭṭhaṅgiko ariyamaggo khemo sabbaparissayasamugghātanena anupaddutattā,",
  "tika-s0202t2:58_10": "taṁsamaṅgīnaṁ sabbaso anupaddutattā taṁsamaṅgīnaṁ sabbaso anupaddavahetuto ca.",
  "tika-s0202t2:58_11": "Laddhivasena gahitāti sassatavādādīhi kevalaṁ tesaṁ laddhivasena tathā gahitā.",
  "tika-s0202t2:58_12": "Khemaamatagāminanti iminā hi “khemaṁamatagāmina”nti vibhattialopena niddeso,",
  "tika-s0202t2:58_13": "attho pana vibhattilopena daṭṭhabboti dasseti.",
  "tika-s0202t2:59_0": "216.Anomajjatīti anu anu omajjati. Aparāparaṁ hatthaṁ heṭṭhā otārento majjati.",
  "tika-s0202t2:60_0": "217.Chekanti ghanabhāvena vītaṁ.",
  "tika-s0202t2:60_1": "Ghanamaṭṭhabhāvena sundaraṁ hotīti āha “sampanna”nti.",
  "tika-s0202t2:60_2": "Sādhūhi paramappicchasantuṭṭhehi lāto gahitoti sāhuḷi.",
  "tika-s0202t2:60_3": "Saṅkāracoḷakaṁ niccakāḷakaṁ.",
  "tika-s0202t2:61_0": "218.",
  "tika-s0202t2:61_1": "Tattha tattha rujanaṭṭhena vibādhanaṭṭhena rogova bhūto.",
  "tika-s0202t2:61_2": "Vipassanāñāṇenapi sikhāppattena ārogyaṁ ekadesena passati,",
  "tika-s0202t2:61_3": "nibbānañca vaṭṭapaṭipakkhatoti āha “vipassanāñāṇañcevā”ti.",
  "tika-s0202t2:62_0": "219.Antarāti paṭhamuppatti jarāmaraṇānaṁ vemajjhe.",
  "tika-s0202t2:62_1": "Upahatoti pittasemhādidosehi dūsitabhāvena kathito.",
  "tika-s0202t2:62_2": "Pittādidose pana bhesajjasevanāya nivattento upahataṁ paṭipākatikaṁ karonto cakkhūni uppādeti nāma.",
  "tika-s0202t2:62_3": "Vinaṭṭhānīti anuppattidhammataṁ āpannāni.",
  "tika-s0202t2:63_0": "220.Pubbe vutte sāhuḷiyacīre.",
  "tika-s0202t2:63_1": "Vaṭṭe anugatacittenāti anamatagge saṁsāravaṭṭe anādīnavadassitāya anugāmicittena.",
  "tika-s0202t2:64_0": "221.Dhammassāti nibbānassa.",
  "tika-s0202t2:64_1": "Anudhammanti anurūpaṁ niyyānadhammaṁ.",
  "tika-s0202t2:64_2": "Tenāha “anucchavikaṁ paṭipada”nti.",
  "tika-s0202t2:64_3": "Pañcakkhandheti pañcupādānakkhandhe dasseti.",
  "tika-s0202t2:64_4": "“Dīgharattaṁ vata,",
  "tika-s0202t2:64_5": "bho”tiādinā pāḷiyaṁ vivaṭṭaṁ dassitaṁ.",
  "tika-s0202t2:64_6": "Tenāha “upādānanirodhāti vivaṭṭaṁ dassento”ti.",
  "tika-s0202t2:64_7": "Sesaṁ suviññeyyameva.",
  "tika-s0202t2:65_0": "Māgaṇḍiyasuttavaṇṇanāya līnatthappakāsanā samattā.",
  "tika-s0202t2:66_0": "6. Sandakasuttavaṇṇanā",
  "tika-s0202t2:67_0": "223.",
  "tika-s0202t2:67_1": "Devena vassena kato sobbho devakatasobbho.",
  "tika-s0202t2:67_2": "Tenāha “vasso…pe…",
  "tika-s0202t2:67_3": "rahado”ti.",
  "tika-s0202t2:67_4": "Guhāti paṁsuguhā pāsāṇaguhā missakaguhāti tisso guhā.",
  "tika-s0202t2:67_5": "Tattha paṁsuguhā udakamuttaṭṭhāne ahosi ninnaṭṭhānaṁ pana udakena ajjhotthataṁ.",
  "tika-s0202t2:67_6": "Umaṅgaṁ katvāti heṭṭhā suduggaṁ katvā.",
  "tika-s0202t2:67_7": "Anamataggiyaṁpaccavekkhitvāti “na kho so sattāvāso sulabharūpo,",
  "tika-s0202t2:67_8": "yo iminā dīghena addhunā anāvuṭṭhapubbo”tiādinā idañca taḷākaṁ mayā vutthapubbaṁ bhavissati,",
  "tika-s0202t2:67_9": "tampi ṭhānaṁ so ca attabhāvo apaññattikabhāvaṁ gatoti evaṁ anamataggiyaṁ paccavekkhitvā tādisaṁ ṭhānaṁ gantuṁ vaṭṭati.",
  "tika-s0202t2:67_10": "Iminā nayena samuddapabbatadassanādīsupi paccavekkhaṇāvidhi veditabbo.",
  "tika-s0202t2:68_0": "Uccaṁ nadamānāyāti uccaṁ katvā saddaṁ karontiyā kāmassādabhavassādādivatthunti “ayañca ayañca kāmo iṭṭho kanto manāpo,",
  "tika-s0202t2:68_1": "asuko bhavo iṭṭho kanto manāpo,",
  "tika-s0202t2:68_2": "evamayaṁ loko piyehi piyataro”ti evaṁ kāmassādabhavassādalokassādādisaṅkhātaṁ vatthuṁ.",
  "tika-s0202t2:68_3": "Duggatito saṁsārato ca niyyāti etenāti niyyānaṁ,",
  "tika-s0202t2:68_4": "saggamaggo mokkhamaggo ca,",
  "tika-s0202t2:68_5": "taṁ niyyānaṁ arahati,",
  "tika-s0202t2:68_6": "niyyāne vā niyuttāti niyyānikā,",
  "tika-s0202t2:68_7": "niyyānaṁ vā phalaṁ etissā atthīti niyyānikā,",
  "tika-s0202t2:68_8": "vacīduccaritādisaṁkilesato niyyātīti vā niyyānīyā, ī-",
  "tika-s0202t2:68_9": "kārassa rassattaṁ ya-",
  "tika-s0202t2:68_10": "kārassa ca ka-",
  "tika-s0202t2:68_11": "kāraṁ katvā niyyānikā,",
  "tika-s0202t2:68_12": "cetanāya saddhiṁ samphappalāpā veramaṇi.",
  "tika-s0202t2:68_13": "Tappaṭipakkhato aniyyānikā,",
  "tika-s0202t2:68_14": "tassā bhāvo aniyyānikattaṁ,",
  "tika-s0202t2:68_15": "tasmā aniyyānikattā.",
  "tika-s0202t2:68_16": "Tiracchānabhūtāti tirokaraṇabhūtā.",
  "tika-s0202t2:68_17": "Gehassitakathāti kāmapaṭisaṁyuttakathā.",
  "tika-s0202t2:68_18": "Kammaṭṭhānabhāveti aniccatāpaṭisaṁyuttacatusaccakammaṭṭhānabhāve.",
  "tika-s0202t2:68_19": "Saha atthenāti sātthakaṁ,",
  "tika-s0202t2:68_20": "hitapaṭisaṁyuttanti attho.",
  "tika-s0202t2:68_21": "Visikhāti gharasanniveso,",
  "tika-s0202t2:68_22": "visikhāgahaṇena ca tannivāsino gahitā “gāmo āgato”tiādīsu viya.",
  "tika-s0202t2:68_23": "Tenevāha “sūrā samatthā”ti “saddhā pasannā”ti ca.",
  "tika-s0202t2:68_24": "Kumbhaṭṭhānappadesena kumbhadāsiyo vuttāti āha “kumbhadāsikathā vā”ti.",
  "tika-s0202t2:69_0": "228.",
  "tika-s0202t2:69_1": "Vohāro viya tesaṁ tathā vohāramattaṁ gahetvā vuttaṁ “brahmacariyavāse”ti.",
  "tika-s0202t2:69_2": "Akatāti samena,",
  "tika-s0202t2:69_3": "visamena vā kenaci hetunā na katā na vihitā.",
  "tika-s0202t2:69_4": "Katavidho karaṇavidhi natthi etesanti akaṭavidhā.",
  "tika-s0202t2:69_5": "Padadvayenapi loke kenaci hetupaccayena nesaṁ anibbattataṁ dasseti.",
  "tika-s0202t2:69_6": "Iddhiyāpi na nimmitāti kassaci iddhimato cetovasippattassa devassa,",
  "tika-s0202t2:69_7": "issarādino vā iddhiyāpi na nimmitā.",
  "tika-s0202t2:69_8": "Animmātāti kassaci animmāpitā.",
  "tika-s0202t2:69_9": "Rūpādijanakabhāvanti rūpasaddādīnaṁ paccayabhāvaṁ,",
  "tika-s0202t2:69_10": "rūpādayopi pathaviyādīhi appaṭibaddhavuttikāti tassa adhippāyo.",
  "tika-s0202t2:69_11": "Yathā pabbatakūṭaṁ kenaci anibbattitaṁ kassaci ca anibbattanakaṁ,",
  "tika-s0202t2:69_12": "evametepīti āha “pabbatakūṭā viya ṭhitāti kūṭaṭṭhā”ti.",
  "tika-s0202t2:69_13": "Yamidaṁ bījato aṅkurādi jāyatīti vuccati,",
  "tika-s0202t2:69_14": "taṁ vijjamānameva tato nikkhamati nāvijjamānaṁ,",
  "tika-s0202t2:69_15": "aññathā aññatopi aññassa upaladdhi siyāti adhippāyo.",
  "tika-s0202t2:69_16": "Evaṁ ṭhitāti evaṁ nibbikārā ṭhitā.",
  "tika-s0202t2:69_17": "Ubhayenapīti atthadvayenapīti vadanti.",
  "tika-s0202t2:69_18": "“Kūṭaṭṭhā esikaṭṭhāyiṭṭhitā”ti padadvayenapi.",
  "tika-s0202t2:69_19": "Tesaṁ sattannaṁ kāyānaṁ.",
  "tika-s0202t2:69_20": "Ṭhitattāti nibbikārābhāvena ṭhitattā.",
  "tika-s0202t2:69_21": "Na calantīti vikāraṁ nāpajjanti.",
  "tika-s0202t2:69_22": "Vikārābhāvato hi tesaṁ sattannaṁ kāyānaṁ esikaṭṭhāyiṭṭhitatā.",
  "tika-s0202t2:69_23": "Aniñjanañca atthato pakatiyā avaṭṭhānamevāti dassetuṁ “na vipariṇāmentī”ti vuttaṁ.",
  "tika-s0202t2:69_24": "Tathā avipariṇāmadhammattā eva te aññamaññaṁ na byābādhenti.",
  "tika-s0202t2:69_25": "Sati hi vikāraṁ āpādetabbatāya byābādhakatāpi siyā,",
  "tika-s0202t2:69_26": "tathā anuggahetabbatāya anuggāhakatāti tadabhāvaṁ dassetuṁ pāḷiyaṁ “nāla”ntiādi vuttaṁ.",
  "tika-s0202t2:70_0": "Pathavī eva kāyekadesattā pathavīkāyo.",
  "tika-s0202t2:70_1": "Hantuṁ vā ghātetuṁ vā samattho nāma natthi jīvasattamānaṁ kāyānaṁ niccatāya nibbikārabhāvato,",
  "tika-s0202t2:70_2": "eteneva nesamahantabbatā aghātetabbatā atthato vuttāyevāti daṭṭhabbā.",
  "tika-s0202t2:70_3": "Tathā hi vuttaṁ “sattannaṁtveva kāyāna”ntiādi.",
  "tika-s0202t2:70_4": "Sotuṁ vā sāvetuṁ vā samattho nāma natthīti paccekaṁ nesaṁ savanesu asamatthattā tadekadesādīsupi asamatthataṁ dīpeti.",
  "tika-s0202t2:70_5": "Yadi koci hantā natthi,",
  "tika-s0202t2:70_6": "kathaṁ satthappahāroti āha “yathā muggarāsiādīsū”tiādi.",
  "tika-s0202t2:70_7": "Kevalaṁ saññāmattameva hoti,",
  "tika-s0202t2:70_8": "hananaghātanādi pana paramatthato nattheva kāyānaṁ avikopanīyabhāvatoti adhippāyo.",
  "tika-s0202t2:70_9": "Kevalaṁ takkamattena niratthakaṁ diṭṭhiṁ dīpetīti etena yasmā takkikā niraṅkusatāya parikappanassa yaṁ",
  "tika-s0202t2:70_10": "kiñci attanā parikappitaṁ sārato maññamānā tatheva abhinivissa takkadiṭṭhiggāhaṁ gaṇhanti,",
  "tika-s0202t2:70_11": "tasmā na tesaṁ diṭṭhivatthusmiṁ viññūhi vicāraṇā kattabbāti dasseti.",
  "tika-s0202t2:70_12": "Kecīti sārasamāsācariyā.",
  "tika-s0202t2:70_13": "Pañcindriyavasenāti pañcarūpindriyavasena.",
  "tika-s0202t2:70_14": "Kammanti laddhi kammabhāvena supākaṭattā.",
  "tika-s0202t2:70_15": "Avaṅkakathātāraṇādikā dvāsaṭṭhi paṭipadā.",
  "tika-s0202t2:70_16": "Ekasmiṁ kappeti ekasmiṁ mahākappe.",
  "tika-s0202t2:71_0": "Purisabhūmiyoti padhānapuggalena niddeso,",
  "tika-s0202t2:71_1": "itthīnampetā bhūmiyo icchanteva.",
  "tika-s0202t2:71_2": "Bhikkhu ca pannakotiādi tesaṁ pāḷiyeva.",
  "tika-s0202t2:71_3": "Tattha pannakoti bhikkhāya vicaraṇakoti vadanti,",
  "tika-s0202t2:71_4": "tesaṁ vā paṭipattiṁ paṭipannako.",
  "tika-s0202t2:71_5": "Jinoti jiṇṇo,",
  "tika-s0202t2:71_6": "jarāvasena nihīnadhātukoti vadanti,",
  "tika-s0202t2:71_7": "attano vā paṭipattiyā paṭipakkhaṁ jinitvā ṭhito.",
  "tika-s0202t2:71_8": "So kira tathābhūto kassacipi dhammaṁ na katheti,",
  "tika-s0202t2:71_9": "tenāha “na kiñci āhā”ti.",
  "tika-s0202t2:71_10": "Alābhinti “so na kumbhimukhā paṭiggaṇhatī”tiādinā nayena vuttaalābhahetusamāyogena alābhiṁ.",
  "tika-s0202t2:71_11": "Tato eva jighacchādubbalaparetatāya sayanaparāyaṇaṁ samaṇaṁ pannabhūmīti vadati.",
  "tika-s0202t2:72_0": "Ājīvavuttisatānīti sattānaṁ ājīvabhūtāni jīvikāvuttisatāni.",
  "tika-s0202t2:72_1": "Pasuggahaṇena eḷakajāti gahitā,",
  "tika-s0202t2:72_2": "migaggahaṇena rurugavayādisabbamigajāti.",
  "tika-s0202t2:72_3": "Bahū devāti cātumahārājikādibrahmakāyikādivasena nesaṁ antarabhedavasena bahū devā.",
  "tika-s0202t2:72_4": "Tattha cātumahārājikānaṁ ekacco antarabhedo “mahāsamayasuttena” dīpetabbo.",
  "tika-s0202t2:72_5": "Mānusāpi anantāti dīpadesakulavaṁsājīvādivibhāgavasena mānusāpi anantabhedā.",
  "tika-s0202t2:72_6": "Pisācā eva pesācā,",
  "tika-s0202t2:72_7": "te aparapetādayo mahantā veditabbā.",
  "tika-s0202t2:73_0": "Chaddantadahamandākiniyo kuḷīramucalindanāmena vadati.",
  "tika-s0202t2:73_1": "Gaṇṭhikāti pabbagaṇṭhikā.",
  "tika-s0202t2:73_2": "Paṇḍitopi…pe…",
  "tika-s0202t2:73_3": "uddhaṁ na gacchati, kasmā?",
  "tika-s0202t2:73_4": "Sattānaṁ saṁsaraṇakālassa niyatabhāvato.",
  "tika-s0202t2:74_0": "Aparipakkaṁ saṁsaraṇanimittaṁ sīlādinā paripāceti nāma sīghaṁyeva visuddhippattiyā.",
  "tika-s0202t2:74_1": "Paripakkaṁ phussa phussa patvā patvā paripakkabhāvāpādanena byantiṁ karoti nāma.",
  "tika-s0202t2:74_2": "Suttaguḷeti suttavaṭṭiyaṁ.",
  "tika-s0202t2:74_3": "Nibbeṭhiyamānameva paletīti upamāya sattānaṁ saṁsāro anukkamena khīyateva,",
  "tika-s0202t2:74_4": "na tassa vaddhīti dasseti paricchinnarūpattā.",
  "tika-s0202t2:75_0": "229.Niyativāde pakkhipantoti sabbaññutaṁ paṭijānitvāpi padesaññutāya asampāyamāno tattha attano aññāṇakiriyaṁ",
  "tika-s0202t2:75_1": "pariharituṁ asakkonto ca “evamesā niyatī”ti niyativāde pakkhipanto.",
  "tika-s0202t2:76_0": "230.",
  "tika-s0202t2:76_1": "Dhammakathāya apassayabhūto anussavo etassa atthīti anussavī,",
  "tika-s0202t2:76_2": "tenevassa apassayavādaṁ dassetuṁ “anussavanissito”ti āha.",
  "tika-s0202t2:76_3": "Savanaṁ saccatoti yaṁ kiñci anussavaṁ,",
  "tika-s0202t2:76_4": "taṁ savanaṁ saccanti gahetvā ṭhito.",
  "tika-s0202t2:76_5": "Piṭakasampadāyāti ganthasampādanena,",
  "tika-s0202t2:76_6": "tādisaṁ ganthaṁ paguṇaṁ vācuggataṁ katvā taṁ nissāya dhammaṁ katheti.",
  "tika-s0202t2:76_7": "Tenāha “vaggapaṇṇāsakāyā”tiādi.",
  "tika-s0202t2:77_0": "232.Mandapaññoti parittapañño.",
  "tika-s0202t2:77_1": "Momūhoti sammuyhako.",
  "tika-s0202t2:77_2": "“Evantipi me no”tiādinā vividho nānappakāro khepo vācāya paravādānaṁ khīpanaṁ vācāvikkhepo,",
  "tika-s0202t2:77_3": "taṁ vācāvikkhepaṁ,",
  "tika-s0202t2:77_4": "na marati na pacchijjati yathāvutto vādavikkhepo etāyāti amarā,",
  "tika-s0202t2:77_5": "tattha pavattā diṭṭhi amarāvikkhepo,",
  "tika-s0202t2:77_6": "taṁ amarāvikkhepaṁ.",
  "tika-s0202t2:77_7": "Apariyantavikkhepanti “evampi me no”tiādinā pucchitassa apariyosāpanavasena vikkhepaṁ.",
  "tika-s0202t2:77_8": "Ito cito ca sandhāvati ekasmiṁ sabhāve anavaṭṭhānato.",
  "tika-s0202t2:77_9": "Gāhaṁ na upagacchatīti micchāgāhatāya uttaravidhānāya purimapakkhaṁ ṭhapetvā gāhaṁ na upagacchati.",
  "tika-s0202t2:77_10": "Amarāsadisāya amarāya vikkhepoti amarāvikkhepo.",
  "tika-s0202t2:78_0": "Idaṁ kusalanti ettha iti-",
  "tika-s0202t2:78_1": "saddo pakārattho,",
  "tika-s0202t2:78_2": "iminā pakārenāti attho.",
  "tika-s0202t2:78_3": "Amarāvikkhepiko yathā kusale,",
  "tika-s0202t2:78_4": "evaṁ aññasmiṁ yaṁ kiñci kenaci pucchitaṁ atthaṁ attano aruccanatāya “evantipi me no”tiādinā tattha tattha vikkhepaññeva āpajjati,",
  "tika-s0202t2:78_5": "tasmā “evantipi me no”tiādi tattha tattha pucchitākārapaṭisedhanavasena vikkhipanākāradassanaṁ.",
  "tika-s0202t2:78_6": "Nanu cettha vikkhepavādino vikkhepapakkhassa ananujānanaṁ vikkhepapakkhe avaṭṭhānaṁ yuttanti? Na,",
  "tika-s0202t2:78_7": "tatthāpi tassa sammūḷhassa paṭikkhepavaseneva vikkhepavādassa pavattanato.",
  "tika-s0202t2:78_8": "Tena vuttaṁ “no”ti.",
  "tika-s0202t2:78_9": "Tathā hi sañcayo belaṭṭhaputto raññā ajātasattunā sandiṭṭhikaṁ sāmaññaphalaṁ puṭṭho paralokattikādīnaṁ paṭisedhanamukhena vikkhepaṁ byākāsi.",
  "tika-s0202t2:79_0": "Etthāha –",
  "tika-s0202t2:79_1": "“nanu cāyaṁ sabbopi amarāvikkhepiko kusalādayo dhamme paralokattikādīni ca yathābhūtaṁ anavabujjhamāno",
  "tika-s0202t2:79_2": "tattha tattha pañhaṁ puṭṭho samāno pucchāya vikkhepamattaṁ āpajjati,",
  "tika-s0202t2:79_3": "tassa kathaṁ diṭṭhigatabhāvo.",
  "tika-s0202t2:79_4": "Na hi avattukāmassa viya pucchitamatthaṁ ajānantassa vikkhepakaraṇamattena tassa diṭṭhigatikatā yuttā”ti? Vuccate –",
  "tika-s0202t2:79_5": "na heva kho pucchāya vikkhepakaraṇamattena tassa diṭṭhigatikatā,",
  "tika-s0202t2:79_6": "atha kho micchābhinivesavasena.",
  "tika-s0202t2:79_7": "Sassatābhinivesena micchābhiniviṭṭhoyeva hi puggalo mandabuddhitāya kusalādidhamme paralokattikādīni",
  "tika-s0202t2:79_8": "ca yāthāvato appaṭipajjamāno attanā aviññātassa atthassa paraṁ viññāpetuṁ asakkuṇeyyatāya musāvādabhayena",
  "tika-s0202t2:79_9": "ca vikkhepaṁ āpajjatīti.",
  "tika-s0202t2:79_10": "Atha vā puññapāpānaṁ tabbipākānañca anavabodhena asaddahanena ca tabbisayāya pucchāya vikkhepakaraṇaṁyeva",
  "tika-s0202t2:79_11": "sundaranti khantiṁ ruciṁ uppādetvā abhinivisantassa uppannā visuṁyeva sā ekā diṭṭhi sattabhaṅgadiṭṭhi",
  "tika-s0202t2:79_12": "viyāti daṭṭhabbā,",
  "tika-s0202t2:79_13": "indriyabaddhato ca tatiyaṭṭhānabhāve dassito.",
  "tika-s0202t2:80_0": "234.Sannidhikārakaṁkāmeti ettha anindriyabaddhāni adhippetānīti tilataṇḍulādiggahaṇaṁ,",
  "tika-s0202t2:80_1": "tassa lokassa appasādaparihāratthaṁ kadāci taṇḍulanāḷiādisaṅgahaṇakaraṇaṁ sandhāya vuttaṁ “tilataṇḍulādayo paññāyantī”ti.",
  "tika-s0202t2:81_0": "236.Ājīvakā matā nāmāti ime ājīvakā sabbaso sammāpaṭipattirahitā micchā eva ca paṭipajjamānā adhisīlasaṅkhātassa sīlajīvitassa abhāvena matā nāma.",
  "tika-s0202t2:81_1": "Puttamatāti mataputtā.",
  "tika-s0202t2:81_2": "Samaṇe gotame brahmacariyavāso atthīti samaṇaṁ eva gotamaṁ parisuddho suparipuṇṇo takkarassa sammā dukkhakkhayāvaho brahmacariyavāso atthi.",
  "tika-s0202t2:81_3": "Etenettha dhammasudhammatādidīpanena buddhasubuddhatañca dīpeti,",
  "tika-s0202t2:81_4": "aññattha natthīti iminā bāhirakesu tassa abhāvaṁ.",
  "tika-s0202t2:81_5": "Sesaṁ suviññeyyameva.",
  "tika-s0202t2:82_0": "Sandakasuttavaṇṇanāya līnatthappakāsanā samattā.",
  "tika-s0202t2:83_0": "7. Mahāsakuludāyisuttavaṇṇanā",
  "tika-s0202t2:84_0": "237.Abhiññātāti ediso ediso cāti abhilakkhaṇavasena ñātā.",
  "tika-s0202t2:84_1": "Appasaddassa vinīto,",
  "tika-s0202t2:84_2": "appasaddatāya mandabhāṇitāya vinītoti ca appasaddavinītoti vuccamāne aññena vinītabhāvo dīpito hoti,",
  "tika-s0202t2:84_3": "bhagavā pana sayambhuñāṇena sayameva vinīto.",
  "tika-s0202t2:84_4": "Tasmā pāḷiyaṁ “appasaddavinīto”ti na vuttaṁ.",
  "tika-s0202t2:84_5": "Tenāha “na hi bhagavā aññena vinīto”ti.",
  "tika-s0202t2:85_0": "238.Hiyyodivasaṁupādāya tato āsannāni katipayāni divasāni purimāni nāma honti,",
  "tika-s0202t2:85_1": "purimānīti ca pubbakāni,",
  "tika-s0202t2:85_2": "atītānīti attho.",
  "tika-s0202t2:85_3": "Tato paranti yathā vuttaatītadivasato anantaraṁ paraṁ purimataraṁ atisayena purimattā.",
  "tika-s0202t2:85_4": "Iti imesu dvīsu pavattito yathākkamaṁ purimapurimatarabhāvo,",
  "tika-s0202t2:85_5": "evaṁ santepi yadettha “purimatara”nti vuttaṁ,",
  "tika-s0202t2:85_6": "tato pabhuti yaṁ yaṁ oraṁ,",
  "tika-s0202t2:85_7": "taṁ taṁ paraṁ,",
  "tika-s0202t2:85_8": "yaṁ yaṁ paraṁ,",
  "tika-s0202t2:85_9": "taṁ taṁ “purimatara”nti vuttaṁ hoti.",
  "tika-s0202t2:85_10": "Kutūhalayuttā sālā kutūhalasālā yathā “ājaññaratho”ti.",
  "tika-s0202t2:85_11": "Ime dassanādayo.",
  "tika-s0202t2:86_0": "Ayathābhūtaguṇehīti ayathābhūtaṁ micchādīpitaatthamatteneva ugghositaguṇehi samuggato ghosito.",
  "tika-s0202t2:86_1": "Taranti atikkamanti etenāti titthaṁ,",
  "tika-s0202t2:86_2": "aggamaggo.",
  "tika-s0202t2:86_3": "Diṭṭhigatikamaggo pana ayathābhūtopi tesaṁ tathā vitaraṇaṁ upādāya titthanti voharīyatīti taṁ karontā titthakarā.",
  "tika-s0202t2:86_4": "Osaratīti pavisati.",
  "tika-s0202t2:87_0": "239.Sahitanti pubbāparāviruddhaṁ.",
  "tika-s0202t2:87_1": "Na kiñci jātanti paṭiññādosahetudosaudāharaṇadosaduṭṭhadosatāya na kiñci jātaṁ.",
  "tika-s0202t2:87_2": "Tenāha “āropito te vādo”ti.",
  "tika-s0202t2:87_3": "Vadanti tena paribhāsantīti vādo doso.",
  "tika-s0202t2:87_4": "Sabhāvakkosenāti sabhāvato pavattakoṭṭhāsena.",
  "tika-s0202t2:88_0": "240.Pīḷeyyāti madhubhaṇḍena saha bhājane pīḷetvā dadeyya.",
  "tika-s0202t2:88_1": "Sabrahmacārīhi sampayojetvāti sahadhammikehi viheṭhanapayogaṁ katvā,",
  "tika-s0202t2:88_2": "tenāha “vivādaṁ katvā”ti.",
  "tika-s0202t2:89_0": "241.Itarītarenāti paṇītato itarena. Tenāha “lāmakalāmakenā”ti.",
  "tika-s0202t2:90_0": "242.Bhattakosakenāti kosakabhattena,",
  "tika-s0202t2:90_1": "khuddakasarāvabhattakenāti attho.",
  "tika-s0202t2:90_2": "Beluvamattabhattāhārāti billapamāṇabhattabhojanā.",
  "tika-s0202t2:90_3": "Oṭṭhavaṭṭiyāti mukhavaṭṭiyā.",
  "tika-s0202t2:90_4": "Sabbākārenevāti sabbappakāreneva.",
  "tika-s0202t2:90_5": "Anappāhāroti na vattabbo kadāci appāhāroti katvā.",
  "tika-s0202t2:90_6": "Tattha ativiya aññehi avisayhaṁ appāhārataṁ bhagavato dassetuṁ “padhānabhūmiya”ntiādi vuttaṁ.",
  "tika-s0202t2:90_7": "Mayāti nissakkavacanaṁ.",
  "tika-s0202t2:90_8": "Visesatarāti tena dhammena visesavantatarā.",
  "tika-s0202t2:91_0": "Vatasamādānavaseneva paṁsukūlaṁ dhārentīti paṁsukūlikāti āha –",
  "tika-s0202t2:91_1": "“samādinnapaṁsukūlikaṅgā”ti,",
  "tika-s0202t2:91_2": "saddattho pana “visuddhimagge” vuttanayena veditabbo.",
  "tika-s0202t2:91_3": "Piṇḍapātikā sapadānacārinotiādīsupi eseva nayo.",
  "tika-s0202t2:91_4": "Tattha tattha satthena chinditattā satthalūkhāni.",
  "tika-s0202t2:91_5": "Yaṁ yaṁ sappāyaṁ,",
  "tika-s0202t2:91_6": "tasseva gahaṇaṁ uccinanti āha “uccinitvā…pe…",
  "tika-s0202t2:91_7": "thiraṭṭhānameva gahetvā”ti.",
  "tika-s0202t2:91_8": "Alābulomasānīti alābulomāni viya sukhumatarāni cīvarasuttaṁsūni etesaṁ santīti alābulomasāni.",
  "tika-s0202t2:91_9": "Pātitasāṇapaṁsukūlanti kaḷevarena saddhiṁ chaḍḍitasāṇamayaṁ paṁsukūlaṁ,",
  "tika-s0202t2:91_10": "yaṁ tumbamatte puḷave odhunitvā satthā gaṇhi.",
  "tika-s0202t2:92_0": "“Yathāpi bhamaro puppha”ntiādinā vuttaṁ madhukarabhikkhācāravataṁ “piṇḍiyālopabhojanaṁ nissāya pabbajjā”ti",
  "tika-s0202t2:92_1": "vacanato bhikkhūnaṁ pakatibhūtaṁ vatanti vuttaṁ “uñchāsake vate ratā”ti. Vata-",
  "tika-s0202t2:92_2": "saddo cettha pakativatasaṅkhātaṁ sakavataṁ vadati.",
  "tika-s0202t2:92_3": "Tenāha “uñchācariyasaṅkhāte bhikkhūnaṁ pakativate”ti.",
  "tika-s0202t2:92_4": "Uccanīcagharadvāraṭṭhāyinoti mahantakhuddakagehānaṁ bahidvārakoṭṭhakaṭṭhāyino.",
  "tika-s0202t2:92_5": "Kabaramissakaṁ bhattaṁ saṁharitvāti kaṇājakamissakaṁ bhattaṁ sampiṇḍitvā.",
  "tika-s0202t2:92_6": "Ummārato paṭṭhāyāti gharummārato paṭṭhāya.",
  "tika-s0202t2:93_0": "Cīvarānuggahatthanti cīvarānurakkhaṇatthaṁ.",
  "tika-s0202t2:93_1": "Ettha ca yasmā buddhā nāma sadevake loke anuttaraṁ puññakkhettaṁ,",
  "tika-s0202t2:93_2": "sā cassa puññakkhettatā paramukkaṁsagatā,",
  "tika-s0202t2:93_3": "tasmā sattānaṁ tādisaṁ upakāraṁ ācikkhitvā te ca anuggaṇhantā gahapaticīvaraṁ sādiyanti,",
  "tika-s0202t2:93_4": "catupaccayasantose pana ne paramukkaṁsagatā evāti daṭṭhabbaṁ.",
  "tika-s0202t2:94_0": "244.Sappaccayanti sahetukaṁ sakāraṇaṁ hutvā dhammaṁ desetīti ayamettha attho.",
  "tika-s0202t2:94_1": "Codako pana adhippāyaṁ ajānanto “kiṁ panā”tiādimāha.",
  "tika-s0202t2:94_2": "Itaro “no na desetī”tiādinā adhippāyaṁ vivarati.",
  "tika-s0202t2:94_3": "Nidānanti cettha ñāpakaṁ uppattikāraṇaṁ adhippetaṁ,",
  "tika-s0202t2:94_4": "tañca tassa tassa anuppattiyuttassa atthassa paṭipakkhaharaṇato “sappāṭihāriya”nti vuccatīti āha “purimassevetaṁvevacana”nti.",
  "tika-s0202t2:94_5": "Rāgādīnaṁ vā paṭiharaṇaṁ paṭihāriyaṁ,",
  "tika-s0202t2:94_6": "tadeva pāṭihāriyaṁ,",
  "tika-s0202t2:94_7": "saha pāṭihāriyenāti sappāṭihāriyaṁ.",
  "tika-s0202t2:94_8": "Rāgādipaṭisedhavaseneva hi satthā dhammaṁ deseti.",
  "tika-s0202t2:95_0": "245.Tassatassa pañhassāti yaṁ yaṁ pañhaṁ paro abhisaṅkharitvā bhagavantaṁ upasaṅkamitvā pucchati,",
  "tika-s0202t2:95_1": "tassa tassa pañhassa.",
  "tika-s0202t2:95_2": "Upari āgamanavādapathanti vissajjane kate tato upari āgacchanakaṁ vādamaggaṁ.",
  "tika-s0202t2:95_3": "Visesetvā vadantoti vattati,",
  "tika-s0202t2:95_4": "“bho gotama,",
  "tika-s0202t2:95_5": "vattumarahatī”ti attano vādabhedanatthaṁ āhataṁ kāraṇaṁ attano māraṇatthaṁ āvudhaṁ nidassento viya visesetvā vadanto pahārakena vacanena.",
  "tika-s0202t2:95_6": "Antarantareti mayā vuccamānakathāpabandhassa antarantare.",
  "tika-s0202t2:95_7": "Dadeyya vadeyya.",
  "tika-s0202t2:95_8": "Evarūpesu ṭhānesūti paravādīhi saddhiṁ vādapaṭivādaṭṭhānesu.",
  "tika-s0202t2:95_9": "Te niggahetuṁ mayā desitaṁ suttapadaṁ ānetvā mamayeva anusāsaniṁ ovādaṁ paccāsīsanti.",
  "tika-s0202t2:96_0": "246.Sampādemīti manorathaṁ sampādemi.",
  "tika-s0202t2:96_1": "Paripūremīti ajjhāsayaṁ paripūremi.",
  "tika-s0202t2:96_2": "Adhisīleti adhike uttamasīle.",
  "tika-s0202t2:96_3": "Sāvakasīlato ca paccekabuddhasīlato ca buddhānaṁ sīlaṁ adhikaṁ ukkaṭṭhaṁ paramukkaṁsato anaññasādhāraṇabhāvato.",
  "tika-s0202t2:96_4": "Tenāha “buddhasīlaṁ nāma kathita”nti.",
  "tika-s0202t2:96_5": "Ṭhānuppattikapaññāti tattha tattha ṭhānaso uppannapaññā.",
  "tika-s0202t2:96_6": "Tenāha “tatthā”tiādi.",
  "tika-s0202t2:96_7": "Avasesā paññāti idha pāḷiyaṁ āgatā anāgatā ca yathāvuttañāṇadvayavinimuttā paññā.",
  "tika-s0202t2:97_0": "247.Visesādhigamānanti satipaṭṭhānādīnaṁ adhigandhabbavisesānaṁ.",
  "tika-s0202t2:97_1": "Abhiññā nāma cha abhiññā,",
  "tika-s0202t2:97_2": "tāsu ukkaṭṭhaniddesena chaḷabhiññārahatova aggamaggapaññā idha abhiññāti adhippetā,",
  "tika-s0202t2:97_3": "tassa vosānaṁ pariyosānaṁ pāramī paramukkaṁsāti avakaṁsāti ca aggaphalaṁ vuccatīti āha “abhiññā…pe…",
  "tika-s0202t2:97_4": "arahattaṁ pattā”ti.",
  "tika-s0202t2:98_0": "Upāyapadhāneti ariyaphalādhigamanassa upāyabhūte padhāne.",
  "tika-s0202t2:98_1": "“Anuppannapāpakānuppādādiatthā”ti gahitā tatheva honti,",
  "tika-s0202t2:98_2": "taṁ atthaṁ sādhentiyevāti etassa atthassa dīpako sammā-",
  "tika-s0202t2:98_3": "saddoti yathāadhippetatthassa anuppannapāpakānuppādādino upāyabhūte,",
  "tika-s0202t2:98_4": "padhānaupāyabhūteti attho. Sammā-",
  "tika-s0202t2:98_5": "saddassa vā yoniso atthadīpakataṁ sandhāya “yoniso padhāne”ti vuttaṁ.",
  "tika-s0202t2:98_6": "Chandaṁ janetīti kattukamyatākusalacchandaṁ uppādeti pavatteti vā.",
  "tika-s0202t2:98_7": "Vāyamatīti payogaparakkamaṁ karoti.",
  "tika-s0202t2:98_8": "Vīriyaṁ ārabhatīti kāyikacetasikavīriyaṁ karoti.",
  "tika-s0202t2:98_9": "Cittaṁ ukkhipatīti teneva sahajātavīriyena kosajjapakkhato cittaṁ ukkhipati.",
  "tika-s0202t2:98_10": "Padahatīti sammappadhānabhūtaṁ vīriyaṁ pavatteti.",
  "tika-s0202t2:98_11": "Paṭipāṭiyā panetāni cattāri padāni āsevanābhāvanābahulīkammasātaccakiriyāhi yojetabbāni.",
  "tika-s0202t2:98_12": "“Padahatī”ti vā iminā āsevanādīhi saddhiṁ sikhāpattaṁ ussoḷhivīriyaṁ yojetabbaṁ.",
  "tika-s0202t2:98_13": "Vaḍḍhiyā paripūraṇatthanti yāvatā bhāvanāpāripūriyā paripūraṇatthaṁ.",
  "tika-s0202t2:98_14": "Yā ṭhitīti yā kusalānaṁ dhammānaṁ paṭipakkhavigamena avaṭṭhiti.",
  "tika-s0202t2:98_15": "So asammosoti so avināso.",
  "tika-s0202t2:98_16": "Yaṁ vepullanti yo sabbaso vipulabhāvo mahantatā.",
  "tika-s0202t2:98_17": "Bhāvanāpāripūrīti bhāvanāya paripūritā.",
  "tika-s0202t2:98_18": "Atthotipi veditabbaṁ purimapacchimapadānaṁ samānatthabhāvato.",
  "tika-s0202t2:99_0": "Pubbabhāgapaṭipadā kathitātaṁtaṁvisesādhigamassa paṭipadāvibhāvanāya āraddhattā.",
  "tika-s0202t2:99_1": "Akusalānaṁ dhammānaṁ anuppajjanena anatthāvahatā nāma natthīti vuttaṁ –",
  "tika-s0202t2:99_2": "“uppajjamānā”ti vacanaṁ uppannānaṁ rāsantarabhāvena gahitattā.",
  "tika-s0202t2:99_3": "Tathā kusalānaṁ dhammānaṁ uppajjanenāti vuttaṁ –",
  "tika-s0202t2:99_4": "anuppajjamānāti vacanaṁ uppannānaṁ rāsantarabhāvena gahitattā.",
  "tika-s0202t2:99_5": "Nirujjhamānāti paṭipakkhasamāyogena vinassamānā,",
  "tika-s0202t2:99_6": "na khaṇanirodhavasena nirujjhamānā.",
  "tika-s0202t2:100_0": "Lobhādayo veditabbā,",
  "tika-s0202t2:100_1": "ye āraddhavipassakānaṁ uppajjanārahā.",
  "tika-s0202t2:100_2": "Sakiṁ uppajjitvāti sabhāvakathanamattametaṁ.",
  "tika-s0202t2:100_3": "Ekavārameva hi maggo uppajjati.",
  "tika-s0202t2:100_4": "Nirujjhamānoti saraseneva nirujjhamāno.",
  "tika-s0202t2:100_5": "Na hi tassa paṭipakkhasamāyogo nāma atthi.",
  "tika-s0202t2:100_6": "Phalassāti anantarakāleva uppajjanakaphalassa.",
  "tika-s0202t2:100_7": "Paccayaṁ datvāva nirujjhatīti iminā maggo sampati āyatiñca ekanteneva atthāvahoti dasseti.",
  "tika-s0202t2:100_8": "Purimasmimpīti “anuppannā me kusalā dhammā anuppajjamānā anatthāya saṁvatteyyu”nti etasmiṁ tatiyavārepi.",
  "tika-s0202t2:100_9": "“Samathavipassanā gahetabbā”ti vuttaṁ aṭṭhakathāyaṁ,",
  "tika-s0202t2:100_10": "taṁ pana maggassa anuppannatāya sabbhāvato,",
  "tika-s0202t2:100_11": "anuppajjamāne ca tasmiṁ vaṭṭānatthasabbhāvatoti maggassapi sādhāraṇabhāvato na yuttanti paṭikkhipati.",
  "tika-s0202t2:100_12": "Yadi samathavipassanānampi anuppatti anatthāvahā,",
  "tika-s0202t2:100_13": "maggassa anuppattiyā vattabbaṁ natthīti.",
  "tika-s0202t2:101_0": "Mahantaṁ,",
  "tika-s0202t2:101_1": "gāravaṁ hoti,",
  "tika-s0202t2:101_2": "tasmā “saṅghagāravena yathāruci vandituṁ na labhāmī”ti saṅghena saha na nikkhami.",
  "tika-s0202t2:101_3": "Ettakaṁ dhātūnaṁ nidhānaṁ nāma aññatra natthi,",
  "tika-s0202t2:101_4": "mahādhātunidhānato hi nīharitvā katipayā dhātuyo tattha tattha cetiye upanītā,",
  "tika-s0202t2:101_5": "idha pana rāmagāmathūpe vinaṭṭhe nāgabhavanaṁ paviṭṭhā doṇamattā dhātuyo upanītā.",
  "tika-s0202t2:101_6": "Atimandāni noti nanu ativiya mandāni.",
  "tika-s0202t2:102_0": "Saṁvijjitvāti “kathañhi nāma mādiso īdisaṁ anatthaṁ pāpuṇissatī”ti saṁvegaṁ janetvā.",
  "tika-s0202t2:102_1": "Īdisaṁ nāma mādisaṁ ārabbha vattabbanti kiṁ vadatīti taṁ vacanaṁ anādiyanto.",
  "tika-s0202t2:103_0": "Santasamāpattito aññaṁ santhambhanakāraṇaṁ balavaṁ natthīti tato parihīno sammāpaṭipattiyaṁ patiṭṭhā kathaṁ bhavissatīti āha “santāya…pe…",
  "tika-s0202t2:103_1": "na sakkotī”ti.",
  "tika-s0202t2:103_2": "Na hi mahārajjuyā chinnāya suttatantū santhambhetuṁ sakkontīti.",
  "tika-s0202t2:103_3": "Samathe dassetvā tena samānagatikā imasmiṁ visaye vipassanāpīti iminā adhippāyenāha “evaṁ uppannā samathavipassanā…pe…",
  "tika-s0202t2:103_4": "saṁvattantī”ti.",
  "tika-s0202t2:104_0": "Kāsāvanti kāsāvavatthaṁ.",
  "tika-s0202t2:104_1": "Kacchaṁ pīḷetvā nivatthanti pacchimaṁ ovaṭṭikaṁ pīḷento viya daḷhaṁ katvā nivatthaṁ addasaṁsūti yojanā.",
  "tika-s0202t2:105_0": "Vuttanayenāti “kāmā nāmete aniccā dukkhā vipariṇāmadhammā”tiādinā vatthukāmakilesakāmesu ādīnavadassanapubbakanekkhammapaṭipattiyā",
  "tika-s0202t2:105_1": "chandarāgaṁ vikkhambhayato samucchindantassa ca “anuppanno ca kāmāsavo na uppajjatī”tiādinā heṭṭhā sabbāsavasuttavaṇṇanādīsu",
  "tika-s0202t2:105_2": "vuttanayena.",
  "tika-s0202t2:105_3": "Ārammaṇarasaṁ anubhavitvā niruddhavipākoti tadārammaṇamāha.",
  "tika-s0202t2:105_4": "Anubhavitvā bhavitvā ca vigataṁ bhūtavigataṁ.",
  "tika-s0202t2:105_5": "Anubhūtabhūtā hi bhūtatāsāmaññena bhūta-",
  "tika-s0202t2:105_6": "saddena vuttā.",
  "tika-s0202t2:105_7": "Sāmaññameva hi upasaggena visesīyatīti.",
  "tika-s0202t2:105_8": "Anubhūtasaddo ca kammavacanicchāya abhāvato anubhavakavācako daṭṭhabbo.",
  "tika-s0202t2:105_9": "Vipāko ārammaṇe uppajjitvā niruddho bhutvāvigatoti vattabbataṁ arahati,",
  "tika-s0202t2:105_10": "vikappagāhavasena rāgādīhi tabbipakkhehi ca akusalaṁ kusalañca kammaṁ ārammaṇarasaṁ anubhavitvā vigatanti vattabbataṁ arahati.",
  "tika-s0202t2:105_11": "Yathāvutto pana vipāko kevalaṁ ārammaṇarasānubhavanavaseneva pavattatīti anubhavitvā vigatattā nippariyāyeneva vutto,",
  "tika-s0202t2:105_12": "tassa ca tathā vuttattā kammaṁ bhavitvā vigatapariyāyena,",
  "tika-s0202t2:105_13": "yaṁ “uppannānaṁ akusalānaṁ dhammānaṁ pahānāya,",
  "tika-s0202t2:105_14": "uppannānaṁ kusalānaṁ dhammānaṁ ṭhitiyā”ti ettha “uppanna”nti gahetvā taṁsadisānaṁ pahānaṁ,",
  "tika-s0202t2:105_15": "vuddhi ca vuttā.",
  "tika-s0202t2:105_16": "Vipaccituṁ okāsakaraṇavasena uppatitaṁ atītakammañca tato uppajjituṁ āraddho anāgato vipāko ca “okāsakatuppanno”ti vutto.",
  "tika-s0202t2:105_17": "Yaṁ uppannasaddena vināpi viññāyamānaṁ uppannaṁ sandhāya “nāhaṁ,",
  "tika-s0202t2:105_18": "bhikkhave,",
  "tika-s0202t2:105_19": "sañcetanikāna”ntiādi vuttaṁ.",
  "tika-s0202t2:106_0": "Tesūti vipassanāya bhūmibhūtesu khandhesu.",
  "tika-s0202t2:106_1": "Anusayitakilesāti anusayavasena pavattā appahīnā maggena pahātabbā kilesā adhippetā.",
  "tika-s0202t2:106_2": "Tenāha “atītā…pe…",
  "tika-s0202t2:106_3": "na vattabbā”ti.",
  "tika-s0202t2:106_4": "Tesañhi ambarukkhopamāya vattamānāditā na vattabbā maggena pahātabbānaṁ tādisassa vibhāgassa anuppajjanato.",
  "tika-s0202t2:106_5": "Appahīnāva hontīti iminā appahīnaṭṭhena anusayaṭṭhoti dasseti.",
  "tika-s0202t2:106_6": "Idaṁbhūmiladdhuppannaṁ nāmāti idaṁ tesu khandhesu uppattirahakilesajātaṁ tāya eva uppattirahatāya bhūmiladdhuppannaṁ nāma,",
  "tika-s0202t2:106_7": "tebhūmakabhūmiladdhā nāma hotīti attho.",
  "tika-s0202t2:106_8": "Tāsu tāsu bhūmīsūti manussadevādiattabhāvasaṅkhātesu upādānakkhandhesu.",
  "tika-s0202t2:106_9": "Tasmiṁ tasmiṁ santāne anuppattianāpāditatāya asamugghātitā.",
  "tika-s0202t2:106_10": "Ettha ca laddhabhūmikaṁ bhūmiladdhanti vuttaṁ aggiāhito viya.",
  "tika-s0202t2:107_0": "Okāsakatuppanna-",
  "tika-s0202t2:107_1": "saddepi ca okāso kato etenāti okāso kato etassāti ca atthadvayepi kata-",
  "tika-s0202t2:107_2": "saddassa paranipāto daṭṭhabbo.",
  "tika-s0202t2:107_3": "Āhatakhīrarukkho viya nimittaggāhavasena adhiggahitaṁ ārammaṇaṁ,",
  "tika-s0202t2:107_4": "anāhatakhīrarukkho viya avikkhambhitatāya antogadhakilesaṁ ārammaṇaṁ.",
  "tika-s0202t2:107_5": "Nimittaggāhakāvikkhambhitakilesā vā puggalā āhatānāhatakhīrarukkhasadisā.",
  "tika-s0202t2:107_6": "Purimanayenevāti avikkhambhituppanne viya “imasmiṁ nāma ṭhāne nuppajjissantīti na vattabbā. Kasmā?",
  "tika-s0202t2:107_7": "Asamugghātitattā”ti yojetvā vitthāretabbaṁ.",
  "tika-s0202t2:108_0": "Vuttaṁ paṭisambhidāmagge.",
  "tika-s0202t2:108_1": "Tattha ca maggena pahīnakilesānameva tidhā navattabbataṁ apākaṭaṁ supākaṭaṁ kātuṁ ajātaphalarukkho upamābhāvena āgato.",
  "tika-s0202t2:108_2": "Atītādīnaṁ appahīnatā dassanatthampi “jātaphalarukkhena dīpetabba”nti vuttaṁ.",
  "tika-s0202t2:108_3": "Tattha yathā acchinne rukkhe nibbattārahāni phalāni chinne anuppajjamānāni na kadāci sasabhāvāni ahesuṁ",
  "tika-s0202t2:108_4": "honti bhavissanti cāti tāni atītādibhāvena na vattabbāni,",
  "tika-s0202t2:108_5": "evaṁ maggena pahīnakilesā ca daṭṭhabbā.",
  "tika-s0202t2:108_6": "Yathā chede asati phalāni uppajjissanti,",
  "tika-s0202t2:108_7": "sati ca nuppajjissantīti chedassa sātthakatā,",
  "tika-s0202t2:108_8": "evaṁ maggabhāvanāya ca sātthakatā yojetabbā.",
  "tika-s0202t2:109_0": "Tepi pajahatiyeva kilesappahāneneva tesampi anuppattidhammatāpādanato.",
  "tika-s0202t2:109_1": "Abhisaṅkhāraviññāṇassāti paṭisandhiviññāṇassa.",
  "tika-s0202t2:109_2": "Upādinnaanupādinnatoti upādinnakhandhato ceva kilesato ca.",
  "tika-s0202t2:109_3": "Upapattivasena vuṭṭhānaṁ dassetumāha –",
  "tika-s0202t2:109_4": "“bhavavasena panā”tiādi.",
  "tika-s0202t2:109_5": "Ye sotāpannassa satta bhavā appahīnā,",
  "tika-s0202t2:109_6": "tato pañca ṭhapetvā itare dve “sugatibhavekadesā”ti adhippetā.",
  "tika-s0202t2:109_7": "Sugatikāmabhavatoti sugatibhavekadesabhūtakāmabhavato.",
  "tika-s0202t2:109_8": "Arahattamaggo rūpārūpabhavato vuṭṭhāti uddhambhāgiyasaṁyojanasamugghātabhāvato.",
  "tika-s0202t2:109_9": "Yadi arahattamaggo eva ariyamaggo siyā,",
  "tika-s0202t2:109_10": "so eva sabbakilese pajaheyya,",
  "tika-s0202t2:109_11": "sabbabhavehipi vuṭṭhaheyya.",
  "tika-s0202t2:109_12": "Yasmā pana odhisova kilesā pahīyanti,",
  "tika-s0202t2:109_13": "tasmā heṭṭhimaheṭṭhimamaggehi pahīnāvasese kilese so pajahati,",
  "tika-s0202t2:109_14": "iti imaṁ sāmatthiyaṁ sandhāya “sabbabhavehi vuṭṭhātiyevātipi vadantī”ti vuttaṁ.",
  "tika-s0202t2:109_15": "Tathā hi so eva “vajirūpamo”ti vutto.",
  "tika-s0202t2:110_0": "Hotu tāva vuttanayena anuppannānaṁ akusalānaṁ anuppādāya,",
  "tika-s0202t2:110_1": "uppannānaṁ uppannasadisānaṁ pahānāya anuppattidhammatāpādanāya maggabhāvanā,",
  "tika-s0202t2:110_2": "atha maggakkhaṇe kathaṁ anuppannānaṁ kusalānaṁ uppādāya uppannānañca ṭhitiyā bhāvanā hoti ekacittakkhaṇikattā tassāti codeti,",
  "tika-s0202t2:110_3": "itaro “maggappavattiyāyevā”ti parihāramāha.",
  "tika-s0202t2:110_4": "Maggo hi kāmañcekacittakkhaṇiko,",
  "tika-s0202t2:110_5": "tathārūpo panassa pavattiviseso,",
  "tika-s0202t2:110_6": "yaṁ anuppannā kusalā dhammā sātisayaṁ uppajjanti,",
  "tika-s0202t2:110_7": "uppannā ca savisesaṁ pāripūriṁ pāpuṇanti.",
  "tika-s0202t2:110_8": "Tenāha “maggo hī”tiādi.",
  "tika-s0202t2:110_9": "Kiñcāpi ariyamaggo vattamānakkhaṇe anuppanno nāma na hoti,",
  "tika-s0202t2:110_10": "anuppannapubbataṁ upādāya upacāravasena tathā vuccatīti dassetuṁ “anāgatapubbaṁ hī”tiādi vuttaṁ.",
  "tika-s0202t2:110_11": "Ayamevāti ayaṁ maggassa yathāpaccayapavatti eva ṭhiti nāmāti,",
  "tika-s0202t2:110_12": "maggasamaṅgī puggalo maggampi bhāvento eva tassa ṭhitiyā bhāvetīti vattuṁ vaṭṭati.",
  "tika-s0202t2:111_0": "Upasamamānaṁ gacchatīti vikkhambhanavasena samucchedavasena kilese upasamentaṁ vattati.",
  "tika-s0202t2:111_1": "Pubbabhāgindriyāni eva vā adhippetāni.",
  "tika-s0202t2:111_2": "Tenevāha “kilesūpasamatthaṁ vā gacchatī”ti.",
  "tika-s0202t2:112_0": "248.Adhimuccanaṭṭhenāti adhikaṁ savisesaṁ muccanaṭṭhena,",
  "tika-s0202t2:112_1": "tenāha “suṭṭhu muccanaṭṭho”ti.",
  "tika-s0202t2:112_2": "Etena satipi sabbassapi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena",
  "tika-s0202t2:112_3": "taṁ jhānaṁ sātisayaṁ paṭipakkhato vimuccitvā pavattati,",
  "tika-s0202t2:112_4": "so bhāvanāviseso dīpito.",
  "tika-s0202t2:112_5": "Bhavati hi samānajātiyuttopi bhāvanāvisesena pavattiākāraviseso.",
  "tika-s0202t2:112_6": "Yathā taṁ saddhāvimuttato diṭṭhippattassa,",
  "tika-s0202t2:112_7": "tathā paccanīkadhammehi suṭṭhu vimuttatāya eva aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho.",
  "tika-s0202t2:112_8": "Tenāha “ārammaṇe cā”tiādi.",
  "tika-s0202t2:112_9": "Ayaṁ panatthoti ayaṁ adhimuccanattho pacchimavimokkhe nirodhe natthi.",
  "tika-s0202t2:112_10": "Kevalo vimuttattho eva tattha labbhati,",
  "tika-s0202t2:112_11": "taṁ sayameva parato vakkhati.",
  "tika-s0202t2:113_0": "Rūpīti yenāyaṁ sasantatipariyāpannena rūpena samannāgato,",
  "tika-s0202t2:113_1": "taṁ yassa jhānassa hetubhāvena visiṭṭhaṁ rūpaṁ hoti.",
  "tika-s0202t2:113_2": "Yena visiṭṭhena rūpena “rūpī”ti vucceyya rūpī-",
  "tika-s0202t2:113_3": "saddassa atisayatthadīpanato,",
  "tika-s0202t2:113_4": "tadeva sasantatipariyāpannarūpanimittaṁ jhānamiva paramatthato rūpībhāvasādhakanti daṭṭhabbaṁ.",
  "tika-s0202t2:113_5": "Tenāha “ajjhatta”ntiādi.",
  "tika-s0202t2:113_6": "Rūpajjhānaṁ rūpaṁ uttarapadalopena.",
  "tika-s0202t2:113_7": "Rūpānīti panettha purimapadalopo daṭṭhabbo.",
  "tika-s0202t2:113_8": "Tena vuttaṁ “nīlakasiṇādīni rūpānī”ti.",
  "tika-s0202t2:114_0": "Antoappanāyaṁ subhanti ābhogo natthīti iminā pubbābhogavasena adhimutti siyāti dasseti.",
  "tika-s0202t2:114_1": "Evañhettha tathāvattabbatāpatticodanā anavakāsā hoti.",
  "tika-s0202t2:114_2": "Yasmā suvisuddhesu nīlādīsu vaṇṇakasiṇesu tattha katādhikārānaṁ abhirativasena suṭṭhu adhimutti siyā,",
  "tika-s0202t2:114_3": "tasmā aṭṭhakathāyaṁ tathā tatiyo vimokkho saṁvaṇṇito.",
  "tika-s0202t2:114_4": "Yasmā pana mettādivasena pavattamānā bhāvanā satte appaṭikūlato dahati,",
  "tika-s0202t2:114_5": "te subhato adhimuccitvāva pavattati,",
  "tika-s0202t2:114_6": "tasmā paṭisambhidāmagge brahmavihārabhāvanā “subhavimokkho”ti vuttā,",
  "tika-s0202t2:114_7": "tayidaṁ ubhayampi tena tena pariyāyena vuttattā na virujjhatīti daṭṭhabbaṁ.",
  "tika-s0202t2:115_0": "Sabbasoti anavasesato.",
  "tika-s0202t2:115_1": "Na hi catunnaṁ arūpakkhandhānaṁ ekadesopi tattha avasiṭṭhoti.",
  "tika-s0202t2:115_2": "Vissaṭṭhattāti yathāparicchinne kāle nirodhitattā.",
  "tika-s0202t2:115_3": "Uttamo vimokkho nāma ariyeheva samāpajjitabbato,",
  "tika-s0202t2:115_4": "ariyaphalapariyosānattā diṭṭheva dhamme nibbānappattibhāvato ca.",
  "tika-s0202t2:116_0": "249.",
  "tika-s0202t2:116_1": "Abhibhavatīti abhibhu parikammaṁ, ñāṇaṁ vā.",
  "tika-s0202t2:116_2": "Abhibhu āyatanaṁ etassāti abhibhāyatanaṁ, jhānaṁ.",
  "tika-s0202t2:116_3": "Abhibhavitabbaṁ vā ārammaṇasaṅkhātaṁ āyatanaṁ etassāti abhibhāyatanaṁ, jhānaṁ.",
  "tika-s0202t2:116_4": "Ārammaṇābhibhavanato abhibhu ca taṁ āyatanañca yogino sukhavisesānaṁ adhiṭṭhānabhāvato manāyatanadhammāyatanabhāvato",
  "tika-s0202t2:116_5": "cātipi sasampayuttaṁ jhānaṁ abhibhāyatanaṁ.",
  "tika-s0202t2:116_6": "Tenāha “abhibhavanakāraṇānī”tiādi.",
  "tika-s0202t2:116_7": "Tānīti abhibhāyatanasaññitāni jhānāni.",
  "tika-s0202t2:116_8": "Samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṁ abhibhavanākāraṁ gahetvā pavattoti daṭṭhabbo.",
  "tika-s0202t2:116_9": "Parikammavasena ajjhattaṁ rūpasaññī,",
  "tika-s0202t2:116_10": "na appanāvasena.",
  "tika-s0202t2:116_11": "Na hi paṭibhāganimittārammaṇā appanā ajjhattavisayā sambhavati.",
  "tika-s0202t2:116_12": "Taṁ pana ajjhatta parikammavasena laddhaṁ kasiṇanimittaṁ asuvisuddhameva hoti,",
  "tika-s0202t2:116_13": "na bahiddhā parikammavasena laddhaṁ viya visuddhaṁ.",
  "tika-s0202t2:117_0": "Parittānīti yathāladdhāni suppasarāvamattāni.",
  "tika-s0202t2:117_1": "Tenāha “avaḍḍhitānī”ti.",
  "tika-s0202t2:117_2": "Parittavasenevāti vaṇṇavasena ābhoge vijjamānepi parittavaseneva idamabhibhāyatanaṁ vuttaṁ.",
  "tika-s0202t2:117_3": "Parittatā hettha abhibhavanassa kāraṇaṁ.",
  "tika-s0202t2:117_4": "Vaṇṇābhoge satipi asatipi abhibhāyatanabhāvanā nāma tikkhapaññasseva sambhavati,",
  "tika-s0202t2:117_5": "na itarassāti “ñāṇuttariko puggalo”ti.",
  "tika-s0202t2:117_6": "Abhibhavitvā samāpajjatīti ettha abhibhavanaṁ samāpajjanañca upacārajjhānādhigamasamanantarameva appanājhānuppādananti",
  "tika-s0202t2:117_7": "āha “saha nimittuppādenevettha appanaṁ pāpetī”ti.",
  "tika-s0202t2:117_8": "Saha nimittuppādenāti ca appanāparivāsābhāvassa lakkhaṇavacanametaṁ.",
  "tika-s0202t2:117_9": "Yo “khippābhiñño”ti vuccati,",
  "tika-s0202t2:117_10": "tatopi ñāṇuttarasseva abhibhāyatanabhāvanā.",
  "tika-s0202t2:117_11": "Etthāti etasmiṁ nimitte.",
  "tika-s0202t2:117_12": "Appanaṁ pāpetīti bhāvanā appanaṁ neti.",
  "tika-s0202t2:118_0": "Ettha ca keci “uppanne upacārajjhāne taṁ ārabbha ye heṭṭhimantena dve tayo javanavārā pavattanti,",
  "tika-s0202t2:118_1": "te upacārajjhāna pakkhikā eva,",
  "tika-s0202t2:118_2": "tadanantarañca bhavaṅgaparivāsena upacārāsevanāya ca vinā appanā hoti,",
  "tika-s0202t2:118_3": "saha nimittuppādeneva appanaṁ pāpetī”ti vadanti,",
  "tika-s0202t2:118_4": "taṁ tesaṁ matimattaṁ.",
  "tika-s0202t2:118_5": "Na hi pārivāsikaparikammena appanāvāro icchito,",
  "tika-s0202t2:118_6": "nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā,",
  "tika-s0202t2:118_7": "tasmā upacārajjhānādhigamato paraṁ katipayabhavaṅgacittāvasāne appanaṁ pāpuṇanto “saha nimittuppādenevettha appanaṁ pāpetī”ti vutto.",
  "tika-s0202t2:118_8": "“Saha nimittuppādenā”ti ca adhippāyikamidaṁ vacanaṁ,",
  "tika-s0202t2:118_9": "na nītatthaṁ,",
  "tika-s0202t2:118_10": "adhippāyo vuttanayeneva veditabbo.",
  "tika-s0202t2:119_0": "Na antosamāpattiyaṁ tadā tathārūpassa ābhogassa asambhavato,",
  "tika-s0202t2:119_1": "samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṁ abhibhavanākāraṁ gahetvā pavattoti daṭṭhabbaṁ.",
  "tika-s0202t2:119_2": "Abhidhammaṭṭhakathāyaṁ pana “iminā panassa pubbabhāgo kathito”ti vuttaṁ.",
  "tika-s0202t2:119_3": "Antosamāpattiyaṁ tathā ābhogābhāve kasmā “jhānasaññāyapī”ti vuttanti āha “abhibhava…pe… atthī”ti.",
  "tika-s0202t2:120_0": "Vaḍḍhitappamāṇānīti vipulappamāṇānīti attho,",
  "tika-s0202t2:120_1": "na ekaṅguladvaṅgulādivasena vaḍḍhitappamāṇānīti tathā vaḍḍhanassevettha asambhavato.",
  "tika-s0202t2:120_2": "Tenāha “mahantānī”ti.",
  "tika-s0202t2:121_0": "Rūpe saññā rūpasaññā,",
  "tika-s0202t2:121_1": "sā assa atthīti rūpasaññī,",
  "tika-s0202t2:121_2": "na rūpasaññī arūpasaññī.",
  "tika-s0202t2:121_3": "Saññāsīsena jhānaṁ vadati.",
  "tika-s0202t2:121_4": "Rūpasaññāya anuppādanamevettha alābhitā.",
  "tika-s0202t2:121_5": "Bahiddhāva uppannanti bahiddhāvatthusmiṁyeva uppannaṁ.",
  "tika-s0202t2:121_6": "Abhidhamme pana “ajjhattaṁ arūpasaññī bahiddhā rūpāni passati parittāni suvaṇṇadubbaṇṇāni,",
  "tika-s0202t2:121_7": "appamāṇāni suvaṇṇadubbaṇṇānī”ti evaṁ catunnaṁ abhibhāyatanānaṁ āgatattā abhidhammaṭṭhakathāyaṁ “kasmā pana yathā suttante –",
  "tika-s0202t2:121_8": "‘ajjhattaṁ rūpasaññī eko bahiddhā rūpāni passati parittānī’tiādi vuttaṁ,",
  "tika-s0202t2:121_9": "evaṁ avatvā idha catūsupi abhibhāyatanesu ajjhattaṁ arūpasaññitāva vuttā”ti codanaṁ katvā “ajjhattarūpānaṁ",
  "tika-s0202t2:121_10": "anabhibhavanīyato”ti kāraṇaṁ vatvā “tattha vā hi idha vā bahiddhārūpāneva abhibhavitabbāni,",
  "tika-s0202t2:121_11": "tasmā tāni niyamato vattabbānīti tatrāpi idhāpi vuttāni.",
  "tika-s0202t2:121_12": "‘Ajjhattaṁ arūpasaññī’ti idaṁ pana satthu desanāvilāsamattamevā”ti vuttaṁ.",
  "tika-s0202t2:122_0": "Ettha ca vaṇṇābhogarahitāni sahitāni ca sabbāni “parittāni suvaṇṇadubbaṇṇānī”ti vuttāni,",
  "tika-s0202t2:122_1": "tathā “appamāṇānī”ti daṭṭhabbāni.",
  "tika-s0202t2:122_2": "Atthi hi eso pariyāyo “parittāni abhibhuyya tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti.",
  "tika-s0202t2:122_3": "Pariyāyakathā hi suttantadesanāti.",
  "tika-s0202t2:122_4": "Abhidhamme pana nippariyāyadesanattā vaṇṇābhogarahitāni visuṁ vuttāni,",
  "tika-s0202t2:122_5": "tathā sahitāni.",
  "tika-s0202t2:122_6": "Atthi hi ubhayattha abhibhavanapariyāyoti “ajjhattaṁ rūpasaññī”tiādinā paṭhamadutiyaabhibhāyatanesu paṭhamavimokkho,",
  "tika-s0202t2:122_7": "tatiyacatutthābhibhāyatanesu dutiyavimokkho,",
  "tika-s0202t2:122_8": "vaṇṇābhibhāyatanesu tatiyavimokkho ca abhibhavanappavattito saṅgahito,",
  "tika-s0202t2:122_9": "abhidhamme pana nippariyāyadesanattā vimokkhābhibhāyatanāni asaṅkarato dassetuṁ vimokkhe vajjetvā abhibhāyatanāni kathitāni,",
  "tika-s0202t2:122_10": "sabbāni ca vimokkhakiccāni jhānāni vimokkhadesanāyaṁ vuttāni.",
  "tika-s0202t2:122_11": "Tadetaṁ “ajjhattaṁ rūpasaññī”ti āgatassa abhibhāyatanadvayassa abhidhamme abhibhāyatanesu avacanato “rūpī",
  "tika-s0202t2:122_12": "rūpāni passatī”tiādīnañca sabbavimokkhakiccasādhāraṇavacanabhāvato vavatthānaṁ katanti viññāyati.",
  "tika-s0202t2:123_0": "“Ajjhattarūpānaṁ anabhibhavanīyato”ti idaṁ abhidhamme katthacipi “ajjhattaṁ rūpāni passatī”ti avatvā sabbattha yaṁ vuttaṁ “bahiddhārūpāni passatī”ti,",
  "tika-s0202t2:123_1": "tassa kāraṇavacanaṁ.",
  "tika-s0202t2:123_2": "Tena yaṁ aññahetukaṁ,",
  "tika-s0202t2:123_3": "taṁ tena hetunā vuttaṁ,",
  "tika-s0202t2:123_4": "yaṁ pana desanāvilāsahetukaṁ ajjhattaṁ arūpasaññitāya eva abhidhamme vacanaṁ,",
  "tika-s0202t2:123_5": "na tassa aññaṁ kāraṇaṁ maggitabbanti dasseti.",
  "tika-s0202t2:123_6": "Ajjhattarūpānaṁ anabhibhavanīyatā ca tesaṁ bahiddhārūpānaṁ viya avibhūtattā,",
  "tika-s0202t2:123_7": "desanāvilāso ca yathāvuttavavatthānavasena veditabbo,",
  "tika-s0202t2:123_8": "veneyyajjhāsayavasena vijjamānapariyāyakathanabhāvato.",
  "tika-s0202t2:123_9": "“Suvaṇṇadubbaṇṇānī”ti eteneva siddhattā nīlādiabhibhāyatanāni na vattabbānīti ce? Na,",
  "tika-s0202t2:123_10": "nīlādīsu katādhikārānaṁ nīlādibhāvasseva abhibhavanakāraṇattā.",
  "tika-s0202t2:123_11": "Na hi tesaṁ parisuddhāparisuddhavaṇṇānaṁ parittatā tadappamāṇatā vā abhibhavanakāraṇaṁ,",
  "tika-s0202t2:123_12": "atha kho nīlādibhāvo evāti.",
  "tika-s0202t2:123_13": "Etesu ca parittādikasiṇarūpesu yaṁ caritassa imāni abhibhāyatanāni ijjhanti,",
  "tika-s0202t2:123_14": "taṁ dassetuṁ “imesu panā”tiādi vuttaṁ.",
  "tika-s0202t2:124_0": "Sabbasaṅgāhikavasenāti sakalanīlavaṇṇanīlanidassananīlanibhāsānaṁ sādhāraṇavasena.",
  "tika-s0202t2:124_1": "Vaṇṇavasenāti sabhāvavaṇṇavasena.",
  "tika-s0202t2:124_2": "Nidassanavasenāti passitabbatāvasena.",
  "tika-s0202t2:124_3": "Obhāsavasenāti sappabhāsatāya avabhāsanavasena.",
  "tika-s0202t2:124_4": "Umāpupphanti atasipupphaṁ.",
  "tika-s0202t2:124_5": "Nīlameva hoti vaṇṇasaṅkarābhāvato.",
  "tika-s0202t2:124_6": "Bārāṇasiyaṁ bhavanti bārāṇasiyaṁ samuṭṭhitaṁ.",
  "tika-s0202t2:125_0": "Te dhammeti te satipaṭṭhānādidhamme ceva aṭṭhavimokkhadhamme ca.",
  "tika-s0202t2:125_1": "Ciṇṇavasībhāvāyeva tattha abhivisiṭṭhāya paññāya pariyosānuttaraṁ sataṁ gatā abhiññāvosānapāramippattā.",
  "tika-s0202t2:126_0": "250.Sakalaṭṭhenāti sakalabhāvena,",
  "tika-s0202t2:126_1": "asubhanimittādīsu viya ekadese aṭṭhatvā anavasesato gahetabbaṭṭhenāti attho.",
  "tika-s0202t2:126_2": "Yathā khettaṁ sassānaṁ uppattiṭṭhānaṁ vaḍḍhiṭṭhānañca,",
  "tika-s0202t2:126_3": "evameva taṁtaṁsampayuttadhammānanti āha “khettaṭṭhenā”ti.",
  "tika-s0202t2:126_4": "Paricchinditvāti idaṁ uddhaṁ adho tiriyanti yojetabbaṁ.",
  "tika-s0202t2:126_5": "Paricchinditvā eva hi sabbattha kasiṇaṁ vaḍḍhetabbaṁ.",
  "tika-s0202t2:126_6": "Tena tena kāraṇenāti upariādīsu tena tena kasiṇena.",
  "tika-s0202t2:126_7": "Yathā kinti āha –",
  "tika-s0202t2:126_8": "“ālokamiva rūpadassanakāmo”ti,",
  "tika-s0202t2:126_9": "yathā dibbacakkhunā uddhaṁ ce rūpaṁ daṭṭhukāmo,",
  "tika-s0202t2:126_10": "uddhaṁ ālokaṁ pasāreti, adho ce, adho,",
  "tika-s0202t2:126_11": "samantato ce rūpaṁ daṭṭhukāmo,",
  "tika-s0202t2:126_12": "samantato ālokaṁ pasāreti,",
  "tika-s0202t2:126_13": "evaṁ sabbakasiṇanti attho.",
  "tika-s0202t2:126_14": "Ekassāti pathavīkasiṇādīsu ekekassa.",
  "tika-s0202t2:126_15": "Aññabhāvānupagamanatthanti aññakasiṇabhāvānupagamanadīpanatthaṁ,",
  "tika-s0202t2:126_16": "aññassa vā kasiṇabhāvānupagamanadīpanatthaṁ.",
  "tika-s0202t2:126_17": "Na hi aññena pasāritakasiṇaṁ tato aññena pasāritakasiṇabhāvaṁ upagacchati,",
  "tika-s0202t2:126_18": "evampi nesaṁ aññakasiṇasambhedābhāvo veditabbo.",
  "tika-s0202t2:126_19": "Na aññaṁ pathavīādi.",
  "tika-s0202t2:126_20": "Na hi udakena ṭhitaṭṭhāne sasambhārapathavī atthi.",
  "tika-s0202t2:126_21": "Aññakasiṇasambhedoti āpokasiṇādinā saṅkaro.",
  "tika-s0202t2:126_22": "Sabbatthāti sabbesu sesakasiṇesu.",
  "tika-s0202t2:126_23": "Ekadese aṭṭhatvā anavasesapharaṇaṁ pamāṇassa aggahaṇato appamāṇaṁ.",
  "tika-s0202t2:126_24": "Teneva hi nesaṁ kasiṇasamaññā.",
  "tika-s0202t2:126_25": "Tathā hi “tañhī”tiādimāha.",
  "tika-s0202t2:126_26": "Tattha cetasā pharantoti bhāvanācittena ārammaṇaṁ karonto.",
  "tika-s0202t2:126_27": "Bhāvanācittañhi kasiṇaṁ parittaṁ vā vipulaṁ vā sakalameva manasi karoti.",
  "tika-s0202t2:127_0": "Kasiṇugghāṭimākāse pavattaṁ viññāṇaṁ pharaṇaappamāṇavasena “viññāṇakasiṇa”nti vuttaṁ.",
  "tika-s0202t2:127_1": "Tathā hi taṁ “viññāṇa”nti vuccati.",
  "tika-s0202t2:127_2": "Kasiṇavasenāti ugghāṭitakasiṇavasena kasiṇugghāṭimākāse uddhaṁadhotiriyatā veditabbā.",
  "tika-s0202t2:127_3": "Yattakañhi ṭhānaṁ kasiṇaṁ pasāritaṁ,",
  "tika-s0202t2:127_4": "tattakaṁ ākāsabhāvanāvasena ākāsaṁ hotīti.",
  "tika-s0202t2:127_5": "Evaṁ yattakaṁ ṭhānaṁ ākāsaṁ hutvā upaṭṭhitaṁ,",
  "tika-s0202t2:127_6": "tattakaṁ ākāsameva hutvā viññāṇassa pavattanato āgamanavasena viññāṇakasiṇepi uddhaṁadhotiriyatā vuttāti",
  "tika-s0202t2:127_7": "“kasiṇugghāṭimākāsavasena tattha pavattaviññāṇe uddhaṁadhotiriyatā veditabbā”ti āha.",
  "tika-s0202t2:128_0": "252.Vuttoyeva vammikasutte.",
  "tika-s0202t2:128_1": "Nissitañca chavatthunissitattā vipassanāñāṇassa.",
  "tika-s0202t2:128_2": "Paṭibaddhañca tena vinā appavattanato kāyasaññitānaṁ rūpadhammānaṁ ārammaṇakaraṇato ca.",
  "tika-s0202t2:128_3": "Suṭṭhu bhāti obhāsatīti vā subho.",
  "tika-s0202t2:128_4": "Kuruvindajātiādijātivisesopi maṇi ākarapārisuddhimūlako evāti āha “suparisuddhaākarasamuṭṭhito”ti.",
  "tika-s0202t2:128_5": "Dosanīharaṇavasena parikammanipphattīti āha “suṭṭhu kataparikammo apanītapāsāṇasakkharo”ti.",
  "tika-s0202t2:128_6": "Dhovanavedhanādīhīti catūsu pāsāṇesu dhovanena ceva kāḷakādiapaharaṇatthāya suttena āvunanatthāya ca vijjhanena.",
  "tika-s0202t2:128_7": "Tāpasaṇhakaraṇādīnaṁ saṅgaho ādi- saddena.",
  "tika-s0202t2:128_8": "Vaṇṇasampattinti suttassa vaṇṇasampattiṁ.",
  "tika-s0202t2:129_0": "Maṇi viya karajakāyo paccavekkhitabbato.",
  "tika-s0202t2:129_1": "Āvutasuttaṁ viya vipassanāñāṇaṁ anupavisitvā ṭhitattā.",
  "tika-s0202t2:129_2": "Cakkhumā puriso viya vipassanālābhī bhikkhu sammadeva tassa dassanato.",
  "tika-s0202t2:129_3": "Tadārammaṇānanti rūpadhammārammaṇānaṁ.",
  "tika-s0202t2:129_4": "Phassapañcamakacittacetasikaggahaṇena gahitadhammāpi vipassanācittuppādapariyāpannā evāti veditabbaṁ.",
  "tika-s0202t2:129_5": "Evañhi tesaṁ vipassanāñāṇagatikattā “āvutasuttaṁ viya vipassanāñāṇa”nti vacanaṁ avirodhitaṁ hoti.",
  "tika-s0202t2:130_0": "Ñāṇassāti paccavekkhaṇañāṇassa.",
  "tika-s0202t2:130_1": "Yadi evaṁ ñāṇassa vasena vattabbaṁ,",
  "tika-s0202t2:130_2": "na puggalassāti āha “tassa panā”tiādi.",
  "tika-s0202t2:130_3": "Maggassa anantaraṁ,",
  "tika-s0202t2:130_4": "tasmā lokiyābhiññānaṁ parato chaṭṭhābhiññāya purato vattabbaṁ vipassanāñāṇaṁ.",
  "tika-s0202t2:130_5": "Evaṁ santepīti yadipāyaṁ ñāṇānupubbaṭṭhiti,",
  "tika-s0202t2:130_6": "evaṁ santepi etassa antarā vāro natthīti pañcasu lokiyābhiññāsu kathitāsu ākaṅkheyyasuttādīsu viya chaṭṭhābhiññā",
  "tika-s0202t2:130_7": "kathetabbāti etassa anabhiññālakkhaṇassa vipassanāñāṇassa tāsaṁ antarā vāro na hoti,",
  "tika-s0202t2:130_8": "tasmā tattha avasarābhāvato idheva rūpāvacaracatutthajjhānānantarameva dassitaṁ vipassanāñāṇaṁ.",
  "tika-s0202t2:130_9": "Yasmā cāti ca-",
  "tika-s0202t2:130_10": "saddo samuccayattho.",
  "tika-s0202t2:130_11": "Tena na kevalaṁ tadeva,",
  "tika-s0202t2:130_12": "atha kho idampi kāraṇaṁ vipassanāñāṇassa idheva dassaneti imamatthaṁ dīpeti.",
  "tika-s0202t2:130_13": "Dibbena cakkhunā bheravarūpaṁ passatoti ettha iddhividhañāṇena bheravaṁ rūpaṁ nimminitvā cakkhunā passatoti vattabbaṁ,",
  "tika-s0202t2:130_14": "evampi abhiññālābhino apariññāṇavatthukassa bhayasantāso uppajjati uccavālikavāsīmahānāgattherassa viya.",
  "tika-s0202t2:130_15": "Idhāpīti imasmiṁ vipassanāñāṇepi,",
  "tika-s0202t2:130_16": "na satipaṭṭhānādīsu evāti adhippāyo.",
  "tika-s0202t2:131_0": "253.",
  "tika-s0202t2:131_1": "Manomayiddhiyaṁ ciṇṇavasitāya abhiññā vosānapāramippattatā veditabbāti yojanā.",
  "tika-s0202t2:131_2": "Manena nibbattanti abhiññāmanena nibbattitaṁ.",
  "tika-s0202t2:131_3": "Taṁ sadisabhāvadassanatthamevāti saṇṭhānatopi vaṇṇatopi avayavavisesatopi sadisabhāvadassanatthameva.",
  "tika-s0202t2:131_4": "Sajātiyaṁ ṭhito,",
  "tika-s0202t2:131_5": "na nāgiddhiyā aññajātirūpo.",
  "tika-s0202t2:131_6": "Suparikammakatamattikādayo viya iddhividhañāṇaṁ vikubbanakiriyāya nissayabhāvato.",
  "tika-s0202t2:132_0": "255.Appakasirenevāti akiccheneva.",
  "tika-s0202t2:133_0": "256.",
  "tika-s0202t2:133_1": "Mando uttānaseyyakadārakopi “daharo”ti vuccatīti tato visesanatthaṁ “yuvā”ti vuttaṁ.",
  "tika-s0202t2:133_2": "Yuvāpi koci anicchanato amaṇḍanasīlo hotīti tato visesanatthaṁ “maṇḍanakajātiko”ti vuttaṁ.",
  "tika-s0202t2:133_3": "Tena vuttaṁ “yuvāpī”tiādi.",
  "tika-s0202t2:133_4": "Kāḷatilappamāṇā bindavo kāḷatilakāni.",
  "tika-s0202t2:133_5": "Nātikammāsatilappamāṇā bindavo tilakāni.",
  "tika-s0202t2:133_6": "Vaṅkaṁ nāma piyaṅgaṁ.",
  "tika-s0202t2:133_7": "Yobbanapīḷakādayo mukhadūsipīḷakā.",
  "tika-s0202t2:133_8": "Mukhagato doso mukhadoso,",
  "tika-s0202t2:133_9": "lakkhaṇavacanañcetaṁ mukhe adosassapi pākaṭabhāvassa adhippetattā.",
  "tika-s0202t2:133_10": "Yathā vā mukhe doso,",
  "tika-s0202t2:133_11": "evaṁ mukhe adosopi mukhadoso saralopena,",
  "tika-s0202t2:133_12": "mukhadoso ca mukhadoso ca mukhadosoti ekasesanayenapettha attho daṭṭhabbo.",
  "tika-s0202t2:133_13": "Evañhi paresaṁ soḷasavidhaṁ cittaṁ pākaṭaṁ hotīti vacanaṁ samatthitaṁ hoti.",
  "tika-s0202t2:134_0": "259.Paṭipadāvasenāti yathārahaṁ samathavipassanāmaggapaṭipadāvasena.",
  "tika-s0202t2:134_1": "Aṭṭhasu koṭṭhāsesūti satipaṭṭhānādīsu bodhipakkhiyadhammakoṭṭhāsesu,",
  "tika-s0202t2:134_2": "vimokkhakoṭṭhāsesu vāti imesu aṭṭhasu koṭṭhāsesu.",
  "tika-s0202t2:134_3": "Sesesūti vuttāvasesesu abhibhāyatanakoṭṭhāsādīsu.",
  "tika-s0202t2:134_4": "Sesaṁ suviññeyyameva.",
  "tika-s0202t2:135_0": "Mahāsakuludāyisuttavaṇṇanāya līnatthappakāsanā samattā.",
  "tika-s0202t2:136_0": "8. Samaṇamuṇḍikāputtasuttavaṇṇanā",
  "tika-s0202t2:137_0": "260.Uggahitunti sikkhituṁ.",
  "tika-s0202t2:137_1": "Uggāhetunti sikkhāpetuṁ,",
  "tika-s0202t2:137_2": "pāṭhato attanā yathāuggahitamatthaṁ tabbibhāvanatthāya uccāraṇavasena paresaṁ gāhetunti attho.",
  "tika-s0202t2:137_3": "Samayanti diṭṭhiṁ.",
  "tika-s0202t2:137_4": "Sā hi saṁyojanabhāvato sameti sambandhā eti pavattati,",
  "tika-s0202t2:137_5": "daḷhaggahaṇabhāvato vā saṁyuttā ayanti pavattanti sattā yathābhinivesaṁ etenāti samayoti vuccati.",
  "tika-s0202t2:137_6": "Diṭṭhisaṁyojanena hi sattā ativiya bajjhantīti.",
  "tika-s0202t2:137_7": "Sūriyassa uggamanato atthaṅgamā ayaṁ ettako kālo rattandhakāravidhamanato divā nāma,",
  "tika-s0202t2:137_8": "tassa pana majjhimapahārasaññito kālo samujjalitapabhātejadahanabhāvena divā nāma.",
  "tika-s0202t2:137_9": "Tenāha “divasassapi divābhūte”ti.",
  "tika-s0202t2:137_10": "Paṭisaṁharitvāti nivattetvā.",
  "tika-s0202t2:137_11": "Evaṁ cittassa paṭisaṁharaṇaṁ nāma gocarakkhette ṭhapananti āha “jhānaratisevanavasena ekībhāvaṁ gato”ti.",
  "tika-s0202t2:137_12": "Etena kāyavivekapubbakaṁ cittavivekamāha.",
  "tika-s0202t2:137_13": "Sīlādiguṇavisesayogato manasā sambhāvanīyā,",
  "tika-s0202t2:137_14": "te pana yasmā attano sīlādiguṇehi viññūnaṁ manāpā honti (kilesaaniggahassa pañcapasādāyattattā,) tasmā āha “manavaḍḍhanakāna”ntiādi.",
  "tika-s0202t2:137_15": "Tattha unnamatīti udaggaṁ hoti.",
  "tika-s0202t2:137_16": "Vaḍḍhatīti saddhāvasena vaḍḍhati.",
  "tika-s0202t2:137_17": "Tenāha bhagavā –",
  "tika-s0202t2:137_18": "“anussaraṇampahaṁ,",
  "tika-s0202t2:137_19": "bhikkhave,",
  "tika-s0202t2:137_20": "tesaṁ bhikkhūnaṁ bahūpakāraṁ vadāmī”ti.",
  "tika-s0202t2:138_0": "261.Paññapemīti pajānanabhāvena ñāpemi tathā vavatthapemi.",
  "tika-s0202t2:138_1": "Tenāha “dassemi ṭhapemī”ti.",
  "tika-s0202t2:138_2": "Paripuṇṇakusalanti sabbaso puṇṇakusaladhammaṁ,",
  "tika-s0202t2:138_3": "uttamakusalanti uttamabhāvaṁ seṭṭhabhāvaṁ pattakusaladhammaṁ.",
  "tika-s0202t2:138_4": "Ayojjhanti vādayuddhena ayodhanīyaṁ,",
  "tika-s0202t2:138_5": "vādayuddhaṁ hotu,",
  "tika-s0202t2:138_6": "tena parājayo na hotīti dasseti,",
  "tika-s0202t2:138_7": "tenāha “vādayuddhenā”tiādi.",
  "tika-s0202t2:138_8": "Saṁvarappahānanti pañcasu saṁvaresu yena kenaci saṁvarena saṁvaralakkhaṇaṁ pahānaṁ.",
  "tika-s0202t2:138_9": "Paṭisevanappahānaṁ vāti vā-",
  "tika-s0202t2:138_10": "saddena parivajjanappahānādiṁ saṅgaṇhāti.",
  "tika-s0202t2:138_11": "Sesapadesūti “na bhāsatī”tiādīsu padesu.",
  "tika-s0202t2:138_12": "Eseva nayoti iminā “abhāsanamattameva vadatī”ti evamādiṁ atidisati.",
  "tika-s0202t2:139_0": "Nābhinandīti na sampaṭicchi.",
  "tika-s0202t2:139_1": "Sāsane tiṇṇaṁ duccaritānaṁ micchājīvassa vivajjanaṁ vaṇṇīyati,",
  "tika-s0202t2:139_2": "ayañca evaṁ katheti,",
  "tika-s0202t2:139_3": "tasmā sāsanassa anulomaṁ viya vadati,",
  "tika-s0202t2:139_4": "vadanto ca sammāsambuddhe dhamme cassa appasādaṁ na dasseti,",
  "tika-s0202t2:139_5": "tasmā pasannakārampi vadatīti maññamāno tassa vādaṁ na paṭisedheti.",
  "tika-s0202t2:140_0": "262.Yathātassa vacanaṁ,",
  "tika-s0202t2:140_1": "evaṁ santeti yathā tassa paribbājakassa vacanaṁ,",
  "tika-s0202t2:140_2": "evaṁ samaṇabhāve sante labbhamāne.",
  "tika-s0202t2:140_3": "Mayaṁ pana evaṁ na vadāmāti etena samaṇabhāvo nāma evaṁ na hotīti dasseti.",
  "tika-s0202t2:140_4": "Yo hi dhammo yādiso,",
  "tika-s0202t2:140_5": "tatheva taṁ buddhā dīpenti.",
  "tika-s0202t2:140_6": "Visesañāṇaṁ na hotīti kāyavisesavisayañāṇaṁ tassa tadā natthi,",
  "tika-s0202t2:140_7": "yato parakāye upakkamaṁ kareyyāti dasseti,",
  "tika-s0202t2:140_8": "tassa pana tattha visesañāṇampi natthevāti.",
  "tika-s0202t2:140_9": "Yasmā kāyapaṭibaddhaṁ kāyakammaṁ,",
  "tika-s0202t2:140_10": "tasmā taṁ nivattento āha “aññatra phanditamattā”ti.",
  "tika-s0202t2:140_11": "Kilesasahagatacittenevāti dukkhasamphassassa asahananimittena domanassasahagatacitteneva.",
  "tika-s0202t2:140_12": "Dutiyavārepi eseva nayo.",
  "tika-s0202t2:140_13": "Jighacchāpipāsadukkhassa asahananimittena domanasseneva.",
  "tika-s0202t2:140_14": "Vikūjitamattāti ettha virūpaṁ kūjitaṁ vikūjitaṁ pubbenivāsasannissayaṁ upayaṁ,",
  "tika-s0202t2:140_15": "taṁ panettha rodanahasanasamuṭṭhāpakacittasahagatanti dosasahagataṁ lobhasahagatañcāti daṭṭhabbaṁ.",
  "tika-s0202t2:140_16": "Cittanti kusalacittaṁ.",
  "tika-s0202t2:140_17": "Akusalacittaṁ pana atītārammaṇaṁ pavattatīti vattabbameva natthi.",
  "tika-s0202t2:140_18": "Saritvāti yāva na satisaṇṭhāpanā dhammā uppajjanti,",
  "tika-s0202t2:140_19": "tāva supinante anubhūtaṁ viya dukkhaṁ saritvā rodanti.",
  "tika-s0202t2:140_20": "Hasantīti etthāpi eseva nayo.",
  "tika-s0202t2:140_21": "Ayañca nayo ye laddhasukhārammaṇā hutvā gahitapaṭisandhikā mātukucchitopi sukheneva nikkhamanti,",
  "tika-s0202t2:140_22": "tesaṁ vasena vuttoti daṭṭhabbo.",
  "tika-s0202t2:140_23": "Pāyantiyāti attano janapadadesarūpena pāyantiyā.",
  "tika-s0202t2:140_24": "Ayampīti ājīvopi mātu aññavihitakāle ca lokassādavasena kilesasahagatacitteneva hoti.",
  "tika-s0202t2:141_0": "263.Samadhigayhāti sammā adhigatabhāvena gahetvā abhibhavitvā visesetvā visiṭṭho hutvā.",
  "tika-s0202t2:141_1": "Khīṇāsavaṁ sandhāyāti byatirekavasena khīṇāsavaṁ sandhāya.",
  "tika-s0202t2:141_2": "Ayañhettha attho –",
  "tika-s0202t2:141_3": "khīṇāsavampi sotāpannakusalaṁ paññapeti sekkhabhūmiyaṁ ṭhitattā.",
  "tika-s0202t2:141_4": "Sesapadesupi eseva nayo.",
  "tika-s0202t2:142_0": "Tīṇi padāni nissāyāti na kāyena pāpakaṁ kammaṁ karoti,",
  "tika-s0202t2:142_1": "na pāpakaṁ vācaṁ bhāsati,",
  "tika-s0202t2:142_2": "na pāpakaṁ ājīvaṁ ājīvatīti imāni tīṇi padāni nissāya kusalasīlamūlakā ca akusalasīlamūlakā cāti dve paṭhamacatukkā ṭhapitā.",
  "tika-s0202t2:142_3": "Ekaṁ padaṁ nissāyāti na pāpakaṁ saṅkappaṁ saṅkappetīti imaṁ ekapadaṁ nissāya kusalasaṅkappamūlakā akusalasaṅkappamūlakā",
  "tika-s0202t2:142_4": "cāti ime dve pacchimacatukkā ṭhapitā.",
  "tika-s0202t2:143_0": "264.Vicikicchuddhaccasahagatacittadvayampi vaṭṭati balavatā mohena samannāgatattā.",
  "tika-s0202t2:143_1": "Tathā hi tāni “momūhacittānī”ti vuccanti.",
  "tika-s0202t2:144_0": "Kuhinti kiṁnimittaṁ.",
  "tika-s0202t2:144_1": "Kataraṁṭhānaṁ pāpuṇitvāti kiṁ kāraṇaṁ āgamma.",
  "tika-s0202t2:144_2": "Ettheteti etthāti kāyavacīmanosucaritabhāvanāsājīvanipphattiyaṁ.",
  "tika-s0202t2:144_3": "Sā pana heṭṭhimakoṭiyā sotāpattiphalena dīpetabbāti āha “sotāpattiphale bhumma”nti.",
  "tika-s0202t2:144_4": "Yasmā ājīvaṭṭhamakaṁ avasiṭṭhañca sīlaṁ pātimokkhasaṁvarasīlassa ca pārisuddhipātimokkhādhigamena sotāpattiphalappattiyā siddho hotīti āha –",
  "tika-s0202t2:144_5": "“pātimokkha…pe…",
  "tika-s0202t2:144_6": "nirujjhatī”ti.",
  "tika-s0202t2:144_7": "“Sukhasīlo dukkhasīlo”tiādīsu viya pakatiatthasīlasaddaṁ gahetvā vuttaṁ “akusalasīla”ntiādi.",
  "tika-s0202t2:145_0": "265.Kāmāvacarakusalacittameva vuttaṁ sampattasamādānaviratipubbakassa sīlassa adhippetattā. Tenāha –",
  "tika-s0202t2:145_1": "“etena hi kusalasīlaṁ samuṭṭhātī”ti.",
  "tika-s0202t2:146_0": "Sīlavāti ettha vā-",
  "tika-s0202t2:146_1": "saddo pāsaṁsatthova veditabboti āha “sīlasampanno hotī”ti.",
  "tika-s0202t2:146_2": "Yo sīlamatte patiṭṭhito,",
  "tika-s0202t2:146_3": "na samādhipaññāsu,",
  "tika-s0202t2:146_4": "so sīlamayadhammapūritatāya sīlamayo.",
  "tika-s0202t2:146_5": "Tenāha “alamettāvatā”tiādi.",
  "tika-s0202t2:146_6": "Yatthāti yassaṁ cetovimuttiyaṁ paññāvimuttiyañca.",
  "tika-s0202t2:146_7": "Tadubhayañca yasmā arahattaphale saṅgahitaṁ,",
  "tika-s0202t2:146_8": "tasmā vuttaṁ “arahattaphale bhumma”nti.",
  "tika-s0202t2:146_9": "Asesaṁ nirujjhati sukhavipākabhāvassa sabbaso paṭippassambhanato.",
  "tika-s0202t2:147_0": "266. Kāmapaṭisaṁyuttā saññā kāmasaññā. Sesesupi eseva nayo. Itarā dveti byāpādavihiṁsāsaññā.",
  "tika-s0202t2:148_0": "Anāgāmiphalapaṭhamajjhānanti anāgāmiphalasahagataṁ paṭhamajjhānaṁ.",
  "tika-s0202t2:148_1": "Etthāti yathāvutte paṭhamajjhāne.",
  "tika-s0202t2:148_2": "Ettha ca ujuvipaccanīkena paṭipakkhappahānaṁ sātisayanti paṭhamajjhānaggahaṇaṁ.",
  "tika-s0202t2:148_3": "Tenāha “aparisesā nirujjhantī”ti.",
  "tika-s0202t2:148_4": "Nekkhammasaññānaṁ kāmāvacaracittasahagatatā tassa sīlassa samuṭṭhānatā ca sampayuttanayena veditabbā.",
  "tika-s0202t2:149_0": "267.",
  "tika-s0202t2:149_1": "Kusalasaṅkappanirodhadutiyajjhānikaarahattaphalaakusalasaṅkappanirodha-",
  "tika-s0202t2:149_2": "paṭhamajjhānikaanāgāmiphalaggahaṇena samaṇo dassito.",
  "tika-s0202t2:149_3": "Sesaṁ suviññeyyameva.",
  "tika-s0202t2:150_0": "Samaṇamuṇḍikāputtasuttavaṇṇanāya līnatthappakāsanā samattā.",
  "tika-s0202t2:151_0": "9. Cūḷasakuludāyisuttavaṇṇanā",
  "tika-s0202t2:152_0": "271.Pañhoti ñātuṁ icchito attho,",
  "tika-s0202t2:152_1": "tadeva dhammadesanāya nimittabhāvato kāraṇaṁ.",
  "tika-s0202t2:152_2": "Upaṭṭhātūti ñāṇassa gocarabhāvaṁ upagacchatu.",
  "tika-s0202t2:152_3": "Yena kāraṇenāti yena tuyhaṁ upaṭṭhitena kāraṇena dhammadesanā upaṭṭhaheyya,",
  "tika-s0202t2:152_4": "taṁ pana paribbājakassa ajjhāsayavasena tathā vuttaṁ.",
  "tika-s0202t2:152_5": "Tenāha “etena hi…pe…",
  "tika-s0202t2:152_6": "dīpetī”ti.",
  "tika-s0202t2:152_7": "Ekaṅgaṇānīti pidhānābhāvena ekaṅgaṇasadisāni.",
  "tika-s0202t2:152_8": "Tenāha “pākaṭānī”ti.",
  "tika-s0202t2:153_0": "Jānantoti attano tathābhāvaṁ sayaṁ jānanto.",
  "tika-s0202t2:153_1": "Sakkaccaṁ sussūsatīti “tathābhūtaṁyeva maṁ tathā avocā”ti sādaraṁ sussūsati.",
  "tika-s0202t2:153_2": "Tasmāti dibbacakkhulābhino anāgataṁsañāṇalābhato.",
  "tika-s0202t2:153_3": "Evamāhāti “yo kho, udāyi,",
  "tika-s0202t2:153_4": "dibbena cakkhunā”ti ārabhitvā “so vā maṁ aparantaṁ ārabbha pañhaṁ puccheyyā”ti evaṁ avoca.",
  "tika-s0202t2:154_0": "Itaranti avasiṭṭhaṁ imasmiṁ ṭhāne vattabbaṁ.",
  "tika-s0202t2:154_1": "Vuttanayamevāti “yo hi lābhī”tiādinā vuttanayameva.",
  "tika-s0202t2:154_2": "Atīteti pubbenivāsānussatiñāṇassa visayabhūte atthe.",
  "tika-s0202t2:154_3": "Anāgateti anāgataṁsañāṇassa visayabhūte anāgate atthe.",
  "tika-s0202t2:155_0": "Paṁsupadese nibbattanato paṁsusamokiṇṇasarīratāya paṁsupisācakaṁ.",
  "tika-s0202t2:155_1": "Ekaṁ mūlaṁ gahetvāti dīghaso heṭṭhimantena caturaṅgulaṁ,",
  "tika-s0202t2:155_2": "uparimantena vidatthikaṁ rukkhagacchalatādīsu yassa kassaci ekaṁ mūlaṁ gahetvā aññajātikānaṁ adissamānakāyo hoti.",
  "tika-s0202t2:155_3": "Ayaṁ kira nesaṁ jātisiddhā dhammatā.",
  "tika-s0202t2:155_4": "Tatrāti tassa mūlavasena adissamānakatāya.",
  "tika-s0202t2:155_5": "Na dissati ñāṇena na passati.",
  "tika-s0202t2:156_0": "272.Na ca atthaṁ dīpeyyāti adhippetamatthaṁ sā vācā sarūpato na ca dīpeyya,",
  "tika-s0202t2:156_1": "kevalaṁ vācāmattamevāti adhippāyo.",
  "tika-s0202t2:156_2": "Paṭiharitabbaṭṭhena parasantāne netabbaṭṭhena paṭihāriya-",
  "tika-s0202t2:156_3": "saddadvārena viññātabbo bhāvattho,",
  "tika-s0202t2:156_4": "sova pāṭihīrako niruttinayena,",
  "tika-s0202t2:156_5": "natthi etassa pāṭihīrakanti appāṭihīrakataṁ, ta-",
  "tika-s0202t2:156_6": "saddena padaṁ vaḍḍhetvā tathā vuttaṁ,",
  "tika-s0202t2:156_7": "aniyyānaṁ.",
  "tika-s0202t2:156_8": "Tenāha “niratthakaṁ sampajjatī”ti.",
  "tika-s0202t2:156_9": "Subhakiṇhadevaloke khandhā viya jotetīti iminā –",
  "tika-s0202t2:156_10": "“dibbo rūpī manomayo sabbaṅgapaccaṅgī ahīnindriyo attā”ti imamatthaṁ dasseti.",
  "tika-s0202t2:157_0": "273.",
  "tika-s0202t2:157_1": "Saupasaggapadassa attho upasaggena vināpi viññāyatīti āha “viddheti ubbiddhe”ti.",
  "tika-s0202t2:157_2": "Sā cassa ubbiddhatā upakkilesavigamena sucibhāvena upaṭṭhānanti āha “meghavigamena dūrībhūte”ti.",
  "tika-s0202t2:157_3": "Indanīlamaṇi viya dibbati jotetīti devo, ākāso.",
  "tika-s0202t2:157_4": "“Aḍḍharattasamaye”ti vattabbe bhummatthe vihitavacanānaṁ accantasaṁyogābhāvā upayogavacanaṁ veditabbaṁ.",
  "tika-s0202t2:157_5": "Puṇṇamāsiyañhi gaganamajjhassa purato vā pacchato vā ante ṭhite aḍḍharatte samayo bhinno nāma hoti,",
  "tika-s0202t2:157_6": "majjhe eva pana ṭhito abhinno nāma.",
  "tika-s0202t2:157_7": "Tenāha “abhinne aḍḍharattasamaye”ti.",
  "tika-s0202t2:158_0": "Ye anubhontīti ye devā candimasūriyānaṁ ābhā anubhonti vinibhuñjanti vaḷañjanti ca tehi devehi bahū ceva",
  "tika-s0202t2:158_1": "bahutarā ca candimasūriyānaṁ ābhā ananubhonto. Tenāha –",
  "tika-s0202t2:158_2": "“attano sarīrobhāseneva ālokaṁ pharitvā viharantī”ti.",
  "tika-s0202t2:159_0": "274.Pucchāmūḷho pana jāto “ayaṁ paramo vaṇṇo”ti gahitapadassa vidhamanena.",
  "tika-s0202t2:159_1": "Acelakapāḷinti “acelako hoti muttācāro”tiādinayappavattaṁ acelakapaṭipattidīpakaganthaṁ,",
  "tika-s0202t2:159_2": "ganthasīseneva tena pakāsitavādāni vadati.",
  "tika-s0202t2:159_3": "Surāmerayapānamanuyuttapuggalassa surāpānato virati tassa kāyaṁ cittañca tāpentī saṁvattatīti surāpānavirati (tapo,",
  "tika-s0202t2:159_4": "soyeva guṇo.",
  "tika-s0202t2:159_5": "Tenāha “surāpānaviratīti attho”ti).",
  "tika-s0202t2:160_0": "275.",
  "tika-s0202t2:160_1": "Ekantaṁ accantameva sukhaṁ assāti ekantasukhaṁ.",
  "tika-s0202t2:160_2": "Pañcasu dhammesūti “pāṇātipātā paṭiviratī”tiādīsu pañcasu sīlācāradhammesu.",
  "tika-s0202t2:160_3": "Na jāniṁsūti sammosena anupaṭṭhahanti tadatthaṁ na bujjhanti.",
  "tika-s0202t2:160_4": "Buddhuppādena kira vihatatejāni mahānubhāvāni mantapadāni viya bāhirakānaṁ yogāvacaraganthena saddhiṁ yogāvacarapaṭipadā nassati.",
  "tika-s0202t2:160_5": "Uggaṇhiṁsūti “pañca pubbabhāgadhamme”tiādivacanamattaṁ uggaṇhiṁsu.",
  "tika-s0202t2:160_6": "Tatiyajjhānatoti kāraṇopacārena phalaṁ vadati,",
  "tika-s0202t2:160_7": "phalabhūtato tatiyajjhānato.",
  "tika-s0202t2:161_0": "276.",
  "tika-s0202t2:161_1": "Ekantasukhassa lokassa paṭilābhena pattiyā tattha nibbatti paṭilābhasacchikiriyā.",
  "tika-s0202t2:161_2": "Ekantasukhe loke anabhinibbattitvā eva iddhiyā tattha gantvā tassa sattalokassa bhājanalokassa ca paccakkhato dassanaṁ paccakkhasacchikiriyā.",
  "tika-s0202t2:161_3": "Tenāha “tatthā”tiādi.",
  "tika-s0202t2:162_0": "277.Udañcanikoti udañcano.",
  "tika-s0202t2:162_1": "Viñjhupabbatapasse gāmānaṁ aniviṭṭhattā tiṁsayojanamattaṁ ṭhānaṁ aṭavī nāma,",
  "tika-s0202t2:162_2": "tattha senāsanaṁ,",
  "tika-s0202t2:162_3": "tasmiṁ aṭavisenāsane padhānakammikānaṁ bhikkhūnaṁ bahūnaṁ tattha nivāsena ekaṁ padhānagharaṁ ahosi.",
  "tika-s0202t2:163_0": "Cūḷasakuludāyisuttavaṇṇanāya līnatthappakāsanā samattā.",
  "tika-s0202t2:164_0": "10. Vekhanasasuttavaṇṇanā",
  "tika-s0202t2:165_0": "280.",
  "tika-s0202t2:165_1": "Saha vatthukāmena kilesakāmo garu garukātabbo etassāti kāmagaru.",
  "tika-s0202t2:165_2": "Tesveva kāmesu ninnapoṇapabbhārajjhāsayoti kāmādhimutto.",
  "tika-s0202t2:165_3": "Pabbajjāpaṭhamajjhānādikaṁ nekkhammaṁ garu garukātabbaṁ etassāti nekkhammagaru.",
  "tika-s0202t2:165_4": "Tattha ninnapoṇapabbhārajjhāsayo nekkhammādhimutto svāyamattho yathā ekacce gahaṭṭhe labbhati,",
  "tika-s0202t2:165_5": "evaṁ ekacce anagārepīti āha “pabbajitopī”tiādi.",
  "tika-s0202t2:165_6": "Ayaṁ pana vekhanaso paribbājako.",
  "tika-s0202t2:165_7": "So hi vekhanasatāpasapabbajjaṁ upagantvā vekhanasena iminā diṭṭhimādāya samādiyitvā ṭhitattā “vekhanaso”ti vuccati.",
  "tika-s0202t2:165_8": "Yathā loko sayaṁ ekādasahi aggīhi ādittopi samāno paccakkhato anubhaviyamānaṁ sālākikaṁ aggisantāpaṁ",
  "tika-s0202t2:165_9": "viya anādikālānugatasammākavacarasantāpaṁ ādittatāya na sallakkheti,",
  "tika-s0202t2:165_10": "sammāsambuddhena pana mahākaruṇāsamussāhitamānasena “sabbaṁ,",
  "tika-s0202t2:165_11": "bhikkhave,",
  "tika-s0202t2:165_12": "āditta”nti ādittapariyāye desiyamāne sallakkheti,",
  "tika-s0202t2:165_13": "evaṁ ayampi anādikālaparibhāvitaṁ attaajjhāsaye avaṭṭhitaṁ kāmādhimuttaṁ sarasena anupadhārento satthārā –",
  "tika-s0202t2:165_14": "“pañca kho ime, kaccāna,",
  "tika-s0202t2:165_15": "kāmaguṇā”tiādinā kāmaguṇesu kāmasukhe bhāsiyamāne “kāmādhimuttaṁ vata pabbajitassa citta”nti upadhāressatīti āha –",
  "tika-s0202t2:165_16": "“imāya kathāya kathiyamānāya attano kāmādhimuttataṁ sallakkhessatī”ti.",
  "tika-s0202t2:165_17": "Kāmaggasukhanti kāmetabbavatthūhi aggabhūtaṁ sukhaṁ.",
  "tika-s0202t2:165_18": "Sabbe hi tebhūmakadhammā kāmanīyaṭṭhena kāmā,",
  "tika-s0202t2:165_19": "te paṭicca uppajjanasukhato nibbānasukhameva aggabhūtaṁ sukhaṁ. Yathāha – “yāvatā,",
  "tika-s0202t2:165_20": "bhikkhave,",
  "tika-s0202t2:165_21": "dhammā saṅkhatā vā asaṅkhatā vā,",
  "tika-s0202t2:165_22": "virāgo tesaṁ aggamakkhāyatī”ti –",
  "tika-s0202t2:165_23": "“nibbānaṁ paramaṁ sukha”nti ca.",
  "tika-s0202t2:165_24": "Tena vuttaṁ “nibbānaṁ adhippeta”nti.",
  "tika-s0202t2:166_0": "281.",
  "tika-s0202t2:166_1": "Pubbenivāsañāṇalābhino pubbantaṁ ārabbha vuccamānakathā anucchavikā tadatthassa paccakkhabhāvato,",
  "tika-s0202t2:166_2": "tadabhāvato vekhanasassa ananucchavikāti āha “yasmā…pe…",
  "tika-s0202t2:166_3": "natthī”ti.",
  "tika-s0202t2:166_4": "Anāgatakathāya…pe…",
  "tika-s0202t2:166_5": "natthīti etthāpi eseva nayo.",
  "tika-s0202t2:166_6": "Ārakkhatthāyāti devatāhi mantapadehi saha ṭhitā tattha ārakkhatthāya.",
  "tika-s0202t2:166_7": "Avijjāyāti idaṁ lakkhaṇavacanaṁ,",
  "tika-s0202t2:166_8": "taṁmūlakattā vā sabbakilesadhammānaṁ avijjāva gahitā.",
  "tika-s0202t2:166_9": "Jānanaṁ pahīnakilesapaccavekkhaṇañāṇena.",
  "tika-s0202t2:166_10": "Sesaṁ suviññeyyameva.",
  "tika-s0202t2:167_0": "Vekhanasasuttavaṇṇanāya līnatthappakāsanā samattā.",
  "tika-s0202t2:168_0": "Niṭṭhitā ca paribbājakavaggavaṇṇanā."
}