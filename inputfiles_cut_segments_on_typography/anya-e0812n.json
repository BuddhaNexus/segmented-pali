{
  "anya-e0812n:6_0": "Namo tassa bhagavato arahato sammāsambuddhassa.",
  "anya-e0812n:7_0": "Subodhālaṅkāraṭīkā",
  "anya-e0812n:8_0": "Ganthārambhakathā",
  "anya-e0812n:9_0": "Yo pādanīrajavarodararādhitena …rādikena (ka.),",
  "anya-e0812n:10_0": "Lokattayena’vikalena nirākulena;",
  "anya-e0812n:11_0": "Viññāpayī nirupameyyatamattano taṃ,",
  "anya-e0812n:12_0": "Vande munindamabhivandiya vandanīyaṃ.",
  "anya-e0812n:13_0": "Patto sapattavijayo jayabodhimūle,",
  "anya-e0812n:14_0": "Saddhammarājapadaviṃ yadanuggahena;",
  "anya-e0812n:15_0": "Sattāpasatta sattappasattha (ka.) vipulāmalasagguṇassa,",
  "anya-e0812n:16_0": "Saddhammasāraratanassa namatthu tassa.",
  "anya-e0812n:17_0": "Yo bhājanattamabhisambhuṇi sagguṇassa,",
  "anya-e0812n:18_0": "Tassāpi dhammaratanassa mahārahassa;",
  "anya-e0812n:19_0": "Sambhāvitaṃ sasirasāhitasannatehi,",
  "anya-e0812n:20_0": "Sambhāvayāmi sirasā gaṇamuttamaṃ taṃ.",
  "anya-e0812n:21_0": "Ye’nantatantaratanākaramanthanena,",
  "anya-e0812n:22_0": "Manthā’calollasitañāṇavarena laddhā;",
  "anya-e0812n:23_0": "Sārā matāti sukhitā sukhayanti caññe,",
  "anya-e0812n:24_0": "Te me jayanti guravo guravo guṇehi.",
  "anya-e0812n:25_0": "1. Dosāvabodha paṭhamapariccheda",
  "anya-e0812n:26_0": "Ratanattayappaṇāmavaṇṇanā",
  "anya-e0812n:27_0": "1.",
  "anya-e0812n:28_0": "Munindavadanambhoja-gabbhasambhavasundarī;",
  "anya-e0812n:29_0": "Saraṇaṃ pāṇinaṃ vāṇī, mayhaṃ pīṇayataṃ manaṃ.",
  "anya-e0812n:30_0": "1.",
  "anya-e0812n:30_1": "Athāyaṃ ganthakāro ganthārambhe pubbapayogānubandhasabhāvasiddhikaviguṇopetānaṃ yatipotānaṃ tadupāyantaraviratā",
  "anya-e0812n:30_2": "kamantarāpetaparakkamasambhavenādhigatabyasanasatamupalabbha dayāsañjātarasarasahadayatāya tadupāyabhūtaṃ",
  "anya-e0812n:30_3": "bandhalakkhaṇaṃ viracayitukāmobhimatasiddhinimittamattanodhigatasaddhammadevatānussaraṇaṃ tāva dassetumāha",
  "anya-e0812n:30_4": "“muninde”ccādi.",
  "anya-e0812n:30_5": "Nanu “bandhalakkhaṇaṃ viracayitukāmo”ti vuttaṃ,",
  "anya-e0812n:30_6": "kimettha lakkhaṇakaraṇena adiṭṭhalakkhaṇāpi dissanti bandhantāti? Saccaṃ,",
  "anya-e0812n:30_7": "tathāpi te ghuṇakkharappakāsā tabbidūnaṃ payogānusārino vā siyuṃ,",
  "anya-e0812n:30_8": "pubbe katasatthaparicayā vā siyunti viññeyyaṃ.",
  "anya-e0812n:30_9": "Vāṇī mayhaṃ manaṃ pīṇayatanti sambandho.",
  "anya-e0812n:30_10": "Vāṇīti vā sarassatyaparanāmadheyyā kāci devatā,",
  "anya-e0812n:30_11": "sā sabbāvadātā yathicchitatthasādhanapuṇḍarīkagabbhe nisīdatīti lokavādo.",
  "anya-e0812n:30_12": "Vāṇīti pana paccuhavirahenābhimatasiddhinibandhanekatāṇo sammāsambuddhabhāsito saddhammo,",
  "anya-e0812n:30_13": "tatoyevāyaṃ devatā ruppate.",
  "anya-e0812n:30_14": "Tattha sarassatiyā yathā’sattā jātāya manosampīṇananti loko,",
  "anya-e0812n:30_15": "saddhammadevatāya tu manopīṇanaṃ,",
  "anya-e0812n:30_16": "tassā sabbavajjarahitāyaccantanimmalāya nirantaratthanekatāṇappavattiyā manaso sampīṇanaṃ.",
  "anya-e0812n:30_17": "Tena ca passaddhi,",
  "anya-e0812n:30_18": "tāya pana sukhaṃ,",
  "anya-e0812n:30_19": "tenāpi samādhi,",
  "anya-e0812n:30_20": "samādhisambhavena yathābhūtāvabodhasambhavato vicittānekasaddatthavisesā paṭibhantyanāyāsena,",
  "anya-e0812n:30_21": "tato ca yathicchitasiddhinipphattīti vaṅkavuttiyā tappasādamāsīsati.",
  "anya-e0812n:31_0": "Kiṃvisiṭṭhoccāha “muninde”ccādi.",
  "anya-e0812n:31_1": "Ubho loke munāti jānātīti muni,",
  "anya-e0812n:31_2": "indati paramissariyaṃ pavatteti sabbatthāti indo,",
  "anya-e0812n:31_3": "muni ca so indo ca,",
  "anya-e0812n:31_4": "munīnaṃ indoti vā munindo,",
  "anya-e0812n:31_5": "sammāsambuddho.",
  "anya-e0812n:31_6": "Tatoyaṃ tassa nimittakasaññā.",
  "anya-e0812n:31_7": "Vijjamānesupi pariyāyasaddesvaññesu kavikāmitassatthassekantavācakatteno’ cityasamposakoyaṃ munindasaddo,",
  "anya-e0812n:31_8": "tathā hi yo ubhayalokajānanena munīnaṃ paramissariyapuggalānampi paramissariyaṃ vatteti,",
  "anya-e0812n:31_9": "so paraṃ pīṇeti hetubhāvena’tre’tyu’citameva,",
  "anya-e0812n:31_10": "tathā padantarānampi ocityaṃ poseti.",
  "anya-e0812n:31_11": "Tathā hi tādisassa vadanāravindodare sambhavā sundarī,",
  "anya-e0812n:31_12": "tatoyeva paṭisaraṇaṃ,",
  "anya-e0812n:31_13": "tasmā ca mano pīṇetīti.",
  "anya-e0812n:31_14": "Tassa vadanaṃ,",
  "anya-e0812n:31_15": "tamiva munindavadanaṃ, ambhojaṃ.",
  "anya-e0812n:31_16": "Tameva vā lakkhisaṃyogitādisadhammena’mbhojaṃ, padumaṃ.",
  "anya-e0812n:31_17": "Tassa gabbho.",
  "anya-e0812n:31_18": "Tattha sambhavena pavattiyā,",
  "anya-e0812n:31_19": "uppattiyā vā sundarī niravajjā devatā.",
  "anya-e0812n:31_20": "Vācā pana dosalesenāpa’samphuṭṭhāva niravajjā,",
  "anya-e0812n:31_21": "tathā ca vakkhati “guṇālaṅkārasaṃyuttā” subodhālaṅkāra 14 gāthā iccādi.",
  "anya-e0812n:31_22": "Tatovāyaṃ saraṇaṃ pāṇinaṃ sattānaṃ paṭibhānādiguṇavisesāvahattamattena paṭisaraṇabhūtā devatā.",
  "anya-e0812n:31_23": "Vācā pana sabbupaddavanivāraṇena sabbahitasukhasampadāsampādanenaccantapaṭisaraṇabhūtā.",
  "anya-e0812n:31_24": "Sabhāvanapuṃsakattā cettha na liṅgaparivattanaṃ.",
  "anya-e0812n:31_25": "Mayhanti ekavacanenattano nirabhimānata’māneti sajjanamācāraṃ.",
  "anya-e0812n:31_26": "Abhinnapadasileso cāyaṃ,",
  "anya-e0812n:31_27": "sabbatthevāvīkatasaddappayogato.",
  "anya-e0812n:31_28": "Sileso cāyaṃ vaṅkavuttiyā sabbattha siriṃ poseti.",
  "anya-e0812n:31_29": "Tathā ca vakkhati “vaṅkavuttīsu poseti,",
  "anya-e0812n:31_30": "sileso tu siriṃ para”nti subodhālaṅkāra 172 gāthā.",
  "anya-e0812n:31_31": "Ayamettha saṅkhepena nayena atthavaṇṇanā.",
  "anya-e0812n:31_32": "Vitthāranayena pana nānappakārenattho saṃvaṇṇetuṃ sakkā.",
  "anya-e0812n:31_33": "Tathā sati ganthagāravopi siyāti pakāroyamevabbhupagato.",
  "anya-e0812n:32_0": "1.",
  "anya-e0812n:32_1": "Suparisuddhabuddhigocaraparamavicittaganthakārakoyamācariya-",
  "anya-e0812n:32_2": "saṅgharakkhitamahāsāmipādo sapiṭakattayasabbasatthapārāvataraṇena sañjātānappakapītisukhamanubhavaṃ paṭipattipaṭivedhasāsanadvayassa",
  "anya-e0812n:32_3": "pariyattimūlakattā yena kenaci pariyāyena tassā pariyattiyā atthāvabodhena “appeva nāma sādhujanaṃ paritoseyya”miti",
  "anya-e0812n:32_4": "tadadhigamopāyabhūtamidaṃ pakaraṇamārabhanto ganthārambhe iṭṭhadevatāya paṇāmakaraṇaṃ satācārānurakkhaṇatthaṃ",
  "anya-e0812n:32_5": "sadācārānurakkhaṇatthaṃ (ka.),",
  "anya-e0812n:32_6": "visesato abhimataganthassānantarāyena parisamattiyā ca kāraṇamiti iṭṭhadevatānussaraṇaṃ,",
  "anya-e0812n:32_7": "ganthantarārambhapaṭikkhepakajanapaṭibāhanapubbakāni abhidhānābhidheyyakaraṇappakārapayojanāni ca dassento “munindavadanambhoja…pe…",
  "anya-e0812n:32_8": "parissamo”ti gāthattayamāha.",
  "anya-e0812n:32_9": "Ettha paṭhamagāthāya iṭṭhadevatāsaṅkhātaratanattayappaṇāmo dassito,",
  "anya-e0812n:32_10": "dutiyagāthāya ārambhapaṭikkhepakajanā nisedhitā,",
  "anya-e0812n:32_11": "tatiyagāthāya abhidhānādikaṃ dassitaṃ.",
  "anya-e0812n:32_12": "Tathā hi lokuttaradhammanissitapariyattisaṅkhātasabbaññubhāratiyā manosampīṇanāsīsanāpadesena attano nissesadhammaratane pasādo pakāsito.",
  "anya-e0812n:32_13": "So pana dhammappasādo tadavinābhāvato buddhasaṅghesupi siddhoti ratanattayavisayaṃ paṇāmaṃ vaṅkavuttiyā dasseti.",
  "anya-e0812n:32_14": "So hi atthato paṇāmakriyābhinipphādikā kusalacetanā.",
  "anya-e0812n:32_15": "Ettha phalaṃ heṭṭhā vuttameva.",
  "anya-e0812n:33_0": "Puna santesu rāmasammādyalaṅkāresu piṭṭhapisanaṃ viya hotīdaṃ alaṅkārakaraṇanti vadantā viruddhavādino",
  "anya-e0812n:33_1": "rāmasammādīnamatthibhāvaṃ ubbhāvetvā abhyupagametvā (ka.) te suddhamāgadhikā na vaḷañjentīti iminā paṭisiddhā.",
  "anya-e0812n:33_2": "Nirākaraṇaphalañhi ganthassa niddosabhāvova.",
  "anya-e0812n:33_3": "Apica saddālaṅkāraatthālaṅkāradīpakena alaṅkārasaddena ganthasarīrasaṅkhātasaññino saññāsaṅkhātaabhidhānañca",
  "anya-e0812n:33_4": "alaṅkārasaddassa saddālaṅkārādyabhidheyyañca suddhamāgadhikattaṃ vatvā alaṅkārasaddassa visesanabhūtaanurūpasaddopādānena",
  "anya-e0812n:33_5": "buddhavacanassa upayogattaṃ māgadhikavohārena bhavatīti gamyamānattā karaṇappakārañca alaṅkāraganthappavattiyā",
  "anya-e0812n:33_6": "atthālaṅkārādinissitattā iminā alaṅkārasaddeneva alaṅkārasaṅkharaṇasaṅkhātappayojanañca dasseti.",
  "anya-e0812n:34_0": "Satthappayojanānaṃ sādhyasādhanalakkhaṇo sambandho pana sambandhassa nissayabhūtasatthappayojanānaṃ dassaneneva tannissitattā sayampi vutto hoti.",
  "anya-e0812n:34_1": "Vuttaṃ hi–",
  "anya-e0812n:35_0": "“Satthaṃ payojanañceva, ubho sambandhanissayā;",
  "anya-e0812n:36_0": "Vuttā taṃvuttiyāyeva, vutto tannissitopi so”ti.",
  "anya-e0812n:37_0": "Tassattho–",
  "anya-e0812n:37_1": "sambandhanissayā sambandhassa ādhārabhūtā satthaṃ,",
  "anya-e0812n:37_2": "payojanañca ubho vuttā,",
  "anya-e0812n:37_3": "taṃvuttiyāyeva tesaṃ ubhinnaṃ kathaneneva tannissito te nissāya pavatto sopi sambandho vutto bhavatīti.",
  "anya-e0812n:38_0": "Ettha abhidhānakathanaṃ vohārasukhatthaṃ,",
  "anya-e0812n:38_1": "abhidheyyādikathanaṃ pana tehi yuttānaṃyeva ganthānaṃ subuddhipubbakādīnaṃ upādeyyattañca tabbiparītānaṃ",
  "anya-e0812n:38_2": "ummattakavacanādīnamivaanupādeyyattañca pakāsanatthanti veditabbaṃ.",
  "anya-e0812n:38_3": "Vuttañhi –",
  "anya-e0812n:39_0": "“Sambandhānuguṇopāyaṃ sambandhyanuguṇopāyaṃ (ka.), purisatthābhidhāyakaṃ;",
  "anya-e0812n:40_0": "Vīmaṃsādhigataṃ vīmaṃsādhikataṃ (sī.) vākya-matonadhigataṃ …nadhikataṃ (sī.) para”nti.",
  "anya-e0812n:41_0": "Tassattho–",
  "anya-e0812n:41_1": "sambandhānuguṇopāyaṃ sādhiyasādhanalakkhaṇasambandhassa nissayabhūtavāccavācakānaṃ sambandhibhūtānaṃ",
  "anya-e0812n:41_2": "aññamaññānurūpaguṇaparijānane kāraṇabhūtaṃ purisatthābhidhāyakaṃ catubbidhadhammaatthakāmamokkhasaṅkhātānaṃ",
  "anya-e0812n:41_3": "purisatthānaṃ vācakabhūtaṃ vākyaṃ “ekākhyāto padaccayo,",
  "anya-e0812n:41_4": "siyā vākyaṃ sakārako”ti abhidhānappadīpikā 106 gāthā vuttalakkhaṇamajjhapatitavākyasamudāyopetaṃ mahāvākyasarūpasatthaṃ",
  "anya-e0812n:41_5": "vīmaṃsādhigataṃ ñāṇagatilakkhaṇaupaparikkhāya adhigataṃ adhippetaṃ,",
  "anya-e0812n:41_6": "ato paraṃ vuttalakkhaṇasatthato aññaṃ anadhigataṃ nādhippetanti.",
  "anya-e0812n:41_7": "Idaṃ panettha gāthānaṃ nikkhepappayojanaṃ.",
  "anya-e0812n:42_0": "Loke padumagabbhe vasantiyā sabbaṅgadhavalāya yathicchitatthasādhikāya sarassatīnāmikāya devatāya “vāṇī”ti",
  "anya-e0812n:42_1": "vohārato iminā atthena yojetvā abhinnapadasilesālaṅkāravasena vuttattā padattho evaṃ veditabbo –",
  "anya-e0812n:42_2": "munindassa sobhāsugandhādiguṇayogato mukhasadisassa,",
  "anya-e0812n:42_3": "no ce mukhasaṅkhātaambhojassa gabbhe udare sambhavena pavattiyā uppattiyā vā sundarī niddosā,",
  "anya-e0812n:42_4": "sobhanā vā pāṇinaṃ saraṇaṃ atoyeva ahitāpanayanahitāvahatthena sabbasattānaṃ paṭissaraṇabhūtā vāṇī yathāvuttaguṇopetā sarassatīdevatā,",
  "anya-e0812n:42_5": "no ce sabbaññubhāratīti vuttasaddhammaratanaṃ mayhaṃ manaṃ ganthaviracane byāvaṭassa me cittaṃ pīṇayataṃ abhimatatthasampādanena pīṇayatūti.",
  "anya-e0812n:43_0": "Ubhayalokajānanato muni ca so indabhāvapavattanato indo ceti kammadhārayena vā,",
  "anya-e0812n:43_1": "agāriyamunianagāriyamunisekhamuniasekhamunīnaṃ catunnaṃ pañcamo hutvā indoti chaṭṭhītappurisena vā munindo.",
  "anya-e0812n:43_2": "Devatāpakkhe vadanamiva vadananti ambhoje,",
  "anya-e0812n:43_3": "saddhammapakkhe ambhojamiva ambhojanti vadane ca upacārena gahite kammadhārayo.",
  "anya-e0812n:43_4": "Munindassa vadanambhojamiti ca,",
  "anya-e0812n:43_5": "tassa gabbhoti ca,",
  "anya-e0812n:43_6": "tasmiṃ sambhavoti ca,",
  "anya-e0812n:43_7": "tena sundarīti ca vākyaṃ.",
  "anya-e0812n:43_8": "Vāṇiyā visesanattepi ekantanapuṃsakattā saraṇasaddassa na liṅgaparivattanabhāvo.",
  "anya-e0812n:43_9": "Pāṇinanti rassattaṃ,",
  "anya-e0812n:43_10": "dīghassa byabhicārattā.",
  "anya-e0812n:43_11": "Mayhanti ekavacanena attano sādhuguṇodayakāraṇaṃ niratimānataṃ dīpeti.",
  "anya-e0812n:43_12": "Santesupi aññesu jinapariyāyesu munindasaddo iṭṭhamanosampīṇanaambhojatulyatāsundarittasaraṇattasaṅkhātānaṃ atthantarānaṃ ocityaṃ posetīti payutto.",
  "anya-e0812n:43_13": "Tathā hi tādisassa mukhaṃ ambhojatulyaṃ,",
  "anya-e0812n:43_14": "tasmiṃ mukhodare sambhavā sundarī,",
  "anya-e0812n:43_15": "tatoyeva pāṇinaṃ saraṇaṃ.",
  "anya-e0812n:43_16": "Tasmāyeva manosampīṇane paṭuttaṃ subyattamiti ocityaṃ hoti.",
  "anya-e0812n:43_17": "Loke patthaṭamidamocityamādaraṇīyaṃ hoti.",
  "anya-e0812n:43_18": "Tasmiñhi uttamakavayoyeva upadesakāti.",
  "anya-e0812n:43_19": "Vuttañhi –",
  "anya-e0812n:44_0": "“Ocityaṃ nāma viññeyyaṃ, loke vikhyātamādarā;",
  "anya-e0812n:45_0": "Tatthopadesappabhavā, sujanā kavipuṅgavā”ti subodhālaṅkāra 104 gāthā.",
  "anya-e0812n:46_0": "Nimittavaṇṇanā",
  "anya-e0812n:47_0": "2.",
  "anya-e0812n:48_0": "Rāmasammādyalaṅkārā, santi santo purātanā;",
  "anya-e0812n:49_0": "Tathāpi tu vaḷañjenti, suddhamāgadhikā na te.",
  "anya-e0812n:50_0": "2.",
  "anya-e0812n:50_1": "Athevamabhigatāmitasiddhisampadāpādanekacaturaparamiṭṭhadevatā-",
  "anya-e0812n:50_2": "bhāvarūpitasaddhammaratanasso’ padassitanipaccakārena iṭṭhadevatāpūjaṃ dassetvā “nanu bandhalakkhaṇamatthiyeva pubbakaṃ,",
  "anya-e0812n:50_3": "tasmā kimanena piṭṭhapisanene”ti lakkhaṇantarārambhapaṭikkhepakajanapaṭibāhanapubbakamabhidheyyappayojana-",
  "anya-e0812n:50_4": "sambandhe dassetumāha “rāmasamme”ccādi.",
  "anya-e0812n:50_5": "Rāmasammādīnaṃ rāmasammapabhutīnaṃ pubbācariyānaṃ,",
  "anya-e0812n:50_6": "rāmasammādayo vā taṃsambandhato.",
  "anya-e0812n:50_7": "Bhavati hi taṃsambandhato tabbohāro yathā kiñcipi vejjasatthaṃ “bimbisāro”ti.",
  "anya-e0812n:50_8": "Alaṅkārā bhūsāvisesā,",
  "anya-e0812n:50_9": "bandhālaṅkārapaṭipādakatthena alaṅkārakhyā ganthavisesā vā.",
  "anya-e0812n:50_10": "Santo sobhanā.",
  "anya-e0812n:50_11": "Dvepi purā pubbakāle bhavā purātanā, porāṇikā.",
  "anya-e0812n:50_12": "Ubhopi santi.",
  "anya-e0812n:50_13": "Yajjapi saṃvijjanti.",
  "anya-e0812n:50_14": "Tathāpi tūti nipātasamudāyoyaṃ visesābhidhānārambhe.",
  "anya-e0812n:50_15": "Evaṃ santepīti attho.",
  "anya-e0812n:50_16": "Suddhamāgadhikāti magadhesu bhavā,",
  "anya-e0812n:50_17": "tattha viditā vā magadhā, saddā.",
  "anya-e0812n:50_18": "Te etesaṃ santi,",
  "anya-e0812n:50_19": "tesu vā niyuttāti māgadhikā.",
  "anya-e0812n:50_20": "Suddhā ca sakkaṭādibhāsitakālusiyābhāvena visuddhā,",
  "anya-e0812n:50_21": "asammissā vā aparicitattā te māgadhikā cāti suddhamāgadhikā, yatipotā.",
  "anya-e0812n:50_22": "Te yathāvutte alaṅkāre ābharaṇavisese na vaḷañjenti,",
  "anya-e0812n:50_23": "pasādhanavisese nānubhavanti.",
  "anya-e0812n:50_24": "Ganthavisese pana uggahaṇadhāraṇādivasena attano suddhamāgadhikattā,",
  "anya-e0812n:50_25": "rāmasammādīnañca sakkaṭādibhāvatoti ayamettha saddattho.",
  "anya-e0812n:50_26": "Bhāvatthalesopettha paripūrati,",
  "anya-e0812n:50_27": "tathāvidhapatītiyogato.",
  "anya-e0812n:50_28": "Suddhamāgadhikā attano parisuddhabhāvena pubbe sobhanāpi te alaṅkārā idāni malaggahitabhāvappattā “kiṃ",
  "anya-e0812n:50_29": "tehi malaggahitehi amhādisānaṃ suddhasattāna”nti na vaḷañjentīti.",
  "anya-e0812n:51_0": "“Patīyamānaṃ pana kiñci vatthu,",
  "anya-e0812n:52_0": "Attheva vāṇīsu mahākavīnaṃ;",
  "anya-e0812n:53_0": "Yaṃ taṃ pasiddhāvayavātiritta-",
  "anya-e0812n:54_0": "Mābhāti lāvaṇyamivaṅganāsū”ti.",
  "anya-e0812n:55_0": "Hi vuttaṃ.",
  "anya-e0812n:56_0": "2.",
  "anya-e0812n:56_1": "Santo viññūhi pasatthattā sobhanā purātanā pubbakālasambhūtā rāmasammādyalaṅkārā rāmasammādīhi ācariyehi viracitattā,",
  "anya-e0812n:56_2": "tesaṃ taṃsambandhato tabbohārasadisanāmattā vā rāmasammādayo nāma alaṅkārā kismiñci vejjasatthe “bimbisāro”ti vohāro viya.",
  "anya-e0812n:56_3": "Alaṅkārā bhūsāvisesā,",
  "anya-e0812n:56_4": "alaṅkārattapaṭipādanato alaṅkāranāmikā ganthavisesā vā santi kiñcāpi vijjanti,",
  "anya-e0812n:56_5": "tathāpi tu evaṃ santepi suddhamāgadhikā sakkaṭapākatādīsu aññabhāsāsu paricayābhāvato kevalamāgadhikā",
  "anya-e0812n:56_6": "te rāmasammādike alaṅkāre na vaḷañjenti pasādhanavasena,",
  "anya-e0812n:56_7": "uggahaṇadhāraṇādivasena na sevanti.",
  "anya-e0812n:56_8": "Magadhesu bhavā,",
  "anya-e0812n:56_9": "tesu vā viditā magadhā, saddā.",
  "anya-e0812n:56_10": "Te etesaṃ atthi,",
  "anya-e0812n:56_11": "tesu niyuttāti vā māgadhikā.",
  "anya-e0812n:56_12": "Suddhasaddo magadhavisesano,",
  "anya-e0812n:56_13": "māgadhikavisesano vā hoti.",
  "anya-e0812n:56_14": "Saddānaṃ tādisapatītivisesayogato bhāvatthalesopi idha dippati.",
  "anya-e0812n:56_15": "Tathā hi suddhamāgadhikā attano suddhattā tesaṃ vinyāsena sobhanatte satipi bhāsāya purātanattā aparisuddhoti avamaññamānā na vaḷañjentīti.",
  "anya-e0812n:56_16": "Vatticchitassatthassa upatthambhakabhūto bhāvatthalesopi mahākavīnaṃ vacanesuyeva labbhatīti daṭṭhabbo.",
  "anya-e0812n:56_17": "Vuttaṃ hi–",
  "anya-e0812n:57_0": "“Patīyamānaṃ pana kiñci vatthu,",
  "anya-e0812n:58_0": "Attheva vāṇīsu mahākavīnaṃ;",
  "anya-e0812n:59_0": "Yaṃ taṃ pasiddhāvayavātiritta-",
  "anya-e0812n:60_0": "Mābhāti lāvaṇyamivaṅganāsū”ti.",
  "anya-e0812n:61_0": "Tassattho –",
  "anya-e0812n:61_1": "mahākavīnaṃ pūjitakavīnaṃ vāṇīsu vacanavisesesu patīyamānaṃ gammamānaṃ yaṃ kiñci vatthu yo koci atthaleso attheva atthi eva,",
  "anya-e0812n:61_2": "taṃ vatthu aṅganāsu vanitāsu pasiddhāvayavātirittaṃ hatthapādādipākaṭasarīrāvayavato adhikaṃ lāvaṇyamiva",
  "anya-e0812n:61_3": "manogocarībhūtasundarattaṃ viya pasiddhāvayavātirittaṃ pakāsasaddāvayavato adhikaṃ hutvā ābhāti dippatīti.",
  "anya-e0812n:62_0": "Abhidhānādivaṇṇanā",
  "anya-e0812n:63_0": "3.",
  "anya-e0812n:64_0": "Tenāpi nāma toseyya-mete’laṅkāravajjite;",
  "anya-e0812n:65_0": "Anurūpenā’laṅkāre-ne’sameso parissamo.",
  "anya-e0812n:66_0": "3.",
  "anya-e0812n:66_1": "Teneccādi.",
  "anya-e0812n:66_2": "Yena te alaṅkāre na vaḷañjenti,",
  "anya-e0812n:66_3": "tena kāraṇena alaṅkāravajjite ābharaṇehi,",
  "anya-e0812n:66_4": "ganthavisesehi vā rahite,",
  "anya-e0812n:66_5": "alaṅkārā vā yathāvuttavajjitā yehi te,",
  "anya-e0812n:66_6": "ete yatipote esaṃ yatipotānaṃ anurūpena idāni viraciyamānattābhinavabhāvato,",
  "anya-e0812n:66_7": "dasabalavadanakamalamajjhavāsitabhāsitaviracitabhāvato ca anucchavikena alaṅkārena ābharaṇena,",
  "anya-e0812n:66_8": "alaṅkārasatthena vā toseyyaṃ apināma yathicchitapasādhanavasena,",
  "anya-e0812n:66_9": "savanadhāraṇādivasena vā vaḷañjanena santuṭṭhe kareyyaṃ appeva nāma yannūnāti eso parissamo ayaṃ amhākaṃ tādisasantuṭṭhijanakālaṅkārapakaraṇappayogo.",
  "anya-e0812n:67_0": "Alaṅkaronti attabhāvamanenāti alaṅkāro,",
  "anya-e0812n:67_1": "ābharaṇaṃ hārakeyūrādi.",
  "anya-e0812n:67_2": "Alaṅkaronti bandhasarīramanenāti alaṅkārotiminā pana alaṅkārasaddena pasādādayo saddālaṅkārā,",
  "anya-e0812n:67_3": "sabhāvavutyādayo ca atthālaṅkārā nānappakārā saṅgahitā,",
  "anya-e0812n:67_4": "yehi saddatthasaṅkhātaṃ bandhasarīraṃ sobhate,",
  "anya-e0812n:67_5": "yathā hi purisasarīre hārakeyūrādyalaṅkāro nyasyate,",
  "anya-e0812n:67_6": "yena sobhate,",
  "anya-e0812n:67_7": "tathā bandhasarīrepi saddālaṅkārā,",
  "anya-e0812n:67_8": "atthālaṅkārā ca nikkhipīyanti,",
  "anya-e0812n:67_9": "yato sobhate.",
  "anya-e0812n:67_10": "Teneva vakkhati “taṃ tu pāpentulaṅkārā,",
  "anya-e0812n:67_11": "vindanīyatarattana”nti subodhālaṅkāra 9 gāthā ca,",
  "anya-e0812n:67_12": "“atthālaṅkārasahite”ccādikañca subodhālaṅkāra 164 gāthā.",
  "anya-e0812n:68_0": "Alaṅkāravidhānabhāvena tu bandhasarīrampi tadatthiyā alaṅkāro,",
  "anya-e0812n:68_1": "tathā tappaṭipādakaṃ subodhālaṅkāranāmadheyyasatthaṃ alaṅkatapaṭipādakattena maṅgalasuttanti viya.",
  "anya-e0812n:68_2": "Vakkhati hi “ganthopi kavivācāna-",
  "anya-e0812n:68_3": "malaṅkārappakāsako” subodhālaṅkāra 12 gāthā ccādi.",
  "anya-e0812n:68_4": "Atra uccate –",
  "anya-e0812n:69_0": "“Mukhyolaṅkārasaddoyaṃ, saddatthālaṅkatissito;",
  "anya-e0812n:70_0": "Sāmatthiyā tvadhiṭṭhāne, tathā satthepi tabbatī”ti.",
  "anya-e0812n:71_0": "Anenassābhidheyyādīni vuccanti.",
  "anya-e0812n:71_1": "Abhidhīyate iti abhidheyyaṃ,",
  "anya-e0812n:71_2": "samuditena satthena vacanīyattho.",
  "anya-e0812n:71_3": "So ca sarīrālaṅkāravibhāgakappanāya tesaṃ paṭipādanaṃ.",
  "anya-e0812n:71_4": "Subodhālaṅkārena hi te paṭipādīyanti.",
  "anya-e0812n:71_5": "Yena ca yo paṭipādīyati,",
  "anya-e0812n:71_6": "tassāyamattho bhavatīti abhidheyyasatthopi.",
  "anya-e0812n:71_7": "Dassitameva tu sarīrālaṅkārasaṅkharaṇaṃ payojanaṃ,",
  "anya-e0812n:71_8": "taṃ nissāya subodhālaṅkārappavattito.",
  "anya-e0812n:71_9": "Yassa hi yamuddissa pavatti hoti,",
  "anya-e0812n:71_10": "taṃ tassa payojanaṃ,",
  "anya-e0812n:71_11": "taṃ pana kavittakittipasiddhādilakkhaṇaṃ,",
  "anya-e0812n:71_12": "paramparāya tadatthatāya subodhālaṅkārasaṅkharaṇassa.",
  "anya-e0812n:71_13": "Satthapayojanānaṃ,",
  "anya-e0812n:71_14": "sādhiyasādhanalakkhaṇo sambandho tu nissayapadassinā dassitoyeva. Yathāha –",
  "anya-e0812n:72_0": "“Satthaṃ payojanañceva, ubho sambandhanissayā;",
  "anya-e0812n:73_0": "Vuttātaṃvuttiyāyeva, vutto tannissitopi so”ti.",
  "anya-e0812n:74_0": "Abhidheyyādikathanañca taṃsamaṅgisseva ca vīmaṃsāvisesasamaṅgīnamupādīyamānattā,",
  "anya-e0812n:74_1": "aññādisassa pana ummattakavacanādino viya heyyattā.",
  "anya-e0812n:74_2": "Vuttañhetaṃ –",
  "anya-e0812n:75_0": "“Sambandhānuguṇopāyaṃ, purisatthābhidhāyakaṃ;",
  "anya-e0812n:76_0": "Vīmaṃsādhigataṃ vākya-matonadhigataṃ para”nti.",
  "anya-e0812n:77_0": "Vākyanti cettha vākyalakkhaṇopetamantaravākyasannicayaṃ mahāvākyasarūpaṃ satthamevādhippetaṃ.",
  "anya-e0812n:78_0": "3.",
  "anya-e0812n:78_1": "Yena te te alaṅkārena vaḷañjenti,",
  "anya-e0812n:78_2": "tena kāraṇena alaṅkāravajjite ābharaṇavisesehi,",
  "anya-e0812n:78_3": "ganthavisesehi vā vajjite,",
  "anya-e0812n:78_4": "te virahite yehi ete suddhamāgadhike esaṃ suddhamāgadhikānaṃ anurūpena abhinavabhāvato māgadhikasarūpaṃ anugatarūpena,",
  "anya-e0812n:78_5": "dasabalabhāsitaviracitattā vā anukūlena alaṅkārena ābharaṇavisesena,",
  "anya-e0812n:78_6": "ganthavisesena vā toseyyaṃ alaṅkāravaḷañjāpanena,",
  "anya-e0812n:78_7": "ganthavisese ganthavisaye (ka.) uggahaṇadhāraṇādikārāpanena vā santuṭṭhe kareyyaṃ apināma yaṃnūna sundaramiti,",
  "anya-e0812n:78_8": "eso parissamo ayaṃ mama alaṅkārapakaraṇappayogo.",
  "anya-e0812n:78_9": "Apināmāti ettha itisaddo gamyamāno.",
  "anya-e0812n:79_0": "Alaṅkārehi vajjitā,",
  "anya-e0812n:79_1": "alaṅkārā vajjitā yehi vāti ca.",
  "anya-e0812n:79_2": "Rūpassa anu anurūpaṃ,",
  "anya-e0812n:79_3": "rūpaṃ anugataṃ anurūpaṃ vā,",
  "anya-e0812n:79_4": "tena anurūpena.",
  "anya-e0812n:79_5": "Alaṅkaronti attabhāvamaneneti alaṅkāro,",
  "anya-e0812n:79_6": "hārakeyūrādi ābharaṇapakkhe,",
  "anya-e0812n:79_7": "ganthapakkhe tu alaṅkaronti bandhasarīramaneneti alaṅkāro.",
  "anya-e0812n:79_8": "Iminā mukhyabhāvena pasādādisaddālaṅkārā ca sabhāvavutyādiatthālaṅkārā ca pavuccanti.",
  "anya-e0812n:79_9": "Amukhyato pana imesaṃ dvinnaṃ alaṅkārānamadhiṭṭhānabhūtabandhasarīrampi,",
  "anya-e0812n:79_10": "tathā maṅgalasuttaratanasuttādivohāro viya alaṅkārapakāsakaṃ “sammā bujjhanti dvippakārā alaṅkārā anene”ti",
  "anya-e0812n:79_11": "iminā atthena laddhasubodhālaṅkāravaranāmadheyyasatthampi vuccati.",
  "anya-e0812n:79_12": "Vuttamidameva –",
  "anya-e0812n:80_0": "“Mukhyolaṅkārasaddoyaṃ, saddatthālaṅkatissito;",
  "anya-e0812n:81_0": "Sāmatthiyā tvadhiṭṭhāne, tathā satthepi tabbatī”ti.",
  "anya-e0812n:82_0": "Ettha sāmatthiyaṃ nāma tadādhāratappaṭipādakattavohārato tadādheyyatappaṭipādanīyaṃ na bhavati ce,",
  "anya-e0812n:82_1": "aññaṃ kiṃ bhavatīti aññathānupapattilakkhaṇamevāti.",
  "anya-e0812n:83_0": "4.",
  "anya-e0812n:84_0": "Yesaṃ na sañcitā paññā-nekasatthantarocitā;",
  "anya-e0812n:85_0": "Sammohabbhāhatāve’te, nāvabujjhanti kiñcipi.",
  "anya-e0812n:86_0": "5.",
  "anya-e0812n:87_0": "Kiṃ tehi pādasussūsā, yesaṃ natthi gurūnī’ha garūniha (ka.);",
  "anya-e0812n:88_0": "Ye tappādarajokiṇṇā, te’va sādhūvivekino.",
  "anya-e0812n:89_0": "4- 5.",
  "anya-e0812n:89_1": "Evaṃ lakkhaṇārambhapaṭikkhepakajanapaṭibāhanapubbakamabhidheyyādikaṃ dassetvā idāni satthatova sabbattha guṇadosavivecanaṃ.",
  "anya-e0812n:89_2": "Atoyeva vuccati –",
  "anya-e0812n:90_0": "“Sabbattha satthatoyeva, guṇadosavivecanaṃ;",
  "anya-e0812n:91_0": "Yaṃ karoti vinā satthaṃ, sāhasaṃ kimatodhika”nti.",
  "anya-e0812n:92_0": "Tasmā guṇadosavibhāgavicāraṇaṃ nāma tabbidūnaṃyeva, nāsatthaññūnaṃ purisapasūnaṃ. Tathā cāha –",
  "anya-e0812n:93_0": "“Guṇadosamasatthaññū, jano vibhajate kathaṃ;",
  "anya-e0812n:94_0": "Adhikāro kimandhassa, rūpabhedopaladdhiya”nti kābyādāsa 1.8.",
  "anya-e0812n:95_0": "Yenevaṃ,",
  "anya-e0812n:95_1": "tenettha guṇadosadassane pasannānekasatthacakkhuyevādhigato,",
  "anya-e0812n:95_2": "nañño tabbiparītotyanvayabyatirekavasena dassento “yesa”ntiādigāthādvayamāha.",
  "anya-e0812n:95_3": "Tattha yesanti aniyamuddeso,",
  "anya-e0812n:95_4": "yehīti attho.",
  "anya-e0812n:95_5": "Yehi na sañcitā na rāsikatā,",
  "anya-e0812n:95_6": "nānāsantānavuttinīpi ekattanayena ekasmiṃ santāne na vāsitā naparibhāvitāti vuttaṃ hoti. Kā sā?",
  "anya-e0812n:95_7": "Paññā heyyopādeyyavivekarūpā.",
  "anya-e0812n:95_8": "Kīdisīti āha “anekasatthantarocitā”ti.",
  "anya-e0812n:95_9": "Anekasmiṃ tipiṭakatakkabyākaraṇālaṅkārasatthādike satthantare ucitā savanadhāraṇādivasena paricitā sāyaṃ paññā yesaṃ na sañcitāti pakataṃ.",
  "anya-e0812n:95_10": "Eteti yathāuddiṭṭhānaṃ niyamavacanaṃ.",
  "anya-e0812n:95_11": "Sammohabbhāhatāti yathāvuttāyātisayavatiyā paññāyābhāvato balappattena mohena abbhāhatā visesena pahatā,",
  "anya-e0812n:95_12": "evasadditā hontīti adhippāyo.",
  "anya-e0812n:95_13": "Yato evaṃ,",
  "anya-e0812n:95_14": "tasmāpi kiñcipi heyyopādeyyarūpaṃ yaṃ kiñcideva aṭṭhānāniyojakatādisagurupādasussūsānissayapaṭiladdhavivekapaññāti-",
  "anya-e0812n:95_15": "sayālābhena nāvabujjhanti,",
  "anya-e0812n:95_16": "na jānantītyattho.",
  "anya-e0812n:95_17": "Yato ālasiyādidosalesapariggahopi satatācariyasevanavasena sirovikiṇṇatādisagurupādapaṅkajambujaparāyano",
  "anya-e0812n:95_18": "cirenapi kālena nānāvidhasatthantarakataparicayabalena pappoti tādisaṃ paññāveyattiyaṃ.",
  "anya-e0812n:95_19": "Tenevāha bhagavā –",
  "anya-e0812n:96_0": "“Nihīyati puriso nihīnasevī,",
  "anya-e0812n:97_0": "Na ca hāyetha kadāci tulyasevī;",
  "anya-e0812n:98_0": "Seṭṭhamupanamaṃ udeti khippaṃ,",
  "anya-e0812n:99_0": "Tasmā’ttano uttaritaraṃ bhajethā”ti a. ni. 3.26.",
  "anya-e0812n:100_0": "Tato etādiso paññavāyevettha guṇadosavibhāgavivecane adhikārī,",
  "anya-e0812n:100_1": "nañño tabbiparīto purisapasūti ayametthādhippāyo.",
  "anya-e0812n:100_2": "Ruḷho atthaviseso.",
  "anya-e0812n:100_3": "Tenāha “kiṃ tehi pādasussūsā,",
  "anya-e0812n:100_4": "yesaṃ natthi gurūnihā”ti.",
  "anya-e0812n:100_5": "Ihāti imasmiṃ loke yesaṃ janānaṃ gurūnaṃ kātabbā pādasussūsā pādaparicariyā natthi,",
  "anya-e0812n:100_6": "tehi janehi yathāvuttanayena paññāveyattiyarasānabhiññehi kiṃ payojanaṃ,",
  "anya-e0812n:100_7": "lesamattampi natthi,",
  "anya-e0812n:100_8": "anadhigatāyevettha eteti adhippāyo.",
  "anya-e0812n:100_9": "Idāni byatirekamukhena āha “ye”tiādi.",
  "anya-e0812n:100_10": "Ye pubbe katapuññatādisampattisampannā tappādarajehi tesaṃ gurūnaṃ pādadhūlīhi okiṇṇā onaddhā gavacchitā,",
  "anya-e0812n:100_11": "teva sādhū yathāvuttanayena paññāveyattiyena abhiññātā sajjanā eva vivekino heyyopādeyyaguṇadosavibhāganiyamanapaññāsampattisamaṅgino honti,",
  "anya-e0812n:100_12": "teyevettha guṇadosavivecane adhigatāti adhippāyo.",
  "anya-e0812n:100_13": "Sā cāyaṃ gurupādasussūsā visiṭṭhādarena karaṇīyāti vaṅkavuttiyā tadabhyāse sādhujane niyojeti.",
  "anya-e0812n:101_0": "4- 5.",
  "anya-e0812n:101_1": "Ye sakalasatthaparicitaññāṇapāṭavā yadi dosamāropayanti,",
  "anya-e0812n:101_2": "tesaṃ taddosanirākaraṇaṃ vinā padesāvabodhanamattena paṇḍitamānīnaṃ vacanassāgurukaraṇaṃ vaṅkavuttiyā",
  "anya-e0812n:101_3": "dassento ca taṃdvāreneva attano anaññasādhāraṇagurugāravataṃ sādhujanehi paramādarena sampādetabbamiti",
  "anya-e0812n:101_4": "dassetuṃ “yesaṃ…pe…",
  "anya-e0812n:101_5": "kino”ti gāthādvayamāha.",
  "anya-e0812n:101_6": "Anekasatthānaṃ tipiṭakatakkabyākaraṇādīnaṃ anekesaṃ ganthānaṃ antare tatvatthasaṅkhātaabbhantare ucitā",
  "anya-e0812n:101_7": "savanauggahaṇadhāraṇādivasena paricitā paññā sutamayā paññā yesaṃ yehi na sañcitā,",
  "anya-e0812n:101_8": "dvinnamekakkhaṇe pavattiyābhāvepi upacitasamūhabhāvato,",
  "anya-e0812n:101_9": "pubbakālikapaññāya aparakālikapaññāya anantaraāsevanādipaccayalābhato avatthabāhullapavattito vā sañcitabbāpi na rāsikatā.",
  "anya-e0812n:101_10": "Ete īdisapaññāpāṭavarahitā ime sammohabbhāhatā paññāpāṭavābhāvato balappattena mohena visesena pahatā eva kiñcipi heyyopādeyyaṃ nāvabujjhanti.",
  "anya-e0812n:101_11": "Na eke aneketi ca,",
  "anya-e0812n:101_12": "te ca te satthā ceti ca,",
  "anya-e0812n:101_13": "tesamantaramiti ca,",
  "anya-e0812n:101_14": "tasmiṃ ucitāti ca sammohena abbhāhatāti ca viggaho.",
  "anya-e0812n:101_15": "Tena vuttaṃ–",
  "anya-e0812n:102_0": "“Guṇadosamasatthaññū, jano vibhajate kathaṃ;",
  "anya-e0812n:103_0": "Adhikāro kimandhassa, rūpabhedopaladdhiya”nti kābyādāsa 1.8.",
  "anya-e0812n:104_0": "Tassattho –",
  "anya-e0812n:104_1": "asatthaññū jano guṇadosaṃ kathaṃ vibhajate.",
  "anya-e0812n:104_2": "Tathā hi rūpabhedopaladdhiyaṃ nīlapītādirūpavisesāvabodhane andhassa adhikāro abhimukhakaraṇaṃ kiṃ hoti,",
  "anya-e0812n:104_3": "na bhavatyeva,",
  "anya-e0812n:104_4": "tasmā anekasatthantaragatasuppasannapaññācakkhunā eva guṇadosavivecanaṃ bhavati,",
  "anya-e0812n:104_5": "tadabhāve na bhavatyeva.",
  "anya-e0812n:104_6": "Idameva vuccate–",
  "anya-e0812n:105_0": "“Sabbattha satthatoyeva, guṇadosavivecanaṃ;",
  "anya-e0812n:106_0": "Yaṃ karoti vinā satthaṃ, sāhasaṃ kimatodhika”nti.",
  "anya-e0812n:107_0": "Tassattho –",
  "anya-e0812n:107_1": "sabbattha guṇadosavivecanaṃ satthatoyeva hoti,",
  "anya-e0812n:107_2": "satthaṃ vinā satthocitatādisapaññaṃ vinā yaṃ karoti guṇāguṇavibhāgaṃ karoti,",
  "anya-e0812n:107_3": "yaṃ karaṇaṃ atthi,",
  "anya-e0812n:107_4": "atodhikaṃ sāhasaṃ kiṃ āsuṃ kiriyā anupaparikkhanakiriyā nattheva.",
  "anya-e0812n:108_0": "Iha imasmiṃ loke yesaṃ akatapuññānaṃ janānaṃ gurūnaṃ",
  "anya-e0812n:109_0": "“Piyo garu bhāvanīyo,",
  "anya-e0812n:110_0": "Vattā ca vacanakkhamo;",
  "anya-e0812n:111_0": "Gambhīrañca kathaṃ kattā,",
  "anya-e0812n:112_0": "No cā’ṭṭhāne niyojako”ti a. ni. 7.37.",
  "anya-e0812n:113_0": "Niddiṭṭhaguṇopetānaṃ ācariyānaṃ kātabbā pādasussūsā pādaparicariyā natthi,",
  "anya-e0812n:113_1": "tehi kiṃ payojanaṃ.",
  "anya-e0812n:113_2": "Ye katapuññā janā tappādarajokiṇṇā tesaṃ gurūnaṃ pādarajehi gavacchitā,",
  "anya-e0812n:113_3": "teva sādhū janā eva vivekino kalyāṇamittagurupāsanāhi adhigatavisiṭṭhavivekabuddhino bhavanti,",
  "anya-e0812n:113_4": "te eva vivekaṃ jānantīti bhāvo.",
  "anya-e0812n:113_5": "Sotumicchā sussūsā,",
  "anya-e0812n:113_6": "taṃ nissāya kattabbapādaparicariyāpi tadatthiyā sussūsā nāma hoti.",
  "anya-e0812n:113_7": "Pādesu sussūsāti ca,",
  "anya-e0812n:113_8": "tesaṃ pādāti ca,",
  "anya-e0812n:113_9": "tesu rajānīti ca,",
  "anya-e0812n:113_10": "tehi okiṇṇāti ca viggaho.",
  "anya-e0812n:113_11": "Sissānaṃ sakalābhibuddhiyā gurupaṭibaddhattā attano guṇato adhikatarāyeva sevitabbā.",
  "anya-e0812n:113_12": "Vuttañhi bhagavatā –",
  "anya-e0812n:114_0": "“Nihīyati puriso nihīnasevī,",
  "anya-e0812n:115_0": "Na ca hāyetha kadāci tulyasevī;",
  "anya-e0812n:116_0": "Seṭṭhamupanamaṃ udeti khippaṃ,",
  "anya-e0812n:117_0": "Tasmā’ttano uttaritaraṃ bhajethā”ti a. ni. 3.26.",
  "anya-e0812n:118_0": "6.",
  "anya-e0812n:119_0": "Kabbanāṭakanikkhitta-nettacittā kavijjanā;",
  "anya-e0812n:120_0": "Yaṃkiñci racayante’taṃ, na vimhayakaraṃ paraṃ.",
  "anya-e0812n:121_0": "7.",
  "anya-e0812n:122_0": "Teye’va paṭibhāvanto, so’va bandho savimhayo;",
  "anya-e0812n:123_0": "Yena tosenti viññūye, tatthāpya’vihitādarā.",
  "anya-e0812n:124_0": "6- 7.",
  "anya-e0812n:124_1": "Evametthānvayabyatirekavasenādhigate dassetvā idāni “kiṃ amhākaṃ kabbanāṭakaparicayābhāveracanāvisesābhiyogopajanitaparissamenā”ti",
  "anya-e0812n:124_2": "olīnavuttino sotujane samussāheti “kabbanāṭakā”tiādinā.",
  "anya-e0812n:124_3": "Kavippayogasaṅkhāto bandhova kavino idanti kabbaṃ.",
  "anya-e0812n:124_4": "Muttakādivākyasvamuttikādyavayavasabhāvā antaravākyasamudāyasampannaṃ vuttajātibhedabhinnaṃ pajjamayaṃ gajjamayaṃ pajjagajjamayaṃ campūnāmakañca,",
  "anya-e0812n:124_5": "mahāvākyarūpaṃ mahākabbañca,",
  "anya-e0812n:124_6": "taṃ pana mahākabbaṃ saggehi sagganāmakehi paricchedavisesehi bandhyate karīyatīti saggabandhoti pavuccati.",
  "anya-e0812n:124_7": "Tassa tu lakkhaṇaṃ “saggabandhassa mukhaṃ iṭṭhāsīsanaṃ siyā paṇāmo vā bandhasambandhino kassaci atthassa niddeso vā”tiādinā anekadhā vaṇṇenti.",
  "anya-e0812n:124_8": "Taṃ yathā?",
  "anya-e0812n:125_0": "“Saggabandho mahākabba-muccate tvassa lakkhaṇaṃ;",
  "anya-e0812n:126_0": "Paṇāmo vatthuniddeso, āsīsāpi ca tammukhaṃ.",
  "anya-e0812n:127_0": "Itihāsakathubbhūtaṃ, santasannissayampi vā;",
  "anya-e0812n:128_0": "Catuvaggaphalāyattaṃ, caturodāttanāyakaṃ.",
  "anya-e0812n:129_0": "Puraṇṇavutuselindu-savitūdayavaṇṇanaṃ;",
  "anya-e0812n:130_0": "Uyyānasalilakkīḷā, madhupānaratussavaṃ.",
  "anya-e0812n:131_0": "Vippalambhavivāhehi, kumārodayavaḍḍhihi;",
  "anya-e0812n:132_0": "Mantadūtappayānāji-nāyakābhyūdayehipi.",
  "anya-e0812n:133_0": "Alaṅkatamasaṃkhitta-rasabhāvanirantaraṃ;",
  "anya-e0812n:134_0": "Nātivitthiṇṇasaggehi, piyavuttasusandhibhi.",
  "anya-e0812n:135_0": "Sabbattha bhinnasaggante-hupetaṃ lokarañjakaṃ;",
  "anya-e0812n:136_0": "Kabbaṃ kappantaraṭṭhāyi, jāyate sādhvalaṅkatī”ti kābyādāsa 1.14 – 19 gāthā.",
  "anya-e0812n:137_0": "Tattha itihāsakathubbhūtanti purāvuttakathāsannissayaṃ.",
  "anya-e0812n:137_1": "Santasannissayanti itarasobhanādhikaraṇaguṇarājacaritādinissayaṃ vā.",
  "anya-e0812n:137_2": "Catuvaggaphalāyattanti dhammādicatuvaggaphalāyattaṃ.",
  "anya-e0812n:137_3": "Dhammo nāma abbhūdayanibbānahetuko.",
  "anya-e0812n:137_4": "Attho nāma vijjābhumyādīnaṃ yathāññāyamajjanaṃ,",
  "anya-e0812n:137_5": "ajjitānañca rakkhaṇaṃ.",
  "anya-e0812n:137_6": "Kāmo nāma nirayo visayo payogo.",
  "anya-e0812n:137_7": "Mokkho nāma sabbasaṃsāradukkhanivatti.",
  "anya-e0812n:137_8": "Caturodāttanāyakanti ussāhasattimantasattipabhūsattiyogena caturo kusalo cāgātisayādiyogena udātto udāro nāyako vipakkho,",
  "anya-e0812n:137_9": "paṭipakkho ca yattha, taṃ.",
  "anya-e0812n:137_10": "Madhu nāma surā.",
  "anya-e0812n:137_11": "Vippalambho viraho.",
  "anya-e0812n:137_12": "Manto nītivedīhi saha kārīyanicchayo.",
  "anya-e0812n:137_13": "Dūto sandhānappavatto puriso.",
  "anya-e0812n:137_14": "Payānaṃ saṅgāmādinimittagamanaṃ.",
  "anya-e0812n:137_15": "Āji sandhyābhāve viggaho.",
  "anya-e0812n:137_16": "Asaṅkhattarasabhāvanirantaranti asaṃkhittā bahuttā rasā siṅgāravīrādayo,",
  "anya-e0812n:137_17": "bhāvā ratiussāhādayo,",
  "anya-e0812n:137_18": "tehi nirantaraṃ patthaṭaṃ.",
  "anya-e0812n:137_19": "Piyavuttasusandhibhīti piyāni sutisubhagāni vuttāni indavajirādīni aññamaññasambandhasaṃsaggatāya sobhano sandhi aññamaññasaṅgahā yesaṃ saggānaṃ, tehīti.",
  "anya-e0812n:138_0": "Punapi yathāvuttesu aṅgesu nagaravaṇṇanādīsu kiñca yathāsambhavaṃ madhupānādirahitampi taññūnaṃ mano rañjeti upādiyateva sabbhīti dassetumāha–",
  "anya-e0812n:139_0": "“Kabbaṃ na dussataṅgehi, nyūnamapyatra kehici;",
  "anya-e0812n:140_0": "Bandhaṅgasampadā taññū, kāmamārādhayanti ce”ti kābyādāsa 1.20.",
  "anya-e0812n:141_0": "Punapi –",
  "anya-e0812n:142_0": "“Guṇato paṭhamaṃ vatvā, nāyakaṃ tena sattuno;",
  "anya-e0812n:143_0": "Nirākaraṇamiccesa, maggo pakatisundaro.",
  "anya-e0812n:144_0": "Vaṃsavīrasutādīni, vaṇṇayitvā ripussapi;",
  "anya-e0812n:145_0": "Tajjayā nāyakukkaṃsa-kathanañca sukheti no”ti kābyādāsa 1.21 22 gāthā āhu.",
  "anya-e0812n:146_0": "Sabbampetaṃ saddhammāmatarasapānasarasahadayānaṃ samphappalāpavipulavisappavesopaddutakabbanāṭakaparammukhānaṃ",
  "anya-e0812n:146_1": "satatacaritasañcaritaratanabhājanānaṃ sappurisānaṃ kiṃ hadayakhedopajanitaparissameneti tadanurūpamevopadassitanti.",
  "anya-e0812n:147_0": "Nāṭakaṃ nāma bharatādināṭyasatthe nānappakāranirūpitarūpaṃ kappaṃ,",
  "anya-e0812n:147_1": "taṃlakkhaṇekadesabhūtalakkhaṇāni pakaraṇādīni nava rūpakāni.",
  "anya-e0812n:147_2": "Nāṭikā ca etthevāvarumbhanti.",
  "anya-e0812n:147_3": "Kabbañca nāṭakañca,",
  "anya-e0812n:147_4": "tesu nikkhittaṃ ṭhapitaṃ nettañca cittañca yehīti viggaho. Ke te? Kavino.",
  "anya-e0812n:147_5": "Tattha nikkhittanettacittavacanena sutassa cintanañca ūhāpohamukhena yathuggahitaniyāmaṃ,",
  "anya-e0812n:147_6": "aviparītatthanicchayanaṃ,",
  "anya-e0812n:147_7": "nicchitassa bhāvanā,",
  "anya-e0812n:147_8": "nirantarābhiyogo ca dassito.",
  "anya-e0812n:147_9": "Kabbanāṭakavacanena sutaṃ, cintitaṃ,",
  "anya-e0812n:147_10": "bhāvitañca dassitaṃ.",
  "anya-e0812n:147_11": "Sute dassite tannissayaṃ sutamayañāṇampi dassitameva siyāti.",
  "anya-e0812n:147_12": "“Kabbanāṭakanikkhittanettacittā”ti iminā sutacintābhāvanānukkamena sampāditapaññāpāṭavānaṃ kabbaracanāya sāmatthiyaṃ dasseti.",
  "anya-e0812n:147_13": "Hoti hi tādisānaṃ taṃsutādi bandhanakāraṇaṃ.",
  "anya-e0812n:147_14": "Vuttañhi –",
  "anya-e0812n:148_0": "“Sābhāvikī ca paṭibhā,",
  "anya-e0812n:149_0": "Sutañca bahu nimmalaṃ;",
  "anya-e0812n:150_0": "Amando cābhiyogoyaṃ,",
  "anya-e0812n:151_0": "Hetu hotiha bandhane”ti kābyādāsa 1.103 gāthā.",
  "anya-e0812n:152_0": "Yaṃkiñcīti attano cittāruḷhaṃ yaṃkiñci bandhajātaṃ.",
  "anya-e0812n:152_1": "Iminā pana aniyamavacanena attano tattha ādarābhāvaṃ dīpeti.",
  "anya-e0812n:152_2": "Racayanti karonti.",
  "anya-e0812n:152_3": "Etaṃ tehi racitaṃ bandhajātaṃ paraṃ accantameva vimhayakaraṃ na hoti,",
  "anya-e0812n:152_4": "tādisopāyasampattisampannassa upeyyasampattisabbhāvato anacchariyamevāti adhippāyo.",
  "anya-e0812n:152_5": "Tattha tesu kabbanāṭakesu racanāvisesaekantopāyabhūtesu avihitādarāapi sutādivasena akatādarāpi ye sappurisā",
  "anya-e0812n:152_6": "paññavanto yena bandhavisesena viññū guṇadosaviduno satthaññuno paṇḍitajane tosenti pīṇenti.",
  "anya-e0812n:152_7": "Tosentiyeva hi te tādise sābhāvikipaṭibhāvirahepi etādisesu atthesu sutacintābhāvanāvasena vāyamantā.",
  "anya-e0812n:152_8": "Vuttañhi –",
  "anya-e0812n:153_0": "“Na vijjatī yajjapi pubbavāsanā-",
  "anya-e0812n:154_0": "Guṇānubandhi paṭibhānamabbhutaṃ;",
  "anya-e0812n:155_0": "Sutena vācu’ssahanenupāsitā,",
  "anya-e0812n:156_0": "Dhuvaṃ karotyeva kamapyanuggaha”nti kābyādāsa 1.104 gāthā.",
  "anya-e0812n:157_0": "Paṭibhāvanto heyyopādeyyaparicchedalakkhaṇapaññāya paññavanto nāma,",
  "anya-e0812n:157_1": "teyeva sappurisā.",
  "anya-e0812n:157_2": "Savimhayo “kīdisāyaṃ,",
  "anya-e0812n:157_3": "tādisopāyantararahitānampi etādiso bandho siyā”ti vimhayena saha vattamānopi.",
  "anya-e0812n:157_4": "Sova bandho tameva bandhanaṃ tādisopāyasampattivirahenopeyyasampattiyā sabbhāvato, nāññoti.",
  "anya-e0812n:158_0": "6- 7.",
  "anya-e0812n:158_1": "Idāni kabbanāṭakesu aparicitānamamhākaṃ gantharacanāsabhāvāvabodhova kutoti osakkante “kabbanāṭakā”digāthādvayena samussāheti.",
  "anya-e0812n:158_2": "Kabbanāṭakanikkhittanettacittā kabbanāṭakesu sutānulokanacintābhāvanāvasena ṭhapitanettacittā kavijjanā",
  "anya-e0812n:158_3": "kabbakārakā yaṃ kiñci attano abhimataṃ racayanti karonti,",
  "anya-e0812n:158_4": "etaṃ bandhanaṃ paraṃ atisayena na vimhayakaraṃ acchariyakaraṃ na hoti,",
  "anya-e0812n:158_5": "nirantarābhiyogato siddhopāyamūlapaññāsampadāya upeyyabhūtaganthasaṅkharaṇaṃ bhavatyevāti adhippāyo.",
  "anya-e0812n:158_6": "Kavino idaṃ kabbanti ca,",
  "anya-e0812n:158_7": "naṭakassa idaṃ nāṭakaṃ,",
  "anya-e0812n:158_8": "naccagītādi.",
  "anya-e0812n:158_9": "Idha pana tappaṭipādakakathāpakāsakagantho nāṭakaṃ nāma.",
  "anya-e0812n:158_10": "Kabbañca nāṭakañcāti ca,",
  "anya-e0812n:158_11": "kabbanāṭakesu nikkhittaṃ nettacittaṃ yehīti ca viggaho.",
  "anya-e0812n:158_12": "Ye janā tattha tesu kabbanāṭakesu avihitādarāpi savanadhāraṇādivasena akatasambhamā eva viññū yena gantharacanāvisesena tosenti pīṇenti,",
  "anya-e0812n:158_13": "teyeva paṭibhāvanto paṭibhānasaṅkhātapaññavanto bhavanti.",
  "anya-e0812n:158_14": "Sova bandho savimhayo aññesaṃ uppajjamānavimhayena sahito.",
  "anya-e0812n:158_15": "Paṭibhā etesaṃ atthīti ca,",
  "anya-e0812n:158_16": "saha vimhayena vattatīti ca,",
  "anya-e0812n:158_17": "avihito ādaro yehīti ca viggaho.",
  "anya-e0812n:158_18": "Bāhirasatthābhiyogābhāvepi pubbavāsanābhāvepi iha nirantarābhiyogaṃ karonto tādisasāmatthiyaṃ sādhetīti vuttaṃ hoti.",
  "anya-e0812n:158_19": "Vuttañhi –",
  "anya-e0812n:159_0": "“Na vijjatī yajjapi pubbavāsanā-",
  "anya-e0812n:160_0": "Guṇānubandhi paṭibhānamabbhutaṃ;",
  "anya-e0812n:161_0": "Sutena vācu’ssahanenupāsitā,",
  "anya-e0812n:162_0": "Dhuvaṃ karotyeva kamapyanuggaha”nti kābyādāsa 1.104 gāthā.",
  "anya-e0812n:163_0": "Tassattho –",
  "anya-e0812n:163_1": "yadi pubbavāsanāguṇānubandhī atītajātiyā paricayavāsanāguṇassa anubalappadānavasena anubandho yassatthi,",
  "anya-e0812n:163_2": "tādisaṃ abbhutaṃ paṭibhānaṃ na vijjatipi,",
  "anya-e0812n:163_3": "tathāpi sutena savanena ussahanena paguṇakaraṇādivācussahanena vā upāsitā katagurupāsanā vācā kamapi",
  "anya-e0812n:163_4": "anuggahaṃ kiñcipi paññāpāṭavaṃ dhuvaṃ ekantena karoti evāti.",
  "anya-e0812n:164_0": "Ettha kabbaṃ nāma muttakakulakādivākyavasena ca avayavasabhāvehi tesaṃyeva antaravākyāvayavasamūhehi",
  "anya-e0812n:164_1": "paripuṇṇaṃ vuttavisesehi pabhedagataṃ kevalaṃ pajjamayaṃ vā gajjamayaṃ vā campūtikhyātapajjagajjamayaṃ",
  "anya-e0812n:164_2": "vāti mahāvākyasabhāvena ca tiṭṭhati.",
  "anya-e0812n:164_3": "Nāṭakaṃ nāma bharatādinaṭasatthagatanānappakāradassitasabhāvaṃ.",
  "anya-e0812n:164_4": "Kabbañca idheva dassitalakkhaṇato ekadesayuttappakaraṇādinavarūpakāni ca nāṭikā ca bhavanti.",
  "anya-e0812n:164_5": "Kabbalakkhaṇaṃ pana evaṃ daṭṭhabbaṃ–",
  "anya-e0812n:165_0": "“Saggabandho mahākabba-muccate tvassa lakkhaṇaṃ;",
  "anya-e0812n:166_0": "Paṇāmo vatthuniddeso, āsīsāpi ca tammukhaṃ.",
  "anya-e0812n:167_0": "Itihāsakathubbhūtaṃ, santasannissayampi vā;",
  "anya-e0812n:168_0": "Catuvaggaphalāyattaṃ, caturodāttanāyakaṃ.",
  "anya-e0812n:169_0": "Puraṇṇavutuselindu-savitūdayavaṇṇanaṃ;",
  "anya-e0812n:170_0": "Uyyānasalilakkīḷā, madhupānaratussavaṃ.",
  "anya-e0812n:171_0": "Vippalambhavivāhehi, kumārodayavaḍḍhihi;",
  "anya-e0812n:172_0": "Mantadūtappayānāji-nāyakābhyūdayehipi.",
  "anya-e0812n:173_0": "Alaṅkatamasaṃkhitta-rasabhāvanirantaraṃ;",
  "anya-e0812n:174_0": "Nātivitthiṇṇasaggehi, piyavuttasusandhibhi.",
  "anya-e0812n:175_0": "Sabbattha bhinnasaggante-hupetaṃ lokarañjakaṃ;",
  "anya-e0812n:176_0": "Kabbaṃ kappantaraṭṭhāyi, jāyate sādhvalaṅkatī”ti kābyādāsa 1.14 – 19 gāthā.",
  "anya-e0812n:177_0": "Tassattho –",
  "anya-e0812n:177_1": "saggabandho saggasaṅkhātehi paricchedavisesehi bandho “mahākabba”nti uccate.",
  "anya-e0812n:177_2": "Assa lakkhaṇaṃ tu vuccateti sambandho kākakkhigoḷakanayena tammukhaṃ tassa kabbassa ādi pana paṇāmo devatānamassanaṃ vā,",
  "anya-e0812n:177_3": "vatthuniddeso –",
  "anya-e0812n:178_0": "“Astyuttarasyāṃ digi devatātma,",
  "anya-e0812n:179_0": "Himālayo nāma nagādhirāja?;",
  "anya-e0812n:180_0": "Pūvāpareṅa vārinidhī vigāhya,",
  "anya-e0812n:181_0": "Sthita? Pathijhā iva mānadaṇḍa?” kumārasambhava 1.1..",
  "anya-e0812n:182_0": "Iccādibandhasambandhino kassaci vatthuno dassanaṃ,",
  "anya-e0812n:182_1": "āsīsāpi “mayhaṃ pīṇayataṃ mana” miccādiiṭṭhāsīsanaṃ vā bhavati.",
  "anya-e0812n:183_0": "Itihāsakathubbhūtaṃ purāvuttakathāsannissayaṃ vā santasannissayampi sobhanānampi rājacariyādinissayaṃ",
  "anya-e0812n:183_1": "vā catuvaggaphalāyattaṃ lokiyalokuttarasukhakāraṇaṃ dhammo,",
  "anya-e0812n:183_2": "vijjābhūmiādīnaṃ sañcayo,",
  "anya-e0812n:183_3": "sañcitānaṃ rakkhā ca attho,",
  "anya-e0812n:183_4": "apāyasaṃvattanikapañcakāmaguṇasaṅkhāto kāmo,",
  "anya-e0812n:183_5": "sabbadukkhā nivattihetu mokkho cāti catuvaggaphalādhīnaṃ caturodāttanāyakaṃ ussāhasattimantasattipabhūsattiyogato",
  "anya-e0812n:183_6": "caturo dakkho cāgātisayādiyogena udātto uḷāro sapakkho,",
  "anya-e0812n:183_7": "vipakkho vā nāyako yattha,",
  "anya-e0812n:183_8": "taṃ yathāvuttaṃ puraṇṇavutuselindu-",
  "anya-e0812n:183_9": "savitūdayavaṇṇanaṃ puraṃ nagaraṃ,",
  "anya-e0812n:183_10": "aṇṇavaṃ sāgaraṃ,",
  "anya-e0812n:183_11": "utu hemantavasantādiutu,",
  "anya-e0812n:183_12": "selaṃ pabbato,",
  "anya-e0812n:183_13": "indusavitūdayo candasūriyānaṃ udayo cāti imesaṃ vaṇṇanaṃ yattha, taṃ.",
  "anya-e0812n:183_14": "Savitāti ettha tupaccayanto.",
  "anya-e0812n:183_15": "Uyyānasalilakkīḷāmadhupānaratussavaṃ uyyānakīḷāsurāpānaratikīḷāsaṅkhāto ussavo yattha,",
  "anya-e0812n:183_16": "taṃ vippalambhavivāhehi dārāviyogadārapariggahehi ca kumārodayavaḍḍhihi kumāruppattikumāravaḍḍhīhi ca",
  "anya-e0812n:183_17": "mantadūtappayānājināyakābhyūdayehi nītijānanapaññā manto,",
  "anya-e0812n:183_18": "sandhānakārako dūto,",
  "anya-e0812n:183_19": "yuddhābhigamanaṃ payānaṃ,",
  "anya-e0812n:183_20": "yuddhasaṅkhāto āji,",
  "anya-e0812n:183_21": "sapakkhanāyakassa abhivaḍḍhisaṅkhāto abhyūdayo cāti imehi alaṅkataṃ sajjitaṃ asaṃkhitta…pe…",
  "anya-e0812n:183_22": "ntaraṃ asaṃkhittā vitthārā rasā siṅgārādayo aṭṭha bhāvā ratiussāhādayo cāti imehi nirantaraṃ vitthiṇṇaṃ",
  "anya-e0812n:183_23": "piyavuttasusandhibhi sutisubhagehi indavajirādīhi vuttehi pubbāparasambandhaparicchedatāya sobhanā sandhi",
  "anya-e0812n:183_24": "yesaṃ saggānaṃ,",
  "anya-e0812n:183_25": "tehi sabbattha sabbasmiṃ paricchede bhinnasaggantehi bhinnasaggā pariyosānā yesaṃ,",
  "anya-e0812n:183_26": "tehi nātivitthiṇṇasaggehi nātivitthārasaggasaṅkhātehi paricchedehi upetaṃ yuttaṃ sādhvalaṅkati sobhanālaṅkāravantaṃ",
  "anya-e0812n:183_27": "kabbaṃ lokarañjakaṃ taṃ samānaṃ kappantaraṭṭhāyi kappanirantaraṭṭhāyi kappantare ṭhāyi vā jāyate.",
  "anya-e0812n:183_28": "Ettha madhupānādirahitapuravaṇṇanādayopi taññūnaṃ cittaṃ ārādheti ce,",
  "anya-e0812n:183_29": "taṃpyaduṭṭhaṃ.",
  "anya-e0812n:183_30": "Vuttañhi –",
  "anya-e0812n:184_0": "“Kabbaṃ na dussataṅgehi, nyūnamapyatra kehici;",
  "anya-e0812n:185_0": "Bandhaṅgasampadā taññū, kāmamārādhayanti ce”ti.",
  "anya-e0812n:186_0": "Tassattho –",
  "anya-e0812n:186_1": "atra imesu kabbaṅgesu majjhe kehici aṅgehi kehici avayavehi nyūnamapi ūnamapi,",
  "anya-e0812n:186_2": "nisaddotratabbhāve.",
  "anya-e0812n:186_3": "Kabbaṃ na dussati,",
  "anya-e0812n:186_4": "taṃ pana adussanaṃ bandhaṅgasampadā racitapuravaṇṇanādiaṅgasampadā taññū kabbaññū jane kāmaṃ icchānurūpaṃ ce ārādhayanti,",
  "anya-e0812n:186_5": "evaṃ sante bhavati.",
  "anya-e0812n:186_6": "Punapi nāyakavaṇṇanāsu sapakkhanāyakaṃ vaṇṇetvā tena nirākaraṇabhāvampi. No ce,",
  "anya-e0812n:186_7": "paccatthikaṃ vaṇṇetvā attano nāyakena tassābhibhavanampi vaṇṇetuṃ vaṭṭati.",
  "anya-e0812n:186_8": "Vuttañhi –",
  "anya-e0812n:187_0": "“Guṇato paṭhamaṃ vatvā, nāyakaṃ tena sattuno;",
  "anya-e0812n:188_0": "Nirākaraṇamiccesa, maggo pakatisundaro.",
  "anya-e0812n:189_0": "Vaṃsavīrasutādīni, vaṇṇayitvā ripussapi;",
  "anya-e0812n:190_0": "Tajjayā nāyakukkaṃsa-kathanañca sukheti no”ti.",
  "anya-e0812n:191_0": "8.",
  "anya-e0812n:192_0": "Bandho ca nāma saddatthā, sahitā dosavajjitā;",
  "anya-e0812n:193_0": "Pajjagajjavimissānaṃ, bhedenā’yaṃ tidhā bhave.",
  "anya-e0812n:194_0": "8.",
  "anya-e0812n:194_1": "Evametehi sotujanasamussāhanaṃ dassetvā idāni kattumicchitabandhoti vuttaṃ bandhassa lakkhaṇaṃ kattumārabhate “bandho cā”tiādi.",
  "anya-e0812n:194_2": "Dosavajjitā dosehi saddanissitehi,",
  "anya-e0812n:194_3": "atthanissitehi ca virodhehi vajjitā pariccattā,",
  "anya-e0812n:194_4": "te vā vajjitā yehi,",
  "anya-e0812n:194_5": "saddatthā sahitā ekībhūtā.",
  "anya-e0812n:194_6": "Vuttalakkhaṇā yehi te pubbācariyehi sahitā vuccanti.",
  "anya-e0812n:194_7": "Sahitānaṃ bhāvo sahadayahilādakāraṇaṃ sādhyaṃ sāhiccaṃ.",
  "anya-e0812n:194_8": "Iti dosavajjite sahite saddatthe pasiddhabhāvena anuvaditvā bandho nāma sabhāvavuttivaṅkavuttialaṅkāravuttivasena",
  "anya-e0812n:194_9": "tividhopīti appasiddhaṃ bandhasarīraṃ vidhīyate yathā “yo kuṇḍalī,",
  "anya-e0812n:194_10": "so devadatto”ti.",
  "anya-e0812n:194_11": "Casaddovattabbantarassa samuccayo,",
  "anya-e0812n:194_12": "kiñcīti attho.",
  "anya-e0812n:195_0": "Tattha jātiguṇakriyādabbalakkhaṇo saddānamattho mukhyo catubbidho hoti.",
  "anya-e0812n:195_1": "Mukhyassatthassa catubbidhattā tividhesu saddesu tabbācako catubbidho hoti jātisaddo guṇasaddo kriyāsaddo dabbasaddoti.",
  "anya-e0812n:195_2": "Tividho hi saddo vācako lakkhaṇiko byañjakoti byāpārabhedena.",
  "anya-e0812n:195_3": "Byāpāro ca nāma saddassa’tthappatītikārittameva.",
  "anya-e0812n:195_4": "So hi tividho mukhyo lakkhaṇo byañjanasabhāvo ceti.",
  "anya-e0812n:195_5": "Tattha jātyādinirantaratthavisayo saddabyāpāro mukhyo.",
  "anya-e0812n:195_6": "Soyeva abhidhāti uccate.",
  "anya-e0812n:195_7": "Taṃbyāpāravā abyavahitajātyādisakehi tamatthaṃ mukhyabhāvena yo vadati goādiko,",
  "anya-e0812n:195_8": "so vācako.",
  "anya-e0812n:195_9": "Saddantaratthavisayaniddiṭṭho saddabyāpāro lakkhaṇo.",
  "anya-e0812n:195_10": "Sā duvidhā suddhā,",
  "anya-e0812n:195_11": "upacāramissā ceti.",
  "anya-e0812n:195_12": "Tattha suddhā yathā “go muccatu,",
  "anya-e0812n:195_13": "mañcā ugghosenti,",
  "anya-e0812n:195_14": "gaṅgāyaṃ ghoso”ti.",
  "anya-e0812n:195_15": "Ettha gosaddena visesanaṃ gottasāmaññamevoccate,",
  "anya-e0812n:195_16": "na tu gobyatti.",
  "anya-e0812n:195_17": "Vuttañhi –",
  "anya-e0812n:196_0": "“Visesyaṃnābhidhā gacche, khīṇasatti visesane”ti kābyappakāse dutiyaullāse āgatanyāyo’yaṃ.",
  "anya-e0812n:197_0": "Sāmaññassa byāpakattā,",
  "anya-e0812n:197_1": "asarīrattā ca.",
  "anya-e0812n:197_2": "Tattha bandhanamocanāni na sambhavantīti attano nissayabhūtā gobyatti ākaḍḍhīyate,",
  "anya-e0812n:197_3": "tathā mañcānamugghosanaṃ na sambhavatīti attano ugghosanakriyāsiddhyatthaṃ mañcasamaṅgino purisā ākaḍḍhīyanti.",
  "anya-e0812n:197_4": "Tathā gaṅgāsaddavāccassa jalappavāhassa ghosappatyākaratā na sambhavatīti gaṅgāsaddo attanobhidheyyassodakappavāhassa nikaṭaṃ taṭaṃ lakkheti.",
  "anya-e0812n:197_5": "Upacārassānekappakārattā upacāramissā lakkhaṇāpyanekadhā siyā.",
  "anya-e0812n:197_6": "Yathā katthaci kāraṇe kārīyamupacariyate,",
  "anya-e0812n:197_7": "yathā “āyu ghata”nti.",
  "anya-e0812n:197_8": "Katthaci kāraṇakāriyānamabhedo yathā “āyuyeveda”nti.",
  "anya-e0812n:197_9": "Katthaci upamāne upameyyamupacarīyate,",
  "anya-e0812n:197_10": "yathā “go bāhiko”ti.",
  "anya-e0812n:197_11": "Katthaci abhedo tesaṃ,",
  "anya-e0812n:197_12": "yathā “goyevāya”nti.",
  "anya-e0812n:197_13": "Katthaci tadādhāratāya tadatthatāya (ka.) taṃbyapadeso,",
  "anya-e0812n:197_14": "yathā “padīpaṭṭhā kapallikā padīpo”ti.",
  "anya-e0812n:197_15": "Katthaci taṃkammasambandhā taṃbyapadeso,",
  "anya-e0812n:197_16": "yathā “avaḍḍhakīpi vaḍḍhakī aya”nti.",
  "anya-e0812n:197_17": "Katthaci saṃsāmisambandhā,",
  "anya-e0812n:197_18": "yathā “rājasambandhī puriso rājāya”nti.",
  "anya-e0812n:197_19": "Katthaci avayave samudāyabyapadeso,",
  "anya-e0812n:197_20": "yathā “paṭekadese paṭasaddo” iccādi.",
  "anya-e0812n:198_0": "Lakkhaṇāya nissayo saddo lakkhaṇiko.",
  "anya-e0812n:198_1": "Byañjanasabhāvo pana parapariyāyo saddassa tatiyo byāpāro.",
  "anya-e0812n:198_2": "Tassa nissayo saddo byañjanako.",
  "anya-e0812n:198_3": "Iccetaṃ tiṇṇaṃ saddānaṃ vasena atthopi tividho hoti vācco lakkhaṇiyo byaṅgyoti.",
  "anya-e0812n:198_4": "Tattha byaṅgyoyevattho bandhasatthā vuccate.",
  "anya-e0812n:198_5": "Teneva padhānabyaṅgyo bandho uttamo,",
  "anya-e0812n:198_6": "apadhānabyaṅgyo majjhimo,",
  "anya-e0812n:198_7": "abyaṅgyo adhamo,",
  "anya-e0812n:198_8": "byaṅgyena vinā bandho nijjīvo siyāti pubbācariyānaṃ pavatti,",
  "anya-e0812n:198_9": "sabhāvavutti bandhopi tu nijjīvoti nāsaṅkanīyo.",
  "anya-e0812n:198_10": "Yasmā kavīnaṃ lokavohārakosallaṃ sabhāvavuttiyeva gameti.",
  "anya-e0812n:198_11": "Yo hi sakalalokaṭṭhitiṃ na jānāti,",
  "anya-e0812n:198_12": "so kaviyeva na hotīti.",
  "anya-e0812n:199_0": "Athettha tividhampi atthaṃ tādisajanāvabodhatthaṃ samudāharissāma “munindavadanambhoje”tyādi.",
  "anya-e0812n:199_1": "Ettha vāṇīsaddassa saddhammasaṅkhāto attho vāccattho.",
  "anya-e0812n:199_2": "Vāṇī nāma cetanā,",
  "anya-e0812n:199_3": "tassaṃ yāva devatatthaṃ nāropyate,",
  "anya-e0812n:199_4": "tāva tappatī attano manosampīṇanaāsīsanā na saṃgacchatīti vākyasāmatthiyāyeva vāṇiyaṃ sāyamocityabhedena devatāsaddassa āropitottho lakkhaṇiyo.",
  "anya-e0812n:199_5": "Tathā vadanasaddassāpi mukhaṃ vāccattho.",
  "anya-e0812n:199_6": "Ambhojasaddassa samāropitottho lakkhaṇiyo.",
  "anya-e0812n:199_7": "Manosampīṇanassa tu aññathā anupapattiyā passaddhyādikkamena yathābhūtāvabodhasambhavā anāyāsena vicittānekasaddatthapaṭibhānena",
  "anya-e0812n:199_8": "ganthaparisamattisaṅkhātā yathicchitatthanipphatti hoteva,",
  "anya-e0812n:199_9": "ayaṃ byaṅgyattho.",
  "anya-e0812n:199_10": "Tabbācakā saddā vācakalakkhaṇikabyañjakā hontīti evaṃ sabbattha saddatthavicāro gantabbo.",
  "anya-e0812n:200_0": "Tamevaṃ yathāvuttabandhasarīraṃ katividhamiccāha “pajje”ccādi.",
  "anya-e0812n:200_1": "Ayaṃ yathāvutto bandho bandhasarīraṃ tidhā bhave tippakārena siyā,",
  "anya-e0812n:200_2": "nādhikaṃ nāpyūnaṃ. Kathaṃ?",
  "anya-e0812n:200_3": "Pajjagajjavimissānaṃ bhedena pajjasabhāvādīnaṃ visesena tidhā bhaveti pakataṃ.",
  "anya-e0812n:200_4": "Tattha pajjaṃ nāma amhehiyeva viracitavuttodayākhye chandasi nirūpitā vuttajātippabhedā catuppadikatthā nirūpito muttakādipi vuttajātippakāroyeva.",
  "anya-e0812n:200_5": "Tenevettha tesamadassanaṃ.",
  "anya-e0812n:200_6": "Tesu ekagāthā niṭṭhitatthā sappadhānā gāthantarānirapekkhā muttakaṃ,",
  "anya-e0812n:200_7": "ekakriyādānena aññamaññasāpekkhā niṭṭhitatthā paccekaṃ aniṭṭhitatthā gāthā kulakaṃ,",
  "anya-e0812n:200_8": "nānābhittiyo bhinnakiriyo sappadhānā gāthā koso viya ṭhapitā koso,",
  "anya-e0812n:200_9": "ekabhittipadosādikaṃ vaṇṇetuṃ samudāyena pavattā bhinnakriyā gāthā saṅghāto,",
  "anya-e0812n:200_10": "sopi catubbidho pajjappakāro yathāvuttasaggabandhovāti viññātabbaṃ.",
  "anya-e0812n:200_11": "Gajjaṃ nāma pādasanniṭṭhānarahito syādyantatyādyantappabandho.",
  "anya-e0812n:200_12": "Tassa tu dve pakārā ākhyāyikā, kathāti.",
  "anya-e0812n:200_13": "Vimissaṃ pajjagajjamayaṃ nāṭakappakaraṇādi,",
  "anya-e0812n:200_14": "campū jātakamālādikā ca.",
  "anya-e0812n:201_0": "8.",
  "anya-e0812n:201_1": "Idāni sañjānanābhilāsīnaṃ alaṅkāranissitaṃ bandhasarīraṃ,",
  "anya-e0812n:201_2": "sova bandhoti adhikataṃ,",
  "anya-e0812n:201_3": "“yo kuṇḍalī,",
  "anya-e0812n:201_4": "so devadatto”ti pasiddhakuṇḍalittānuvādena appasiddhassa devadattattavidhānaṃ viya dassento “bandho”ccādimāha.",
  "anya-e0812n:201_5": "Tattha bandho nāma ca bandhanaṃ pana.",
  "anya-e0812n:201_6": "Dosavajjitā saddatthanissitadosehi pariccattā,",
  "anya-e0812n:201_7": "te vā vajjitā etehi tādisā.",
  "anya-e0812n:201_8": "Sahitā aññamaññānurūpatthena sahabhāvaṃ gatā.",
  "anya-e0812n:201_9": "Saddatthā saddo, attho ca.",
  "anya-e0812n:201_10": "Evaṃpakārehi tu īdisasaddatthānaṃ viññūnaṃ tuṭṭhijanakaaññamaññānurūpaguṇasahitānaṃ bhāvoti vacanatthena “sāhicca”miti vadanti.",
  "anya-e0812n:201_11": "Saddatthāti ettha saddatthānaṃ kiṃ nānākaraṇanti?",
  "anya-e0812n:201_12": "Saddo pana atthappatītiyaṃ attano mukhyabyāpāraṃ lakkhaṇabyāpāraṃ byañjanasabhāvabyāpārañceti tividhaṃ byāpārabhedena.",
  "anya-e0812n:201_13": "Kamato vācako lakkhaṇiko byañjanako ceti tividho.",
  "anya-e0812n:201_14": "Tathā atthopi vācco lakkhaṇiyo byaṅgyo cebhi tividho.",
  "anya-e0812n:201_15": "Atra tu vācako saddo attanā dīpetabbamukhyatthassa jātiguṇakriyādabbabhedena catubbidhattā sayampi jātiguṇakriyādabbasaddavasena catubbidho.",
  "anya-e0812n:201_16": "Vācakasaddassa mukhyabyāpāro “abhidhā”ti ca voharīyati.",
  "anya-e0812n:201_17": "So mukhyabyāpāro jātyādīhi abyavahitattheva vattate.",
  "anya-e0812n:201_18": "Tathā hi “go nīlaṃ pācako visāṇi”ccādo goādisaddānaṃ mukhyabyāpāro gopiṇḍanīlapaṭapācakakattusiṅgīti",
  "anya-e0812n:201_19": "dabbānaṃ visesanabhūtajātiguṇakriyādabbesveva pavattati,",
  "anya-e0812n:201_20": "na pana jātyādīnaṃ nissayabhūtagopiṇḍādīsūti.",
  "anya-e0812n:201_21": "Vuttaṃ hi–",
  "anya-e0812n:202_0": "“Visesyaṃ nābhidhā gacche, khīṇasatti visesane”ti kābyappakāse dutiyaullāse āgatanyāyo’yaṃ.",
  "anya-e0812n:203_0": "Tassattho –",
  "anya-e0812n:203_1": "visesane visesanabhūtajātyādimhi khīṇasatti khīṇabyāpāravatī abhidhā mukhyabyāpārova visesyaṃ dabbaṃ na gacche na pāpuṇātīti.",
  "anya-e0812n:204_0": "Jātyādīnaṃ nissayagopiṇḍādikaṃ abhidhā na vadati ce,",
  "anya-e0812n:204_1": "evañca sati “go gacchati,",
  "anya-e0812n:204_2": "nīlaṃ nivāseti,",
  "anya-e0812n:204_3": "pācako āgacchati,",
  "anya-e0812n:204_4": "siṅgī dhāvati”ccādīsu jātyādivisiṭṭhagopiṇḍādīnaṃ goādisaddassa kathaṃ vācakattaṃ yujjatīti?",
  "anya-e0812n:204_5": "Dabbādhīnajātiguṇādīsu vuttesu tabbisiṭṭhassa dabbassa pariyāyato vācakattā.",
  "anya-e0812n:204_6": "Nippariyāyato pana suddhalakkhaṇabyāpārasseva visayo.",
  "anya-e0812n:204_7": "Lakkhaṇabyāpāropi suddho upacāramissoti duvidho.",
  "anya-e0812n:204_8": "Tattha suddho lakkhaṇabyāpāro jātyādivajjitatthavisayo.",
  "anya-e0812n:204_9": "Tathā hi “go gacchati,",
  "anya-e0812n:204_10": "nīlaṃ nivāseti,",
  "anya-e0812n:204_11": "pācako āgacchati,",
  "anya-e0812n:204_12": "siṅgī dhāvati,",
  "anya-e0812n:204_13": "mañcā ugghosenti,",
  "anya-e0812n:204_14": "gaṅgāyaṃ ghoso”tyādīsu jātiguṇakriyāsiṅgadabbamañcagaṅgādīnaṃ gamanādīhi yogāsambhavato jātiguṇādayo",
  "anya-e0812n:204_15": "atikkamma yathākkamaṃ gamananivāsanaāgamanadhāvanaugghosanaghosādīnaṃ nissayabhūtagopiṇḍādayo parāmasati.",
  "anya-e0812n:205_0": "Misso tu upacārabhedena bahuvidho.",
  "anya-e0812n:205_1": "Tathā hi katthaci kāraṇe kāriyamupacarīyate,",
  "anya-e0812n:205_2": "yathā “āyughata”nti,",
  "anya-e0812n:205_3": "ettha āyuvaḍḍhanakāraṇabhūte ghate kāriyabhūtaāyuno vohāro āropito hoti.",
  "anya-e0812n:205_4": "Uparipi upacāro yathāyogaṃ yojetabbo.",
  "anya-e0812n:205_5": "Ataṃsabhāve hi taṃsabhāvāropanaṃ upacāro.",
  "anya-e0812n:205_6": "Katthaci kāraṇakāriyānamabhedo,",
  "anya-e0812n:205_7": "yathā “āyuyeva ghata”nti.",
  "anya-e0812n:205_8": "Katthaci upameyyaupamānopacāro,",
  "anya-e0812n:205_9": "yathā “go bāhiko”ti.",
  "anya-e0812n:205_10": "Katthaci upamānaupameyyānamabhedo,",
  "anya-e0812n:205_11": "yathā “goyevāyaṃ bāhiko”ti.",
  "anya-e0812n:205_12": "Katthaci tadādhāratāya tadūpacāro,",
  "anya-e0812n:205_13": "yathā “padīpaṭṭhā kapallikā padīpo”ti.",
  "anya-e0812n:205_14": "Katthaci kriyāsambandhena taṃbyapadeso,",
  "anya-e0812n:205_15": "yathā “avaḍḍhakīpi vaḍḍhakī aya”nti.",
  "anya-e0812n:205_16": "Katthaci saṃsāmisambandhena taṃbyapadeso,",
  "anya-e0812n:205_17": "yathā “rājavallabhopi rājā aya”nti.",
  "anya-e0812n:205_18": "Katthaci avayave samudāyabyapadeso,",
  "anya-e0812n:205_19": "yathā “paṭo daḍḍho”ti.",
  "anya-e0812n:205_20": "Iminā mukhena upacārabhedo daṭṭhabbo.",
  "anya-e0812n:205_21": "Byañjanasabhāvabyāpāro eva “dhana”nti ca vuccati,",
  "anya-e0812n:205_22": "tassa tatiyabyāpārassa visayo tādisavākyameva vāti daṭṭhabbo.",
  "anya-e0812n:206_0": "Ettha byaṅgyatthaṃ bandhassa jīvitamiti ca,",
  "anya-e0812n:206_1": "byaṅgyatthapadhānaṃ bandhamuttamanti ca,",
  "anya-e0812n:206_2": "byaṅgyatthapadhānarahitaṃ majjhimanti ca,",
  "anya-e0812n:206_3": "abyaṅgyabandhaṃ adhamamiti ca vadanti.",
  "anya-e0812n:206_4": "Honti cettha –",
  "anya-e0812n:207_0": "Atthappatītiyaṃ sadda-byāpāro tividho bhave;",
  "anya-e0812n:208_0": "Mukhyo lakkhaṇabyañjana-sabhāvo cāti ettha tu.",
  "anya-e0812n:209_0": "Abhidhāparapariyāyo, byāpāro paṭhamo bhave;",
  "anya-e0812n:210_0": "Dhanantāparapariyāyo, byāpāro tatiyo puna.",
  "anya-e0812n:211_0": "Mukhyo nirantaratthesu, lakkhaṇā tu tirohite;",
  "anya-e0812n:212_0": "Atthe’taro tu vākyassa, attheyeva pavattati.",
  "anya-e0812n:213_0": "Byāpārassa pabhedena, tidhā saddopi vācako;",
  "anya-e0812n:214_0": "Lakkhaṇiko byañjakoti, tadatthopi tidhā mato.",
  "anya-e0812n:215_0": "Vācco lakkhaṇiyo byaṅgyo-ccevaṃ saddesu vācako;",
  "anya-e0812n:216_0": "Jātiguṇakriyādabba-bhedena so catubbidho.",
  "anya-e0812n:217_0": "Vāccatthassa catuddhāva, bhinnattā jātiādito;",
  "anya-e0812n:218_0": "Jātyādīnaṃ pabhedena, tathā lakkhaṇiko mato.",
  "anya-e0812n:219_0": "Upacārabahuttena, bhede satipi tassa tu;",
  "anya-e0812n:220_0": "Byañjako tu anaññattā, visuṃ tehi na vuccatīti.",
  "anya-e0812n:221_0": "Lakkhaṇato evaṃ veditabbaṃ –",
  "anya-e0812n:221_1": "“munindavadanambhoje” tyādigāthāyaṃ vadanasaddassa mukhattho vāccattho,",
  "anya-e0812n:221_2": "āropitaambhojattho lakkhaṇiyattho.",
  "anya-e0812n:221_3": "Ambhojasaddassa padumattho vāccattho,",
  "anya-e0812n:221_4": "upacaritamukhattho lakkhaṇiyattho.",
  "anya-e0812n:221_5": "Vāṇisaddassa saddhammasaṅkhāto attho vāccattho,",
  "anya-e0812n:221_6": "āropitadevatāattho lakkhaṇiyattho.",
  "anya-e0812n:221_7": "Ettha āsīsanā nāma yathāvuttanayena puññātisayatā,",
  "anya-e0812n:221_8": "tato idha abhimatatthabādhakākusalanivāraṇañca kusalānamanubalappadānañca tato kāyacittapīḷāvigamo ca",
  "anya-e0812n:221_9": "tato sukhappaṭilābho ca tato cittasamādhānañca tatoyeva anekavidhatthāvabodho ca tato abhimataganthaparisamatti",
  "anya-e0812n:221_10": "ca bhavatītyayaṃ vākyasāmatthiyato laddhattho byaṅgyatto.",
  "anya-e0812n:221_11": "Taṃtaṃatthappakāsakā saddā vācakalakkhaṇikabyañjanakā nāma bhavanti.",
  "anya-e0812n:221_12": "Evaṃ saddasaddatthavicāro veditabbo.",
  "anya-e0812n:222_0": "Idāni pakāsitabandhassa bhedaṃ vadati “pajjā”dinā.",
  "anya-e0812n:222_1": "Ayaṃ vuttalakkhaṇo bandho pajjagajjavimissānaṃ bhedena gāthācuṇṇiyatadubhayamissānaṃ vasena tidhā bhave.",
  "anya-e0812n:222_2": "Saddo ca attho ceti ca,",
  "anya-e0812n:222_3": "sahabhāvaṃ itā pattāti ca,",
  "anya-e0812n:222_4": "dosehi vajjitā,",
  "anya-e0812n:222_5": "dose vā vajjitā yehīti ca,",
  "anya-e0812n:222_6": "pajjañca gajjañca vimissañceti ca viggaho.",
  "anya-e0812n:222_7": "Iha pajjaṃ nāma muttakakulakakosakasaṅghātavasena catuppabhedaṃ chandasi niddiṭṭhavuttavisesaviracitaṃ catuppadikagāthābandhaṃ.",
  "anya-e0812n:222_8": "Tattha muttakaṃ nāma niṭṭhitatthā sappadhānā ekā gāthā,",
  "anya-e0812n:222_9": "kulakaṃ nāma paccekamaniṭṭhitatthā aññamaññasāpekkhā ekakriyādvārikā nānāgāthā,",
  "anya-e0812n:222_10": "kosako nāma nānāvidhavaṇṇanābhūmikā bhinnakriyādvārappavattā sappadhānā gāthārāsi,",
  "anya-e0812n:222_11": "saṅghāto nāma sañcyākālādiekavaṇṇanābhūminissitā bhinnakriyāsamudāyena pavattā gāthā.",
  "anya-e0812n:222_12": "Gajjaṃ nāma aniyatapado ākhyāyikākathāvasena dvippabhedo syādyantatyādyanto vacanappabandho.",
  "anya-e0812n:222_13": "Misso pana imehi dvīhi saṃmisso nāṭakapakaraṇādi ca jātakamālādicampū ca.",
  "anya-e0812n:223_0": "9.",
  "anya-e0812n:224_0": "Nibandho cā’nibandho ca, puna dvidhā niruppate;",
  "anya-e0812n:225_0": "Taṃ tu pāpentya’laṅkārā, vindanīyatarattanaṃ.",
  "anya-e0812n:226_0": "9.",
  "anya-e0812n:226_1": "Evaṃ tippakāraṃ bandhasarīraṃ vatvā idāni aññathāpi dassetumāha “nibandhocā’nibandho ca,",
  "anya-e0812n:226_2": "puna dvidhā niruppate” iti.",
  "anya-e0812n:226_3": "Puna bhiyyo yathāvutto pajjamayabandho dvidhā dvippakārena niruppate nicchīyate. Kathaṃ?",
  "anya-e0812n:226_4": "Nibandho ca tadekadesabhūtehi muttakādīhi catūhi saggabandhādivasena bandho ca anibandho ca kevalaṃ muttakavasenāti evaṃ dvidhā niruppate iti pakataṃ.",
  "anya-e0812n:226_5": "Nanu tassetassa yathāvuttavātimayassa sakkaṭaṃ pākataṃ apabbhaṃso pesācikaṃ missañceti pañcavidhattaṃ vatvā “sakkaṭaṃ nāma devatābhāsā.",
  "anya-e0812n:226_6": "Pākataṃ catubbidhaṃ sakkaṭehi vaṇṇaññattamattena uppannattā mahindasindhavādi tabbhavaṃ,",
  "anya-e0812n:226_7": "tassamaṃ hiriharakamalādi,",
  "anya-e0812n:226_8": "mahāraṭṭhādidesapasiddhaṃ desīyaṃ,",
  "anya-e0812n:226_9": "tabbhavādīhi sammissaṃ missaṃ.",
  "anya-e0812n:226_10": "Ābhīrādīnaṃ vācā apabbhaṃso,",
  "anya-e0812n:226_11": "so ca pākataṃ viya catubbidho,",
  "anya-e0812n:226_12": "tividho ca nāgaraupanāgaravuddhabhedena.",
  "anya-e0812n:226_13": "Pisācānaṃ vacanaṃ pesācikaṃ.",
  "anya-e0812n:226_14": "Sabbesaṃ vasena missa”nti sakkaṭādīnaṃ lakkhaṇaṃ vuttaṃ.",
  "anya-e0812n:226_15": "Tathā “siṅgārappadhānanaccasaṅkhātalāsyādīnaṃ paṭipādakatthena lāsyādikamabhinayappadhānattā dassanīyaṃ,",
  "anya-e0812n:226_16": "itaraṃ kabbaṃ savanīya”nti duvidhaṃ vuttaṃ,",
  "anya-e0812n:226_17": "evaṃ pubbācariyehi bhāsābhedena vuttaṃ pañcavidhattaṃ,",
  "anya-e0812n:226_18": "viniyogabhedena vuttaṃ duvidhattañca idha kasmā na vuttanti? Saccaṃ,",
  "anya-e0812n:226_19": "tathāpi tadevamidhānupayogitāya na vuttanti veditabbaṃ.",
  "anya-e0812n:227_0": "Evamalaṅkārādhiṭṭhānabhāvena paṭhamaṃ bandhasarīraṃ dassetvā idāni hārakeyūrādinā purisasarīramiva bandhasarīraṃ",
  "anya-e0812n:227_1": "saddālaṅkāraatthālaṅkārehi vindanīyataraṃ hotīti dassetumāha “taṃ tu” iccādi.",
  "anya-e0812n:227_2": "Tusaddo visesavacanicchāyaṃ.",
  "anya-e0812n:227_3": "Taṃ bandhasarīraṃ tu alaṅkārā alaṅkariyati taṃ bandhasarīrametehīti pasādādayo saddālaṅkārā,",
  "anya-e0812n:227_4": "sabhāvavutyādayo atthālaṅkārā ca vindanīyatarattanaṃ atisayena vindanīyabhāvaṃ assādanīyabhāvaṃ pāpenti nayanti.",
  "anya-e0812n:227_5": "Sabbathā niddosabhūtānaṃ saddatthānaṃ aññamaññānurūpato sahitabhāvena paramāya vaṇṇapokkharatāya samannāgataṃ",
  "anya-e0812n:227_6": "tādisapurisasarīramiva vindanīyampi samānaṃ alaṅkārehi pasādhite sati accantameva vindanīyaṃ siyāti adhippāyo.",
  "anya-e0812n:228_0": "9.",
  "anya-e0812n:228_1": "Punapi tasseva bandhassa bhedaṃ kathetuṃ “nibandho cā”dimāha.",
  "anya-e0812n:228_2": "Puna nibandho ca muttakādīhi catūhi avinābhāvato mahākabbādisabhāvena nirantaraṃ katvā bandho ca anibandho",
  "anya-e0812n:228_3": "ca kevalaṃ mahākabbādisabhāvena muttakattā anirantaraṃ katvā bandho cāti sova bandho dvidhā niruppate",
  "anya-e0812n:228_4": "nicchīyate.",
  "anya-e0812n:228_5": "Punapi so bandho sakkaṭapākataapabbhaṃ sapesācikamissabhāsābhedena pañcavidho.",
  "anya-e0812n:228_6": "Siṅgārapadhānanaccasaṅkhātalāsyādīnaṃ dassanappadhānattā tādisaṃ naccaṃdassanīyaṃ,",
  "anya-e0812n:228_7": "tadaññaṃ kabbaṃ savanīyamiti vaḷañjanabhedato duvidho ca hoti.",
  "anya-e0812n:228_8": "So sabbopi payojanābhāvato iha na gahito.",
  "anya-e0812n:228_9": "Tattha sakkaṭaṃ nāma devatābhāsā.",
  "anya-e0812n:228_10": "Tato kehici akkharehi bhinnaṃ pākataṃ nāma.",
  "anya-e0812n:228_11": "Taṃ pana tabbhavatassamadesiyamissavasena catubbidhaṃ hoti.",
  "anya-e0812n:228_12": "Tattha sakkaṭato vaṇṇaññattamattena nibbattaṃ tabbhavaṃ nāma,",
  "anya-e0812n:228_13": "taṃ mahindasindhavādi.",
  "anya-e0812n:228_14": "Tassamaṃ hiriharakamalādi.",
  "anya-e0812n:228_15": "Dese pasiddhaṃ desiyaṃ.",
  "anya-e0812n:228_16": "Missaṃ nāma tabbhavādīhi sammissaṃ.",
  "anya-e0812n:228_17": "Apabbhaṃso nāma gopālakādīnaṃ vācā,",
  "anya-e0812n:228_18": "so ca tabbhavādīhi catubbidho,",
  "anya-e0812n:228_19": "nāgaraupanāgaravuddhabhedena tividho ca hoti.",
  "anya-e0812n:228_20": "Pisācānaṃ vacanaṃ pesācikaṃ.",
  "anya-e0812n:228_21": "Tehi sakkaṭādīhi sammissaṃ missaṃ nāma hoti.",
  "anya-e0812n:228_22": "Idāni īdisappabhedavantabandhassa alaṅkārena sobhanattaṃ vattuṃ “taṃ tu”ccādimāha.",
  "anya-e0812n:228_23": "Taṃ tu taṃ pana vuttappakāraṃ bandhasarīraṃ alaṅkārā pasādādisaddālaṅkārā,",
  "anya-e0812n:228_24": "sabhāvavutyādiatthālaṅkārā ca vindanīyatarattanaṃ atisayapasādanīyattaṃ pāpenti.",
  "anya-e0812n:228_25": "Nirantaraṃ bandho nibandhoti ca,",
  "anya-e0812n:228_26": "na nibandho anibandhoti ca,",
  "anya-e0812n:228_27": "atisayena vindanīyo vindanīyataro,",
  "anya-e0812n:228_28": "tassa bhāvo vindanīyatarattananti ca viggaho.",
  "anya-e0812n:229_0": "10.",
  "anya-e0812n:230_0": "Anavajjaṃ mukhambhoja-manavajjā ca bhāratī;",
  "anya-e0812n:231_0": "Alaṅkatāva sobhante, kiṃ nu’te niralaṅkatā?",
  "anya-e0812n:232_0": "10.",
  "anya-e0812n:232_1": "Tameva samattheti “anavajja” miccādinā.",
  "anya-e0812n:232_2": "Anavajjaṃ aññamaññānurūpādhikatanettakaṇṇādiavayavena piḷakatilakakāḷakādyanāhatāya ca sundarabhāvato",
  "anya-e0812n:232_3": "agarahitaṃ mukhambhojaṃ vadanāravindañca tathā anavajjā padādidosānabhibhūtāya sundarabhāvena agarahitā",
  "anya-e0812n:232_4": "bhāratī ca vāṇī upacārato tappaṭipādanīyo attho cāti ete alaṅkatāva mukhaṃ tilakatāḍaṅkādinālaṅkārena,",
  "anya-e0812n:232_5": "saddatthā saddālaṅkāraatthālaṅkārehi pasādhitā sajjitā eva,",
  "anya-e0812n:232_6": "niralaṅkatā tathā apasādhitā asajjitā sobhante kiṃ nu,",
  "anya-e0812n:232_7": "na sobhantevāti vitakkemīti attho.",
  "anya-e0812n:232_8": "Nuiti vitakke.",
  "anya-e0812n:233_0": "10.",
  "anya-e0812n:233_1": "Tameva “anavajja” miccādinā samattheti.",
  "anya-e0812n:233_2": "Vaṇṇasaṇṭhānādiavayavasampattiyā ca piḷakatilakakāḷakādidosarahitattā ca aninditaṃ mukhambhojañca anavajjā",
  "anya-e0812n:233_3": "padadosavākyadosaatthadosehi amissattā agarahitā bhāratī vāṇī ca abhedopacārena tappaṭipādanīyattho cāti",
  "anya-e0812n:233_4": "ime alaṅkatāva kuṇḍalatilakādiābharaṇehi ca saddālaṅkāraatthālaṅkārehi ca sajjitā eva,",
  "anya-e0812n:233_5": "niralaṅkatā tehi avibhūsitā sobhante kiṃ nu,",
  "anya-e0812n:233_6": "na sobhanteti maññe.",
  "anya-e0812n:233_7": "Natthi avajjamassāti ca,",
  "anya-e0812n:233_8": "mukhameva ambhojamiti ca viggaho.",
  "anya-e0812n:233_9": "Kimiti paṭisedhe,",
  "anya-e0812n:233_10": "nuiti vitakketi.",
  "anya-e0812n:234_0": "11.",
  "anya-e0812n:235_0": "Vinā gurūpadesaṃ taṃ, bālo’laṅkattumicchati;",
  "anya-e0812n:236_0": "Sampāpuṇe na viññūhi, hassabhāvaṃ kathaṃ nu so?",
  "anya-e0812n:237_0": "11.",
  "anya-e0812n:237_1": "Alaṅkaraṇañca tesaṃ vinā gurūpadesena karonto vinā pahāsaṃ nāparaṃ visesamadhigacchatīti dassetuṃ silesālaṅkāramāha “vinā”tiādi.",
  "anya-e0812n:237_2": "Gurūnaṃ pasādhanopāyopadesakānaṃ,",
  "anya-e0812n:237_3": "alaṅkārakāraṇopāyopadesakānaṃ vā upadesaṃ “ettha evaṃ kate sobheyyā”ti upadisanaṃ vinā pariccajja mukhassa,",
  "anya-e0812n:237_4": "bandhassa ca alaṅkaraṇānabhiññatāya bālo aññāṇako yo koci puggalo taṃ mukhaṃ,",
  "anya-e0812n:237_5": "bandhaṃ vā alaṅkattuṃ anurūpavasena sajjetuṃ icchati adhippeti,",
  "anya-e0812n:237_6": "so tādiso aññāṇapuggalo viññūhi tabbidūhi paṇḍitajanehi hassabhāvaṃ avahāsaṃ kathaṃ kena pakārena na sampāpuṇeyya.",
  "anya-e0812n:237_7": "“Kimidaṃ aññāṇapurisena kariyatī”ti hasantevāti adhippāyo.",
  "anya-e0812n:237_8": "Nuiti vitakke.",
  "anya-e0812n:238_0": "11.",
  "anya-e0812n:238_1": "Idāni padādidosarahitabandhasarīrassa alaṅkārehi bhūsanamapi gurūpadesasahitameva seṭṭhanti dassetuṃ “vinā gurūpadesa” miccādisilesālaṅkāramāha.",
  "anya-e0812n:238_2": "Bālo mukhādisarīrālaṅkāre,",
  "anya-e0812n:238_3": "bandhālaṅkāre vā asamattho yo koci gurūpadesaṃ vinā sarīrālaṅkārakaraṇassa,",
  "anya-e0812n:238_4": "bandhālaṅkārakaraṇassa vā anurūpopadesamantarena taṃ sarīraṃ,",
  "anya-e0812n:238_5": "bandhaṃ vā alaṅkattuṃ tilakatāḍaṅkādīhi,",
  "anya-e0812n:238_6": "saddālaṅkāraatthālaṅkārehi vā sajjetuṃ icchati ce,",
  "anya-e0812n:238_7": "so viññūhi tadubhayaññūhi hassabhāvaṃ avahasitabbataṃ kathaṃ na sampāpuṇe,",
  "anya-e0812n:238_8": "pāpuṇātyeva,",
  "anya-e0812n:238_9": "tasmā gurūhi sādarato uggaṇhitvā kattabbanti bhāvo.",
  "anya-e0812n:239_0": "12.",
  "anya-e0812n:240_0": "Ganthopi kavivācāna-malaṅkārappakāsako;",
  "anya-e0812n:241_0": "Yāti tabbacanīyattaṃ, tabbohārūpacārato.",
  "anya-e0812n:242_0": "12.",
  "anya-e0812n:242_1": "Nanu saddagammā,",
  "anya-e0812n:242_2": "atthagammā ca alaṅkārāti gantho kathanti āha “ganthopī”tiādi.",
  "anya-e0812n:242_3": "Kavivācānaṃ kavippayogānaṃ samudāyarūpānaṃ,",
  "anya-e0812n:242_4": "paṭipādanīyatāya tabbacanīyānañca atthānaṃ alaṅkārappakāsako alaṅkārānaṃ yathāvuttānaṃ vibhāvito ganthopi",
  "anya-e0812n:242_5": "kiriyākappasaṅkhātaṃ satthampi tabbacanīyattaṃ tena alaṅkārasaddena vāccataṃ yāti upagacchati.",
  "anya-e0812n:242_6": "Kinti āha “tabbohārūpacārato”ti.",
  "anya-e0812n:242_7": "Tassa katavohārassa alaṅkārasaddassa,",
  "anya-e0812n:242_8": "tasmiṃ vā maṇḍanavisese pavattassa alaṅkāravohārassa upacaraṇaṃ soyamityabhedena parikappanaṃ upacāro. Kasmā?",
  "anya-e0812n:242_9": "Paṭipādanīyapaṭipādakānaṃ abhedavasena kāraṇe kārīyassa upacariyatoti adhippāyo.",
  "anya-e0812n:243_0": "12.",
  "anya-e0812n:243_1": "Idāni saddālaṅkāraatthālaṅkāragantho kathamalaṅkāroti āha “gantho”ccādi.",
  "anya-e0812n:243_2": "Kavivācānaṃ kavīhi vuttavākyasaṅkhātānaṃ,",
  "anya-e0812n:243_3": "upacārato tappaṭipādanīyaatthasaṅkhātānañca kavippayogānaṃ alaṅkārappakāsako saddatthālaṅkārappakāsako",
  "anya-e0812n:243_4": "ganthoapi kiriyākappasaṅkhātaṃ satthampi tabbohārūpacārato tassa alaṅkāroti katavohārassa alaṅkārasaddassa",
  "anya-e0812n:243_5": "kāraṇe kārīyūpacārena tabbacanīyattaṃ tena alaṅkārasaddena vattabbataṃ yāti.",
  "anya-e0812n:243_6": "Apisaddo alaṅkāramapekkhati.",
  "anya-e0812n:243_7": "Alaṅkāre pakāseti,",
  "anya-e0812n:243_8": "alaṅkārānaṃ vā pakāsakoti ca,",
  "anya-e0812n:243_9": "tena vacanīyo,",
  "anya-e0812n:243_10": "tassa bhāvoti ca viggaho.",
  "anya-e0812n:243_11": "Ettha bhāvoti vāccavācakasambandho.",
  "anya-e0812n:243_12": "Tassa saddādialaṅkārassa vohāroti ca,",
  "anya-e0812n:243_13": "tabbohārassa alaṅkārasaddassa upacāroti ca vākyanti.",
  "anya-e0812n:244_0": "13.",
  "anya-e0812n:245_0": "Dvippakārā alaṅkārā, tattha saddatthabhedato;",
  "anya-e0812n:246_0": "Saddatthā bandhanāmāva, taṃsajjitatadāvali.",
  "anya-e0812n:247_0": "13.",
  "anya-e0812n:247_1": "Idāni yathāvuttaalaṅkārānaṃ pabhedaṃ,",
  "anya-e0812n:247_2": "tappasaṅkañca taṃbandhasarīrañca heṭṭhā vuttampi ekato sambandhetvā dassetuṃ “dvippakārā”di āraddhaṃ.",
  "anya-e0812n:247_3": "Tattha tasmiṃ kiriyākappasaṅkhāte ganthe,",
  "anya-e0812n:247_4": "tasmiṃ vā bandhālaṅkārādhikāre alaṅkārā yathāvuttā dvippakārā honti. Kathaṃ?",
  "anya-e0812n:247_5": "Saddabhedato,",
  "anya-e0812n:247_6": "atthabhedato ca,",
  "anya-e0812n:247_7": "saddālaṅkārā atthālaṅkārāti alaṅkārā dvippakārā hontīti attho.",
  "anya-e0812n:247_8": "Yesaṃ bhedena te dvippakārā, te saddā, atthā ca.",
  "anya-e0812n:247_9": "“Bandho” iti vuttaṃ nāmaṃ yassā āvaliyā sā bandhanāmā eva.",
  "anya-e0812n:247_10": "Taṃsajjitatadāvali tehi alaṅkārehi sajjitā pakāsitā taṃsajjitā,",
  "anya-e0812n:247_11": "tesaṃ saddatthānaṃ āvali samudāyā,",
  "anya-e0812n:247_12": "mahāvākyaṃ,",
  "anya-e0812n:247_13": "antaravākyaṃ vā.",
  "anya-e0812n:247_14": "Paripuṇṇo bandho mahāvākyaṃ,",
  "anya-e0812n:247_15": "muttakādayovayavā antaravākyāni,",
  "anya-e0812n:247_16": "taṃsajjitatadāvalikaṃ pasiddhabhāvena anuvaditvā appasiddhā saddatthā vidhīyante.",
  "anya-e0812n:248_0": "13.",
  "anya-e0812n:248_1": "Idāni yathāvuttaalaṅkārānaṃ avuttabhedañca tadādhārādhikataṃ yathāvuttabandhasarīrañca ekato dassetuṃ “dvippakāre”ccādimāha.",
  "anya-e0812n:248_2": "Tattha tasmiṃ kiriyākappasaṅkhāte alaṅkāraganthe, no ce,",
  "anya-e0812n:248_3": "alaṅkārādhikāre vā alaṅkārā vakkhamānālaṅkārā saddatthabhedato saddālaṅkāraatthālaṅkārabhedena dvippakārā honti,",
  "anya-e0812n:248_4": "yesaṃ bhedena alaṅkārā bhinnā,",
  "anya-e0812n:248_5": "te saddatthā bandhanāmāva.",
  "anya-e0812n:248_6": "Taṃsajjitatadāvali tehi saddatthālaṅkārehi alaṅkatā,",
  "anya-e0812n:248_7": "tesaṃ saddatthānaṃ mahākabbādisamudāyarūpā paṭipāṭibandhoti vuttaṃ hoti.",
  "anya-e0812n:248_8": "“Bandho” iti nāmaṃ yasseti ca,",
  "anya-e0812n:248_9": "tehi saddatthālaṅkārehi sajjitāti ca,",
  "anya-e0812n:248_10": "tesaṃ saddatthānaṃ āvalīti ca samāso.",
  "anya-e0812n:249_0": "14.",
  "anya-e0812n:250_0": "Guṇālaṅkārasaṃyuttā, api dosalavaṅkitā;",
  "anya-e0812n:251_0": "Pasaṃsiyā na viññūhi, sā kaññā viya tādisī.",
  "anya-e0812n:252_0": "14.",
  "anya-e0812n:252_1": "Evaṃ guṇena alaṅkārena sajjitāpi sā saddatthāvali appakenapi dosena saṃyuttā satī asamphusitabbāva viññūhi siyāti dassetumāha “guṇa” iccādi.",
  "anya-e0812n:252_2": "Saddālaṅkārākhyena guṇena,",
  "anya-e0812n:252_3": "atthālaṅkārena ca saṃyuttāpi visesena sajjitāpi saddatthāvali dosalavena dosalesenāpi aṅkitā abhilañchitā",
  "anya-e0812n:252_4": "satī viññūhi guṇadosavibhāgavidūhi paṇḍitapurisehi na pasaṃsiyā neva pasaṃsitabbā.",
  "anya-e0812n:252_5": "Kāviyāti āha “kaññā viyatādisī”ti.",
  "anya-e0812n:252_6": "Yathā hi kaññā dasavassikā sannaddhayobbanābhimukhabhāvena jananayanamanovilubbhinīguṇena,",
  "anya-e0812n:252_7": "ābharaṇavisesena cālaṅkatā kenaci kuṭṭhadosalesena aṅkitā viññūnaṃ asamphusanīyā siyā,",
  "anya-e0812n:252_8": "pagevāparā,",
  "anya-e0812n:252_9": "evameva saddatthāvalipi appakenapi saddarūpena,",
  "anya-e0812n:252_10": "atthalakkhaṇena ca dosena kuṭṭhakappena vajjanīyā eva viññūnaṃ,",
  "anya-e0812n:252_11": "pageva bahunāti vuttaṃ hoti.",
  "anya-e0812n:253_0": "14.",
  "anya-e0812n:253_1": "Evaṃ saddatthānaṃ guṇībhūtehi alaṅkārehi sajjitā saddatthāvali kenaci padādidosena abhilakkhitā ce,",
  "anya-e0812n:253_2": "appasatthāti dassento “guṇālaṅkāri”ccādimāha.",
  "anya-e0812n:253_3": "Guṇālaṅkārasaṃyuttā api saddālaṅkārasaṅkhātaguṇena,",
  "anya-e0812n:253_4": "atthālaṅkārena ca visesena yuttāpi sā saddatthāvali dosalavaṅkitā padadosādinā aṇumattenapi dosena aṅkitā",
  "anya-e0812n:253_5": "yuttā sahitā tādisī guṇālaṅkārasaṃyuttāpi dosalavaṅkitā kaññā viya dasavassikā yobbanappattā vanitāva",
  "anya-e0812n:253_6": "viññūhi guṇadosaparikkhakehi na pasaṃsiyā na pasaṃsitabbā.",
  "anya-e0812n:253_7": "Yathā hi dasavassikā itthī piyasabhāvasaṇṭhitā manuññehi guṇehi,",
  "anya-e0812n:253_8": "sobhanānurūpagīveyyādiābharaṇavisesehi yuttāpi dissamānena kenaci setakuṭṭhalavena yuttā samānā guṇadosaparikkhakehi dassanīyā na hoti,",
  "anya-e0812n:253_9": "evaṃ vuttappakārāpi bandhapaddhati kuṭṭhatulyena kenaci padādidosena yuttā viññūhi assādanīyāti adhippāyo.",
  "anya-e0812n:253_10": "Dosānaṃ lavo,",
  "anya-e0812n:253_11": "tena aṅkitāti ca,",
  "anya-e0812n:253_12": "sā viya dissatīti tādīsīti ca viggaho.",
  "anya-e0812n:254_0": "15.",
  "anya-e0812n:255_0": "Tena dosanirāsova, mahussāhena sādhiyo;",
  "anya-e0812n:256_0": "Niddosā sabbathā sā’yaṃ, saguṇā na bhaveyya kiṃ.",
  "anya-e0812n:257_0": "15.",
  "anya-e0812n:257_1": "Yato evaṃ,",
  "anya-e0812n:257_2": "tena tasmā kāraṇā mahussāhena mahatā vāyāmena dosānaṃ padadosādīnamanatthanimittānaṃ nirāsova satthadiṭṭhiyā",
  "anya-e0812n:257_3": "satthappabhāvato pariccāgoyeva sādhiyo sādhetabbo,",
  "anya-e0812n:257_4": "“viññūhī”ti seso.",
  "anya-e0812n:257_5": "Evaṃ dosanirāse ko guṇo upalabbhatīti ce.",
  "anya-e0812n:257_6": "Sabbathā sabbappakārena niddosā dosehi niggatā sāyaṃ saddatthāvali saguṇā saddālaṅkārasaṅkhātehi guṇehi sahitā na bhaveyya kiṃ,",
  "anya-e0812n:257_7": "bhavatyeva,",
  "anya-e0812n:257_8": "guṇarahitaṃ taṃalaṅkatamanupādeyyaṃ siyāti adhippāyo.",
  "anya-e0812n:258_0": "15.",
  "anya-e0812n:258_1": "Tena yato dosayuttā viññūhi anupādeyyā,",
  "anya-e0812n:258_2": "tasmā mahussāhena adhikavāyāmena dosanirāsova padadosādīnaṃ nirākaraṇameva sādhiyo anekasatthavisayāya paññāya viññūhi sādhetabbo,",
  "anya-e0812n:258_3": "evaṃ sati sabbathā sabbākārena niddosā dosarahitā sā ayaṃ saddatthāvali saguṇā saddālaṅkārasaṅkhātehi guṇehi yuttā na bhaveyya kiṃ,",
  "anya-e0812n:258_4": "guṇayuttā bhaveyyāti adhippāyo.",
  "anya-e0812n:258_5": "Dosānaṃ nirāsoti ca,",
  "anya-e0812n:258_6": "natthi dosā etissā,",
  "anya-e0812n:258_7": "niggatā dosehi vāti ca,",
  "anya-e0812n:258_8": "saha guṇehi vattamānāti ca viggaho.",
  "anya-e0812n:259_0": "16.",
  "anya-e0812n:260_0": "Sā’laṅkāraviyuttāpi, guṇayuttā manoharā;",
  "anya-e0812n:261_0": "Niddosā dosarahitā, guṇayuttā vadhū viya.",
  "anya-e0812n:262_0": "16.",
  "anya-e0812n:262_1": "Kiṃkāraṇamevaṃbhūto dosapariccāgena guṇādānena bandhoti āha “sā’laṅkāre”ccādi.",
  "anya-e0812n:262_2": "Sā saddatthāvali alaṅkārehi viyuttāpi satī niddosā sabbappakārena dosehi niggatā guṇehi saddālaṅkārasaṅkhātehi",
  "anya-e0812n:262_3": "saṃyuttā janānamānandasandohābhisandanekahetutāya mano harati attano santikamākaḍḍhatīti manoharā hotīti.",
  "anya-e0812n:262_4": "Tatthodāharaṇamāha “dosarahitā guṇayuttā vadhū viyā”ti.",
  "anya-e0812n:262_5": "Yathā yena kenacipi dosena virahitā vadhū manāpacāritādīhi guṇavisesehi saṃyuttā satī kenaci ābharaṇena",
  "anya-e0812n:262_6": "amaṇḍitā apasādhitāpi kinnāma madhurā kavīnaṃ pasādhanaṃ kinnāma manoharā hoti,",
  "anya-e0812n:262_7": "evamayaṃ saddatthāvalipi manoharā hotīti attho.",
  "anya-e0812n:263_0": "16.",
  "anya-e0812n:263_1": "Idāni dosapariccāgena guṇādāne payojanaṃ dasseti “sā’laṅkāraviyutte”ccādinā.",
  "anya-e0812n:263_2": "Sā saddatthāvali alaṅkārehi viyuttā satīpi niddosā sabbappakārena dosarahitā guṇayuttā tatoyeva guṇībhūtā",
  "anya-e0812n:263_3": "saddālaṅkārena yuttā dosarahitā dubbaṇṇadussaṇṭhānādidosehi pariccattā guṇayuttā hadayaṅgamaguṇayuttā",
  "anya-e0812n:263_4": "vadhū viya aṅganā viya manoharā sādhujane ārādheti.",
  "anya-e0812n:264_0": "17.",
  "anya-e0812n:265_0": "Pade vākye tadatthe ca, dosā ye vividhā matā;",
  "anya-e0812n:266_0": "Sodāharaṇametesaṃ, lakkhaṇaṃ kathayāmya’haṃ.",
  "anya-e0812n:267_0": "17.",
  "anya-e0812n:267_1": "Yato evaṃ guṇālaṅkārasaṃyuttāyapi dosalavaṅkitāya viññūnamanādaraṇīyatā,",
  "anya-e0812n:267_2": "alaṅkāraviyuttāpi dosābhāvena guṇayuttāya manoharatā,",
  "anya-e0812n:267_3": "evamanatthāvahassāpi dosassa pariharitabbatā satthadiṭṭhiyā,",
  "anya-e0812n:267_4": "tasmā te dose dassetuṃ paṭijānāti “pade”tiādinā.",
  "anya-e0812n:267_5": "Tesaṃ padānaṃ vākyānaṃ attho tadattho, tasmiṃ.",
  "anya-e0812n:267_6": "Udāharīyati lakkhyabhāvenāti udāharaṇaṃ,",
  "anya-e0812n:267_7": "saha udāharaṇehīti sodāharaṇaṃ.",
  "anya-e0812n:267_8": "Lakkhiyati lakkhiyamanenāti lakkhaṇaṃ.",
  "anya-e0812n:268_0": "17.",
  "anya-e0812n:268_1": "Evaṃ alaṅkārayuttāpi appakena dosena yuttabandhassa anupādeyyattā,",
  "anya-e0812n:268_2": "alaṅkāraalaṅkaraṇe asatipi dosarahite viññūhi upādeyyattā ca mukhyassa dosaparihārassa avassaṃ kattabbattā",
  "anya-e0812n:268_3": "idāni adhigatadose dassetuṃ paṭijānāti “pade vākye”ccādinā.",
  "anya-e0812n:268_4": "Pade nāmādicatubbidhapade ca,",
  "anya-e0812n:268_5": "vākye “syādyantatyādyantānaṃ cayo vākyaṃ sakārakakiriyā”ti vuttalakkhaṇe vākye ca,",
  "anya-e0812n:268_6": "tadatthe ca tesaṃ padavākyānaṃ atthe ca vividhā anekappakārā ye dosā viññūhi dosabhāvena matā ñeyyā,",
  "anya-e0812n:268_7": "etesaṃ padādidosānaṃ sodāharaṇaṃ udāharaṇasahitaṃ lakkhaṇaṃ ahaṃ kathayāmi. Ettha ca–",
  "anya-e0812n:269_0": "“Padaṃ catubbidhaṃ vuttaṃ, nāmākhyātopasaggikaṃ;",
  "anya-e0812n:270_0": "Nipātakañca taññūhi, asso khalvābhidhāvatī”ti rūpabhiddhiṭīkāyaṃ nāmakaṇḍe.",
  "anya-e0812n:271_0": "Vuttaniyāmena padaṃ tāva daṭṭhabbaṃ.",
  "anya-e0812n:271_1": "Udāharīyanti lakkhiyabhāvenāti udāharaṇānīti ca,",
  "anya-e0812n:271_2": "saha udāharaṇenāti sodāharaṇanti ca,",
  "anya-e0812n:271_3": "lakkhīyati lakkhiyamanenāti ca viggaho.",
  "anya-e0812n:272_0": "Padadosauddesa",
  "anya-e0812n:273_0": "18.",
  "anya-e0812n:274_0": "Viruddhatthantarājhattha-kiliṭṭhāni virodhi ca;",
  "anya-e0812n:275_0": "Neyyaṃ visesanāpekkhaṃ, hīnatthakamanatthakaṃ.",
  "anya-e0812n:276_0": "Vākyadosauddesa",
  "anya-e0812n:277_0": "19.",
  "anya-e0812n:278_0": "Dosā padāna, vākyāna-mekatthaṃ bhaggarītikaṃ;",
  "anya-e0812n:279_0": "Tathā byākiṇṇagāmmāni, yatihīnaṃ kamaccutaṃ;",
  "anya-e0812n:280_0": "Ativuttamapetatthaṃ, sabandhapharusaṃ tathā",
  "anya-e0812n:281_0": "Vākyatthadosauddesa",
  "anya-e0812n:282_0": "20.",
  "anya-e0812n:283_0": "Apakkamo’cityahīnaṃ, bhaggarīti sasaṃsayaṃ;",
  "anya-e0812n:284_0": "Gāmmaṃ duṭṭhālaṅkatīti, dosā vākyatthanissitā.",
  "anya-e0812n:285_0": "Padadosādiuddesavaṇṇanā",
  "anya-e0812n:286_0": "18- 19- 20.",
  "anya-e0812n:286_1": "Idāni yathāpaṭiññāte dose uddisati “viruddhatthantara” iccādinā.",
  "anya-e0812n:286_2": "Viruddhaṃ atthantaraṃ yassa taṃ viruddhatthantaraṃ. Kiṃ taṃ? Padaṃ.",
  "anya-e0812n:286_3": "Evamuparipi yathāyogaṃ.",
  "anya-e0812n:286_4": "Adhiko attho visesyassa yena taṃ adhyatthaṃ.",
  "anya-e0812n:286_5": "Nīyati avutto hetu ettha ānīyatīti neyyaṃ.",
  "anya-e0812n:286_6": "Dosā padānanti yehi dosehi padāni duṭṭhāni,",
  "anya-e0812n:286_7": "te viruddhatthantaratādayo padānaṃ dosāti attho.",
  "anya-e0812n:286_8": "Evamuparipi yathāyogaṃ.",
  "anya-e0812n:286_9": "Vākyānaṃ dosāti sambandho.",
  "anya-e0812n:286_10": "Bhaggā rīti kamo yasmiṃ taṃ bhaggarītikaṃ, vākyaṃ.",
  "anya-e0812n:286_11": "Apakkamatādayo vākyatthadosā,",
  "anya-e0812n:286_12": "vākyatthānaṃ dosato.",
  "anya-e0812n:286_13": "Vākyaṃ duṭṭhaṃ siyāti vākyameva visesyate.",
  "anya-e0812n:286_14": "Tena sabbattha napuṃsakaliṅgena niddeso.",
  "anya-e0812n:287_0": "18- 19- 20.",
  "anya-e0812n:287_1": "Idāni kathetabbabhāvena paṭiññāte dose uddisanto “viruddha…pe…",
  "anya-e0812n:287_2": "nissitā”ti āha.",
  "anya-e0812n:287_3": "Kavīhi icchitatthato viruddho aññattho yassa padassāti taṃ viruddhatthantaraṃ nāma.",
  "anya-e0812n:287_4": "Visesyassa adhikatthabhāvakaraṇato ajhatthaṃ nāma.",
  "anya-e0812n:287_5": "Kavīhi icchitatthassāvīkaraṇe avisadattā kiliṭṭhaṃ nāma.",
  "anya-e0812n:287_6": "Desakālakalādīnaṃ viruddhattā virodhi nāma.",
  "anya-e0812n:287_7": "Aññamāharitvā vattabbato neyyaṃ nāma.",
  "anya-e0812n:287_8": "Visesanaṃ patvāva sātthakabhāvappattito visesanāpekkhaṃ nāma.",
  "anya-e0812n:287_9": "Visesyassa hīnatāpādanato hīnatthakaṃ nāma.",
  "anya-e0812n:287_10": "Attharahitattā anatthakaṃ nāmāti ime aṭṭha padanissitattā padadosā nāma.",
  "anya-e0812n:288_0": "Vuttatthasseva puna vacanato ekatthaṃ nāma.",
  "anya-e0812n:288_1": "Bhinnakkamattā bhaggarītikaṃ nāma.",
  "anya-e0812n:288_2": "Tathā sammohakāraṇattā byākiṇṇaṃ nāma.",
  "anya-e0812n:288_3": "Visiṭṭhavacanavirahato gāmmaṃ nāma.",
  "anya-e0812n:288_4": "Yatisampattivirahato yatihīnaṃ nāma.",
  "anya-e0812n:288_5": "Padatthakkamato cutattā kamaccutaṃ nāma.",
  "anya-e0812n:288_6": "Lokiyaṃ vohāramatikkamma vuttattā ativuttaṃ nāma.",
  "anya-e0812n:288_7": "Samudāyatthato apagatattā apetatthaṃ nāma.",
  "anya-e0812n:288_8": "Bandhapharusayuttattā bandhapharusaṃ nāma,",
  "anya-e0812n:288_9": "tena sahitaṃ sabandhapharusanti ime nava vākyānaṃ tathā dosā nāma.",
  "anya-e0812n:288_10": "Ettha tathāsaddo “dosā”ti padaṃ upasaṃharati.",
  "anya-e0812n:289_0": "Apagatakkamattā apakkamaṃ nāma.",
  "anya-e0812n:289_1": "Ucitabhāvassa parihīnattā ocityahīnaṃ nāma.",
  "anya-e0812n:289_2": "Bhinnavibhattikkamattā bhaggarīti nāma.",
  "anya-e0812n:289_3": "Saṃsayajananato sasaṃsayaṃ nāma.",
  "anya-e0812n:289_4": "Duppatītikarattā gāmmaṃ nāma.",
  "anya-e0812n:289_5": "Dūsitālaṅkārattā duṭṭhālaṅkati nāmātime cha vākyatthanissitattā vākyatthadosā nāma.",
  "anya-e0812n:290_0": "Añño attho atthantaro.",
  "anya-e0812n:290_1": "Viruddho atthantaro yassāti viggaho.",
  "anya-e0812n:290_2": "Dosapakāsakapadampi dosato abyatirittattā doso nāma.",
  "anya-e0812n:290_3": "Evaṃ santepi samāsena padassa gahitattā napuṃsakaṃ hoti.",
  "anya-e0812n:290_4": "Esevanayo ito paresupi.",
  "anya-e0812n:290_5": "Visesyassa adhiko attho yassa taṃ,",
  "anya-e0812n:290_6": "kiliṭṭhaṃ viya kiliṭṭhaṃ.",
  "anya-e0812n:290_7": "Yathā hi malaggahito ādāso attano kiliṭṭhattā mukhādīnaṃ pakāsane avisado hoti,",
  "anya-e0812n:290_8": "evamadhippetatthappakāsane asamatthaṃ padaṃ kiliṭṭhaṃ nāma.",
  "anya-e0812n:290_9": "Virodho assa atthīti virodhi.",
  "anya-e0812n:290_10": "Nīyati avutto hetu etthāti neyyaṃ.",
  "anya-e0812n:290_11": "Visesane apekkhā yassa taṃ.",
  "anya-e0812n:290_12": "Hīno visesyassa attho yena taṃ.",
  "anya-e0812n:290_13": "Natthi attho yassa tanti viggaho.",
  "anya-e0812n:291_0": "Padadosānaṃ anaññattepi vikappanābhedato “padānaṃ dosā”ti vuttaṃ,",
  "anya-e0812n:291_1": "yathā “silāputtakassa sarīra”nti.",
  "anya-e0812n:291_2": "Vākyānaṃ dosāti etthāpi eseva nayo.",
  "anya-e0812n:291_3": "Eko attho yassa taṃ.",
  "anya-e0812n:291_4": "Bhaggārīti kamo yassa taṃ.",
  "anya-e0812n:291_5": "Visuṃ visuṃ ākiṇṇaṃ byākiṇṇaṃ.",
  "anya-e0812n:291_6": "Gāme bhavo gāmmo,",
  "anya-e0812n:291_7": "abyattānaṃ vohāro.",
  "anya-e0812n:291_8": "Tappakāsakapadampi upacārato gāmmaṃ nāma.",
  "anya-e0812n:291_9": "Yati hīnā etthāti yatihīnaṃ.",
  "anya-e0812n:291_10": "Kamato cutaṃ kamaccutaṃ.",
  "anya-e0812n:291_11": "Atikkamma vuttaṃ ativuttaṃ.",
  "anya-e0812n:291_12": "Atthato apetaṃ apetatthaṃ.",
  "anya-e0812n:291_13": "Bandhe pharusaṃ pharusatā yattha taṃ.",
  "anya-e0812n:291_14": "Apagato kamo yasmā taṃ.",
  "anya-e0812n:291_15": "Ocityaṃ hīnaṃ yattha taṃ.",
  "anya-e0812n:291_16": "Bhaggā rīti yattha taṃ.",
  "anya-e0812n:291_17": "Saha saṃsayena vattatīti taṃ.",
  "anya-e0812n:291_18": "Gāmmaṃ vuttanayameva.",
  "anya-e0812n:291_19": "Duṭṭhā dūsitā alaṅkati alaṅkāro yattha taṃ.",
  "anya-e0812n:291_20": "Vākyānaṃ attho,",
  "anya-e0812n:291_21": "tannissitā vākyatthanissitāti viggaho.",
  "anya-e0812n:291_22": "Ettha anatthakāpetatthadosadvayaṃ padavākyato bhinnaṃ,",
  "anya-e0812n:291_23": "aññaṃ bhaggarītidosadvayaṃ,",
  "anya-e0812n:291_24": "gāmmadvayaṃ,",
  "anya-e0812n:291_25": "kamaccutaapakkamadvayañca vākyavākyatthato bhinnaṃ.",
  "anya-e0812n:292_0": "Padadosaniddesavaṇṇanā",
  "anya-e0812n:293_0": "21.",
  "anya-e0812n:294_0": "Viruddhatthantaraṃ tañhi, yassa’ññattho virujjhati;",
  "anya-e0812n:295_0": "Adhippete yathā megho, visado sukhaye janaṃ.",
  "anya-e0812n:296_0": "21.",
  "anya-e0812n:296_1": "Athoddesakkamena padādidose udāharati “viruddhi” ccādinā.",
  "anya-e0812n:296_2": "Hi yasmā kāraṇā,",
  "anya-e0812n:296_3": "pasiddhiyaṃ vā hisaddo.",
  "anya-e0812n:296_4": "Yassa padassa añño adhippetato aparo attho adhippete vattumicchite atthe virujjhatīti anuvaditvā tasmā taṃ “viruddhatthantara”nti vidhīyate.",
  "anya-e0812n:296_5": "“Yathe”tyudāharati.",
  "anya-e0812n:296_6": "Yathā idaṃ viruddhatthantaraṃ,",
  "anya-e0812n:296_7": "tathā aññampi tādisaṃ daṭṭhabbaṃ.",
  "anya-e0812n:296_8": "Na tvidameveti yathāsaddassa attho.",
  "anya-e0812n:296_9": "Megho visado sukhaye jananti.",
  "anya-e0812n:296_10": "Visaṃ udakaṃ,",
  "anya-e0812n:296_11": "taṃ dadātīti visado megho vārivaho janaṃ lokaṃ sukhaye sukhayatīti kavicchitattho.",
  "anya-e0812n:296_12": "Visasaddo garaḷassa ca vācako siyāti garaḷado megho mārayati,",
  "anya-e0812n:296_13": "na pana sukhayatīti “visado”ti visesanapadassa viruddhatā.",
  "anya-e0812n:297_0": "21.",
  "anya-e0812n:297_1": "Idāni uddiṭṭhānukkamena viruddhatthantarādīnaṃ salakkhaṇalakkhiyaṃ dassento “viruddhi”ccādimāha.",
  "anya-e0812n:297_2": "Yassa padassa aññattho kavicchitatthato añño attho adhippete icchitatthe hi yasmā virujjhati,",
  "anya-e0812n:297_3": "tasmā taṃ padaṃ viruddhatthantaraṃ nāma.",
  "anya-e0812n:297_4": "Pasiddhiyaṃ vā hisaddo.",
  "anya-e0812n:297_5": "Tathā hesa appasiddhaṃ viruddhatthantaraṃ “yassa aññattho adhippete virujjhatī”ti pakāsetvā tasmiṃ pakāsitatthavisaye vattati.",
  "anya-e0812n:297_6": "“Taṃ hī”ti yojitattā “yassa aññattho adhippete virujjhatī”ti lakkhaṇaṃ pasiddhabhāvena anuvaditvā taṃ",
  "anya-e0812n:297_7": "viruddhatthantaranti anuvaditabbaappasiddhaviruddhatthantaraṃ vidhīyate,",
  "anya-e0812n:297_8": "yathā “yo kuṇḍalī,",
  "anya-e0812n:297_9": "so devadatto”ti.",
  "anya-e0812n:297_10": "Upari pasiddhānuvādena appasiddhavidhānameva daṭṭhabbaṃ.",
  "anya-e0812n:297_11": "“Yathā…pe…",
  "anya-e0812n:297_12": "jana”nti udāharaṇaṃ lakkhiyaṃ dasseti.",
  "anya-e0812n:297_13": "Yathā “megho visado”ccādi viruddhatthantarassa udāharaṇaṃ,",
  "anya-e0812n:297_14": "evamīdisamaññampi imassudāharaṇaṃ,",
  "anya-e0812n:297_15": "na kevalaṃ “megho”ccādimeva bhavatīti vuttaṃ hoti.",
  "anya-e0812n:297_16": "Yathāsaddo cettha ivasaddapariyāyatthepi udāharaṇattho daṭṭhabbo,",
  "anya-e0812n:297_17": "uparipyevaṃ.",
  "anya-e0812n:297_18": "Megho ambudharo visado visasaṅkhātaṃ jalaṃ dadanto janaṃ sukhaye sukhayatīti kavīhi adhippetattho.",
  "anya-e0812n:297_19": "Ettha visasaddassa garaḷasaṅkhātasappavisavācakattā,",
  "anya-e0812n:297_20": "“visaṃ dadātīti visado”ti ettha visassa udakavisānaṃ sādhāraṇattā visadāyako megho nāsetiyeva,",
  "anya-e0812n:297_21": "na sukhayatīti kavinā adhippetassa sukhakāraṇassa meghavisesanavisasaddassa viruddhaaññatthatāti visapadaṃ viruddhatthantaradosena duṭṭhanti.",
  "anya-e0812n:298_0": "22.",
  "anya-e0812n:299_0": "Visesyamadhikaṃ yenā’-",
  "anya-e0812n:300_0": "Dhyatthametaṃ bhave yathā;",
  "anya-e0812n:301_0": "Obhāsitāsesadiso,",
  "anya-e0812n:302_0": "Khajjoto’yaṃ virājate.",
  "anya-e0812n:303_0": "22.",
  "anya-e0812n:303_1": "Yena padena visesyaṃ visesitabbaṃ aparaṃ padaṃ atthavasena adhikaṃ bhavatītyanuvaditvā etaṃ ajhatthaṃ bhaveti vidhīyate.",
  "anya-e0812n:303_2": "“Yathe”tyudāharati “obhāsite”ccādi.",
  "anya-e0812n:303_3": "Evamuparipi suviññeyyaṃ.",
  "anya-e0812n:303_4": "Obhāsitā dīpitā asesā nikhilā disāyena soyaṃ khajjoto virājate dippati.",
  "anya-e0812n:303_5": "Ettha khajjotassākhiladisābhāgāvabhāsanamativuttīti adhikatthaṃ.",
  "anya-e0812n:304_0": "22.",
  "anya-e0812n:304_1": "Yena visesanapadena visesyaṃ visesitabbaṃ padaṃ atthavasena adhikaṃ hoti,",
  "anya-e0812n:304_2": "etaṃ yathāvuttalakkhaṇopetaṃ padaṃ ajhatthaṃ bhave ajhatthaṃ nāma padadoso bhave.",
  "anya-e0812n:304_3": "Yathā tassudāharaṇamevaṃ.",
  "anya-e0812n:304_4": "Obhāsitāsesadiso jotitasabbadiso ayaṃ khajjoto ayaṃ jotiriṅgaṇo virājate dippati.",
  "anya-e0812n:304_5": "Ettha visesyassa khajjotassa sakaladisobhāsanassa ajhatthattā atyuttattā (ka.) “obhāsitāsesadiso”ti visesanapadaṃ ajhatthapadadoso nāma.",
  "anya-e0812n:304_6": "Obhāsitā asesadisā yenāti viggaho.",
  "anya-e0812n:305_0": "23.",
  "anya-e0812n:306_0": "Yassa’tthāvagamo dukkho,",
  "anya-e0812n:307_0": "Pakatyādivibhāgato;",
  "anya-e0812n:308_0": "Kiliṭṭhaṃ taṃ yathā tāya,",
  "anya-e0812n:309_0": "So’yamāliṅgyate piyā.",
  "anya-e0812n:310_0": "23.",
  "anya-e0812n:310_1": "Pakatyādivibhāgatoti paccayā paṭhamaṃ karīyatīti pakati.",
  "anya-e0812n:310_2": "Ādisaddena paccayādīnaṃ pariggaho.",
  "anya-e0812n:310_3": "Pakatyādīnaṃvibhāgato vibhajanato,",
  "anya-e0812n:310_4": "“ayaṃ pakati,",
  "anya-e0812n:310_5": "ayaṃ paccayo,",
  "anya-e0812n:310_6": "ayamādeso”tiādinā pakatipaccayavibhāgakappanatoti vuttaṃ hoti.",
  "anya-e0812n:310_7": "Pīṇetīti pī,",
  "anya-e0812n:310_8": "tāya piyā vallabhāya soyaṃ sāmī āliṅgyate silissate.",
  "anya-e0812n:310_9": "Ettha “piyā”ti kiliṭṭhaṃ.",
  "anya-e0812n:311_0": "23.",
  "anya-e0812n:311_1": "Yassa padassa atthāvagamo atthāvabodho pakatyādivibhāgato “ayaṃ pakati,",
  "anya-e0812n:311_2": "ayaṃ paccayo,",
  "anya-e0812n:311_3": "ayamādeso”tiādinā pakatyādīnaṃ vibhajanajānanena,",
  "anya-e0812n:311_4": "“pakatyādi nāma ki”nti gavesanato vā dukkho,",
  "anya-e0812n:311_5": "taṃ kiliṭṭhaṃ nāma.",
  "anya-e0812n:311_6": "Yathā tassudāharaṇamevaṃ.",
  "anya-e0812n:311_7": "Tāya piyā vanitāya so ayaṃ vallabho āliṅgyate silissate.",
  "anya-e0812n:311_8": "Paccayā paṭhamaṃ karīyatīti pakati.",
  "anya-e0812n:311_9": "Sā ādi yesaṃ paccayānaṃ,",
  "anya-e0812n:311_10": "tesaṃ vibhāgoti vākyaṃ.",
  "anya-e0812n:311_11": "Pīṇetīti pī, nārī.",
  "anya-e0812n:311_12": "Tāya piyā ettha piyāsaṅkhātāya vallabhāya kathane pīsaddassa avisadattā “piyā”ti padaṃ kiliṭṭhaṃ.",
  "anya-e0812n:312_0": "24.",
  "anya-e0812n:313_0": "Yaṃ kiliṭṭhapadaṃ mandā-bhidheyyaṃ yamakādikaṃ;",
  "anya-e0812n:314_0": "Kiliṭṭhapadadoseva, tampi anto karīyati.",
  "anya-e0812n:315_0": "24.",
  "anya-e0812n:315_1": "Idāni yamakādikamanadhippetampi kiliṭṭheyeva antogadhaṃ dassetumāha “ya”ntiādi.",
  "anya-e0812n:315_2": "Tattha yanti aniyamavacanaṃ,",
  "anya-e0812n:315_3": "tassa niyamavacanaṃ yamakādikanti.",
  "anya-e0812n:315_4": "Yamakamādi yassa paheḷikājātassa taṃ yamakādikaṃ.",
  "anya-e0812n:315_5": "Kīdisanti āha “kiliṭṭhapada”ntiādi.",
  "anya-e0812n:315_6": "Kiliṭṭhāni appatītadosasabhāve ṭhitatāya malitānyavisadāni padāni yassa taṃ kiliṭṭhapadaṃ.",
  "anya-e0812n:315_7": "Mando appako abhidheyyo attho yassa taṃ mandābhidheyyaṃ,",
  "anya-e0812n:315_8": "tādisaṃ tampi yamakādikaṃ kiliṭṭhapadadoseyeva yathāvutte anto abbhantare karīyati vidhīyati tattheva pakkhipīyati,",
  "anya-e0812n:315_9": "kiliṭṭhapadadosato na byatiriccatīti adhippāyo.",
  "anya-e0812n:316_0": "24.",
  "anya-e0812n:316_1": "Idāni anadhippetamapi yamakādiṃ kiliṭṭhadoseyeva antokaraṇabyājena āvīkaronto āha “yaṃ kiliṭṭhe”ccādi.",
  "anya-e0812n:316_2": "Kiliṭṭhapadaṃ appatītadosena missakattā avisadapadaṃ mandābhidheyyaṃ appakābhidheyyaṃ yaṃ yamakādikaṃ yaṃ yamakappaheḷikājātamatthi,",
  "anya-e0812n:316_3": "tampi kiliṭṭhapadadoseyeva yathāvuttakiliṭṭhapadadoseyeva anto karīyati abbhantare karīyati,",
  "anya-e0812n:316_4": "kiliṭṭhapadadosato abyatirittanti adhippāyo.",
  "anya-e0812n:316_5": "Kiliṭṭhāni padāni yassa,",
  "anya-e0812n:316_6": "mando abhidheyyo yassa,",
  "anya-e0812n:316_7": "yamakaṃ ādi yassa paheḷikājātassa,",
  "anya-e0812n:316_8": "kiliṭṭhapadānaṃ dosoti viggaho.",
  "anya-e0812n:317_0": "25.",
  "anya-e0812n:318_0": "Patītasaddaracitaṃ, siliṭṭhapadasandhikaṃ;",
  "anya-e0812n:319_0": "Pasādaguṇasaṃyuttaṃ, yamakaṃ mata’medisaṃ.",
  "anya-e0812n:320_0": "25.",
  "anya-e0812n:320_1": "Hotu kāmamanabhimatamedisaṃ yamakādikaṃ,",
  "anya-e0812n:320_2": "kiñcarahi abhimatanti āha “patīti”ccādi.",
  "anya-e0812n:320_3": "Attano vacanīyatthappatītavasena vācakāpi saddā patītāyeva nāmāti patītehi pasiddhehi saddehi pāṭipadikehi racitaṃ kataṃ patītasaddaracitaṃ.",
  "anya-e0812n:320_4": "Siliṭṭhā aññamaññāliṅganena maṭṭhā padānaṃ syādyantādīnaṃ sandhayo sandhanā yassa taṃ siliṭṭhapadasandhikaṃ.",
  "anya-e0812n:320_5": "Patītasaddaracitattāyeva pasādasaṅkhātena guṇena saddālaṅkārena saṃyuttaṃ sammadevopetaṃ edisaṃ yathāvuttaguṇāsayaṃ",
  "anya-e0812n:320_6": "ramaṇīyaṃ yamakaṃ mataṃ abhimatanti attho.",
  "anya-e0812n:321_0": "25.",
  "anya-e0812n:321_1": "Idāni adhigatesu yamakesu īdisaṃ yamakamiṭṭhamiti sissānaṃ upadisanto āha “patīte”ccādi.",
  "anya-e0812n:321_2": "Patītasaddaracitaṃ “imassatthassāyaṃ vācako”ti patītehi pasiddhehi saddehi racitaṃ pāṭipadikehi kataṃ",
  "anya-e0812n:321_3": "siliṭṭhapadasandhikaṃ siliṭṭhā syādyantādipadānaṃ sandhayo yassa taṃ pasādaguṇasaṃyuttaṃ patītasaddaracitattāyeva",
  "anya-e0812n:321_4": "pasādasaṅkhātena saddālaṅkāraguṇena saṃyuttaṃ īdisaṃ evaṃbhūtaṃ guṇādhikato ramaṇīyaṃ upari vakkhamānayamakasadisaṃ",
  "anya-e0812n:321_5": "yamakaṃ mataṃ viññūhi abhimataṃ.",
  "anya-e0812n:321_6": "Patītā ca te saddā ca,",
  "anya-e0812n:321_7": "tehi racitaṃ,",
  "anya-e0812n:321_8": "siliṭṭhā padānaṃ sandhayo yassa,",
  "anya-e0812n:321_9": "pasādoti guṇo saddālaṅkāro,",
  "anya-e0812n:321_10": "tena saṃyuttanti viggaho.",
  "anya-e0812n:322_0": "26.",
  "anya-e0812n:323_0": "Abyapetaṃ byapeta’ñña-māvuttānekavaṇṇajaṃ;",
  "anya-e0812n:324_0": "Yamakaṃ tañca pādāna-mādimajjhantagocaraṃ.",
  "anya-e0812n:325_0": "26.",
  "anya-e0812n:325_1": "Idāni taṃ yathāvuttamabhimataṃ dassetumupakkamate “abyapete”ccādinā.",
  "anya-e0812n:325_2": "Āvuttā adhivuttā punappunuccāraṇupetā anekesaṃ patirūpattā,",
  "anya-e0812n:325_3": "bahuvaṇṇā sarabyañjanarūpā,",
  "anya-e0812n:325_4": "na eko vaṇṇo tassānuppāsattā,",
  "anya-e0812n:325_5": "tathā ca vakkhati “vaṇṇāvutti paro yathā”ti subodhālaṅkāra 127 gāthā,",
  "anya-e0812n:325_6": "tehi jātaṃ yamakanti viññāyate.",
  "anya-e0812n:325_7": "Katividhaṃ taṃ vikappīyatīti āha “abyapetaṃ byapetañña”nti.",
  "anya-e0812n:325_8": "Tattha yaṃ vaṇṇantarābyavahitaṃ vaṇṇasamudāyena vuttaṃ.",
  "anya-e0812n:325_9": "Tadabyapetaṃ yamakaṃ.",
  "anya-e0812n:325_10": "Yaṃ tu byavahitaṃ,",
  "anya-e0812n:325_11": "taṃ byapetaṃ.",
  "anya-e0812n:325_12": "Yaṃ pana ubhayamissaṃ,",
  "anya-e0812n:325_13": "taṃ aññaṃ aparaṃ abyapetabyapetanti tidhā yamakaṃ tāva vikappīyate.",
  "anya-e0812n:325_14": "Tametaṃ tividhaṃ yamakaṃ visayavibhāganirūpanāyaṃ ādi ca majjho ca anto ca gocaro visayo yasseti ādimajjhantagocaraṃ viññeyyaṃ.",
  "anya-e0812n:325_15": "Kesaṃ pādānaṃ?",
  "anya-e0812n:325_16": "Paccekaṃ catunnaṃgāthāvayavānaṃ.",
  "anya-e0812n:325_17": "Sāpekkhattepi samāso gammakattā.",
  "anya-e0812n:326_0": "Tattha pādacatukkassa ādimajjhantabhāvīnaṃ yamakānaṃ yāvanto pakārā sambhavanti,",
  "anya-e0812n:326_1": "te mūlā satta. Kathaṃ?",
  "anya-e0812n:326_2": "Ekasmiṃyeva pāde kvaci ādiyamakaṃ,",
  "anya-e0812n:326_3": "kvaci majjhayamakaṃ,",
  "anya-e0812n:326_4": "kvaci antayamakaṃ,",
  "anya-e0812n:326_5": "kvaci majjhantayamakaṃ,",
  "anya-e0812n:326_6": "kvaci majjhādiyamakaṃ,",
  "anya-e0812n:326_7": "kvaci ādyantayamakaṃ,",
  "anya-e0812n:326_8": "kvaci sabbayamakanti.",
  "anya-e0812n:326_9": "Evaṃ paccekaṃ mūlabhūtā sattāti catūsu aṭṭhavīsati honti.",
  "anya-e0812n:326_10": "Pādādiyamakañca paṭhamapādādiyamakamabyapetaṃ tathā dutiyatatiyacatutthapādādiyamakamabyapetaṃ paṭhamadutiyapādādiyamakamabyapetaṃ",
  "anya-e0812n:326_11": "paṭhamatatiyapādādiyamakamabyapetaṃ paṭhamacatutthapādādiyamakamabyapetantiādinā anekadhā pasaṃsanti.",
  "anya-e0812n:326_12": "Yadā ca sabbatoyamakaṃ,",
  "anya-e0812n:326_13": "tadā mahāyamakādayo vikappā jāyantīti veditabbaṃ.",
  "anya-e0812n:327_0": "26.",
  "anya-e0812n:327_1": "Idāni abhimatayamakaṃ dīpeti “abyapete”ccādinā.",
  "anya-e0812n:327_2": "Āvuttehi punappunaṃ vuttehi anekavaṇṇehi samudāyarūpattā anekehi sarabyañjanasarīrehi vaṇṇehi jātaṃ yamakaṃ aññehi vaṇṇehi abyavahitattā abyapetaṃ,",
  "anya-e0812n:327_3": "vaṇṇantarehi byavahitattā byapetaṃ,",
  "anya-e0812n:327_4": "ubhayamissakattā tehi aññaṃ abyapetabyapetañcāti tividhaṃ hoti.",
  "anya-e0812n:327_5": "Tañca yamakaṃ visayavibhāganiyamena gāthāpādānaṃ ādigocaraṃ majjhagocaraṃ antagocaramiti tividhaṃ hoti.",
  "anya-e0812n:327_6": "Ettha casaddo vattabbantare pavattati,",
  "anya-e0812n:327_7": "vattabbantaraṃ nāma yathāvuttaabyapetādibhedato aññaṃ vattabbatāya samukhībhūtaṃ pādānaṃ ādimajjhāvasānantaraṃ,",
  "anya-e0812n:327_8": "upanyāso vākyārambhoti ca etasseva nāmaṃ.",
  "anya-e0812n:327_9": "Visadisena vaṇṇena apetaṃ byapetaṃ.",
  "anya-e0812n:327_10": "Tabbiparītamabyapetaṃ.",
  "anya-e0812n:327_11": "Abyapetañca byapetañca aññañcāti samāhāradvando.",
  "anya-e0812n:327_12": "Aneke ca te vaṇṇā ca,",
  "anya-e0812n:327_13": "āvuttāyeva anekavaṇṇā,",
  "anya-e0812n:327_14": "tehi jātaṃ,",
  "anya-e0812n:327_15": "ādi ca majjho ca anto ca,",
  "anya-e0812n:327_16": "te gocarā yassāti viggaho.",
  "anya-e0812n:328_0": "Tattha pādacatukkassa ādimajjhāvasānesu labbhamānayamakabhedā ekekasmiṃ pāde satta satta bhavanti. Kathaṃ?",
  "anya-e0812n:328_1": "Pādādiyamakaṃ pādamajjhayamakaṃ pādantayamakaṃ majjhantayamakaṃ majjhādiyamakaṃ ādyantayamakaṃ sabbatoyamakanti",
  "anya-e0812n:328_2": "evaṃ paccekaṃ satta satta katvā catūsu mūlabhūtayamakā aṭṭhavīsa bhavanti.",
  "anya-e0812n:328_3": "Ettha pādādiyamakādikampi abyapetapaṭhamapādādiyamakaṃ tathā dutiyatatiyacatutthapādādiyamakamiti ca",
  "anya-e0812n:328_4": "abyapetapaṭhamadutiyapādādiyamakaṃ tathā paṭhamatatiyapādādiyamakaṃ paṭhamacatutthapādādiyamakamiti ca",
  "anya-e0812n:328_5": "abyapetadutiyatatiyapādādiyamakaṃ tathā dutiyacatutthapādādiyamakamiti ca abyapetatatiyacatutthapādādiyamakamiti",
  "anya-e0812n:328_6": "ca evamabyapetapādādiyamakā dasa honti.",
  "anya-e0812n:328_7": "Tathā byapetāpi dasāti vīsati,",
  "anya-e0812n:328_8": "abyapetapaṭhamapādamajjhayamakaṃ tathā dutiyapādamajjhayamakamiccādinā majjhayamakampi vīsatividhaṃ hoti.",
  "anya-e0812n:328_9": "Abyapetapaṭhamapādantayamakaṃ tathā dutiyapādantayamakamiccādinā antayamakampi vīsatividhaṃ.",
  "anya-e0812n:328_10": "Saṃsaggabhedato pana anekavidhaṃ hoti.",
  "anya-e0812n:329_0": "Abyapetapaṭhamapādādiyamakavaṇṇanā",
  "anya-e0812n:330_0": "27.",
  "anya-e0812n:331_0": "Sujanā’sujanā sabbe, guṇenāpi vivekino;",
  "anya-e0812n:332_0": "Vivekaṃ na samāyanti, avivekijanantike.",
  "anya-e0812n:333_0": "27.",
  "anya-e0812n:333_1": "“Sujanā”iccādi.",
  "anya-e0812n:333_2": "Sujanā sajjanā,",
  "anya-e0812n:333_3": "asujanā asajjanāti ete sabbe ubhayapakkhapātino visesā janā guṇena sīlādinā karaṇabhūtena,",
  "anya-e0812n:333_4": "hetubhūtena vā vivekinopi sādhūsu labbhamānānamasādhūsvanupalabbhanato puthubhūtāpi avivekīnaṃ janānaṃ",
  "anya-e0812n:333_5": "antike samīpe tesaṃ sannidhāne vivekaṃ vibhāgaṃ na samāyanti napāpuṇanti,",
  "anya-e0812n:333_6": "vibhāgavijānanapaññāvekallena ca vivekinopi janā te ekato katvā passantīti.",
  "anya-e0812n:333_7": "Idaṃ paṭhamapādādiyamakamabyapetaṃ.",
  "anya-e0812n:334_0": "27.",
  "anya-e0812n:334_1": "Idāni abyapetapaṭhamapādādiyamakassa mukhamattaṃ dassetumāha “sujani”ccādi.",
  "anya-e0812n:334_2": "Sujanā sādhujanā,",
  "anya-e0812n:334_3": "asujanā asādhujanā ceti sabbe ubhayapakkhikā sīlādinā,",
  "anya-e0812n:334_4": "pāṇātipātādinā guṇena hetunā vivekino api sādhūsu pāṇātipātādīnaṃ,",
  "anya-e0812n:334_5": "asādhūsu sīlādīnaṃ appavattito guṇena puthubhūtāpi avivekijanantike vivekañāṇarahitānaṃ janānaṃ santike vivekaṃ vibhāgaṃ na samāyanti na pāpuṇanti.",
  "anya-e0812n:334_6": "Viveko vinābhavanametesamatthīti vivekino.",
  "anya-e0812n:334_7": "Ettha visayopacārena vivekoti paññā,",
  "anya-e0812n:334_8": "na vivekinoti avivekino,",
  "anya-e0812n:334_9": "teyeva janā,",
  "anya-e0812n:334_10": "tesaṃ antikamiti ca viggaho.",
  "anya-e0812n:334_11": "Idaṃ abyapetapaṭhamapādādiyamakaṃ.",
  "anya-e0812n:335_0": "Abyapetapaṭhamadutiyapādādiyamakavaṇṇanā",
  "anya-e0812n:336_0": "28.",
  "anya-e0812n:337_0": "Kusalā’kusalā sabbe, pabalā’pabalā’thavā;",
  "anya-e0812n:338_0": "No yātā yāva’hosittaṃ, sukhadukkhappadā siyuṃ.",
  "anya-e0812n:339_0": "28.",
  "anya-e0812n:339_1": "“Kusalā”iccādi.",
  "anya-e0812n:339_2": "Pabalā āsevanappaṭilābhavasena balavanto ca.",
  "anya-e0812n:339_3": "Athāti anantaratthe nipāto.",
  "anya-e0812n:339_4": "Apabalā tadabhāvato dubbalā ca sabbe kusalākusalā dhammā yāva yattakaṃ kālaṃ ahosittaṃ vinā uppattimattaṃ",
  "anya-e0812n:339_5": "phaladānāsambhavato kevalaṃ “ahosī”ti vacanīyatthanimittamattakammabhāvena ahosikammattaṃ no yātā na sampattā,",
  "anya-e0812n:339_6": "tāva tattakaṃ kālaṃ sukhañca dukkhañca taṃ padantīti sukhadukkhappadā siyuṃ.",
  "anya-e0812n:339_7": "Yāva saṃsārapavatti,",
  "anya-e0812n:339_8": "tāva sukhadukkhadāyakā hontīti.",
  "anya-e0812n:339_9": "Idaṃ paṭhamadutiyapādādiyamakamabyapetaṃ.",
  "anya-e0812n:340_0": "28.",
  "anya-e0812n:340_1": "Pabalā āsevanādipaccayalābhena balavanto vā atha apabalā tadabhāvena dubbalā vā sabbe kusalākusalā ahosittaṃ",
  "anya-e0812n:340_2": "phaladānābhāvato pavattimattataṃ yāva yattakaṃ kālaṃ no yātā appattā,",
  "anya-e0812n:340_3": "tāva tattakaṃ sukhadukkhappadā yathākkamaṃ sukhadukkhapadāyino siyuṃ bhavanti.",
  "anya-e0812n:340_4": "Idaṃ abyapetapaṭhamadutiyapādādiyamakaṃ.",
  "anya-e0812n:340_5": "Kusalapaṭipakkhā akusalā.",
  "anya-e0812n:340_6": "“Ahosī”ti vattabbassa bhāvo ahosittaṃ.",
  "anya-e0812n:340_7": "“Ehipassiko”tiādīsu viya kriyāpadatopi ṇādipaccayā honti.",
  "anya-e0812n:341_0": "Abyapetapaṭhamadutiyatatiyapādādiyamakavaṇṇanā",
  "anya-e0812n:342_0": "29.",
  "anya-e0812n:343_0": "Sādaraṃ sā daraṃ hantu, vihitā vihitā mayā;",
  "anya-e0812n:344_0": "Vandanā vandanāmāna-bhājane ratanattaye.",
  "anya-e0812n:345_0": "29.",
  "anya-e0812n:345_1": "“Sādara”miccādi.",
  "anya-e0812n:345_2": "Vandanā dvārattayopadassiyamānā māno ca pūjā,",
  "anya-e0812n:345_3": "tesaṃ bhājane ādhārabhūte ratijananādinā atthena ratanasaṅkhātānaṃ buddhādīnaṃ taye samūhabhūte ratanattaye",
  "anya-e0812n:345_4": "sādaraṃ ādarasahitaṃ katvā mayā vihitā katā,",
  "anya-e0812n:345_5": "vihitā alaṃsaṃsāradukkhavisaṭanirākaraṇato visesena hitā padhyā sā vandanā so paṇāmo daraṃ darathaṃ kāyacittapariḷāhaṃ hantu hiṃsatu.",
  "anya-e0812n:345_6": "Mayāti vuttattā meti atthato viññāyati.",
  "anya-e0812n:345_7": "Idaṃ pana paṭhamadutiyatatiyapādādiyamakamabyapetaṃ.",
  "anya-e0812n:346_0": "29.",
  "anya-e0812n:346_1": "Vandanāmānabhājane dvārattayena vidhiyamānapaṇāmapūjānaṃ ādhārabhūte ratanattaye ratijananādiatthena",
  "anya-e0812n:346_2": "ratanasaṅkhātānaṃ buddhādīnaṃ taye mayā yā vandanā sādaraṃ ādarasahitaṃ vihitā katā,",
  "anya-e0812n:346_3": "vihitā lokiya lokuttara sampattisādhanato visesena hitā sā vandanā daraṃ mayhaṃ kāyacittadarathaṃ hantu vināsetu.",
  "anya-e0812n:346_4": "Idaṃ abyapetapaṭhamadutiyatatiyapādādiyamakaṃ.",
  "anya-e0812n:346_5": "Saha ādarena vattamānaṃ sādaraṃ,",
  "anya-e0812n:346_6": "kriyāvisesanaṃ.",
  "anya-e0812n:346_7": "Ettha kriyā nāma vihitāsaddena niddiṭṭhakaraṇaṃ.",
  "anya-e0812n:346_8": "Karaṇañhi vihitāsaddassa vuttakammattepi aññathānupapattilakkhaṇasāmatthiyato bhijjitvā vijjamānaṃ “akāsi”nti",
  "anya-e0812n:346_9": "kriyāya sambandhamupentaṃ kammañca hoti,",
  "anya-e0812n:346_10": "bhāve vihitassa yupaccayantassa napuṃsakattā napuṃsakañca,",
  "anya-e0812n:346_11": "sattāya ekattā ekavacanañca tabbisesanattā sādarasaddopi napuṃsakadutiyekavacano hoti.",
  "anya-e0812n:347_0": "“Visesye dissamānā yā,",
  "anya-e0812n:348_0": "Liṅgasaṅkhyāvibhattiyo;",
  "anya-e0812n:349_0": "Tulyādhikaraṇe bhiyyo,",
  "anya-e0812n:350_0": "Kātabbā tā visesane”ti sambandhacinto 15 gāthā bhedacintā 194 gāthā.",
  "anya-e0812n:351_0": "Hi vuttaṃ.",
  "anya-e0812n:351_1": "Evaṃ kriyāvisesane gahite sāmatthiyato “mayā”ti tatiyantassa paṭhamantattaṃ,",
  "anya-e0812n:351_2": "“vandanā”ti paṭhamantassa chaṭṭhuntañca hoti.",
  "anya-e0812n:351_3": "Vandanā ca māno ca,",
  "anya-e0812n:351_4": "tesaṃ bhājanaṃ.",
  "anya-e0812n:351_5": "Tiṇṇaṃ samūho tayaṃ,",
  "anya-e0812n:351_6": "ratanānaṃ tayanti ca viggaho.",
  "anya-e0812n:352_0": "Abyapetacatukkapādādiyamakavaṇṇanā",
  "anya-e0812n:353_0": "30.",
  "anya-e0812n:354_0": "Kamalaṃ ka’malaṃ kattuṃ-vanado vanado’mbaraṃ;",
  "anya-e0812n:355_0": "Sugato sugato lokaṃ, sahitaṃ sahitaṃ karaṃ.",
  "anya-e0812n:356_0": "30.",
  "anya-e0812n:356_1": "“Kamala”miccādi.",
  "anya-e0812n:356_2": "Kamalaṃ aravindaṃ kaṃ jalaṃ alaṅkattuṃ sajjanatthāya hoti,",
  "anya-e0812n:356_3": "vikasitāravindasandohasambhāvitodakassa vāpādīsu tādisaramaṇīyattasampattisambhavato,",
  "anya-e0812n:356_4": "avanaṃ rakkhaṃ dadāti sassasampatyādikāraṇabhāvenāti avanado.",
  "anya-e0812n:356_5": "Vanaṃ jalaṃ dadāti na tucchoti vanado megho ambaraṃ ākāsaṃ jaladhārabhārabharitambarakuharassa dassanīyatāguṇayogato alaṃkattunti adhikataṃ.",
  "anya-e0812n:356_6": "Sahitaṃ sampuṇṇaṃ hitaṃ abhivuddhiṃ karaṃ karonto suṭṭhu gadatīti sugato mañjubhāṇī pubbabuddhā viya",
  "anya-e0812n:356_7": "nekkhammādinā kāmacchandādike pajahanto gantvā arahattamaggena savāsanasakalakilese samucchinditvā sobhanaṃ",
  "anya-e0812n:356_8": "nibbānapuraṃ gatoti vā sugatoti vutto so mahāmuni attano aparimitapāramitāsimpakacagalitatilakabhāvena",
  "anya-e0812n:356_9": "lokaṃ lokattayaṃ,",
  "anya-e0812n:356_10": "sahitaṃ lokanti vā yojanīyaṃ alaṅkattuṃ alaṃkaraṇāyāti.",
  "anya-e0812n:356_11": "Idaṃ pādacatukkādiyamakamabyapetaṃ.",
  "anya-e0812n:357_0": "30.",
  "anya-e0812n:357_1": "Kamalaṃ padumaṃ kaṃ jalaṃ alaṅkattuṃ pañcavidhapadumasañchannassa udakassa ramaṇīyattā sajjetuṃ hoti.",
  "anya-e0812n:357_2": "Avanado kāle vuṭṭhisampadāya sassasampadādīnaṃ kāraṇattā ārakkhaṃ dento vanado megho ambaraṃ ākāsaṃ alaṅkattuṃ",
  "anya-e0812n:357_3": "jaladhārabhārabharitambarakucchiyā dassanīyattā sajjetuṃ hoti,",
  "anya-e0812n:357_4": "sahitaṃ sampuṇṇaṃ hitaṃ abhivuḍḍhiṃ karaṃ karonto sugato citrakathī sundaraṃ nibbānaṃ gato vā so sugato so tathāgato lokaṃ lokattayaṃ,",
  "anya-e0812n:357_5": "sahitaṃ lokaṃ vā alaṅkattuṃ citrakathādikāraṇehi tādisassa aññassa ca lokarāmaṇeyyassābhāvā sajjetuṃ hoti.",
  "anya-e0812n:357_6": "Sabbapadatthānaṃ sattābyabhicārittā hotīti gammaṃ.",
  "anya-e0812n:357_7": "Tatoyeva sabbe paṭhamantabhavanakriyāya yujjantīti vadanti.",
  "anya-e0812n:357_8": "Idaṃ abyapetacatukkapādādiyamakaṃ.",
  "anya-e0812n:358_0": "31.",
  "anya-e0812n:359_0": "Abyapetādiyamaka-sseso leso nidassito;",
  "anya-e0812n:360_0": "Ñeyyāni’māyeva disā-ya’ññāni yamakānipi.",
  "anya-e0812n:361_0": "31.",
  "anya-e0812n:361_1": "Iccevamabhimatayamake abyapetapādādiyamakassa disāmattaṃ dassetvā upasaṃharati “abyapete”ccādinā.",
  "anya-e0812n:361_2": "Abyapetassa abyavahitassa catunnaṃ pādānaṃ ādo,",
  "anya-e0812n:361_3": "ādibhūtassa vā yamakassa eso yathāvutto leso kocideva bhedo nidassito vikappito.",
  "anya-e0812n:361_4": "Aparānipi kiṃ na vikappiyantīticeti āha “ñeyyāni”ccādi.",
  "anya-e0812n:361_5": "Imāya disāya iminā upāyena maggeneva aññāni vuttato aparāni dutiyapādādiyamakatatiyapādādiyamakacatutthapādādiyamakādīni",
  "anya-e0812n:361_6": "abyapetānipi paṭhamadutiyapādādiyamakapaṭhamatatiyapādādiyamakānipi byapetāni,",
  "anya-e0812n:361_7": "paṭhamacatutthadutiyatatiyapādādiyamakādīnipi abyapetabyapetāni,",
  "anya-e0812n:361_8": "tathā majjhantapādayamakāni ñeyyāni jānitabbāni,",
  "anya-e0812n:361_9": "viññūnaṃ tādisāya disāya dassitattāti.",
  "anya-e0812n:361_10": "Tattha ca –",
  "anya-e0812n:362_0": "“Guṇāguṇena saha te, sādhavo’sādhavo janā;",
  "anya-e0812n:363_0": "Vigāhante samaṃ nātha, cittaṃ citte kathaṃ nu te”.",
  "anya-e0812n:364_0": "Iccādinā dutiyapādādiyamakādīni abyapetāni,",
  "anya-e0812n:365_0": "“Piyena vacasā sabbe,",
  "anya-e0812n:366_0": "Piyena’ppiyabhāṇino;",
  "anya-e0812n:367_0": "Pādānate jinokāsi,",
  "anya-e0812n:368_0": "So dhammo hantu vo’ppiyaṃ”.",
  "anya-e0812n:369_0": "Iccādinā paṭhamadutiyapādādiyamakādīni abyapetāni,",
  "anya-e0812n:370_0": "“Sa’malaṃ samalaṃ kattuṃ, suciraṃsuci raṃjaye;",
  "anya-e0812n:371_0": "Suciraṃ suciraṃgaṃ taṃ, sa’malaṃ samalaṃbhi yo”.",
  "anya-e0812n:372_0": "Iccādinā paṭhamacatutthadutiyatatiyapādādiyamakādīni abyapetabyapetāni,",
  "anya-e0812n:373_0": "“Manohara hara klesaṃ, jina cetobhavaṃ mama;",
  "anya-e0812n:374_0": "Nanu tvaṃ pāramīsārā-matabhāvitamosadhaṃ”.",
  "anya-e0812n:375_0": "Iccādinā majjhapādayamakāni,",
  "anya-e0812n:376_0": "“Sādhunā raṃjaya jaya-ddhaninā’pūrayi mahiṃ;",
  "anya-e0812n:377_0": "Yo taṃ jinavaraṃ dhīra-matthakāmosi ce tuvaṃ”.",
  "anya-e0812n:378_0": "Iccādinā antapādayamakāni jānitabbāni.",
  "anya-e0812n:379_0": "31.",
  "anya-e0812n:379_1": "Evaṃ abhimatayamakena abyapetayamakānamupāyādīni nigamento āha “abyapeti”ccādi.",
  "anya-e0812n:379_2": "Abyapetādiyamakassa visadisavaṇṇehi abyavahitādiyamakassa,",
  "anya-e0812n:379_3": "abyapetapādādiyamakassa vā eso leso “sujani”ccādiko appakodāharaṇanayo nidassito niddiṭṭho.",
  "anya-e0812n:379_4": "Aññāni yamakānipi imāyeva disāya iminā nayeneva ñeyyāni viññūhi ñātabbāni.",
  "anya-e0812n:379_5": "Ādo yamakaṃ,",
  "anya-e0812n:379_6": "ādibhūtaṃ vā yamakaṃ,",
  "anya-e0812n:379_7": "abyapetañca taṃ ādiyamakañcāti vākyaṃ.",
  "anya-e0812n:379_8": "Evaṃ dassitena iminā kamena abyapetadutiyapādādiyamakādayo ñātabbāti adhippāyo.",
  "anya-e0812n:380_0": "Tattha abyapetadutiyapādādiyamakamevaṃ veditabbaṃ –",
  "anya-e0812n:381_0": "Guṇāguṇena saha te, sādhavo’sādhavo janā;",
  "anya-e0812n:382_0": "Vigāhante samaṃ nātha, cittaṃ citte kathaṃ nu te.",
  "anya-e0812n:383_0": "Bho nātha te tuyhaṃ citte sādhavo asādhavo te janā guṇāguṇena sakasakaguṇena aguṇena ca saha samaṃ ekajjhaṃ kathaṃ nu vigāhante,",
  "anya-e0812n:383_1": "cittaṃ acchariyaṃ sujanadujjanesu samamettā acchariyāti adhippāyo.",
  "anya-e0812n:384_0": "Abyapetapaṭhamadutiyapādādiyamakamevaṃ daṭṭhabbaṃ –",
  "anya-e0812n:385_0": "Piyena vacasā sabbe, piyena’ppiyabhāṇino;",
  "anya-e0812n:386_0": "Pādānate jinokāsi, so dhammo hantu vo’ppīyaṃ.",
  "anya-e0812n:387_0": "Jino appiyabhāṇinopi sabbe jane piyena yena vacasā pādānate akāsi,",
  "anya-e0812n:387_1": "so dhammo vo appiyaṃ hantu.",
  "anya-e0812n:387_2": "Ettha apisaddapariyāyassa pisaddassa gahitattā yatibhaṅgo natthi.",
  "anya-e0812n:388_0": "Paṭhamacatutthadutiyatatiyapādādiabyapetabyapetayamakamevaṃ daṭṭhabbaṃ –",
  "anya-e0812n:389_0": "Sa’malaṃ samalaṃ kattuṃ, suciraṃsuci raṃjaye;",
  "anya-e0812n:390_0": "Suciraṃ suciraṃgaṃ taṃ, sa’malaṃ samalaṃbhi yoti.",
  "anya-e0812n:391_0": "Ettha “samalaṃ samalaṃ,",
  "anya-e0812n:391_1": "suciraṃ sucira”nti visadisavaṇṇehi abyavahitattā abyapetaṃ,",
  "anya-e0812n:391_2": "“samalaṃ samala”nti pubbaparayugaḷaṃ pubbaparayugaḷadvayaṃ (ka.) “kattu”miti bhinnavaṇṇehi,",
  "anya-e0812n:391_3": "“suciraṃ sucira”nti pubbaparayugaḷaṃ pubbaparayugaḷadvayaṃ (ka.) “jaye”ti bhinnavaṇṇehi ca byavahitattā byapetañca hoti.",
  "anya-e0812n:391_4": "Suciraṃsuci sobhanaraṃsinā uci yutto yo jino saṃ santiṃ nibbānaṃ samalaṃbhi alabhi,",
  "anya-e0812n:391_5": "alaṃ accantaṃ atisayena suciraṃgaṃ visuddhadehaṃ taṃ jinaṃ samalaṃ jallikāsaṅkhātena,",
  "anya-e0812n:391_6": "rāgādikucchitasaṅkhātena vā malena sahitaṃ saṃ attānaṃ alaṃkattuṃ nimmalaṃ katvā sajjetuṃ suciraṃ sucirakālaṃ raṃjaye attani abhiramāpeyya.",
  "anya-e0812n:392_0": "Pādamajjhayamakamevaṃ daṭṭhabbaṃ –",
  "anya-e0812n:393_0": "Manohara hara klesaṃ, jina cetobhavaṃ mama;",
  "anya-e0812n:394_0": "Nanu tvaṃ pāramīsārā-matabhāvitamosadhanti.",
  "anya-e0812n:395_0": "Manohara jina mama cetobhavaṃ klesaṃ santāpaṃ hara apanaya,",
  "anya-e0812n:395_1": "tvaṃ pāramīsārāmatabhāvitaṃ osadhaṃ dibbosadhaṃ nanu.",
  "anya-e0812n:396_0": "Pādantayamakamevaṃ daṭṭhabbaṃ –",
  "anya-e0812n:397_0": "Sādhunā raṃjaya jaya-ddhaninā’pūrayi mahiṃ;",
  "anya-e0812n:398_0": "Yo taṃ jinavaraṃ dhīra-matthakāmosi ce tuvanti.",
  "anya-e0812n:399_0": "Yo jinavaro sādhunā jayaddhaninā veneyyajayaghosena mahiṃ āpūrayi,",
  "anya-e0812n:399_1": "dhīraṃ taṃ jinavaraṃ tuvaṃ sappurisa ce atthakāmo asi,",
  "anya-e0812n:399_2": "raṃjaya abhiramāpehi.",
  "anya-e0812n:399_3": "Iminā niddiṭṭhayamakeheva avasesā tatiyapādādiyamakādayo viññeyyā.",
  "anya-e0812n:400_0": "32.",
  "anya-e0812n:401_0": "Accantabahavo tesaṃ,",
  "anya-e0812n:402_0": "Bhedā sambhedayoniyo;",
  "anya-e0812n:403_0": "Tatthāpi keci sukarā,",
  "anya-e0812n:404_0": "Keci accantadukkarā.",
  "anya-e0812n:405_0": "32.",
  "anya-e0812n:405_1": "Kiṃ pana sākallena na vikappitānīti āha “accanti”ccādi.",
  "anya-e0812n:405_2": "Tesaṃ vikappānaṃ sambhedo saṅkaro missattamuccāraṇappakāro yoni pabhavo yesaṃ te sambhedayoniyo,",
  "anya-e0812n:405_3": "bhedā pakārā accantabahavo atisayena bahulā yathāvuttanayena sambhavanti,",
  "anya-e0812n:405_4": "tatthāpi tesu vikappesupi keci vikappā sukhena karīyanti payujjantīti sukarā,",
  "anya-e0812n:405_5": "tabbiparīto ca keci vikappā accantadukkarā.",
  "anya-e0812n:405_6": "Iti dvidhā saṅgayhanti,",
  "anya-e0812n:405_7": "tesu sukarānaṃ kesañci abhimatayamakānaṃ mukhamattaṃ dassitaṃ.",
  "anya-e0812n:405_8": "Idāni dukkarānaṃ kesañci mukhamattaṃ na sabbamevaṃ veditabbaṃ.",
  "anya-e0812n:406_0": "Samunnatena te satā,",
  "anya-e0812n:407_0": "Kathaṃ na te na te siyuṃ;",
  "anya-e0812n:408_0": "Yato natenatepi’to,",
  "anya-e0812n:409_0": "Siyuṃ na te nate subhā.",
  "anya-e0812n:410_0": "Idaṃ pādacatukkamajjhayamakamabyapetabyapetamekarūpaṃ dukkaraṃ.",
  "anya-e0812n:411_0": "Na bhāsurā tepi surā vibhūsitā,",
  "anya-e0812n:412_0": "Tathāsurā bhūri surāparājitā;",
  "anya-e0812n:413_0": "Sabhāsu rājāpi tathā surājito,",
  "anya-e0812n:414_0": "Yathā surājanti surāvinissaṭā.",
  "anya-e0812n:415_0": "Idaṃ catukkapādamajjhayamakamekarūpabyapetaṃ.",
  "anya-e0812n:416_0": "32.",
  "anya-e0812n:416_1": "Sabbamidamanuddisitvā lakkhaṇātidesena nigamanaṃ kimatthamiccāsaṅkāyamāha “accante”ccādi.",
  "anya-e0812n:416_2": "Tesaṃ yamakānaṃ sambhedayoniyo pabheduppattikāraṇabhūtā bhedā uccāvacapakārā accantabahavo,",
  "anya-e0812n:416_3": "tatthāpi tesupi keci yamakā sukarā susādhiyā,",
  "anya-e0812n:416_4": "keci accantadukkarā atisayena dussādhiyā.",
  "anya-e0812n:416_5": "Sambhedo yoni yesanti viggaho.",
  "anya-e0812n:417_0": "Iha sukarassa upadisitattā dukkarayamakapavesopāyamattamupadisīyate –",
  "anya-e0812n:418_0": "“Manaṃ manaṃ satthu dadeyya ce yo,",
  "anya-e0812n:419_0": "Manaṃ manaṃ pīṇayata’ssa satthu;",
  "anya-e0812n:420_0": "Manaṃ manaṃ tena dadeyya ce na,",
  "anya-e0812n:421_0": "Manaṃ manaṃpa’ssa na sādhupujja”nti.",
  "anya-e0812n:422_0": "Idaṃ pādacatukkādiyamakamekarūpaṃ abyapetabyapetaṃ.",
  "anya-e0812n:423_0": "Yo puggalo manaṃ attano cittaṃ satthu jinassa manaṃ khaṇamattampi dadeyya ce,",
  "anya-e0812n:423_1": "satthu munindassa manaṃ cittaṃ assa puggalassa manaṃ cittaṃ pīṇayati sampīṇeti,",
  "anya-e0812n:423_2": "tena tasmā manaṃ manaṃ cittaṃ cittaṃ dadeyya ce na yadi no dadeyya,",
  "anya-e0812n:423_3": "assa puggalassa manaṃ cittaṃ manaṃpi muhuttampi sādhupujjaṃ sādhūhi pūjitabbaṃ na bhavati.",
  "anya-e0812n:424_0": "“Samunnatena te satā,",
  "anya-e0812n:425_0": "Kathaṃ na te na te siyuṃ;",
  "anya-e0812n:426_0": "Yato nate’natepi’to,",
  "anya-e0812n:427_0": "Siyuṃ na te nate subhā”ti.",
  "anya-e0812n:428_0": "Idaṃ pādacatukkamajjhayamakamekarūpamabyapetabyapetaṃ.",
  "anya-e0812n:429_0": "Yato yena kāraṇena te tuyhaṃ satā sobhanena samunnatena sammā unnatena hetunā natepi avanatepi anatepi",
  "anya-e0812n:429_1": "anavanatepi te te subhā te te sobhanā na na siyuṃ,",
  "anya-e0812n:429_2": "bhavanteva,",
  "anya-e0812n:429_3": "ato tena kāraṇena te subhā te sobhanā nate avanate kathaṃ na siyuṃ,",
  "anya-e0812n:429_4": "bhavanteva.",
  "anya-e0812n:430_0": "“Jinaṃ paṇāmonatasajjanaṃ janaṃ,",
  "anya-e0812n:431_0": "Guṇe nivesentamasajjanaṃ’janaṃ;",
  "anya-e0812n:432_0": "Veneyyanette guṇabhājanaṃ janaṃ,",
  "anya-e0812n:433_0": "Name mamentaṃ khalu sajjanaṃjana”nti.",
  "anya-e0812n:434_0": "Idaṃ pādacatukkantayamakamekarūpamabyapetabyapetayamakaṃ dukkaraṃ.",
  "anya-e0812n:435_0": "Paṇāmonatasajjanaṃ paṇāmitukāmonatasādhujanavantaṃ janaṃ veneyyajanaṃ asajja pamādamakatvā guṇe sīlādiguṇe",
  "anya-e0812n:435_1": "nivesentaṃ niyojentaṃ veneyyanette añjanaṃ añjanabhūtaṃ guṇabhājanaṃ guṇānamādhārabhūtaṃ sajjanaṃjanaṃ",
  "anya-e0812n:435_2": "iminā kāraṇena sādhujanānaṃ añjanabhūtaṃ janaṃ sādhujanaṃ khalu ekantena mamentaṃ mamāyantaṃ naṃ jinaṃ",
  "anya-e0812n:435_3": "name namāmi.",
  "anya-e0812n:436_0": "“Sābhāsu sābhā bhuvane jinassa,",
  "anya-e0812n:437_0": "Sābhāya sā bhāsatiyeva jātu;",
  "anya-e0812n:438_0": "Sābhāya sā bhāti na ce kathaṃ na,",
  "anya-e0812n:439_0": "Sābhā sasābhānamaticca bhātī”ti.",
  "anya-e0812n:440_0": "Idaṃ pādacatukkādiyamakekarūpabyapetaṃ.",
  "anya-e0812n:441_0": "Bhuvane sattaloke sābhāsu vijjamānābhāsu jinassa sābhā sobhanā ābhā sābhāya vijjamānāya,",
  "anya-e0812n:441_1": "sobhanāya vā ābhāya ābhāto jātu ekantena bhāsatiyeva dippateva,",
  "anya-e0812n:441_2": "sā jinābhā sābhāya vijjamānābhāto adhikā hutvā ce na bhāti yadi na bhāsati,",
  "anya-e0812n:441_3": "sasābhānaṃ vijjamānasobhanābhānaṃ brahmādīnaṃ sābhā sobhanābhāyo aticca atikkamma kathaṃ na bhāti,",
  "anya-e0812n:441_4": "bhāsatiyeva.",
  "anya-e0812n:442_0": "“Na bhāsurā tepi surā vibhūsitā,",
  "anya-e0812n:443_0": "Tathāsurā bhūri surāparājitā;",
  "anya-e0812n:444_0": "Sabhāsu rājāpi tathā surājito,",
  "anya-e0812n:445_0": "Yathā surājanti surāvinissaṭā”ti.",
  "anya-e0812n:446_0": "Idaṃ pādacatukkamajjhayamakekarūpabyapetaṃ.",
  "anya-e0812n:447_0": "Surāvinissaṭā surāpānato apagatā janā yathā surājanti,",
  "anya-e0812n:447_1": "tathā vibhūsitā visesena alaṅkatā tepi surā te devā api na bhāsurā sobhamānā na honti,",
  "anya-e0812n:447_2": "tathā evaṃ surāparājitā surāpānahetu parājitabhāvaṃ pattā bhūri asurā bahavo vepacittiādayo asurāpi na bhāsurā na sobhanti,",
  "anya-e0812n:447_3": "tathā evaṃ surājito suṭṭhu alaṅkato rājāpi sabhāsu na bhāsuro.",
  "anya-e0812n:448_0": "“Jināṇattiyaṃ yo’hitāsā sitāsā,",
  "anya-e0812n:449_0": "Avassaṃva te hontya’tāsā hatāsā;",
  "anya-e0812n:450_0": "Ato sabbapāpe satāsā vatāsā,",
  "anya-e0812n:451_0": "Karonteva santissitā sāmitāsā”ti.",
  "anya-e0812n:452_0": "Idaṃ pādacatukkantayamakamekarūpabyapetaṃ.",
  "anya-e0812n:453_0": "Ye sappurisā jināṇattiyaṃ buddhassa vinayapaññattisaṅkhātāṇattiyaṃ ohitāsā avītikkamavasena patiṭṭhitaāsā honti sitāsā parisuddhāsā,",
  "anya-e0812n:453_1": "te sādhavo hatāsā anukkamena hatataṇhā avassaṃva ekanteneva atāsā bhayarahitā yato honti,",
  "anya-e0812n:453_2": "ato tasmā sabbapāpe sabbākusale satāsā bhayasahitā vatāsāva niravajjavatābhilāsavanto sādhujanā santissitā",
  "anya-e0812n:453_3": "santinissitāyo sāmitāsā sāmibhāvāsāyo karonteva.",
  "anya-e0812n:454_0": "33.",
  "anya-e0812n:455_0": "Yamakaṃ taṃ paheḷī ca, nekantamadhurāni’ti;",
  "anya-e0812n:456_0": "Upekkhiyanti sabbāni, sissakhedabhayā mayā.",
  "anya-e0812n:457_0": "33.",
  "anya-e0812n:457_1": "Nanu yamakaṃ nāma kavīnaṃ sāmatthiyavisesasūcakanti tattha taṃ sopayogaṃ,",
  "anya-e0812n:457_2": "paheḷikā ca sopayogā kīḷāvinodane sambādhaṭṭhānamantane parabyāmohane paramabyāmohane (ka.),",
  "anya-e0812n:457_3": "kābyādāsa 3.97 ca,",
  "anya-e0812n:457_4": "tasmā tattha kathamupekkhā bhavatoti āha “yamaka”ntiādi.",
  "anya-e0812n:457_5": "Taṃ yathāvuttaṃ yamakañca sukaradukkarappabhedaṃ.",
  "anya-e0812n:457_6": "Paheḷikā pana pubbācariyehi soḷasa niddiṭṭhā samāgatāvañcitādikā.",
  "anya-e0812n:457_7": "Tatthidaṃ lakkhaṇaṃ –",
  "anya-e0812n:458_0": "Samāgatā nāma siyā, guḷhatthā padasandhinā;",
  "anya-e0812n:459_0": "Vañcitāññattha ruḷhena, yattha saddena vañcanā.",
  "anya-e0812n:460_0": "Ukkantātibyavahita-ppayogā mohakārinī;",
  "anya-e0812n:461_0": "Siyā pamussitā yassā, dubbodhatthā padāvali.",
  "anya-e0812n:462_0": "Samānarūpā’mukhyatthā-ropāhitapadā siyā;",
  "anya-e0812n:463_0": "Pharusā paccayādīhi, jātasaddā kathañcipi.",
  "anya-e0812n:464_0": "Saṅkhyātā nāma saṅkhyānaṃ, yattha byāmohakāraṇaṃ;",
  "anya-e0812n:465_0": "Aññathā’bhāsate yattha, vākyattho sā pakappitā.",
  "anya-e0812n:466_0": "Sā nāmantarikā yassā, nāme nānatthakappanā;",
  "anya-e0812n:467_0": "Nibhūtā’vaṭṭhitaññatthā, tulyatthasutihetuto.",
  "anya-e0812n:468_0": "Samānasaddā sā iṭṭha-saddapariyāyasādhitā;",
  "anya-e0812n:469_0": "Sammuḷhā mūḷhatāyeva, niddiṭṭhatthāpi sādhukaṃ.",
  "anya-e0812n:470_0": "Yassā sambandhabāhulyā, nāmaṃ sā pārihārikī;",
  "anya-e0812n:471_0": "Ekacchannā bhave byañjā-dheyyaṃ nissayagopanā.",
  "anya-e0812n:472_0": "Sā bhave ubhayacchannā, yassā ubhayagopanā;",
  "anya-e0812n:473_0": "Saṃkiṇṇā nāma sā yassā, nānālakkhaṇasaṅkaroti.",
  "anya-e0812n:474_0": "Dosattepi cesaṃ sabbesaṃ ukkantādīsu dosabhāve nāropitabbā.",
  "anya-e0812n:474_1": "Esā hi manasoti (ka.) “bahuguṇe paṇamati”ccādinā subodhālaṅkāra 44 gāthā vākyasaṃkiṇṇanāmena na vuttā,",
  "anya-e0812n:474_2": "pakappitā ca saṃsayadosaparihārena “yāte dutiyaṃ nilaya”nti subodhālaṅkāra 112 gāthā ādinā niddiṭṭhā.",
  "anya-e0812n:475_0": "“Pabhavā’natavittiṇṇā, tavā’ṇā mahatī sati;",
  "anya-e0812n:476_0": "Cirāya jayataṃ nātha, pahutaphalasādhanī”ti.",
  "anya-e0812n:477_0": "Ayaṃ samāgatā.",
  "anya-e0812n:478_0": "“Bhaddamevo’paseveyya, vidhūtamadakibbisaṃ;",
  "anya-e0812n:479_0": "Sampāpaye puraṃ khemaṃ, sa danto’ttanisevina”nti.",
  "anya-e0812n:480_0": "Ayaṃ vañcitā.",
  "anya-e0812n:481_0": "Pamussitādayo tu lakkhaṇānusārena, tatthodāharaṇānusārena ca veditabbā.",
  "anya-e0812n:482_0": "Evaṃ pubbācariyehi parikappitā paheḷikā ceti etāni sabbāni ekantena niyamena na madhurāni attharasassa",
  "anya-e0812n:482_1": "vā saddarasassa vā kassaci abhāvena assāditabbāni na hontīti iminā kāraṇena sissānamuppanno khedoyeva",
  "anya-e0812n:482_2": "bhayaṃ tato tesaṃ khedato vā uppannabhayato mayā upekkhiyantīti sambandhanīyaṃ.",
  "anya-e0812n:483_0": "33.",
  "anya-e0812n:483_1": "Evaṃ sukaradukkaravasena duvidhattaṃ vatvā kavīnaṃ sāmatthiyappakāsane sappayojanayamakānañca,",
  "anya-e0812n:483_2": "kīḷāvinodane sambādhaṭṭhānasammantane parabyāmohane cāti imesu sappayojanānañca paheḷikānamavacane kāraṇaṃ niddisati “yamaka”miccādinā.",
  "anya-e0812n:483_3": "Taṃ yamakaṃ yathāvuttaṃ sukaradukkarādibhedaṃ yamakajātañca paheḷi ca pubbācariyehi niddiṭṭhā samāgabhādikā",
  "anya-e0812n:483_4": "paheḷikā ca iti imāni sabbāni ekantamadhurāni na iti assādetabbassa attharasassa,",
  "anya-e0812n:483_5": "saddarasassa vā niyamato abhāvā ekantena amadhurāni,",
  "anya-e0812n:483_6": "iti iminā kāraṇena ca sissakhedabhayā sissānaṃ asahanasaṅkhātāya asahanena jātāya vā bhītiyā ca mayā upekkhīyanti.",
  "anya-e0812n:483_7": "Sissānaṃ khedoyeva bhayaṃ,",
  "anya-e0812n:483_8": "sissakhedato uppannaṃ vā bhayaṃ,",
  "anya-e0812n:483_9": "tatoti viggaho.",
  "anya-e0812n:484_0": "Ettha paheḷikā evaṃ daṭṭhabbā –",
  "anya-e0812n:485_0": "Samāgatā ca vañcitu-kkantā pamussitāpi ca;",
  "anya-e0812n:486_0": "Samānarūpā pharusā, saṅkhyātā ca pakappitā.",
  "anya-e0812n:487_0": "Athopi nāmantarikā, nibhūtā ca paheḷikā;",
  "anya-e0812n:488_0": "Atho samānasaddā ca, sammuḷhā pārihārikī;",
  "anya-e0812n:489_0": "Ekacchannobhayacchannā, saṃkiṇṇāti ca soḷasāti.",
  "anya-e0812n:490_0": "Tatridaṃ lakkhaṇaṃ –",
  "anya-e0812n:491_0": "Samāgatā nāma siyā, guḷhatthā padasandhinā;",
  "anya-e0812n:492_0": "Vañcitāññattha ruḷhena, yattha saddena vañcanā.",
  "anya-e0812n:493_0": "Ukkantātibyavahita-ppayogā mohakārinī;",
  "anya-e0812n:494_0": "Siyā pamussitā yassā, dubbodhatthā padāvali.",
  "anya-e0812n:495_0": "Samānarūpā’mukhyatthā-ropāhitapadā siyā;",
  "anya-e0812n:496_0": "Pharusā paccayādīhi, jātasaddā kathañcipi.",
  "anya-e0812n:497_0": "Saṅkhyātā nāma saṅkhyānaṃ, yattha byāmohakāraṇaṃ;",
  "anya-e0812n:498_0": "Aññathā’bhāsate yattha, vākyattho sā pakappitā.",
  "anya-e0812n:499_0": "Sā nāmantarikā yassā, nāme nānatthakappanā;",
  "anya-e0812n:500_0": "Nibhūtā’vaṭṭhitaññatthā, tulyatthasutihetuto.",
  "anya-e0812n:501_0": "Samānasaddā sā iṭṭha-saddapariyāyasādhitā;",
  "anya-e0812n:502_0": "Sammuḷhā mūḷhatāyeva, niddiṭṭhatthāpi sādhukaṃ.",
  "anya-e0812n:503_0": "Yassā sambandhabāhulyā, nāmaṃ sā pārihārikī;",
  "anya-e0812n:504_0": "Ekacchannā bhave byañjā-dheyyaṃ nissayagopanā.",
  "anya-e0812n:505_0": "Sā bhave ubhayacchannā, yassā ubhayagopanā;",
  "anya-e0812n:506_0": "Saṃkiṇṇā nāma sā yassā, nānālakkhaṇasaṅkaroti.",
  "anya-e0812n:507_0": "Ayaṃ panettha attho –",
  "anya-e0812n:507_1": "padasandhinā padānaṃ sandhānato guḷhatthā apākaṭatthā samāgatā nāma siyā.",
  "anya-e0812n:507_2": "Guḷhatthāti pasiddhānuvādena apasiddhā samāgatā vidhīyate.",
  "anya-e0812n:507_3": "Ito parampi anuvādānuvādyabhāvo evaṃ veditabbo.",
  "anya-e0812n:507_4": "Yattha paheḷikāyaṃ aññattha ruḷhena saddena aññasmiṃ atthe pasiddhena ruḷhisaddena vañcanā vañcitā nāma siyā.",
  "anya-e0812n:508_0": "Atibyavahitappayogā atisayena antaritapayujjamānapadayuttā tatoyeva mohakārinī sammohakārikā paheḷikā ukkantā nāma.",
  "anya-e0812n:508_1": "Yassā paheḷikāya padāvali padapanti dubbodhatthā duranubodhābhidheyyā,",
  "anya-e0812n:508_2": "sā pamussitā nāma.",
  "anya-e0812n:509_0": "Amukhyatthāropāhitapadā appadhānatthe mukhyatthapakāsakasaddānaṃ kiñci sadhammaṃ nissāya āropanato upaṭṭhitapadayuttā samānarūpā nāma siyā.",
  "anya-e0812n:509_1": "Paccayādīhi paccayādesādīhi kathañcipi yena kenaci pakārena jātasaddā nipphannasaddā pharusā nāma.",
  "anya-e0812n:510_0": "Yattha yassaṃ paheḷikāyaṃ saṅkhyānaṃ gaṇanaṃ vuttamapi byāmohakāraṇaṃ hoti,",
  "anya-e0812n:510_1": "sā paheḷikā saṅkhyātā nāma siyā.",
  "anya-e0812n:510_2": "Yattha yassaṃ paheḷikāyaṃ vākyattho samudāyattho aññathā aññena pakārena ābhāsate viññāyate,",
  "anya-e0812n:510_3": "sā pakappitā nāma.",
  "anya-e0812n:511_0": "Yassā paheḷikāya nāme payuttābhidhāne nānatthakappanā vividhābhidheyyakappanā sambhavati,",
  "anya-e0812n:511_1": "sā paheḷikā nāmantarikā nāma.",
  "anya-e0812n:511_2": "Tulyatthasutihetuto samānatthasaddānaṃ payogahetuyā avaṭṭhitaññatthā patiṭṭhitaaññatthā hoti,",
  "anya-e0812n:511_3": "sā nibhūtā nāma.",
  "anya-e0812n:512_0": "Yā paheḷikā iṭṭhasaddapariyāyasādhitā icchitatthasaddassa vevacanehi nipphāditā hoti,",
  "anya-e0812n:512_1": "sā samānasaddā nāma.",
  "anya-e0812n:512_2": "Sādhukaṃ niddiṭṭhatthāpi dassitaatthayuttāpiyā mūḷhatāyeva sammohabhāvatthaṃ eva bhavati,",
  "anya-e0812n:512_3": "sā sammuḷhā nāma.",
  "anya-e0812n:513_0": "Yassā paheḷikāya viracane nāmaṃ dassiyamānaṃ nāmaṃ sambandhabāhulyā sambandhassa bahulabhāvato bhavati,",
  "anya-e0812n:513_1": "sā pārihārikī nāma.",
  "anya-e0812n:513_2": "Yassā ādheyyaṃ byañja abhibyañjiya pakāsetvā nissayagopanā ādhāragutti bhavati,",
  "anya-e0812n:513_3": "sā ekacchannā nāma.",
  "anya-e0812n:514_0": "Yassā payoge ubhayagopanā ubhinnamādhārādheyyānaṃ gopanā bhavati,",
  "anya-e0812n:514_1": "sā ubhayacchannā nāma.",
  "anya-e0812n:514_2": "Yassā nānālakkhaṇasaṅkaro samāgatādinānāvidhalakkhaṇānaṃ saṅkaro hoti,",
  "anya-e0812n:514_3": "sā saṃkiṇṇā nāma siyā.",
  "anya-e0812n:515_0": "Idāni samāgatādīnaṃ lakkhiyaṃ kamena evaṃ ñātabbaṃ –",
  "anya-e0812n:516_0": "“Pabhavā’natavittiṇṇā, tavā’ṇā mahatī satī;",
  "anya-e0812n:517_0": "Cirāya jayataṃ nātha, pahutaphalasādhinī”ti.",
  "anya-e0812n:518_0": "Ayaṃ samāgatā.",
  "anya-e0812n:519_0": "Nātha tava pabhavato paṭṭhāya natavittiṇṇā oṇatavasena patthaṭā,",
  "anya-e0812n:519_1": "evaṃ sati nadī viya dissati.",
  "anya-e0812n:519_2": "Pabhava pakaṭṭhatta sobhāvanta.",
  "anya-e0812n:519_3": "Bho nātha tava tuyhaṃ mahatī satī mahantī samānā āṇā ānatavittiṇṇā attani natesu janesu patthaṭā pahutaphalasādhinī",
  "anya-e0812n:519_4": "bahulatthanipphādanī cirāya cirakālaṃ jayataṃ ukkaṃsabhāvena pavattatu.",
  "anya-e0812n:519_5": "Ettha pabhavaānataitisandhinā attho guḷho.",
  "anya-e0812n:520_0": "“Bhaddamevo’paseveyya, vidhūtamadakibbisaṃ;",
  "anya-e0812n:521_0": "Sampāpaye puraṃ khemaṃ, sa danto’ttanisevita”nti.",
  "anya-e0812n:522_0": "Ayaṃ vañcitā.",
  "anya-e0812n:523_0": "Vidhūtamadakibbisaṃ vināsitamadadosaṃ bhaddameva mandapiya pindapissa (ka.) –",
  "anya-e0812n:523_1": "bhaddajātikesu hatthīsu bhaddajātikahatthimeva upaseveyyāti vuttaṃ viya dissati.",
  "anya-e0812n:523_2": "Bhaddameva uttamapurisameva seveyyāti attho.",
  "anya-e0812n:523_3": "Sevanaṃ kimatthanti ce?",
  "anya-e0812n:523_4": "Hatthipakkhe danto sikkhito so hatthi attanisevitaṃ attānaṃ bhajitaṃ janaṃ khemaṃ nibbhayaṃ puraṃ nagaraṃ sampāpeti.",
  "anya-e0812n:523_5": "Purisapakkhe pana danto damito so ariyapuggalo attanisevitaṃ attānamupasevitaṃ janaṃ khemaṃ niddukkhaṃ puraṃ nibbānapuraṃ pāpeti.",
  "anya-e0812n:523_6": "Ettha kavicchitauttamatthato aññena hatthiatthe ruḷhena saddena vañcanā nāma.",
  "anya-e0812n:524_0": "“Bahuguṇe paṇamati, dujjanānaṃpyayaṃ jano;",
  "anya-e0812n:525_0": "Hitaṃ pamudito niccaṃ, sugataṃ samanussara”nti.",
  "anya-e0812n:526_0": "Ayaṃ ukkantā. Imassattho upari āgamissati.",
  "anya-e0812n:527_0": "Byākiṇṇadosatte satipi paheḷikāruḷhattā esā iṭṭhā.",
  "anya-e0812n:527_1": "Vuttañhi “paheḷikāyamāruḷhā,",
  "anya-e0812n:527_2": "na hi duṭṭhā kiliṭṭhatā”ti.",
  "anya-e0812n:527_3": "Iha sambandhīpadānaṃ aṭṭhānaṭṭhāpanena byavahitattaṃ hoti.",
  "anya-e0812n:528_0": "“Mukhaphullaṃ giṅgamakaṃ, niyuruggatthanunnataṃ;",
  "anya-e0812n:529_0": "Paṭaccarī varaṃ poso, bhīruyā dhārayantiyā”ti.",
  "anya-e0812n:530_0": "Ayaṃ pamussitā.",
  "anya-e0812n:531_0": "Mukhaphullaṃ tilakādiṃ giṅgamakaṃ evaṃnāmakaṃ pasādhanaṃ niyuruggatthanunnataṃ niyuraṃ valayaṃ,",
  "anya-e0812n:531_1": "uggatthanaṃ payodharapaṭaṃ,",
  "anya-e0812n:531_2": "unnataṃ nalāṭapaṭādikaṃ,",
  "anya-e0812n:531_3": "mukhato unnatābharaṇañca dhārayantiyā bhīruyā itthiyā paṭaccarī jiṇṇavatthanivāsī poso puriso varaṃ uttamo.",
  "anya-e0812n:531_4": "Ettha bahupayogarahitehi saddehi racitattā atthassa duravabodhatā.",
  "anya-e0812n:532_0": "“Nava’ggaratanāna’smiṃ, dissanti ratanākare;",
  "anya-e0812n:533_0": "Purisānettha aṭṭhannaṃ, aṭṭhā’sādhāraṇā’para”nti.",
  "anya-e0812n:534_0": "Ayaṃ samānarūpā.",
  "anya-e0812n:535_0": "Asmiṃ ratanākare aggaratanāni nava dissanti,",
  "anya-e0812n:535_1": "ettha imesu ratanesu aṭṭha ratanāni aṭṭhannaṃ purisānaṃ asādhāraṇāni,",
  "anya-e0812n:535_2": "aparaṃ ratanaṃ sādhāraṇaṃ.",
  "anya-e0812n:535_3": "Imāni nava lokuttarāni cittīkatādiatthena “ratanānī”ti ca tappabhavo sammāsambuddho “ākaro”ti ca kappitoti",
  "anya-e0812n:535_4": "amukhyatthesu ratanādisaddānamāropanaṃ hoti.",
  "anya-e0812n:536_0": "“Vindanti devagandhabbā, himavantamahātale;",
  "anya-e0812n:537_0": "Rasavante sare satta, na nāgāpi uposathā”ti.",
  "anya-e0812n:538_0": "Ayaṃ pharusā.",
  "anya-e0812n:539_0": "Himavantamahātale himālayassa matthake rasavante sodake satta sare anotattādike devagandhabbā vindanti sevanti,",
  "anya-e0812n:539_1": "uposathā nāgāpi na vindanti.",
  "anya-e0812n:539_2": "Ayamaparattho.",
  "anya-e0812n:539_3": "Himavantamahātale candaraṃsiyutte mahāpāsādatale devagandhabbā kīḷamānā gandhabbā rasavante madhuraguṇayutte",
  "anya-e0812n:539_4": "satta sare vīṇāya chajjādike satta sare vindanti,",
  "anya-e0812n:539_5": "nāgāpi ariyāpi uposathāpi upavutthāpi na vindanti nānubhavanti.",
  "anya-e0812n:539_6": "Ettha dibbantīti devā.",
  "anya-e0812n:539_7": "Uposatho etesamatthīti uposathāti viggaho.",
  "anya-e0812n:539_8": "Lakkhaṇakkamato pasiddhapacurapayogato aññadatthā yena kenaci lesena paccayādīnaṃ jātasaddassa atthitā.",
  "anya-e0812n:540_0": "“Gītasadde sarā dve dve, dve chajjaññatra chassarā;",
  "anya-e0812n:541_0": "Pañcavaṇṇaṃ yathā cakkhu, chabbaṇṇā nāsikā tathā”ti.",
  "anya-e0812n:542_0": "Ayaṃ saṅkhyātā.",
  "anya-e0812n:543_0": "Gītasadde sarā dve honti,",
  "anya-e0812n:543_1": "chajja’ññatra chajjato aññatra chajjaṃ vajjetvā usabho gandhāro majjhimo pañcamo dhevato nisādoti.",
  "anya-e0812n:543_2": "Ettha yugaḷato dve dve chassarā chasaravanto.",
  "anya-e0812n:543_3": "Yathā cakkhu pañcavaṇṇaṃ hoti,",
  "anya-e0812n:543_4": "tathā evaṃ nāsikā chabbaṇṇā hoti,",
  "anya-e0812n:543_5": "gītasadde īkāraakārasaradvayasabbhāvato ca chajjaṃ ṭhapetvā usabhādīsu sarānaṃ tividhattā ca “cakkhū”ti",
  "anya-e0812n:543_6": "sarabyañjanavasena pañcavaṇṇānaṃ sabbhāvato ca “nāsikā”ti channaṃ sabbhāvato ca evaṃ vuttaṃ.",
  "anya-e0812n:543_7": "Ettha vuttasaṅkhyāgītādisaddasanniṭṭhānato sammohakārinī hoti.",
  "anya-e0812n:544_0": "“Pātu vo udito rājā, sirimā rattamaṇḍalo;",
  "anya-e0812n:545_0": "Sakantigahanakkhatta-saṅghayutto sulakkhaṇo”ti.",
  "anya-e0812n:546_0": "Ayaṃ pakappitā.",
  "anya-e0812n:547_0": "Sirimā sirimanto rattamaṇḍalo anurattajanapadamaṇḍalo,",
  "anya-e0812n:547_1": "anurattaamaccamaṇḍalo vā sakantigahanakkhattasaṅghayutto sakassa attano ante samīpe gahanehi aviraḷehi",
  "anya-e0812n:547_2": "khattasaṅghehi khattiyasamūhehi yutto saṃyutto sulakkhaṇo pasatthapurisalakkhaṇo udito pasiddho rājā",
  "anya-e0812n:547_3": "narindo vo tumhe pātu rakkhatūti ayaṃ anadhippetattho.",
  "anya-e0812n:547_4": "Sirimā “lakkhiyā vāsaṭṭhānattā”ti vuttattā sirimanto rattamaṇḍalo uggamane rattamaṇḍalo sakantigahanakkhattasaṅghayutto",
  "anya-e0812n:547_5": "kantisahitehi gahanakkhattatāragaṇehi yutto sulakkhaṇo suṭṭhu sasalakkhaṇo udito uggato rājā cando vo",
  "anya-e0812n:547_6": "tumhe pātūti ubhayapakkhassa sādhāraṇaguṇaguṇīpadapariggahena idha vākyatthassa aññathā dissamānatā hoti.",
  "anya-e0812n:548_0": "“Vuccatā’do isitye’ko, sumahantopakāravā;",
  "anya-e0812n:549_0": "Sanātano ca na isi, na sakhā na sanātano”ti.",
  "anya-e0812n:550_0": "Ayaṃ nāmantarikā.",
  "anya-e0812n:551_0": "Eko ādo pubbe “isī”ti vuccati,",
  "anya-e0812n:551_1": "sumahantopakāravā atimahantopakārasamannāgato sanātano ca sassato ca hoti,",
  "anya-e0812n:551_2": "tathāpi na isi isi nāma na hoti,",
  "anya-e0812n:551_3": "na sakhā mittopi na hoti,",
  "anya-e0812n:551_4": "na sanātano sassatopi na hoti,",
  "anya-e0812n:551_5": "ayaṃ gamyamānattho.",
  "anya-e0812n:551_6": "Sumahā atimahanto eko ādo nāmādimhi isīti vuccati,",
  "anya-e0812n:551_7": "anto majjhe pakāravā pa-",
  "anya-e0812n:551_8": "kārena samannāgato,",
  "anya-e0812n:551_9": "sanātano ca sassato ca hoti,",
  "anya-e0812n:551_10": "isipi nāma na hoti,",
  "anya-e0812n:551_11": "mittopi na hoti,",
  "anya-e0812n:551_12": "so nātano tanaiti akkharadvayarahito na hoti.",
  "anya-e0812n:551_13": "Ādimajjhānaṃ vuttattā anteti ñāyati,",
  "anya-e0812n:551_14": "“isipatanavihāro”ti gahetabbaṃ.",
  "anya-e0812n:551_15": "Tattha isipatananāmena isiādīnaṃ gamyamānatthattā nānatthakappanā hoti.",
  "anya-e0812n:552_0": "“Dhāvantaṃ udayā atthaṃ, muhuttaṃ na nivattati;",
  "anya-e0812n:553_0": "Na candamaṇḍalaṃ etaṃ, nāpi ādiccamaṇḍala”nti.",
  "anya-e0812n:554_0": "Ayaṃ nibhūtā.",
  "anya-e0812n:555_0": "Udayā udayato pabhuti atthaṃ yāva atthaṃ dhāvantaṃ javantaṃ muhuttaṃ muhuttakālaṃ na nivattati na punāvattati.",
  "anya-e0812n:555_1": "Etaṃ candamaṇḍalampi na hoti,",
  "anya-e0812n:555_2": "ādiccamaṇḍalampi na hoti.",
  "anya-e0812n:555_3": "Udayā paṭisandhito atthaṃ yāvacuti.",
  "anya-e0812n:555_4": "Dhāvantanti āyukiccato āyucandādīnamatthānaṃ,",
  "anya-e0812n:555_5": "tappakāsakasaddānañca tulyattā ettha patiṭṭhitacandādiatthantarānaṃ sambhavo.",
  "anya-e0812n:556_0": "“Deviṃ kittimahīnāmaṃ, kaḷāratthavhayaṃ puriṃ;",
  "anya-e0812n:557_0": "Hitvā na sari so dhīro, karontopyu’yyamavhaya”nti karontomuttamavhayanti (ka.).",
  "anya-e0812n:558_0": "Ayaṃ samānasaddā.",
  "anya-e0812n:559_0": "Kittimahīnāmaṃ kittimahīnaṃ dvinnaṃ nāmena samannāgataṃ deviṃ aggamahesiṃ kaḷāratthavhayaṃ puriṃ kaḷāraatthānaṃ",
  "anya-e0812n:559_1": "dvinnaṃ nāmena samannāgataṃ puriṃ nagarañca so dhīro hitvā pariccajitvā uyyamavhayaṃ uyyamanāmena samannāgataṃ",
  "anya-e0812n:559_2": "karonto api na sari sampattiṃ nānusari,",
  "anya-e0812n:559_3": "yasodharādeviñca kapilavatthupuriñca hitvā vīriyasaṅkhātapadhānaṃ karonto mahāsatto sampattiṃ na sari,",
  "anya-e0812n:559_4": "etthābhimatayasodharādisaddānaṃ pariyāyehi kittimahīsaddādīhi racitatā.",
  "anya-e0812n:560_0": "“Catuddisāmukhā bandhā, cattāro sindhavā sayaṃ;",
  "anya-e0812n:561_0": "Paribhuñjanti nikkhittaṃ, tiṇaṃ majjhe yathāsukha”nti.",
  "anya-e0812n:562_0": "Ayaṃ sammuḷhā.",
  "anya-e0812n:563_0": "Sindhavā cattāro assā catuddisāmukhā yathā catuddisāsammukhā honti,",
  "anya-e0812n:563_1": "tathā bandhā majjhe nikkhittaṃ tiṇaṃ sayaṃ yathāsukhaṃ paribhuñjanti,",
  "anya-e0812n:563_2": "aññamaññaṃ piṭṭhiṃ katvā bandhā viya khāyati,",
  "anya-e0812n:563_3": "te pana sammukhaṃ katvā bandhā honti.",
  "anya-e0812n:563_4": "Ettha “catuddisāmukhābandhā”ti niddiṭṭhattā piṭṭhiṃ katvā bandhāti sammuḷhatā hoti.",
  "anya-e0812n:564_0": "“Jano jīvanajānanda-karabandhussa bhāsitaṃ;",
  "anya-e0812n:565_0": "Sakkarontova pappoti, puññārikkhayagocare”ti.",
  "anya-e0812n:566_0": "Ayaṃ pārihārikī.",
  "anya-e0812n:567_0": "Jīvanajānandakarabandhussa jīvanato udakato jātānaṃ padumānaṃ ānandakarassa sūriyassa bandhussa sammāsambuddhassa",
  "anya-e0812n:567_1": "bhāsitaṃ vacanaṃ sakkaronto pūjento jano puññārikkhayagocare puññānaṃ paṭipakkhattā puññārisaṅkhātānaṃ",
  "anya-e0812n:567_2": "akusalānaṃ khayassa nimittabhūtaṃ nibbānamārammaṇaṃ katvā uppanne maggaphale pappoti pāpuṇāti.",
  "anya-e0812n:567_3": "Ettha jīvanajānaṃ ānandakarassa bandhusseti ca,",
  "anya-e0812n:567_4": "puññārīnaṃ khayanimittaṃ ārammaṇaṃ katvā pavatteti ca iminā buddho maggaphalā ca pārampariyena sambandhena vuttāti sambandhānaṃ bāhullabhāvo.",
  "anya-e0812n:568_0": "“Na gaṇhāti mahantampi, saddaṃ na ca vibhūsanaṃ;",
  "anya-e0812n:569_0": "Catuppadassa kassāpi, kaṇṇoyaṃ na kilāphalo”ti.",
  "anya-e0812n:570_0": "Ayaṃ ekacchannā.",
  "anya-e0812n:571_0": "Kassāpi catuppadassa kaṇṇo mahantampi saddaṃ na gaṇhāti,",
  "anya-e0812n:571_1": "ārammaṇaṃ na karoti,",
  "anya-e0812n:571_2": "vibhūsanampi na gaṇhāti.",
  "anya-e0812n:571_3": "Tathāpi ayaṃ kaṇṇo aphalo na kila,",
  "anya-e0812n:571_4": "saphalato nipphalo na hoti kira.",
  "anya-e0812n:571_5": "Assakaṇṇo rukkho.",
  "anya-e0812n:571_6": "Ettha kaṇṇoti ādheyyaṃ katvā tadādhārassa avacanato nissayagutti.",
  "anya-e0812n:572_0": "“Alaṅkaronto bhuvanaṃ, sassiriko sadevakaṃ;",
  "anya-e0812n:573_0": "Kasmiṃ sañjātasaṃvaddho, ko kena nupalimpatī”ti.",
  "anya-e0812n:574_0": "Ayaṃ ubhayacchannā.",
  "anya-e0812n:575_0": "Sassiriko sadevakaṃ bhuvanaṃ alaṅkarontoti buddho viya khāyati.",
  "anya-e0812n:575_1": "Bhuvanaṃ bhuvanasaṅkhātaṃ kaṃ jalaṃ sadā eva alaṅkaronto sassiriko lakkhiyasamannāgato kasmiṃ jale sañjātasaṃvaddho",
  "anya-e0812n:575_2": "ko kataro kena jalena na upalimpati na limpati.",
  "anya-e0812n:575_3": "Padumoti visajjanaṃ.",
  "anya-e0812n:575_4": "Padumo hi puṃnapuṃsakaliṅgo.",
  "anya-e0812n:575_5": "Iha jalapadumānaṃ dvinnampi chāditattā ubhayacchannā nāma.",
  "anya-e0812n:576_0": "“Ādo soyeva yo ante, majjhimassādi majjhimo;",
  "anya-e0812n:577_0": "Siddhantādīsu vattantaṃ, asaṅkhatapadaṃ vadā”ti.",
  "anya-e0812n:578_0": "Ayaṃ saṃkiṇṇā.",
  "anya-e0812n:579_0": "Ante avasāne yo hoti,",
  "anya-e0812n:579_1": "ādopi soyeva hoti,",
  "anya-e0812n:579_2": "majjhimassa ādibhūto majjhimo eva hoti,",
  "anya-e0812n:579_3": "siddhaṃ nipphannaṃ tādīsu ariyesu vattantaṃ asaṅkhatapadaṃ vada kathehīti ayamaparattho.",
  "anya-e0812n:579_4": "Ādo ādimhi soyeva sakāro eva ante pariyosāne yo yakāroyeva,",
  "anya-e0812n:579_5": "majjhimo majjhimavaṇṇo majjhimassa saddassa ādi makāro,",
  "anya-e0812n:579_6": "siddhantādīsu matasamayakālādīsu vattantaṃ vācakabhāvena pavattantaṃ asaṅkhatapadaṃ saṅkhatato aññattā asaṅkhatabhūtaṃ paññattiṃ vada kathehīti.",
  "anya-e0812n:579_7": "Samayasaddo hi nāmapaññatti.",
  "anya-e0812n:579_8": "Ettha siddhantasaddena ādisaddassa saṅgahitattā tādiattho labbhatīti atthassa guḷhatāya samāgatālakkhaṇena",
  "anya-e0812n:579_9": "ca “so”ti “yo”ti “asaṅkhatapada”nti aññattharuḷhasaddena vañcitattā vañcitālakkhaṇena ca samayasadde",
  "anya-e0812n:579_10": "nānatthakappanato nāmantarikālakkhaṇena cāti tīhipi lakkhaṇehi missitoti.",
  "anya-e0812n:579_11": "Sesesupi saṃkiṇṇattaṃ evameva veditabbaṃ.",
  "anya-e0812n:579_12": "Tattha tattha vuttalakkhaṇānusāreneva samāgatādīnaṃ anvatthasaññatā veditabbā.",
  "anya-e0812n:580_0": "34.",
  "anya-e0812n:581_0": "Desakālakalāloka-ñāyāgamavirodhi yaṃ;",
  "anya-e0812n:582_0": "Taṃ virodhipadaṃ ce’ta-mudāharaṇato phuṭaṃ.",
  "anya-e0812n:583_0": "34.",
  "anya-e0812n:583_1": "“Desi”ccādi.",
  "anya-e0812n:583_2": "Deso thalajaladesādi.",
  "anya-e0812n:583_3": "Kālo rattindivo.",
  "anya-e0812n:583_4": "Kalā naccagītādayo.",
  "anya-e0812n:583_5": "Loko carācarabhūtappavatti.",
  "anya-e0812n:583_6": "Ñāyo yutti.",
  "anya-e0812n:583_7": "Āgamo idha buddhavacanaṃ.",
  "anya-e0812n:583_8": "Aññattha tu sutidhammasaṃhitā, te ca.",
  "anya-e0812n:583_9": "Tehi virodho assa atthīti desa…pe… virodhi.",
  "anya-e0812n:583_10": "Yanti anuvaditvā.",
  "anya-e0812n:583_11": "Taṃ virodhipadanti vidhīyate.",
  "anya-e0812n:583_12": "Etañca padaṃ udāharaṇato lakkhiyato phuṭaṃ pākaṭaṃ.",
  "anya-e0812n:583_13": "Yato jalajādīnaṃ thalādīsu pātubhāvādi,",
  "anya-e0812n:583_14": "ratyādīsu sambhavantānaṃ kusumādīnaṃ divādīsu sambhavo ca,",
  "anya-e0812n:583_15": "“naccagītādicatusaṭṭhiyā kalāsu bhinnachajjo nāma sattasaro”tiādinā kalāsatthābhihitalakkhaṇātikkamavirodho ca,",
  "anya-e0812n:583_16": "“aggisītalo,",
  "anya-e0812n:583_17": "nissāro khadiro”tiādinā lokasīmātikkamo ca,",
  "anya-e0812n:583_18": "vuttāyapā’naruppattasamuppattiyā middhassa rūpabhāvāpādanādiñāyavirodho ca,",
  "anya-e0812n:583_19": "yathāsakamāgamena virodho ca sukhena ca sakkā pākaṭattā viññātuṃ,",
  "anya-e0812n:583_20": "tato sabbametaṃ nodāhaṭanti adhippāyo.",
  "anya-e0812n:584_0": "34.",
  "anya-e0812n:584_1": "Evaṃ yamakapaheḷikānamadassane kāraṇaṃ vatvā idāni uddesakkamena sampattavirodhidosaṃ “desakāli”ccādinā vadati.",
  "anya-e0812n:584_2": "Yaṃ padaṃ deso thalajalapabbatādi.",
  "anya-e0812n:584_3": "Kālo rattindivo hemantādivasena tividho,",
  "anya-e0812n:584_4": "vasantādivasena chabbidho.",
  "anya-e0812n:584_5": "Kalā naccagītādicatusaṭṭhi.",
  "anya-e0812n:584_6": "Loko thāvarajaṅgamabhūtapavattisaṅkhāto.",
  "anya-e0812n:584_7": "Ñāyo yutti.",
  "anya-e0812n:584_8": "Āgamo iha buddhavacanaṃ,",
  "anya-e0812n:584_9": "aññattha pana sutidhammasaṃhito ca.",
  "anya-e0812n:584_10": "Tehi virodho assa atthīti desa…pe… virodhi.",
  "anya-e0812n:584_11": "Taṃ virodhipadaṃ nāma.",
  "anya-e0812n:584_12": "Etaṃ virodhipadaṃ udāharaṇato lakkhiyato phuṭaṃ paribyattaṃ.",
  "anya-e0812n:584_13": "Vassikajātisumanādīnaṃ jalajādibhāvo ca,",
  "anya-e0812n:584_14": "padumakumudādīnaṃ thalajādibhāvo ca,",
  "anya-e0812n:584_15": "rattiādīsu labbhamānānaṃ kumudādīnaṃ divādīsu sambhavo ca,",
  "anya-e0812n:584_16": "naccagītādicatusaṭṭhiyā kalāsu “chajjo usabho gandhāro majjhimo pañcamo dhevato nisādo”ti dassitasattasarānamekadesassa",
  "anya-e0812n:584_17": "chajjassa bhinnasattasaro chajjo nāmāti samudāyavasena vohārakaraṇādīhi satthāgatataṃ,",
  "anya-e0812n:584_18": "lakkhaṇātikkamañca,",
  "anya-e0812n:584_19": "“aggi sītalo,",
  "anya-e0812n:584_20": "candanaṃ uṇhaṃ,",
  "anya-e0812n:584_21": "khadirarukkho nissāro,",
  "anya-e0812n:584_22": "eraṇḍo sasāro” iccādinā lokamariyādātikkamo ca,",
  "anya-e0812n:584_23": "middhassa arūpabhāvupapattiyā vuttāyapi rūpabhāvasādhanasadisayuttivirodhikathanañca,",
  "anya-e0812n:584_24": "yathāsakamāgamamatikkamma kathanañcāti sabbesaṃ viruddhasabhāvassa pākaṭattā udāharaṇaṃ na dassayissāmāti adhippāyo.",
  "anya-e0812n:584_25": "Imesameva desādivirodhīnamaviruddhattaṃ ettheva virodhipadadosaparihāre “bodhisattappabhāvenā”ticcādinā dissati. Desa…pe…",
  "anya-e0812n:584_26": "gamehi virodho,",
  "anya-e0812n:584_27": "so assa atthīti desa…pe… virodhi.",
  "anya-e0812n:584_28": "Nindāyaṃ ayamassatthīti vivacchitā.",
  "anya-e0812n:585_0": "35.",
  "anya-e0812n:586_0": "Ya’dappatīta’mānīya, vattabbaṃ neyyamāhu taṃ;",
  "anya-e0812n:587_0": "Yathā sabbāpi dhavalā, disā rocanti rattiyaṃ.",
  "anya-e0812n:588_0": "35.",
  "anya-e0812n:588_1": "“Ya”miccādi.",
  "anya-e0812n:588_2": "Appatītaṃ saddato,",
  "anya-e0812n:588_3": "atthato vā anadhigataṃ nahyaññathāvagamo ganthantarābhāvato.",
  "anya-e0812n:588_4": "Vakkhati hi “dullabhāvagatī sadda-",
  "anya-e0812n:588_5": "sāmatthiyavilaṅghinī”ti.",
  "anya-e0812n:588_6": "Yaṃ kiñci padaṃ samānīya ānetvā vattabbaṃ,",
  "anya-e0812n:588_7": "taṃ neyyamāhu.",
  "anya-e0812n:588_8": "Yathetyudāharati.",
  "anya-e0812n:588_9": "Sabbāpi sakalāpi disā pubbadisādayo dasa disā rattiyaṃ rajanyaṃ dhavalā ujjalā rocanti dippantīti ettake niddiṭṭhe candamarīcino ettha neyyattaṃ.",
  "anya-e0812n:589_0": "35.",
  "anya-e0812n:589_1": "Idāni neyyadosamudāharati “ya”miccādinā.",
  "anya-e0812n:589_2": "Yaṃ padaṃ appatītaṃ padantarena,",
  "anya-e0812n:589_3": "tenābhihitatthena vā “imassatthoya”miti aviññātaṃ ānīya vattabbaṃ,",
  "anya-e0812n:589_4": "tatoyeva padantaramānīya vattabbaṃ hoti,",
  "anya-e0812n:589_5": "taṃ neyyamāhu “neyyadoso”ti porāṇā āhu.",
  "anya-e0812n:589_6": "Yathā tatthodāharaṇamīdisaṃ “sabbāpi dhavalā disā rocanti rattiya”nti.",
  "anya-e0812n:589_7": "Sabbāpi disā pubbadakkhiṇādayo dasa disā dhavalā setā rattiyaṃ rajanyaṃ rocanti dippanti.",
  "anya-e0812n:589_8": "Ettha disāya visesanaṃ dhavalaguṇaṃ kelāsakūṭasudhābhitticandaraṃsiādīsu kuto sañjātamiti anicchitattā",
  "anya-e0812n:589_9": "aññanivattanatthaṃ candakiraṇādivācakapadaṃ ānetvā dhavalatā imineti vattabbattā dhavala padaṃ neyyadosena",
  "anya-e0812n:589_10": "duṭṭhaṃ hoti.",
  "anya-e0812n:589_11": "Patītaṃ viññātaṃ,",
  "anya-e0812n:589_12": "na patītaṃ appatītaṃ.",
  "anya-e0812n:589_13": "Ettha akāro pasajjapaṭisedhe.",
  "anya-e0812n:590_0": "36.",
  "anya-e0812n:591_0": "Nedisaṃ bahu maññanti, sabbe sabbattha viññuno;",
  "anya-e0812n:592_0": "Dullabhā’vagatī sadda-sāmatthiyavilaṅghinī.",
  "anya-e0812n:593_0": "36.",
  "anya-e0812n:593_1": "Appatītaṃ nicchanti viññūti dassetumāha “ne”tiādi.",
  "anya-e0812n:593_2": "Īdisaṃ anantare vuttappakāraṃ neyyaṃ sabbepi viññuno ñeyyavidū sabbattha gajjādike na bahu maññanti na sambhāventi nappayujjanti.",
  "anya-e0812n:593_3": "Kiṃ na bahumaññantīti ce āha “dullabhā”tiādi.",
  "anya-e0812n:593_4": "Tathā hi avagatī atthāvagamo saddaṃ vācakaṃ,",
  "anya-e0812n:593_5": "sāmatthiyañca ñāyaṃ vilaṅghayati cajati anupadassanatoti saddasāmatthiyavilaṅghinī dullabhā na labhyate.",
  "anya-e0812n:593_6": "Ñāyopattho vā saddopattho vā yottho na hoti.",
  "anya-e0812n:593_7": "So nappatīyate yathā manasi avaṭṭhitamattenāti attho.",
  "anya-e0812n:593_8": "Tasmā saddato,",
  "anya-e0812n:593_9": "atthato vā patītabbamaneyyaṃ,",
  "anya-e0812n:593_10": "tabbiparītaṃ neyyanti viññeyyaṃ.",
  "anya-e0812n:594_0": "36.",
  "anya-e0812n:594_1": "Imaṃ appatītapadaṃ viññūhi nābhimatanti dassento āha “nedisa”miccādi.",
  "anya-e0812n:594_2": "Īdisaṃ yathāvuttappakāraṃ neyyaṃ sabbe viññuno sabbattha gajjapajjādike na bahu maññanti na sambhāventi nappayojenti.",
  "anya-e0812n:594_3": "Avagatī atthāvabodho saddasāmatthiyavilaṅghinī saddasaṅkhātavācakañca sāmatthiyasaṅkhātañāyañca atikkamma",
  "anya-e0812n:594_4": "pavattinī dullabhā tādisapayogābhāvato dullabhā hoti.",
  "anya-e0812n:594_5": "Yo attho saddāgato,",
  "anya-e0812n:594_6": "ñāyāgato vā na hoti,",
  "anya-e0812n:594_7": "so kattuno manasi patiṭṭhitamattena patīto na hotīti taṃ padaṃ neyyadosamiti sabbe kavino pariharantīti adhippāyo.",
  "anya-e0812n:594_8": "Bahumānaṃ karontīti vākye bahumaññantīti nāmadhātu.",
  "anya-e0812n:594_9": "Saddasāmatthiyaṃ vilaṅghayati sīlenāti saddasāmatthiyavilaṅghinī.",
  "anya-e0812n:595_0": "37.",
  "anya-e0812n:596_0": "Siyā visesanāpekkhaṃ,",
  "anya-e0812n:597_0": "Yaṃ taṃ patvā visesanaṃ;",
  "anya-e0812n:598_0": "Sātthakaṃ taṃ yathā taṃ so,",
  "anya-e0812n:599_0": "Bhiyyo passati cakkhunā.",
  "anya-e0812n:600_0": "37.",
  "anya-e0812n:600_1": "“Siyā”iccādi.",
  "anya-e0812n:600_2": "Yaṃ padaṃ visesanaṃ patvā atthena saha vattatīti sātthakaṃ.",
  "anya-e0812n:600_3": "Nibbisesanantu vuttatthameva hoti.",
  "anya-e0812n:600_4": "Taṃ visesanāpekkhaṃ siyā.",
  "anya-e0812n:600_5": "“Taṃ yathe”tyādinā udāharati.",
  "anya-e0812n:600_6": "“Passatī”ti vutte “cakkhunā”ti labbhateva.",
  "anya-e0812n:601_0": "37.",
  "anya-e0812n:601_1": "“Siyā”miccādi.",
  "anya-e0812n:601_2": "Yaṃ padaṃ visesanaṃ patvā sātthakaṃ atthasahitaṃ,",
  "anya-e0812n:601_3": "tadabhāve niratthakaṃ hoti,",
  "anya-e0812n:601_4": "taṃ visesanāpekkhaṃ nāma siyā.",
  "anya-e0812n:601_5": "Taṃ yathā tassodāharaṇamevaṃ “taṃ so bhiyyo passati cakkhunā”ti.",
  "anya-e0812n:601_6": "So puriso taṃ purisaṃ bhiyyo yebhuyyasā cakkhunā passati.",
  "anya-e0812n:601_7": "Ettha “passatī”ti vutteyeva “cakkhunā”ti ñāyati.",
  "anya-e0812n:601_8": "Cakkhunāti visesyapadaṃ visesanaṃ laddhāva sātthakaṃ hoti.",
  "anya-e0812n:601_9": "Visesane apekkhā assāti ca,",
  "anya-e0812n:601_10": "saha atthena vattamānaṃ sātthakamiti ca samāso.",
  "anya-e0812n:602_0": "38.",
  "anya-e0812n:603_0": "Hīnaṃ kare visesyaṃ yaṃ, taṃ hīnatthaṃ bhave yathā;",
  "anya-e0812n:604_0": "Nippabhīkatakhajjoto, samudeti divākaro.",
  "anya-e0812n:605_0": "38.",
  "anya-e0812n:605_1": "“Hīna”miccādi.",
  "anya-e0812n:605_2": "Yaṃ visesanapadaṃ visesyaṃ visesitabbaṃ hīnaṃ lāmakaṃ kare kareyya,",
  "anya-e0812n:605_3": "taṃ visesanapadaṃ hīnatthaṃ hīno attho yassa taṃ hīnatthaṃ nāma bhaveyya.",
  "anya-e0812n:605_4": "“Yathā”ityādinā udāharati.",
  "anya-e0812n:605_5": "Nippabhīkato khajjoto yena so divākaro pabhākaro samudeti upagacchatīti.",
  "anya-e0812n:605_6": "Ettha khajjotappabhāpaharaṇe na thuti divākarassāti.",
  "anya-e0812n:606_0": "38.",
  "anya-e0812n:606_1": "“Hīnaṃ kare”ccādi.",
  "anya-e0812n:606_2": "Yaṃ padaṃ visesyaṃ hīnaṃ karoti,",
  "anya-e0812n:606_3": "taṃ hīnatthaṃ bhave.",
  "anya-e0812n:606_4": "Yathā tatthodāharaṇamevaṃ “nippabhīkatakhajjoto,",
  "anya-e0812n:606_5": "samudeti divākaro”ti.",
  "anya-e0812n:606_6": "Pabhārahitakatā khajjotā yena so divākaro sūriyo samudeti uggacchati.",
  "anya-e0812n:606_7": "“Nippabhīkatakhajjoto”ti iminā visesanena lāmakālokaladdhayuttassa khajjopanakassa abhibhavanappakāsanaṃ sahassaraṃsino nindāyeva,",
  "anya-e0812n:606_8": "na thutīti visesyaṃ hīnatthaṃ hoti.",
  "anya-e0812n:606_9": "Hīno attho yasseti ca,",
  "anya-e0812n:606_10": "natthi pabhā etesanti ca,",
  "anya-e0812n:606_11": "nippabhā katāti ca,",
  "anya-e0812n:606_12": "nippabhīkatā khajjotā yenāti ca viggaho.",
  "anya-e0812n:607_0": "39.",
  "anya-e0812n:608_0": "Pādapūraṇamattaṃ yaṃ, anatthamiti taṃ mataṃ;",
  "anya-e0812n:609_0": "Yathā hi vande buddhassa, pādapaṅkeruhampica.",
  "anya-e0812n:610_0": "39. Hi api casaddānaṃ pādapūraṇamattattā anatthakattaṃ. Visesanavisesyapadadoso.",
  "anya-e0812n:611_0": "39.",
  "anya-e0812n:611_1": "“Pādapūraṇi”ccādi.",
  "anya-e0812n:611_2": "Yaṃ padaṃ pādapūraṇamattaṃ catutthaṃsasaṅkhātassa pādassa pūraṇamattameva hoti,",
  "anya-e0812n:611_3": "taṃ anatthamiti mataṃ ñātaṃ.",
  "anya-e0812n:611_4": "Yathāsaddo vuttattho.",
  "anya-e0812n:611_5": "Buddhassa pādapaṅkeruhaṃ pādambujaṃ vandeti.",
  "anya-e0812n:611_6": "Ettha hi apicāti imesaṃ samattanādiatthesu appavattito kevalaṃ pādapūraṇamattato anatthakattaṃ.",
  "anya-e0812n:611_7": "Mattasaddo avadhāraṇe.",
  "anya-e0812n:611_8": "Visesanavisesyapadadoso.",
  "anya-e0812n:612_0": "Padadosaniddesavaṇṇanā niṭṭhitā.",
  "anya-e0812n:613_0": "Vākyadosaniddesavaṇṇanā",
  "anya-e0812n:614_0": "40.",
  "anya-e0812n:615_0": "Saddato atthato vuttaṃ, yattha bhiyyopi vuccati;",
  "anya-e0812n:616_0": "Tamekatthaṃ yathā’bhāti, vāridovārido ayaṃ.",
  "anya-e0812n:617_0": "40.",
  "anya-e0812n:617_1": "“Saddato”iccādi.",
  "anya-e0812n:617_2": "Saddato vācakena tasmiṃyevatthe tasseva saddassa puna payogato atthato abhidheyyena pubbapaṭipādikasseva",
  "anya-e0812n:617_3": "vatthussāvisesena puna paṭipādanato vuttaṃ payuttaṃ yaṃ padattharūpaṃ yattha yasmiṃ vākye bhiyyopi vuccati",
  "anya-e0812n:617_4": "punapi payujjate,",
  "anya-e0812n:617_5": "tamekatthanti anuvaditvā “yathe”ccādinā vidhīyate.",
  "anya-e0812n:617_6": "Vāriṃ dadātīti vārido.",
  "anya-e0812n:617_7": "Ayaṃ vārido megho ābhāti dippatīti.",
  "anya-e0812n:617_8": "Jaladānamattāpekkhāya idaṃ saddato ekatthaṃ.",
  "anya-e0812n:618_0": "40.",
  "anya-e0812n:618_1": "Idāni uddiṭṭhakkamena vākyadosaṃ niddisati “saddato”ccādinā.",
  "anya-e0812n:618_2": "Saddato vācakena atthato abhidheyyena vuttaṃ payuttaṃ yaṃ padattharūpaṃ yattha yasmiṃ vākye bhiyyopi punapi vuccati yujjate,",
  "anya-e0812n:618_3": "taṃ vākyaṃ ekatthaṃ nāma doso.",
  "anya-e0812n:618_4": "Udāharaṇaṃ “yathi”ccādi.",
  "anya-e0812n:618_5": "Vārido jaladāyako ayaṃ vārido megho ābhāti dippati.",
  "anya-e0812n:618_6": "Sampattisādhakaṃ “jaladāyako”ccādivisesanaṃ vinā jaladānamattassa vuttattā saddato ekatthaṃ nāma hoti.",
  "anya-e0812n:619_0": "Yathā ca",
  "anya-e0812n:620_0": "41.",
  "anya-e0812n:621_0": "Titthiyaṅkurabījāni, jahaṃ diṭṭhigatāni’ha;",
  "anya-e0812n:622_0": "Pasādeti pasanne so, mahāmuni mahājane.",
  "anya-e0812n:623_0": "41.",
  "anya-e0812n:623_1": "Titthiyasaṅkhātānaṃ aṅkurānaṃ bījāni uppattihetubhūtāni diṭṭhigatāni dvāsaṭṭhi diṭṭhiyo jahaṃ jahanto",
  "anya-e0812n:623_2": "dūrīkaronto so mahāmuni sammāsambuddho iha loke attani pasanne pasādabahule mahājane pasādetīti aparamudāharaṇaṃ.",
  "anya-e0812n:623_3": "Pasādasaṅkhātassa atthassa “pasanne pasādetī”ti vuttattā idamatthato ekatthaṃ.",
  "anya-e0812n:624_0": "41.",
  "anya-e0812n:624_1": "“Titthiyi”ccādi.",
  "anya-e0812n:624_2": "So mahāmuni titthiyaṅkurabījāni titthiyasaṅkhātānaṃ aṅkurānaṃ uppattikāraṇabhūtāni diṭṭhigatāni sassatādibhedabhinnā",
  "anya-e0812n:624_3": "dvāsaṭṭhidiṭṭhiyo jahaṃ jahanto apanento iha loke pasanne attani pasanne mahājane pasādeti.",
  "anya-e0812n:624_4": "Pasannasaddena vuttappasādasaṅkhātassa atthassa pasādetīti kriyāpadenapi vuttattā sadde bhinnepi atthato ekanti atthato ekatthassudāharaṇaṃ.",
  "anya-e0812n:624_5": "Titthiyā eva aṅkurāni,",
  "anya-e0812n:624_6": "tesaṃ bījāni,",
  "anya-e0812n:624_7": "diṭṭhīsu gatāni,",
  "anya-e0812n:624_8": "diṭṭhiyo eva gatānīti vā viggaho.",
  "anya-e0812n:625_0": "42.",
  "anya-e0812n:626_0": "Āraddhakkamavicchedā, bhaggarīti bhave yathā;",
  "anya-e0812n:627_0": "Kāpi paññā, kopi guṇo, pakatīpi aho tava.",
  "anya-e0812n:628_0": "42.",
  "anya-e0812n:628_1": "Āraddho vattumupakkamanto,",
  "anya-e0812n:628_2": "kamo vacanapaṭipāṭi.",
  "anya-e0812n:628_3": "Tassa vicchedo bhaṅgo, tato.",
  "anya-e0812n:628_4": "“Yathe”tiādinā udāharati.",
  "anya-e0812n:628_5": "Avuttassapi pasādavasā ajjhāhāroti.",
  "anya-e0812n:628_6": "Mahāmuni tava te paññā kāpi sātisayattā aniddhāritaṃ sabhāvavisesā kāciyeva,",
  "anya-e0812n:628_7": "aho pavattamānāyapi vasabhāvassāniddhāritattā acchariyanti attho.",
  "anya-e0812n:628_8": "Ettha kāpi kopīti sabbanāmapadakkamassa pakatīti ettha vicchinnattā bhaggarīti.",
  "anya-e0812n:629_0": "42.",
  "anya-e0812n:629_1": "“Āraddhakkami”ccādi.",
  "anya-e0812n:629_2": "Āraddhakkamavicchedā vatthumāraddhapadakkamassa vicchedahetu bhaggarīti bhave bhaggarītivākyadoso bhavati.",
  "anya-e0812n:629_3": "Udāharati “yathi”ccādi.",
  "anya-e0812n:629_4": "Mahāmuni tava tuyhaṃ paññā sātisayabhūtā paññā kāpi vacanavisayātikkantattā kāpiyeva.",
  "anya-e0812n:629_5": "Guṇo sīlasamādhiādianaññasādhāraṇaguṇasamūho kopi pamāṇapariggahassa kenaci lesenapi kattumasakkuṇeyyattā kopiyeva.",
  "anya-e0812n:629_6": "Pakatīpi acinteyyabhūtā pakatīpi evameva aho vijjamānānaṃyeva paññādīnaṃ sabhāvāvabodhassa dukkaratā acchariyā.",
  "anya-e0812n:629_7": "Kāpi kopīti padakkamassa “pakatī”ti ettha suññattā rītibhaṅgo.",
  "anya-e0812n:629_8": "Āraddhoyeva kamo,",
  "anya-e0812n:629_9": "tassa vicchedo,",
  "anya-e0812n:629_10": "bhaggā rīti assa,",
  "anya-e0812n:629_11": "ettha vāti viggaho.",
  "anya-e0812n:630_0": "43.",
  "anya-e0812n:631_0": "Padānaṃ dubbinikkhepā, byāmoho yattha jāyati;",
  "anya-e0812n:632_0": "Taṃ byākiṇṇanti viññeyyaṃ, tadudāharaṇaṃ yathā.",
  "anya-e0812n:633_0": "43.",
  "anya-e0812n:633_1": "“Padāna”miccādi.",
  "anya-e0812n:633_2": "Yattha yasmiṃ vākye padānaṃ syādyantākhyātikānaṃ dubbinikkhepā duṭṭhapanato byāmoho saṃmuḷhatā jāyati uppajjati,",
  "anya-e0812n:633_3": "taṃ vākyaṃ byākiṇṇanti viññeyyaṃ ñātabbaṃ.",
  "anya-e0812n:633_4": "Tassa byākiṇṇassa udāharaṇaṃ lakkhiyaṃ “yathe”ti dasseti.",
  "anya-e0812n:633_5": "Yathā idaṃ,",
  "anya-e0812n:633_6": "tathā aññampīti attho.",
  "anya-e0812n:634_0": "43.",
  "anya-e0812n:634_1": "“Padāni”ccādi.",
  "anya-e0812n:634_2": "Padānaṃ syādyantatyādyantapadānaṃ dubbinikkhepā duṭṭhapanato yattha vākye byāmoho saṃmoho jāyati,",
  "anya-e0812n:634_3": "taṃ byākiṇṇadosoti viññeyyaṃ.",
  "anya-e0812n:634_4": "Tadudāharaṇaṃ tassa byākiṇṇadosassa lakkhiyaṃ yathā iminā vakkhamānanayena.",
  "anya-e0812n:635_0": "44.",
  "anya-e0812n:636_0": "Bahuguṇe paṇamati, dujjanānaṃ pyayaṃ jano;",
  "anya-e0812n:637_0": "Hitaṃ pamudito niccaṃ, sugataṃ samanussaraṃ.",
  "anya-e0812n:638_0": "44.",
  "anya-e0812n:638_1": "Bahuanantattā bahubhūte guṇe sīlādike samanussaraṃ sammadeva uṭṭhāya samuṭṭhāya anussaranto guṇavisayasatiṃ",
  "anya-e0812n:638_2": "paccupaṭṭhāpento teneva kāraṇena pamudito haṭṭhapahaṭṭho ayaṃ jano sabbopi loko dujjanānaṃ sujanetarānampi",
  "anya-e0812n:638_3": "devadattādīnaṃ niccaṃ kālaṃ hitaṃ sugataṃ sammāsambuddhaṃ paṇamati namassatīti ayaṃ attho kavivañcito.",
  "anya-e0812n:638_4": "Tattha “bahuguṇe paṇamatī”tyādi byavahitapadappayogā moho jāyatīti byākiṇṇaṃ.",
  "anya-e0812n:639_0": "44.",
  "anya-e0812n:639_1": "“Bahuguṇe”ccādi.",
  "anya-e0812n:639_2": "Bahuguṇe anantattā bahubhūte sīlasamādhiādiguṇe samanussaraṃ visesato anussaranto pamudito tatoyeva pahaṭṭho",
  "anya-e0812n:639_3": "ayaṃ jano sattanikāyo dujjanānampi asappurisānampi niccaṃ satataṃ hitaṃ mittabhūtaṃ sugataṃ sabbaññuṃ",
  "anya-e0812n:639_4": "paṇamati vandati.",
  "anya-e0812n:639_5": "Ettha padānaṃ aṭṭhānapayogato byākiṇṇattaṃ padatthānusāreneva gamyate.",
  "anya-e0812n:640_0": "45.",
  "anya-e0812n:641_0": "Visiṭṭhavacanā’petaṃ, gāmmaṃ’tya’bhimataṃ yathā;",
  "anya-e0812n:642_0": "Kaññe kāmayamānaṃ maṃ, na kāmayasi kiṃ nvi’daṃ.",
  "anya-e0812n:643_0": "45.",
  "anya-e0812n:643_1": "Visiṭṭhassa kassaci atthassa vacanato kathanato apetaṃ pariccattaṃ.",
  "anya-e0812n:643_2": "Kaññeityāmantanaṃ.",
  "anya-e0812n:643_3": "Ahaṃ taṃ icchāmi,",
  "anya-e0812n:643_4": "tādisaṃ maṃ tvaṃ kasmā nicchasi,",
  "anya-e0812n:643_5": "idaṃ kiṃ nu iti gāmikajanavacanattā “kaññi”ccādikaṃ gāmmaṃ.",
  "anya-e0812n:644_0": "45.",
  "anya-e0812n:644_1": "“Visiṭṭhe”ccādi.",
  "anya-e0812n:644_2": "Visiṭṭhavacanāpetaṃ piyabhūtena uttivisesena visesitabbassa kathanato parihīnaṃ vākyaṃ “gāmmadosa”nti kavīhi abhimataṃ.",
  "anya-e0812n:644_3": "Udāharati “yathi”ccādi.",
  "anya-e0812n:644_4": "Kaññe he kaññe kāmayamānaṃ maṃ tuvaṃ icchayamānaṃ maṃ na kāmayasi tvaṃ na icchasi,",
  "anya-e0812n:644_5": "idaṃ kiṃ nu.",
  "anya-e0812n:644_6": "Īdise icchāvighāte vuccamāne evaṃ–",
  "anya-e0812n:645_0": "“Yācanā madīyā tava kāraṇāyaṃ,",
  "anya-e0812n:646_0": "Dine dine nipphalataṃ upeti;",
  "anya-e0812n:647_0": "Dakkho sadā māninimānabhaṅge,",
  "anya-e0812n:648_0": "Sa manmathonyatra gato mato nu”iti viya.",
  "anya-e0812n:649_0": "Piyatthassa kathanābhāvato “kaññe”tyādikaṃ vacanaṃ milakkhukānaṃ vacanattā gāmmaṃ.",
  "anya-e0812n:649_1": "Ettha kaññāsaddo dasavassikāya vattatīti niyamo natthi.",
  "anya-e0812n:649_2": "Visiṭṭhassa atthassa vacanato apetanti vākyaṃ.",
  "anya-e0812n:650_0": "46.",
  "anya-e0812n:651_0": "Padasandhānato kiñci, duppatītikaraṃ bhave;",
  "anya-e0812n:652_0": "Tampi gāmmaṃtya’bhimataṃ, yathā yābhavato piyā.",
  "anya-e0812n:653_0": "46.",
  "anya-e0812n:653_1": "“Pade”ccādi.",
  "anya-e0812n:653_2": "Padasandhānato pubbāparānaṃ padānaṃ sandhivasena yaṃ kiñci vākyaṃ duṭṭhu asutisubhagaṃ patītimavabodhaṃ karotīti karaṃ bhave,",
  "anya-e0812n:653_3": "tampi yathāvuttaṃ gāmmantyabhimataṃ.",
  "anya-e0812n:653_4": "Yathātyudāharati.",
  "anya-e0812n:653_5": "Bhavato yā kāci vanitā piyā hotīti ekottho.",
  "anya-e0812n:653_6": "Yabha methune.",
  "anya-e0812n:653_7": "Yabhanaṃ yābho.",
  "anya-e0812n:653_8": "So vijjate yassa so yābhavā.",
  "anya-e0812n:653_9": "Tassa yābhavato piyāityapi bhavati.",
  "anya-e0812n:654_0": "46.",
  "anya-e0812n:654_1": "“Padasandhāni”ccādi.",
  "anya-e0812n:654_2": "Kiñci vākyaṃ padasandhānato pubbāparapadānaṃ ghaṭanato duppatītikaraṃ bhave asabbhabhūtaduṭṭhatthassa pakāsako hoti,",
  "anya-e0812n:654_3": "tampi gāmmanti yathāvuttagāmmadosena dūsitanti duppasitanti (ka.) sabbehi kavīhi abhimataṃ ñātaṃ.",
  "anya-e0812n:654_4": "Yathāti udāharati.",
  "anya-e0812n:654_5": "Bhavato bhavantassa yā kāci itthī piyā bhavatīti ayaṃ kavinā icchitattho.",
  "anya-e0812n:654_6": "Yābhavato methunavantassa piyātipi attho.",
  "anya-e0812n:654_7": "“Yabha methune”ti hi dhātu.",
  "anya-e0812n:654_8": "Yabhanaṃ yābho,",
  "anya-e0812n:654_9": "so assa atthīti yābhavā,",
  "anya-e0812n:654_10": "tassa yābhavatoti gahite asotabbattā duppatītikaratā.",
  "anya-e0812n:654_11": "Duṭṭhāyeva patīti avabodho,",
  "anya-e0812n:654_12": "taṃ karotīti viggaho.",
  "anya-e0812n:655_0": "47.",
  "anya-e0812n:656_0": "Vuttesu sūcite ṭhāne, padacchedo bhave yati;",
  "anya-e0812n:657_0": "Yaṃ tāya hīnaṃ taṃ vuttaṃ, yatihīnanti sā pana.",
  "anya-e0812n:658_0": "47.",
  "anya-e0812n:658_1": "“Vuttesvi”ccādi.",
  "anya-e0812n:658_2": "Vuttesu chandosatthapariniddiṭṭhesu anuṭṭhubhādīsu sūcite ṭhāne “etthayatī”ti chandovicitiyā pakāsitaṭṭhāne",
  "anya-e0812n:658_3": "padānaṃ syādyantānaṃ chedo vicchiti vibhāgo anuvādo yaṃ yati bhaveti vidhīyati.",
  "anya-e0812n:658_4": "Tāya yatiyā hīnaṃ parihīnaṃ viruddhaṃ yaṃ vākyaṃ,",
  "anya-e0812n:658_5": "taṃ yatihīnanti vuttaṃ,",
  "anya-e0812n:658_6": "“yamanaṃ virāmo yati,",
  "anya-e0812n:658_7": "sā hīnā etthā”ti katvā.",
  "anya-e0812n:658_8": "Panāti visese,",
  "anya-e0812n:658_9": "sā yati panāti sambandho.",
  "anya-e0812n:659_0": "47.",
  "anya-e0812n:659_1": "“Vuttesva”ccādi.",
  "anya-e0812n:659_2": "Vuttesu chandosatthe niddiṭṭhaanuṭṭhubhādīsu sūcite ṭhāne “ayamettha yatī”ti pakāsite ṭhāne padacchedo",
  "anya-e0812n:659_3": "syādyantatyādyantādīnaṃ padānaṃ vicchedo yati nāma bhave,",
  "anya-e0812n:659_4": "tāya yatiyā yaṃ vākyaṃ hīnaṃ abhimataṭṭhāne vaṇṇavicchedena parihīnaṃ,",
  "anya-e0812n:659_5": "taṃ vākyaṃ yatihīnanti yatihīnadosena duṭṭhanti viññūhi vuttaṃ.",
  "anya-e0812n:660_0": "48.",
  "anya-e0812n:661_0": "Yati sabbattha pādante, vuttaḍḍhe ca visesato;",
  "anya-e0812n:662_0": "Pubbāparānekavaṇṇa-padamajjhepi katthaci.",
  "anya-e0812n:663_0": "48.",
  "anya-e0812n:663_1": "“Yati”ccādi.",
  "anya-e0812n:663_2": "Sabbattha pādante sabbasmiṃ catutthaṃsasaṅkhātānaṃ gāthāpādānaṃ ante avasāne ca visesato visesena ekantena",
  "anya-e0812n:663_3": "vuttaḍḍhe ca vuttānaṃ pādadvayasaṅkhāte aḍḍhe ca,",
  "anya-e0812n:663_4": "tadavasāne cāti adhippāyo.",
  "anya-e0812n:663_5": "“Siyā”ti seso.",
  "anya-e0812n:663_6": "Nanu “padacchedo”ti vuttattā padamajjhe yati na hotevāti ceti āha “pubba”iccādi.",
  "anya-e0812n:663_7": "Katthaci kismiñci ṭhāne,",
  "anya-e0812n:663_8": "na sabbattha.",
  "anya-e0812n:663_9": "Pubbāparānekavaṇṇapadamajjhepi yatīti sambandho.",
  "anya-e0812n:663_10": "Pubbe ca apare ca pubbāpare.",
  "anya-e0812n:663_11": "Aneke vaṇṇā anekavaṇṇā.",
  "anya-e0812n:663_12": "Pubbāpare anekavaṇṇā yassa taṃ tathā.",
  "anya-e0812n:663_13": "Tañca taṃ padañca,",
  "anya-e0812n:663_14": "tassa majjhepi.",
  "anya-e0812n:664_0": "48.",
  "anya-e0812n:664_1": "Idāni yatimhi labbhamānaṃ sabbavisayaṃ dasseti “yati”ccādinā.",
  "anya-e0812n:664_2": "Sā pana yati sabbattha pādante catutthaṃsasaṅkhātagāthāpādānaṃ ante ca visesato niyamato vuttaḍḍhe ca vuttānaṃ pādadvayasaṅkhāte aḍḍhe ca,",
  "anya-e0812n:664_3": "tadavasāne cāti adhippāyo.",
  "anya-e0812n:664_4": "Katthaci kismiñci ṭhāne pubbāparānekavaṇṇapadamajjhepi pubbāparabhūtaanekavaṇṇasamannāgatapadānaṃ majjhe ca siyā.",
  "anya-e0812n:664_5": "Padacchedassa “yatī”ti vuttattā padamajjhe na hotīti saṅkāpariharaṇatthaṃ “pubbāparānekavaṇṇapadamajjhe”ti vuttaṃ.",
  "anya-e0812n:664_6": "Ettha pādanto,",
  "anya-e0812n:664_7": "vuttaḍḍho,",
  "anya-e0812n:664_8": "padamajjhañca yatiṭṭhānanti.",
  "anya-e0812n:664_9": "Padamajjheyeva labbhamānā yati katthaci hoti,",
  "anya-e0812n:664_10": "dvakkharatyakkharapadamajjhe pana na hoti.",
  "anya-e0812n:665_0": "Tatthodāharaṇapaccudāharaṇāni yathā –",
  "anya-e0812n:666_0": "49.",
  "anya-e0812n:667_0": "Taṃ name sirasā cāmī-karavaṇṇaṃ tathāgataṃ;",
  "anya-e0812n:668_0": "Sakalāpi disā siñca-tīva soṇṇarasehiyo.",
  "anya-e0812n:669_0": "49.",
  "anya-e0812n:669_1": "Udāharīyatīti udāharaṇaṃ.",
  "anya-e0812n:669_2": "Paṭipakkhamudāharaṇaṃ paccudāharaṇaṃ.",
  "anya-e0812n:669_3": "Cāmīkarasseva suvaṇṇassa viya vaṇṇo yassa taṃ tathāgataṃ sirasā namāmi. Kīdisaṃ?",
  "anya-e0812n:669_4": "Yo tathāgato sakalāpi disā sabbāyeva dasa disā soṇṇarasehi cāmīkaravaṇṇattā rasehi suvaṇṇarasehi siñcatīva siñcatīti maññe,",
  "anya-e0812n:669_5": "taṃ tathāgatanti apekkhate.",
  "anya-e0812n:669_6": "Ettha pubbapādante vuttaḍḍhe ca niyatā yati.",
  "anya-e0812n:669_7": "Cāmīkarasaddo cettha caturakkharo.",
  "anya-e0812n:669_8": "Tattha cāmīiti pubbabhāgo,",
  "anya-e0812n:669_9": "karaiti paro.",
  "anya-e0812n:669_10": "Ettha pubbāparānekavaṇṇapadamajjhe yati.",
  "anya-e0812n:669_11": "Siñcatīti ettha pana pubbāparānekavaṇṇapadamajjhattābhāvā siñcaityatra yati duṭṭhāti.",
  "anya-e0812n:669_12": "Idaṃ paccudāharaṇaṃ.",
  "anya-e0812n:670_0": "49.",
  "anya-e0812n:670_1": "Tattha pādantavuttaḍḍhesu yatiyā pākaṭattā tasmiṃ padamajjhe yatiyā udāharaṇapaccudāharaṇāni iṭṭhodāharaṇapaṭipakkhodāharaṇāni yathā.",
  "anya-e0812n:670_2": "“Taṃ name”ccādi.",
  "anya-e0812n:670_3": "Yo tathāgato sakalāpi disā soṇṇarasehi suvaṇṇarasadhārāhi siñcatīva siñcati maññe,",
  "anya-e0812n:670_4": "ivasaddo vitakke.",
  "anya-e0812n:670_5": "Cāmīkaravaṇṇaṃ suvaṇṇavaṇṇasadisachavivaṇṇaṃ taṃ tathāgataṃ sirasā name.",
  "anya-e0812n:670_6": "Ettha “cāmīkaravaṇṇa”nti yatiyā cāmīti akkharadvayamatikkamma ṭhitattā antepi karaiti akkharadvayenānūnattā",
  "anya-e0812n:670_7": "padacchedassa pubbāparavaṇṇānamanekattamitiṭṭhodāharaṇaṃ.",
  "anya-e0812n:670_8": "Siñcatīti pade siñcāti vaṇṇadvayamatikkamma yatiyā dissamānattepi tiiti parabhāge ekavaṇṇattā anekavaṇṇābhāvoti paccudāharaṇaṃ.",
  "anya-e0812n:670_9": "Ettha anekavaṇṇattaṃ padavaseneva ñātabbaṃ.",
  "anya-e0812n:670_10": "Cāmīkarassa vaṇṇo viya vaṇṇo yassa soti viggaho.",
  "anya-e0812n:671_0": "50.",
  "anya-e0812n:672_0": "Saro sandhimhi pubbanto, viya lope vibhattiyā;",
  "anya-e0812n:673_0": "Aññathā tva’ññathā tattha, yādesādi parādi’va.",
  "anya-e0812n:674_0": "50.",
  "anya-e0812n:674_1": "“Saro”ccādi.",
  "anya-e0812n:674_2": "Vibhattiyā lope sati sandhimhi saṃhitāyaṃ katāyaṃ saro parapadādibhūto pubbanto viya pubbapadassa antabhūto yo saro,",
  "anya-e0812n:674_3": "so viya hoti,",
  "anya-e0812n:674_4": "anekavaṇṇattābhāvepi tato vihitayatiyā nevatthi bhaṅgoti adhippāyo.",
  "anya-e0812n:674_5": "Aññathā tu vibhattiyā alope tu sati saṃhitāyaṃ katāyaṃ pubbapadantabhūto saro ce,",
  "anya-e0812n:674_6": "aññathā aññena pakārena hoti,",
  "anya-e0812n:674_7": "parapadassādisaro viya hotīti attho.",
  "anya-e0812n:674_8": "Taṃ vibhattiyā saddhiṃ vihāya katayatiyā natthi bhaṅgoti adhippāyo.",
  "anya-e0812n:674_9": "Tattha tassaṃ yatiyaṃ yādesādi ivaṇṇādīnaṃ kātabbo yakārādesādi parādiva parapadassa ādisaro viya hoti.",
  "anya-e0812n:674_10": "Katayādesādisahitaṃ byañjanaṃ vihāya katāya yatiyā natthi bhaṅgoti adhippāyo.",
  "anya-e0812n:675_0": "50.",
  "anya-e0812n:675_1": "Idāni heṭṭhā vuttassa viruddhattepi yatibhaṅgābhāvaṃ dassento āha “saro”ccādi.",
  "anya-e0812n:675_2": "Vibhattiyā lope sandhimhi sati saro sandhisaro pubbanto viya pubbapadassa anto viya hoti,",
  "anya-e0812n:675_3": "aññathā tu vibhattiyā alope saṃhitāyaṃ katāyaṃ aññathā hoti,",
  "anya-e0812n:675_4": "pubbapadantabhūto saro parapadassa ādisaro viya hoti.",
  "anya-e0812n:675_5": "Tattha yatiyaṃ yādesādi ivaṇṇādīnaṃ kattabbayakārādesādi parādiva parapadassa ādisaro viya hoti,",
  "anya-e0812n:675_6": "pubbantasadisasaramatikkamitvāpi parapadādisarasadisavaṇṇamāgamma taṃ anatikkamitvāpi parapadādisarasadisayādesādimatikkamitvāpi",
  "anya-e0812n:675_7": "yatiyā payuttāya sati anekavaṇṇattābhāvepi yatibhaṅgo na hotīti adhippāyo.",
  "anya-e0812n:675_8": "Pubbassa antoti ca,",
  "anya-e0812n:675_9": "yo ca so ādeso ca,",
  "anya-e0812n:675_10": "so ādi yassa makārādinoti ca,",
  "anya-e0812n:675_11": "parassa ādīti ca vākyaṃ.",
  "anya-e0812n:676_0": "51.",
  "anya-e0812n:677_0": "Cādī pubbapadantāva, niccaṃ pubbapadassitā;",
  "anya-e0812n:678_0": "Pādayo niccasambandhā, parādīva parena tu.",
  "anya-e0812n:679_0": "51.",
  "anya-e0812n:679_1": "Niccaṃ anavarataṃ pubbapadaṃ sitā nissitā cādī cakārādayo nipātā pubbassa padassa antā avayavā viya honti,",
  "anya-e0812n:679_2": "te anto katvā yati kātabbāti adhippāyo.",
  "anya-e0812n:679_3": "Parena parapadena niccasambandhā satatayogino,",
  "anya-e0812n:679_4": "tusaddo aṭṭhānappayutto,",
  "anya-e0812n:679_5": "pādayo tu parādīva parapadassa ādī avayavā viya honti,",
  "anya-e0812n:679_6": "taṃ vihāya pubbapadante yati kātabbāti adhippāyo.",
  "anya-e0812n:680_0": "51.",
  "anya-e0812n:680_1": "“Cādi”ccādi.",
  "anya-e0812n:680_2": "Niccaṃ satataṃ pubbapadassitā pubbapadaṃ nissāya pavattā cādī cakārādinipātā pubbapadantāva pubbapadassa antā avayavā viya honti,",
  "anya-e0812n:680_3": "parena parapadena niccasambandhā nirantarayogino pādayo tu pādiupasaggā pana parādīva parapadassa ādī avayavāviya honti.",
  "anya-e0812n:680_4": "Cādayo āgamma te bahi katvāpi pādayo āgamma te anto katvāpi pavatto virāmo yatibhaṅgoti adhippāyo.",
  "anya-e0812n:680_5": "Coādi yesanti ca,",
  "anya-e0812n:680_6": "pubbapadaṃ sitāti ca,",
  "anya-e0812n:680_7": "po ādi yesanti ca,",
  "anya-e0812n:680_8": "niccaṃ sambandhāti ca viggaho.",
  "anya-e0812n:680_9": "Ettha ca tagguṇasaṃviññāṇattā cakārapakārādīnampi pariggaho.",
  "anya-e0812n:681_0": "Sabbatthodāharaṇāni yathā",
  "anya-e0812n:682_0": "52.",
  "anya-e0812n:683_0": "Name taṃ sirasā sabbo-pamātītaṃ tathāgataṃ;",
  "anya-e0812n:684_0": "Yassa lokaggataṃ patta-sso’pamā na hi yujjati.",
  "anya-e0812n:685_0": "53.",
  "anya-e0812n:686_0": "Munindaṃ taṃ sadā vandā-mya’nantamati’muttamaṃ;",
  "anya-e0812n:687_0": "Yassa paññā ca mettā ca, nissīmāti vijambhati.",
  "anya-e0812n:688_0": "52- 53.",
  "anya-e0812n:688_1": "Sabbatthāti pubbantasadisādīsu.",
  "anya-e0812n:688_2": "“Nameta”ntiādigāthādvaye padattho pākaṭo,",
  "anya-e0812n:688_3": "adhippāyo tu yato lokaggataṃ patto,",
  "anya-e0812n:688_4": "tato sabbopamātīto,",
  "anya-e0812n:688_5": "yato paññāmettā loke nirantaramiva vattanti,",
  "anya-e0812n:688_6": "tato anantamati,",
  "anya-e0812n:688_7": "uttamo cāti.",
  "anya-e0812n:688_8": "Ettha “sabbā upamā”ti samāsaṃ katvā vibhattilope saṃhitāyañca katāyaṃ parapadādiukāro pubbapadantabbakāraṭṭhaakāro",
  "anya-e0812n:688_9": "viya hotīti sabbo iccatra pādantayati.",
  "anya-e0812n:688_10": "Pattassopamā iccatra yakārādesassa parādisadisabhāvo viya hoti,",
  "anya-e0812n:688_11": "vibhattiyā alope saṃhitāyaṃ katāyaṃ savibhattiyā akāro parapadādi ukāro viya hotīti taṃvibhattiyā pasiddhaṃ vihāya pattaiccatra pādantayati.",
  "anya-e0812n:688_12": "Tathā vandāmyanantaiccatra yakārādesassa parādisadisabhāvo vihitoti myasaddaṃ vajjetvā vandāiccatra pādantayati.",
  "anya-e0812n:688_13": "Pubbapadassitānaṃ cādīnaṃ pubbapadantasadisatā vuttāti mettā cāti casaddato yati,",
  "anya-e0812n:688_14": "aparapadasambandhā pādayo parapadādisadisā hontīti nissīmāti ettha nisaddaṃ vihāya tato ādimhi yati.",
  "anya-e0812n:689_0": "52- 53.",
  "anya-e0812n:689_1": "Sabbattha yathāvuttapubbantasadisasarādīsu pañcasu udāharaṇāniyathā.",
  "anya-e0812n:689_2": "“Name ta”miccādi,",
  "anya-e0812n:689_3": "lokaggataṃ pattassa yassa buddhassa upamā na hi yujjati sakalapadatthānaṃ atikkamma ṭhitattā na hi yujjati.",
  "anya-e0812n:689_4": "Sabbopamātītaṃ taṃ tathāgataṃ sirasā name namāmi.",
  "anya-e0812n:689_5": "Sabboti ettha okārassa pubbapadantasarasadisattā tato parāya yatiyā ca ssopamāti parapadādisadisaṃ vaṇṇamanatikkamma ṭhitāya yatiyā ca udāharaṇaṃ.",
  "anya-e0812n:690_0": "“Muninde”ccādi.",
  "anya-e0812n:690_1": "Yassa sambuddhassa paññā ca mettā canissīmā anantasattaanantañeyyavisayakaraṇato sīmārahitā ativijambhati.",
  "anya-e0812n:690_2": "Anantamatiṃ udayabbayasambhavepi ñeyyassānantattā visayimhi visayavohārena anantapaññāya samannāgataṃ",
  "anya-e0812n:690_3": "uttamaṃ tato eva pavaraṃ taṃ munindaṃ sadā vandāmi,",
  "anya-e0812n:690_4": "yādesassa parādisadisattā tamanāgamma yati bhavati.",
  "anya-e0812n:690_5": "Mettācanissīmāti ettha cādīnaṃ pubbapadantasadisattāca pādīnaṃ parapadādisadisattā ca “cā”ti “nī”ti imesampi yati bhavati.",
  "anya-e0812n:691_0": "Cādipādīsu paccudāharaṇāni yathā",
  "anya-e0812n:692_0": "54.",
  "anya-e0812n:693_0": "Mahāmettā mahāpaññā, ca yattha paramodayā;",
  "anya-e0812n:694_0": "Paṇamāmi jinaṃ taṃ pa-varaṃ varaguṇālayaṃ.",
  "anya-e0812n:695_0": "54.",
  "anya-e0812n:695_1": "“Mahā”iccādi.",
  "anya-e0812n:695_2": "Yatthāti yasmiṃ jine.",
  "anya-e0812n:695_3": "Paramodayāti mahāmettādayo ukkaṭṭhābhivuḍḍhiyo.",
  "anya-e0812n:695_4": "Tatoyeva varaguṇālayaṃ,",
  "anya-e0812n:695_5": "teneva pavaraṃ uttamaṃ taṃ jinanti sambandho.",
  "anya-e0812n:695_6": "Ettha pubbapadanissitaṃ cakāraṃ parapadādibhūtaṃ katvā tato pubbe katā yati ca,",
  "anya-e0812n:695_7": "parapadādisambandhapakāraṃ pubbapadantabhūtaṃ katvā pakārato paraṃ katā yati ca viruddhāti ubhayattha paccudāharaṇaṃ.",
  "anya-e0812n:696_0": "54.",
  "anya-e0812n:696_1": "Cādipādīsu visayabhūtesu paccudāharaṇaṃ yathā.",
  "anya-e0812n:696_2": "“Mahāmetti”ccādi.",
  "anya-e0812n:696_3": "Yattha yasmiṃ jine mahāmettā ca mahāpaññā ca imā paramodayā ukkaṭṭhābhivuḍḍhiyo honti.",
  "anya-e0812n:696_4": "Varaguṇālayaṃ uttamaguṇākaraṃ pavaraṃ tatoyeva uttamaṃ taṃ jinaṃ paṇamāmi.",
  "anya-e0812n:696_5": "Ettha cakāraṃ parapadādiṃ katvā pakāraṃ pubbapadantaṃ katvā yatiyā pavattattā “ca yattha,",
  "anya-e0812n:696_6": "taṃ pā”tidvayamapi paccudāharaṇaṃ.",
  "anya-e0812n:697_0": "55.",
  "anya-e0812n:698_0": "Padatthakkamato muttaṃ, kamaccutamidaṃ yathā;",
  "anya-e0812n:699_0": "Khettaṃ vā dehi gāmaṃ vā, desaṃ vā mama sobhanaṃ.",
  "anya-e0812n:700_0": "55.",
  "anya-e0812n:700_1": "“Pada”iccādi.",
  "anya-e0812n:700_2": "Padānaṃ atthakkamato muttaṃ gaḷitaṃ kamaccutamidanti vidhīyate.",
  "anya-e0812n:700_3": "Khettaṃ vā iccādinā arucitoyaṃ yācanakkamo vattuno aviññutaṃ gameti.",
  "anya-e0812n:700_4": "Yo hi khettampi dātuṃ nicchati,",
  "anya-e0812n:700_5": "kathaṃ so gāmādikaṃ dassatīti.",
  "anya-e0812n:701_0": "55.",
  "anya-e0812n:701_1": "“Padatthi”ccādi.",
  "anya-e0812n:701_2": "Padatthakkamato padānaṃ atthakkamato muttaṃ gaḷitaṃ idaṃ vākyaṃ kamaccutaṃ nāma.",
  "anya-e0812n:701_3": "Udāharati “yathi”ccādi.",
  "anya-e0812n:701_4": "Mama sobhanaṃ khettaṃ vā gāmaṃ vā desaṃ vā janapadaṃ vā dehi.",
  "anya-e0812n:701_5": "Ettha khettamiccādi yācanakkamo vattuno aviññubhāvaṃ vinā ucitapadatthakkamaṃ nappakāseti,",
  "anya-e0812n:701_6": "tathā hi khettamapi dātumanicchanto gāmanigamajanapadādiṃ kathaṃ dassatīti kamahāni.",
  "anya-e0812n:702_0": "56.",
  "anya-e0812n:703_0": "Lokiyattha’matikkantaṃ, ativuttaṃ mataṃ yathā;",
  "anya-e0812n:704_0": "Atisambādha’mākāsa-metissā thanajambhane thanajumbhane (sī.).",
  "anya-e0812n:705_0": "56.",
  "anya-e0812n:705_1": "“Loki”ccādi.",
  "anya-e0812n:705_2": "Loke vidito lokiyo,",
  "anya-e0812n:705_3": "taṃ lokiyatthamabhidheyyaṃ atikkantaṃ ananuvuttaṃ yaṃ taṃ ativuttaṃ matanti vidhīyate.",
  "anya-e0812n:705_4": "Yathetyādinā udāharati.",
  "anya-e0812n:705_5": "Etissā vanitāya thanānaṃ payodharānaṃ jambhane byāpane ākāsaṃ gaganaṃ atisambādhaṃ accantappakaṃ.",
  "anya-e0812n:706_0": "56.",
  "anya-e0812n:706_1": "“Lokiyatthi”ccādi.",
  "anya-e0812n:706_2": "Lokiyatthaṃ loke pasiddhamabhidheyyaṃ atikkantaṃ kathanākārena atikkamitaṃ vākyaṃ ativuttamiti mataṃ.",
  "anya-e0812n:706_3": "Udāharati “yathi”ccādi.",
  "anya-e0812n:706_4": "Etissā thanajambhane thanānaṃ vijambhane ākāsaṃ atisambādhaṃ anokāsaṃ.",
  "anya-e0812n:706_5": "Ettha payodharānaṃ mahantattaṃ vadāmāti loke mahantanti pasiddhaṃ gaganamapi atikkantattā vākyamativuttadosena dūsitaṃ.",
  "anya-e0812n:707_0": "57.",
  "anya-e0812n:708_0": "Samudāyatthato’petaṃ, taṃ apetatthakaṃ yathā;",
  "anya-e0812n:709_0": "Gāviputto balībaddho, tiṇaṃ khādī pivī jalaṃ.",
  "anya-e0812n:710_0": "57.",
  "anya-e0812n:710_1": "“Samudāyi”ccādi.",
  "anya-e0812n:710_2": "Samudāyassa pakaraṇato padasandhino vākyassa attho abhidheyyaṃ aṅgaṅgibhūtaṃ kriyākārakasambandhīvisesalakkhaṇaṃ saṃvohārikaṃ,",
  "anya-e0812n:710_3": "tato apetaṃ apagataṃ suññaṃ,",
  "anya-e0812n:710_4": "vinā na (ka.) padatthamattena tassa katthaci byabhicārābhāvato etādisaṃ yaṃ tamapetatthakanti vidhi.",
  "anya-e0812n:710_5": "Na hi “gāviputto”ccādīsu samudāyattho sambhavati.",
  "anya-e0812n:711_0": "57.",
  "anya-e0812n:711_1": "“Samudāyi”ccādi.",
  "anya-e0812n:711_2": "Samudāyatthato visesanavisesyabhūtakriyākārakasambandhehi yuttavākyasaṅkhātapadasamudāyassa sambandhapadattā vohārānurūpaatthato apetaṃ apagataṃ,",
  "anya-e0812n:711_3": "avayavatthamattassa vā sabbattha labbhamānattā samudāyatthato suññaṃ,",
  "anya-e0812n:711_4": "taṃ vākyaṃ apetatthakaṃ nāma.",
  "anya-e0812n:711_5": "Yathiccādinā udāharati “gāviputto balībaddho usabho tiṇaṃ khādi,",
  "anya-e0812n:711_6": "jalaṃ pivī”ti.",
  "anya-e0812n:711_7": "Ettha avayavatthamattena vinā samudāyena gamyamānassa kassaci visesatthassa abhāvā samudāyatthato apagataṃ nāma hoti.",
  "anya-e0812n:712_0": "58.",
  "anya-e0812n:713_0": "Bandhe pharusatā yattha, taṃ bandhapharusaṃ yathā;",
  "anya-e0812n:714_0": "Kharā khilā parikkhīṇā, khette khittaṃ phalatya’laṃ.",
  "anya-e0812n:715_0": "58.",
  "anya-e0812n:715_1": "“Bandhe”ccādi.",
  "anya-e0812n:715_2": "Kharāiccādikaṃ bandhapharusaṃ sutisubhagattābhāvato kharā kakkasā khilā khāṇukādayo parikkhīṇā khayaṃ pattā yato,",
  "anya-e0812n:715_3": "tasmā khette kedāre khittaṃ vuttaṃ alamaccantaṃ phalati nipphajjati.",
  "anya-e0812n:715_4": "vākyadoso.",
  "anya-e0812n:716_0": "58.",
  "anya-e0812n:716_1": "“Bandhe”ccādi.",
  "anya-e0812n:716_2": "Bandhe bandhasarīre pharusatā sutisukhatābhāvato pharusabhāvo yattha vākye bhavati,",
  "anya-e0812n:716_3": "taṃ vākyaṃ bandhapharusaṃ nāma hoti.",
  "anya-e0812n:716_4": "Yathāti udāharati.",
  "anya-e0812n:716_5": "Kharā kakkasā khilā khāṇukādayo parikkhīṇā yasmā khīṇā honti,",
  "anya-e0812n:716_6": "tasmā khette khittaṃ vuttaṃ bījaṃ alaṃ atisayena phalati nipphajjati.",
  "anya-e0812n:717_0": "Vākyadosaniddesavaṇṇanā niṭṭhitā.",
  "anya-e0812n:718_0": "Vākyatthadosaniddesavaṇṇanā",
  "anya-e0812n:719_0": "59.",
  "anya-e0812n:720_0": "Ñeyyaṃ lakkhaṇamanvattha-vasenā’pakkamādinaṃ;",
  "anya-e0812n:721_0": "Udāharaṇametesaṃ, dāni sandassayāmya’haṃ.",
  "anya-e0812n:722_0": "59.",
  "anya-e0812n:722_1": "“Ñeyya”miccādi.",
  "anya-e0812n:722_2": "Apakkamādīnaṃ yathāuddiṭṭhānaṃ lakkhīyati udāharaṇamanenāti atthena lakkhaṇaṃ anvatthavasena apagato",
  "anya-e0812n:722_3": "kamo yattha taṃ apakkamantiādinā atthānugamanavasena ñeyyaṃ viññātabbaṃ.",
  "anya-e0812n:722_4": "Idāni vākyadose niddisitvā avasarappatte imasmiṃ kāle etesaṃ apakkamādīnaṃ udāharaṇaṃ lakkhiyaṃ ahaṃ sandassayāmi pakāsessāmi.",
  "anya-e0812n:723_0": "59.",
  "anya-e0812n:723_1": "Idāni uddiṭṭhānukkamena apakkamādiatthadosāni vibhāveti “ñeyya”miccādinā.",
  "anya-e0812n:723_2": "Apakkamādīnaṃ apakkamocityahīnādīnaṃ lakkhaṇaṃ apakkamādivisayabuddhiyā aviparītavuttiyā pavattikāraṇaṃ",
  "anya-e0812n:723_3": "anvatthavasena apagato kamo yatthiccādivacanatthānugatañāṇavasena ñeyyaṃ ñātabbaṃ,",
  "anya-e0812n:723_4": "visuṃ lakkhaṇaṃ na vadāmāti vuttaṃ hoti.",
  "anya-e0812n:723_5": "Idāni ahaṃ etesaṃ apakkamādīnaṃ udāharaṇaṃ lakkhiyaṃ sandassayāmi.",
  "anya-e0812n:723_6": "Atthānugatamanvatthaṃ anvatthassa ñāṇassa vasoti viggaho.",
  "anya-e0812n:724_0": "Tatthāpakkamaṃ yathā",
  "anya-e0812n:725_0": "60.",
  "anya-e0812n:726_0": "Bhāvanādānasīlāni, sammā sampāditāni’ha;",
  "anya-e0812n:727_0": "Bhogasaggādinibbāna-sādhanāni na saṃsayo.",
  "anya-e0812n:728_0": "60.",
  "anya-e0812n:728_1": "“Bhāvanā”iccādi.",
  "anya-e0812n:728_2": "Sammā alobhādihetusampattiyā sakkaccaṃ sampāditāni nipphāditāni.",
  "anya-e0812n:728_3": "Ettha bhogasaggādinibbānānaṃ hetavo yathākkamaṃ dānasīlabhāvanāyo,",
  "anya-e0812n:728_4": "na tu bhāvanādānasīlāni.",
  "anya-e0812n:729_0": "60.",
  "anya-e0812n:729_1": "Tattha tesu apakkamādīsu apakkamaṃ yathā apakkamassodāharaṇamevaṃ.",
  "anya-e0812n:729_2": "Ocityahīnaṃ yathātyādīsupi evamattho veditabbo.",
  "anya-e0812n:729_3": "“Bhāvani”ccādi.",
  "anya-e0812n:729_4": "Iha imasmiṃ attabhāve sammā sampāditāni alobhādihetusampattiyā sakkaccaṃ sampāditāni rāsikatāni bhāvanādānasīlāni",
  "anya-e0812n:729_5": "bhogasaggādinibbānasādhanāni upabhogaparibhogāni,",
  "anya-e0812n:729_6": "sagguppattiāyuārogyādīni,",
  "anya-e0812n:729_7": "nibbānañceti etesaṃ sādhakāni.",
  "anya-e0812n:729_8": "Na saṃsayo sadisavisadisavipākadāne saṃsayo nāma natthi.",
  "anya-e0812n:729_9": "Ettha bhogasagganibbānānaṃ hetubhūtā pana kamato dānasīlabhāvanāyo bhavantīti phalakkamassa hetukkamaṃ viruddhamiti kamāpetaṃ nāma hoti.",
  "anya-e0812n:730_0": "Ocityahīnaṃ yathā",
  "anya-e0812n:731_0": "61. Pūjanīyataro loke, aha’meko nirantaraṃ.",
  "anya-e0812n:732_0": "Mayekasmiṃ guṇā sabbe, yato samuditā ahuṃ.",
  "anya-e0812n:733_0": "61.",
  "anya-e0812n:733_1": "“Pūjanīyi”ccādi.",
  "anya-e0812n:733_2": "Yato yasmā kāraṇā sabbe guṇā sīlādayo ekasmiṃ kevale mayi eva samuditā rāsibhūtā ahuṃ ahesuṃ,",
  "anya-e0812n:733_3": "tasmā kāraṇā imasmiṃ sattaloke eko kevalo ahameva nirantaraṃ satataṃ pūjanīyataro atisayena pujjoti.",
  "anya-e0812n:733_4": "Evamattapasaṃsanamarucitaṃ sappurisassa.",
  "anya-e0812n:734_0": "61.",
  "anya-e0812n:734_1": "“Pūjanīyatare”ccādi.",
  "anya-e0812n:734_2": "Yato yasmā sabbe guṇā sīlādayo ekasmiṃ mayi adutiye mayi eva samuditā rāsibhūtā ahuṃ ahesuṃ,",
  "anya-e0812n:734_3": "tasmā loke sattaloke eko adutiyo ahameva nirantaraṃ satataṃ pūjanīyataro atisayena pūjanīyo.",
  "anya-e0812n:734_4": "Evaṃ attappasaṃsanato ucitatāya parihānīti ocityahīnaṃ nāma.",
  "anya-e0812n:735_0": "Yathā ca",
  "anya-e0812n:736_0": "62.",
  "anya-e0812n:737_0": "Yācitohaṃ kathaṃ nāma, na dajjāmyapi jīvitaṃ;",
  "anya-e0812n:738_0": "Tathāpi puttadānena, vedhate hadayaṃ mama.",
  "anya-e0812n:739_0": "62.",
  "anya-e0812n:739_1": "“Yācito”iccādi.",
  "anya-e0812n:739_2": "Ettha “yadi yāciṃsu,",
  "anya-e0812n:739_3": "jīvitampi yācakānaṃ dajjāmī”ti dassitodāratāyānucitaṃ puttadāne hadayapavedhanakathanaṃ vessantarassa yajjevamavoca.",
  "anya-e0812n:740_0": "62. Yathā ca,",
  "anya-e0812n:740_1": "evampi ocityahīnassa udāharaṇaṃ daṭṭhabbaṃ “yācito”ccādi.",
  "anya-e0812n:740_2": "Yācito yācakehi yācito ahaṃ jīvitamapi kathaṃ nāma na dajjāmi,",
  "anya-e0812n:740_3": "tathāpi evaṃ dānajjhāsaye satipi puttadānena mama hadayaṃ vedhate kampate.",
  "anya-e0812n:740_4": "Ettha vessantarassa “yadi yāceyyuṃ,",
  "anya-e0812n:740_5": "jīvitamapi yācakānaṃ dajjāmī”ti katapaṭiññāya puttadānena hadayakampanassa kathanaṃ cāgātisayayogasaṅkhātaudāraguṇassa ananucchavikanti ocityahīnaṃ.",
  "anya-e0812n:741_0": "Bhaggarīti yathā",
  "anya-e0812n:742_0": "63.",
  "anya-e0812n:743_0": "Itthīnaṃ dujjanānañca, vissāso nopapajjate;",
  "anya-e0812n:744_0": "Vise siṅgimhi nadiyaṃ, roge rājakulamhī ca.",
  "anya-e0812n:745_0": "63.",
  "anya-e0812n:745_1": "“Itthīna”miccādi.",
  "anya-e0812n:745_2": "Nopapajjate na yujjati.",
  "anya-e0812n:745_3": "Ettha sambandhe chaṭṭhiyā pariccāgena viseiccādinā ādhāre sattamīniddeso attharītiyā bhaṅgo.",
  "anya-e0812n:745_4": "Ādo majjhe ca cakārapariccāgā saddarītiyā bhaṅgo,",
  "anya-e0812n:745_5": "rītīnaṃ anantattā bhaṅgāpyanantā.",
  "anya-e0812n:745_6": "Udāharaṇaṃ tu disāmattaṃ.",
  "anya-e0812n:746_0": "63.",
  "anya-e0812n:746_1": "“Itthīna”miccādi.",
  "anya-e0812n:746_2": "Itthīnañca dujjanānañca vissāso sahavāsādīhi vissāso nopapajjate anatthasaṃsayānivattikāraṇattā na yujjati.",
  "anya-e0812n:746_3": "Vise garaḷe ca siṅgimhi siṅgavati mahiṃ sādo ca nadiyañca roge vaḍḍhamānake roge ca rājakulamhi ca vadhabandhanādikārake",
  "anya-e0812n:746_4": "rājakule ca vissāso nopapajjate.",
  "anya-e0812n:746_5": "Ettha ādo sambandhe chaṭṭhiyā ārabhitvā taṃ pahāya sattamiyā vuttattā attharīti ca,",
  "anya-e0812n:746_6": "ādimajjhesu casaddapariccāgato saddarīti ca bhinnā.",
  "anya-e0812n:746_7": "Casaddaṃ payuñjantena ādo eva vā ante eva vā paccekaṃ vā yojetabbaṃ hoti.",
  "anya-e0812n:746_8": "Īdiso payogo rītibhaṅgo nāma hoti.",
  "anya-e0812n:746_9": "Rītīnaṃ bahuttā rītibhaṅgadosāpi bahuvidhā.",
  "anya-e0812n:746_10": "Idaṃ pana mukhamattanidassanaṃ.",
  "anya-e0812n:747_0": "Sasaṃsayaṃ yathā",
  "anya-e0812n:748_0": "64.",
  "anya-e0812n:749_0": "Munindacandimāloka-rasalolavilocano;",
  "anya-e0812n:750_0": "Jano’vakkantapantho’va, gopadassanapīṇito.",
  "anya-e0812n:751_0": "64.",
  "anya-e0812n:751_1": "“Munindi”ccādi.",
  "anya-e0812n:751_2": "Candimā viya candimā,",
  "anya-e0812n:751_3": "munindoyeva candimā,",
  "anya-e0812n:751_4": "tassa ālokanaṃ dassanaṃ,",
  "anya-e0812n:751_5": "āloko pakāso vā,",
  "anya-e0812n:751_6": "tasmiṃ raso anurāgo,",
  "anya-e0812n:751_7": "tena lolāni capalāni locanāni akkhīni yassa so jano avakkanto okkanto paviṭṭho pantho maggo yena avakkantapantho eva gunnaṃ raṃsīnaṃ,",
  "anya-e0812n:751_8": "iṭṭhatthanipphattisūcakabhāvena gopadatthassa vā padassanena pīṇito muditoti ettha gorūpassa padassanenātipi viññāyatīti sandeho.",
  "anya-e0812n:752_0": "64.",
  "anya-e0812n:752_1": "“Munindi”ccādi.",
  "anya-e0812n:752_2": "Munindacandimālokarasalolavilocano munindasaṅkhātassa candimassa āloke dassane pātubhāve vā rasena ālayena",
  "anya-e0812n:752_3": "cañcalanetto jano avakkantapanthova otiṇṇamaggova buddhassa dassanatthāya maggamotiṇṇoti adhippāyo.",
  "anya-e0812n:752_4": "Gopadassanapīṇito gosaṅkhātaraṃsipadassanena,",
  "anya-e0812n:752_5": "abhimaṅgalasammatagopadassanena vā santuṭṭho hoti.",
  "anya-e0812n:752_6": "Ettha gopadassanenāti ca atthassa gamyamānattā viññātuṃ saṃsayo uppajjatīti sasaṃsayaṃ nāma.",
  "anya-e0812n:752_7": "Avakkanto pantho yenāti ca,",
  "anya-e0812n:752_8": "gunnaṃ raṃsīnaṃ,",
  "anya-e0812n:752_9": "gāvassa vā padassananti ca,",
  "anya-e0812n:752_10": "gopadassanena pīṇitoti ca viggaho.",
  "anya-e0812n:753_0": "65.",
  "anya-e0812n:754_0": "Vākyatthato duppatīti-karaṃ gāmmaṃ mataṃ yathā;",
  "anya-e0812n:755_0": "Poso vīriyavāso’yaṃ, paraṃ hantvāna vissami.",
  "anya-e0812n:756_0": "65.",
  "anya-e0812n:756_1": "“Vākya”iccādi.",
  "anya-e0812n:756_2": "Paraṃ sattuṃ hantvāna paharitvā vīriyavā sūro soyaṃ poso puriso vissami vissattho.",
  "anya-e0812n:756_3": "Ayamattho tāva na duppatīto.",
  "anya-e0812n:756_4": "Paraṃ accantaṃ hantvāna vīriyavā ucitasambhavo soyaṃ poso vissamīti duppatītoyamattho.",
  "anya-e0812n:757_0": "65.",
  "anya-e0812n:757_1": "Anvatthavasena lakkhaṇassa apākaṭattā salakkhaṇaṃ lakkhiyamudāharati “vākyatthato”ccādinā.",
  "anya-e0812n:757_2": "Vākyatthato duppatītikaraṃ viruddhappakāsakaṃ gāmmanti mataṃ.",
  "anya-e0812n:757_3": "Yathāti udāharati.",
  "anya-e0812n:757_4": "Paraṃ sattuṃ hantvāna māretvāna vīriyavā sūro so ayaṃ poso vissami vigataparissamo ahosi,",
  "anya-e0812n:757_5": "ayamattho iṭṭho.",
  "anya-e0812n:757_6": "Paraṃ atisayena hantvāna vītikkamaṃ katvā vīriyavā upacitasambhavo upacitasukko so ayaṃ puriso vāyāmena vissami vigatavāyāmo ahosīti.",
  "anya-e0812n:757_7": "Imassatthassa asabbhārahattā gāmmattaṃ.",
  "anya-e0812n:757_8": "Vīriyaṃ ussāho sambhavo vā assa atthīti viggaho.",
  "anya-e0812n:758_0": "66.",
  "anya-e0812n:759_0": "Duṭṭhālaṅkaraṇaṃ tetaṃ, yatthālaṅkāradūsanaṃ;",
  "anya-e0812n:760_0": "Tassālaṅkāraniddese, rūpamāvībhavissati.",
  "anya-e0812n:761_0": "66.",
  "anya-e0812n:761_1": "“Duṭṭhā”iccādi.",
  "anya-e0812n:761_2": "Yattha yasmiṃ vākye alaṅkārānaṃ dūsanaṃ vikaṭatā,",
  "anya-e0812n:761_3": "etantu duṭṭhālaṅkaraṇaṃ duṭṭhālaṅkaraṇaṃ nāma,",
  "anya-e0812n:761_4": "tassa duṭṭhālaṅkārassa rūpaṃ sarūpaṃ alaṅkāraniddese taṃnāmake paricchede āvībhavissati pakāsissati,",
  "anya-e0812n:761_5": "tattheva taṃ dassayissāmīti adhippāyo.",
  "anya-e0812n:762_0": "66.",
  "anya-e0812n:762_1": "“Duṭṭhālaṅkari”ccādi.",
  "anya-e0812n:762_2": "Yattha vākye alaṅkāradūsanaṃ alaṅkārānaṃ virodho hoti,",
  "anya-e0812n:762_3": "etaṃ vākyatthanissitaṃ etaṃ vākyaṃ duṭṭhālaṅkaraṇaṃ duṭṭhālaṅkāro nāma,",
  "anya-e0812n:762_4": "tassa duṭṭhālaṅkaraṇadosopalakkhitavākyassa rūpaṃ sarūpaṃ lakkhiyaṃ alaṅkāraniddese alaṅkārānaṃ nidassanaṭṭhānabhūte paricchede āvībhavissati.",
  "anya-e0812n:762_5": "Ettha vuttepi puna tatthāpi vattabbaṃ siyāti na vuttanti adhippāyo.",
  "anya-e0812n:762_6": "Uddese “duṭṭhālaṅkatī”ti vatvā idāni “duṭṭhālaṅkaraṇa”nti vacanaṃ alaṅkati alaṅkaraṇaalaṅkārasaddānaṃ tulyatthattā na virujjhati.",
  "anya-e0812n:763_0": "67.",
  "anya-e0812n:764_0": "Kato’tra saṅkhepanayā mayā’yaṃ,",
  "anya-e0812n:765_0": "Dosānamesaṃ pavaro vibhāgo;",
  "anya-e0812n:766_0": "Eso’va’laṃ bodhayituṃ kavīnaṃ,",
  "anya-e0812n:767_0": "Tamatthi ce khedakaraṃ parampi.",
  "anya-e0812n:768_0": "Iti saṅgharakkhitamahāsāmipādaviracite subodhālaṅkāre",
  "anya-e0812n:769_0": "Dosāvabodho nāma",
  "anya-e0812n:770_0": "Paṭhamo paricchedo.",
  "anya-e0812n:771_0": "67.",
  "anya-e0812n:771_1": "Evaṃ “sodāharaṇametesaṃ,",
  "anya-e0812n:771_2": "lakkhaṇaṃ kathayāmyaha”nti katapaṭiññānurūpaṃ paṭipajja dāni “katotri”ccādinā nikkhipananayaṃ saṅkhipati.",
  "anya-e0812n:771_3": "Atra imasmiṃ adhikāre,",
  "anya-e0812n:771_4": "paricchede vā esaṃ yathāvuttānaṃ dosānaṃ padadosādīnaṃ pavaro uttamo vibhāgo vibhajanaṃ saṅkhepanayā saṅkhepakkamena,",
  "anya-e0812n:771_5": "na vitthārato,",
  "anya-e0812n:771_6": "yato aparisaṅkhyeyyānaṃ natthi pariyanto mayā kato niṭṭhāpito.",
  "anya-e0812n:771_7": "Nanu “saṅkhepanayā”ti vuttattā purātanehi purātarehi (ka.) dīpitā santi bahū dosā,",
  "anya-e0812n:771_8": "te pariccattā siyunti?",
  "anya-e0812n:771_9": "Ettha vuccate,",
  "anya-e0812n:771_10": "vitthārakkamassa anadhippetattā “saṅkhepanayā”ti vuttaṃ,",
  "anya-e0812n:771_11": "na pana sabbathā pariccāgena. Tathā hi–",
  "anya-e0812n:772_0": "“Nihantu soyaṃ jalitaṃ, pataṅgo aripāvaka”ntiādīnaṃ",
  "anya-e0812n:773_0": "Akkhamatthantarādikaṃ viruddhatthantarānugatanti ca.",
  "anya-e0812n:773_1": "Ettha hi pataṅgasaddena jotiriṅgaṇasaṅkhātamatthantaramasamatthamicchitatthe “vacanti gaṇḍā”tyevamādikaṃ",
  "anya-e0812n:773_2": "amaṅgalaapayuttapadādikaṃ kiliṭṭhe antogadhanti ca.",
  "anya-e0812n:774_0": "Gajahesādi sambandhadūsitaṃ lokavirodhi,",
  "anya-e0812n:774_1": "sogatāgamādīsu pasiddhaṃ rūpakkhandhādikamaññatra vuttaṃ appatītaṃ nāma.",
  "anya-e0812n:774_2": "Idaṃ āgamavirodhiiti,",
  "anya-e0812n:774_3": "sambandhadūsitappatītādikaṃ virodhimhi paviṭṭhanti ca,",
  "anya-e0812n:774_4": "ānetabbahetuttā hetvapekkhaṃ neyyato na byatiriccatīti ca.",
  "anya-e0812n:775_0": "“Devo voharatu klesaṃ, rāhukhinno divākaro”",
  "anya-e0812n:776_0": "Iccādikaṃ asāmatthyābhidheyyādikaṃ ocityahīne saṅgahitanti ca.",
  "anya-e0812n:776_1": "Jigucchaasabbhasaṃsūcakaatthantarakañca gāmmaṃ duppatītikare saṅgayhatīti ca.",
  "anya-e0812n:776_2": "( ) (duruccāraṇaṃ)?",
  "anya-e0812n:776_3": "Sabandhapharusameveti ca.",
  "anya-e0812n:777_0": "Ettha pana ocityahīnaduppatītikarānaṃ vākyatthadosattepi phandhapharusassa ca vākyadosatte padapadatthānaṃ dosato vākyameva duṭṭhaṃ siyā,",
  "anya-e0812n:777_1": "vākyañca padehi viriccate,",
  "anya-e0812n:777_2": "pade duṭṭhe vākyattho ca duṭṭho siyā.",
  "anya-e0812n:777_3": "Padadosato vākyavākyatthānaṃ nānābhāvābhāvañāpanatthaṃ asāmatthiyābhidheyyādikaṃ padaṃ ocityahīnādivākyatthadosādīsu anto kathitaṃ.",
  "anya-e0812n:777_4": "Tathā hi purātanehi viruddhatthantarādīhi padehi viracitaṃ vākyaṃ viruddhantiādinā bahūni duṭṭhāni vākyāni dassitāni.",
  "anya-e0812n:777_5": "“Harisamānayī”ti ettha hapubbaṃ risa’mānayīti icchitatthā pari bhaṭṭhaṃ bhaṭṭhaṃ.",
  "anya-e0812n:777_6": "Nānatthamappasiddhehi yuttaṃ guḷhaṃ,",
  "anya-e0812n:777_7": "yathā “sakko sahassagū”ti.",
  "anya-e0812n:777_8": "Iti bhaṭṭhaguḷhatthādayo pasādālaṅkāraviruddhāti ca.",
  "anya-e0812n:778_0": "Vākyepi visandhikamihānupayogīti ca,",
  "anya-e0812n:778_1": "vākyantaropagataṃ vākyaṃ vākyagabbhaṃ,",
  "anya-e0812n:778_2": "vākyantarapadasammissaṃ “apāthyameso dissati,",
  "anya-e0812n:778_3": "vejjaṃ khādatyanārata”miccādikaṃ vākyasaṃkiṇṇañca byākiṇṇe samohitanti ca.",
  "anya-e0812n:779_0": "“Kācuyyāne mayā diṭṭhā, vallarī pañcapallavā;",
  "anya-e0812n:780_0": "Pallave pallave mudhā, yassā kusumamañcarī”ti.",
  "anya-e0812n:781_0": "Idamavācakaṃ paheḷikāya pamussitāsannissitanti ca,",
  "anya-e0812n:781_1": "tattha ca kavinā uyyānasaddena gehaṃ,",
  "anya-e0812n:781_2": "latāvācinā vallarīsaddena aṅganā,",
  "anya-e0812n:781_3": "pallavasaddena karacaraṇadasanacchadā,",
  "anya-e0812n:781_4": "mañcarīsaddena nakhasobhā dantakantiyo ca vattumicchitā,",
  "anya-e0812n:781_5": "vākyatthepi paduminīnaṃ rattiyamunniddatādikaṃ viruddhaṃ virodhinilīnanti ca nātyanuññātā,",
  "anya-e0812n:781_6": "na tu sabbathā pariccāgena.",
  "anya-e0812n:781_7": "Esova evaṃ yathāvuttanayena niṭṭhāpito ayaṃ saṅkhepanayo eva kavīnaṃ paṇḍitajanānaṃ khedakaraṃ “kathaṃ",
  "anya-e0812n:781_8": "nāma bandhepīdisaṃ sati santī”ti evamāsuhanopajanaṃ paraṃ padadose asādhusandiddhapariyāya ñeyyaappatītatthaappayojaka",
  "anya-e0812n:781_9": "dubbodhadesiyādikaṃ,",
  "anya-e0812n:781_10": "vākyadose adhikaūnabhaggacchandādikaṃ,",
  "anya-e0812n:781_11": "vākyatthadose upakkamopasaṃhāravisamañceti iccevamādikamaparampi dūsanaṃ atthi ce yadi bhaveyya,",
  "anya-e0812n:781_12": "tampi bodhayitumavagametuṃ alaṃ samatthaṃ yathāvuttadosānusārena buddhimantehi sakkā ūhitunti.",
  "anya-e0812n:782_0": "Evaṃ vadato ca ganthakārassāyamadhippāyo –",
  "anya-e0812n:782_1": "ye dosā vibhāgaso na vuttā,",
  "anya-e0812n:782_2": "te mayā ganthagāravabhayā saṅkhepitā,",
  "anya-e0812n:782_3": "lakkhaṇato tu saṅgahitā.",
  "anya-e0812n:782_4": "Na hi tesamantaṃ ko jahāpeti.",
  "anya-e0812n:783_0": "Tattha saddasatthaviruddhamasādhu.",
  "anya-e0812n:783_1": "Yaṃ kriyādinimittamupādāya atthantarepi vattate,",
  "anya-e0812n:783_2": "taṃ saññābhāveneva payuttaṃ sandiddhaṃ,",
  "anya-e0812n:783_3": "yathā “ravimhihimahā”ti,",
  "anya-e0812n:783_4": "idaṃ pana visesanatthe sādhu hoti.",
  "anya-e0812n:783_5": "Pasiddhasaññāsaddassa pariyāyantarena parikappitapadaṃ pariyāyañeyyaṃ,",
  "anya-e0812n:783_6": "yathā “vaḷavāmukhene”ti ettha “assavanitānanena” iti.",
  "anya-e0812n:783_7": "Yaṃ accantābyabhicārībhāvena visesyassa guṇaṃ vadati,",
  "anya-e0812n:783_8": "taṃ appatītatthaṃ,",
  "anya-e0812n:783_9": "yathā “kaṇhamasī”ti.",
  "anya-e0812n:783_10": "Adhigatatthānupayogaṃ appayojakaṃ,",
  "anya-e0812n:783_11": "yathā “atiphenilaṃ sāgaramalaṅghī”ti.",
  "anya-e0812n:783_12": "“Manuññaddhanayo pāde,",
  "anya-e0812n:783_13": "khādayo kani bhanti te” iccādiko dubbodho,",
  "anya-e0812n:783_14": "kani kaññe khādayo gaggharikā.",
  "anya-e0812n:783_15": "“Ime lāvaṇyatallā te,",
  "anya-e0812n:783_16": "gallā lolavilocane”iccādiko desiyo,",
  "anya-e0812n:783_17": "tallo jalāsayaviseso,",
  "anya-e0812n:783_18": "gallo kapolo.",
  "anya-e0812n:783_19": "“Saggasevīnaṃ ripūnamitthīnamakaṅkaṇo pāṇi.",
  "anya-e0812n:783_20": "Nettamanañjana”ntiādikaṃ adhikaṃ.",
  "anya-e0812n:783_21": "“Akaṅkaṇo pāṇī”tiādinā vedhabyassa gammamānattā “saggasevīna”nti adhikanti.",
  "anya-e0812n:783_22": "Yattha vattabbassa ūnatā, taṃ ūnaṃ,",
  "anya-e0812n:783_23": "yathā “tilokatilakaṃ muni”ntiādi.",
  "anya-e0812n:783_24": "Ettha “vandāmī”ti ūnaṃ,",
  "anya-e0812n:783_25": "chandobhaṅgānvitaṃ vaco bhaggacchandaṃ pākaṭaṃ.",
  "anya-e0812n:783_26": "Ārambhāvasānena visamaṃ upakkamopasaṃhāravisamaṃ,",
  "anya-e0812n:783_27": "taṃ pana āraddhakkamapariccāgenāparena nikkhipanaṃ veditabbaṃ.",
  "anya-e0812n:784_0": "Iti subodhālaṅkāre mahāsāmināmikāṭīkāyaṃ",
  "anya-e0812n:785_0": "Dosāvabodhaparicchedo.",
  "anya-e0812n:786_0": "67.",
  "anya-e0812n:786_1": "Evaṃ “sodāharaṇametesaṃ,",
  "anya-e0812n:786_2": "lakkhaṇaṃ kathayāmyaha”nti katapaṭiññānurūpaṃ sampādetvā idāni “katotre”ccādinā nigamento dose saṅkhipati.",
  "anya-e0812n:786_3": "Atra imasmiṃ adhikāre,",
  "anya-e0812n:786_4": "paricchede vā esaṃ dosānaṃ yathāvuttapadadosādīnaṃ pavaro lakkhaṇāvirodhalakkhiyato uttamo vibhāgo asaṅkarato",
  "anya-e0812n:786_5": "vibhajanaṃ saṅkhepanayā vitthārāpaniyasaṅkhepakkamena mayā kato vutto esova yathāvutto eso saṅkhepakkamo",
  "anya-e0812n:786_6": "eva kavīnaṃ viracayantānaṃ khedakaraṃ bandhasarīre īdisaṃ īdisappayogaṃ kathaṃ nāma karomīti evaṃ pavattakhedamuppādayantaṃ",
  "anya-e0812n:786_7": "parampi asādhusandiddhādi aññampi dūsanamatthi ce,",
  "anya-e0812n:786_8": "taṃ sabbaṃ bodhayituṃ bodhetuṃ alaṃ samattho hoti.",
  "anya-e0812n:786_9": "Niyati avuttopi attho etenāti ca,",
  "anya-e0812n:786_10": "saṅkhepo ca so nayo cāti viggaho.",
  "anya-e0812n:787_0": "Ihāniddiṭṭhaṃ",
  "anya-e0812n:788_0": "“Nihantu soyaṃ jalitaṃ, pataṅgo aripāvaka”ntiādikaṃ",
  "anya-e0812n:789_0": "Akkhamatthantarādikaṃ viruddhatthantare anupatattā na vuttaṃ,",
  "anya-e0812n:789_1": "ettha sūriyavācako pataṅgasaddo jotiriṅgaṇavācakopi hotīti vattumicchitaamittaggivināse asamatthaññattho hoti.",
  "anya-e0812n:790_0": "“Vacanti gaṇḍi”ccādikaṃ āgame appasiddhaṃ lakkhaṇamattena sādhiyaṃ.",
  "anya-e0812n:790_1": "Appayuttapadādidoso kiliṭṭhapadadose antogadho hotīti na vutto.",
  "anya-e0812n:791_0": "Gajahesāturaṅgakoñcanādādisambandhadūsitañca.",
  "anya-e0812n:791_1": "Jināgamādīsu pasiddharūpakkhandhādikamaññatra payuttamappatītannāmātīdaṃ dvayaṃ yathākkamaṃ lokavirodhamāgamavirodhañca",
  "anya-e0812n:791_2": "hotīti virodhipade antogadhaṃ hoti.",
  "anya-e0812n:791_3": "Hetvapekkhaṃ ānetabbahetuttā neyye antogadhanti na vuttaṃ.",
  "anya-e0812n:792_0": "“Devo voharatu klesaṃ, rāhukhinno divākaro”",
  "anya-e0812n:793_0": "Iccādikaṃ asamatthābhidhāyiccādi ocityahīne antogadhanti na vuttaṃ.",
  "anya-e0812n:793_1": "Ettha divākaro sayaṃ rāhugahito aññesaṃ kilesāpanayane asamatthoti tamasāmatthiyaṃ visesanabhūtena “rāhukhinno”ti padena ñāyati.",
  "anya-e0812n:794_0": "Jigucchāvamaṅgalaasabbhānaṃ tiṇṇamaññatrassa jotakaṃ vācakaṃ vā atthantaraṃ vā gāmmaṃ duppatītikarattā vākyatthagāmmadoseyeva antogadhanti na vuttaṃ.",
  "anya-e0812n:794_1": "Duruccāraṇabhūtalakkhaṇaṃ kaṭṭhaṃ bandhapharusato abyatirittanti na vuttanti.",
  "anya-e0812n:794_2": "“Harisamānayī”ti vattabbe hapubbaṃ risa’mānayiiccādikaṃ icchitatthato paribhaṭṭhattā bhaṭṭhañca “sakko",
  "anya-e0812n:794_3": "sahassagū”iccādikaṃ apasiddhavisaye pariyuttaguḷhañceti ime atthaguḷhādayo pasādālaṅkāraviruddhattā pasādaguṇādāneneva",
  "anya-e0812n:794_4": "pariccattāti na vuttaṃ.",
  "anya-e0812n:794_5": "Ettha hi sahassaṃ gāvo cakkhūni assāti sahassagūti sakkassa nāmaṃ guḷhaṃ nāma hoti.",
  "anya-e0812n:795_0": "Vākyadosepi visandhivākyaṃ idha anupayogittā na vuttaṃ.",
  "anya-e0812n:795_1": "Vākyamajjhapatitavākyayuttaṃ vākyagabbhañca,",
  "anya-e0812n:795_2": "vākyantarapadasammissaṃ.",
  "anya-e0812n:796_0": "“Apāthyameso dissati, vejjaṃ khādatyanārataṃ”",
  "anya-e0812n:797_0": "Iccādikaṃ vākyasaṃkiṇṇañca byākiṇṇe antogadhanti na vuttaṃ.",
  "anya-e0812n:797_1": "Ettha eso bhisakko anārataṃ niccaṃ apāthyaṃ rogassa ahitaṃ dissati vadati.",
  "anya-e0812n:797_2": "Eso rogī anārataṃ satataṃ apāthyaṃ ahitaṃ khādati.",
  "anya-e0812n:797_3": "Vejjaṃ bhisakkaṃ dissati kujjhati.",
  "anya-e0812n:797_4": "Evaṃ anekavākyehipi sandhivākyaṃ saṃkiṇṇaṃ nāma.",
  "anya-e0812n:798_0": "“Kācuyyāne mayā diṭṭhā, vallarī pañcapallavā;",
  "anya-e0812n:799_0": "Pallave pallave mudhā, yassā kusumamañcarī”ti.",
  "anya-e0812n:800_0": "Idamavācakaṃ paheḷikāsu pamussitāsannissitamiti na vuttaṃ.",
  "anya-e0812n:800_1": "Nanu cettha attanā paheḷikāya adassitattā avācakassa pamussitāya antogadhakaraṇaṃ asiddhena asiddhasādhananti?",
  "anya-e0812n:800_2": "Nayidamevaṃ,",
  "anya-e0812n:800_3": "“upekkhiyanti sabbāni,",
  "anya-e0812n:800_4": "sissakhedabhayā mayā”ti ca upari kiliṭṭhapadadosaparihāre “paheḷikāyamāruḷhā,",
  "anya-e0812n:800_5": "na hi duṭṭhā kiliṭṭhatā”ti ceti iminā purātanehi niddiṭṭhasoḷasapaheḷikāyopi dassitāti siddhena asiddhasādhanaṃ hoti.",
  "anya-e0812n:800_6": "Tattha kavinā uyyānasaddena gehañca latāpariyāyavallarīsaddena aṅganā ca pallavasaddena karacaraṇādharā",
  "anya-e0812n:800_7": "ca mañcarīsaddena nakhadantakantiyo ca vattumicchitā.",
  "anya-e0812n:801_0": "Vākyatthadosepi paduminīnaṃ rattiyaṃ pabujjhanādikaṃ viruddhaṃ virodhipadeyeva antogadhattā na vuttanti dassetuṃ “katotra saṅkhepanayā”ti vuttaṃ,",
  "anya-e0812n:801_1": "na pana tesaṃ sabbathā pariccattattāti.",
  "anya-e0812n:801_2": "Ettha ocityahīnaduppatītikarānaṃ dvinnaṃ vākyatthadosatte sati bandhapharusassa vākyadosatte sati virodhino",
  "anya-e0812n:801_3": "padadosatte sati “asamatthābhidhāyi”ādipadaṃ,",
  "anya-e0812n:801_4": "“jigucchādittayapakāsakā”dipadaṃ,",
  "anya-e0812n:801_5": "kaṭṭhapadaṃ,",
  "anya-e0812n:801_6": "paduminīnaṃ rattiyaṃ phullatādi dunniddatādi (ka.) vākyatthañceti ime cattāro dosā bhinnajātikesu ocityādīsu kathaṃ saṅgahitāti? Saccaṃ,",
  "anya-e0812n:801_7": "tathāpi padānaṃ duṭṭhatte sati vākyavākyatthānamaduṭṭhatā nāma natthīti padadosena sandhivākyavākyatthadosānamanaññattaṃ",
  "anya-e0812n:801_8": "sissānaṃ ñāpanatthaṃ padadosādikaṃ vākyatthadosādīsu saṅgahitanti veditabbaṃ.",
  "anya-e0812n:801_9": "Imināyeva purātanehi viruddhatthantarādipadehi vicaritaṃ vākyaṃ viruddhantiādinā duṭṭhāni bahūni vākyāni dassitānīti daṭṭhabbaṃ.",
  "anya-e0812n:802_0": "Imāyeva imissāyeva (ka.) gāthāya “tamatthi ce khedakaraṃ parampī”ti ettha parasaddenaasādhusandiddhapariyāyañeyyāppatītatthaappayojaka-",
  "anya-e0812n:802_1": "dubbodhadesiyādipadadose ca adhikaūnabhaggacchandādivākyadose ca upakkamopasaṃhāravisamasaṅkhāte vākyatthadose ca pariggaṇhāti.",
  "anya-e0812n:802_2": "Ettha saddasatthaviruddhamasādhu nāma.",
  "anya-e0812n:802_3": "Kriyānipphattikāraṇamupādāya atthantare pavattanāmaṃ visesanatthena vinā saññābhājane payuttaṃ sandiddhaṃ nāma,",
  "anya-e0812n:802_4": "yathā “ravimhi himahā”ti.",
  "anya-e0812n:802_5": "Ettha himahā ravīti visesane kate doso natthi.",
  "anya-e0812n:802_6": "Pasiddhasaññāsaddassa pariyāyanāmena kappitapadaṃ pariyāyañeyyaṃ nāma,",
  "anya-e0812n:802_7": "yathā “vaḷavāmukhassa assavanitānana”nti.",
  "anya-e0812n:802_8": "Atisayā vinā bhāvitatthena visesyassa guṇavācakaṃ padaṃ appatītatthaṃ nāma,",
  "anya-e0812n:802_9": "yathā “kaṇhamasī”ti.",
  "anya-e0812n:802_10": "Adhigatattānupayogipadaṃ appayojakaṃ nāma,",
  "anya-e0812n:802_11": "yathā “atiphenilaṃ sāgaramalaṅghī”ti.",
  "anya-e0812n:802_12": "Appasiddhavacanaṃ dubbodhaṃ nāma, yathā–",
  "anya-e0812n:803_0": "“Manuññaddhanayo pāde, khādayo kani bhanti te”ti.",
  "anya-e0812n:804_0": "Kani he kaññe te tavapāde manuññaddhanayo manoharasaddasamannāgatā khādayo gaggharikā bhanti dibbantīti.",
  "anya-e0812n:804_1": "Kismiñci deseyeva siddhanāmaṃ desiyaṃ nāma. Yathā–",
  "anya-e0812n:805_0": "“Ime lāvaṇyatallā te, gallā lolavilocane”ti.",
  "anya-e0812n:806_0": "He lolavilocane te tava ime gallā kapolā lāvaṇyatallā manuññatallā jalāsayavisesā bhavanti.",
  "anya-e0812n:806_1": "Kenaci lesena pakāsitamatthamupādāya payuttamadhikaṃ nāma. Yathā–",
  "anya-e0812n:807_0": "“Tvayi rājati rājinda, ripūnaṃ saggasevinaṃ;",
  "anya-e0812n:808_0": "Thīnaṃ akaṅkaṇo pāṇi, siyā nettamanañjana”nti.",
  "anya-e0812n:809_0": "Ettha “akaṅkaṇo pāṇi,",
  "anya-e0812n:809_1": "nettamanañjana”nti imināyevathīnaṃ vidhavattaṃ gamyamānaṃ hotīti tappakāsanatthaṃ payuttaṃ “saggasevina”nti idaṃ adhikaṃ nāma.",
  "anya-e0812n:809_2": "Vattabbayuttato ūnaṃ vākyaṃ ūnaṃ nāma.",
  "anya-e0812n:809_3": "“Tilokatilakaṃ muni”nti ettha “vandāmī”ti vattabbassa avuttattā ūnaṃ.",
  "anya-e0812n:809_4": "Chandohānisaṃyuttaṃ bhaggacchandaṃ nāma.",
  "anya-e0812n:809_5": "Idaṃ tesaṃ tesaṃ chandānaṃ akkharagaṇanato ūnādhikavasena pākaṭaṃ hoti.",
  "anya-e0812n:809_6": "Ādyantato visamaṃ upakkamopasaṃhāravisamaṃ nāma.",
  "anya-e0812n:809_7": "Idaṃ āraddhakkamaṃ pariccajitvā kamantarena niyamanti veditabbaṃ.",
  "anya-e0812n:810_0": "Iti subodhālaṅkāranissaye",
  "anya-e0812n:811_0": "Paṭhamo paricchedo.",
  "anya-e0812n:812_0": "2. Dosaparihārāvabodhaparicchedavaṇṇanā",
  "anya-e0812n:813_0": "68.",
  "anya-e0812n:814_0": "Kadāci kavikosallā, virodho sakalopya’yaṃ;",
  "anya-e0812n:815_0": "Dosasaṅkhyamatikkamma, guṇavīthiṃ vigāhate.",
  "anya-e0812n:816_0": "69.",
  "anya-e0812n:817_0": "Tena vuttavirodhāna-mavirodho yathā siyā;",
  "anya-e0812n:818_0": "Tathā dosaparihārā-vabodho dāni nīyate.",
  "anya-e0812n:819_0": "68- 69.",
  "anya-e0812n:819_1": "Iccevaṃ dosavibhāgaṃ paricchijja idāni yathāvuttadosaparihārakkamamupadisitumāha “kadācī”tyādi.",
  "anya-e0812n:819_2": "Sakalopi ayaṃ virodho viruddhatthantarādikato na koci eko eva dosesu,",
  "anya-e0812n:819_3": "dosānaṃ vā saṅkhyaṃ gaṇanaṃ dosabhāvaṃ atikkamma paricchijja guṇānaṃ vīthiṃ padaviṃ guṇasabhāvataṃ vigāhate abbhupagacchati kadāci,",
  "anya-e0812n:819_4": "na sabbadā.",
  "anya-e0812n:819_5": "Kavino payujjakassa kosallā tādisavisayapariggahalakkhaṇanepuññakāraṇā,",
  "anya-e0812n:819_6": "na tu yathā tathā ceti.",
  "anya-e0812n:819_7": "“Tene”ccādi. Yenevaṃ,",
  "anya-e0812n:819_8": "tena kāraṇena vuttānaṃ viruddhatthantarādīnaṃ virodhānaṃ yathā yena pakārena avirodho niddosatā siyā bhaveyya,",
  "anya-e0812n:819_9": "tathā tena pakārena dosānaṃ parihāro dūrīkaraṇaṃ avabujjhati ñāyati etenāti avabodho,",
  "anya-e0812n:819_10": "tassa avabodho,",
  "anya-e0812n:819_11": "tannāmiko paricchedo idāni nīyate ānīyate vuccateti attho.",
  "anya-e0812n:820_0": "68- 69.",
  "anya-e0812n:820_1": "Evaṃ dosavibhāgaṃ paricchinditvā idāni yathāvuttadosānaṃ parihāratthamārabhanto “kadācī”tyādimāha.",
  "anya-e0812n:820_2": "Sakalopi ayaṃ virodho padadosādiko dosasaṅkhyaṃ dosānaṃ,",
  "anya-e0812n:820_3": "dosesu vā gaṇanaṃ dosabhāvaṃ atikkamma kadāci kavikosallā kavino byākaraṇābhidhānachandoalaṅkatiādīsu",
  "anya-e0812n:820_4": "paricayalakkhaṇena paññāpāṭavena yato guṇavīthiṃ guṇapadaviṃ kevalaṃ guṇasabhāvaṃ vigāhate abbhupagacchati,",
  "anya-e0812n:820_5": "tena kāraṇena vuttavirodhānaṃ yathāvuttapadadosādivirodhānaṃ avirodho aviruddhatā yathā siyā yena pakārena bhaveyya,",
  "anya-e0812n:820_6": "tathā tena pakārena dosaparihārāvabodho yathāvuttapadadosādisambandhino pariharaṇakkamassa avabodhakāraṇattā",
  "anya-e0812n:820_7": "tannāmikaparicchedo idāni laddhāvasare nīyate vuccate.",
  "anya-e0812n:820_8": "Yathāvuttadosā kavisāmatthiyena niddosattaṃ bhajanti,",
  "anya-e0812n:820_9": "tassa sāmatthiyassa upadesaṃ dassāmāti adhippāyo.",
  "anya-e0812n:821_0": "Padadosaparihāravaṇṇanā",
  "anya-e0812n:822_0": "Tattha viruddhatthantarassa parihāro yathā –",
  "anya-e0812n:823_0": "70.",
  "anya-e0812n:824_0": "Vindantaṃ pākasālīnaṃ, sālīnaṃ dassanā sukhaṃ;",
  "anya-e0812n:825_0": "Taṃ kathaṃ nāma megho’yaṃ, visado sukhaye janaṃ.",
  "anya-e0812n:826_0": "70.",
  "anya-e0812n:826_1": "“Vindanta”miccādi.",
  "anya-e0812n:826_2": "Pākena pariṇatabhāvena sālīnaṃ yuttānaṃ,",
  "anya-e0812n:826_3": "manuññānaṃ vā sālīnaṃ rattasāliādīnaṃ sālijātīnaṃ dassanā sukhaṃ cetasikaṃ somanassaṃ vindantaṃ taṃ janaṃ",
  "anya-e0812n:826_4": "visado ayaṃ megho ambudo kathaṃ nāma sukhayeti.",
  "anya-e0812n:826_5": "Ettha tādisassa janassa asukhappadānaṃ garaḷassa meghassānurūpanti viruddhatthantaratā parihaṭā.",
  "anya-e0812n:827_0": "70.",
  "anya-e0812n:827_1": "Tattha viruddhatthantarassa parihāro yathā evaṃ.",
  "anya-e0812n:827_2": "“Vindanti”ccādi.",
  "anya-e0812n:827_3": "Pākasālīnaṃ pariṇāmena yuttānaṃ,",
  "anya-e0812n:827_4": "manuññānaṃ vā sālīnaṃ rattasāliādīnaṃ dassanā dassanahetu sukhaṃ cetasikasomanassaṃ vindantaṃ anubhontaṃ",
  "anya-e0812n:827_5": "taṃ janaṃ taṃ kassakajanaṃ visado jaladāyako ayaṃ megho kathaṃ nāma sukhaye,",
  "anya-e0812n:827_6": "na sukhayateva.",
  "anya-e0812n:827_7": "Tādisassa janassa dukkhadānaṃ garaḷadāyakassa meghassāpi anurūpamiti viruddhaññattho apanīto hoti.",
  "anya-e0812n:827_8": "Pākena sālinoti viggaho.",
  "anya-e0812n:827_9": "Sukhaṃ karotīti sukhayeti nāmadhātu.",
  "anya-e0812n:828_0": "Yathā vā –",
  "anya-e0812n:829_0": "71.",
  "anya-e0812n:830_0": "Vināyakopi nāgosi,",
  "anya-e0812n:831_0": "Gotamopi mahāmati;",
  "anya-e0812n:832_0": "Paṇītopi rasāpeto,",
  "anya-e0812n:833_0": "Cittā me sāmi te gati.",
  "anya-e0812n:834_0": "71.",
  "anya-e0812n:834_1": "“Vināyakopi”ccādi.",
  "anya-e0812n:834_2": "Vīnaṃ pakkhīnaṃ nāyako, garuḷo,",
  "anya-e0812n:834_3": "satte vinetīti vināyako, vuddho,",
  "anya-e0812n:834_4": "bhagavā ca.",
  "anya-e0812n:834_5": "Tattha yadā vināyako garuḷo,",
  "anya-e0812n:834_6": "tadā tu nāgo pannagosīti viruddhaṃ,",
  "anya-e0812n:834_7": "pakkhantare tvaviruddhaṃ bhagavato āgussa rāgādino abhāvato.",
  "anya-e0812n:834_8": "Imesaṃ gunnaṃ atisayena go gotamo hīnapasu,",
  "anya-e0812n:834_9": "gotamavaṃsāvatiṇṇattā gotamo bhagavā ca.",
  "anya-e0812n:834_10": "Hīnapasu ca tvaṃ mahāmati asīti viruddhaṃ accantahīnapasuno mahatiyā paññāya abhāvato.",
  "anya-e0812n:834_11": "Pakkhantare tu na byāghāto.",
  "anya-e0812n:834_12": "Paṇīto madhuro raso,",
  "anya-e0812n:834_13": "uttamo ca sugato.",
  "anya-e0812n:834_14": "Tattha madhurarasato apeto apagatosīti virujjhati,",
  "anya-e0812n:834_15": "bhagavato tu rasehi siṅgārādīhi apetoti yujjati. Me mama.",
  "anya-e0812n:834_16": "Sāmīti āmantanaṃ.",
  "anya-e0812n:834_17": "Te tava gati pavatti cittā abbhutāti.",
  "anya-e0812n:834_18": "Ettha viruddhatthantaraṃ virodhālaṅkāraṃ silāghanīyanti tena taṃ parihaṭaṃ.",
  "anya-e0812n:835_0": "71.",
  "anya-e0812n:835_1": "Yathā vā uttadosassa parihāro īdiso vā.",
  "anya-e0812n:835_2": "“Vināyako”ccādi.",
  "anya-e0812n:835_3": "He sāmi tvaṃ vināyakopi garuḷopi nāgosi pannago asi. No ce,",
  "anya-e0812n:835_4": "vināyakopi satte vinento eva nāgosi nikkileso asi.",
  "anya-e0812n:835_5": "Gotamopi pasutamopi mahāmati mahāpaññavāsi. No ce,",
  "anya-e0812n:835_6": "gotamopi gottato gotamoyeva mahāmati mahāpaññavāsi.",
  "anya-e0812n:835_7": "Paṇītopi madhuropi rasāpeto madhurarasato apagatosi. No ce,",
  "anya-e0812n:835_8": "paṇītopi uttamo eva rasāpeto siṅgārādirasato apagatosi.",
  "anya-e0812n:835_9": "Te tuyhaṃ gati pavatti me mayhaṃ cittā acchariyā.",
  "anya-e0812n:835_10": "Ettha garuḷassa nāgattañca pasutamassa paññavantattañca paṇītassa nirasattañca viruddhaṃ,",
  "anya-e0812n:835_11": "tathāpi aññapakkhassa aviruddhattā viruddhatthantaradoso pasatthena viruddhālaṅkārena nirākato.",
  "anya-e0812n:835_12": "Vīnaṃ pakkhīnaṃ nāyako, garuḷo.",
  "anya-e0812n:835_13": "Satte vinetīti vināyako, buddho.",
  "anya-e0812n:835_14": "Natthi āgu ago (ka.) etassāti nāgo, buddho.",
  "anya-e0812n:835_15": "Gunnamatisayena gotamo, pasu.",
  "anya-e0812n:835_16": "Mahatī mati assāti mahāmati, buddho.",
  "anya-e0812n:835_17": "Padhānattaṃ nīto paṇīto,",
  "anya-e0812n:835_18": "madhuro raso.",
  "anya-e0812n:835_19": "Rasato apetoti rasāpeto,",
  "anya-e0812n:835_20": "buddhoti viggaho.",
  "anya-e0812n:836_0": "Ajhatthassa yathā –",
  "anya-e0812n:837_0": "72.",
  "anya-e0812n:838_0": "Kathaṃ tādiguṇābhāve,",
  "anya-e0812n:839_0": "Lokaṃ toseti dujjano;",
  "anya-e0812n:840_0": "Obhāsitāsesadiso,",
  "anya-e0812n:841_0": "Khajjoto nāma kiṃ bhave.",
  "anya-e0812n:842_0": "72.",
  "anya-e0812n:842_1": "“Katha”miccādi.",
  "anya-e0812n:842_2": "Dujjano tādino guṇā lokaṃ tosenti,",
  "anya-e0812n:842_3": "tādīnaṃ guṇānaṃ attani abhāve sati lokaṃ sattalokaṃ kathaṃ toseti,",
  "anya-e0812n:842_4": "na tosetīti attho.",
  "anya-e0812n:842_5": "Vuttamevatthantarena sādheti “khajjoto nāma obhāsitā dīpitā asesadisā yena tathāvidho kiṃ bhave,",
  "anya-e0812n:842_6": "na bhaveyya tādino guṇassa abhāvato”ti.",
  "anya-e0812n:842_7": "Ettha khajjotassa adhikatthabhāvena sito obhāsitāsesadisattadoso “kathaṃ tādiguṇābhāve”tiādivacobhaṅgiyā parihaṭo.",
  "anya-e0812n:843_0": "72.",
  "anya-e0812n:843_1": "Ajhatthassa yathāti ettha parihāro ajjhāhāro,",
  "anya-e0812n:843_2": "evamuparipi.",
  "anya-e0812n:843_3": "“Kathi”ccādi.",
  "anya-e0812n:843_4": "Dujjano guṇahīnajano tādiguṇābhāve santosajananakāraṇānaṃ tādisānaṃ sīlādiguṇānaṃ attani avijjamānatte sati lokaṃ sattalokaṃ kathaṃ toseti,",
  "anya-e0812n:843_5": "na tosetiyeva,",
  "anya-e0812n:843_6": "tathā hi khajjoto nāma obhāsitāsesadiso kiṃ bhave,",
  "anya-e0812n:843_7": "na bhavatyeva.",
  "anya-e0812n:843_8": "Ettha khajjotassa sakaladisobhāsanasaṅkhātamadhikatthadoso “kathaṃ tādiguṇābhāve”ccādivākyalīlāya nirākato.",
  "anya-e0812n:843_9": "Tādī ca te guṇā ceti viggaho.",
  "anya-e0812n:844_0": "73.",
  "anya-e0812n:845_0": "Paheḷikāyamāruḷhā, na hi duṭṭhā kiliṭṭhatā;",
  "anya-e0812n:846_0": "Piyā sukhā’liṅgitaṃ ka-māliṅgati nu no iti.",
  "anya-e0812n:847_0": "73.",
  "anya-e0812n:847_1": "“Paheḷikāyaṃ”iccādi.",
  "anya-e0812n:847_2": "Kiliṭṭhatā kiliṭṭhapadadoso paheḷikāya visaye āruḷhā sahī na hi no duṭṭho siyā.",
  "anya-e0812n:847_3": "Kīdisīti āha “piye”ccādi.",
  "anya-e0812n:847_4": "Itīti nidassane.",
  "anya-e0812n:847_5": "Piyā vallabhāya āliṅgitaṃ kaṃ janaṃ sukhaṃ kāyikaṃ cetasikañca no āliṅgati na saṃyujjati nu.",
  "anya-e0812n:847_6": "Nuiti parivitakke nipāto.",
  "anya-e0812n:847_7": "Ettha piyāti kiliṭṭhaṃ paheḷikāya samāropena parihaṭaṃ.",
  "anya-e0812n:848_0": "73.",
  "anya-e0812n:848_1": "“Paheḷike”ccādi.",
  "anya-e0812n:848_2": "Kiliṭṭhatā kiliṭṭhapadadosasaṅkhātā paheḷikāyaṃ visaye āruḷhā ce,",
  "anya-e0812n:848_3": "na hi duṭṭhā duṭṭhā na hoti.",
  "anya-e0812n:848_4": "Kimudāharaṇaṃ?",
  "anya-e0812n:848_5": "Piyā sukhāliṅgitaṃ kamāliṅgati nu no iti,",
  "anya-e0812n:848_6": "itisaddassa nidassanatthattā sesaudāharaṇānametamupalakkhaṇanti ñātabbaṃ. No ce,",
  "anya-e0812n:848_7": "evaṃpakārānamudāharaṇānamapariggahetabbattā itisaddo pakāratthoti.",
  "anya-e0812n:848_8": "Piyā vallabhāya āliṅgitaṃ upaguhitaṃ kaṃ nāma janaṃ sukhaṃ kāyikamānasikaṃ no āliṅgati nu,",
  "anya-e0812n:848_9": "āliṅgatevāti.",
  "anya-e0812n:848_10": "Ettha piyāti kiliṭṭhapadaṃ paheḷikāyamāropanena nirākataṃ hoti.",
  "anya-e0812n:849_0": "74.",
  "anya-e0812n:850_0": "Yamake no payojeyya, kiliṭṭhapada’micchite;",
  "anya-e0812n:851_0": "Tato yamaka’maññaṃ tu, sabbametaṃmayaṃ viya.",
  "anya-e0812n:852_0": "74.",
  "anya-e0812n:852_1": "“Yamake”ccādi.",
  "anya-e0812n:852_2": "Tato aññanti icchitayamakato aññaṃ.",
  "anya-e0812n:852_3": "Tuiti visesajotako.",
  "anya-e0812n:852_4": "Etaṃmayaṃ viyāti etena kiliṭṭhapadena nibbattaṃ viya.",
  "anya-e0812n:853_0": "74.",
  "anya-e0812n:853_1": "“Yamake”ccādi.",
  "anya-e0812n:853_2": "Kiliṭṭhapadaṃ icchite yamake iṭṭhayamake no payojeyya nappayujjeyya,",
  "anya-e0812n:853_3": "tato iṭṭhayamakato aññaṃ sabbaṃ yamakaṃ pana etaṃmayaṃ viya iminā kiliṭṭhapadadosena kataṃ viya hoti.",
  "anya-e0812n:853_4": "Ettha iṭṭhayamakaṃ vuttanayena ñātabbaṃ,",
  "anya-e0812n:853_5": "etena nibbattaṃ etaṃmayanti viggaho.",
  "anya-e0812n:854_0": "Desavirodhino yathā –",
  "anya-e0812n:855_0": "75.",
  "anya-e0812n:856_0": "Bodhisattappabhāvena, thalepi jalajānya’huṃ;",
  "anya-e0812n:857_0": "Nudantāni’va sucirā-vāsaklesaṃ tahiṃ jale.",
  "anya-e0812n:858_0": "75.",
  "anya-e0812n:858_1": "“Bodhisatte”ccādi.",
  "anya-e0812n:858_2": "Bodhisattassa māyādeviyā sutassa vakkhamānassa visesassa taduppannadine sambhavā pabhāvena puññappabhāvato",
  "anya-e0812n:858_3": "jalajāni ambujāni thalepi ahuṃ ahesuṃ acintanīyattā puññappabhāvassa.",
  "anya-e0812n:858_4": "Kiṃ pana vāpyādīsu kiṃ karontāva tahiṃ tasmiñca jale suciraṃ sabbadāva āvasanamāvāso tena jāto kleso taṃ nudantāniva dūrato jahantāniveti.",
  "anya-e0812n:858_5": "Acintanīyattā puññappabhāvassa īdisampi acchariyamahosīti na desavirodho.",
  "anya-e0812n:859_0": "75.",
  "anya-e0812n:859_1": "Bodhisattappabhāvena bodhisattassa acinteyyānubhāvena jalajāni jalajasadisattā tannāmakāni padumakeravādīni",
  "anya-e0812n:859_2": "tahiṃ jale visayattena pasiddhe tasmiṃ udake sucirāvāsaklesaṃ aticiraṃ nivāsato jātaāyāsaṃ nudantāni",
  "anya-e0812n:859_3": "iva cajantāni iva thalepi ahuṃ ahesuṃ,",
  "anya-e0812n:859_4": "vāpiādīsu kā kathā.",
  "anya-e0812n:859_5": "Ettha jalajānaṃ thaluppattikathanasaṅkhātaṃ desavirodhaṃ acinteyyapuññappabhāvena īdisānaṃ acchariyānaṃ",
  "anya-e0812n:859_6": "pātubhāvato “bodhisattappabhāvenā”ti iminā nirākaroti.",
  "anya-e0812n:859_7": "Bodhiyaṃ catumaggapaññāyaṃ sattoti ca,",
  "anya-e0812n:859_8": "tassa pabhāvoti ca,",
  "anya-e0812n:859_9": "suciraṃ āvāsoti ca,",
  "anya-e0812n:859_10": "tena bhūto klesoti ca vākyaṃ.",
  "anya-e0812n:860_0": "Kālavirodhino yathā –",
  "anya-e0812n:861_0": "76.",
  "anya-e0812n:862_0": "Mahānubhāvapisuno, munino mandamāruto;",
  "anya-e0812n:863_0": "Sabbotukamayaṃ vāyi, dhunanto kusumaṃ samaṃ.",
  "anya-e0812n:864_0": "76.",
  "anya-e0812n:864_1": "“Mahā”iccādi.",
  "anya-e0812n:864_2": "Mando mudubhūto māruto ayaṃ sabbotukaṃ sabbesu utūsu pupphanakaṃ kusumaṃ pupphaṃ samaṃ ekato katvā dhunanto",
  "anya-e0812n:864_3": "vikiranto munino munisadisattā bhavissantamunibhāvena ca bodhisattassa,",
  "anya-e0812n:864_4": "muninoyeva vā sammāsambodhisamadhigamasamaye mahānubhāvassa pisuno sūcako vāyi pavāyatīti.",
  "anya-e0812n:864_5": "Ettha yadyapekadā sabbotukāsambhavo nānāutūsu nānākusumassa sambhavā,",
  "anya-e0812n:864_6": "tathāpi bhagavato mahānubhāvapisunamīdisamekapadikaṃ sambhavatīti kālavirodho iminā parihaṭo.",
  "anya-e0812n:865_0": "76.",
  "anya-e0812n:865_1": "“Mahānubhāve”ccādi.",
  "anya-e0812n:865_2": "Ayaṃ mandamāruto acaṇḍasamīraṇo sabbotukaṃ vasantādīsu sabbautūsu vikasantaṃ kusumaṃ pupphajātaṃ samaṃ",
  "anya-e0812n:865_3": "ekato katvā dhunanto kampento munino ekantabhāvittā munisaṅkhātassa bodhisattassa,",
  "anya-e0812n:865_4": "sammāsambodhisamadhigamasamaye bhūtattā munino sabbaññuno vā mahānubhāvapisuno mahantaṃ puññappabhāvaṃ pakāsento vāyi sampavāyīti.",
  "anya-e0812n:865_5": "Ettha nānākāle sambhavantānampi kusumānaṃ ekakāle sambhavassa kālavirodhattepi bhagavato puññānubhāvo",
  "anya-e0812n:865_6": "tādisamacchariyamekakkhaṇe janetuṃ samatthoti kālavirodhaṃ “mahānubhāvapisuno”ti iminā nirākaroti.",
  "anya-e0812n:865_7": "Mahānubhāvassa,",
  "anya-e0812n:865_8": "mahānubhāvaṃ vā pisunoti vākyaṃ.",
  "anya-e0812n:866_0": "Kalāvirodhino yathā –",
  "anya-e0812n:867_0": "77.",
  "anya-e0812n:868_0": "Nimuggamanaso buddha-guṇe pañcasikhassapi;",
  "anya-e0812n:869_0": "Tantissaravirodho so, na sampīṇeti kaṃ janaṃ.",
  "anya-e0812n:870_0": "77.",
  "anya-e0812n:870_1": "“Nimuggi”ccādi.",
  "anya-e0812n:870_2": "Buddhassa guṇe sīlādike aparimāṇe nimuggaṃ ogāḷhaṃ manaṃ cittaṃ yassa tassa pañcasikhassa gandhabbadevaputtassapi",
  "anya-e0812n:870_3": "vīṇāya tantiyā saro kiriyākālamānalakkhaṇavilambitadutamajjhabhedabhinno chajjādiko tassa virodho kalāsatthapariniddiṭṭhakamavesamaṃ",
  "anya-e0812n:870_4": "kaṃ janaṃ na sampīṇeti,",
  "anya-e0812n:870_5": "pīṇetiyeva.",
  "anya-e0812n:870_6": "Sammāsambuddhassa lokiyaguṇānubandhabuddhīnaṃ vikkhepappavattipi tathāvidhaṃ pīṇetīti.",
  "anya-e0812n:870_7": "“Buddhaguṇe nimuggamanaso”ti iminā kalāvirodho parihaṭo.",
  "anya-e0812n:871_0": "77.",
  "anya-e0812n:871_1": "“Nimuggi”ccādi.",
  "anya-e0812n:871_2": "Buddhaguṇe sabbaññuno vimhayajanakasīlādiguṇasambhāre nimuggamanaso otiṇṇacittassa pañcasikhassapi gandhabbadevaputtassāpi",
  "anya-e0812n:871_3": "so tantissaravirodho vīṇāya tantiyā ghaṭṭanakiriyā,",
  "anya-e0812n:871_4": "addhamattikādikālo,",
  "anya-e0812n:871_5": "hatthādīnaṃ sannivesalakkhaṇo mānoti imehi tīhi lakkhaṇehi yuttassa mandasīghamajjhimappamāṇehi bhinnassa",
  "anya-e0812n:871_6": "chajjādisattasarassa kalāsatthāgatakkamassa vināsasaṅkhāto virodho kaṃ janaṃ na sampīṇeti,",
  "anya-e0812n:871_7": "sampīṇeti eva.",
  "anya-e0812n:871_8": "Ettha akantiyā kāraṇabhūto kalāsatthāgatakkamabhaṅgo lokuttarabuddhaguṇānugatabuddhiyā jātoti so bhaṅgo",
  "anya-e0812n:871_9": "“nimuggamanaso buddhaguṇe”ti vuttattā pītiyā kāraṇameveti na virodho.",
  "anya-e0812n:871_10": "Nimuggo mano assāti ca,",
  "anya-e0812n:871_11": "tantiyā saroti ca,",
  "anya-e0812n:871_12": "tesaṃ virodhoti ca vākyaṃ.",
  "anya-e0812n:872_0": "Lokavirodhino yathā –",
  "anya-e0812n:873_0": "78.",
  "anya-e0812n:874_0": "Gaṇaye cakkavāḷaṃ so, candanāyapi sītalaṃ;",
  "anya-e0812n:875_0": "Sambodhisattahadayo, padittaṅgārapūritaṃ.",
  "anya-e0812n:876_0": "78.",
  "anya-e0812n:876_1": "“Gaṇaye”ccādi.",
  "anya-e0812n:876_2": "Candanāya api sītalaṃ gaṇaye cintesi. Kintaṃ?",
  "anya-e0812n:876_3": "Padittaṅgārapūritaṃ cakkavāḷaṃ. Ko so?",
  "anya-e0812n:876_4": "Sambodhiyaṃ sabbaññutaññāṇe sattaṃ paribaddhaṃ hadayaṃ cittaṃ yassa so.",
  "anya-e0812n:876_5": "Sabbaññutaññāṇānubandhabuddhino hi tādiso manobandhoti na lokavirodho.",
  "anya-e0812n:877_0": "78.",
  "anya-e0812n:877_1": "“Gaṇaye”ccādi.",
  "anya-e0812n:877_2": "Sambodhisattahadayo sabbaññutaññāṇe āsattacitto so bodhisatto padittaṅgārapūritaṃ ādittaṅgārehi paripuṇṇaṃ",
  "anya-e0812n:877_3": "cakkavāḷaṃ cakkavāḷagabbhaṃ candanāyapi candanato api sītalaṃ atisītalaṃ katvā gaṇaye cinteyyāti.",
  "anya-e0812n:877_4": "Iṭṭhatthaluddhassa cittappavattiyā īdisattā aggino candanatopi adhikasītattakappanā “candanaṃ sītalaṃ,",
  "anya-e0812n:877_5": "aggi uṇho”ti pavattalokasīmāya viruddhā na hoti.",
  "anya-e0812n:877_6": "Sambodhiyaṃ sattahadayaṃ yasseti ca,",
  "anya-e0812n:877_7": "padittāni aṅgārānīti ca,",
  "anya-e0812n:877_8": "tehi pūritanti ca viggaho.",
  "anya-e0812n:878_0": "Ñāyavirodhino yathā –",
  "anya-e0812n:879_0": "79.",
  "anya-e0812n:880_0": "Pariccattabhavopi tva-mupanītabhavo asi;",
  "anya-e0812n:881_0": "Acintyaguṇasārāya, namo te munipuṅgava.",
  "anya-e0812n:882_0": "79.",
  "anya-e0812n:882_1": "“Pariccatte”ccādi.",
  "anya-e0812n:882_2": "Munipuṅgava munīnaṃ uttama pariccatto visaṭṭho bhavo sugatiduggatisaṅkhāto yenāti pariccattabhavopi tvaṃ",
  "anya-e0812n:882_3": "upanīto ānīto pavattito bhavo vuḍḍhi yenāti upanītabhavo asi.",
  "anya-e0812n:882_4": "Tasmā kāraṇā acintyaguṇasārāya te namo atthūti seso.",
  "anya-e0812n:882_5": "Īdisaṃ na ñāyaviruddhamevaṃvidhattā munipuṅgavassa.",
  "anya-e0812n:883_0": "79.",
  "anya-e0812n:883_1": "“Pariccatte”ccādi.",
  "anya-e0812n:883_2": "Munipuṅgava muniseṭṭha tvaṃ pariccattabhavopi apanītasugatiduggatibhavopi upanītabhavo lokassānītaabhivuddhiko asi bhavasi,",
  "anya-e0812n:883_3": "acintyaguṇasārāya tato eva cintāvisayātikkantasāraguṇassa te tuyhaṃ namo atthūti sabbākārato bhavassa",
  "anya-e0812n:883_4": "pariccattattā attani avijjamānaṃ sugatibhavaṃ lokassa detīti etaṃ ñāyāgataṃ na hotīti paṭibhāti,",
  "anya-e0812n:883_5": "tathāpi ca sabbaññūnaṃ pavatti īdisāyevāti ñāyavirodho nirākato.",
  "anya-e0812n:883_6": "Acintyā guṇasārā yasminti viggaho.",
  "anya-e0812n:884_0": "Āgamavirodhino yathā –",
  "anya-e0812n:885_0": "80.",
  "anya-e0812n:886_0": "Nevālapati kenāpi, vacīviññattito yati;",
  "anya-e0812n:887_0": "Sampajānamusāvādā, phuseyyāpattidukkaṭaṃ.",
  "anya-e0812n:888_0": "80.",
  "anya-e0812n:888_1": "“Neve”tiādi.",
  "anya-e0812n:888_2": "Yatīti bhikkhu kenāpi saha nevālapati na vadatyeva,",
  "anya-e0812n:888_3": "tathāpi vacīviññattito copanavācāsaṅkhātena vacīviññattihetunā pavattito sampajānantassa musāvādato kāraṇā",
  "anya-e0812n:888_4": "āpattidukkaṭaṃ “sampajānamusāvādassa hotī”ti vuttadukkaṭāpatti phuseyya āpajjatīti.",
  "anya-e0812n:888_5": "Ettha anālapato vacīviññattiyā kathaṃ musāvādoti abhidhammāpannavirodho natthi,",
  "anya-e0812n:888_6": "aparavacanatthe tvīdiso virujjhatīti.",
  "anya-e0812n:889_0": "80.",
  "anya-e0812n:889_1": "“Nevi”ccādi.",
  "anya-e0812n:889_2": "Yati samaṇo kenāpi kenaci saddhiṃ nevālapati no bhāsati,",
  "anya-e0812n:889_3": "tathāpi vacīviññattito copanavācāsaṅkhātaviññattikāraṇā pavattanato sampajānamusāvādā sampajānantassa",
  "anya-e0812n:889_4": "musābhaṇanato āpattidukkaṭaṃ dukkaṭāpattiṃ phuseyya āpajjeyyāti.",
  "anya-e0812n:889_5": "Ettha anālapantassa vacīviññattito musāvādo kathaṃ sambhavatīti abhidhammāpannavirodho,",
  "anya-e0812n:889_6": "“santiṃ āpattiṃ nāvikareyya,",
  "anya-e0812n:889_7": "sampajānamusāvāda’ssa hotī”ti nidānuddese niddiṭṭhavacīdvāre akiriyasamuṭṭhānā dukkaṭāpatti hotīti āgamavirodho nirākato.",
  "anya-e0812n:889_8": "Musābhaṇanaṃ vinā āpatti kathaṃ bhavatīti?",
  "anya-e0812n:889_9": "Yathā kāle avassamānameghato sañjātadubbhikkhaṃ “meghakataṃ dubbhikkha”nti vattabbaṃ hoti,",
  "anya-e0812n:889_10": "evaṃ kathetabbakāle akathanato sañjātā vacīdvāre akiriyasamuṭṭhānā dukkaṭāpattipi tato sañjātāti vattabbā hoti.",
  "anya-e0812n:889_11": "Sampajānantassa musāvādoti ca,",
  "anya-e0812n:889_12": "āpattiyeva dukkaṭanti ca vākyaṃ.",
  "anya-e0812n:890_0": "Neyyassa yathā –",
  "anya-e0812n:891_0": "81.",
  "anya-e0812n:892_0": "Marīcicandanālepa-lābhā sītamarīcino sitamarīcino (sī.);",
  "anya-e0812n:893_0": "Imā sabbāpi dhavalā, disā rocanti nibbharaṃ.",
  "anya-e0812n:894_0": "81.",
  "anya-e0812n:894_1": "“Marīcī”tyādi.",
  "anya-e0812n:894_2": "Sītamarīcino candassa marīciyo dīdhitiyo eva candanaṃ,",
  "anya-e0812n:894_3": "tassa ālepo upadeho,",
  "anya-e0812n:894_4": "tassa lābhena imā sabbāpi disā nibbharamatisayaṃ dhavalā setā rocantīti natthettha neyyatā marīciyā saddopāttatthāya tu.",
  "anya-e0812n:895_0": "81.",
  "anya-e0812n:895_1": "“Marīci”ccādi.",
  "anya-e0812n:895_2": "Sītamarīcino candassa marīcicandanālepalābhā marīcisaṅkhātacandanālepassa paṭilābhato imā sabbāpi disā",
  "anya-e0812n:895_3": "nibbharamatisayaṃ dhavalā setā rocanti dibbantīti.",
  "anya-e0812n:895_4": "Disānaṃ dhavalakāraṇassa “marīcicandanālepalābhā sītamarīcino”ti vuttattā neyyadoso na patiṭṭhāti,",
  "anya-e0812n:895_5": "candanamiva candanaṃ,",
  "anya-e0812n:895_6": "marīciyoyeva candanamiti ca,",
  "anya-e0812n:895_7": "tassa ālepoti ca,",
  "anya-e0812n:895_8": "tassa lābhoti ca viggaho.",
  "anya-e0812n:896_0": "Yathā vā –",
  "anya-e0812n:897_0": "81.",
  "anya-e0812n:898_0": "Manonurañjano māra-ṅganāsiṅgāravibbhamo;",
  "anya-e0812n:899_0": "Jinenā’samanuññāto, mārassa hadayānalo.",
  "anya-e0812n:900_0": "82.",
  "anya-e0812n:900_1": "“Mano”ccādi.",
  "anya-e0812n:900_2": "Manaṃ passantānamanussarantānañca cittaṃ anurañjetīti manonurañjano,",
  "anya-e0812n:900_3": "māraṅganānaṃ siṅgārakato vibbhamo vilāso jinena asamanuññāto abbhupagato mārassa vasavattino hadayānalo hadayaggi jāto.",
  "anya-e0812n:900_4": "Soko cettha analatthe niruppito tassa tādisatthānativattanato,",
  "anya-e0812n:900_5": "kāraṇantupacārenāti.",
  "anya-e0812n:900_6": "Ettha yajjapi māraṅganāparājayo na saddopāttattho,",
  "anya-e0812n:900_7": "tathāpi “siṅgāravibbhamo mārassa hadayaggī”ti vutte sāmatthiyā māraṅganāparājayo gamyate,",
  "anya-e0812n:900_8": "tathāvidhassa mārasokassa māraṅganāparājayābyabhicārato.",
  "anya-e0812n:900_9": "Nevedisassa neyyatā,",
  "anya-e0812n:900_10": "vaṅkavuttīdisī guṇoyeva bandhassa.",
  "anya-e0812n:901_0": "82.",
  "anya-e0812n:901_1": "Vattabbassa ñāyopāttattā neyyadosaparihāratthamudāharati “mano”ccādi.",
  "anya-e0812n:901_2": "Manonurañjano dassanasavanānussaraṇaṃ karontānaṃ janānaṃ cittamattani anurañjanto māraṅganāsiṅgāravibbhamo",
  "anya-e0812n:901_3": "māravadhūnaṃ ratikīḷāhetubhūtakāmapatthanāsaṅkhātasiṅgārena katalīlā jinena jitapañcamārena satthunā",
  "anya-e0812n:901_4": "asamanuññāto anabbhupagato asampaṭicchito mārassa vasavattino hadayānalo hadayaggi ahosīti.",
  "anya-e0812n:901_5": "Analattena kappitakāriyabhūto soko māraṅganāsiṅgāravibbhamasaṅkhātakāraṇena saddhiṃ abhedakappanāya analattakappanāya (ka.) “guḷo semhaṃ,",
  "anya-e0812n:901_6": "tipusaṃ jaro”tiādīsu viya tulyādhikaraṇabhāvena vutto hoti.",
  "anya-e0812n:901_7": "Ettha kiñcāpi māraṅganānaṃ parājayavācako saddo natthi,",
  "anya-e0812n:901_8": "tathāpi “siṅgāravibbhamo mārassa hadayānalo”ti vutte māraṅganāparājayaṃ vinā tādisasokuppattikāraṇassa",
  "anya-e0812n:901_9": "anadhigatattā aññathānupapattilakkhaṇasāmatthiyena tāsaṃ parājayo pakāsito hotīti īdisavaṅkavuttiyā bandhaguṇattā",
  "anya-e0812n:901_10": "neyyadoso nirākato hotīti.",
  "anya-e0812n:901_11": "Mano anurañjetīti ca,",
  "anya-e0812n:901_12": "māraṅganānaṃ siṅgāroti ca,",
  "anya-e0812n:901_13": "tena kato vibbhamoti ca vākyaṃ.",
  "anya-e0812n:902_0": "Visesanāpekkhassa yathā –",
  "anya-e0812n:903_0": "83.",
  "anya-e0812n:904_0": "Apayātāparādhampi, ayaṃ verī janaṃ jano;",
  "anya-e0812n:905_0": "Kodhapāṭalabhūtena, bhiyyo passati cakkhunā.",
  "anya-e0812n:906_0": "83.",
  "anya-e0812n:906_1": "“Apayāte”ccādi.",
  "anya-e0812n:906_2": "Ayaṃ verī jano apayātāparādhampi jananti sambandho.",
  "anya-e0812n:906_3": "Apayāto apagato aparādho yassa taṃ,",
  "anya-e0812n:906_4": "kodhena pāṭalabhūtena setarattena.",
  "anya-e0812n:906_5": "Iminā visesanāpekkhadoso parihaṭo.",
  "anya-e0812n:907_0": "83.",
  "anya-e0812n:907_1": "“Apayāti”ccādi.",
  "anya-e0812n:907_2": "Ayaṃ verī jano apayātāparādhampi apagatāparādhampi janaṃ kodhapāṭalabhūtena kodhena bhūtasetalohitavaṇṇayuttena cakkhunā bhiyyo yebhuyyena passatīti.",
  "anya-e0812n:907_3": "“Passatī”ti vacanassa vijjamānattepi “cakkhunā”ti visesyavacanaṃ “kodhapāṭalabhūtenā”ti visesanassa labbhamānattā",
  "anya-e0812n:907_4": "sātthakaṃ hotīti visesanāpekkhadoso nirākatoti.",
  "anya-e0812n:907_5": "Apayāto apagato aparādho asmāti ca,",
  "anya-e0812n:907_6": "kodhena pāṭalabhūtanti ca viggaho.",
  "anya-e0812n:908_0": "Hīnatthassa yathā –",
  "anya-e0812n:909_0": "84.",
  "anya-e0812n:910_0": "Appakānampi pāpānaṃ,",
  "anya-e0812n:911_0": "Pabhāvaṃ nāsaye budho;",
  "anya-e0812n:912_0": "Api nippabhatānīta-",
  "anya-e0812n:913_0": "Khajjoto hoti bhāṇumā.",
  "anya-e0812n:914_0": "84.",
  "anya-e0812n:914_1": "“Appakāna”miccādi.",
  "anya-e0812n:914_2": "Budho paṇḍitaposo appakānaṃ pāpānampi kimutamadhikānaṃ pabhāvaṃ ānubhāvaṃ nāsaye appavattiṃ pāpeyya.",
  "anya-e0812n:914_3": "Taṃ atthantaranyāsena sādheti.",
  "anya-e0812n:914_4": "Bhāṇumā sūriyo nippabhataṃ ānīto khajjoto yena tathāvidho api hoti.",
  "anya-e0812n:914_5": "“Mandappabho aya”nti jotiriṅgaṇampi nopekkhati cakkavāḷakuharānucaritamahānubhāvopīti.",
  "anya-e0812n:914_6": "Ettha apītyādinā vacobhaṅgiyā hīnatthadoso parihaṭo.",
  "anya-e0812n:915_0": "84.",
  "anya-e0812n:915_1": "“Appakāni”ccādi.",
  "anya-e0812n:915_2": "Budho paññavā appakānampi atimandānampi pāpānaṃ akusalānaṃ pabhāvaṃ vipākadānasāmatthiyasaṅkhātānubhāvaṃ nāsaye ahosikammatāpādanena nāseyya,",
  "anya-e0812n:915_3": "bahūnaṃ pāpānaṃ vattabbameva natthi.",
  "anya-e0812n:915_4": "Tamatthamatthantaranyāsālaṅkārena samattheti apiccādi.",
  "anya-e0812n:915_5": "Bhāṇumā sūriyo nippabhatānītakhajjoto api nippabhatamāpāditajotiriṅgaṇehi samannāgatopi hotīti.",
  "anya-e0812n:915_6": "Hīnapabhāvo hoti khajjopanake pahāya attano ālokaṃ karonto na hotīti adhippāyo.",
  "anya-e0812n:915_7": "Ettha api nippabhaticcādivacanavilāsavasena hīnapakkhaṃ gahetvāpi sūriyaudārattasseva positattā “nippabhatānītakhajjoto”ti",
  "anya-e0812n:915_8": "visesanapadaṃ hīnatthadosaṃ na nissayati.",
  "anya-e0812n:915_9": "Natthi pabhā yesanti ca,",
  "anya-e0812n:915_10": "tesaṃ bhāvoti ca,",
  "anya-e0812n:915_11": "taṃ ānītā khajjotā yeneti ca viggaho.",
  "anya-e0812n:916_0": "Anatthassa yathā –",
  "anya-e0812n:917_0": "85.",
  "anya-e0812n:918_0": "Na pādapūraṇatthāya, padaṃ yojeyya katthaci;",
  "anya-e0812n:919_0": "Yathā vande munindassa, pādapaṅkeruhaṃ varaṃ.",
  "anya-e0812n:920_0": "85. “Na pāde”ccādi. Ettha vandeiccādo heṭṭhā viya pādapūraṇassa kassaci abhāvena anatthābhāvo.",
  "anya-e0812n:921_0": "85.",
  "anya-e0812n:921_1": "“Na pādi”ccādi.",
  "anya-e0812n:921_2": "Pādapūraṇatthāya gāthāpādānaṃ pūraṇasaṅkhātapayojanatthāya padaṃ nāmādikaṃ katthaci na yojeyya viññūti,",
  "anya-e0812n:921_3": "yathā niratthakapadāyojane udāharaṇamevaṃ “munindassa varaṃ pādapaṅkeruhaṃ vande”ti.",
  "anya-e0812n:921_4": "Heṭṭhā duṭṭhodāharaṇe viya pādapūraṇatthaṃ kassaci padassa ayojitattā sātthakapadehi niratthakadoso nirākatoti.",
  "anya-e0812n:921_5": "Mudunimmalasobhādisādhāraṇaguṇayogato paṅkeruhasadisaṃ upacārato paṅkeruhaṃ nāma.",
  "anya-e0812n:921_6": "Pādameva paṅkeruhanti viggaho.",
  "anya-e0812n:921_7": "visesanavisesyapadadosaparihāro.",
  "anya-e0812n:922_0": "86.",
  "anya-e0812n:923_0": "Bhayakodhapasaṃsādi-",
  "anya-e0812n:924_0": "Viseso tādiso yadi;",
  "anya-e0812n:925_0": "Vattuṃ kāmīyate doso,",
  "anya-e0812n:926_0": "Na tatthe’katthatākato.",
  "anya-e0812n:927_0": "86.",
  "anya-e0812n:927_1": "“Bhaye”ccādi.",
  "anya-e0812n:927_2": "Bhayañca cittutrāso kodho ca doso pasaṃsā ca thuti,",
  "anya-e0812n:927_3": "tā ādi yassa turitādino so tādiso viseso yadi vattuṃ kāmīyate icchīyate,",
  "anya-e0812n:927_4": "tattha tasmiṃ bhayādivisese visaye ekatthatāya ekatthabhāvena kato doso natthi.",
  "anya-e0812n:928_0": "86.",
  "anya-e0812n:928_1": "Idāni vākyadosaparihāratthamārabhati “bhayakodhe”ccādi.",
  "anya-e0812n:928_2": "Bhayakodhapasaṃsādi cittutrāsapaṭighathutiādīhi samannāgato tādiso viseso vattuṃ yadi kāmīyate ce viññūhi icchīyate,",
  "anya-e0812n:928_3": "tattha bhayakodhādike visese ekatthatākato ekatthabhāvena kato doso vākyadoso na bhavati.",
  "anya-e0812n:928_4": "Bhayādivisese vattumicchite pubbuccāritapadassa punuccāraṇe ekatthadoso na hotīti adhippāyo.",
  "anya-e0812n:928_5": "Bhayañca kodho ca pasaṃsā cāti ca,",
  "anya-e0812n:928_6": "tā ādi yassa turitakotūhalaaccharāhāsasokapasādasaṅkhātassa atthavisesasseti ca viggaho.",
  "anya-e0812n:928_7": "Tagguṇasaṃviññāṇaaññapadatthasamāsattā bhayādīsu kathitamapi gahetvā punappunaṃ kathanamavirodhaṃ.",
  "anya-e0812n:928_8": "Eko attho yesaṃ padādīnaṃ te ekatthā,",
  "anya-e0812n:928_9": "tesaṃ bhāvo ekatthatā,",
  "anya-e0812n:928_10": "tāya katoti viggaho.",
  "anya-e0812n:929_0": "Yathā –",
  "anya-e0812n:930_0": "87.",
  "anya-e0812n:931_0": "Sappo sappo ayaṃ handa, nivattatu bhavaṃ tato;",
  "anya-e0812n:932_0": "Yadi jīvitukāmo’si, kathaṃ tamupasappasi.",
  "anya-e0812n:933_0": "87.",
  "anya-e0812n:933_1": "“Yathe”tyudāharati “sappo”iccādi.",
  "anya-e0812n:933_2": "“Ayaṃ sappo sappo”ti bhayenāmeḍitaṃ handāti khede tato tamhā ṭhānā,",
  "anya-e0812n:933_3": "sappato vā bhavaṃ bhavanto nivattatu gatamaggābhimukho āvattatu.",
  "anya-e0812n:933_4": "Taṃ ṭhānaṃ,",
  "anya-e0812n:933_5": "sappaṃ vā.",
  "anya-e0812n:933_6": "Natthettha ekatthatādoso bhayenāmeḍitappayogato.",
  "anya-e0812n:934_0": "87.",
  "anya-e0812n:934_1": "“Sappo”ccādi.",
  "anya-e0812n:934_2": "Handa naṭṭho vata,",
  "anya-e0812n:934_3": "ayaṃ sappo sappo bhavaṃ tato ṭhānato,",
  "anya-e0812n:934_4": "sappato vā nivattatu āvattatu yadi jīvitukāmo asi,",
  "anya-e0812n:934_5": "taṃ ṭhānaṃ,",
  "anya-e0812n:934_6": "sappaṃ vā kathamupasappasi kathamupagacchasīti.",
  "anya-e0812n:934_7": "Bhaye āmeḍitavacanattā ekatthatādoso natthi,",
  "anya-e0812n:934_8": "jīvitukāmosīti ettha bindulopo.",
  "anya-e0812n:935_0": "Padadosaparihāravaṇṇanā niṭṭhitā.",
  "anya-e0812n:936_0": "Vākyadosaparihāravaṇṇanā",
  "anya-e0812n:937_0": "Bhaggarītino yathā –",
  "anya-e0812n:938_0": "88.",
  "anya-e0812n:939_0": "Yo koci rūpātisayo,",
  "anya-e0812n:940_0": "Kanti kāpi manoharā;",
  "anya-e0812n:941_0": "Vilāsātisayo kopi,",
  "anya-e0812n:942_0": "Aho buddhamahodayo.",
  "anya-e0812n:943_0": "88.",
  "anya-e0812n:943_1": "“Yo”iccādi.",
  "anya-e0812n:943_2": "Rūpassa anubyañjanehi anubyañjitabāttiṃsavarapurisalakkhaṇopasobhitassa byāmappabhāketumālāvirājitassa",
  "anya-e0812n:943_3": "atisayo ādhikkaṃ vācāgocarabhāvātikkamena avacanīyattā yo kociyeva.",
  "anya-e0812n:943_4": "Mano anekalokassa cittaṃ haratīti manoharā cittamavaharantī kanti sobhā kāpi avacanapathā kāpiyeva.",
  "anya-e0812n:943_5": "Vilāsassa gatyādino atisayo vacanapathātikkanto kopiyeva,",
  "anya-e0812n:943_6": "tasmā buddhassa mahanto udayo abhivuḍḍhi aho abbhutoti.",
  "anya-e0812n:943_7": "Ettha kiṃsaddenāraddhā rīti na katthaci bhaggā.",
  "anya-e0812n:944_0": "88.",
  "anya-e0812n:944_1": "“Yo koci”ccādi.",
  "anya-e0812n:944_2": "Rūpātisayo suppahiṭṭhitapādatādidvattiṃsapurisalakkhaṇehi sobhitassa cittaṅgulitādiasītianubyañjanehi",
  "anya-e0812n:944_3": "alaṅkatassa byāmappabhāketumālāhi ujjalassa rūpakāyassa ādhikyaṃ yo kociyeva manogocarabhāvaṃ vinā vacanavisayātikkantattā",
  "anya-e0812n:944_4": "yo kociyeva.",
  "anya-e0812n:944_5": "Manoharā lokassa cittaṃ harantī kanti sobhā kāpiyeva vacīvisayātikkantattā kāpiyeva.",
  "anya-e0812n:944_6": "Vilāsātisayo visayabhūtapiyabhāvasaṅkhātassa gamanādivilāsassa ādhikyampi kopiyeva vuttakāraṇenevakopiyeva.",
  "anya-e0812n:944_7": "Tato buddhamahodayo buddhassa mahābhivuddhisaṅkhāto udayo aho acchariyoti.",
  "anya-e0812n:944_8": "Ettha sabbanāmikena kiṃ saddena vattumāraddhakkamo na katthaci bhinnoti bhaggarītidoso natthīti.",
  "anya-e0812n:945_0": "89.",
  "anya-e0812n:946_0": "Abyāmohakaraṃ bandhaṃ, abyākiṇṇaṃ manoharaṃ;",
  "anya-e0812n:947_0": "Adūrapadavinyāsaṃ, pasaṃsanti kavissarā.",
  "anya-e0812n:948_0": "89.",
  "anya-e0812n:948_1": "“Abyāmoha”iccādi.",
  "anya-e0812n:948_2": "Natthi dūramesanti adūrāni,",
  "anya-e0812n:948_3": "tāniyeva padāni,",
  "anya-e0812n:948_4": "tesaṃ vinyāso yāthāvato ṭhapanaṃ yassa taṃ.",
  "anya-e0812n:948_5": "Tatoyeva abyākiṇṇo asammisso ca.",
  "anya-e0812n:948_6": "So abyākiṇṇatāya eva manoharo cāti abyākiṇṇaṃ manoharaṃ.",
  "anya-e0812n:948_7": "Teneva “ayamettha attho ayaṃ vā”ti evaṃ byāmohaṃ na karotīti abyāmohakaro, taṃ.",
  "anya-e0812n:948_8": "Pasādālaṅkārālaṅkitaṃ bandhaṃ.",
  "anya-e0812n:948_9": "Kavīnaṃ issarā padhānā.",
  "anya-e0812n:948_10": "Ye kaniṭṭhaṅguligaṇanāniṭṭhā,",
  "anya-e0812n:948_11": "te pasaṃsanti thuvanti tādisabandhaguṇassātisayapasaṃsārahabhāvena.",
  "anya-e0812n:949_0": "89.",
  "anya-e0812n:949_1": "“Abyāmohe”ccādi.",
  "anya-e0812n:949_2": "Adūrapadavinyāsaṃ nāmādipadānaṃ vohārakāle adūrasambandho yathā siyā,",
  "anya-e0812n:949_3": "tathā paṭipāṭiyā padaṭṭhapanena samannāgataṃ abyākiṇṇaṃ,",
  "anya-e0812n:949_4": "tatoyeva aññasambandhīpadehi asammissaṃ manoharaṃ,",
  "anya-e0812n:949_5": "tatoyeva viññūnaṃ cittamārādhentaṃ abyāmohakaraṃ “imassattho imassattho eso eso vā”ti saṃsayamanuppādentaṃ",
  "anya-e0812n:949_6": "bandhaṃ pasādālaṅkārasaṃyuttaṃ bandhanaṃ kavissarā kavīnaṃ padhānā paṇḍibhajanā,",
  "anya-e0812n:949_7": "kaniṭṭhaṅguliyā gaṇitabbā aggakavinoti adhippāyo.",
  "anya-e0812n:949_8": "Pasaṃsanti thomenti.",
  "anya-e0812n:949_9": "Byāmohaṃ na karotīti abyāmohakaro.",
  "anya-e0812n:949_10": "Vi ākiṇṇo byākiṇṇo,",
  "anya-e0812n:949_11": "na byākiṇṇo abyākiṇṇo.",
  "anya-e0812n:949_12": "Natthi dūraṃ yesaṃ,",
  "anya-e0812n:949_13": "tāniyeva padāni,",
  "anya-e0812n:949_14": "tesaṃ vinyāso ṭhapanaṃ yassa bandhassāti viggaho.",
  "anya-e0812n:950_0": "Yathā –",
  "anya-e0812n:951_0": "90.",
  "anya-e0812n:952_0": "Nīluppalābhaṃ nayanaṃ,",
  "anya-e0812n:953_0": "Bandhukaruciro’dharo;",
  "anya-e0812n:954_0": "Nāsā hemaṅkuso tena,",
  "anya-e0812n:955_0": "Jinoyaṃ piyadassano.",
  "anya-e0812n:956_0": "90.",
  "anya-e0812n:956_1": "“Yathe”tyudāharati “nīluppalābha”miccādi.",
  "anya-e0812n:956_2": "Yassa jinassa nayanaṃ nettaṃ nīluppalābhaṃ indīvaradvayanibhaṃ,",
  "anya-e0812n:956_3": "adharo adharoṭṭho bandhukamiva bandhukakusumamiva ruciro kanto,",
  "anya-e0812n:956_4": "nāsā nāsikā sayaṃ hemaṅkuso suvaṇṇaṅkusoyeva,",
  "anya-e0812n:956_5": "tena kāraṇena ayaṃ jino piyaṃ madhuraṃ dassanamassāti piyadassano.",
  "anya-e0812n:956_6": "Īdiso na byākiṇṇadoso,",
  "anya-e0812n:956_7": "abyākiṇṇo pasādoyevāti.",
  "anya-e0812n:957_0": "90.",
  "anya-e0812n:957_1": "Idāni byākiṇṇadosaparihāraṃ pariharati “nīluppali”ccādinā.",
  "anya-e0812n:957_2": "Nayanaṃ yassa nettayugaḷaṃ nīluppalābhaṃ nīluppaladalasadisaṃ,",
  "anya-e0812n:957_3": "adharo adharoṭṭho bandhukaruciro bandhukapupphamiva manuñño,",
  "anya-e0812n:957_4": "nāsā nāsikā hemaṅkuso suvaṇṇaṅkusoyeva,",
  "anya-e0812n:957_5": "tena kāraṇena ayaṃ jino piyadassano manuññadassano hotīti.",
  "anya-e0812n:957_6": "Ettha pasādālaṅkārena yuttattā na byākiṇṇadoso.",
  "anya-e0812n:957_7": "Ābhāsaddo nibhāsaddo viya ivattho. No ce,",
  "anya-e0812n:957_8": "pabhāpariyāyo vā hoti.",
  "anya-e0812n:957_9": "Bandhukamiva ruciroti ca,",
  "anya-e0812n:957_10": "piyaṃ dassanaṃ yasseti ca viggaho.",
  "anya-e0812n:957_11": "Iha dassanassa kattubhūtasādhujanasambandhattepi visayatteneva jinasambandho hotīti aññapadatthena tathāgato gahitoti.",
  "anya-e0812n:958_0": "91.",
  "anya-e0812n:959_0": "Samatikkantagāmmatta-kantavācābhisaṅkhataṃ;",
  "anya-e0812n:960_0": "Bandhanaṃ rasahetuttā, gāmmattaṃ ativattati.",
  "anya-e0812n:961_0": "91.",
  "anya-e0812n:961_1": "“Samatikkanti”ccādi.",
  "anya-e0812n:961_2": "Sammā atikkantaṃ niggataṃ.",
  "anya-e0812n:961_3": "Gāmmassa bhāvo gāmmattaṃ.",
  "anya-e0812n:961_4": "Yāsaṃ kantānaṃ madhurānaṃ vācānaṃ tāhi abhisaṅkhataṃ racitaṃ bandhanaṃ rasassa mādhuriyassa hetuttā kāraṇabhāvena",
  "anya-e0812n:961_5": "gāmmattaṃ yathāvuttaṃ ativattati atikkamati.",
  "anya-e0812n:962_0": "91.",
  "anya-e0812n:962_1": "“Samati”ccādi.",
  "anya-e0812n:962_2": "Samatikkantagāmmattakantavācābhisaṅkhataṃ visesato atikkantagāmmabhāvāhi kantavācāhi racitaṃ bandhanaṃ",
  "anya-e0812n:962_3": "muttakādibandhanaṃ rasahetuttā paṇḍitānaṃ pītirasassa kāraṇattā yathāvuttagāmmadosaṃ ativattati atikkamma",
  "anya-e0812n:962_4": "pavattatīti.",
  "anya-e0812n:962_5": "Sammā atikkantaṃ gāmmattaṃ yāsaṃ,",
  "anya-e0812n:962_6": "tāhiyeva kantavācāhi abhisaṅkhatanti ca,",
  "anya-e0812n:962_7": "rasassa hetu,",
  "anya-e0812n:962_8": "tassa bhāvoti ca viggaho.",
  "anya-e0812n:963_0": "Yathā –",
  "anya-e0812n:964_0": "92.",
  "anya-e0812n:965_0": "Dunoti kāmacaṇḍālo,",
  "anya-e0812n:966_0": "So maṃ sadaya niddayo;",
  "anya-e0812n:967_0": "Īdisaṃ byasanāpannaṃ,",
  "anya-e0812n:968_0": "Sukhīpi kimupekkhase.",
  "anya-e0812n:969_0": "92.",
  "anya-e0812n:969_1": "“Yathe”tyudāharati.",
  "anya-e0812n:969_2": "Kāmāturā kāci vanitā attano piyaṃ patiṃ viravati “dunoti”ccādinā.",
  "anya-e0812n:969_3": "Dayāya saha pavattīti sadayaiti anunayavasena piyassa āmantanaṃ,",
  "anya-e0812n:969_4": "sānunayāmantanañhi tatonuggahābhikaṅkhāyamaccantamucitaṃ,",
  "anya-e0812n:969_5": "so kāmo kandappo eva caṇḍālo akaṇḍo vā asayhopatāpāvahattā.",
  "anya-e0812n:969_6": "Kāme caṇḍālattāropanañca ucitameva yatonena kayiramānamasahanamupatāpamasahamānā taṃ paribhavantaṃ vippalapati,",
  "anya-e0812n:969_7": "niddayo nikkaruṇo,",
  "anya-e0812n:969_8": "idamapi ucitamupatāpe nikkaruṇānaṃ tādisī gatīti.",
  "anya-e0812n:969_9": "Maṃ dunoti adhikamupatāpeti niddayattā,",
  "anya-e0812n:969_10": "na bhavantaṃ,",
  "anya-e0812n:969_11": "teneva bhavaṃ sukhī.",
  "anya-e0812n:969_12": "Iminā aññāsattataṃ tassa dīpeti.",
  "anya-e0812n:969_13": "Yadi nāññāsattosi,",
  "anya-e0812n:969_14": "nāhamekākinī bhavāmi.",
  "anya-e0812n:969_15": "Asahāyānañhi paṭisattavo honti.",
  "anya-e0812n:969_16": "Ekākittāyevāhamappaṭisaraṇattānena dusāmīti duññāmīti (?) tava kāmaṃ tvaṃ sukhī hosi.",
  "anya-e0812n:969_17": "Sanāthānaṃ tādisī vuttīti evaṃ sukhīpi tvaṃ īdisaṃ byasanamāpannaṃ kiṃ kasmā upekkhaseti.",
  "anya-e0812n:969_18": "Evamayaṃ vaṅkavuttiyā attano,",
  "anya-e0812n:969_19": "taṃ visayamanubhavantassa ca vimukhattaṃ nidassetītīdisaṃ na gāmmaṃ.",
  "anya-e0812n:970_0": "92.",
  "anya-e0812n:970_1": "Gāmmadosaparihāre lakkhiyaṃ dasseti “dunoti”ccādi.",
  "anya-e0812n:970_2": "Kāmataṇhābhibhūtā aṅganā attano vallabhaṃ nissāya evaṃ vilapati “sadaya he kāruṇika so kāmacaṇḍālo so",
  "anya-e0812n:970_3": "anaṅganīco niddayo nikkāruṇiko maṃ dunoti pīḷeti,",
  "anya-e0812n:970_4": "sukhīpi mama viya anāthabhāvābhāvato sukhitopi tvaṃ īdisaṃ byasanāpannaṃ evaṃ kāmacaṇḍālena akāruṇena",
  "anya-e0812n:970_5": "kataasayhasantāpasaṅkhātabyasanamanuppattaṃ maṃ kimupekkhase kasmā udāsīnosī”ti.",
  "anya-e0812n:970_6": "Attano dukkhāturattā dukkhadūrīkaraṇaṃ kāruṇikānaṃyeva visayanti “sadaye”ti anunayavasena āmantanucitaṃ",
  "anya-e0812n:970_7": "attano dukkhāturataṃ posetuṃ pīḷākārake kāme caṇḍālattāropanañca niddayattakathanañca ucitameva attani",
  "anya-e0812n:970_8": "upekkhakattā.",
  "anya-e0812n:970_9": "Sukhīpīti iminā tassa paravisayāsattatāya aticāraṃ abbhupagameti.",
  "anya-e0812n:970_10": "Evaṃ vaṅkavuttiyā attano vallabhe sānurāgattañca attani tassa tadabhāvattañca dassetīti.",
  "anya-e0812n:970_11": "“Kaññe kāmayamānaṃ maṃ,",
  "anya-e0812n:970_12": "na kāmayasi kiṃnvida”nti ettha viya iha gāmmadoso natthīti gāmmadosaparihāramidaṃ.",
  "anya-e0812n:970_13": "Kāmoyeva caṇḍālo kāmacaṇḍālo,",
  "anya-e0812n:970_14": "saha dayāya yo vattatīti ca,",
  "anya-e0812n:970_15": "natthi dayā asseti ca,",
  "anya-e0812n:970_16": "sukhamassa atthīti ca viggaho.",
  "anya-e0812n:970_17": "Apisaddo akkhame.",
  "anya-e0812n:971_0": "93.",
  "anya-e0812n:972_0": "Yatihīnaparihāro, na pune’dāni nīyate;",
  "anya-e0812n:973_0": "Yato na savanubbegaṃ, heṭṭhā yetaṃ vicāritaṃ.",
  "anya-e0812n:974_0": "93.",
  "anya-e0812n:974_1": "“Yati”ccādi.",
  "anya-e0812n:974_2": "Vicāritanti “taṃ name sirasā cāmī-",
  "anya-e0812n:974_3": "karavaṇṇaṃ tathāgata”ntiādinā heṭṭhā pakāsitanti attho.",
  "anya-e0812n:975_0": "93.",
  "anya-e0812n:975_1": "“Yatihīni”ccādi.",
  "anya-e0812n:975_2": "Yato yasmā savanubbegaṃ “dosānamuddesakkamena dosaparihārakkamo na vutto”ti evaṃ viññūnamuppajjamānaṃ imassa ganthassa savanāsahanaṃ natthi,",
  "anya-e0812n:975_3": "tato yatihīnaparihāro yatihīnadosassa pariharaṇavasena pavattamudāharaṇaṃ idāni puna na nīyate nāharīyateti.",
  "anya-e0812n:975_4": "Iminādhigatamādo vuttatthameva samattheti.",
  "anya-e0812n:975_5": "Heṭṭhā yetaṃ vicāritanti evaṃ yatihīnadosapariharaṇaṃ heṭṭhā anantaraparicchede vicāritaṃ “taṃ name sirasā cāmī-",
  "anya-e0812n:975_6": "karavaṇṇaṃ tathāgata”ntiādinā pakāsitanti.",
  "anya-e0812n:975_7": "Ādo yatihīnadosapātubhāveyeva parihārakkamassāpi dassitattā ihādassanepi ganthassa ūnatā natthīti adhippāyo.",
  "anya-e0812n:975_8": "Yati hīnā ettheti ca,",
  "anya-e0812n:975_9": "tassa parihāroti ca,",
  "anya-e0812n:975_10": "savane ubbeganti ca viggaho.",
  "anya-e0812n:976_0": "Kamaccutassa yathā –",
  "anya-e0812n:977_0": "94.",
  "anya-e0812n:978_0": "Udāracarito’si tvaṃ, tenevā’rādhanā tvayi;",
  "anya-e0812n:979_0": "Desaṃ vā dehi gāmaṃ vā, khettaṃ vā mama sobhanaṃ.",
  "anya-e0812n:980_0": "94.",
  "anya-e0812n:980_1": "“Udāra”iccādi.",
  "anya-e0812n:980_2": "Udāraṃ udārattaṃ cāgātisayasambandhato caritaṃ atiguṇapavatti yassāti viggaho.",
  "anya-e0812n:980_3": "Ettha ucitattā desādīnaṃ yācanakkamassa kamaccutassa parihāroyaṃ.",
  "anya-e0812n:981_0": "94.",
  "anya-e0812n:981_1": "“Udāri”ccādi.",
  "anya-e0812n:981_2": "Tvaṃ puññavanta udāracaritosi cāgātisayayogato visāradapavattiyuttosi,",
  "anya-e0812n:981_3": "teneva tena kāraṇeneva ārādhanā mama yācanā tvayi hoti.",
  "anya-e0812n:981_4": "Desaṃ vājanapadaṃ vā, no ce,",
  "anya-e0812n:981_5": "gāmaṃ vā saṃvasathaṃ vā, no ce,",
  "anya-e0812n:981_6": "sobhanaṃ khettaṃ vā kedāraṃ vā mama dehīti anupubbaṃ hīnapadatthayācanā dāyakassa dānassāpi yācakassa",
  "anya-e0812n:981_7": "icchitatthapaṭilābhassāpi anurūpattā kamaccutadosamapaneti.",
  "anya-e0812n:981_8": "Udāraṃ caritaṃ assāti viggaho.",
  "anya-e0812n:982_0": "Ativuttassa yathā –",
  "anya-e0812n:983_0": "95.",
  "anya-e0812n:984_0": "Munindacandasambhūta-",
  "anya-e0812n:985_0": "Yasorāsimarīcinaṃ;",
  "anya-e0812n:986_0": "Sakalopya’yamākāso,",
  "anya-e0812n:987_0": "Nā’vakāso vijambhane.",
  "anya-e0812n:988_0": "95.",
  "anya-e0812n:988_1": "“Muninda”iccādi.",
  "anya-e0812n:988_2": "Munindoyeva cando,",
  "anya-e0812n:988_3": "tato sambhūtā pātubhūtā,",
  "anya-e0812n:988_4": "yasorāsī eva marīciyo, tāsaṃ.",
  "anya-e0812n:988_5": "Ayaṃ sakalo ākāsopi gaganameva,",
  "anya-e0812n:988_6": "na tasseko padeso.",
  "anya-e0812n:988_7": "Vijambhane byāpane nāvakāso tādisattā tāsaṃ marīcinanti nātivuttaṃ.",
  "anya-e0812n:989_0": "95.",
  "anya-e0812n:989_1": "“Munindi”ccādi.",
  "anya-e0812n:989_2": "Munindacandasambhūtayasorāsimarīcinaṃ munindasaṅkhātacandato pātubhūtānaṃ kittisamūhasaṅkhātakiraṇānaṃ",
  "anya-e0812n:989_3": "vijambhane byāpane ayaṃ sakalopi ākāso nāvakāso na okāso hotīti.",
  "anya-e0812n:989_4": "Hetuphalādiekekakāraṇenāpi appameyyānaṃ sabbaññuguṇānaṃ pavattiyā appameyyasāmaññabhūtākāsassa niravakāsassa",
  "anya-e0812n:989_5": "iva kathanamucitanti ativuttadoso iha na bhavati.",
  "anya-e0812n:989_6": "Cando iva cando,",
  "anya-e0812n:989_7": "munindo eva cando,",
  "anya-e0812n:989_8": "tato sambhūtānaṃyeva yasānaṃ rāsī ca tā marīciyo cāti viggaho.",
  "anya-e0812n:990_0": "96.",
  "anya-e0812n:991_0": "Vākyaṃ byāpannacittānaṃ, apetatthaṃ aninditaṃ;",
  "anya-e0812n:992_0": "Tenu’mmattādikānaṃ taṃ, vacanā’ññatra dussati.",
  "anya-e0812n:993_0": "96.",
  "anya-e0812n:993_1": "“Vākya”miccādi.",
  "anya-e0812n:993_2": "Byāpannaṃ naṭṭhaṃ ayathāpavattaṃ cittaṃ yesaṃ, tesaṃ.",
  "anya-e0812n:993_3": "Vākyaṃ vākyalakkhaṇopetaṃ.",
  "anya-e0812n:993_4": "Apeto apagato suñño attho abhidheyyaṃ saṃvohārikaṃ yassa, taṃ.",
  "anya-e0812n:993_5": "Aninditaṃ ahīḷitaṃ.",
  "anya-e0812n:993_6": "Tena yathāvuttena kāraṇena.",
  "anya-e0812n:993_7": "Taṃ vākyaṃ ummatto dhātukkhobhādinā khittacitto,",
  "anya-e0812n:993_8": "so ādi yesaṃ bālādīnaṃ tesaṃ vacanā asaṅgatāya vācāya aññatra aññasmiṃ abyāpannacittavisaye dussati duṭṭhaṃ jāyate,",
  "anya-e0812n:993_9": "ummattādīnaṃyeva tathāvidhāya vācāya ucitattāti.",
  "anya-e0812n:994_0": "96.",
  "anya-e0812n:994_1": "“Vākya”miccādi.",
  "anya-e0812n:994_2": "Byāpannacittānaṃ viruddhabhāvamāpannacittānaṃ vākyaṃ syādyantatyādyantapadasamudāyarūpaṃ vākyaṃ apetatthaṃ",
  "anya-e0812n:994_3": "apagatasamudāyatthaṃ aninditaṃ viññūhi garahitaṃ na hoti,",
  "anya-e0812n:994_4": "tena kāraṇena ummattādikānaṃ ummattavedanaṭṭādīnaṃ vacanāññatra vacanaṃ vinā anummattādivacane taṃ samudāyatthasambandharahitaṃ",
  "anya-e0812n:994_5": "vacanaṃ dussati dosaduṭṭhaṃ hoti.",
  "anya-e0812n:994_6": "Byāpannaṃ cittaṃ yesanti ca,",
  "anya-e0812n:994_7": "apeto attho assāti ca,",
  "anya-e0812n:994_8": "ummatto ādi yesanti ca viggaho.",
  "anya-e0812n:995_0": "Yathā –",
  "anya-e0812n:996_0": "97.",
  "anya-e0812n:997_0": "Samuddo pīyate so’ya-maha’majja jarāturo;",
  "anya-e0812n:998_0": "Ime gajjanti jīmūtā, sakkasse’rāvaṇo piyo.",
  "anya-e0812n:999_0": "97.",
  "anya-e0812n:999_1": "“Yathe”tyudāharati “samuddo”iccādi.",
  "anya-e0812n:999_2": "Na hettha “samuddo pīyate”iccādino padasamudāyassa koci eko attho gayhati,",
  "anya-e0812n:999_3": "yo so bandhattho siyā.",
  "anya-e0812n:999_4": "Avayavatthā eva tu ayosalākākappāpaṭibhantīti īdisamapetatthamaninditaṃ viññeyyaṃ byāpannacittānaṃ.",
  "anya-e0812n:1000_0": "97.",
  "anya-e0812n:1000_1": "“Samuddo”ccādi.",
  "anya-e0812n:1000_2": "So ayaṃ samuddo pīyate yena kenaci pīyate,",
  "anya-e0812n:1000_3": "ahaṃ ajja jarāturo jararogābhibhūto,",
  "anya-e0812n:1000_4": "ime jīmūtā meghā gajjanti thanayanti.",
  "anya-e0812n:1000_5": "Sakkassa erāvaṇo piyoti.",
  "anya-e0812n:1000_6": "Idaṃ ninditāninditānaṃ dvinnamudāharaṇaṃ.",
  "anya-e0812n:1000_7": "Idaṃ vākyaṃ avayavatthamantarena samudāyato gamyamānatthassābhāvā apetatthaṃ nāma hoti.",
  "anya-e0812n:1000_8": "Īdisaṃ vākyaṃ ummattakādīhi vuttamappītikaraṃ na hoti,",
  "anya-e0812n:1000_9": "aññehi vuttaṃ pana kaṇṇe ayosalākā viya appītikaraṃ.",
  "anya-e0812n:1000_10": "Jarāya āturoti vākyaṃ.",
  "anya-e0812n:1001_0": "98.",
  "anya-e0812n:1002_0": "Sukhumālāvirodhitta-dittabhāvappabhāvitaṃ;",
  "anya-e0812n:1003_0": "Bandhanaṃ bandhapharusa-dosaṃ saṃdūsayeyya taṃ.",
  "anya-e0812n:1004_0": "98.",
  "anya-e0812n:1004_1": "“Sukhumāli”ccādi.",
  "anya-e0812n:1004_2": "Na virujjhati sīlenāti avirodhī,",
  "anya-e0812n:1004_3": "tassa bhāvo avirodhittaṃ.",
  "anya-e0812n:1004_4": "Sukhumālassa avirodhittaṃ yassa so dittabhāvo,",
  "anya-e0812n:1004_5": "tena pabhāvitaṃ vaḍḍhitaṃ saṃyuttaṃ taṃ bandhanaṃ bandhapharusadosaṃ saṃdūsayeyya nāsayeti attho.",
  "anya-e0812n:1005_0": "98.",
  "anya-e0812n:1005_1": "“Sukhumāli”ccādi.",
  "anya-e0812n:1005_2": "Sukhumālāvirodhittadittabhāvappabhāvitaṃ “aniṭṭhurakkharappāye”ccādinā vuccamānasukhumālaguṇassa aviruddhabhāvasamannāgatena",
  "anya-e0812n:1005_3": "vaṇṇānaṃ aññamaññasaṅgabhilakkhaṇena dittabhāvena piyabhāvena anubrūhitaṃ taṃ bandhanaṃ bandhapharusadosaṃ",
  "anya-e0812n:1005_4": "bandhapharusasaṅkhātadosaṃ saṃdūsayeyya nāseyya,",
  "anya-e0812n:1005_5": "taṃ bandhapharusadosanti vā sambandhoti.",
  "anya-e0812n:1005_6": "Na virujjhati sīlenāti avirodhī,",
  "anya-e0812n:1005_7": "tassa bhāvoti ca,",
  "anya-e0812n:1005_8": "sukhumālassa avirodhittaṃ yassāti ca,",
  "anya-e0812n:1005_9": "soyeva dittassa bhāvoti ca,",
  "anya-e0812n:1005_10": "tena pabhāvitanti ca vākyaṃ.",
  "anya-e0812n:1006_0": "Yathā –",
  "anya-e0812n:1007_0": "99.",
  "anya-e0812n:1008_0": "Passantā rūpavibhavaṃ, suṇantā madhuraṃ giraṃ;",
  "anya-e0812n:1009_0": "Caranti sādhū sambuddha-kāle keḷiparammukhā.",
  "anya-e0812n:1010_0": "99. “Yathe”tyudāharati “passantā”iccādi. Keḷiyā kīḷāya parammukhā vigatacchandā carantīti sambandho.",
  "anya-e0812n:1011_0": "99.",
  "anya-e0812n:1011_1": "“Passante”ccādi.",
  "anya-e0812n:1011_2": "Sādhū sajjanā sambuddhakāle sambuddhassa dharamānakāle rūpavibhavaṃ tassa rūpasampattiṃ passantā cakkhuṃ",
  "anya-e0812n:1011_3": "santappetvā olokentā madhuraṃ giraṃ tasseva bhagavato aṭṭhaṅgasamannāgataṃ madhuravacanaṃ suṇantā keḷiparammukhā",
  "anya-e0812n:1011_4": "kīḷāya vimukhā kīḷābhiratirahitā caranti gacchanti pavattantīti.",
  "anya-e0812n:1011_5": "Kevalaṃ pharusasithilavaṇṇehi vinā sukhuccāraṇīyavaṇṇehi sambhūtasukhumālaguṇāvirodhaaññamaññasaṅgatavaṇṇavisadappavattaguṇayuttattā",
  "anya-e0812n:1011_6": "ettha bandhapharusadoso natthi.",
  "anya-e0812n:1011_7": "Keḷiyā parāni parivattitāni mukhāni etesanti viggaho.",
  "anya-e0812n:1011_8": "Ettha kāloti kiriyā.",
  "anya-e0812n:1011_9": "Sā ca atthato tadākārappavattasambandhoyeva.",
  "anya-e0812n:1011_10": "Loko pana visuṃ eko padatthoyevāti voharati.",
  "anya-e0812n:1011_11": "vākyadosaparihāro.",
  "anya-e0812n:1012_0": "Vākyadosaparihāravaṇṇanā niṭṭhitā.",
  "anya-e0812n:1013_0": "Vākyatthadosaparihāravaṇṇanā",
  "anya-e0812n:1014_0": "Apakkamassa yathā –",
  "anya-e0812n:1015_0": "100.",
  "anya-e0812n:1016_0": "Bhāvanādānasīlāni, sammā sampāditāni’ha;",
  "anya-e0812n:1017_0": "Nibbānabhogasaggādi-sādhanāni na saṃsayo.",
  "anya-e0812n:1018_0": "100.",
  "anya-e0812n:1018_1": "“Bhāvanā”iccādi.",
  "anya-e0812n:1018_2": "Ettha bhāvanādīni niddisitvā yathākkamaṃ nibbānādīnaṃ niddesena apakkamadoso parihaṭo.",
  "anya-e0812n:1019_0": "100.",
  "anya-e0812n:1019_1": "“Bhāvane”ccādi.",
  "anya-e0812n:1019_2": "Iha manussaloke sammā sampāditāni kammaphalaṃ saddahitvā yathāvidhi sampāditāni attano santāne pavattāpitāni",
  "anya-e0812n:1019_3": "bhāvanādānasīlāni nibbānabhogasaggādisādhanāni yathākkamaṃ nibbānaupabhogaparibhogasampattisagguppattiādīnaṃ",
  "anya-e0812n:1019_4": "hetubhāvena sādhakāni honti,",
  "anya-e0812n:1019_5": "ettha sādhane na saṃsayo hotīti.",
  "anya-e0812n:1019_6": "Iha bhāvanādayo uddisitvā uddesakkamaṃ anatikkamma nibbānādīnamanuddesassa katattā apakkamavākyatthadosassa okāso na hoti.",
  "anya-e0812n:1020_0": "101.",
  "anya-e0812n:1021_0": "Uddiṭṭhavisayo koci kopi, viseso tādiso yadi;",
  "anya-e0812n:1022_0": "Anuddiṭṭhesu anudiṭṭhesu (?) neva’tthi, doso kamavilaṅghane.",
  "anya-e0812n:1023_0": "101.",
  "anya-e0812n:1023_1": "“Uddiṭṭhe”ccādi.",
  "anya-e0812n:1023_2": "Uddiṭṭhā paṭhamaṃ yuttā atthā visayo gocaro yassa uddesānuddesasambandhavijānanalakkhaṇassa visesassa",
  "anya-e0812n:1023_3": "so tādiso koci viseso anuddiṭṭhesu yathākkamamuddesakamānamatikkamena puna atthantaranissayena parāmaṭṭhesu",
  "anya-e0812n:1023_4": "yadi bhaveyya,",
  "anya-e0812n:1023_5": "kamassa yathoddiṭṭhesu anukkamassa vilaṅghane atikkame doso nevatthi.",
  "anya-e0812n:1024_0": "101.",
  "anya-e0812n:1024_1": "“Uddiṭṭhe”ccādi.",
  "anya-e0812n:1024_2": "Uddiṭṭhavisayo paṭhamaṃ payuttatthavisayo tādiso koci viseso uddesānuddesānaṃ “idamassa pubbakathanaṃ,",
  "anya-e0812n:1024_3": "idamassa pacchākathana”nti evaṃ aññamaññāpekkhalakkhaṇasambandhaparijānanalakkhaṇo viseso anuddiṭṭhesu",
  "anya-e0812n:1024_4": "atthantaraṃ nissāya puna vuttesu yadi “bhaveyyā”ti seso.",
  "anya-e0812n:1024_5": "Kamavilaṅghane uddesānuddesānaṃ kamātikkame doso satthaññūnaṃ sutikāle asahanakāraṇaṃ nevatthīti.",
  "anya-e0812n:1024_6": "Uddiṭṭhā paṭhamuccāritā atthā visayo gocaro asseti ca,",
  "anya-e0812n:1024_7": "kamassa vilaṅghananti ca vākyaṃ.",
  "anya-e0812n:1025_0": "Yathā –",
  "anya-e0812n:1026_0": "102.",
  "anya-e0812n:1027_0": "Kusalākusalaṃ abyā-kata’miccesu pacchimaṃ;",
  "anya-e0812n:1028_0": "Abyākataṃ pākadaṃ na, pākadaṃ paṭhamadvayaṃ.",
  "anya-e0812n:1029_0": "102.",
  "anya-e0812n:1029_1": "“Yathe”tyudāharati “kusale”ccādi.",
  "anya-e0812n:1029_2": "Kusalaṃ kāmāvacarādikamekavīsatividhaṃ,",
  "anya-e0812n:1029_3": "akusalañca dvādasavidhaṃ,",
  "anya-e0812n:1029_4": "abyākataṃ vipākakriyāsaṅkhātamiti etesu tīsu pacchimaṃ abyākataṃ,",
  "anya-e0812n:1029_5": "pākaṃ vipākaṃ dadātīti pākadaṃ.",
  "anya-e0812n:1029_6": "Neti nipātapadaṃ.",
  "anya-e0812n:1029_7": "Paṭhamadvayaṃ kusalākusalaṃ pākaṃ dadātīti pākadanti.",
  "anya-e0812n:1029_8": "Ettha apākadattaṃ abyākatasseva,",
  "anya-e0812n:1029_9": "pākadattaṃ tesameva dvinnanti viseso daṭṭhabbo.",
  "anya-e0812n:1030_0": "102.",
  "anya-e0812n:1030_1": "“Kusale”ccādi.",
  "anya-e0812n:1030_2": "Kusalaṃ kāmāvacarādiekavīsatikusalañca akusalaṃ dvādasavidhaṃ akusalañca abyākataṃ vipākakriyārūpanibbānavasena",
  "anya-e0812n:1030_3": "catubbidhamabyākatañca iccesu evametesu tīsu pacchimaṃ uddesakkamena pacchimamabyākataṃ pākadaṃ na vipākadāyakaṃ na hoti,",
  "anya-e0812n:1030_4": "paṭhamadvayaṃ kusalākusalaṃ pākadaṃ yathāsakaṃ vipākadāyakaṃ hotīti.",
  "anya-e0812n:1030_5": "“Yathāsaṅkhyamanudeso samāna”nti pāṇini 1.3.10 suttamidaṃ.",
  "anya-e0812n:1030_6": "anudissate iti anudeso,",
  "anya-e0812n:1030_7": "pacchā uccārito iccattho “samānaṃ”iti sambandhechaṭṭhī (katvabodhinī) vuttattā uddiṭṭhehi samānamanuddiṭṭhānameva",
  "anya-e0812n:1030_8": "samasaṅkhyāya labbhamānattā saṅkhyāyānatikkamo hoti.",
  "anya-e0812n:1030_9": "Ettha pana kusalādisabhāvato tividhattepi vipākadānādānavasena duvidhakusalākusalādivisayabhūtavisesassa",
  "anya-e0812n:1030_10": "pavattiyā vatticchāto paṭhamaṃ vattabbataṃ vinā kamena nissayanaṃ nāma natthīti apakkamadoso na hotīti.",
  "anya-e0812n:1031_0": "103.",
  "anya-e0812n:1032_0": "Saguṇānā’vikaraṇe, kāraṇe sati tādise;",
  "anya-e0812n:1033_0": "Ocityahīnatāpatti, natthi bhūtatthasaṃsino.",
  "anya-e0812n:1034_0": "103.",
  "anya-e0812n:1034_1": "“Saguṇāna”miccādi.",
  "anya-e0812n:1034_2": "Sotūnaṃ attatthanipphādanādike tādise kāraṇe hetumhi sati bhūtaṃ yathāpavattaṃ atthaṃ attano caritalakkhaṇaṃ saṃsino vadantassa sassa attano,",
  "anya-e0812n:1034_3": "sānaṃ vā guṇānaṃ āvikaraṇe adhikāravasena “pūjanīyataro loke”iccādikathane ocikyahīnatāya āpatti pāpuṇanaṃ sambhavo natthi.",
  "anya-e0812n:1035_0": "103.",
  "anya-e0812n:1035_1": "“Saguṇi”ccādi.",
  "anya-e0812n:1035_2": "Tādise kāraṇe sati sotūnaṃ attatthanipphādanādike tādise hetumhi vijjamāne bhūtatthasaṃsino attani vijjamānakāyādisaṃvaralakkhaṇaguṇasaṅkhātamatthaṃ",
  "anya-e0812n:1035_3": "“pūjanīyataro loke ahameko”iccādinā tādisāvasare vadantassa saguṇānaṃ sassa attano,",
  "anya-e0812n:1035_4": "sānaṃ vā sakānaṃ guṇānaṃ āvikaraṇe pākaṭīkaraṇe ocityahīnatāpatti ocityahīnasaṅkhātadosassāpatti natthīti.",
  "anya-e0812n:1035_5": "Sasaddassa attaattaniyavācakattā sassa attano guṇā se ca te guṇā ceti vā viggaho.",
  "anya-e0812n:1035_6": "Bhūtoyeva attho,",
  "anya-e0812n:1035_7": "taṃ saṃsati vadati sīlenāti viggaho.",
  "anya-e0812n:1036_0": "104.",
  "anya-e0812n:1037_0": "Ocityaṃ nāma viññeyyaṃ, loke vikhyātamādarā;",
  "anya-e0812n:1038_0": "Tattho’padesapabhavā, sujanā kavipuṅgavā.",
  "anya-e0812n:1039_0": "104.",
  "anya-e0812n:1039_1": "“Ocitya”miccādi.",
  "anya-e0812n:1039_2": "Loke sattaloke vikhyātaṃ pasiddhaṃ ābālajanaṃ ābālajanānaṃ (ka.) yathāsakamanurūpaṃ vijānanato ocityaṃ",
  "anya-e0812n:1039_3": "ucitabhāvo nāmeti pasiddhiyaṃ ādarā ādarena ussāhena tato paramādaraṇīyassābhāvato,",
  "anya-e0812n:1039_4": "na hi anucitaṃ kiñci kenāpyādaraṇīyaṃ sabbathā anassādanīyattā,",
  "anya-e0812n:1039_5": "viññeyyaṃ “sotūna”nti seso.",
  "anya-e0812n:1039_6": "Tattha tasmiṃ ocitye upadesassa paṭhamuccāraṇassa uggaṇhāpanavasena pavattassa pabhavā uppattiṭṭhānabhūtā sujanā suṭṭhujanā kavipuṅgavā uttamā,",
  "anya-e0812n:1039_7": "kaviuttamā (?) kaviseṭṭhāti vuttaṃ hoti.",
  "anya-e0812n:1040_0": "104.",
  "anya-e0812n:1040_1": "“Ocitye”ccādi.",
  "anya-e0812n:1040_2": "Loke sattaloke vikhyātaṃ ābālapasiddhaṃ ocityaṃ nāma ādarā gāravena viññeyyaṃ viññūhi ñātabbaṃ hoti,",
  "anya-e0812n:1040_3": "tattha ocityavisaye upadesapabhavā paṭhamuccāraṇassa uppattiṭṭhānabhūtā sujanā sādhujanabhūtā kavipuṅgavā uttamakavayo bhavantīti,",
  "anya-e0812n:1040_4": "pasiddhaocityapadena yuttattā ettha nāmasaddo pasiddhiyaṃ.",
  "anya-e0812n:1040_5": "Upadesassa pabhavāti ca,",
  "anya-e0812n:1040_6": "pumāno ca te gāvo ceti ca,",
  "anya-e0812n:1040_7": "kavīnaṃ puṅgavāti ca vākyaṃ.",
  "anya-e0812n:1041_0": "105.",
  "anya-e0812n:1042_0": "Viññātocityavibhavo-",
  "anya-e0812n:1043_0": "Cityahīnaṃ parihare;",
  "anya-e0812n:1044_0": "Tato’cityassa sampose,",
  "anya-e0812n:1045_0": "Rasaposo siyā kate.",
  "anya-e0812n:1046_0": "105.",
  "anya-e0812n:1046_1": "“Viññāta”miccādi.",
  "anya-e0812n:1046_2": "Viññāto avabuddho yathāvuttakavivarapasādā ocityameva vibhavo sampatti yena so ocityahīnaṃ nāma dūsanaṃ parihare parivajjeyya.",
  "anya-e0812n:1046_3": "Tato tasmā parihārato hetuto ocityassa sampose suṭṭhu vaḍḍhibhāve vaḍḍhane kate rasassa assāditabbatāsaṅkhātassa mādhuriyassa samposo siyā bhaveyya.",
  "anya-e0812n:1047_0": "105.",
  "anya-e0812n:1047_1": "“Viññāte”ccādi.",
  "anya-e0812n:1047_2": "Viññātocityavibhavo tādisakavīnamanuggahena viññātaocityasaṅkhātasampattisamannāgato kavi ocityahīnaṃ nāma dūsanaṃ parihare nirākareyya,",
  "anya-e0812n:1047_3": "tato dosaparihārato ocityassa sampose upabrūhane kate sati rasaposo mādhuriyasaṅkhatassa assādetabbassa pūraṇaṃ siyā bhaveyyāti.",
  "anya-e0812n:1047_4": "Ocityameva vibhavoti ca,",
  "anya-e0812n:1047_5": "viññāto ocityavibhavo yeneti ca,",
  "anya-e0812n:1047_6": "rasassa poso puṭṭhabhāvo vuddhabhāvo (ka.) posetabbabhāvoti ca vākyaṃ.",
  "anya-e0812n:1048_0": "Yathā –",
  "anya-e0812n:1049_0": "106.",
  "anya-e0812n:1050_0": "Yo mārasenamāsanna-māsannavijayussavo;",
  "anya-e0812n:1051_0": "Tiṇāyapi na maññittha, so vo detu jayaṃ jino.",
  "anya-e0812n:1052_0": "106.",
  "anya-e0812n:1052_1": "“Yathe”tyudāharati “yo”iccādi.",
  "anya-e0812n:1052_2": "Vijayo parābhibhavo āsanno vijayo eva ussavo abbhudayo nippaṭipakkhā pavatti yassa ediso yo āsannaṃ attano",
  "anya-e0812n:1052_3": "samīpamupagataṃ mārasenaṃ tiṇāyapi na maññittha tiṇampi na maññittha,",
  "anya-e0812n:1052_4": "tiṇatopi hīnaṃ maññittha,",
  "anya-e0812n:1052_5": "so jino māraji vo tumhākaṃ jayaṃ detūti vidadhātu.",
  "anya-e0812n:1052_6": "Ettha jayāsīsanā “jino”ti accantamucitaṃ,",
  "anya-e0812n:1052_7": "yo ajini pañcamāreti jino parābhibhavekaraso,",
  "anya-e0812n:1052_8": "tassa paresaṃ vijayappadāne sāmatthiyekayogo siyāti.",
  "anya-e0812n:1052_9": "“Mārasenamāsannaṃ tiṇāyapi na maññitthā”ti idaṃ panettha atisamucitaṃ yato samīpamupagatampi tādisaṃ mārasenaṃ tiṇatopi hīnaṃ maññi,",
  "anya-e0812n:1052_10": "tenassa paresaṃ vijayappadānekarasatā visesato yuttāti.",
  "anya-e0812n:1053_0": "106.",
  "anya-e0812n:1053_1": "Iha satthe sabbattha saṅkhepakkamamicchantopi ācariyo ocityaṃ nāma ādarena saggarūhi uggaṇhitvā payujjitabbamiccevaṃ",
  "anya-e0812n:1053_2": "vitthārena sisse anusāsitvā idāni ocityahīnapariharaṇatthaṃ “yo mārasenamāsanne”ccādinā lakkhiyamudāharati.",
  "anya-e0812n:1053_3": "Āsannavijayussavo adūrasattuvijayasaṅkhātaussavo,",
  "anya-e0812n:1053_4": "atha vā accāsannapaṭipakkhavirahappavattisaṅkhātaabhivuddhiyā samannāgato yo jino āsannaṃ anekappakārabhiṃsanakarūpena",
  "anya-e0812n:1053_5": "attano samīpamāgataṃ mārasenaṃ mārabalaṃ tiṇāyapi tiṇalavaṃ katvāpi na maññittha sallakkhaṇaṃ nākāsi,",
  "anya-e0812n:1053_6": "so jino so jitapañcamāro vo tumhākaṃ jayaṃ detūti.",
  "anya-e0812n:1053_7": "Ettha yo pañcamāre jitattā jino nāma hoti,",
  "anya-e0812n:1053_8": "so parābhibhavane asahāyakiccattā paresaṃ jayadāne sāmatthiyayuttoti “jayaṃ detū”ti kataṃ jayāsīsanamatiucitaṃ hoti,",
  "anya-e0812n:1053_9": "jayadāne sāmatthiyasseva posakattā.",
  "anya-e0812n:1053_10": "“Mārasenamāsannaṃ tiṇāyapi na maññitthā”ti idaṃ vattabbameva natthīti.",
  "anya-e0812n:1053_11": "Evaṃ accantaucitapayogena ocityahīnadoso nirākatoti.",
  "anya-e0812n:1053_12": "Vijayo eva ussavo,",
  "anya-e0812n:1053_13": "āsanno vijayussavo yasseti viggaho.",
  "anya-e0812n:1054_0": "107.",
  "anya-e0812n:1055_0": "Āraddhakattukammādi-kamātikkamalaṅghane;",
  "anya-e0812n:1056_0": "Bhaggarītivirodho’yaṃ, gatiṃ na kvāpi vindati.",
  "anya-e0812n:1057_0": "107.",
  "anya-e0812n:1057_1": "“Āraddha”iccādi.",
  "anya-e0812n:1057_2": "Kattā ca kammañca tāni ādīni yesaṃ karaṇādīnaṃ āraddhāni vattuṃ paṭṭhapitāni kattukammādīni tesaṃ kamo tassa atikkamo pariccāgo tassa laṅghane sati,",
  "anya-e0812n:1057_3": "vattumāraddhakattukammādikamānatikkameti vuttaṃ hoti.",
  "anya-e0812n:1057_4": "Ayaṃ yathāvutto bhaggarītivirodho kvāpi katthacipi ṭhāne gatiṃ na vindati patiṭṭhaṃ na labhate.",
  "anya-e0812n:1058_0": "107.",
  "anya-e0812n:1058_1": "“Āraddhi”ccādi.",
  "anya-e0812n:1058_2": "Āraddhakattukammādikamātikkamalaṅghane vattumāraddhakattukammādīnaṃ kamapariccāgassātikkame ayaṃ yathāvuttabhaggarītivirodho",
  "anya-e0812n:1058_3": "kvāpi katthacipi ṭhāne gatiṃ patiṭṭhaṃ na vindati na labhateti.",
  "anya-e0812n:1058_4": "Āraddhāni ca tāni kattukammādīni yesaṃ karaṇādīnaṃ tesaṃ kamassa atikkamo tassa laṅghananti viggaho.",
  "anya-e0812n:1059_0": "Yathā –",
  "anya-e0812n:1060_0": "108.",
  "anya-e0812n:1061_0": "Sujanaññāna’mitthīnaṃ, vissāso no’papajjate;",
  "anya-e0812n:1062_0": "Visassa siṅgino roga-nadīrājakulassa ca.",
  "anya-e0812n:1063_0": "109.",
  "anya-e0812n:1064_0": "Bhesajje vihite suddha-buddhādiratanattaye;",
  "anya-e0812n:1065_0": "Pasāda’mācare niccaṃ, sajjane saguṇepi ca.",
  "anya-e0812n:1066_0": "108- 109.",
  "anya-e0812n:1066_1": "Ettha ca “sujana”miccādike “bhesajje”iccādike ca gāthādvaye chaṭṭhiyā,",
  "anya-e0812n:1066_2": "sattamiyā ca apariccāgena nāttharītiyā bhaṅgo,",
  "anya-e0812n:1066_3": "cakārassekassa katattā na saddarītiyā bhaṅgo.",
  "anya-e0812n:1066_4": "Bahūnamatthānañhi samuccayatthaṃ vākye eko vā cakāro kātabbo paṭipadaṃ vā.",
  "anya-e0812n:1067_0": "108.",
  "anya-e0812n:1067_1": "“Sujane”ccādi.",
  "anya-e0812n:1067_2": "Sujanaññānaṃ sajjanehi aññesaṃ dujjanānañca itthīnañca visassa jīvitaharaṇasamatthassa siṅgino visāṇavato",
  "anya-e0812n:1067_3": "ca roganadīrājakulassa ca vissāso saṃsaggo na upapajjate kiñcikāle virujjhanato na yujjateti.",
  "anya-e0812n:1067_4": "Ettha āraddhassa chaṭṭhuntakkamassa sabbattha apariccāgato attharītibhaṅgo ca,",
  "anya-e0812n:1067_5": "yuttaṭṭhāne ekasseva cakārassa yuttattā saddarītibhaṅgo ca natthi.",
  "anya-e0812n:1067_6": "Casaddassa anekatthasamuccayattā “sujanaññānañcā”tiādimhi vā,",
  "anya-e0812n:1067_7": "iha vuttaniyāmena avasāne vā,",
  "anya-e0812n:1067_8": "sabbattha vā yojanamarahati.",
  "anya-e0812n:1068_0": "109.",
  "anya-e0812n:1068_1": "“Bhesajje”ccādigāthāyampi eseva nayo sattamīmattameva viseso.",
  "anya-e0812n:1068_2": "Vihite pathye bhesajje osadhe ca suddhabuddhādiratanattaye ca sajjane sādhujane ca api punapi saguṇe",
  "anya-e0812n:1068_3": "vijjamānaguṇe ca pasādaṃ attano cittapasādaṃ niccaṃ satataṃ ācare sappuriso kareyya seveyyāti.",
  "anya-e0812n:1069_0": "Sasaṃsayassa yathā –",
  "anya-e0812n:1070_0": "110.",
  "anya-e0812n:1071_0": "Munindacandimāloka-",
  "anya-e0812n:1072_0": "Rasalolavilocano;",
  "anya-e0812n:1073_0": "Jano’vakkantapantho’va,",
  "anya-e0812n:1074_0": "Raṃsidassanapīṇito.",
  "anya-e0812n:1075_0": "110. “Muninde”ccādi. Ettha raṃsisaddo sasaṃsayaṃ pariharati.",
  "anya-e0812n:1076_0": "110.",
  "anya-e0812n:1076_1": "Sasaṃsayaparihāralakkhiyabhūtā “munindi”ccādigāthā anantaraparicchede vuttatthāva.",
  "anya-e0812n:1076_2": "Raṃsisaddoyeva hi viseso,",
  "anya-e0812n:1076_3": "ettha raṃsisaddena suṇantānaṃ uppajjamānasaṃsayena sasaṃsayabhūtaṃ bandhadosamohatīti.",
  "anya-e0812n:1077_0": "111.",
  "anya-e0812n:1078_0": "Saṃsayāyeva yaṃ kiñci, yadi kīḷādihetunā;",
  "anya-e0812n:1079_0": "Payujjate na doso’va, sasaṃsayasamappito.",
  "anya-e0812n:1080_0": "111.",
  "anya-e0812n:1080_1": "“Saṃsaye”ccādi.",
  "anya-e0812n:1080_2": "Kīḷādīti ādisaddena ākiṇṇasammantanādiṃ saṅgaṇhāti,",
  "anya-e0812n:1080_3": "kīḷādihetunā yaṃ kiñci saṃsayāyeva yadi payujjateti sambandho.",
  "anya-e0812n:1081_0": "111.",
  "anya-e0812n:1081_1": "“Saṃsayāyeve”ccādi.",
  "anya-e0812n:1081_2": "Kīḷādihetunā kīḷāsambādhasammantanādikāraṇena yaṃ kiñci saṃsayuppādanasamatthaṃ yaṃ kiñci padaṃ saṃsayāya",
  "anya-e0812n:1081_3": "eva sotūnaṃ uppajjamānasaṃsayatthameva yadi payujjate tasmiṃ bandhane vattārehi payujjate ce,",
  "anya-e0812n:1081_4": "sasaṃsayasamappito sasaṃsayadosasahito bandho na dosova aduṭṭhovāti.",
  "anya-e0812n:1081_5": "Sasaṃsayena samappitoti viggaho.",
  "anya-e0812n:1082_0": "Yathā –",
  "anya-e0812n:1083_0": "112.",
  "anya-e0812n:1084_0": "Yāte dutiyaṃnilayaṃ, gurumhi sakagehato;",
  "anya-e0812n:1085_0": "Pāpuṇeyyāma niyataṃ, sukha’majjhayanādinā.",
  "anya-e0812n:1086_0": "112.",
  "anya-e0812n:1086_1": "“Yāte”ccādi.",
  "anya-e0812n:1086_2": "Gurumhi ajjhāpake sakagehato attano mūlanilayato dutiyaṃ nilayaṃ dutiyaṃ gharaṃ yāte sati niyatamekantamajjhayanādinā",
  "anya-e0812n:1086_3": "sukhaṃ pāpuṇeyyāmāti ayamanicchitattho.",
  "anya-e0812n:1086_4": "Gurumhi surācariye suraccācariye (ka.) sakagehato attano jātarāsito dutiyaṃ nilayaṃ dutiyaṃ rāsiṃ yāte",
  "anya-e0812n:1086_5": "sati niyatamajjhayanādinā sukhaṃ pāpuṇeyyāmāti ayamettha icchitattho.",
  "anya-e0812n:1087_0": "112.",
  "anya-e0812n:1087_1": "“Yāte”ccādi.",
  "anya-e0812n:1087_2": "Gurumhi ācariye sakagehato attano vāsāgārato dutiyaṃ nilayaṃ dutiyaṃ gharaṃyāte sati,",
  "anya-e0812n:1087_3": "ayamanicchitattho.",
  "anya-e0812n:1087_4": "Gurumhi surācariye sakagehato attano jātarāsito dutiyaṃ nilayaṃ dutiyaṃ rāsiṃ yāte gate sati anukūlattā",
  "anya-e0812n:1087_5": "niyatamekantena ajjhayanādinā uggahaṇādinā sukhaṃ mānasikasukhaṃ,",
  "anya-e0812n:1087_6": "no ce sukhakāraṇaṃ ganthaparisamattiṃ pāpuṇeyyāmāti.",
  "anya-e0812n:1087_7": "Ubhayapakkhassāpi aparatthe attho sādhāraṇo hoti.",
  "anya-e0812n:1087_8": "Ettha ajjhayanasaddasannidhānena payuttagurusaddassa ācariyatthavācakattepi icchitatthagopanatthaṃ payuttattā aduṭṭhoti.",
  "anya-e0812n:1088_0": "113.",
  "anya-e0812n:1089_0": "Subhagā bhaginī sā’yaṃ, etassi’ccevamādikaṃ;",
  "anya-e0812n:1090_0": "Na “gāmma”miti niddiṭṭhaṃ, kavīhi sakalehipi.",
  "anya-e0812n:1091_0": "113. “Subhagā”iccādi. Iccevamādikaṃ bhaginīiccevamādikaṃ.",
  "anya-e0812n:1092_0": "113.",
  "anya-e0812n:1092_1": "“Subhage”ccādi.",
  "anya-e0812n:1092_2": "Etassa purisassa sā ayaṃ bhaginī subhagā sundarāti iccevamādikaṃ sakalehi kavīhi api na gāmmamiti gāmmadosena na duṭṭhamiti niddiṭṭhanti.",
  "anya-e0812n:1092_3": "Subhaṃ sundarabhāvaṃ gatāti “subhagā”ti aggahetvā bahubbīhisamāse kate labbhamānatthassa asabbhabhāvepi kavīnaṃ cittakhedaṃ na janetīti adhippāyo.",
  "anya-e0812n:1092_4": "Iti evaṃ ayaṃ pakāro ādi assa īdisassa vākyassāti vākyaṃ.",
  "anya-e0812n:1093_0": "114.",
  "anya-e0812n:1094_0": "Duṭṭhālaṅkāravigame, sobhanālaṅkatikkamo;",
  "anya-e0812n:1095_0": "Alaṅkāraparicchede, āvibhāvaṃ gamissati.",
  "anya-e0812n:1096_0": "114. “Duṭṭha”iccādi. Duṭṭhālaṅkārassa dosadūsitassa alaṅkārassa vigame apagame sati.",
  "anya-e0812n:1097_0": "114.",
  "anya-e0812n:1097_1": "“Duṭṭhi”ccādi.",
  "anya-e0812n:1097_2": "Duṭṭhālaṅkāravigame dosaduṭṭhassa alaṅkārassa apagame sati sobhanālaṅkatikkamo pasatthānamalaṅkārānaṃ",
  "anya-e0812n:1097_3": "pavattiākāro alaṅkāraparicchede alaṅkārapakāsakattā tannāmake paricchede āvibhāvaṃ pakāsattaṃ gamissati",
  "anya-e0812n:1097_4": "pāpuṇissatīti.",
  "anya-e0812n:1097_5": "Paricchijjatīti paricchedo.",
  "anya-e0812n:1097_6": "Alaṅkārapakāsakattā tadatthena alaṅkāro ca so paricchedo ceti viggaho.",
  "anya-e0812n:1098_0": "115.",
  "anya-e0812n:1099_0": "Dose parīharitumesa varo’padeso,",
  "anya-e0812n:1100_0": "Satthantarānusaraṇena kato mayevaṃ;",
  "anya-e0812n:1101_0": "Viññāyi’maṃ guruvarāna’dhikappasādā,",
  "anya-e0812n:1102_0": "Dose paraṃ parihareyya yasobhilāsī.",
  "anya-e0812n:1103_0": "Iti saṅgharakkhitamahāsāmipādaviracite",
  "anya-e0812n:1104_0": "Subodhālaṅkāre",
  "anya-e0812n:1105_0": "Dosaparihārāvabodho nāma",
  "anya-e0812n:1106_0": "Dutiyo paricchedo.",
  "anya-e0812n:1107_0": "115.",
  "anya-e0812n:1107_1": "“Dose”iccādi.",
  "anya-e0812n:1107_2": "Dose yathāvutte padadosādike pariharituṃ pariccajituṃ eso varo uttamo upadeso satthantarānaṃ bahūnaṃ",
  "anya-e0812n:1107_3": "anusaraṇena anugamena anupagamena (ka.) mayā evaṃ kato nipphādito,",
  "anya-e0812n:1107_4": "imaṃ upadesaṃ guruvarānaṃ adhikappasādā mahatā pasādena na appakena,",
  "anya-e0812n:1107_5": "tathāvidhena tādisassa mahato atthassa apasijjhanato,",
  "anya-e0812n:1107_6": "viññāya jānitvā ādarato kareyya dose yathāvutte dose yaso parisuddhabandhanaṃ kriyālakkhaṇato ekantena kittihetuttā,",
  "anya-e0812n:1107_7": "taṃsabbhāvā kitti vā,",
  "anya-e0812n:1107_8": "taṃ abhilasati sīleneti yasobhilāsī paraṃ accantameva parihareyya dūrato kareyya.",
  "anya-e0812n:1108_0": "Iti subodhālaṅkāre mahāsāmināmikāyaṃ ṭīkāyaṃ",
  "anya-e0812n:1109_0": "Dosaparihārāvabodhaparicchedo dutiyo.",
  "anya-e0812n:1110_0": "115.",
  "anya-e0812n:1110_1": "“Dose”ccādi.",
  "anya-e0812n:1110_2": "Dose yathāvuttapadadosādike pariharitumapanetuṃ varo uttamo eso upadeso satthantarānusaraṇena bahūnaṃ",
  "anya-e0812n:1110_3": "bāhirasatthānaṃ anussatiyā mayā evaṃ anantaruddiṭṭhakkamena kato viracito,",
  "anya-e0812n:1110_4": "imaṃ upadesaṃ guruvarānaṃ adhikappasādā adhikappasādena viññāya sabhāvato ñatvā yasobhilāsī yasapaṭilābhakāraṇattā",
  "anya-e0812n:1110_5": "kāraṇe kāriyopacārena dosāpagamena parisuddhabandhanaṃ vā tādisabandhanahetu uppajjamānakittiṃ vā icchanto",
  "anya-e0812n:1110_6": "paññavā dose yathāvuttadose paraṃ atisayena parihareyya dūrato kareyyāti.",
  "anya-e0812n:1110_7": "Ettha pubbaddhena dosaparihāraparicchedassa pasatthabhāvo dassito,",
  "anya-e0812n:1110_8": "aparaddhena sissajanānusāsanaṃ dassitaṃ hoti.",
  "anya-e0812n:1110_9": "Tathā pubbaddhena karuṇāpubbaṅgamapaññākiccaṃ dassitaṃ,",
  "anya-e0812n:1110_10": "aparaddhena paññāpubbaṅgamakaruṇākiccaṃ dassitaṃ.",
  "anya-e0812n:1110_11": "Tathā pubbaddhena attahitasampatti,",
  "anya-e0812n:1110_12": "aparaddhena parahitasampatti dassitāti.",
  "anya-e0812n:1110_13": "Evamanekākāradīpikāya imāya gāthāya paricchedaṃ nigameti.",
  "anya-e0812n:1110_14": "Aññe satthā satthantarā,",
  "anya-e0812n:1110_15": "antarasaddo hi aññasaddapariyāyo.",
  "anya-e0812n:1110_16": "Yathā “gāmantaraṃ na gaccheyyā”ti.",
  "anya-e0812n:1110_17": "Yasaṃ abhilasati sīlenāti vākyaṃ.",
  "anya-e0812n:1111_0": "Iti subodhālaṅkāranissaye",
  "anya-e0812n:1112_0": "Dutiyo paricchedo.",
  "anya-e0812n:1113_0": "3. Guṇāvabodhapariccheda",
  "anya-e0812n:1114_0": "Anusandhivaṇṇanā",
  "anya-e0812n:1115_0": "116.",
  "anya-e0812n:1116_0": "Sambhavanti guṇā yasmā,",
  "anya-e0812n:1117_0": "Dosāne’va’matikkame;",
  "anya-e0812n:1118_0": "Dassessaṃ te tato dāni,",
  "anya-e0812n:1119_0": "Sadde sambhūsayanti ye.",
  "anya-e0812n:1120_0": "116.",
  "anya-e0812n:1120_1": "Evaṃ dosaparihāropadesaṃ dassetvā idāni dosaparihārā samupagataguṇaṃ upadassitumadhikāraṃ viracayanto āha “sambhavanti”iccādi.",
  "anya-e0812n:1120_2": "Dosānaṃ yathāvuttānaṃ padadosādīnaṃ evaṃ yathāvuttanayena atikkame sati guṇā dhammā saddālaṅkārasabhāvā",
  "anya-e0812n:1120_3": "pasādādayo yasmā kāraṇā sambhavanti sijjhanti,",
  "anya-e0812n:1120_4": "tañca “pasādo kiliṭṭhādīnaṃ vajjanā sambhavatī”tyādinā yathāyogaṃ viññeyyaṃ,",
  "anya-e0812n:1120_5": "tato tasmā kāraṇā ye guṇā sadde sambhūsayanti alaṅkaronti,",
  "anya-e0812n:1120_6": "te saddālaṅkārasaṅkhāte guṇe idāni dassessaṃ upadisissāmi.",
  "anya-e0812n:1121_0": "116.",
  "anya-e0812n:1121_1": "Evaṃ dosaparihārapavesopāyaṃ dassetvā idāni yathāvuttadosānaṃ parihārena “bandhanissitaguṇā ete”ti dassetuṃ",
  "anya-e0812n:1121_2": "pubbāparaparicchedānaṃ sambandhaṃ ghaṭento “sambhavanti”ccādigāthamāha.",
  "anya-e0812n:1121_3": "Dosānaṃ niddiṭṭhapadadosādīnaṃ evaṃ anantaraparicchede niddiṭṭhakkamena atikkame sati guṇā pasādādisaddālaṅkārasaṅkhātā",
  "anya-e0812n:1121_4": "pasādādayo saddadhammā yasmā sambhavanti,",
  "anya-e0812n:1121_5": "tato ye saddadhammā sadde sambhūsayanti sajjanti,",
  "anya-e0812n:1121_6": "te saddadhamme dassessaṃ pakāsissāmīti.",
  "anya-e0812n:1121_7": "Ettha kiliṭṭhadosabyākiṇṇadosaparihārehi pasādālaṅkāro sijjhati,",
  "anya-e0812n:1121_8": "sesāpi yathālābhato ñātabbā.",
  "anya-e0812n:1122_0": "Saddālaṅkārauddesavaṇṇanā",
  "anya-e0812n:1123_0": "117.",
  "anya-e0812n:1124_0": "Pasādo’jo madhuratā,",
  "anya-e0812n:1125_0": "Samatā sukhumālatā;",
  "anya-e0812n:1126_0": "Sileso’dāratā kanti,",
  "anya-e0812n:1127_0": "Atthabyattisamādhayo.",
  "anya-e0812n:1128_0": "117.",
  "anya-e0812n:1128_1": "Idāni te vibhajati “pasādo”iccādinā pasatthi pasādo pakāsatthatā,",
  "anya-e0812n:1128_2": "ojo samāsavuttibāhullaṃ atthapāriṇatyañca,",
  "anya-e0812n:1128_3": "madhuratā saddānaṃ rasavantatā,",
  "anya-e0812n:1128_4": "samatā pajjāpekkhāya catunnaṃ pādānamekajātiyasambandhatā,",
  "anya-e0812n:1128_5": "gajjāpekkhāya tu padānaṃ,",
  "anya-e0812n:1128_6": "sukhumālatā apharusakkharabāhullaṃ,",
  "anya-e0812n:1128_7": "silesanaṃ sileso bandhagāravaṃ,",
  "anya-e0812n:1128_8": "udāratā ukkaṃsatā kenaci atthena sanāthatā visiṭṭhavisesanayuttatā ca,",
  "anya-e0812n:1128_9": "kanti sabbalokamanoharatā,",
  "anya-e0812n:1128_10": "atthabyatti siddhena ñāyena vā abhidheyyassa gahaṇaṃ,",
  "anya-e0812n:1128_11": "samādhi lokappatītyanusāriamukhyatthatā,",
  "anya-e0812n:1128_12": "tesu ojaudāratā saddatthaguṇā,",
  "anya-e0812n:1128_13": "samādhi atthaguṇo,",
  "anya-e0812n:1128_14": "atthānugāmittā ettha saddānaṃ,",
  "anya-e0812n:1128_15": "aññe tu saddaguṇāva.",
  "anya-e0812n:1129_0": "117.",
  "anya-e0812n:1129_1": "Idāni “pasādojo”iccādinā te saddālaṅkāre kamena vibhajituṃ uddisati.",
  "anya-e0812n:1129_2": "Pasādo pasannaphaḷikāvali attani āvunitarattakambalasuttamiva saddānaṃ atthassa pasādanasaṅkhāto pasādālaṅkāro ca,",
  "anya-e0812n:1129_3": "ojo samāsavuttibāhulyaatthapāriṇatyasaṅkhato saddatthānaṃ guṇo ca,",
  "anya-e0812n:1129_4": "madhuratā saddānaṃ rasavantabhāvasaṅkhātakaṇṇamadhuratā ca,",
  "anya-e0812n:1129_5": "samatā pajje pādassa sutito sadisatā ca,",
  "anya-e0812n:1129_6": "gajje padānaṃ tatheva sadisatāti evaṃ pādānaṃ padānañca tulyaguṇatā ca,",
  "anya-e0812n:1129_7": "sukhumālatā vaṇṇānaṃ atipharusaatisithilabhāvaṃ vinā samappamāṇamuduguṇo ca,",
  "anya-e0812n:1129_8": "sileso ṭhānakaraṇādisambhūtasabhāgavaṇṇasutīhi acchiddaguruguṇo ca,",
  "anya-e0812n:1129_9": "udāratā ukkaṭṭhena kenaci atthena bandhassa sajjitabhāvo ca,",
  "anya-e0812n:1129_10": "visiṭṭhavisesanapadena yuttatā ca,",
  "anya-e0812n:1129_11": "kanti sabbesaṃ piyaguṇatā ca,",
  "anya-e0812n:1129_12": "atthabyatti icchitatthassa siddhena vā nyāyena vā supākaṭabhāvo ca,",
  "anya-e0812n:1129_13": "samādhayo lokappatītianatikkantaaññadhammāropanena amukhyatthatā cāti ime saddatthaguṇā dasa honti.",
  "anya-e0812n:1129_14": "“Samādhayo”ti tasseva bahuttaṃ dīpeti,",
  "anya-e0812n:1129_15": "imesu dasasu ojodāratāti dve saddatthaguṇā,",
  "anya-e0812n:1129_16": "samādhi atthaguṇo pariyāyena tadatthajotakasaddaguṇopi,",
  "anya-e0812n:1129_17": "sesā satta saddaguṇā eva,",
  "anya-e0812n:1129_18": "ete sabbepi alaṅkaronti bandhamanenāti vākyena alaṅkārā nāma.",
  "anya-e0812n:1130_0": "Saddālaṅkārapayojanavaṇṇanā",
  "anya-e0812n:1131_0": "118.",
  "anya-e0812n:1132_0": "Guṇehe’tehi sampanno, bandho kavimanoharo;",
  "anya-e0812n:1133_0": "Sampādayati kattūnaṃ, kittimaccantanimmalaṃ.",
  "anya-e0812n:1134_0": "118.",
  "anya-e0812n:1134_1": "“Guṇehi”ccādi.",
  "anya-e0812n:1134_2": "Etehiyeva vuttehi dasahi guṇehi dhammehi saddālaṅkārasabbhāvehi sampanno yutto samiddho vā kavīnaṃ mano",
  "anya-e0812n:1134_3": "harati savase vattetīti kavimanoharo kavihadayahilādakārī bandho kattūnaṃ bandhantānaṃ kavīnaṃ accantanimmalaṃ",
  "anya-e0812n:1134_4": "atisayaparisuddhaṃ aguṇalesenāpa’nālimpattā kittiṃ guṇaghosaṃ sampādayati nipphādeti.",
  "anya-e0812n:1135_0": "118.",
  "anya-e0812n:1135_1": "“Guṇe”ccādi.",
  "anya-e0812n:1135_2": "Etehi guṇehi imehi saddālaṅkārasaṅkhātadasavidhasaddadhammehi sampanno samannāgato samiddho vā bandho",
  "anya-e0812n:1135_3": "pajjādibandho kavimanoharo attano niravajjattā kavīnaṃ cittaṃ pīṇento kattūnaṃ racayantānaṃ accantanimmalaṃ",
  "anya-e0812n:1135_4": "appakadosenāpi asammissattā atiparisuddhaṃ kittiṃ bandhanavisayabhūtayasorāsiṃ sampādayati nipphādetīti.",
  "anya-e0812n:1135_5": "Iminā kāraṇena bandhassa yathāvuttadasavidhaguṇapariggaho saussāhaṃ kātabboti adhippāyo.",
  "anya-e0812n:1135_6": "Mano haratīti manoharo,",
  "anya-e0812n:1135_7": "kavīnaṃ manoharo kavimanoharoti viggaho.",
  "anya-e0812n:1136_0": "Saddālaṅkāraniddesavaṇṇanā",
  "anya-e0812n:1137_0": "119.",
  "anya-e0812n:1138_0": "Adūrāhitasambandha-subhagā yā padāvali;",
  "anya-e0812n:1139_0": "Supasiddhābhidheyyā’yaṃ, pasādaṃ janaye yathā.",
  "anya-e0812n:1140_0": "119.",
  "anya-e0812n:1140_1": "Idāni yathoddesānamesaṃ niddesaṃ sodāharaṇaṃ karonto āha “adūra”iccādi.",
  "anya-e0812n:1140_2": "Adūre āsanne adūrena vā adūrāhitakriyākattukammādipadavasena āhito ṭhapito kato sambandho anvayo,",
  "anya-e0812n:1140_3": "tena subhagā manoharā supasiddho suppakāso sugammo abhidheyyo attho yassā sāti tathā,",
  "anya-e0812n:1140_4": "na tu bhāvattho tassa sabhāvagambhīrattā.",
  "anya-e0812n:1140_5": "Vuttañhi –",
  "anya-e0812n:1141_0": "“Kavīna’dhippāya’masaddagocaraṃ,",
  "anya-e0812n:1142_0": "Pade phurantaṃ mudukamhi kevalaṃ;",
  "anya-e0812n:1143_0": "Visanti bhāvāvagamā katassamā,",
  "anya-e0812n:1144_0": "Pakāsayantyā’katiyo tu tādisā”ti.",
  "anya-e0812n:1145_0": "Tādisā yā padāvali padapanti ayaṃ pasādaṃ tannāmakaṃ guṇaṃ janaye uppādayati. Yathāti tamudāharati.",
  "anya-e0812n:1146_0": "119.",
  "anya-e0812n:1146_1": "Idāni uddesakkamena etesaṃ saddālaṅkārādīnaṃ niddesaṃ sodāharaṇaṃ dassento āha “adūrāhite”ccādi.",
  "anya-e0812n:1146_2": "Adūre āsannapadese tadupacārena āsanne vā āhito kriyāya,",
  "anya-e0812n:1146_3": "laddhakriyāyogakattukammādipadānaṃ vasena ca kato,",
  "anya-e0812n:1146_4": "no ce vinyāsavasena ṭhapito vā sambandho icchitatthapatītikkamena aññamaññāpekkhalakkhaṇakriyākārakayogo tena subhagā manoharā,",
  "anya-e0812n:1146_5": "supasiddho pasiddhatthavisaye saddapayogato atipākaṭo abhidheyyo saddattho yassā sā ayaṃ padāvali padapanti",
  "anya-e0812n:1146_6": "pasādaṃ pasādanāmakaṃ guṇaṃ janaye uppādayati.",
  "anya-e0812n:1146_7": "Yathāti lakkhiyaṃ dasseti.",
  "anya-e0812n:1146_8": "Adūre āhitoti vā,",
  "anya-e0812n:1146_9": "upacaritattā adūro ca so āhito cāti vā,",
  "anya-e0812n:1146_10": "so ca so sambandho ceti ca,",
  "anya-e0812n:1146_11": "tena subhagāti ca,",
  "anya-e0812n:1146_12": "su atisayena pasiddhoti ca,",
  "anya-e0812n:1146_13": "so abhidheyyo asseti ca vākyaṃ.",
  "anya-e0812n:1146_14": "Ettha supasiddho nāma saddattho,",
  "anya-e0812n:1146_15": "adhippāyattho pana pakatigambhīro.",
  "anya-e0812n:1146_16": "Vuttañhi –",
  "anya-e0812n:1147_0": "“Kavīna’dhippāya’masaddagocaraṃ,",
  "anya-e0812n:1148_0": "Pade phurantaṃ mudukamhi kevalaṃ;",
  "anya-e0812n:1149_0": "Visanti bhāvāvagamā katassamā,",
  "anya-e0812n:1150_0": "Pakāsayantyā’katiyo tu tādisā”ti.",
  "anya-e0812n:1151_0": "Tassattho –",
  "anya-e0812n:1151_1": "asaddagocaraṃ saddassa avisayaṃ hutvā mudukamhi pade kevalaṃ visuṃ phurantaṃ cāpentaṃ kavīnadhippāyaṃ",
  "anya-e0812n:1151_2": "kavīnamajjhāsayaṃ katassamā saddatthavisaye kataparicayā paṇḍitā bhāvāvagamā padatthāvabodhena visanti",
  "anya-e0812n:1151_3": "pavisanti,",
  "anya-e0812n:1151_4": "tādisā ākatiyo tu saddasaddatthānaṃ ākārā pakāsayanti adhippāyatthaṃ jotentīti.",
  "anya-e0812n:1152_0": "120.",
  "anya-e0812n:1153_0": "Alaṅkarontā vadanaṃ, munino’dhararaṃsiyo;",
  "anya-e0812n:1154_0": "Sobhante’ruṇaraṃsī’va, sampatantā’mbujodare.",
  "anya-e0812n:1155_0": "120.",
  "anya-e0812n:1155_1": "“Alaṅkarontā”iccādi.",
  "anya-e0812n:1155_2": "Munino sammāsambuddhassa vadanaṃ sabhāvamadhurapakatimukhaṃ alaṅkarontā sajjantā sobhayamānā adharānaṃ",
  "anya-e0812n:1155_3": "raṃsiyo supakkabimbaphalopamaoṭṭhayugaḷavinissaṭabahutarakanticchitābhā muninoti viññāyati sutattā.",
  "anya-e0812n:1155_4": "Ambujodare tā kālopanatapupphakāsaramaṇīye padumabbhantare sampatantā pavattamānā aruṇaraṃsīva bālasūriyaraṃsiyo viya sobhante virājanti.",
  "anya-e0812n:1156_0": "120.",
  "anya-e0812n:1156_1": "“Alaṅkaronte”ccādi.",
  "anya-e0812n:1156_2": "Munino vadanaṃ pakatisundaramukhaṃ alaṅkarontā sajjantā adhararaṃsiyo tasseva munino oṭṭhadvayato nikkhantakantisamūhā",
  "anya-e0812n:1156_3": "ambujodare vikasanānurūpakālābhimukhe padumagabbhe upaḍḍhavikasiteti vuttaṃ hoti.",
  "anya-e0812n:1156_4": "Sampatantā pavattamānā aruṇaraṃsī iva bālasūriyaraṃsīva sobhante dibbantīti.",
  "anya-e0812n:1156_5": "Ettha adūrasambandhaṃ pasiddhatthañca nissāya pasādaguṇo pākaṭo.",
  "anya-e0812n:1156_6": "Adhararaṃsīnaṃ munisambandho sutānumitasambandhesu sutasambandhassa balavattā sutānumitesu sutasambandho balavā (paribhāsendusere 112),",
  "anya-e0812n:1156_7": "kākakkhigoḷakanayena vā labbhatīti.",
  "anya-e0812n:1156_8": "Adhare raṃsīti ca,",
  "anya-e0812n:1156_9": "ambujassa udaranti ca vākyaṃ.",
  "anya-e0812n:1157_0": "121.",
  "anya-e0812n:1158_0": "Ojo samāsabāhulya-",
  "anya-e0812n:1159_0": "Meso gajjassa jīvitaṃ;",
  "anya-e0812n:1160_0": "Pajjepya’nākulo so’yaṃ,",
  "anya-e0812n:1161_0": "Kanto kāmīyate yathā.",
  "anya-e0812n:1162_0": "121.",
  "anya-e0812n:1162_1": "“Ojo”iccādi.",
  "anya-e0812n:1162_2": "Samāsassa ekatthavuttiyā bāhulyaṃ bhiyyobhāvo ityanuvaditvā puna ojo vidhīyate,",
  "anya-e0812n:1162_3": "eso ojo samāsabāhullalakkhaṇo gajjassa vuttirūpassa jīvitaṃ hadayaṃ sāraṃ tappadhānattā gajjassa,",
  "anya-e0812n:1162_4": "na pajjassa,",
  "anya-e0812n:1162_5": "soyaṃ ojo anākulo agahano atoyeva kanto hadayaṅgamo,",
  "anya-e0812n:1162_6": "pajjepi na kevalaṃ gajje kāmīyate payujjate.",
  "anya-e0812n:1162_7": "Yathetyudāharati.",
  "anya-e0812n:1163_0": "121.",
  "anya-e0812n:1163_1": "Idāni ojaguṇaṃ dasseti “ojo”ccādinā.",
  "anya-e0812n:1163_2": "Ojo nāma samāsabāhulyaṃ bhinnatthesu pavattasaddānaṃ ekatthapavattilakkhaṇassa samāsassa bahulatā,",
  "anya-e0812n:1163_3": "eso ojo gajjassa gajjabandhassa jīvitaṃ hadayaṃ,",
  "anya-e0812n:1163_4": "jīvitasīsena hadayasaṅkhataṃ cittaṃ vuttanti veditabbaṃ.",
  "anya-e0812n:1163_5": "So ayaṃ ojo anākulo nibyākulo kanto tatoyeva viññūnaṃ piyabhūto pajjepi pajjabandhepi kāmīyate kavīhi payujjateti.",
  "anya-e0812n:1163_6": "Bahulassa bhāvo bāhulyaṃ,",
  "anya-e0812n:1163_7": "samāsassa bāhulyanti viggaho.",
  "anya-e0812n:1163_8": "Gajjabandhādhikārassābhāvā pajjavisayassa ojaguṇassa lakkhiyaṃ dasseti “yathe”ccādinā.",
  "anya-e0812n:1164_0": "122.",
  "anya-e0812n:1165_0": "Munindamandasañjāta-hāsacandanalimpitā;",
  "anya-e0812n:1166_0": "Pallavā dhavalā tasse-vekonā’dharapallavo.",
  "anya-e0812n:1167_0": "122.",
  "anya-e0812n:1167_1": "“Muninda”iccādi.",
  "anya-e0812n:1167_2": "Munindassa mandaṃ īsakaṃ sañjāto pavatto taṃsabhāvattā bhagavato hāsassa yasassa (ka.) hāso hasitaṃ sova candanamiva candanaṃ dhavalattarūpattā,",
  "anya-e0812n:1167_3": "tena limpitā upadehitā pallavā sabbāni kilasayāni “idameve”ti niyamābhāvato,",
  "anya-e0812n:1167_4": "dhavalā pakativaṇṇapariccāgena sukkā ahesuṃ gāhāpitattā saguṇassa tādisavisiṭṭhassa paṭilābhato,",
  "anya-e0812n:1167_5": "evaṃ santepi tassa munindasseva eko aññassa tādisassābhāvā adharapallavo na dhavalo dhavalo nāhosi.",
  "anya-e0812n:1167_6": "Accāsannadesiyopi bahumantabbo’ya’massānubhāvoti.",
  "anya-e0812n:1168_0": "“Pemāvabandhahadaye sadaye jinasmiṃ,",
  "anya-e0812n:1169_0": "Tasmiṃ nu kiṃ kumatayo bhavatha’ppasannā;",
  "anya-e0812n:1170_0": "Kiṃ tena vo na vihitaṃ hita’muggadugga-",
  "anya-e0812n:1171_0": "Saṃsārasāgarasamuttaraṇāvasānaṃ”.",
  "anya-e0812n:1172_0": "Iccaparamudāharaṇaṃ.",
  "anya-e0812n:1172_1": "Evametādiso anākulo kanto ojo jānitabboti.",
  "anya-e0812n:1172_2": "Nanu ca ya-",
  "anya-e0812n:1172_3": "tasaddānaṃ nicco sambandho,",
  "anya-e0812n:1172_4": "tasmā kathaṃ “tasseveko nādharapallavo”ti ettha yasaddābhāvoti? Saccaṃ,",
  "anya-e0812n:1172_5": "kintu pakkantavisayo,",
  "anya-e0812n:1172_6": "tathā pasiddhavisayo,",
  "anya-e0812n:1172_7": "anubhūtavisayo ca tasaddo yasaddaṃ nāpekkhate. Yathā –",
  "anya-e0812n:1173_0": "“Savāsane kilese so, eko sabbe nighātiya;",
  "anya-e0812n:1174_0": "Ahu susuddhasantāno, pūjānañca sadāraho”.",
  "anya-e0812n:1175_0": "Iccādi. Ettha buddho “buddhānussatimādito”ti pakkanto.",
  "anya-e0812n:1176_0": "Pasiddhavisayo yathā –",
  "anya-e0812n:1177_0": "“Aggiṃ pakkhanda’ atha vā, ‘pabbataggā pate’ti vā;",
  "anya-e0812n:1178_0": "Yadi vakkhati kattabbaṃ, ñātakārīhi so jino”.",
  "anya-e0812n:1179_0": "Iccādi.",
  "anya-e0812n:1180_0": "Anubhūtavisayo yathā –",
  "anya-e0812n:1181_0": "“Atītaṃ nānusocāmi, nappajappāma’nāgataṃ;",
  "anya-e0812n:1182_0": "Paccuppannena yāpemi, tena vaṇṇo pasīdati”.",
  "anya-e0812n:1183_0": "Iccādi.",
  "anya-e0812n:1184_0": "Yasaddo tuttaravākyaṭṭho pubbavākye tasaddameva gamayati. Yathā –",
  "anya-e0812n:1185_0": "“Bodhiṃ namāmi natibhājanamaccuḷāraṃ,",
  "anya-e0812n:1186_0": "Puññākaraṃ bhuvanamaṇḍalasotthibhūtaṃ;",
  "anya-e0812n:1187_0": "Yo cakkhusotasatigocarataṃ sameto,",
  "anya-e0812n:1188_0": "Dosāridappamathane’karaso budhānaṃ”.",
  "anya-e0812n:1189_0": "Iccādi.",
  "anya-e0812n:1190_0": "Pubbavākyopātto tu yasaddo uttaravākyetasaddopādānaṃ vinā sākaṅkhe vākyassa ūnattaṃ janeti.",
  "anya-e0812n:1190_1": "Ettha pakkantavisayo tasaddo.",
  "anya-e0812n:1191_0": "122.",
  "anya-e0812n:1191_1": "Munindassa mandaṃ īsakaṃ sañjāto pavatto hāsoyeva sitaṃ candanacuṇṇamiva tena limpitā ālepitā pallavā",
  "anya-e0812n:1191_2": "rukkhalatādīnaṃ pakatirattāni kisalayāni dhavalā saguṇapariccāgena setā ahesuṃ,",
  "anya-e0812n:1191_3": "tathāpi tasseva tathāgatassa eko atulo asahāyo vā adharapallavo dantāvaraṇasaṅkhātapallavo na raṃsisaṃsaṭṭhopi samīpaṭṭhopi dhavalo seto nāhosi.",
  "anya-e0812n:1191_4": "Evamettha agahanasamāsabāhulyaṃ dīpitaṃ hoti.",
  "anya-e0812n:1192_0": "“Pemāvabandhahadaye sadaye jinasmiṃ,",
  "anya-e0812n:1193_0": "Tasmiṃ nu kiṃ kumatayo bhavatha’ppasannā;",
  "anya-e0812n:1194_0": "Kiṃ tena vo na vihitaṃ hita’muggadugga-",
  "anya-e0812n:1195_0": "Saṃsārasāgarasamuttaraṇāvasāna”nti.",
  "anya-e0812n:1196_0": "Aparamudāharaṇaṃ.",
  "anya-e0812n:1196_1": "Tassattho –",
  "anya-e0812n:1196_2": "kumatayo he aññāṇā! Pemāvabandhahadaye sabbesu tumhesu niccaṃ pavattitadaḷhapemānubandhacitte sadaye",
  "anya-e0812n:1196_3": "tatoyeva dayāsahite tasmiṃ jinasmiṃ visayabhūte kiṃ nu kasmā appasannā bhavatha,",
  "anya-e0812n:1196_4": "tathā hi vo tumhākaṃ tena jinena uggo dāruṇo ca,",
  "anya-e0812n:1196_5": "duggo gantumasakkuṇeyyo ca,",
  "anya-e0812n:1196_6": "soyeva saṃsārasāgaro tassa samuttaraṇaṃ pariyantappattiyeva avasānaṃ yassa taṃ na vihitaṃ akataṃ hitaṃ vuddhi nāma kiṃ hoti,",
  "anya-e0812n:1196_7": "na hoteva.",
  "anya-e0812n:1196_8": "Etthāpi samāsassa pākaṭattā ojo guṇo kanto hotīti.",
  "anya-e0812n:1197_0": "Nanu ya-",
  "anya-e0812n:1197_1": "tasaddānaṃ niccasambandhoti kathaṃ “tasseveko”ti ca “tasmiṃ nu kiṃ kumatayo”ti ca iccādīsu heṭṭhā vuttayasaddo natthīti? Saccaṃ,",
  "anya-e0812n:1197_2": "tathāpi pakkantatthavisayo,",
  "anya-e0812n:1197_3": "pasiddhatthavisayo,",
  "anya-e0812n:1197_4": "anubhūtatthavisayo vā tasaddo yasaddaṃ nāpekkhati.",
  "anya-e0812n:1197_5": "Tathā hi –",
  "anya-e0812n:1198_0": "“Savāsane kilese so, eko sabbe nighātiya;",
  "anya-e0812n:1199_0": "Ahu susuddhasantāno, pūjānañca sadāraho”ti.",
  "anya-e0812n:1200_0": "Evamādīsu “so”ti niddiṭṭhatasaddo “buddhānussatimādito”ti ettha atītena buddhasaddena vacanīyavisayo hoti.",
  "anya-e0812n:1201_0": "“Aggiṃ pakkhanda’ athavā, ‘pabbataggā pate’ti vā;",
  "anya-e0812n:1202_0": "Yadi vakkhati kattabbaṃ, ñātakārīhi so jino”ti.",
  "anya-e0812n:1203_0": "Evamādīsu tasaddo ñātakārīhi kattabbattā pasiddhabuddhapadatthavisayo.",
  "anya-e0812n:1204_0": "“Atītaṃ nānusocāmi, nappajappāma’nāgataṃ;",
  "anya-e0812n:1205_0": "Paccuppannena yāpemi, tena vaṇṇo pasīdatī”ti.",
  "anya-e0812n:1206_0": "Evamādīsu tasaddo ananusocananappajappanayāpanasaṅkhātavijānanavasena anubhūtatthavisayo,",
  "anya-e0812n:1206_1": "tasmā tīsupi ṭhānesu tasaddo yasaddaṃ nāpekkhate.",
  "anya-e0812n:1206_2": "Ettha pana pakkantavisayo tasaddo adhippeto.",
  "anya-e0812n:1206_3": "Apica uttaravākye ṭhito yasaddo pubbavākye tasadde asatipi tameva dīpeti.",
  "anya-e0812n:1206_4": "Tathā hi –",
  "anya-e0812n:1207_0": "Bodhiṃ namāmi natibhājanamaccuḷāraṃ,",
  "anya-e0812n:1208_0": "Puññākaraṃ bhuvanamaṇḍalasotthibhūtaṃ;",
  "anya-e0812n:1209_0": "Yo cakkhusotasatigocarataṃ sameto,",
  "anya-e0812n:1210_0": "Dosāridappamathane’karaso budhānanti.",
  "anya-e0812n:1211_0": "Yo budhānaṃ cakkhusotasatīnaṃ gocarataṃ visayabhāvaṃ sameto patto,",
  "anya-e0812n:1211_1": "tesaṃyeva dosārīnaṃ kilesapaccatthikānaṃ dappamathane dappamaddane ekaraso padhānakicco samiddhivanto vā hoti,",
  "anya-e0812n:1211_2": "taṃ bodhiṃ namāmīti sambandho.",
  "anya-e0812n:1211_3": "Pubbavākye payojito yasaddo uttaravākye tasaddopādāne asati saṃsayamuppādayamāno vākyassa ūnattaṃ karoti.",
  "anya-e0812n:1211_4": "Udāharaṇaṃ pana pākaṭaṃ.",
  "anya-e0812n:1212_0": "123.",
  "anya-e0812n:1213_0": "Padābhidheyyavisayaṃ,",
  "anya-e0812n:1214_0": "Samāsabyāsasambhavaṃ;",
  "anya-e0812n:1215_0": "Yaṃ pāriṇatyaṃ hoti’ha,",
  "anya-e0812n:1216_0": "Sopi ojova taṃ yathā.",
  "anya-e0812n:1217_0": "123.",
  "anya-e0812n:1217_1": "“Padi”ccādi.",
  "anya-e0812n:1217_2": "Padassa abhidheyyo attho so visayo yassa.",
  "anya-e0812n:1217_3": "Yattha pacurasaddābhidheyyo attho saṃkhittapadehi vuccate,",
  "anya-e0812n:1217_4": "so samāso.",
  "anya-e0812n:1217_5": "Yatthappakehi padehi abhidheyyattho pacurapadehi vuccate, so byāso.",
  "anya-e0812n:1217_6": "Tato samāsabyāsato sambhavo yassa.",
  "anya-e0812n:1217_7": "Taṃ tathāvidhaṃ yaṃ pāriṇatyaṃ pariṇatabhāvo hotīti anuvaditvā sopi iha sasatthe ojovāti vidhīyate.",
  "anya-e0812n:1217_8": "Taṃ yathetyubhayampi udāharati.",
  "anya-e0812n:1218_0": "123.",
  "anya-e0812n:1218_1": "“Pade”ccādi.",
  "anya-e0812n:1218_2": "Padānaṃ bahūnaṃ appakānaṃ vā padānaṃ abhidheyyavisayaṃ vitthārasaṃkhittatthavisayavantaṃ samāsabyāsasambhavaṃ",
  "anya-e0812n:1218_3": "yathākkamaṃ saṅkhepavitthāradvayena nipphannaṃ nipphattivantaṃ vā yaṃ pāriṇatyaṃ kattūnaṃ ganthavisaye",
  "anya-e0812n:1218_4": "pariṇatippakāsako yo saddadhammo atthadhammo hoti,",
  "anya-e0812n:1218_5": "saddaguṇo atthaguṇoti vuttaṃ hoti,",
  "anya-e0812n:1218_6": "sopi iha subodhālaṅkāre ojo nāma saddaguṇo atthaguṇo.",
  "anya-e0812n:1218_7": "Taṃ yathāti dvīsu lakkhiyaṃ dasseti,",
  "anya-e0812n:1218_8": "padānaṃ abhidheyyo visayo yassa pāriṇatyasseti ca,",
  "anya-e0812n:1218_9": "samāso ca byāso cāti ca,",
  "anya-e0812n:1218_10": "tato sambhavanti ca,",
  "anya-e0812n:1218_11": "tato sambhavo assāti ca,",
  "anya-e0812n:1218_12": "pariṇatassa kattuno ganthassa eva vā bhāvoti ca viggaho.",
  "anya-e0812n:1218_13": "Kattu pāriṇatyapakkhe tappakāsakaganthassa tadatthena pāriṇatyaṃ siddhaṃ.",
  "anya-e0812n:1219_0": "124.",
  "anya-e0812n:1220_0": "Jotayitvāna saddhammaṃ,",
  "anya-e0812n:1221_0": "Santāretvā sadevake;",
  "anya-e0812n:1222_0": "Jalitvā aggikhandho’va,",
  "anya-e0812n:1223_0": "Nibbuto so sasāvako.",
  "anya-e0812n:1224_0": "124. “Jotayitvāne”ccādi. Iminā heṭṭhā pacurapadābhihito buddhavaṃso saṅkheparūpena vutto.",
  "anya-e0812n:1225_0": "124.",
  "anya-e0812n:1225_1": "“Jotayi”ccādi.",
  "anya-e0812n:1225_2": "So tathāgato saddhammaṃ sapariyattikaṃ navalokuttarasaddhammaṃ jotayitvāna ñāṇālokena obhāsetvā sadevake",
  "anya-e0812n:1225_3": "satte santāretvā saṃsārasāgarapariyantamupanetvā aggikhandhova mahātejena aggikkhandho viya jalitvā anaññasādhāraṇarūpakāyasampattiyā",
  "anya-e0812n:1225_4": "pajjalitvā ante sasāvako sāvakehi saha nibbuto khandhaparinibbānena parinibbutoti.",
  "anya-e0812n:1225_5": "Iminā sakalabuddhavaṃse bahūhi padehi vuttattho saṅkhepakkamena vutto.",
  "anya-e0812n:1225_6": "Sataṃ dhammo,",
  "anya-e0812n:1225_7": "santo saṃvijjamāno vā dhammoti ca,",
  "anya-e0812n:1225_8": "saha devehi vattamānāti ca,",
  "anya-e0812n:1225_9": "saha sāvakehi vattamānoti ca viggaho.",
  "anya-e0812n:1226_0": "125.",
  "anya-e0812n:1227_0": "Matthakaṭṭhī matassāpi, rajobhāvaṃ vajantu me;",
  "anya-e0812n:1228_0": "Yato puññena te senti sentu (ka.), jenapādambujadvaye.",
  "anya-e0812n:1229_0": "125.",
  "anya-e0812n:1229_1": "“Matthakaṭṭhī”iccādi.",
  "anya-e0812n:1229_2": "Matassāpi maraṇamāpannassāpi me matthake muddhani aṭṭhī rajobhāvaṃ dhūlittaṃ vajantu pāpuṇantu.",
  "anya-e0812n:1229_3": "Kasmāti ce?",
  "anya-e0812n:1229_4": "Yato yasmā kāraṇā puññena kusalena kammena hetunā te rajā jinassa ime jenā, pādā,",
  "anya-e0812n:1229_5": "teyeva ambujāniva ambujāni,",
  "anya-e0812n:1229_6": "tesaṃ dvaye senti pavattanti,",
  "anya-e0812n:1229_7": "tathā hotu vā mā vā,",
  "anya-e0812n:1229_8": "paṇatigedheneva vadati.",
  "anya-e0812n:1229_9": "Ettha “kathamahaṃ bhagavato pāde niccaṃ sirasā paṇamāmī”tyadhippāyo vitthārena vutto.",
  "anya-e0812n:1230_0": "125.",
  "anya-e0812n:1230_1": "“Matthaki”ccādi,",
  "anya-e0812n:1230_2": "matassāpi me mayhaṃ matthakaṭṭhī muddhani aṭṭhīni rajobhāvaṃ atisukhumarajattaṃ vajantu pāpuṇantu.",
  "anya-e0812n:1230_3": "Kasmā āsīsanaṃ karotīti ce?",
  "anya-e0812n:1230_4": "Yato yasmā kāraṇā puññena mayhaṃ tathāvidhena kusalakammena hetunā te rajā jenapādambujadvaye jinapaṭibaddhacaraṇapadumayugaḷe senti pavattanti,",
  "anya-e0812n:1230_5": "buddhassa siripāde kiñcipi rajojallaṃ na upalimpateva,",
  "anya-e0812n:1230_6": "tathāpi vandanābhilāsena evaṃ vuttaṃ.",
  "anya-e0812n:1230_7": "Ettha “kathamahaṃ bhagavato siripāde muddhanā niccaṃ paṇamāmī”tyabhilāso vitthārena vutto.",
  "anya-e0812n:1230_8": "Matthake aṭṭhīti ca,",
  "anya-e0812n:1230_9": "rajaso bhāvoti ca,",
  "anya-e0812n:1230_10": "jinassa imeti ca,",
  "anya-e0812n:1230_11": "jenā ca te pādā ceti ca,",
  "anya-e0812n:1230_12": "teyeva ambujānīti ca,",
  "anya-e0812n:1230_13": "tesaṃ dvayanti ca viggaho.",
  "anya-e0812n:1231_0": "126.",
  "anya-e0812n:1232_0": "Iccatra niccaṃpaṇati-gedho sādhu padissati;",
  "anya-e0812n:1233_0": "Jāyate’yaṃ guṇo tikkha-paññāna’mabhiyogato.",
  "anya-e0812n:1234_0": "126.",
  "anya-e0812n:1234_1": "Byāsattamevassa vivarati “iccatri”ccādinā.",
  "anya-e0812n:1234_2": "Iccevaṃ atra gāthāyaṃ paṇatiyaṃ paṇāme gedho adhikacchando sādhu sundaraṃ padissati viññāyate,",
  "anya-e0812n:1234_3": "ayaṃ yathāvutto ojo guṇo pariṇatabhāvasaṅkhāto tikkhapaññānaṃ sātisayamatīnaṃ evaṃ santepi abhiyogato",
  "anya-e0812n:1234_4": "punappunappavattitaparicayabalena jāyate uppajjati.",
  "anya-e0812n:1235_0": "126.",
  "anya-e0812n:1235_1": "Idāni saṃkhittassatthassa vitthārena pakāsitabhāvaṃ “iccatra”iccādinā niddisati.",
  "anya-e0812n:1235_2": "Iti iminā anantaragāthāyaṃ vuttakkamena atra imissaṃ gāthāyaṃ niccaṃpaṇatigedho nirantarapaṇāme adhikakattukāmatākusalacchando",
  "anya-e0812n:1235_3": "sādhu vibhūto vibhūtaṃ vā padissati paññāyati,",
  "anya-e0812n:1235_4": "ayaṃ guṇo yathāvutto ayaṃ pariṇatabhāvasaṅkhāto ojo nāma saddatthaguṇo tikkhapaññānaṃ sukhumabuddhimantānaṃ",
  "anya-e0812n:1235_5": "abhiyogato ganthavisayabhūtena nirantarābhyāseneva jāyate sijjhati,",
  "anya-e0812n:1235_6": "vattu pāriṇatyeneva bhavanato yesaṃ kesañci yena kenaci pakārena na sijjhatīti.",
  "anya-e0812n:1235_7": "Niccaṃ pavattā paṇatīti ca,",
  "anya-e0812n:1235_8": "tassaṃ gedhoti ca,",
  "anya-e0812n:1235_9": "tikkhā paññā yesanti ca,",
  "anya-e0812n:1235_10": "abhi punappunaṃ yogo yuñjananti ca viggaho.",
  "anya-e0812n:1236_0": "127.",
  "anya-e0812n:1237_0": "Madhurattaṃ padāsatti-ranuppāsavasā dvidhā;",
  "anya-e0812n:1238_0": "Siyā samasuti pubbā, vaṇṇāvutti paro yathā.",
  "anya-e0812n:1239_0": "127.",
  "anya-e0812n:1239_1": "Mādhuriyamavadhārayamāha “madhuratta”miccādi.",
  "anya-e0812n:1239_2": "Savanīyattena manoharattaṃ madhurattaṃ.",
  "anya-e0812n:1239_3": "Taṃ padāni vākyālaṅkārāni samānāni uttaruttarehi,",
  "anya-e0812n:1239_4": "tesaṃ āsatti ṭhānādināyathākathañci samasutīnaṃ āsannatā padāsatti,",
  "anya-e0812n:1239_5": "paṭhamappayuttassakkharassa pacchā pāso pakkhepo anuppāso,",
  "anya-e0812n:1239_6": "padāsatti ca anuppāso ca,",
  "anya-e0812n:1239_7": "tesaṃ vasena dvidhā hoti.",
  "anya-e0812n:1239_8": "“Kīdisā te”ti āha “siyā”tiādi.",
  "anya-e0812n:1239_9": "Pubbā paṭhamābhihitā padāsatti samā yena kenaci ṭhānamattāsaṃyogādinā padantarena suti vaṇṇo yassā sā siyā bhaveyya,",
  "anya-e0812n:1239_10": "paro pacchimo anuppāso tu vaṇṇassa sarabyañjanalakkhaṇassa āvutti punappunuccāraṇaṃ siyāti.",
  "anya-e0812n:1239_11": "Evaṃ katthaci bandhe samānapadāsatti katthaci anuppāso katthaci tadubhayaṃ,",
  "anya-e0812n:1239_12": "dvayena rahito viraso bandho nassādīyate kavīhi,",
  "anya-e0812n:1239_13": "tādisaṃ madhurattaṃ duvidhaṃ paṭipajjitabbaṃ,",
  "anya-e0812n:1239_14": "silesasamatānvitantuccantameva ramaṇīyaṃ siyāti lakkhaṇaṃ dassetvā “yathe”ti lakkhiyamubhayatthodāharati “yade”ccādinā,",
  "anya-e0812n:1239_15": "“munindi”ccādinā ca.",
  "anya-e0812n:1240_0": "127.",
  "anya-e0812n:1240_1": "Idāni madhuraguṇaṃ dasseti “madhuri”ccādinā.",
  "anya-e0812n:1240_2": "Madhurattaṃ savanīyabhāvato manoharattaṃ madhuraguṇaṃ,",
  "anya-e0812n:1240_3": "padānaṃ vākyāvayavasaṅkhātānaṃ syādyantādīnaṃ uparūparipadehi samānānaṃ āsatti ṭhānakaraṇādinā yena kenaci pakārena aññamaññaṃ āsannatā,",
  "anya-e0812n:1240_4": "anuppāso pubbuccāritavaṇṇānaṃ puna pakkhipanañcāti dvinnaṃ vasā vibhāgena dvidhā hoti.",
  "anya-e0812n:1240_5": "Tattha pubbā padāsatti samasuti siyā,",
  "anya-e0812n:1240_6": "pubbāparavaṇṇānaṃ ṭhānamattākaraṇādīhi āsannasutisaṅkhatavaṇṇavutti hoti,",
  "anya-e0812n:1240_7": "paro anuppāso pana vaṇṇāvutti sarabyañjanasabhāvānaṃ pubbuccāritavaṇṇānaṃ punappunuccāraṇaṃ siyāti.",
  "anya-e0812n:1240_8": "Yathāti dvīsu udāharaṇamādisati.",
  "anya-e0812n:1240_9": "Evaṃ katthaci bandhe padāsatti katthaci anuppāso katthaci tadubhayaṃ,",
  "anya-e0812n:1240_10": "dvīhi vinimutto pana bandho viññūhi assādanīyo na hoti.",
  "anya-e0812n:1240_11": "Upari vakkhamānāhi silesasamatāhi yuttaṃ madhurattaṃ pana visesato assādanīyaṃ hotīti.",
  "anya-e0812n:1240_12": "Madhurassa bandhassa bhāvoti ca,",
  "anya-e0812n:1240_13": "padānaṃ āsattīti ca,",
  "anya-e0812n:1240_14": "anu pacchā pāso pakkhepoti ca,",
  "anya-e0812n:1240_15": "padāsatti ca anuppāso cāti ca,",
  "anya-e0812n:1240_16": "tesaṃ vaso bhedoti ca,",
  "anya-e0812n:1240_17": "samā suti vaṇṇo yassāti ca,",
  "anya-e0812n:1240_18": "vaṇṇassa āvuttīti ca viggaho.",
  "anya-e0812n:1241_0": "128.",
  "anya-e0812n:1242_0": "Yadā eso’bhisambodhiṃ,",
  "anya-e0812n:1243_0": "Sampatto munipuṅgavo;",
  "anya-e0812n:1244_0": "Tadā pabhuti dhammassa,",
  "anya-e0812n:1245_0": "Loke jāto mahussavo.",
  "anya-e0812n:1246_0": "128.",
  "anya-e0812n:1246_1": "Eso munipuṅgavo yadā yato pabhuti abhisambodhiṃ sabbaññutaññāṇaṃ sampatto samadhigato,",
  "anya-e0812n:1246_2": "tadā pabhuti tato ārabbha dhammassa catusatipaṭṭhānādibhedassa sattatiṃsabodhipakkhiyasaṅkhātassa mahussavo",
  "anya-e0812n:1246_3": "mahanto abbhudayo nippaṭipakkhā pavatti loke tividhe jāto ahosīti.",
  "anya-e0812n:1246_4": "Iha kvaci dīghatākataṃ sadisattaṃ,",
  "anya-e0812n:1246_5": "kvaci ṭhānakataṃ,",
  "anya-e0812n:1246_6": "kvaci saṃyogakataṃ,",
  "anya-e0812n:1246_7": "kvaci aññathā,",
  "anya-e0812n:1246_8": "tenāha “siyā samasuti pubbā”ti.",
  "anya-e0812n:1247_0": "128.",
  "anya-e0812n:1247_1": "“Yadi”ccādi.",
  "anya-e0812n:1247_2": "Eso munipuṅgavo yadā abhisambodhiṃ sabbaññutaṃ sampatto sasantāne uppādanavasena sampāpuṇi,",
  "anya-e0812n:1247_3": "tadā pabhuti tato paṭṭhāya dhammassa kāyānupassanāsatipaṭṭhānādipabhedassa sattatiṃsabodhipakkhiyadhammassa",
  "anya-e0812n:1247_4": "mahussavo mahābhivuddhi loke kāmādilokattaye jātoti.",
  "anya-e0812n:1247_5": "Iha “yadā eso”ti dīghakālavasena āsannatā,",
  "anya-e0812n:1247_6": "“ya e”ti ṭhānavasena āsannatā,",
  "anya-e0812n:1247_7": "“abhisambodhiṃ sampatto”ti saṃyogavasena āsannatā,",
  "anya-e0812n:1247_8": "“bhi dhi”nti dhanitato āsannatāti iccādinā padāsatti daṭṭhabbā.",
  "anya-e0812n:1247_9": "Abhisambujjhati etāyāti ca,",
  "anya-e0812n:1247_10": "pumā ca so goceti ca,",
  "anya-e0812n:1247_11": "munīnaṃ puṅgavoti ca,",
  "anya-e0812n:1247_12": "mahanto ca so ussavo cāti ca viggaho.",
  "anya-e0812n:1248_0": "129.",
  "anya-e0812n:1249_0": "Munindamandahāsā te, kundasandohavibbhamā;",
  "anya-e0812n:1250_0": "Disanta’manudhāvanti, hasantā candakantiyo.",
  "anya-e0812n:1251_0": "129.",
  "anya-e0812n:1251_1": "Kundānaṃ kusumānaṃ sandoho samūho,",
  "anya-e0812n:1251_2": "tassa vibbhamo yesaṃ te,",
  "anya-e0812n:1251_3": "munindassa mandahāsā manuññā hasitāni candassa kantiyo sobhāyo hasantā viḍambayantā disantamanudhāvanti anuvicaranti.",
  "anya-e0812n:1251_4": "Iccatra nakārasahitassa dakārassa,",
  "anya-e0812n:1251_5": "takārassa cānuvattanaṃ.",
  "anya-e0812n:1252_0": "“Indanīladaladvanda-sundaraṃ sirimandiraṃ;",
  "anya-e0812n:1253_0": "Munindanayanadvandaṃ, vindati’ndīvarajjutiṃ”.",
  "anya-e0812n:1254_0": "Iccaparamudāharaṇaṃ.",
  "anya-e0812n:1255_0": "129.",
  "anya-e0812n:1255_1": "“Munindi”ccādi.",
  "anya-e0812n:1255_2": "Kundasandohavibbhamā supupphitakundakusumarāsisadisalīlāvantā te munindamandahāsā buddhassa manuññā hasitā",
  "anya-e0812n:1255_3": "candakantiyo nimmalacandakiraṇe hasantā nindantā disantaṃ taṃ taṃ disaṃ,",
  "anya-e0812n:1255_4": "disāpariyantaṃ vā anudhāvanti vidhāvantīti.",
  "anya-e0812n:1255_5": "Ettha nakārasahitadakārassa,",
  "anya-e0812n:1255_6": "nakārasahitatakārassa ca āvutti daṭṭhabbā.",
  "anya-e0812n:1255_7": "Mandā ca te hāsā ceti ca,",
  "anya-e0812n:1255_8": "munindassa mandahāsāti ca,",
  "anya-e0812n:1255_9": "kundānaṃ sandohoti ca,",
  "anya-e0812n:1255_10": "tassa vibbhamo yesanti ca,",
  "anya-e0812n:1255_11": "disāyeva disantaṃ,",
  "anya-e0812n:1255_12": "disānaṃ vā antanti ca viggaho.",
  "anya-e0812n:1256_0": "“Indanīladaladvanda-sundaraṃ sirimandiraṃ;",
  "anya-e0812n:1257_0": "Munindanayanadvandaṃ, vindati’ndīvarajjuti”nti.",
  "anya-e0812n:1258_0": "Idampi nakārasahitadakāravaṇṇāvuttiyā aparamudāharaṇaṃ.",
  "anya-e0812n:1259_0": "Tattha indanīladaladvandasundaraṃ indanīlamaṇisakalikāyugaḷamiva manoharaṃ sirimandiraṃ tatoyeva sobhāya",
  "anya-e0812n:1259_1": "nivāsaṭṭhānabhūtaṃ munindanayanadvandaṃ indīvarajjutiṃ nīluppalakantiṃ vindati anubhoti,",
  "anya-e0812n:1259_2": "indīvarajjutisamānāti adhippāyo.",
  "anya-e0812n:1260_0": "130.",
  "anya-e0812n:1261_0": "Sabbakomalavaṇṇehi, nā’nuppāso pasaṃsiyo;",
  "anya-e0812n:1262_0": "Yathā’yaṃ mālatīmālā, linalolālimālinī.",
  "anya-e0812n:1263_0": "130.",
  "anya-e0812n:1263_1": "Yehi kehici āvuttito anuppāsoti ce?",
  "anya-e0812n:1263_2": "Netyāha “sabba”iccādi.",
  "anya-e0812n:1263_3": "Sabbehi komalehi sukumārehi vaṇṇehi akkharehi anuppāso na pasaṃsiyo silāghanīyo na hoti silesavirodhittā.",
  "anya-e0812n:1263_4": "“Yathe”ti taṃ udāharati.",
  "anya-e0812n:1263_5": "Ayaṃ mālatīmālā jātikusumadāmaṃ linānaṃ byādhitānaṃ lolānaṃ kusumarasārabbha lolupānaṃ alīnaṃ bhamarānaṃ mālā panti sā assā atthīti linalolālimālinī.",
  "anya-e0812n:1264_0": "130.",
  "anya-e0812n:1264_1": "Vuttānuppāsopi sabbakomalavaṇṇehi viracito na pasaṃsiyoti dassetuṃ “sabbakomalavaṇṇehī”tiādimāha.",
  "anya-e0812n:1264_2": "Sabbakomalavaṇṇehi sabbehi sukumārakkharehi kato anuppāso vaṇṇāvuttilakkhaṇo na pasaṃsiyo silesālaṅkāraviruddhattā pasattho na hoti.",
  "anya-e0812n:1264_3": "“Yathā”ti tamudāharati.",
  "anya-e0812n:1264_4": "Ayaṃ mālatīmālā esā jātisumanamālikā linānaṃ byāvaṭānaṃ patantānaṃ lolānaṃ gandhaluddhānaṃ alīnaṃ bhamarānaṃ mālinī pantiyuttāti.",
  "anya-e0812n:1264_5": "Ettha lakārasseva punappunappayogena komalavaṇṇāvutti.",
  "anya-e0812n:1264_6": "Mālatīnaṃ mālāti ca,",
  "anya-e0812n:1264_7": "lolā ca te alayo cāti ca,",
  "anya-e0812n:1264_8": "linā ca te lolālayo cāti ca,",
  "anya-e0812n:1264_9": "tesaṃ mālāti ca,",
  "anya-e0812n:1264_10": "sā assa atthīti ca viggaho.",
  "anya-e0812n:1265_0": "131.",
  "anya-e0812n:1266_0": "Mudūhi vā kevalehi,",
  "anya-e0812n:1267_0": "Kevalehi phuṭehi vā;",
  "anya-e0812n:1268_0": "Missehi vā tidhā hoti,",
  "anya-e0812n:1269_0": "Vaṇṇehi samatā yathā.",
  "anya-e0812n:1270_0": "131.",
  "anya-e0812n:1270_1": "Samataṃ sambhāveti “mudūhi”ccādinā.",
  "anya-e0812n:1270_2": "Kevalehi kevalaphuṭādibhāvāpavattehi sakalehi mudūhi catūsupi pādesu sajātiyehi asithilakomalehi vā kakārādīhi",
  "anya-e0812n:1270_3": "vā sithilakomalassa silesapaṭipakkhattā kevalehi phuṭehi vā adhimattasutīhi bhakārādīhi rāgādīhi (ka.)",
  "anya-e0812n:1270_4": "vā akicchavacanīye kicchavacanīyassa sukhumālavipariyayattā missehi vā majjhimasutīhi mudubhūtasaṃsaṭṭhehi",
  "anya-e0812n:1270_5": "vā vaṇṇehi akkharehi karaṇabhūtehi samatā tidhā hoti gajje pajje vā.",
  "anya-e0812n:1270_6": "“Yathe”ti tividhamudāharati.",
  "anya-e0812n:1271_0": "131.",
  "anya-e0812n:1271_1": "Idāni samataṃ vibhāvetuṃ “mudūhi”ccādimāha.",
  "anya-e0812n:1271_2": "Kevalehi phuṭamissehi aññattā sakalehi mudūhi sithilakomalehi vaṇṇehi kakārādīhi vā kevalehi phuṭehi",
  "anya-e0812n:1271_3": "kevalakomalavaṇṇarahitattā sakalehi akicchuccāraṇīyehi adhimattasutīhi bhakārādīhi vaṇṇehi vā missehi",
  "anya-e0812n:1271_4": "yathāvuttamuduphuṭasammissehi vaṇṇehi vā karaṇabhūtehi samatā gajje vā pajje vā tidhā hotīti.",
  "anya-e0812n:1271_5": "Yadi sithilakomalavaṇṇehi vicaritaṃ silesālaṅkārassa,",
  "anya-e0812n:1271_6": "kicchuccāraṇīyehi phuṭavaṇṇehi kataṃ sukhumālālaṅkārassa ca virujjhatīti.",
  "anya-e0812n:1271_7": "“Yathā”ti tividhamudāharati.",
  "anya-e0812n:1272_0": "Kevalamudusamatā",
  "anya-e0812n:1273_0": "132.",
  "anya-e0812n:1274_0": "Kokilālāpasaṃvādī,",
  "anya-e0812n:1275_0": "Munindālāpavibbhamo;",
  "anya-e0812n:1276_0": "Hadayaṅgamataṃ yāti,",
  "anya-e0812n:1277_0": "Sataṃ deti ca nibbutiṃ.",
  "anya-e0812n:1278_0": "132.",
  "anya-e0812n:1278_1": "“Kokile”ccādi.",
  "anya-e0812n:1278_2": "Kokilānaṃ karavīkasakuṇānaṃ ālāpo kūjitaṃ,",
  "anya-e0812n:1278_3": "taṃ saṃvadati pakāsati sīlenāti kokilālāpasaṃvādī,",
  "anya-e0812n:1278_4": "taṃsadisoti attho,",
  "anya-e0812n:1278_5": "munindassa ālāpo visaṭṭhādiaṭṭhaṅgiko saro tassa vibbhamo vilāso sataṃ sappurisānaṃ hadayaṅgamataṃ manonusāritaṃ madhurabhāvaṃ yāti,",
  "anya-e0812n:1278_6": "nibbutiṃ nibbānañca tesaṃ deti.",
  "anya-e0812n:1279_0": "132.",
  "anya-e0812n:1279_1": "“Kokili”ccādi.",
  "anya-e0812n:1279_2": "Kokilānaṃ karavīkasakuṇānaṃ ālāpaṃ nādalīlaṃ saṃvādī pakāsanasīlo,",
  "anya-e0812n:1279_3": "taṃsadisoti adhippāyo,",
  "anya-e0812n:1279_4": "munindassa sabbaññuno ālāpassa visaṭṭhādiaṭṭhaṅgikanādassa vibbhamo vilāso sataṃ sappurisānaṃ hadayaṅgamataṃ cittārādhitabhāvaṃ yāti ca,",
  "anya-e0812n:1279_5": "nibbutiṃ sutasambandhena tesaṃyeva sādhūnaṃ nibbānaṃ deti ca dentopi hotīti.",
  "anya-e0812n:1279_6": "Ettha kokilālāpasaddena nissite nissayavohārena līlā gahitā.",
  "anya-e0812n:1280_0": "Kevalaphuṭasamatā",
  "anya-e0812n:1281_0": "133.",
  "anya-e0812n:1282_0": "Sambhāvanīyasambhāvaṃ,",
  "anya-e0812n:1283_0": "Bhagavantaṃ bhavantaguṃ;",
  "anya-e0812n:1284_0": "Bhavantasādhanākaṅkhī,",
  "anya-e0812n:1285_0": "Ko na sambhāvaye vibhuṃ.",
  "anya-e0812n:1286_0": "133.",
  "anya-e0812n:1286_1": "“Sambhāvanīye”ccādi.",
  "anya-e0812n:1286_2": "Sambhāvanīyo ādaraṇīyo.",
  "anya-e0812n:1286_3": "Sadevake loke santo sobhano bhāvo adhippāyo yassa taṃ.",
  "anya-e0812n:1286_4": "Bhavantaṃ nibbānaṃ gatoti bhavantagu,",
  "anya-e0812n:1286_5": "taṃ vibhuṃ.",
  "anya-e0812n:1286_6": "Bhagavantaṃ sammāsambuddhaṃ.",
  "anya-e0812n:1286_7": "Bhavassa saṃsārassa anto avasānaṃ nibbānaṃ,",
  "anya-e0812n:1286_8": "tassa sādhanaṃ sampādanamākaṅkhati sīlenāti bhavantasādhanākaṅkhī,",
  "anya-e0812n:1286_9": "ko nāma saṃsāravattijano.",
  "anya-e0812n:1286_10": "Na sambhāvaye ādaraṃ na kareyya,",
  "anya-e0812n:1286_11": "karotyevāti attho.",
  "anya-e0812n:1287_0": "133.",
  "anya-e0812n:1287_1": "“Sambhāvanīyi”ccādi.",
  "anya-e0812n:1287_2": "Sambhāvanīyasambhāvaṃ sadevakena lokena ādaraṇīyasobhanādhippāyaṃ bhavantaguṃ bhavassa antasaṅkhātaṃ",
  "anya-e0812n:1287_3": "nibbānaṃ gataṃ vibhuṃ pabhuṃ bhagavantaṃ sammāsambuddhaṃ bhavantasādhanākaṅkhī nibbānasādhanābhilāsī",
  "anya-e0812n:1287_4": "ko katamo saṃsāravattijano na sambhāvaye ādaraṃ na kareyya,",
  "anya-e0812n:1287_5": "karotyeva.",
  "anya-e0812n:1287_6": "Santo ca so bhāvo cāti ca,",
  "anya-e0812n:1287_7": "sambhāvanīyo sambhāvo yasseti ca,",
  "anya-e0812n:1287_8": "bhavassa antanti ca,",
  "anya-e0812n:1287_9": "bhavantaṃ gatoti ca,",
  "anya-e0812n:1287_10": "tassa sādhananti ca,",
  "anya-e0812n:1287_11": "taṃ ākaṅkhati sīlenāti ca viggaho.",
  "anya-e0812n:1288_0": "Missakasamatā",
  "anya-e0812n:1289_0": "134.",
  "anya-e0812n:1290_0": "Laddhacandanasaṃsagga-sugandhimalayānilo;",
  "anya-e0812n:1291_0": "Manda’māyāti bhītova, munindamukhamārutā.",
  "anya-e0812n:1292_0": "134.",
  "anya-e0812n:1292_1": "“Laddhi”ccādi.",
  "anya-e0812n:1292_2": "Laddho candanatarūnaṃ saṃsaggo paricayo tena sobhano gandho assāti sugandhī surabhi malayānilodakkhiṇapavamāno",
  "anya-e0812n:1292_3": "munindassa mukhamārutā bhītova tādisamuduttasītalattasugandhasampattiyā attano dūratarattā āyāti anuvattati.",
  "anya-e0812n:1292_4": "Mandanti āgamanakriyāvisesanaṃ.",
  "anya-e0812n:1293_0": "134.",
  "anya-e0812n:1293_1": "“Laddhi”ccādi.",
  "anya-e0812n:1293_2": "Laddhacandanasaṃsaggasugandhimalayānilo paṭiladdhacandanatarusārasamavāyena sobhanagandhasamannāgato",
  "anya-e0812n:1293_3": "malayadesato āgacchamānamāluto munindamukhamārutā buddhassa mukhasurabhivāsitapavanato bhīto iva tādisamudusurabhisītalattassa",
  "anya-e0812n:1293_4": "attani asambhavato bhītova mandaṃ saṇikaṃ yāti abhimukhametīti.",
  "anya-e0812n:1293_5": "Candanānaṃ saṃsaggoti ca,",
  "anya-e0812n:1293_6": "laddho ca so candanasaṃsaggoti ca,",
  "anya-e0812n:1293_7": "sobhano gandho yassāti ca,",
  "anya-e0812n:1293_8": "laddhacandanasaṃsaggena sugandhīti ca,",
  "anya-e0812n:1293_9": "malayato āgato aniloti ca,",
  "anya-e0812n:1293_10": "munindamukhato nikkhanto mārutoti ca viggaho.",
  "anya-e0812n:1293_11": "Mandanti kriyāvisesanaṃ.",
  "anya-e0812n:1293_12": "Ettha tividhasamatāyaṃ “kokilālāpasaṃvādi”ccāditividhalakkhiyassāpi “mudūhi vā kevalehi”ccādinā dassitalakkhaṇattayena tulyatā supākaṭāvāti.",
  "anya-e0812n:1294_0": "135.",
  "anya-e0812n:1295_0": "Aniṭṭhurakkharappāyā, sabbakomalanissaṭā;",
  "anya-e0812n:1296_0": "Kicchamuccāraṇāpeta-byañjanā sukhumālatā.",
  "anya-e0812n:1297_0": "135.",
  "anya-e0812n:1297_1": "Sukhumālatā kathīyati “aniṭṭhurakkhare”ccādinā.",
  "anya-e0812n:1297_2": "Aniṭṭhurāni apharusāni akkharāni vaṇṇāni pāyāni bahūni yassā sā tathā,",
  "anya-e0812n:1297_3": "“niṭṭhurāni appakānī”ti pāyaggahaṇena sūcitaṃ,",
  "anya-e0812n:1297_4": "tatoyeva sabbehi kevalehi komalehi sithilehi laghūhi akkharehi nissaṭā niggatā kicchena dukkhena uccāraṇā",
  "anya-e0812n:1297_5": "tato apetāni apagatāni byañjanāni yassā sāti anuvaditvā sukhumālatā vidhīyate.",
  "anya-e0812n:1298_0": "135.",
  "anya-e0812n:1298_1": "Idāni sukhumālataṃ dasseti “aniṭṭhure”ccādinā.",
  "anya-e0812n:1298_2": "Aniṭṭhurakkharappāyā akakkasavaṇṇabahulā sabbakomalanissaṭā aniṭṭhurakkharānaṃ yebhuyyaggahaṇatoyeva",
  "anya-e0812n:1298_3": "sakalasithilavaṇṇavirahitā kicchamuccāraṇāpetabyañjanā dukkhuccāraṇīyavaṇṇehi vigataakkharasamannāgatā",
  "anya-e0812n:1298_4": "sukhumālatā nāmāti.",
  "anya-e0812n:1298_5": "Aniṭṭhurāni akkharāni pāyāni bahūni yassanti ca,",
  "anya-e0812n:1298_6": "sabbe ca te komalā ceti ca,",
  "anya-e0812n:1298_7": "tehi nissaṭāti ca,",
  "anya-e0812n:1298_8": "kicchena uccāraṇāti ca,",
  "anya-e0812n:1298_9": "tehi apetānīti ca,",
  "anya-e0812n:1298_10": "tāni byañjanāni yassāti ca viggaho.",
  "anya-e0812n:1298_11": "Niggahītāgamo.",
  "anya-e0812n:1299_0": "136.",
  "anya-e0812n:1300_0": "Passantā rūpavibhavaṃ, suṇantā madhuraṃ giraṃ;",
  "anya-e0812n:1301_0": "Caranti sādhū sambuddha-kāle keḷiparammukhā.",
  "anya-e0812n:1302_0": "136.",
  "anya-e0812n:1302_1": "Udāharati “passantā”iccādi.",
  "anya-e0812n:1302_2": "Rūpavibhavaṃ rūpasampattiṃ passantā madhuraṃ giraṃ vācaṃ suṇantā sādhavo keḷiparammukhā kīḷāya nicchantā carantīti sambandho.",
  "anya-e0812n:1302_3": "Katthāti āha “sambuddhakāle”ti.",
  "anya-e0812n:1303_0": "136. “Passanti”ccādinā lakkhiyamudāharati, taṃ vuttatthameva.",
  "anya-e0812n:1304_0": "137.",
  "anya-e0812n:1305_0": "Alaṅkāravihīnāpi, sataṃ sammukhate’disī;",
  "anya-e0812n:1306_0": "Ārohati visesena, ramaṇīyā tadujjalā.",
  "anya-e0812n:1307_0": "137.",
  "anya-e0812n:1307_1": "Visiṭṭhassāññadhammassa abhāvepimināvopādeyo bandhoti āha “alaṅkāre”ccādi.",
  "anya-e0812n:1307_2": "Alaṅkārehi vihīnāpi edisī sukhumālatā sataṃ paṇḍitajanānaṃ sammukhataṃ abhimukhabhāvaṃ vācāgocarattaṃ ārohati upagacchati,",
  "anya-e0812n:1307_3": "kimutaatthālaṅkārālaṅkitetyapisaddo.",
  "anya-e0812n:1307_4": "Tena sabhāvavutyādinā alaṅkārena ujjalā dittā pana visesenātisayena ramaṇīyā manuññāti.",
  "anya-e0812n:1308_0": "137.",
  "anya-e0812n:1308_1": "“Alaṅkāre”ccādi.",
  "anya-e0812n:1308_2": "Edisī evaṃvidhā sukhumālatā alaṅkāravihīnāpi atthālaṅkāravirahitāpi sataṃ paññavantānaṃ sammukhataṃ abhimukhabhāvaṃ",
  "anya-e0812n:1308_3": "tesaṃ vacanavisayabhāvanti attho ārohati pāpuṇāti.",
  "anya-e0812n:1308_4": "Tadujjalā tena sabhāvavuttivaṅkavuttisambhūtena atthālaṅkārena jotamānā visesena atisayena ramaṇīyā manuññā hoti.",
  "anya-e0812n:1308_5": "Alaṅkārehi vihīnāti ca,",
  "anya-e0812n:1308_6": "tena ujjalāti ca viggaho.",
  "anya-e0812n:1309_0": "138.",
  "anya-e0812n:1310_0": "Romañcapiñcharacanā, sādhuvādāhitaddhanī;",
  "anya-e0812n:1311_0": "Laḷanti’me munīmeghu-mmadā sādhu sikhāvalā.",
  "anya-e0812n:1312_0": "138.",
  "anya-e0812n:1312_1": "Tamudāharati “romañce”ccādinā.",
  "anya-e0812n:1312_2": "Romañcā lomahaṃsā iva romañcā eva vā,",
  "anya-e0812n:1312_3": "piñchāni barihāni parihārāni (ka.) tesaṃ racanā chattākārena vidhānaṃ yesaṃ te tathā,",
  "anya-e0812n:1312_4": "“sādhū”ti vādo vacanaṃ taṃsadisoyeva vā,",
  "anya-e0812n:1312_5": "āhito dhani kekāsaṅkhāto yesaṃ te tathā,",
  "anya-e0812n:1312_6": "munimeghena munisadisena munisaṅkhātena vā vāridena ummadā mattā sādhusadisā sādhu eva vā sikhāvalā mayūrā laḷanti līlopetā vicaranti,",
  "anya-e0812n:1312_7": "aññamaññaṃ ramantīti attho.",
  "anya-e0812n:1313_0": "138.",
  "anya-e0812n:1313_1": "Atthālaṅkārayuttasukhumālatamudāharati “rome”ccādinā.",
  "anya-e0812n:1313_2": "Romañcapiñcharacanā lomahaṃsasadisā romā eva vā piñchānaṃ barihānaṃ racanā chattākārena vitthāravantā",
  "anya-e0812n:1313_3": "sādhuvādāhitaddhanī “sādhū”ti vacanasadisehi sādhuvādehi vā pavattakekāninnādehi samannāgatā munimeghummadā",
  "anya-e0812n:1313_4": "munisadisena munisaṅkhātena vā meghena sañjātamadā ime sādhusikhāvalā sajjanasadisā sādhuno eva vā mayūrā",
  "anya-e0812n:1313_5": "laḷanti līlopetā bhavantīti.",
  "anya-e0812n:1313_6": "Idaṃ asesavatthuvisayaṃ samāsarūpakaṃ amukhyapakkhe “romañcā viya sādhuvādo viya muni viya sādhavo viyā”ti ca,",
  "anya-e0812n:1313_7": "mukhyapakkhe “piñcharacanā viya āhitaddhanī viya megho viya sikhāvalā viyā”ti upacaritabbaṃ.",
  "anya-e0812n:1313_8": "Romañcā eva piñchānīti ca,",
  "anya-e0812n:1313_9": "tesaṃ racanā yesanti ca,",
  "anya-e0812n:1313_10": "“sādhu”iti vādoti ca,",
  "anya-e0812n:1313_11": "āhito ca so dhani ceti ca,",
  "anya-e0812n:1313_12": "sādhuvādo āhitaddhani yesanti ca,",
  "anya-e0812n:1313_13": "muni eva meghoti ca,",
  "anya-e0812n:1313_14": "tena ummadāti ca,",
  "anya-e0812n:1313_15": "sādhavo eva sikhāvalāti ca vākyaṃ.",
  "anya-e0812n:1313_16": "“Munīmegho”ti ettha dīghattaṃ chandānurakkhaṇatthaṃ.",
  "anya-e0812n:1314_0": "139.",
  "anya-e0812n:1315_0": "Sukhumālattamattheva, padatthavisayampi ca;",
  "anya-e0812n:1316_0": "Yathā matādisaddesu, kittisesādikittanaṃ.",
  "anya-e0812n:1317_0": "139.",
  "anya-e0812n:1317_1": "Na kevalaṃ sukhumālatā saddeva,",
  "anya-e0812n:1317_2": "atthepīti dassetumāha “sukhumālatta”miccādi.",
  "anya-e0812n:1317_3": "Atthevāti vijjateva,",
  "anya-e0812n:1317_4": "taṃ tu anocityagāmmādivajjanā sambhavati.",
  "anya-e0812n:1317_5": "“Yathe”ti tamudāharati.",
  "anya-e0812n:1317_6": "Matādisaddesu vattabbesu kittisesādīnaṃ saddānaṃ kittanaṃ kathanaṃ.",
  "anya-e0812n:1318_0": "139.",
  "anya-e0812n:1318_1": "Ayaṃ sukhumālatā na kevalaṃ saddeva,",
  "anya-e0812n:1318_2": "atthepīti dassetuṃ āha “sukhumālatta”miccādi.",
  "anya-e0812n:1318_3": "Sukhumālattamattheva padatthavisayampi ca padābhidheyyagocarampi sukhumālattaṃ attheva,",
  "anya-e0812n:1318_4": "tañca ocityahīnagāmmadosaparihārena sijjhati.",
  "anya-e0812n:1318_5": "“Yathā”ti tamudāharati.",
  "anya-e0812n:1318_6": "Matādisaddesu vattabbesu kittisesādisaddānaṃ kittanaṃ kathananti.",
  "anya-e0812n:1318_7": "Mato itiādi yesaṃ “jīvitakkhayaṃ patto” iccādīnamiti ca,",
  "anya-e0812n:1318_8": "kittiseso itiādiyesaṃ “devattaṃ gato,",
  "anya-e0812n:1318_9": "saggakāyamalaṅkarī”tyādīnamiti ca viggaho.",
  "anya-e0812n:1319_0": "140.",
  "anya-e0812n:1320_0": "Siliṭṭhapadasaṃsagga-",
  "anya-e0812n:1321_0": "Ramaṇīyaguṇālayo;",
  "anya-e0812n:1322_0": "Sabandhagāravo so’yaṃ,",
  "anya-e0812n:1323_0": "Sileso nāma taṃ yathā.",
  "anya-e0812n:1324_0": "140.",
  "anya-e0812n:1324_1": "Silesaṃ dasseti “siliṭṭhe”ccādinā.",
  "anya-e0812n:1324_2": "Siliṭṭhānaṃ bandhalāghavābhāvena aññamaññaṃ siliṭṭhānaṃ padānaṃ saṃsaggena ramaṇīyo manuñño guṇo tassa ālayo pavattiṭṭhānaṃ.",
  "anya-e0812n:1324_3": "Bandhassa racanāya gāravo asithilatā,",
  "anya-e0812n:1324_4": "saha tena vattatīti sabandhagāravoti anuvaditvā soyaṃ sileso nāmāti vidhīyate.",
  "anya-e0812n:1324_5": "“Taṃ yathe”tyudāharati.",
  "anya-e0812n:1324_6": "Yathā ayaṃ sileso,",
  "anya-e0812n:1324_7": "tathā aññopi tādiso daṭṭhabbo,",
  "anya-e0812n:1324_8": "na tvayameveti “taṃ yathā” saddassattho.",
  "anya-e0812n:1325_0": "140.",
  "anya-e0812n:1325_1": "Idāni silesaṃ niddisati “siliṭṭhe”ccādinā.",
  "anya-e0812n:1325_2": "Siliṭṭhapadasaṃsaggaramaṇīyaguṇālayo ṭhānakaraṇādīhi āsannavaṇṇānaṃ vinyāsahetu aññamaññanissitānaṃ padānaṃ",
  "anya-e0812n:1325_3": "samavāyena manuññaguṇassa pavattiṭṭhānabhūto sabandhagāravo bandhagāravasaṅkhātaracanāya asithilabhāvena",
  "anya-e0812n:1325_4": "saha pavatto so ayaṃ bandho sileso nāmāti.",
  "anya-e0812n:1325_5": "Sileso nāma bandhagāravo,",
  "anya-e0812n:1325_6": "tappaṭipādakabandhopyettha silesoti vuccati.",
  "anya-e0812n:1325_7": "Siliṭṭhā ca te padā ceti ca,",
  "anya-e0812n:1325_8": "tesaṃ saṃsaggoti ca,",
  "anya-e0812n:1325_9": "tena ramaṇīyoti ca,",
  "anya-e0812n:1325_10": "so eva guṇoti ca,",
  "anya-e0812n:1325_11": "tassa ālayoti ca,",
  "anya-e0812n:1325_12": "bandhassa guruno bhāvoti ca,",
  "anya-e0812n:1325_13": "tena saha pavattatīti ca vākyaṃ.",
  "anya-e0812n:1325_14": "Taṃ yathā “bālindu”iccādi.",
  "anya-e0812n:1326_0": "141.",
  "anya-e0812n:1327_0": "Bālinduvibbhamacchedi-nakharāvalikantibhi;",
  "anya-e0812n:1328_0": "Sā munindapadambhoja-kanti vo valitā’vataṃ.",
  "anya-e0812n:1329_0": "141.",
  "anya-e0812n:1329_1": "“Bālindu”iccādi.",
  "anya-e0812n:1329_2": "Bālinduno pañcamī pañcamīcandassa (?) pañcadasakalassa vibbhamo manoharattaṃ,",
  "anya-e0812n:1329_3": "taṃ chindati sīlenāti bālinduvibbhamacchediyo pañcamīcandassa kalāsannibhānaṃ nakharānaṃ nakhānaṃ āvaliyo",
  "anya-e0812n:1329_4": "tāsaṃ kantibhi sobhāhi saha valitā saṃyuttā sā,",
  "anya-e0812n:1329_5": "munindassa padāniyeva ambhojāni padumāni tesaṃ kanti.",
  "anya-e0812n:1329_6": "Vo tumhe sāmaññena vadati.",
  "anya-e0812n:1329_7": "Avataṃ pālayatu.",
  "anya-e0812n:1330_0": "141.",
  "anya-e0812n:1330_1": "Bālindu…pe…",
  "anya-e0812n:1330_2": "kantibhi taruṇacandavilāsavināsanasabhāvasamannāgatanakhapantisobhāhi saha valitā saṃyuttā sā munindapadambhojakanti",
  "anya-e0812n:1330_3": "sā sambuddhapādapadumasobhā vo tumhe avataṃ rakkhatūti.",
  "anya-e0812n:1330_4": "Bālo ca so indu cāti ca,",
  "anya-e0812n:1330_5": "tassa vibbhamoti ca,",
  "anya-e0812n:1330_6": "taṃ chindati sīlenāti ca,",
  "anya-e0812n:1330_7": "nakhānaṃ āvaliyoti ca,",
  "anya-e0812n:1330_8": "tāsaṃ kantīti ca,",
  "anya-e0812n:1330_9": "bālinduvibbhamacchediyo ca tā nakharāvalikantiyo cāti ca,",
  "anya-e0812n:1330_10": "munindassa padānīti ca,",
  "anya-e0812n:1330_11": "tāniyeva ambhojānīti ca,",
  "anya-e0812n:1330_12": "tesaṃ kantīti ca viggaho.",
  "anya-e0812n:1331_0": "142.",
  "anya-e0812n:1332_0": "Ukkaṃsavanto yo koci,",
  "anya-e0812n:1333_0": "Guṇo yadi patīyate;",
  "anya-e0812n:1334_0": "Udāro’yaṃ bhave tena,",
  "anya-e0812n:1335_0": "Sanāthā bandhapaddhati.",
  "anya-e0812n:1336_0": "142.",
  "anya-e0812n:1336_1": "Udārattamavadhārayamāha “ukkaṃsavanto”iccādi.",
  "anya-e0812n:1336_2": "Yo koci “idameve”ti niyamābhāvā guṇo cāgātisayādiko ukkaṃsavanto adhimatto yadi patīyate viññāyate bandheti",
  "anya-e0812n:1336_3": "viññāyati “bandhapaddhatī”ti vakkhamānattā,",
  "anya-e0812n:1336_4": "ayaṃ udāro bhaveti vidhi.",
  "anya-e0812n:1336_5": "Udāroyaṃ hotu,",
  "anya-e0812n:1336_6": "kiṃ tato siyāti āha “teni”ccādi.",
  "anya-e0812n:1336_7": "Tena ukkaṃsavatā guṇena bandhapaddhati racanakkamo nāthabhūtena udāraguṇena saha vattatīti sanāthā,",
  "anya-e0812n:1336_8": "sampadāvāti sampadāvatīti (?) vuttaṃ hoti.",
  "anya-e0812n:1337_0": "142.",
  "anya-e0812n:1337_1": "Idāni udārattamuddisati “ukkaṃse”ccādinā.",
  "anya-e0812n:1337_2": "Ukkaṃsavanto atisayavā yokoci guṇo cāgātisayādiko saddāvaliyā paṭipādanīyo ānubhāvo yadi patīyate sace katthaci bandhe viññāyate,",
  "anya-e0812n:1337_3": "ayaṃ yathāvuttaguṇo udāro nāma bhave.",
  "anya-e0812n:1337_4": "Tena kiṃ payojananti ce?",
  "anya-e0812n:1337_5": "Bandhabandhati padāvali tena ukkaṃsavatā guṇena sanāthā sappatiṭṭhā hoti.",
  "anya-e0812n:1337_6": "Ukkaṃso assa atthīti ca,",
  "anya-e0812n:1337_7": "nāthena saha vattatīti ca,",
  "anya-e0812n:1337_8": "bandhassa paddhatīti ca viggaho.",
  "anya-e0812n:1338_0": "143.",
  "anya-e0812n:1339_0": "Pādambhojarajolitta-gattā yetava gotama;",
  "anya-e0812n:1340_0": "Aho te jantavo yanti, sabbathā nirajattanaṃ.",
  "anya-e0812n:1341_0": "143.",
  "anya-e0812n:1341_1": "Tamudāharati “pāde”ccādinā.",
  "anya-e0812n:1341_2": "Gotamāti bhagavantaṃ gottena ālapati.",
  "anya-e0812n:1341_3": "Tava bhagavato pādambhojānaṃ rajāni reṇavo,",
  "anya-e0812n:1341_4": "tehi littāni upadehitāni gattāni yesanti viggaho.",
  "anya-e0812n:1341_5": "Ye janā te jantavo sabbappakārena rajolavenāpyanupalittattā rajehi kilesasaṅkhātehi niggatā nirajā,",
  "anya-e0812n:1341_6": "tesaṃ bhāvo nirajattanaṃ nikkilesabhāvaṃ yanti pāpuṇanti.",
  "anya-e0812n:1341_7": "Aho acchariyaṃ yato rajasā littā nāma saṃkiliṭṭhāyeva siyuṃ,",
  "anya-e0812n:1341_8": "bhavaṃ pana pādarajasā vilepane jane niraje karoti.",
  "anya-e0812n:1341_9": "Acchariyaṃ bhavato idanti attho.",
  "anya-e0812n:1342_0": "143.",
  "anya-e0812n:1342_1": "Idāni udāharati “pādambhoje”ccādinā.",
  "anya-e0812n:1342_2": "Bho gotama ye sattā tava tuyhaṃ pādambhojarajolittagattā pādapadumareṇulittamatthakanalāṭādisarīrāvayavayuttā",
  "anya-e0812n:1342_3": "te jantavo sattā sabbathā kilesasaṅkhātarajojallehi anupalittattā sabbappakārena nirajattanaṃ vigatakilesarajobhāvaṃ",
  "anya-e0812n:1342_4": "yanti pāpuṇanti,",
  "anya-e0812n:1342_5": "aho acchariyaṃ.",
  "anya-e0812n:1342_6": "Rajolittā nāma saṃkiliṭṭhā siyuṃ,",
  "anya-e0812n:1342_7": "tvaṃ pana pādarajasā upalittepi satte niraje karosīti bhāvo.",
  "anya-e0812n:1342_8": "Iha bhagavato ukkaṃsaguṇo dīpito hoti.",
  "anya-e0812n:1342_9": "Pādāniyeva ambhojānīti ca,",
  "anya-e0812n:1342_10": "tesaṃ rajānīti ca,",
  "anya-e0812n:1342_11": "tehi littāni gattāni yesanti ca,",
  "anya-e0812n:1342_12": "rajehi kilesehi niggatāti ca,",
  "anya-e0812n:1342_13": "tesaṃ bhāvoti ca vākyaṃ.",
  "anya-e0812n:1343_0": "144.",
  "anya-e0812n:1344_0": "Evaṃ jinānubhāvassa, samukkaṃso’tradissati;",
  "anya-e0812n:1345_0": "Paññavā vidhinā’nena, cintaye paramīdisaṃ.",
  "anya-e0812n:1346_0": "144.",
  "anya-e0812n:1346_1": "Ko panettha ukkaṃsavanto guṇo yena bandho sanātho siyāti ce?",
  "anya-e0812n:1346_2": "Āha “eva”miccādi.",
  "anya-e0812n:1346_3": "Evamiti jinānubhāvassa sammāsambuddhapabhāvassa samukkaṃso atisayo dissati padissate atra bandhe,",
  "anya-e0812n:1346_4": "tasmā jinānubhāvena ukkaṃsavatā guṇena bandho sanātho siyāti.",
  "anya-e0812n:1346_5": "Pakāramimamaññatrapiatidisanto āha “paññavā”tiādi.",
  "anya-e0812n:1346_6": "Paññavā paññāsampanno anena vidhinā iminā pakārena edisaṃ evarūpaṃ paraṃ aññaṃ cintaye vitakkeyya.",
  "anya-e0812n:1347_0": "144.",
  "anya-e0812n:1347_1": "Idāni yathāvuttaguṇanidassanañca sissānusāsanañca dasseti “eva”miccādinā.",
  "anya-e0812n:1347_2": "Atra imissaṃ anantaragāthāyaṃ evaṃ yathāvuttakkamena jinānubhāvassa tathāgatappabhāvassa samukkaṃso ādhikkaṃ dissati padissate,",
  "anya-e0812n:1347_3": "tasmā jinānubhāvasaṅkhātena ukkaṃsavatā guṇena bandho sanātho bhaveyya.",
  "anya-e0812n:1347_4": "Paññavā pasatthañāṇavanto anena vidhinā iminā kamena īdisaṃ paraṃ aññaṃ cintaye kappeyya.",
  "anya-e0812n:1348_0": "145.",
  "anya-e0812n:1349_0": "Udāro sopi viññeyyo,",
  "anya-e0812n:1350_0": "Yaṃ pasatthavisesanaṃ;",
  "anya-e0812n:1351_0": "Yathā kīḷāsaro līlā-",
  "anya-e0812n:1352_0": "Hāsa hāso (ka.) hemaṅgadādayo.",
  "anya-e0812n:1353_0": "145.",
  "anya-e0812n:1353_1": "Aparamudārappakāraṃ dassetumāha “udāro”iccādi.",
  "anya-e0812n:1353_2": "Yaṃ pasatthaṃ silāghanīyaṃ visesanaṃ upādiyati,",
  "anya-e0812n:1353_3": "sopi na pana yathāvuttova udāro viññeyyo.",
  "anya-e0812n:1353_4": "“Yathe”tyudāharati.",
  "anya-e0812n:1353_5": "Kīḷāya kīḷatthaṃ saro,",
  "anya-e0812n:1353_6": "līlāya yutto hāso,",
  "anya-e0812n:1353_7": "hemaṃ hemamayamaṅgadanti samāso,",
  "anya-e0812n:1353_8": "taṃ ādi yesanti bāhirattho.",
  "anya-e0812n:1353_9": "Ādisaddena kusumadāmamaṇimekhalādīnaṃ saṅgaho.",
  "anya-e0812n:1353_10": "Ayaṃ tu bandhapharusagāmmapariccāgā sambhavati.",
  "anya-e0812n:1354_0": "145.",
  "anya-e0812n:1354_1": "Aññamapi udāraṃ dasseti “udāro”ccādinā.",
  "anya-e0812n:1354_2": "Yaṃ pasatthavisesanaṃ pasaṃsanīyavisesanaṃ hoti,",
  "anya-e0812n:1354_3": "sopi udāroti viññeyyo.",
  "anya-e0812n:1354_4": "“Yathā”ti tamudāharati.",
  "anya-e0812n:1354_5": "Kīḷāsaro kīḷāya kato saro.",
  "anya-e0812n:1354_6": "Līlāhāso līlāya yutto hāso.",
  "anya-e0812n:1354_7": "Hemaṅgadādayo suvaṇṇakeyūrāiccādayoti.",
  "anya-e0812n:1354_8": "Kīḷatthāya saroti ca,",
  "anya-e0812n:1354_9": "līlāya yutto hāsoti ca,",
  "anya-e0812n:1354_10": "hemaṃ hemamayaṃ aṅgadanti ca,",
  "anya-e0812n:1354_11": "līlāhāso ca hemaṅgadañcāti ca,",
  "anya-e0812n:1354_12": "tāni ādīni yesaṃ kusumadāmamaṇimekhalādīnanti ca viggaho.",
  "anya-e0812n:1354_13": "Ayamudāro bandhapharusagāmmādidosapariccāgena sijjhati.",
  "anya-e0812n:1355_0": "146.",
  "anya-e0812n:1356_0": "Lokiyatthānatikkantā,",
  "anya-e0812n:1357_0": "Kantā sabbajanānapi;",
  "anya-e0812n:1358_0": "Kanti nāmā’tivuttassa,",
  "anya-e0812n:1359_0": "Vuttā sā parihārato.",
  "anya-e0812n:1360_0": "Yathā “muninda”iccādi.",
  "anya-e0812n:1361_0": "146.",
  "anya-e0812n:1361_1": "Kantiṃ kathayati “lokiyi”ccādinā.",
  "anya-e0812n:1361_2": "Loke vidito lokiyo,",
  "anya-e0812n:1361_3": "taṃ lokiyaṃ atthaṃ abhidheyyaṃ anatikkantā anatītā sabbesaṃ kavīnamitaresaṃ vā janānaṃ eva kantā manoharā kanti nāmāti vuccati.",
  "anya-e0812n:1361_4": "Ayaṃ pana saddaguṇo ativuttassa vākyadosassa pariccāgena sambhavati.",
  "anya-e0812n:1361_5": "Tenāha “ativuttassā”tiādi.",
  "anya-e0812n:1361_6": "Udāharaṇattho heṭṭhā vuttoyeva.",
  "anya-e0812n:1362_0": "146.",
  "anya-e0812n:1362_1": "Idāni kantiṃ dasseti “lokiyi”ccādinā.",
  "anya-e0812n:1362_2": "Lokiyatthānatikkantā loke pasiddhasaddatthamanatikkantā sabbajanānaṃ sakalakavīnaṃ kantā manuññā kanti nāma vuccate,",
  "anya-e0812n:1362_3": "sā ativuttassa ativuttadosassa parihārato vuttā dosaparihāraparicchede kathitā hoti.",
  "anya-e0812n:1362_4": "Ativuttadosaparihārato eva kantiyā siddhattā tassa lakkhiyo eva etissā hotīti adhippāyo.",
  "anya-e0812n:1362_5": "Loke viditoti ca,",
  "anya-e0812n:1362_6": "so ca so attho ceti ca viggaho.",
  "anya-e0812n:1362_7": "“Yathā”ti kantiyā udāharaṇaṃ dasseti “muninda”iccādi.",
  "anya-e0812n:1362_8": "Taṃ vuttameva.",
  "anya-e0812n:1363_0": "147.",
  "anya-e0812n:1364_0": "Atthabyattā’bhidheyyassā-",
  "anya-e0812n:1365_0": "Neyyatā saddato’tthato;",
  "anya-e0812n:1366_0": "Sā’yaṃ tadubhayā neyya-",
  "anya-e0812n:1367_0": "Parihāre padassitā.",
  "anya-e0812n:1368_0": "Yathā “marīci”ccādi ca, “manonurañjano”ccādi ca.",
  "anya-e0812n:1369_0": "147.",
  "anya-e0812n:1369_1": "Atthabyattiṃ byañjayati “atthabyattābhidheyyi”ccādinā.",
  "anya-e0812n:1369_2": "Abhidheyyassa sambandhaatthassa saddato atthato vā sāmatthiyato vā aneyyatā patīti aññathā vagamo gatyantarābhāvā,",
  "anya-e0812n:1369_3": "yato vuttaṃ “dullabhāvagatī sadda-",
  "anya-e0812n:1369_4": "sāmatthiyavilaṅghinī”ti.",
  "anya-e0812n:1369_5": "Tamanuvaditvā atthabyatti vidhīyate.",
  "anya-e0812n:1369_6": "Sā pana byākiṇṇaneyyādidosavajjanāya jāyate.",
  "anya-e0812n:1369_7": "Tadubhayā jātā sāyaṃ aneyyatā neyyaparihāre padassitā pakāsitā.",
  "anya-e0812n:1369_8": "Paṭhamadutiyodāharaṇassattho vutto.",
  "anya-e0812n:1370_0": "147.",
  "anya-e0812n:1370_1": "Idāni atthabyattiṃ dasseti “atthabyatti”ccādinā.",
  "anya-e0812n:1370_2": "Abhidheyyassa atthassa saddato atthato atthasāmatthiyato ca aneyyatā tattheva vijjamānattā saddassa atthassa",
  "anya-e0812n:1370_3": "vā āharitvā vattabbassa abhāvo atthabyatti nāma,",
  "anya-e0812n:1370_4": "tadubhayā tehi dvīhi jātā sā ayaṃ aneyyatāsaṅkhatā atthabyatti neyyaparihāre neyyadosaparihārapadese padassitā pakāsitāti.",
  "anya-e0812n:1370_5": "“Dullabhāvagatī sadda-",
  "anya-e0812n:1370_6": "sāmatthiyavilaṅghinī”ti vuttattā atthapatīti pana vinā saddañca sāmatthiyañca aññathānupalabbhatīti iha “saddato atthato”ti vuttaṃ.",
  "anya-e0812n:1370_7": "Atthassa byatti patītīti ca,",
  "anya-e0812n:1370_8": "natthi neyyaṃ āharitabbaṃ assa abhidheyyassāti ca,",
  "anya-e0812n:1370_9": "tassa bhāvoti ca,",
  "anya-e0812n:1370_10": "te ca te ubho saddatthā cāti ca,",
  "anya-e0812n:1370_11": "te avayavā etissāti ca,",
  "anya-e0812n:1370_12": "neyyassa parihāroti ca vākyaṃ.",
  "anya-e0812n:1370_13": "Idāni “yathe”ccādinā dvippakārāya atthabyattiyā yathākkamaṃ udāharaṇamanussāreti “mari”ccādigāthādvayena,",
  "anya-e0812n:1370_14": "taṃ heṭṭhā vuttameva.",
  "anya-e0812n:1371_0": "Puna atthena yathā –",
  "anya-e0812n:1372_0": "148.",
  "anya-e0812n:1373_0": "Sabhāvāmalatā dhīra,",
  "anya-e0812n:1374_0": "Mudhā pādanakhesu te;",
  "anya-e0812n:1375_0": "Yato te’vanatānanta-",
  "anya-e0812n:1376_0": "Moḷicchāyā jahanti no.",
  "anya-e0812n:1377_0": "148.",
  "anya-e0812n:1377_1": "Puna dutiye tu dhīrāti āmantanaṃ.",
  "anya-e0812n:1377_2": "Te tava pādanakhesu sabhāvāmalatā pakatiparisuddhatā mudhā tucchā.",
  "anya-e0812n:1377_3": "Kasmāti ce?",
  "anya-e0812n:1377_4": "Yato yasmā kāraṇā te pādanakhā avanatassa sannatassa anantassa nāgarājassa moḷino kirīṭassa avanatānaṃ",
  "anya-e0812n:1377_5": "vā naramarānaṃ anantānaṃ moḷīnaṃ chāyā chaviyo no jahanti na pariccajanti,",
  "anya-e0812n:1377_6": "sañchaviyo pana jahantīti.",
  "anya-e0812n:1377_7": "Ettha nakhesu sañchavittā pādanakhassa moḷīnaṃ nirantarappaṇāmābyabhicārānaramarādīnaṃ bhagavato pādāravindavandanaṃ sāmatthiyā phuṭaṃ gamyate.",
  "anya-e0812n:1378_0": "148.",
  "anya-e0812n:1378_1": "“Puna atthena yathā sabhāvi”ccādi.",
  "anya-e0812n:1378_2": "Dhīra te tava pādanakhesu sabhāvāmalatā pakatiparisuddhatā mudhā tucchā.",
  "anya-e0812n:1378_3": "Kasmāti ce?",
  "anya-e0812n:1378_4": "Yato yasmā te caraṇanakhā avanatānantamoḷicchāyā pādānatassa anantanāgarājassa kirīṭassa sambandhinī,",
  "anya-e0812n:1378_5": "avanatānaṃ vā anantānaṃ devamanussānaṃ moḷīnaṃ chāyā kantiyo no jahanti na vijahanti,",
  "anya-e0812n:1378_6": "pakativaṇṇaṃ pahāya kirīṭakantisadisā te honti,",
  "anya-e0812n:1378_7": "tasmā ettha candakiraṇasannibhānaṃ nakharaṃsīnaṃ samīpe moḷīnaṃ nakharaṃsīhi amadditasakakantiyuttabhāvamāpajjanaṃ",
  "anya-e0812n:1378_8": "tādisānaṃ nirantarappaṇāmābhāvābhāvato khattiyādīnaṃ munindapādāravindadvande nirantarappaṇāmo sāmatthiyā",
  "anya-e0812n:1378_9": "vibhūtaṃ gamyate.",
  "anya-e0812n:1378_10": "Sassa bhāvoti ca,",
  "anya-e0812n:1378_11": "tena amalāti ca,",
  "anya-e0812n:1378_12": "tesaṃ bhāvoti ca,",
  "anya-e0812n:1378_13": "paṭhamapakkhe avanato ca so ananto cāti ca,",
  "anya-e0812n:1378_14": "tassa moḷīti ca,",
  "anya-e0812n:1378_15": "tassa chāyāyoti ca,",
  "anya-e0812n:1378_16": "dutiyapakkhe anantā ca te moḷī ceti ca,",
  "anya-e0812n:1378_17": "avanatānaṃ anantamoḷīti ca,",
  "anya-e0812n:1378_18": "tesaṃ chāyāyoti ca vākyaṃ.",
  "anya-e0812n:1379_0": "149.",
  "anya-e0812n:1380_0": "“Bandhasāro”ti maññanti, yaṃ samaggāpi viññuno;",
  "anya-e0812n:1381_0": "Dassanāvasaraṃ patto, samādhi nāma’yaṃ guṇo.",
  "anya-e0812n:1382_0": "149.",
  "anya-e0812n:1382_1": "Samādhiphalaṃ kiccāha “bandhe”ccādi.",
  "anya-e0812n:1382_2": "Yanti yaṃ samādhiṃ bandhassa gajjapajjamissabhāvassa sāroti sabbassa jīvitaṃ tapparāyattā bandhassa samaggāpi",
  "anya-e0812n:1382_3": "viññuno sabbepi kavino maññanti cintenti jānanti,",
  "anya-e0812n:1382_4": "ayaṃ samādhi nāma samādhikhyo guṇo dassane pakāsane avasaraṃ okāsaṃ anottarattā parassa sampatto uddiṭṭhānukkamenāti.",
  "anya-e0812n:1383_0": "149.",
  "anya-e0812n:1383_1": "Idāni samādhayo niddisati “bandhi”ccādinā.",
  "anya-e0812n:1383_2": "Samaggā api viññuno sabbepi kavayo yaṃ samādhiṃ “bandhasāro”ti pajjagajjavimissasaṅkhātassa bandhassa jīvitamiti maññanti,",
  "anya-e0812n:1383_3": "ayaṃ samādhi nāma guṇo dassanāvasaraṃ patto uddiṭṭhānukkamena dassanokāsaṃ patto hoti.",
  "anya-e0812n:1383_4": "Bandhassa sāroti ca,",
  "anya-e0812n:1383_5": "dassane avasaranti ca,",
  "anya-e0812n:1383_6": "taṃ pattoti ca viggaho.",
  "anya-e0812n:1384_0": "150.",
  "anya-e0812n:1385_0": "Aññadhammo tato’ññattha,",
  "anya-e0812n:1386_0": "Lokasīmānurodhato;",
  "anya-e0812n:1387_0": "Sammā ādhīyate’cce’so,",
  "anya-e0812n:1388_0": "Samādhīti niruccati.",
  "anya-e0812n:1389_0": "150.",
  "anya-e0812n:1389_1": "Kathamayaṃ saddavohāro bandhe “samādhī”ti vuccatītyāha “aññe”ccādi.",
  "anya-e0812n:1389_2": "Aññassa vatthuno pakatāpekkhāya dhammo guṇo pasiddho,",
  "anya-e0812n:1389_3": "tato tasmā mukhyavisayā aññattha amukhye visaye lokasīmānurodhato lokappatītyanuvattanena sammā sādhu",
  "anya-e0812n:1389_4": "lokasīmānuvattanameveha sādhuttaṃ ādhīyate āropyate,",
  "anya-e0812n:1389_5": "iti iminā kāraṇena eso evaṃvidho dhammo “samādhī”ti niruccatītidha sammā ādhīyatīti evaṃ nīharitvā vuccatīti attho.",
  "anya-e0812n:1390_0": "150.",
  "anya-e0812n:1390_1": "“Samādhī”ti ayaṃ vohāro bandhavisaye kathaṃ pavattatīti āsaṅkāyaṃ paṭhamaṃ nibbacanaṃ dassetuṃ āha “aññi”ccādi.",
  "anya-e0812n:1390_2": "Yasmā aññadhammo samādhānassa visayabhūtaamukhyato aññassa mukhyavatthuno pasiddhaguṇo,",
  "anya-e0812n:1390_3": "tato mukhyavisayato aññattha amukhyavisaye lokasīmānurodhato lokavohāramariyādāvirodhabhāvena lokappatītyanuvattaneneva sammā ādhīyati ṭhapīyati,",
  "anya-e0812n:1390_4": "iti iminā kāraṇena eso yathāvuttaguṇo “samādhī”ti niruccati vuccatīti.",
  "anya-e0812n:1390_5": "Aññassa dhammoti ca,",
  "anya-e0812n:1390_6": "lokassa sīmāti ca,",
  "anya-e0812n:1390_7": "tassā anurodhoti ca viggaho.",
  "anya-e0812n:1391_0": "Samādhiuddesa",
  "anya-e0812n:1392_0": "151.",
  "anya-e0812n:1393_0": "Apāṇe pāṇinaṃ dhammo, sammā ādhīyate kvaci;",
  "anya-e0812n:1394_0": "Nirūpe rūpayuttassa, nirase sarasassa ca.",
  "anya-e0812n:1395_0": "152.",
  "anya-e0812n:1396_0": "Adrave dravayuttassa, akattaripi kattutā;",
  "anya-e0812n:1397_0": "Kaṭhinassā’sarīrepi, rūpaṃ tesaṃ kamā siyā.",
  "anya-e0812n:1398_0": "151- 152.",
  "anya-e0812n:1398_1": "Samādhānavisayamāha “apāṇe”iccādi.",
  "anya-e0812n:1398_2": "Kvaci ṭhāne pāṇinaṃ pāṇavantānaṃ padatthānaṃ dhammo guṇo apāṇe pāṇavirahite vatthuni sammā lokapatītyanuvattanena ādhīyate āropyate,",
  "anya-e0812n:1398_3": "evamuparipi yathānurūpaṃ.",
  "anya-e0812n:1398_4": "Nirūpeti rūpavirahite vatthuni,",
  "anya-e0812n:1398_5": "kvacīti sabbattha anuvattati.",
  "anya-e0812n:1398_6": "Asarīre aghane asaṃhate vatthuni kaṭhinassa daḷhassa,",
  "anya-e0812n:1398_7": "tesaṃ yathāvuttānaṃ samādhīnaṃ rūpaṃ udāharaṇaṃ kamā uddiṭṭhānukkamena.",
  "anya-e0812n:1399_0": "151- 152.",
  "anya-e0812n:1399_1": "Uddese “samādhayo”ti bahuvacanena niddiṭṭhānaṃ samādhīnaṃ visayamupadasseti “apāṇe”ccādinā.",
  "anya-e0812n:1399_2": "Kvaci kismiñci ṭhāne pāṇinaṃ dhammo indriyabaddhānaṃ guṇo apāṇe pāṇarahitavatthumhi sammā lokapatītianusārena ādhīyate āropyate,",
  "anya-e0812n:1399_3": "kvaci rūpayuttassa rūpavantavatthuno dhammo nirūpe rūparahitavatthumhi,",
  "anya-e0812n:1399_4": "kvaci sarasassa rasavantassa vatthuno dhammo nirase rasarahite ca,",
  "anya-e0812n:1399_5": "kvaci dravayuttassa dravavantavatthuno dhammo adrave dravarahite ca,",
  "anya-e0812n:1399_6": "kvaci kattutā kattuguṇo akattaripi,",
  "anya-e0812n:1399_7": "kvaci kaṭhinassa thaddhassa vatthuno dhammo asarīrepi sarīrarahitepi sammā ādhīyate.",
  "anya-e0812n:1399_8": "Tesaṃ channaṃ samādhīnaṃ rūpaṃ udāharaṇaṃ kamā “apāṇe pāṇina”nti uddiṭṭhānukkamena siyā bhaveyyāti.",
  "anya-e0812n:1399_9": "Na santi pāṇā asseti ca,",
  "anya-e0812n:1399_10": "rūpā niggatoti ca,",
  "anya-e0812n:1399_11": "rūpena yuttoti ca,",
  "anya-e0812n:1399_12": "rasā niggatoti ca,",
  "anya-e0812n:1399_13": "rasena saha vattamānoti ca,",
  "anya-e0812n:1399_14": "dravāaññoti ca,",
  "anya-e0812n:1399_15": "dravena dravabhāvena yuttoti ca,",
  "anya-e0812n:1399_16": "kattuto aññoti ca,",
  "anya-e0812n:1399_17": "kattuno bhāvoti ca,",
  "anya-e0812n:1399_18": "natthi sarīraṃ assāti ca viggaho.",
  "anya-e0812n:1400_0": "Samādhiniddesa",
  "anya-e0812n:1401_0": "Apāṇe pāṇinaṃ dhammo",
  "anya-e0812n:1402_0": "153.",
  "anya-e0812n:1403_0": "Uṇṇāpuṇṇindunā nātha, divāpi saha saṅgamā;",
  "anya-e0812n:1404_0": "Viniddā sampamodanti, maññe kumudinī tava.",
  "anya-e0812n:1405_0": "153.",
  "anya-e0812n:1405_1": "“Uṇṇā”iccādi.",
  "anya-e0812n:1405_2": "Nāthāti lokattayekapaṭisaraṇabhūtatāya bhagavantaṃ ālapati.",
  "anya-e0812n:1405_3": "Tava uṇṇāromadhātusaṅkhātena puṇṇindunā saha saṅgamā saṃyogena kumudinī kumudiniyo kumudākarā divāpi",
  "anya-e0812n:1405_4": "viniddā vigatasoppā sampamodanti maññe suṭṭhuyeva pamodantīti parikappemīti.",
  "anya-e0812n:1405_5": "Ettha pāṇidhammassa suratarūpassa saṅgamassa viniddāya sampīṇanassa ca apāṇini āropitapumbhāve uṇṇāpuṇṇindumhi,",
  "anya-e0812n:1405_6": "tathā āropitaitthibhāvāsu kumudinīsu lokasīmānurodhena samādhānato soyaṃ pasiddho dhammo “samādhī”ti vuccati.",
  "anya-e0812n:1405_7": "Tadabhidhāyī saddo ca upacārato atthānugāmittā saddikavohāraṃ dasseti,",
  "anya-e0812n:1405_8": "evamuparipi yathāyogaṃ.",
  "anya-e0812n:1406_0": "153.",
  "anya-e0812n:1406_1": "Tesu pāṇidhammasamādhino udāharaṇamādisati “uṇṇā”iccādinā.",
  "anya-e0812n:1406_2": "Nātha tava tuyhaṃ uṇṇāpuṇṇindunā uṇṇāromamaṇḍalasaṅkhātapuṇṇacandena saha saṅgamā aññamaññasamavāyahetunā",
  "anya-e0812n:1406_3": "kumudinī keravākarasaṅkhātā kumudiniyo divāpi viniddā vikasitā sampamodanti maññe atisantuṭṭhā hontīti",
  "anya-e0812n:1406_4": "kappemīti indusampamodo sahasaddena ñāyate.",
  "anya-e0812n:1406_5": "Ettha pāṇidhammasaṅkhāto suratasaṅgamo ca niddāpagamo ca sampamodanañcāti tiṇṇaṃ uṇṇāpuṇṇindukumudinīsaṅkhātesu",
  "anya-e0812n:1406_6": "apāṇesu lokavohārānatikkamma buddhiyā āropanena pāṇidhammato pasiddhā tayo atthā idha samādhayo nāma,",
  "anya-e0812n:1406_7": "tappaṭipādakaganthopi atthānugāmittā tadupacārena samādhīti daṭṭhabbo.",
  "anya-e0812n:1406_8": "Puṇṇo ca so indu ceti ca,",
  "anya-e0812n:1406_9": "uṇṇā eva puṇṇindu cāti ca,",
  "anya-e0812n:1406_10": "vigatā niddā yehīti ca viggaho.",
  "anya-e0812n:1407_0": "Nirūpe rūpayuttassa",
  "anya-e0812n:1408_0": "154.",
  "anya-e0812n:1409_0": "Dayārasesu mujjantā, janā’matarasesvi’va;",
  "anya-e0812n:1410_0": "Sukhitā hatadosā te, nātha pādambujānatā.",
  "anya-e0812n:1411_0": "154.",
  "anya-e0812n:1411_1": "“Dayā”iccādi.",
  "anya-e0812n:1411_2": "Nātha te pādambujesu ānatā paṇāmavasena janā tilokakuharapavattino sattā amatarasesviva pīyūsarasesu viya dayārasesu karuṇārasesu guṇesu.",
  "anya-e0812n:1411_3": "“Siṅgārādo vise vīriye,",
  "anya-e0812n:1411_4": "guṇe rāge drave raso”ti amarakosa 3.3.226 hi nighaṇṭu.",
  "anya-e0812n:1411_5": "Mujjantā nimujjamānā hatā naṭṭhā dosā vātādayo amatapakkhe,",
  "anya-e0812n:1411_6": "aññattha tu hatā naṭṭhā dosā rāgādayo yesanti viggaho,",
  "anya-e0812n:1411_7": "tatoyeva sukhitā sukhaṃ kāyikacetasikasukhaṃ itā pattā gatāti attho.",
  "anya-e0812n:1412_0": "154.",
  "anya-e0812n:1412_1": "Idāni rūpadhammasamādhino udāharaṇaṃ uddisati “dayā”iccādinā.",
  "anya-e0812n:1412_2": "Nātha te tava pādambujānatā caraṇapadume paṇatā janā devamanussā amatarasesu iva sudhājalesu viya dayārasesu",
  "anya-e0812n:1412_3": "anaññasādhāraṇakaruṇāguṇesu mujjantā nimujjamānā hatadosā vinaṭṭhavātapittādayo vinaṭṭharāgādidosā vā",
  "anya-e0812n:1412_4": "sukhitā tatoyeva ajarāmarasaṅkhātasukhaṃ itā pattāti.",
  "anya-e0812n:1412_5": "Ettha rūpayuttajale labbhamānaṃ mujjanaṃ nirūpe dayāguṇe āropitaṃ hoti.",
  "anya-e0812n:1412_6": "Dayā eva rasā guṇāti ca,",
  "anya-e0812n:1412_7": "amatā eva rasāti ca,",
  "anya-e0812n:1412_8": "hatā vātādayo rāgādayo vā dosā yesanti ca,",
  "anya-e0812n:1412_9": "pādāni eva ambujānīti ca,",
  "anya-e0812n:1412_10": "tesu ānatāti ca viggaho.",
  "anya-e0812n:1413_0": "“Siṅgārādovise vīriye, guṇe rāge draveraso”ti amarakosa 3.3.226 ettha rasasaddo guṇajalesu vattati.",
  "anya-e0812n:1414_0": "Nirase sarasassa",
  "anya-e0812n:1415_0": "155.",
  "anya-e0812n:1416_0": "Madhurepi guṇe dhīra, nappasīdanti ye tava;",
  "anya-e0812n:1417_0": "Kīdisīmanaso vutti, tesaṃ khāraguṇānabho he (sī.).",
  "anya-e0812n:1418_0": "155.",
  "anya-e0812n:1418_1": "“Madhure”ccādi.",
  "anya-e0812n:1418_2": "Dhiyā īratīti dhīro,",
  "anya-e0812n:1418_3": "bho dhīra tava madhurepi manoharepi guṇe karuṇādike ye nappasīdanti pasādaṃ na karonti,",
  "anya-e0812n:1418_4": "khāraguṇānaṃ amadhuraguṇānaṃ tesaṃ janānaṃ manaso vutti cittappavatti kīdisīti kimiva dissati,",
  "anya-e0812n:1418_5": "na viññāyate “īdisī”ti.",
  "anya-e0812n:1418_6": "Yato tādisaguṇāvabodhaparammukhā mohandhakārasambandhitāti.",
  "anya-e0812n:1419_0": "155.",
  "anya-e0812n:1419_1": "Idāni sarasadhammasamādhino udāharaṇamuddisati “madhuri”ccādinā.",
  "anya-e0812n:1419_2": "Bho dhīra tava te madhure api guṇe pakatisundare karuṇāpaññāguṇepi ye hīnādhimuttikā janā nappasīdanti,",
  "anya-e0812n:1419_3": "khāraguṇānaṃ amadhuraguṇānaṃ tesaṃ janānaṃ manaso vutti cittappavatti kīdisī kathaṃ ruhati.",
  "anya-e0812n:1419_4": "Dhiyā īrati pavattatīti ca,",
  "anya-e0812n:1419_5": "kā viya sā dissatīti ca,",
  "anya-e0812n:1419_6": "khārā guṇā yesanti ca viggaho.",
  "anya-e0812n:1419_7": "Ettha samādhi nāma rasahīne āropitarasayuttadhammabhūtaṃ madhurakhāraguṇadvayaṃ.",
  "anya-e0812n:1420_0": "Adrave dravayuttassa",
  "anya-e0812n:1421_0": "156.",
  "anya-e0812n:1422_0": "Sabbatthasiddha cūḷaka-puṭapeyyā mahāguṇā;",
  "anya-e0812n:1423_0": "Disā samantā dhāvanti, kundasobhāsalakkhaṇā.",
  "anya-e0812n:1424_0": "156.",
  "anya-e0812n:1424_1": "“Sabbatthasiddhi”ccādi.",
  "anya-e0812n:1424_2": "Sabbatthasiddhassa mahāmunino cūḷakapuṭena peyyā pātabbā kundasobhāsalakkhaṇā kundakusumassa sobhāsavantā",
  "anya-e0812n:1424_3": "jutivijambhino mahāguṇā samantā parito disā disantāni dhāvanti.",
  "anya-e0812n:1425_0": "156.",
  "anya-e0812n:1425_1": "Idāni dravayuttasamādhino udāharaṇamuddisati “sabbatthi”ccādinā.",
  "anya-e0812n:1425_2": "Sabbatthasiddha sabbakicce parinipphanna,",
  "anya-e0812n:1425_3": "nipphannehi sabbatthehi vā samannāgata he tathāgata tava cūḷakapuṭapeyyā cūḷakapuṭena pātabbā kundasobhāsalakkhaṇā",
  "anya-e0812n:1425_4": "kundasobhāhi samānalakkhaṇā kundasobhāsadisā vā mahāguṇā saṅkhyāmahantattā ānubhāvamahantattā vā mahantā",
  "anya-e0812n:1425_5": "vā arahattādayo guṇā samantā samantato disā dasadisāsu dhāvantīti.",
  "anya-e0812n:1425_6": "Ettha dravayuttaguṇabhūto cūḷakapuṭapeyyabhāvo dravarahite guṇe āropito samādhi nāma hoti.",
  "anya-e0812n:1425_7": "Sabbe ca te atthā ceti ca,",
  "anya-e0812n:1425_8": "te siddhā yasseti ca,",
  "anya-e0812n:1425_9": "cūḷakameva puṭamiti ca,",
  "anya-e0812n:1425_10": "tena peyyāti ca,",
  "anya-e0812n:1425_11": "mahantā ca te guṇā ceti ca,",
  "anya-e0812n:1425_12": "kundānaṃ sobhāti ca,",
  "anya-e0812n:1425_13": "tāhi samānaṃ lakkhaṇaṃ yesanti ca viggaho.",
  "anya-e0812n:1426_0": "Akattari kattutā",
  "anya-e0812n:1427_0": "157.",
  "anya-e0812n:1428_0": "Mārāribalavissaṭṭhā, kuṇṭhā nānāvidhā’yudhā;",
  "anya-e0812n:1429_0": "Lajjamānā’ññavesena, jina pādānatā tava.",
  "anya-e0812n:1430_0": "157.",
  "anya-e0812n:1430_1": "“Mārā”iccādi.",
  "anya-e0812n:1430_2": "Māroyeva ari sattūti mārārī, tena,",
  "anya-e0812n:1430_3": "balena attano sattiyā,",
  "anya-e0812n:1430_4": "tassa vā balena senāya vissaṭṭhā abhimukhaṃ chaḍḍitā nānāvidhā anekappakārā āyudhā bhindivāḷādayo kuṇṭhā",
  "anya-e0812n:1430_5": "bheṇḍivālādayo (ka.) pariccattatikhiṇabhāvā tāyeva kuṇṭhabhāvappattiyā lajjamānā “lokappatītānubhāvānamamhākampi",
  "anya-e0812n:1430_6": "evarūpaṃ jāta”nti lajjantā aññavesena “kathaṃ nāma pare amhe na jāneyyu”nti attano āvudhavesaṃ parivattitvā",
  "anya-e0812n:1430_7": "kusumavesena,",
  "anya-e0812n:1430_8": "jināti āmantanaṃ,",
  "anya-e0812n:1430_9": "tava pādānatā pādesu sannatā.",
  "anya-e0812n:1431_0": "157.",
  "anya-e0812n:1431_1": "Idāni kattudhammasamādhino udāharaṇamuddisati “mārāri”ccādinā.",
  "anya-e0812n:1431_2": "He jina mārāribalavissaṭṭhā mārasattunā attano sattiyā vissaṭṭhā,",
  "anya-e0812n:1431_3": "mārārino vā senāya vissaṭṭhā abhimukhe pātitā nānāvidhāyudhā anekappakārabhindivāḷaususattitomarādayo",
  "anya-e0812n:1431_4": "āvudhā kuṇṭhā atikhiṇā lajjamānā “kasmā evaṃ lokapasiddhānubhāvānamamhākampi īdisaṃ vippakāramahosī”ti",
  "anya-e0812n:1431_5": "lajjantā aññavesena “kathamamhe pare na jāneyyu”nti āvudhavesaṃ hitvā tadaññabhūtena pupphavesena tava",
  "anya-e0812n:1431_6": "pādānatā pādasamīpe natā ahesunti.",
  "anya-e0812n:1431_7": "Ettha kattudhammabhūtaṃ lajjanañca aññavesena parivattanañca ānatañceti ime lajjanādīnaṃ akattubhūtesu visayesu āropitā samādhayo nāma honti.",
  "anya-e0812n:1431_8": "Māro eva arīti ca,",
  "anya-e0812n:1431_9": "balena vissaṭṭhāti ca,",
  "anya-e0812n:1431_10": "mārārinā balavissaṭṭhāti ca mārārino balaṃ senāti ca,",
  "anya-e0812n:1431_11": "tena vissaṭṭhāti ca,",
  "anya-e0812n:1431_12": "nānā anekavidhā pakārā yesanti ca,",
  "anya-e0812n:1431_13": "aññesaṃ vesoti ca,",
  "anya-e0812n:1431_14": "añño ca so veso cāti ca,",
  "anya-e0812n:1431_15": "pādesu ānatāti ca viggaho.",
  "anya-e0812n:1432_0": "Kaṭhinassa asarīre",
  "anya-e0812n:1433_0": "158.",
  "anya-e0812n:1434_0": "Munindabhāṇumā kālo-",
  "anya-e0812n:1435_0": "Dito bodhodayācale;",
  "anya-e0812n:1436_0": "Saddhammaraṃsinā bhāti,",
  "anya-e0812n:1437_0": "Indamandhatamaṃ paraṃ.",
  "anya-e0812n:1438_0": "158.",
  "anya-e0812n:1438_1": "“Muninda”iccādi.",
  "anya-e0812n:1438_2": "Bodho sabbaññutaññāṇasadiso soyeva vā udayācalo udayapabbato tasmiṃ kāle rattipariyante abhinikkhantasamaye",
  "anya-e0812n:1438_3": "udito pātubhūto munindo munindasadiso soyeva vā bhāṇumā sūriyo andhatamaṃ andhakāraṃ mohaṃ vā paraṃ accantameva",
  "anya-e0812n:1438_4": "saddhammaraṃsinā saddhammasadisena saddhammasaṅkhatena vā raṃsinā bhindaṃ padālento bhāti sobhatīti.",
  "anya-e0812n:1439_0": "158.",
  "anya-e0812n:1439_1": "Idāni kaṭhinadhammasamādhino udāharaṇamuddisati “munindi”ccādinā.",
  "anya-e0812n:1439_2": "Bodhodayācale sabbaññutaññāṇasadise sabbaññutaññāṇasaṅkhāte vā udayapabbate kālodito rattikkhaye māraparājitasamaye",
  "anya-e0812n:1439_3": "vā udito pātubhūto munindabhānumā munindasadiso munindoyeva vā sūriyo andhatamaṃ pakatighanandhakāraṃ",
  "anya-e0812n:1439_4": "bahalamohandhakāraṃ saddhammaraṃsinā saddhammasadisena saddhammabhūtena vā kiraṇena paramatisayena bhindaṃ",
  "anya-e0812n:1439_5": "padālento bhāti sobhatīti.",
  "anya-e0812n:1439_6": "Ettha thaddhadhammabhūtaṃ bhedanaṃ asarīrabhūte andhakāre buddhiyā āropitaṃ samādhi nāma hoti.",
  "anya-e0812n:1439_7": "Munīnaṃ indoti ca,",
  "anya-e0812n:1439_8": "soyeva bhānumāti ca,",
  "anya-e0812n:1439_9": "bodho eva udayācaloti ca,",
  "anya-e0812n:1439_10": "saddhammo eva raṃsīti ca viggaho.",
  "anya-e0812n:1440_0": "159.",
  "anya-e0812n:1441_0": "Vamanuggiranādye’taṃ, guṇavutyapariccutaṃ;",
  "anya-e0812n:1442_0": "Atisundaramaññaṃ tu, kāmaṃ vindati gāmmataṃ.",
  "anya-e0812n:1443_0": "159.",
  "anya-e0812n:1443_1": "Koci dhammo amukhyavisaye bandhe sobhate,",
  "anya-e0812n:1443_2": "na mukhyavisayeti dassanto āha “vamanaṃ”iccādi.",
  "anya-e0812n:1443_3": "Vamanañca uggiranañca,",
  "anya-e0812n:1443_4": "ādisaddena virecanādipariggaho.",
  "anya-e0812n:1443_5": "Etaṃ yathāvuttaṃ guṇā padhānetarā pasiddhavisayā visayantarapariggahalakkhaṇā vutti payogarūpā,",
  "anya-e0812n:1443_6": "tato apariccutaṃ aparigaḷitaṃ santaṃ amukhyabhūtaṃ atisundaraṃ accantamanoharamalaṅkārarūpattā,",
  "anya-e0812n:1443_7": "aññaṃ tu itaraṃ pana mukhyanti vuttaṃ hoti.",
  "anya-e0812n:1443_8": "Kāmaṃ ekantena gāmmataṃ asabbhasabhāvaṃ bandhe tassānucitabhāvato vindati paṭilabhati pasavatīti attho.",
  "anya-e0812n:1444_0": "159.",
  "anya-e0812n:1444_1": "Idāni imesuyeva pāṇidhammādīsu koci dhammo amukhyavisaye payutto pasattho,",
  "anya-e0812n:1444_2": "mukhyavisaye payutto apasatthoti dassento “vamanuggi”ccādimāha.",
  "anya-e0812n:1444_3": "Etaṃ vamanuggiranādi vamanauggiranavirecanādikaṃ guṇavutyapariccutaṃ amukhyapayogato agaḷitaṃ amukhyabhūtaṃ atisundaraṃ sabbesaṃ atipiyaṃ hoti,",
  "anya-e0812n:1444_4": "aññaṃ tu uttato byatirekaṃ mukhyavisaye payuttaṃ vamanuggiranādikaṃ pana kāmaṃ ekantena gāmmataṃ sabhāvaappiyagāmmadosataṃ vindati sevatīti.",
  "anya-e0812n:1444_5": "Vamanañca uggiranañceti ca,",
  "anya-e0812n:1444_6": "tāni ādīni yasseti ca,",
  "anya-e0812n:1444_7": "guṇā appadhānā vuttīti ca,",
  "anya-e0812n:1444_8": "tato apariccutanti ca viggaho.",
  "anya-e0812n:1445_0": "160.",
  "anya-e0812n:1446_0": "Kantīnaṃ vamanabyājā, munipādanakhāvalī;",
  "anya-e0812n:1447_0": "Candakantī pivantīva, nippabhaṃ taṃ karontiyo.",
  "anya-e0812n:1448_0": "160.",
  "anya-e0812n:1448_1": "Udāharati “kantīna”miccādi.",
  "anya-e0812n:1448_2": "Munino sammāsambuddhassa pādanakhānaṃ āvalī seṇiyo kantīnaṃ attano nirantaraṃ nissarantīnaṃ sobhāvisesānaṃ",
  "anya-e0812n:1448_3": "vamanabyājā uggiranalesena candakantī candacchaviyo sabbattha patthaṭattā pivantīva pānaṃ karontīti takkemi.",
  "anya-e0812n:1448_4": "Kīdisī viyāti parikappanābījamāha “nippabha”ntiādi.",
  "anya-e0812n:1448_5": "Taṃ candaṃ nippabhaṃ pabhāvirahitaṃ karontiyo vidahamānā.",
  "anya-e0812n:1448_6": "Idañhi kappanābījaṃ yato nakhasobhāliṅganena candassa sobhāvato nippabhattaṃ passitvā mahattañca tassā",
  "anya-e0812n:1448_7": "nakhāvaliyo candakantī pivantīti parikappeti kantīnañca vamanabyājaṃ.",
  "anya-e0812n:1449_0": "160.",
  "anya-e0812n:1449_1": "Iṭṭhavisaye payuttavamanuggiranādīnamudāharaṇamuddisati “kantīna”miccādinā.",
  "anya-e0812n:1449_2": "Munipādanakhāvalī munipādanakhaseṇiyo kantīnaṃ attano candamarīcisadisasobhānaṃ vamanabyājā uggiranalesena",
  "anya-e0812n:1449_3": "taṃ nimmalacandaṃ nippabhaṃ karontiyo attano sabbattha patthaṭattā nippabhaṃ karontiyo candakantī candaraṃsiyo",
  "anya-e0812n:1449_4": "pivanti maññe.",
  "anya-e0812n:1449_5": "Nakharaṃsīnaṃ sabbattha patthaṭattā sappabhassāpi candassa nippabhattañca nakharaṃsīnaṃ adhikattañca",
  "anya-e0812n:1449_6": "disvā candakantī pivanti iveti nakhāvalīnaṃ candakantipivanañca sakakantivamanañca pakati na hoti,",
  "anya-e0812n:1449_7": "byājamiti kavinā parikappitaṃ hoti.",
  "anya-e0812n:1449_8": "Ettha bhattasitthādimukhyavisayato aññakantisaṅkhataamukhyavisaye payuttaṃ vamanaṃ guṇavuttīti ñātabbaṃ.",
  "anya-e0812n:1449_9": "Vamanameva byājamiti ca,",
  "anya-e0812n:1449_10": "munino pādāti ca,",
  "anya-e0812n:1449_11": "tesu nakhāti ca,",
  "anya-e0812n:1449_12": "tesaṃ āvaliyoti ca,",
  "anya-e0812n:1449_13": "candassa kantiyoti ca,",
  "anya-e0812n:1449_14": "niggato pabhāhīti ca viggaho.",
  "anya-e0812n:1450_0": "161.",
  "anya-e0812n:1451_0": "Acittakattukaṃ rujha-miccevaṃ guṇakamma taṃ guṇakammakaṃ (sī.);",
  "anya-e0812n:1452_0": "Sacittakattukaṃ pe’taṃ, guṇakammaṃ yadu’ttamaṃ.",
  "anya-e0812n:1453_0": "161.",
  "anya-e0812n:1453_1": "Yathāvuttaṃ nigameti “acitta”iccādinā.",
  "anya-e0812n:1453_2": "Iccevaṃ acitto kattā yassa taṃ acittakattukaṃ.",
  "anya-e0812n:1453_3": "Guṇo kammaṃ yassa taṃ guṇakammaṃ.",
  "anya-e0812n:1453_4": "Tañca vamanādi rujhamatimanoharaṃ bhavati bandhocitattā.",
  "anya-e0812n:1453_5": "Nakhāvaliyo hi acittakattāro,",
  "anya-e0812n:1453_6": "kantiyo guṇakammanti vamanamatrātisundaraṃ.",
  "anya-e0812n:1453_7": "Nedameva rujhanti āha “sacitta”iccādi.",
  "anya-e0812n:1453_8": "Etaṃ vamanādikaṃ sacittakattukampiyadiguṇakammaṃ,",
  "anya-e0812n:1453_9": "uttamaṃ seṭṭhaṃ bandhocitattā.",
  "anya-e0812n:1454_0": "161.",
  "anya-e0812n:1454_1": "Anantarodāharaṇassa pasatthattañca kammani guṇe sati sacittakattukavamanādikañca iṭṭhamiti dassento “acittakattuka”miccādimāha.",
  "anya-e0812n:1454_2": "Iccevaṃ iminā pakārena acittakattukaṃ nakhāvalisaṅkhātaaviññāṇakakattuvantaṃ guṇakammaṃ nakhakantisaṅkhātaappadhānakammavantaṃ",
  "anya-e0812n:1454_3": "vamanādikaṃ rujhaṃ racanāya ucitattā rucijanakaṃ hoti,",
  "anya-e0812n:1454_4": "etaṃ vamanādikaṃ sacittakattukampi saviññāṇakakattuvantampi yadi guṇakammaṃ amukhyakammaṃ ce,",
  "anya-e0812n:1454_5": "uttamaṃ visiṭṭhameva,",
  "anya-e0812n:1454_6": "“kantīna”nti bhāvasambandhe chaṭṭhiyā satipi vamanakriyāya kammattaṃ nātivattati.",
  "anya-e0812n:1454_7": "Natthi cittaṃ yesanti ca,",
  "anya-e0812n:1454_8": "acittā kattāro yassāti ca,",
  "anya-e0812n:1454_9": "guṇo kammaṃ yasseti ca,",
  "anya-e0812n:1454_10": "saha cittena vattamānoti ca vākyaṃ.",
  "anya-e0812n:1454_11": "Iti nidassane evaṃ pakāre nipāto,",
  "anya-e0812n:1454_12": "atha vā vacanavacanīyānaṃ vacanavacanīyādīnaṃ (ka.) nigamārambhe nipātasamudāyo.",
  "anya-e0812n:1455_0": "162.",
  "anya-e0812n:1456_0": "Uggirantova sa sneha-rasaṃ jinavaro jane;",
  "anya-e0812n:1457_0": "Bhāsanto madhuraṃ dhammaṃ, kaṃ na sampīṇaye janaṃ.",
  "anya-e0812n:1458_0": "162.",
  "anya-e0812n:1458_1": "Tadudāharati “uggirantovā”tiādinā.",
  "anya-e0812n:1458_2": "So jinavaro jane sakalasattanikāye sneharasaṃ attano pemasaṅkhātaṃ anurāgaṃ uggirantova vamanto viya",
  "anya-e0812n:1458_3": "madhuraṃ atipaṇītaṃ dhammaṃ bhāsanto kaṃ janaṃ na sampīṇaye,",
  "anya-e0812n:1458_4": "sabbameva sampīṇeti.",
  "anya-e0812n:1458_5": "Ettha jinavaro kattā sacitto,",
  "anya-e0812n:1458_6": "sneharaso guṇakammaṃ.",
  "anya-e0812n:1459_0": "162.",
  "anya-e0812n:1459_1": "Idāni sacittakakattupakkhe udāharaṇamuddisati “uggiranto”ccādinā.",
  "anya-e0812n:1459_2": "So jinavaro jane sakalasattanikāye sneharasaṃ attano pemasaṅkhātaanurāgaṃ uggiranto iva vamanto viya",
  "anya-e0812n:1459_3": "madhuraṃ ādikalyāṇādibhāvena paṇītaṃ dhammaṃ saddhammaṃ bhāsanto desento yathāsayaṃ vadanto kaṃ janaṃ",
  "anya-e0812n:1459_4": "kīdisaṃ puggalaṃ na sampīṇaye,",
  "anya-e0812n:1459_5": "pīṇeti evāti.",
  "anya-e0812n:1459_6": "Ettha uggiranaṃ jinavarasaṅkhatasacittakakattuvantampi sneharasasaṅkhātaamukhyakammayuttattā pasatthaṃ hoti.",
  "anya-e0812n:1459_7": "Sneho eva raso anurāgoti viggaho.",
  "anya-e0812n:1460_0": "163.",
  "anya-e0812n:1461_0": "Yo saddasatthakusalo kusalo nighaṇṭu-",
  "anya-e0812n:1462_0": "Chandoalaṅkatisu niccakatābhiyogo;",
  "anya-e0812n:1463_0": "So’yaṃ kavittavikalopi kavīsu saṅkhya-",
  "anya-e0812n:1464_0": "Mogayha vindati hi kitti’mamandarūpaṃ.",
  "anya-e0812n:1465_0": "Iti saṅgharakkhitamahāsāmipādaviracite",
  "anya-e0812n:1466_0": "Subodhālaṅkāre",
  "anya-e0812n:1467_0": "Guṇāvabodho nāma tatiyo paricchedo.",
  "anya-e0812n:1468_0": "163.",
  "anya-e0812n:1468_1": "Ganthantarāhitavāsanāya,",
  "anya-e0812n:1468_2": "tadanubandhapaṭibhāne cāvijjamānepi sutena abhiyogabalena kavitā kitti ca tadanugatā samupalabbhatīti samanusāsati “yo”iccādinā.",
  "anya-e0812n:1468_3": "Saddasatthe byākaraṇe kismiñci “idameve”ti niyamābhāvā kusalo cheko nighaṇṭumhi abhidhānasatthe ca chandasi",
  "anya-e0812n:1468_4": "vuttijātippapañcapakāsakachandovicitisatthe ca alaṅkatisu alaṅkārasatthe ca kusalo na kevalaṃ saddasattheyeva,",
  "anya-e0812n:1468_5": "atha ca pana niccamanavarataṃ divā ca ratto ca kato abhiyogo vāyāmo racanāvisaye yassa soyaṃ kavittavikalopi",
  "anya-e0812n:1468_6": "bandhakaraṇasaṅkhātakaviguṇaparihīnopi kavīsu kaviguṇopetesu saṅkhyaṃ gaṇanaṃ ogayha paṭilabhitvā amandarūpaṃ",
  "anya-e0812n:1468_7": "atibahuṃ kittiṃ parisuddhabandharacanālakkhaṇaṃ tappabhavaṃ khyātaṃ vindati paṭilabhatevāti.",
  "anya-e0812n:1469_0": "Iti subodhālaṅkāre mahāsāmināmikāyaṃ",
  "anya-e0812n:1470_0": "Subodhālaṅkāraṭīkāyaṃ",
  "anya-e0812n:1471_0": "Guṇāvabodhaparicchedo tatiyo.",
  "anya-e0812n:1472_0": "163.",
  "anya-e0812n:1472_1": "Idāni uddesakkamena saddālaṅkāre niddisitvā byākaraṇanighaṇṭuchandoparivārite imasmiṃ nirantarābhiyogo",
  "anya-e0812n:1472_2": "ihalokiyādimahantayasassa kāraṇamiti sissānamanusāsanto “yo saddasatthakusalo”ccādimāha.",
  "anya-e0812n:1472_3": "Yo theranavamajjhimesu koci saddasatthakusalo saddānusāsanabyākaraṇavisaye pakatipaccayādivibhāgakappanāya",
  "anya-e0812n:1472_4": "cheko nighaṇṭuchandoalaṅkatīsu abhidhānachandoalaṅkārasatthesupi kusalo taṃtaṃvibhāgabuddhīnaṃ paṭipādanena",
  "anya-e0812n:1472_5": "cheko niccakatābhiyogo dhāraṇamanasikāravasena niccaṃ katussāho hoti.",
  "anya-e0812n:1472_6": "So ayaṃ appamādī kavittavikalopi pakatisiddhakabbaracanaguṇarahitopi kavīsu saṅkhyaṃ kabbakattūsu gaṇanaṃ",
  "anya-e0812n:1472_7": "ogayha kabbakaraṇaṭīkākaraṇādipakārena ogāhetvā taṃ gaṇanaṃ pāpuṇitvā amandarūpaṃ anappakasabhāvaṃ atibahuṃ",
  "anya-e0812n:1472_8": "kittiṃ niddosaṃ sattharacanalakkhaṇaṃ puññasañcayaṃ,",
  "anya-e0812n:1472_9": "tappabhavaṃ pasiddhiṃ vā vindati labhatevāti.",
  "anya-e0812n:1472_10": "Yathāvuttasatthesu abhiyogo bandhassa ekantakāraṇameva.",
  "anya-e0812n:1472_11": "Vuttaṃ hi–",
  "anya-e0812n:1473_0": "“Sābhāvikī ca paṭibhā,",
  "anya-e0812n:1474_0": "Sutañca bahunimmalaṃ;",
  "anya-e0812n:1475_0": "Amando cābhiyogo’yaṃ,",
  "anya-e0812n:1476_0": "Hetu hoti’ha bandhane”ti kābyādāsa 1.103.",
  "anya-e0812n:1477_0": "Tattha sābhāvikī sabhāvasiddhā paṭibhā ca paññā ca bahu nimmalaṃ anappakaṃ nijjaṭaṃ sutañca amando abhiyogo",
  "anya-e0812n:1477_1": "ca anappako abhyāso ceti ayameso sabbopi iha bandhane imissaṃ kabbaracanāyaṃ hetu hoti kāraṇaṃ bhavatīti.",
  "anya-e0812n:1477_2": "Sadde sāsati ettha etenāti imasmiṃ atthe tappaccayañca tassa thādesañca katvā saddasatthanti ñātabbaṃ,",
  "anya-e0812n:1477_3": "saddasatthe kusaloti ca,",
  "anya-e0812n:1477_4": "nighaṇṭu ca chando ca alaṅkati alaṅkārañceti ca viggaho,",
  "anya-e0812n:1477_5": "ettha alaṅkatisaddo satthāpekkhāya napuṃsako hoti,",
  "anya-e0812n:1477_6": "niccaṃ kato abhiyogo asseti ca,",
  "anya-e0812n:1477_7": "kavino bhāvoti ca,",
  "anya-e0812n:1477_8": "tena vikaloti ca,",
  "anya-e0812n:1477_9": "amandaṃ rūpaṃ sabhāvo yasseti ca vākyaṃ.",
  "anya-e0812n:1478_0": "Iti subodhālaṅkāranissaye",
  "anya-e0812n:1479_0": "Tatiyo paricchedo.",
  "anya-e0812n:1480_0": "4. Atthālaṅkārāvabodhapariccheda",
  "anya-e0812n:1481_0": "164.",
  "anya-e0812n:1482_0": "Atthālaṅkārasahitā, saguṇā bandhapaddhati;",
  "anya-e0812n:1483_0": "Accantakantā kantāva yatoaccantakantāva (ka.), vuccantete tato’dhunā.",
  "anya-e0812n:1484_0": "164.",
  "anya-e0812n:1484_1": "Evaṃ saddālaṅkāre paricchijja sampatyatthālaṅkāraṃ bodhayitumāha “atthālaṅkāra”iccādi.",
  "anya-e0812n:1484_2": "Saguṇā yathāvuttehi pasādādīhi saddaguṇehi sahitā bandhapaddhati kabbaracanaṃ.",
  "anya-e0812n:1484_3": "Alaṅkarīyati kantiṃ nīyati bandho etehi sarīramiva hārādīhīti alaṅkārā,",
  "anya-e0812n:1484_4": "tehi atthālaṅkārehi jātyādilakkhaṇehi sahitā saṃyuttā satī saguṇā patibbatādiguṇopetā atthena dhanena",
  "anya-e0812n:1484_5": "alaṅkārena ābharaṇena sahitā yuttā kantāva aṅganā viya.",
  "anya-e0812n:1484_6": "Yato accantakantā atisayaramaṇīyā siyā,",
  "anya-e0812n:1484_7": "tato tena kāraṇena ye atthālaṅkārā avasaraṃ pattā,",
  "anya-e0812n:1484_8": "te adhunā idāni vuccante kathīyanti.",
  "anya-e0812n:1485_0": "164.",
  "anya-e0812n:1485_1": "Evaṃ saddālaṅkāravibhāgaṃ dassetvā idāni tannissayaṃyeva atthālaṅkārabandhamārabhanto “atthālaṅkāri”ccādimāha.",
  "anya-e0812n:1485_2": "Saguṇā yathāvuttapasādādisaddaguṇayuttā bandhapaddhati pajjagajjādipabhedā racanāvali atthālaṅkārasahitā",
  "anya-e0812n:1485_3": "sabhāvavuttivaṅkavuttisaṅkhātena atthālaṅkārena saṃyuttā saguṇā atthālaṅkārasahitā kantā iva patibbatādīhi",
  "anya-e0812n:1485_4": "guṇehi yuttā suvaṇṇarajatamaṇimuttādidhanehi gīveyyakaṭakanūpurādīhi ābharaṇehi ca yuttā aṅganāva accantakantā",
  "anya-e0812n:1485_5": "yato atisayena ramaṇīyā,",
  "anya-e0812n:1485_6": "tato tasmā te atthālaṅkārā adhunā dāni vuccante.",
  "anya-e0812n:1485_7": "Alaṅkaronti bandhaṃ sarīraṃ vā etehīti ca,",
  "anya-e0812n:1485_8": "atthassa alaṅkārāti ca,",
  "anya-e0812n:1485_9": "tehi sahitāti ca,",
  "anya-e0812n:1485_10": "guṇehi saha vattatīti ca,",
  "anya-e0812n:1485_11": "bandhassa paddhatīti ca,",
  "anya-e0812n:1485_12": "accantaṃ atisayena kantāti ca viggaho.",
  "anya-e0812n:1486_0": "165.",
  "anya-e0812n:1487_0": "Sabhāvavaṅkavuttīnaṃ, bhedā dvidhā alaṃkriyā;",
  "anya-e0812n:1488_0": "Paṭhamā tattha vatthūnaṃ, nānāvatthāvibhāvinī.",
  "anya-e0812n:1489_0": "165.",
  "anya-e0812n:1489_1": "Katippabhedā te iccāha “sabhāva”iccādi.",
  "anya-e0812n:1489_2": "Sabhāvavutti vaṅkavuttīti imesaṃ bhedā pabhedena alaṃkriyā atthālaṅkārādvidhādvippakārā.",
  "anya-e0812n:1489_3": "Tesu sabhāvavutti kīdisīti āha “paṭhamā”tiādi.",
  "anya-e0812n:1489_4": "Tattha tāsu paṭhamā sabhāvavutti vatthūnaṃ padatthānaṃ jātiguṇakriyādabbasabhāvānaṃ nānā vicittā,",
  "anya-e0812n:1489_5": "na dvekāva avatthā avasarā vibhāvinī pakāsikā viññeyyā.",
  "anya-e0812n:1489_6": "Jātyādīnaṃ padatthānaṃ yathāsabhāvamanekappakāraṃ sammadeva vivarantī sabhāvaṃ padatthānaṃ vicittaṃ vadatīti sabhāvavutti nāmāti adhippāyo,",
  "anya-e0812n:1489_7": "sāva jātiyā padatthasarūpassa tathātathāpaṭipādakattena vuttiyā dattiyā (ka.) jātipi vuccati.",
  "anya-e0812n:1490_0": "165.",
  "anya-e0812n:1490_1": "Pasatthālaṅkārā pasatthādialaṅkārā (ka.) pabhedato ettakāti dassento “sabhāvi”ccādimāha.",
  "anya-e0812n:1490_2": "Alaṃkriyā atthālaṅkārā sabhāvavaṅkavuttīnaṃ bhedā pabhedato dvidhā dvippakārā honti.",
  "anya-e0812n:1490_3": "Tattha tāsudvīsu paṭhamā sabhāvavutti vatthūnaṃ jātiguṇakriyādabbalakkhaṇānaṃ padatthānaṃ nānāvatthāvibhāvinī anekappakārassa pakāsinī hoti.",
  "anya-e0812n:1490_4": "Ettha jātyādīnaṃ padatthānaṃ anekappakārasabhāvapakāsinī sabhāvavutti nāma.",
  "anya-e0812n:1490_5": "Esāva jāti guṇādicatubbidhapadatthānaṃ sarūpasaṅkhātajātiyā tehi ākārehi paṭipādanato upacārato jāti nāma hoti.",
  "anya-e0812n:1490_6": "Jātyādipadatthānaṃyeva yathāsabhāvaṃ hitvā vatthuparikappitaatisayopamārūpakādisarūpasaṅkhātaṃ vaṅkasabhāvaṃ pakāsentī vaṅkavutti nāma.",
  "anya-e0812n:1490_7": "Yabhāvo ca vaṅko cāti ca,",
  "anya-e0812n:1490_8": "tesaṃ vuttīti ca,",
  "anya-e0812n:1490_9": "alaṃkaronti etāhīti ca,",
  "anya-e0812n:1490_10": "nānā anekā ca sā avatthā cāti ca vākyaṃ.",
  "anya-e0812n:1491_0": "Yathā –",
  "anya-e0812n:1492_0": "166.",
  "anya-e0812n:1493_0": "Līlāvikantisubhago,",
  "anya-e0812n:1494_0": "Disāthiravilokano;",
  "anya-e0812n:1495_0": "Bodhisattaṅkuro bhāsaṃ,",
  "anya-e0812n:1496_0": "Viroci vācamāsabhiṃ.",
  "anya-e0812n:1497_0": "166.",
  "anya-e0812n:1497_1": "“Yathe”ti taṃ udāharati.",
  "anya-e0812n:1497_2": "Līlāya vilāsena vihitāya vikantiyā gamanena sattapadavītihārasaṅkhātena subhago sundaro disāsu dasasu",
  "anya-e0812n:1497_3": "thiramacalaṃ vilokanaṃ yassa so bodhisattaṅkuro tadahujāto mahābodhisatto āsabhiṃ vācaṃ “aggohamasmī”tiādikamuttamaṃ",
  "anya-e0812n:1497_4": "nibbhayavacanaṃ bhāsaṃ vadanto viroci visesena ramaṇīyattaṃ patto.",
  "anya-e0812n:1497_5": "Ayaṃ sabhāvavutti.",
  "anya-e0812n:1497_6": "Evaṃ jātisabhāvavutyādayopi parikappanīyā.",
  "anya-e0812n:1498_0": "166.",
  "anya-e0812n:1498_1": "Idāni sabhāvavuttiyā udāharaṇaṃ āha “yathā –",
  "anya-e0812n:1498_2": "līlāvikanti”ccādi.",
  "anya-e0812n:1498_3": "Līlāvikantisubhago vilāsagamanena sattapadavītihārena sundaro disāthiravilokano dasadisāsu acalaolokano",
  "anya-e0812n:1498_4": "bodhisattaṅkuro mahābodhisattaṅkuro āsabhiṃ vācaṃ “aggohamasmī”tiādinā abhītavacanaṃ bhāsaṃ vadanto viroci asobhīti.",
  "anya-e0812n:1498_5": "Iha bodhisattasaṅkhātassa dabbassa līlāvikantidisāthiravilokanavaconicchāraṇasaṅkhatānaṃ avatthānaṃ pakāsitattā dabbasabhāvavuttīti ñātabbā.",
  "anya-e0812n:1498_6": "Esāyeva dabbagatagatyādivicitrasarūpaṃ alaṅkaraṇato alaṅkāro nāma,",
  "anya-e0812n:1498_7": "dabbagatagatyādayo pana alaṃkiriyamānattā alaṃkiriyā nāma.",
  "anya-e0812n:1498_8": "Jātiguṇakriyāsabhāvavuttiyopi evameva daṭṭhabbā.",
  "anya-e0812n:1498_9": "Līlāya yuttā vikantīti ca,",
  "anya-e0812n:1498_10": "tāya subhagoti ca,",
  "anya-e0812n:1498_11": "disāsu thiraṃ vilokanaṃ yasseti ca,",
  "anya-e0812n:1498_12": "bodhiyā paññāya sattoti ca,",
  "anya-e0812n:1498_13": "soyeva aṅkuroti ca,",
  "anya-e0812n:1498_14": "usabhassa bhāvoti ca vākyaṃ.",
  "anya-e0812n:1498_15": "Usabhassa bhāvasaṅkhātā akampanīyā ṭhiti āsabhaṃ nāma,",
  "anya-e0812n:1498_16": "akampabhāvato tena samāpi vācā upacārato āsabhī nāma hoti.",
  "anya-e0812n:1499_0": "167.",
  "anya-e0812n:1500_0": "Vutti vatthusabhāvassa, yā’ññathā sā parābhave;",
  "anya-e0812n:1501_0": "Tassā’nantavikappattā, hoti bījopadassanaṃ.",
  "anya-e0812n:1502_0": "167.",
  "anya-e0812n:1502_1": "Dutiyamāha “vutti”ccādinā.",
  "anya-e0812n:1502_2": "Vatthuno jātyādirūpassa padatthassa sabhāvo yassaṃ avatthāyaṃ yādisaṃ rūpaṃ tassa aññathābhāvena tassa rūpassa tathetaṃ dabbāpanena vutti vacanaṃ.",
  "anya-e0812n:1502_3": "Parā bhave aññā vaṅkavutti nāma siyā.",
  "anya-e0812n:1502_4": "Kiṃ sā sākallena vattuṃ sakkāti āha “tassā”iccādi.",
  "anya-e0812n:1502_5": "Tassā vaṅkavuttiyā anantavikappattā aparimitabhedakattā bījassa kāraṇattā sakalabyattibyāpisāmaññarūpassa yato pare vicittālaṅkārā pasavanti,",
  "anya-e0812n:1502_6": "upadassanaṃ kathanaṃ hoti niravasesābhidhānassa kenāpyasakkuṇeyyattā.",
  "anya-e0812n:1503_0": "167.",
  "anya-e0812n:1503_1": "Idāni vaṅkavuttiṃ dasseti “vutti”ccādinā.",
  "anya-e0812n:1503_2": "Vatthusabhāvassa jātyādipadatthasambandhino tāsu tāsu avatthāsu yo sabhāvo vijjati,",
  "anya-e0812n:1503_3": "tassa sabhāvassa aññathā vijjamānākāraṃ hitvā vattuparikappitena atisayaupamārūpakādiaññapakārena yā vutti yaṃ kathanaṃ atthi,",
  "anya-e0812n:1503_4": "sā parābhave sabhāvavuttito aññā vaṅkavutti nāma siyā.",
  "anya-e0812n:1503_5": "Tassā vaṅkavuttiyā anantavikappattā appamāṇapakkhattā kathanena parisamāpetuṃ asakkuṇeyyattā nayato tassa",
  "anya-e0812n:1503_6": "anantapakkhassa pariggahaṇatthaṃ bījopadassanaṃ kāraṇamattassa nidassanaṃ hoti.",
  "anya-e0812n:1503_7": "Vakkhamānabhedato ekamekampi attanā sadisaṃ anantabhedapariggahajānanatthaṃ pahotīti adhippāyo.",
  "anya-e0812n:1503_8": "Vatthūnaṃ sabhāvoti ca,",
  "anya-e0812n:1503_9": "anantā vikappā yassa sabhāvasseti ca,",
  "anya-e0812n:1503_10": "tassa bhāvoti ca,",
  "anya-e0812n:1503_11": "bījassa upadassananti ca viggaho.",
  "anya-e0812n:1504_0": "Vaṅkavuttiatthālaṅkārauddesavaṇṇanā",
  "anya-e0812n:1505_0": "168.",
  "anya-e0812n:1506_0": "Tatthā’tisayaupamā-",
  "anya-e0812n:1507_0": "Rūpakāvuttidīpakaṃ;",
  "anya-e0812n:1508_0": "Akkhepo’tthantaranyāso,",
  "anya-e0812n:1509_0": "Byatireko vibhāvanā.",
  "anya-e0812n:1510_0": "169.",
  "anya-e0812n:1511_0": "Hetukkamo piyataraṃ, samāsaparikappanā;",
  "anya-e0812n:1512_0": "Samāhitaṃ pariyāya-vuttibyājopavaṇṇanaṃ.",
  "anya-e0812n:1513_0": "170.",
  "anya-e0812n:1514_0": "Visesa ruḷhāhaṅkārā,",
  "anya-e0812n:1515_0": "Sileso tulyayogitā;",
  "anya-e0812n:1516_0": "Nidassanaṃ mahantattaṃ,",
  "anya-e0812n:1517_0": "Vañcanā’ppakatatthuti.",
  "anya-e0812n:1518_0": "171.",
  "anya-e0812n:1519_0": "Ekāvali aññamaññaṃ, sahavutti virodhitā;",
  "anya-e0812n:1520_0": "Parivuttibbhamobhāvo, missa’māsī rasī iti.",
  "anya-e0812n:1521_0": "172.",
  "anya-e0812n:1522_0": "Ete bhedā samuddiṭṭhā, bhāvo jīvitamuccate;",
  "anya-e0812n:1523_0": "Vaṅkavuttīsu poseti, sileso tu siriṃ paraṃ.",
  "anya-e0812n:1524_0": "168- 172.",
  "anya-e0812n:1524_1": "Yathoddesaṃ niddisitukāmo uddisati “tatthe”ccādi.",
  "anya-e0812n:1524_2": "Tatthāti tassaṃ vaṅkavuttiyaṃ “ete bhedā samuddiṭṭhā”ti iminā sambandho.",
  "anya-e0812n:1524_3": "Samuddiṭṭhāti saṅkhepanayena vuttā.",
  "anya-e0812n:1524_4": "Atisayo upamā rūpakaṃ āvutti dīpakañca,",
  "anya-e0812n:1524_5": "samāso samāsavutti parikappanā ca,",
  "anya-e0812n:1524_6": "viseso ruḷhāhaṅkāro ca,",
  "anya-e0812n:1524_7": "jīvitamuccateti tadabhāve bandhassa chavasseva heyyattā vuttaṃ,",
  "anya-e0812n:1524_8": "sileso tu vaṅkavuttīsu sabhāvavuttiṃ hitvā vatthusabhāvato aññathā yathā tathā parikappanarūpāsu atisayādīsu",
  "anya-e0812n:1524_9": "vuttīsu paraṃ siriṃ kantiṃ poseti taṃ pūreti āvahatīti.",
  "anya-e0812n:1525_0": "168- 172.",
  "anya-e0812n:1525_1": "Bhedavantānaṃ padatthānaṃ sabhāvakathanaṃ uddesakkamena pākaṭaṃ hotīti vattamānehi alaṅkārehi uddisanto “tatthātisaya…pe…",
  "anya-e0812n:1525_2": "rasī”ti gāthācatukkamāha.",
  "anya-e0812n:1525_3": "Tattha tatthāti tissaṃ vaṅkavuttiyaṃ iti evaṃ ete pañcatiṃsa bhedā samuddiṭṭhā saṅkhepena vuttāti.",
  "anya-e0812n:1525_4": "Etesaṃ pana padānaṃ attho niddese āvibhavissati.",
  "anya-e0812n:1525_5": "Iminā bhāvo ca sileso ca atippasatthoti dīpeti.",
  "anya-e0812n:1525_6": "Bhāvo bhāvālaṅkāro jīvitaṃ bandhassa pāṇabhūtoti vuccate,",
  "anya-e0812n:1525_7": "bhāvarahitassa bandhassa chavasarīrassa viya anupādeyyattā,",
  "anya-e0812n:1525_8": "sileso tu silesālaṅkāro pana vaṅkavuttīsu atisayopamādivaṅkavuttīsu paramukkaṃsabhūtaṃ siriṃ sobhaṃ poseti pūreti.",
  "anya-e0812n:1526_0": "Niddesavaṇṇanā",
  "anya-e0812n:1527_0": "173.",
  "anya-e0812n:1528_0": "Pakāsikā visesassa,",
  "anya-e0812n:1529_0": "Siyā’tisayavutti yā;",
  "anya-e0812n:1530_0": "Lokātikkantavisayā,",
  "anya-e0812n:1531_0": "Lokiyāti ca sā dvidhā.",
  "anya-e0812n:1532_0": "173.",
  "anya-e0812n:1532_1": "Tatthātisayavuttīnaṃ tāva niddisanto āha “pakāsikā”iccādi.",
  "anya-e0812n:1532_2": "Visesassa vatthugatassātimattassa pakāsikāyāti anuvaditvā sā atisayavutti siyāti vidhīyate,",
  "anya-e0812n:1532_3": "atisayassa vatthuno ukkaṃsassa paṭipādikā vutti atisayavutti.",
  "anya-e0812n:1532_4": "Sā ca duvidhāti āha “loka”iccādi.",
  "anya-e0812n:1532_5": "Lokaṃ lokappatītiṃ atikkanto visayo gocaro yassā sā lokātikkantavisayā ca loke bhavā lokaṭhitimanatikkantattāti",
  "anya-e0812n:1532_6": "lokiyā cāti atisayavutti dvidhā dvippakārā bhavati.",
  "anya-e0812n:1533_0": "173.",
  "anya-e0812n:1533_1": "Idāni uddesakkamena atisayavuttiṃ dasseti “pakāsi”ccādinā.",
  "anya-e0812n:1533_2": "Visesassa jātyādipadatthagataadhikavisesassa yā vutti pakāsikā,",
  "anya-e0812n:1533_3": "sā atisayavutti nāma siyā,",
  "anya-e0812n:1533_4": "sā atisayavutti lokātikkantavisayā ca jātyādipadatthānaṃ yathāsabhāvasaṅkhatalokaṭhityātikkantavisayattā",
  "anya-e0812n:1533_5": "lokātikkanta visayāti ca lokiyāti ca yathāvuttalokamanatikkamma pavattanato lokiyāti cevaṃ dvidhā dvippakārā honti.",
  "anya-e0812n:1533_6": "Vadatīti vutti,",
  "anya-e0812n:1533_7": "atisayassa vuttīti ca,",
  "anya-e0812n:1533_8": "lokaṃ atikkanto visayo etissāti ca,",
  "anya-e0812n:1533_9": "loke bhavāti ca viggaho.",
  "anya-e0812n:1533_10": "“Visesassa pakāsikā”ti pasiddhaguṇānuvādena sā atisayavutti siyāti apasiddhaṃ atisayavuttividhānaṃ karoti,",
  "anya-e0812n:1533_11": "yathā “yo kuṇḍalī,",
  "anya-e0812n:1533_12": "so devadatto”ti.",
  "anya-e0812n:1533_13": "Anuvādakaanuvādanīyabhedo uparipyevameva daṭṭhabbo.",
  "anya-e0812n:1534_0": "174.",
  "anya-e0812n:1535_0": "Lokiyātisayasse’te,",
  "anya-e0812n:1536_0": "Bhedā ye jātiādayo;",
  "anya-e0812n:1537_0": "Paṭipādīyate tva’jja,",
  "anya-e0812n:1538_0": "Lokātikkantagocarā.",
  "anya-e0812n:1539_0": "174.",
  "anya-e0812n:1539_1": "Ayaṃ dvippakārā atisayavutti sabhāvavutyādīhi bhinnāti ce?",
  "anya-e0812n:1539_2": "Āha “loka”iccādi.",
  "anya-e0812n:1539_3": "Jātiādayo yato padatthassa vicittaṃ sarūpaṃ vadatīti vicittasarūpapaṭipādikā sabhāvavuttipi alaṅkāro,",
  "anya-e0812n:1539_4": "alaṅkāriyaṃ tu vatthumattaṃ,",
  "anya-e0812n:1539_5": "tato sabhāvavutyādayo ye bhedā visesā,",
  "anya-e0812n:1539_6": "ete lokiyātisayassa bhedā,",
  "anya-e0812n:1539_7": "yathā sarīre yaṃ sahajaṃ sundarattaṃ,",
  "anya-e0812n:1539_8": "tassa posakāpi muttāvalippabhuti alaṅkāroti vuccati,",
  "anya-e0812n:1539_9": "evaṃ bandhepyalaṅkāriyavatthunimittaṃ dhammattaṃ yāya ukkaṃsīyati,",
  "anya-e0812n:1539_10": "sā ukkaṃsoti vuccati.",
  "anya-e0812n:1539_11": "Sā ca vutti alaṅkārasaddena vuccate.",
  "anya-e0812n:1539_12": "Sā pana atisayavuttiyeva.",
  "anya-e0812n:1539_13": "Tenevāha “lokiyātisayassete,",
  "anya-e0812n:1539_14": "bhedā ye jātiādayo”ti.",
  "anya-e0812n:1539_15": "Yato evaṃ,",
  "anya-e0812n:1539_16": "tato lokātikkantavisayā ca visuṃ dassanīyāti āha “paṭī”tiādi.",
  "anya-e0812n:1539_17": "Tusaddo bhede.",
  "anya-e0812n:1539_18": "Ajja tu idāni pana lokātikkantagocarā paṭipādīyateti sambandho.",
  "anya-e0812n:1540_0": "174.",
  "anya-e0812n:1540_1": "Idāni esā dvippakārāpi atisayavuttisabhāvavutyādīhi anaññāti dassetuṃ “lokiye”ccādimāha.",
  "anya-e0812n:1540_2": "Jātiādayo jātiguṇādipadatthagatavicittasarūpassa pakāsanato nissayavohārena “jātyādayo”ti niddiṭṭhā jātisabhāvavuttiguṇasabhāvavutyādayo",
  "anya-e0812n:1540_3": "ye bhedā visesā,",
  "anya-e0812n:1540_4": "ete lokiyātisayassa lokiyātisayavuttiyāyeva bhedā avayavā.",
  "anya-e0812n:1540_5": "Tattha lokiyātisayavutti nāma jātisabhāvavuttiguṇasabhāvavutyādayoyevāti.",
  "anya-e0812n:1540_6": "Esāyeva vicitrarūpapaṭipādikā ukkaṃsāti ca vuccati.",
  "anya-e0812n:1540_7": "Evaṃ lokiyātisayavuttiyā “līlāvikantisubhago”ti udāharaṇassa gamyamānattā vakkhamānaṃ paṭijānāti “paṭipādīyate”ccādinā.",
  "anya-e0812n:1540_8": "Ajja tu idāni pana lokātikkantagocarā atisayavutti paṭipādīyate udāharaṇato nipphādīyati.",
  "anya-e0812n:1540_9": "Loke bhavoti ca,",
  "anya-e0812n:1540_10": "tassa atisayo ādhikkamiti ca vākyaṃ.",
  "anya-e0812n:1541_0": "175.",
  "anya-e0812n:1542_0": "Pivanti dehakantī ye,",
  "anya-e0812n:1543_0": "Nettañjalipuṭena te;",
  "anya-e0812n:1544_0": "Nā’laṃ hantuṃ jine’saṃ tvaṃ,",
  "anya-e0812n:1545_0": "Taṇhaṃ taṇhāharopi kiṃ.",
  "anya-e0812n:1546_0": "175.",
  "anya-e0812n:1546_1": "Tamudāharati “pivanti”ccādinā.",
  "anya-e0812n:1546_2": "Jina te dehakantī sarīrasobhāyo ye janā nettañjalipuṭena attano nayanadvandasaṅkhātena añjalipuṭena pivanti,",
  "anya-e0812n:1546_3": "esaṃ janānaṃ taṇhaṃ pipāsaṃ lobhameva vā harati anupatati apanayati (?).",
  "anya-e0812n:1546_4": "Taṇhāharopi samāno tvaṃ hantuṃ nivattituṃ kiṃ nālaṃ kasmā asamatthosi.",
  "anya-e0812n:1546_5": "Taṇhāharā nāma taṇhameva nudanti.",
  "anya-e0812n:1546_6": "Atra hanantāmapiha sampanudati lokaṭhitiṃ atikkamma dehakantiyā bahuttanadhammo vutto.",
  "anya-e0812n:1547_0": "175.",
  "anya-e0812n:1547_1": "Idāni paṭiññātānusārena paṭipādeti “pivanti”ccādinā.",
  "anya-e0812n:1547_2": "Bho jina te tuyhaṃ dehakantī sarīrasobhāyo ye janā nettañjalipuṭena nettasaṅkhātena hatthapuṭena pivanti,",
  "anya-e0812n:1547_3": "esaṃ sādhujanānaṃ taṇhaṃ pipāsaṃ lobhameva vā taṇhāharopi tvaṃ sabbesaṃ taṇhāvināsakopi hantuṃ nivāretuṃ kiṃ nālaṃ kasmā asamatthosīti.",
  "anya-e0812n:1547_4": "Ettha pivanaṃ nāma pipāsaṃ vinetīti lokasabhāvo.",
  "anya-e0812n:1547_5": "Taṇhaṃ hantuṃ nālamiti lokasabhāvamatikkantattho.",
  "anya-e0812n:1547_6": "Kantīnaṃ adhikapiyatā atisayadhammo,",
  "anya-e0812n:1547_7": "tassa vutti pana taṇhaṃ hantuṃ nālamiti lokātikkantaatthaṃ visayaṃ katvā pavatto hoti.",
  "anya-e0812n:1547_8": "Sā pana kathetumicchitaṃ kantīnaṃ adhikapiyataṃ taṇhāhanane asamatthaṃ vatvā dīpetīti vaṅkavutti nāma.",
  "anya-e0812n:1547_9": "Vuccamānānaṃ upamārūpakādīnampi vaṅkavuttitā icchitatthassa pakārantarena pakāsanatoyeva.",
  "anya-e0812n:1547_10": "Yathā nāma sarīrasahajaṃ pīnattādisundarattaṃ uddīpanākārena ṭhitā kaṭakauṇhīsahārādayo alaṅkārā nāma bhavanti,",
  "anya-e0812n:1547_11": "evaṃ bandhasarīrasaṅkhāte alaṅkaraṇīyavatthumhi vijjamānaatipiyatādimeva uddīpetvā alaṅkurumānā “taṇhāharosi",
  "anya-e0812n:1547_12": "tvaṃ esaṃ kantī pivantānaṃ taṇhaṃ hantuṃ nāla”miti vācābhaṅgī alaṅkāro nāma.",
  "anya-e0812n:1547_13": "Alaṅkāriyaṃ nāma alaṅkātabbakantipiyatāya bahuttanti.",
  "anya-e0812n:1547_14": "Uttaripi alaṅkāraalaṅkāriyavibhāgo ca anurūpato yojanakkamo ca evameva daṭṭhabbo.",
  "anya-e0812n:1547_15": "Dehe kantīti ca,",
  "anya-e0812n:1547_16": "añjalīyeva puṭoti ca,",
  "anya-e0812n:1547_17": "nettāniyeva añjalipuṭoti ca,",
  "anya-e0812n:1547_18": "taṇhaṃ haratīti ca viggaho.",
  "anya-e0812n:1548_0": "176.",
  "anya-e0812n:1549_0": "Upamānopameyyānaṃ, sadhammattaṃ siyo’pamā;",
  "anya-e0812n:1550_0": "Saddatthagammā vākyattha-visayāti ca sā tidhā.",
  "anya-e0812n:1551_0": "176.",
  "anya-e0812n:1551_1": "Upamaṃ niddisati “upamāne”ccādinā.",
  "anya-e0812n:1551_2": "Upamīyate anenāti upamānaṃ,",
  "anya-e0812n:1551_3": "padumādikavatthu.",
  "anya-e0812n:1551_4": "Padumādiko tu saddo upamānavācako.",
  "anya-e0812n:1551_5": "Upamīyatīti upameyyaṃ,",
  "anya-e0812n:1551_6": "mukhādikavatthu.",
  "anya-e0812n:1551_7": "Mukhādiko saddo tu upameyyavācako.",
  "anya-e0812n:1551_8": "Tesaṃ upamānopameyyānaṃ padumādimukhādivatthūnañca.",
  "anya-e0812n:1551_9": "Sadhammattanti samāno dhammo kantimantatā yassa so sadhammo,",
  "anya-e0812n:1551_10": "tassa bhāvo sadhammasaddassa pavattinimittasamānena dhammena saha sambandho sadhammattaṃ upamānopameyyapatiṭṭhitaṃ upamā siyā,",
  "anya-e0812n:1551_11": "upamīyati yathāvutto sambandhoti katvā.",
  "anya-e0812n:1551_12": "Sā panālaṅkāriyassa dhammassātisayapaṭipādanappakāro.",
  "anya-e0812n:1551_13": "Katividhā sāti āha “sadda”iccādi.",
  "anya-e0812n:1551_14": "Saddo ca attho ca,",
  "anya-e0812n:1551_15": "tehi gammā patīyamānā saddatthagammā.",
  "anya-e0812n:1551_16": "Vākyaṃ padasamudāyo.",
  "anya-e0812n:1551_17": "Tassa attho visayo gocaro yassā vākyatthavisayāti ca sā upamā tividhā saddagammaatthagammavākyatthavisayāti tidhā hoti.",
  "anya-e0812n:1552_0": "176.",
  "anya-e0812n:1552_1": "Idāni upamālaṅkāraṃ niddisati “upamāno”ccādinā.",
  "anya-e0812n:1552_2": "Upamānopameyyānaṃ candanīluppaladalābhādīnaṃ ānananayanādīnañca padatthānaṃ sadhammattaṃ kantimantatāpīnatāditulyadhammasambandho upamā nāma siyā,",
  "anya-e0812n:1552_3": "sā alaṅkaraṇīyavatthuno ādhikkapaṭipādanappakārā upamā saddatthagammā saddagammā ca atthagammā ca vākyatthavisayā ca,",
  "anya-e0812n:1552_4": "iti evaṃ tidhā tippakārā hoti.",
  "anya-e0812n:1552_5": "Ettha upamānopameyyabhūtānaṃ candānanādipadatthānaṃ sadhammasaṅkhato aññamaññatulyakantimantatāpīnatādidhammayogo",
  "anya-e0812n:1552_6": "padatthānaṃ upamatthassa patiṭṭhitattā upaṭṭhānatāya upamā nāma hoti,",
  "anya-e0812n:1552_7": "tannissayacandādayo pana nissitavohārena upamā nāma hoti,",
  "anya-e0812n:1552_8": "upamānabhūtacandādiatthapaṭipādako candimādisaddopi tadatthena upamā nāma hoti,",
  "anya-e0812n:1552_9": "upameyyupameyyanissayatappaṭipādakānampi upameyyabhāvo evameva daṭṭhabbo.",
  "anya-e0812n:1552_10": "Upamīyate anenāti upamānanti katvā candādi upamānaṃ vuccati,",
  "anya-e0812n:1552_11": "upamīyatīti upameyyaṃ, ānanādi,",
  "anya-e0812n:1552_12": "upamānañca upameyyañcāti ca,",
  "anya-e0812n:1552_13": "samāno ca so dhammo ceti ca,",
  "anya-e0812n:1552_14": "tassa bhāvoti ca,",
  "anya-e0812n:1552_15": "saddo ca attho cāti ca,",
  "anya-e0812n:1552_16": "tehi gammāti ca,",
  "anya-e0812n:1552_17": "vākyassa atthoti ca,",
  "anya-e0812n:1552_18": "so visayo yassā upamāyāti ca vākyaṃ.",
  "anya-e0812n:1553_0": "177.",
  "anya-e0812n:1554_0": "Samāsapaccayevādī, saddā tesaṃ vasā tidhā;",
  "anya-e0812n:1555_0": "Saddagammā samāsena, munindo candimānano.",
  "anya-e0812n:1556_0": "177.",
  "anya-e0812n:1556_1": "Tattha saddagammāpi tidhā siyāti dassetumāha “samāsa”iccādi.",
  "anya-e0812n:1556_2": "Samāso ca paccayo ca ivādi ca,",
  "anya-e0812n:1556_3": "te saddā nāma,",
  "anya-e0812n:1556_4": "saddasaddena samāsādayo vattumadhippetāti attho.",
  "anya-e0812n:1556_5": "Tesaṃ samāsādīnaṃ vasā saddagammā tidhā hoti samāsasaddagammā paccayasaddagammā ivādisaddagammāti,",
  "anya-e0812n:1556_6": "samāsena samāsasaddena gammā upamā vuccatīti seso.",
  "anya-e0812n:1556_7": "Udāharati “munindo candimānano”ti,",
  "anya-e0812n:1556_8": "candimā viya ruciramānanaṃ mukhaṃ yassa so candimānano.",
  "anya-e0812n:1556_9": "Ettha ca candimaṃ upamānaṃ,",
  "anya-e0812n:1556_10": "ānanaṃ upameyyaṃ,",
  "anya-e0812n:1556_11": "rucirattaṃ dhammo,",
  "anya-e0812n:1556_12": "candimānanānaṃ samānadhammasambandhijotako viyasaddo,",
  "anya-e0812n:1556_13": "tesu sādhāraṇadhammavācakassa viyasaddassa copamājotakassāppayogo samāseneva vuttattā,",
  "anya-e0812n:1556_14": "ettha pana viyasaddo candimāsaddena upamānavācakena sambandhamupagato candagatameva sadisattaṃ vadati,",
  "anya-e0812n:1556_15": "mukhagataṃ pana sāmatthiyā padīyate,",
  "anya-e0812n:1556_16": "evamīdisaṃ daṭṭhabbaṃ.",
  "anya-e0812n:1557_0": "177.",
  "anya-e0812n:1557_1": "Tesu yathāvuttesu saddagammassa tividhattaṃ dassetuṃ āha “samāse”ccādi.",
  "anya-e0812n:1557_2": "Samāsapaccayevādī samāso,",
  "anya-e0812n:1557_3": "āyādipaccayā,",
  "anya-e0812n:1557_4": "ivādayo ca saddā nāma,",
  "anya-e0812n:1557_5": "tesaṃ samāsādīnaṃ vasā bhedena saddagammā tidhā samāsasaddagammā paccayasaddagammā ivādisaddagammāti tividhā hoti.",
  "anya-e0812n:1557_6": "Samāsena samāsasaddena gammopamā vuccati “munindo candimānano”ti.",
  "anya-e0812n:1557_7": "Munindo sammāsambuddho candimānano candasamānamanoharamukhamaṇḍalena yutto hoti,",
  "anya-e0812n:1557_8": "samāso ca paccayo ca ivaiti idaṃ ādi yesaṃ vādīnanti ca,",
  "anya-e0812n:1557_9": "saddena gammāti ca,",
  "anya-e0812n:1557_10": "munīnaṃ indoti ca,",
  "anya-e0812n:1557_11": "candimā viya ruciraṃ ānanaṃ mukhaṃ yasseti ca viggaho.",
  "anya-e0812n:1557_12": "Ettha “candimā”ti upamānaṃ,",
  "anya-e0812n:1557_13": "“ānana”nti upameyyaṃ,",
  "anya-e0812n:1557_14": "rucirattaṃ upamānopameyyānaṃ sādhāraṇadhammo,",
  "anya-e0812n:1557_15": "“viyā”ti saddo candānanānaṃ dvinnaṃ ānanagatarucirattaṃ cande ca,",
  "anya-e0812n:1557_16": "candagatarucirattaṃ ānane ca atthīti samānadhammasambandhaṃ joteti,",
  "anya-e0812n:1557_17": "iha sādhāraṇadhammavācakassa rucirasaddassa,",
  "anya-e0812n:1557_18": "tulyadhammasaṅkhātopamājotakassa viyasaddassa ca appayogo tesaṃ atthānaṃ samāsena vuttattā.",
  "anya-e0812n:1557_19": "Ettha upamānavācakena candimāsaddena yutto viya saddo candagatasadisattaṃ joteti,",
  "anya-e0812n:1557_20": "mukhagatasadisattaṃ pana sāmatthiyā patīyate.",
  "anya-e0812n:1557_21": "Tathā hi mukhaṃ candasamānamāgacchantaṃ candassa mukhasadisattaṃ vinā na bhavatīti aññathānupapatti sāmatthiyanti.",
  "anya-e0812n:1558_0": "178.",
  "anya-e0812n:1559_0": "Āyādī paccayā tehi, vadanaṃ paṅkajāyate;",
  "anya-e0812n:1560_0": "Munindanayanadvandaṃ, nīluppaladalīyati.",
  "anya-e0812n:1561_0": "178.",
  "anya-e0812n:1561_1": "Idāni paccayasaddagammaṃ dasseti “āyādi”ccādinā.",
  "anya-e0812n:1561_2": "Āyādīti āyaīyakapaccayādayo paccayā paccayasaddā nāma,",
  "anya-e0812n:1561_3": "tehi paccayasaddehi gammā upamā vuccati.",
  "anya-e0812n:1561_4": "Udāharati “vadana”miccādi.",
  "anya-e0812n:1561_5": "Paṅkajamiva ruciramācarati paṅkajāyate.",
  "anya-e0812n:1561_6": "Etthāpi paṅkajamupamānaṃ,",
  "anya-e0812n:1561_7": "ācaraṇakriyāya kattubhūtaṃ ānanamupameyyaṃ,",
  "anya-e0812n:1561_8": "rucirattaṃ sadhammo,",
  "anya-e0812n:1561_9": "paṅkajānanānaṃ samānadhammasambandhajotako ivasaddo.",
  "anya-e0812n:1561_10": "Tattha rucira ivasaddānaṃ pubbe viyāppayogo paccayena vuttattāti sabbattha viññeyyaṃ.",
  "anya-e0812n:1561_11": "Evamuparipi.",
  "anya-e0812n:1562_0": "178.",
  "anya-e0812n:1562_1": "Idāni paccayasaddagammopamaṃ nidasseti “āyādi”ccādinā.",
  "anya-e0812n:1562_2": "Āyādī “āya īya ka”itiādayo paccayā paccayasaddā nāma,",
  "anya-e0812n:1562_3": "tehi paccayasaddehi gammopamā vuccati “vadanaṃ…pe…",
  "anya-e0812n:1562_4": "dalīyatī”ti.",
  "anya-e0812n:1562_5": "Vadanaṃ mukhaṃ paṅkajāyate padumamiva ruciraṃ ācarati.",
  "anya-e0812n:1562_6": "Munindanayanadvandaṃ sabbaññuno nettayugaḷaṃ nīluppaladalīyati nīluppalapattamiva ruciramācarati.",
  "anya-e0812n:1562_7": "Āyo ādi yesaṃ īyādīnanti ca,",
  "anya-e0812n:1562_8": "paṅkajamiva ruciramācarati pavattatīti ca,",
  "anya-e0812n:1562_9": "munindassa nayanadvandamiti ca,",
  "anya-e0812n:1562_10": "nīluppalassa dalamiti ca,",
  "anya-e0812n:1562_11": "tamiva ruciramācaratīti ca vākyaṃ.",
  "anya-e0812n:1562_12": "Ettha “paṅkaja”miti ca “nīluppala”miti ca upamānaṃ,",
  "anya-e0812n:1562_13": "ācaraṇakriyāya kattubhūtaṃ vadanaṃ nayanadvandañca upameyyaṃ,",
  "anya-e0812n:1562_14": "rucirattaṃ upamānopameyyānaṃ sadhammo,",
  "anya-e0812n:1562_15": "upamānopameyyānaṃ samānadhammajotako ivasaddo,",
  "anya-e0812n:1562_16": "tesaṃ atthānaṃ paccayena vuttattā tesamappayogo.",
  "anya-e0812n:1562_17": "Evarūpesu aññesupi evameva veditabbo.",
  "anya-e0812n:1563_0": "179.",
  "anya-e0812n:1564_0": "Ivādī iva vā tulya-samāna nibha sannibhā;",
  "anya-e0812n:1565_0": "Yathāsaṅkāsa tulita-ppakāsa patirūpakā.",
  "anya-e0812n:1566_0": "180.",
  "anya-e0812n:1567_0": "Sarīsarikkha saṃvādī, virodhī sadisā viya;",
  "anya-e0812n:1568_0": "Paṭipakkhapaccanīka-sapakkho’pamito’pamā.",
  "anya-e0812n:1569_0": "181.",
  "anya-e0812n:1570_0": "Paṭibimba paṭicchanna-sarūpa sama sammitā;",
  "anya-e0812n:1571_0": "Savaṇṇā’bhā paṭinidhi, sadhammādi salakkhaṇā.",
  "anya-e0812n:1572_0": "182.",
  "anya-e0812n:1573_0": "Jayatya’kkosati hasati, patigajjati dūbhati;",
  "anya-e0812n:1574_0": "Usūyatya’vajānāti, nindati’ssati rundhati.",
  "anya-e0812n:1575_0": "183.",
  "anya-e0812n:1576_0": "Tassa coreti sobhaggaṃ, tassa kantiṃ vilumpati;",
  "anya-e0812n:1577_0": "Tena saddhiṃ vivadati, tulyaṃ tenādhirohati.",
  "anya-e0812n:1578_0": "184.",
  "anya-e0812n:1579_0": "Kacchaṃvigāhate tassa, tamanvetya’nubandhati;",
  "anya-e0812n:1580_0": "Taṃsīlaṃ, taṃ nisedheti, tassa cānukaroti’me.",
  "anya-e0812n:1581_0": "179- 184.",
  "anya-e0812n:1581_1": "Ivādī ivādayo nāma imeti sambandho.",
  "anya-e0812n:1581_2": "Ivo ca vā ca tulyo ca samāno ca nibho ca sannibho cāti dvande iva…pe… sannibhā.",
  "anya-e0812n:1581_3": "Saddamapekkhiya pulliṅgatā.",
  "anya-e0812n:1581_4": "Evamuparipi yathāyogaṃ.",
  "anya-e0812n:1581_5": "“Sadhammādī”ti ādisaddena sādhāraṇasacchāyādīnaṃ pariggaho.",
  "anya-e0812n:1581_6": "Jayaticcādīsu kammaṃ.",
  "anya-e0812n:1582_0": "179- 184.",
  "anya-e0812n:1582_1": "Ivādisaddagammopamādhikāre paṭhamaṃ tāva “ivādayo nāma ete”ti dasseti “ivādi”ccādinā.",
  "anya-e0812n:1582_2": "Ivādīti padassa chaṭṭhamagāthāya imeti iminā sambandho,",
  "anya-e0812n:1582_3": "tassa cāti casaddaṃ yujjanaṭṭhāne yojetvā sannibhā cātiādayo yojetabbā.",
  "anya-e0812n:1582_4": "“Sadhammādī”tiādisaddena sādhāraṇasacchāyādayo gahitā.",
  "anya-e0812n:1582_5": "Nindati issatīti padacchedo,",
  "anya-e0812n:1582_6": "ime dvepaññāsa ivādayo nāma.",
  "anya-e0812n:1582_7": "“Jayati akkosati hasati”iccādikaṃ taṃtaṃkriyāpadasaṅkhataanukāriyānaṃ anukaraṇanti katvā dvandoyeva,",
  "anya-e0812n:1582_8": "“sandhisamāsā addhassā”ti sandhisamāso tadaddhassāti (ka.) vuttattā sandhisamāsānaṃ gāthaddhassa vinā",
  "anya-e0812n:1582_9": "ubhayaddhamajjhe alabbhanato dūbhatipadato pubbeyeva samāso kātabbo, no ce,",
  "anya-e0812n:1582_10": "asamāsoti gahetabbo.",
  "anya-e0812n:1582_11": "Tassa coreti sobhaggamiccādikampi vākyānukaraṇanti katvā tattha samāso,",
  "anya-e0812n:1582_12": "vākye kevalapadānīti vā gahetabbo.",
  "anya-e0812n:1582_13": "Imesaṃ sabbesampi iva saddapariyāyattā sadisatthāti sabbattha bhāvattho,",
  "anya-e0812n:1582_14": "avayavattho pana pākaṭoyeva.",
  "anya-e0812n:1583_0": "185.",
  "anya-e0812n:1584_0": "Upamānopameyyānaṃ, sadhammattaṃ vibhāvihi;",
  "anya-e0812n:1585_0": "Imehi upamābhedā, keci niyyanti sampati.",
  "anya-e0812n:1586_0": "185.",
  "anya-e0812n:1586_1": "Ivādīnaṃ viniyogavisayaṃ dassetvā upamābhedaṃ dassetuṃ paṭijānāti “upamāna”iccādi.",
  "anya-e0812n:1586_2": "Kecīti iminā apariyantattamesaṃ apariyantapabhedaṃ (ka.) dasseti.",
  "anya-e0812n:1586_3": "Tathā ca vakkhati “pariyanto vikappāna”ntiādi.",
  "anya-e0812n:1586_4": "Niyyanti udāharīyanti.",
  "anya-e0812n:1587_0": "185.",
  "anya-e0812n:1587_1": "Idāni ivādisaddagammopamaṃ dassetuṃ paṭijānāti “upamāno”ccādinā.",
  "anya-e0812n:1587_2": "Upamānopameyyānaṃ sadhammattaṃ samānadhammasambandho.",
  "anya-e0812n:1587_3": "Vibhāvihi pakāsakehi.",
  "anya-e0812n:1587_4": "Imehi ivādīhi saddehi jānitabbā keci upamābhedā apariyantattā sampati dāni laddhāvasare niyyanti udāharaṇamattena paṭipādīyanti.",
  "anya-e0812n:1588_0": "186.",
  "anya-e0812n:1589_0": "Vikāsipadumaṃ’vā’ti-sundaraṃ sugatānanaṃ;",
  "anya-e0812n:1590_0": "Iti dhammopamā nāma, tulyadhammanidassanā.",
  "anya-e0812n:1591_0": "186.",
  "anya-e0812n:1591_1": "“Vikāsi”ccādi.",
  "anya-e0812n:1591_2": "Sugatānanaṃ munindassa vadanaṃ atisundaraṃ accantaramaṇīyaṃ. Kimiva?",
  "anya-e0812n:1591_3": "Vikāsipadumaṃva pabujjhamānapadumaṃviya.",
  "anya-e0812n:1591_4": "Iti ayamevaṃvidhā dhammopamā nāma hoti. Kasmā?",
  "anya-e0812n:1591_5": "Ānanapadumānaṃ samānassa dhammassa guṇassa sundarassa lakkhaṇassa nidassanā sundarattanti paṭipādanato.",
  "anya-e0812n:1592_0": "186.",
  "anya-e0812n:1592_1": "Udāharaṇamāha “vikāsi”ccādinā.",
  "anya-e0812n:1592_2": "Sugatānanaṃ bhagavato mukhaṃ vikāsipadumaṃva bujjhamānapaṅkajamiva atisundaraṃ hoti.",
  "anya-e0812n:1592_3": "Iti īdisā upamā tulyadhammanidassanā atisundaramiti samānaguṇadassanena dhammopamā nāma hoti.",
  "anya-e0812n:1592_4": "Padumānanānaṃ sādhāraṇaguṇassa pakāsanato atisundaramiti tulyadhammo nāma hoti.",
  "anya-e0812n:1592_5": "Ettha padumagatatulyadhammasambandhasaṅkhātāya upamāya ivasaddena jotiyamānattepi atisundaranti vuttattā",
  "anya-e0812n:1592_6": "yathāvuttopamāya dhammena yuttattā dhammopamā nāma hotīti adhippāyo.",
  "anya-e0812n:1593_0": "187.",
  "anya-e0812n:1594_0": "Dhammahīnā mukha’mbhoja-sadisaṃ munino iti;",
  "anya-e0812n:1595_0": "Viparītopamā tulya-mānanena’mbujaṃ tava.",
  "anya-e0812n:1596_0": "187.",
  "anya-e0812n:1596_1": "“Dhamma”iccādi.",
  "anya-e0812n:1596_2": "Munino sammāsambuddhassa mukhaṃ ambhojena padumena sadisaṃ samānaṃ.",
  "anya-e0812n:1596_3": "Iti ayaṃ dhammahīnopamā nāma sundarasaṅkhātassa guṇassa aniddiṭṭhattā,",
  "anya-e0812n:1596_4": "sā tu atthavasā gamyate.",
  "anya-e0812n:1596_5": "Kathamaññathā yujjatīti?",
  "anya-e0812n:1596_6": "Ettha pana sadisasaddo upameyyassa mukhassa visesananti mukhagatameva sadisattaṃ vadati,",
  "anya-e0812n:1596_7": "ambhojagataṃ tu sāmatthiyā gamyate.",
  "anya-e0812n:1596_8": "Evamīdisaṃ ñeyyaṃ.",
  "anya-e0812n:1596_9": "“Viparīte”ccādi.",
  "anya-e0812n:1596_10": "Munīti gamyate sutattā,",
  "anya-e0812n:1596_11": "bho muni tava ānanena mukhena ambujaṃ tulyanti ayaṃ viparītopamā.",
  "anya-e0812n:1596_12": "Dhammahīnattepi pasiddhivipariyayenābhihitattā tannāmeneva vuttā.",
  "anya-e0812n:1596_13": "Evamuparipi.",
  "anya-e0812n:1597_0": "187.",
  "anya-e0812n:1597_1": "“Dhammahīne”ccādi.",
  "anya-e0812n:1597_2": "“Mukhambhojasadisaṃ munino”tyayaṃ upamā.",
  "anya-e0812n:1597_3": "Dhammahīnā tulyadhammapakāsakasundarādisaddahīnattā dhammahīnā nāma.",
  "anya-e0812n:1597_4": "Vācakābhāve tulyadhammo kathaṃ patīyatīti ce?",
  "anya-e0812n:1597_5": "Munino mukhaṃ vadanaṃ ambhojasadisaṃ padumasadisamiti.",
  "anya-e0812n:1597_6": "Ettha mukhassa ambhojasamānattaṃ mukhambhojānaṃ sādhāraṇadhamme asati kathaṃ bhavatīti?",
  "anya-e0812n:1597_7": "Aññathānupapattilakkhaṇasāmatthiyāti,",
  "anya-e0812n:1597_8": "ivapariyāyo sadisasaddo mukhassa visesanaṃ yasmā hoti,",
  "anya-e0812n:1597_9": "tasmā mukhagatasadisattaṃ vadati,",
  "anya-e0812n:1597_10": "ambhojagatasadisattaṃ pana sāmatthiyā eva viññāyate.",
  "anya-e0812n:1597_11": "He muni tava tuyhaṃ ānanena ambhojaṃ tulyaṃ samānanti ayaṃ viparītopamā.",
  "anya-e0812n:1597_12": "“Ambujena ānanaṃ tulya”nti lokappasiddhiyā vipariyayena “ānanena ambujaṃ tulya”nti vuttattā dhammahīnatte satipi viparītopamā nāma hoti.",
  "anya-e0812n:1597_13": "“Sutānumitesu sutasambandho balavā”ti paribhāsendusekhara 112 vuttattā ettha “munī”ti avijjamānepi pubbaddhe",
  "anya-e0812n:1597_14": "“munino”ti sutattā labbhamāno “tavā”ti tumhasaddasannidhānena āmantanattho viññāyati.",
  "anya-e0812n:1597_15": "Ettha ivapariyāyo tulyasaddo ambujavisesanabhūto ambujagatasadisattaṃ vadati,",
  "anya-e0812n:1597_16": "ānanagatasadisattañca ambujānanānaṃ sādhāraṇadhammo ca sāmatthiyā ñāyaticcādikaṃ vuttanayena ñātabbaṃ.",
  "anya-e0812n:1597_17": "Uparipi pākaṭaṭṭhānaṃ yathārahaṃ yojetabbaṃ.",
  "anya-e0812n:1598_0": "188.",
  "anya-e0812n:1599_0": "Tavānana’miva’mbhojaṃ, ambhoja’miva te mukhaṃ;",
  "anya-e0812n:1600_0": "Aññamaññopamā sā’yaṃ, aññamaññopamānato.",
  "anya-e0812n:1601_0": "188.",
  "anya-e0812n:1601_1": "“Tava”iccādi.",
  "anya-e0812n:1601_2": "Aññamaññopamānatoti aññamaññassa mukhassa ambhojassa ca aññamaññena taṃdvayena upamānato.",
  "anya-e0812n:1602_0": "188.",
  "anya-e0812n:1602_1": "“Tavānani”ccādi.",
  "anya-e0812n:1602_2": "“Ambhojaṃ tavānanamiva,",
  "anya-e0812n:1602_3": "te mukhaṃ ambhojamivā”ti ayamupamā.",
  "anya-e0812n:1602_4": "Aññamaññopamānato aññamaññassa upamānattā aññamaññopamā nāma hoti.",
  "anya-e0812n:1602_5": "Aññamaññassa upamāti ca,",
  "anya-e0812n:1602_6": "aññamaññassa upamānanti ca viggaho.",
  "anya-e0812n:1602_7": "Viggahadvayepi pubbavibhattilopo.",
  "anya-e0812n:1602_8": "Sabbādīnaṃ byatihāralakkhaṇena uttaravibhattilopo.",
  "anya-e0812n:1602_9": "Samāsalakkhaṇena aññatthassa apekkhāsiddhattā mukhāpekkhāya aññaṃ ambhojañca,",
  "anya-e0812n:1602_10": "ambhojāpekkhāya aññaṃ mukhañca kamena upameyyā nāma.",
  "anya-e0812n:1602_11": "Ambhojāpekkhāya aññaṃ mukhañca,",
  "anya-e0812n:1602_12": "mukhāpekkhāya aññaṃ ambhojañca upamānaṃ nāma.",
  "anya-e0812n:1603_0": "189.",
  "anya-e0812n:1604_0": "Yadi kiñci bhave’mbhojaṃ,",
  "anya-e0812n:1605_0": "Locanabbhamuvibbhamaṃ;",
  "anya-e0812n:1606_0": "Dhāretuṃ mukhasobhaṃ taṃ,",
  "anya-e0812n:1607_0": "Tave’ti abbhutopamā.",
  "anya-e0812n:1608_0": "189.",
  "anya-e0812n:1608_1": "“Yadi”ccādi.",
  "anya-e0812n:1608_2": "Locanāni ca bhamuyo ca,",
  "anya-e0812n:1608_3": "tāsaṃ vibbhamo yasmiṃ, taṃ,",
  "anya-e0812n:1608_4": "tādisamambhojaṃ kiñci kimapi yadi bhave.",
  "anya-e0812n:1608_5": "Tamīdisamambhojaṃ tava mukhasobhaṃ vadanakantiṃ dhāretuṃ nisijjhate.",
  "anya-e0812n:1608_6": "Kiṃ nvacchariyamīdisanti abbhutatthavibhāvanena vadanamambujenopamīyatīti ayamabbhutopamā ñātabbāti.",
  "anya-e0812n:1609_0": "189.",
  "anya-e0812n:1609_1": "“Yadi”ccādi.",
  "anya-e0812n:1609_2": "Locanabbhamuvibbhamaṃ locanabhamūnaṃ līlāvantaṃ kiñci ambhojaṃ kiñci acchariyaṃ padumaṃ yadi bhave ce siyā,",
  "anya-e0812n:1609_3": "tamambhojaṃ tava mukhasobhaṃ vadanakantiṃ dhāretuṃ samattho hoti.",
  "anya-e0812n:1609_4": "Iti īdisī upamā abbhutopamā abbhutadhammapakāsakattā abbhutopamā nāma.",
  "anya-e0812n:1609_5": "Ettha avijjamānopi vijjamānattena parikappito padumagato locanabbhamuvibbhamasambandho ambhojavisesanena “locanabbhamuvibbhama”nti iminā jotito.",
  "anya-e0812n:1609_6": "Tasmā ambhojaṃ locanabbhamuvibbhamasambandhasaṅkhataupamāya jotakattā nissitavohārena upamā,",
  "anya-e0812n:1609_7": "mukhaṃ upameyyanti mukhagato locanabbhamuvibbhamasambandho yadi mukhe na bhaveyya,",
  "anya-e0812n:1609_8": "tādisaṃ mukhasobhaṃ dhāretuṃ kathaṃ samatthoti sāmatthiyā ñāyati.",
  "anya-e0812n:1609_9": "Locanabbhamuvibbhamasaṅkhātasādhāraṇadhammo pana “locanāni ca bhamuyo ceti ca,",
  "anya-e0812n:1609_10": "tāsaṃ vibbhamo yasmi”nti ca viggahe nipphannena bhinnādhikaraṇaaññapadatthasamāsena guṇībhūtassapi gahitattā viññāyati gahaṇassa viññāyamānattā (ka.).",
  "anya-e0812n:1610_0": "190.",
  "anya-e0812n:1611_0": "Sugandhi sobhasambandhi, sisiraṃsuvirodhi ca;",
  "anya-e0812n:1612_0": "Mukhaṃ tava’mbujaṃve’ti, sā silesopamā matā.",
  "anya-e0812n:1613_0": "190.",
  "anya-e0812n:1613_1": "“Sugandhi”ccādi.",
  "anya-e0812n:1613_2": "Tava mukhaṃ ambhojamiva sisiraṃsunocandassa virodhi paccanīkaṃ,",
  "anya-e0812n:1613_3": "mukhaṃ taṃsamānakantittā ambujañca tadudaye saṅkocabhajanato.",
  "anya-e0812n:1613_4": "Sobhasambandhi kantiyuttaṃ,",
  "anya-e0812n:1613_5": "mukhamambujañca.",
  "anya-e0812n:1613_6": "Sugandho assa atthīti sugandhi ca dvayamapīti evaṃ silesapariggahena mukhambujānaṃ upamāyogato sā yathāvuttā silesopamā matā.",
  "anya-e0812n:1614_0": "190.",
  "anya-e0812n:1614_1": "“Sugandhi”ccādi.",
  "anya-e0812n:1614_2": "Tava mukhaṃ ambhojamiva sisiraṃsuvirodhi candassa viruddhaṃ hoti tulyattā.",
  "anya-e0812n:1614_3": "Padumaṃ pana candodayena attano saṅkocanattā tassa viruddhaṃ hoti.",
  "anya-e0812n:1614_4": "Sobhasambandhi ca anaññasādhāraṇamukhagatakantisambandhayuttañca hoti.",
  "anya-e0812n:1614_5": "Padumaṃ pana padumagatakantisambandhinā yuttaṃ hoti.",
  "anya-e0812n:1614_6": "Sugandhi ca catujjātisugandhavahanato …vamanato (ka.) sugandhi ca hoti.",
  "anya-e0812n:1614_7": "Ambujaṃ pana padumasugandheneva yuttaṃ hoti.",
  "anya-e0812n:1614_8": "Iti īdisī upamā silesopamā ekapadātihitaubhayatthalakkhaṇena silesavasena vuttattā silesopamā nāma hoti.",
  "anya-e0812n:1614_9": "Sisirā sītalā aṃsu kanti asseti ca,",
  "anya-e0812n:1614_10": "tassa virujjhati sīleneti ca,",
  "anya-e0812n:1614_11": "paccayasāmatthiyavasena dvinnaṃ dvinnaṃ atthānaṃ labbhanato silissati aparopi attho ettha alaṅkāreti ca,",
  "anya-e0812n:1614_12": "silesavasena vuttā upamāti ca viggaho.",
  "anya-e0812n:1614_13": "Ettha sugandho ca sotasambandho ca sisiraṃsuvirodhittañceti ime upamānopameyyānamambujamukhānaṃ tulyadhammo,",
  "anya-e0812n:1614_14": "tesu ambujagatatulyadhammasambandho sadhammattā upamā nāma hoti,",
  "anya-e0812n:1614_15": "sā ambujasambandhinā ivasaddena jotitā,",
  "anya-e0812n:1614_16": "mukhagatatulyadhammo pana assatthitassīlatthe katapaccaye satipi sāmatthiyāyeva gamyate.",
  "anya-e0812n:1615_0": "191.",
  "anya-e0812n:1616_0": "Sarūpasaddavāccattā, sā santānopamā yathā;",
  "anya-e0812n:1617_0": "Bālā’vu’yyānamālā’yaṃ, sālakānanasobhinī.",
  "anya-e0812n:1618_0": "191.",
  "anya-e0812n:1618_1": "“Sarūpa”iccādi.",
  "anya-e0812n:1618_2": "Ayamuyyānamālā bālāva itthī viya. Kathaṃ?",
  "anya-e0812n:1618_3": "Sālakānanasobhinī bālā tāva sahālakena kesasannivesavisesena vattate sālakamānanaṃ tena sobhate.",
  "anya-e0812n:1618_4": "Sālakānanasobhinī uyyānamālāpi sālānaṃ rukkhavisesānaṃ kānanena gahanena sobhate,",
  "anya-e0812n:1618_5": "evarūpā sā tādisī santānopamā ākhyāyate, kasmā?",
  "anya-e0812n:1618_6": "Silesopamattasabhāvepi sarūpena sadisena saddena “sālakānanasobhinī”tvevaṃvidhena saddasantānena visesabhūtena vāccattā pakāsiyattā tassāiti gamyate.",
  "anya-e0812n:1618_7": "Yatheti nidassane.",
  "anya-e0812n:1619_0": "191.",
  "anya-e0812n:1619_1": "“Sarūpe”ccādi.",
  "anya-e0812n:1619_2": "Sarūpasaddavāccattā tulyasutiyā acchinnasambandhavacanamālāya vuccamānattā sā upamā santānopamā nāma hoti,",
  "anya-e0812n:1619_3": "silesatte satipi katasamāsehi padasantānehi vuccamānattā santānopamā nāma hotīti adhippāyo.",
  "anya-e0812n:1619_4": "“Yathe”ti udāharati.",
  "anya-e0812n:1619_5": "Ayaṃ uyyānamālā esā uyyānapanti sālakānanasobhinī alakasaṅkhātakesasannivesasahitena mukhena sobhamānā",
  "anya-e0812n:1619_6": "bālāva aṅganā iva sālakānanasobhinī sālavanehi sobhamānā hoti.",
  "anya-e0812n:1619_7": "Upamānopameyyānaṃ samānaṃ rūpaṃ yesanti ca,",
  "anya-e0812n:1619_8": "sarūpā ca te saddā ceti ca,",
  "anya-e0812n:1619_9": "tehi vāccā upamāti ca,",
  "anya-e0812n:1619_10": "tassā bhāvoti ca,",
  "anya-e0812n:1619_11": "santānena yuttā upamāti ca,",
  "anya-e0812n:1619_12": "uyyānānaṃ mālāti ca,",
  "anya-e0812n:1619_13": "saha alakena vattamānanti ca,",
  "anya-e0812n:1619_14": "tañca taṃ ānanañcāti ca,",
  "anya-e0812n:1619_15": "tena sobhati sīlenāti ca,",
  "anya-e0812n:1619_16": "sālānaṃ kānananti ca,",
  "anya-e0812n:1619_17": "tena sobhati sīlenāti ca vākyaṃ.",
  "anya-e0812n:1620_0": "192.",
  "anya-e0812n:1621_0": "Khayī cando bahurajaṃ, padumaṃ tehi te mukhaṃ;",
  "anya-e0812n:1622_0": "Samānampi samukkaṃsī-tya’yaṃ nindopamā matā.",
  "anya-e0812n:1623_0": "192.",
  "anya-e0812n:1623_1": "“Khayī”iccādi.",
  "anya-e0812n:1623_2": "Cando khayī khayo accayo yasseti,",
  "anya-e0812n:1623_3": "padumaṃ bahurajaṃ bahūni rajāni parāgāvayavā yasminti,",
  "anya-e0812n:1623_4": "tehi evaṃbhūtehi candapadumehi kantiādinā samānampi sadisampi santaṃ tava mukhaṃ samukkaṃsi paramukkaṃsavantaṃ,",
  "anya-e0812n:1623_5": "khayasaddassa ca rajassa ca dosepi vattanato,",
  "anya-e0812n:1623_6": "saddacchalena khayassa dosarūpassa bahurajattassa ca tatthābhāvatoti.",
  "anya-e0812n:1623_7": "Iti evarūpā ayaṃ nindopamā matā ninditena candādinā khayassopamitattā.",
  "anya-e0812n:1624_0": "192.",
  "anya-e0812n:1624_1": "“Khayi”ccādi.",
  "anya-e0812n:1624_2": "Cando khayī pāṭipadato paṭṭhāya dine dine ekamekāya kalāya sūriyassa āsannahetu khīyanasabhāvayutto hoti,",
  "anya-e0812n:1624_3": "padumaṃ bahurajaṃ bahureṇusamannāgataṃ hoti,",
  "anya-e0812n:1624_4": "tehi candapadumehi samānampi kantisugandhādīhi sadisampi te mukhaṃ tavānanaṃ samukkaṃsi khayarajasaddehi",
  "anya-e0812n:1624_5": "dosassāpi vāccattā saddacchalehi gamyamānassa tādisassa dosassa mukhe avijjamānattā adhikukkaṃsaguṇavantaṃ hoti,",
  "anya-e0812n:1624_6": "iti īdisī ayaṃ upamā nindopamā ninditānaṃ candapadumānaṃ mukhassa upamitāti nindopamā nāma hoti,",
  "anya-e0812n:1624_7": "mukhavisesanena ivasaddapariyāyena samānasaddena mukhagatasadhammo jotito hoti,",
  "anya-e0812n:1624_8": "upamāsaṅkhatacandapadumagatasadhammopi dvīsu tulyadhammopi sāmatthiyā gamyate,",
  "anya-e0812n:1624_9": "apisaddo cettha vattabbantarasamuccaye,",
  "anya-e0812n:1624_10": "samukkaṃsoti vattabbantaro.",
  "anya-e0812n:1625_0": "193.",
  "anya-e0812n:1626_0": "Asamattho mukheni’ndu, jina te paṭigajjituṃ;",
  "anya-e0812n:1627_0": "Jaḷo kalaṅkī’ti ayaṃ, paṭisedhopamā siyā.",
  "anya-e0812n:1628_0": "193.",
  "anya-e0812n:1628_1": "“Asamattho”iccādi.",
  "anya-e0812n:1628_2": "Jina te mukhena jaḷo sīto akusalo ca kalaṅko migalañchanalakkhaṇo doso assa atthīti kalaṅkī.",
  "anya-e0812n:1628_3": "Saddacchalena dosakathanaṃ.",
  "anya-e0812n:1628_4": "Tādiso indu cando paṭigajjituṃ vivadituṃ asamattho,",
  "anya-e0812n:1628_5": "mukhantu visadaṃ alaṅkatañceti kathamanenāyaṃ sadisoti nisedhadvārena sadhammatāva gammate,",
  "anya-e0812n:1628_6": "ayaṃ paṭisedhopamā siyā.",
  "anya-e0812n:1629_0": "193.",
  "anya-e0812n:1629_1": "“Asamattho”ccādi.",
  "anya-e0812n:1629_2": "He jina te tuyhaṃ mukhena paṭigajjituṃ vivadituṃ jaḷo sītalo avisado kalaṅkī sasalakkhaṇo vā sadoso vā indu cando asamattho hotīti,",
  "anya-e0812n:1629_3": "ayaṃ edisī upamā paṭisedhopamā nāma.",
  "anya-e0812n:1629_4": "Kalaṅko assa atthīti vākyaṃ.",
  "anya-e0812n:1629_5": "Ettha visadena kalaṅkarahitena mukhena sītalo avisado sadoso cando samāno bhavitumasamatthoti evaṃ paṭisedhadvayena",
  "anya-e0812n:1629_6": "indamukhasaṅkhātānaṃ upamānopameyyānaṃ tulyadhammasambandhassa pakāsitattā satipi nindopamābhāve paṭisedhopamā",
  "anya-e0812n:1629_7": "nāma hotīti adhippāyo.",
  "anya-e0812n:1629_8": "“Paṭigajjitu”nti idaṃ candassa visesanattā candagatasadhammaṃ joteti.",
  "anya-e0812n:1630_0": "194.",
  "anya-e0812n:1631_0": "Kacchaṃ candāravindānaṃ, atikkamma mukhaṃ tava;",
  "anya-e0812n:1632_0": "Attanāva samaṃ jāta-mitya’sādhāraṇopamā.",
  "anya-e0812n:1633_0": "194.",
  "anya-e0812n:1633_1": "“Kaccha”miccādi.",
  "anya-e0812n:1633_2": "Candassa aravindassa ca kacchaṃ padaviṃ atikkamma avatthariya tesa’mavakaṃsato avatthuyatesamaṇaṃsato (ka.),",
  "anya-e0812n:1633_3": "tava mukhaṃ attano sarūpeneva samaṃ jātamiti evarūpā asādhāraṇatābhidhānena sadisattapatītiyā asādhāraṇopameti nigadyate.",
  "anya-e0812n:1634_0": "194.",
  "anya-e0812n:1634_1": "“Kaccha”miccādi.",
  "anya-e0812n:1634_2": "He muni tava mukhaṃ candāravindānaṃ lokapūjitānaṃ sasiambujānaṃ kacchaṃ padaviṃ avatthaṃ vā atikkamma",
  "anya-e0812n:1634_3": "attano atulyattena attanā eva samānattavatthuno abhāvā samaṃ jātaṃ,",
  "anya-e0812n:1634_4": "iti īdisā upamā asādhāraṇopamā atulyadhammabhāvassa pakāsanato asādhāraṇopamā nāma hoti.",
  "anya-e0812n:1634_5": "Iha upamābhūtānaṃ candāravindānaṃ mukhassa hīnabhāvapaṭipādanadvārena candāravindehi mukhaṃ tulyanti",
  "anya-e0812n:1634_6": "paññāpanato candāravindā asādhāraṇopamā nāma hoti.",
  "anya-e0812n:1634_7": "Samasaddo mukhagatassa sādhāraṇadhammaṃ joteti.",
  "anya-e0812n:1634_8": "Sesaṃ suviññeyyaṃ.",
  "anya-e0812n:1635_0": "195.",
  "anya-e0812n:1636_0": "Sabbambhojappabhāsāro, rāsibhūtova katthaci;",
  "anya-e0812n:1637_0": "Tavā’nanaṃ vibhātīti, hotā’bhūtopamā ayaṃ.",
  "anya-e0812n:1638_0": "195.",
  "anya-e0812n:1638_1": "“Sabba”iccādi.",
  "anya-e0812n:1638_2": "Katthaci ekaṭṭhāne rāsibhūto sabbesamambhojānaṃ pabhāsārova tavānanaṃ vibhātīti evaṃbhūtā ayaṃ abhūtopamā hoti.",
  "anya-e0812n:1639_0": "195.",
  "anya-e0812n:1639_1": "“Sabba”miccādi.",
  "anya-e0812n:1639_2": "Katthaci ṭhāne rāsibhūto sabbambhojappabhāsārova sakalapadumānaṃ uttamakantipuñjo viya tavānanaṃ vibhāti visesena pabhāti,",
  "anya-e0812n:1639_3": "iti īdisī upamā abhūtopamā avijjamānavatthuno upamitattā abhūtopamā nāma hoti.",
  "anya-e0812n:1639_4": "Arāsi rāsibhūtoti viggaho.",
  "anya-e0812n:1639_5": "Ettha yojanāvibhūto tādisapabhāsārābhāvato avijjamānatthena parikappito.",
  "anya-e0812n:1640_0": "196.",
  "anya-e0812n:1641_0": "Patīyate’tthagammā tu, saddasāmatthiyā kvaci;",
  "anya-e0812n:1642_0": "Samāsappaccayevādi-saddayogaṃ vinā api.",
  "anya-e0812n:1643_0": "196.",
  "anya-e0812n:1643_1": "Atthagammopamaṃ dasseti “patīyate”iccādi.",
  "anya-e0812n:1643_2": "Atthagammā tu’pamā kvaci kismiñci ṭhāne samāsādisaddānaṃ yogaṃ vinā api saddānaṃ payogavisesādigāḷhena",
  "anya-e0812n:1643_3": "aññathānupapattilakkhaṇena sāmatthiyena patīyate.",
  "anya-e0812n:1644_0": "196.",
  "anya-e0812n:1644_1": "Tividhaṃ saddagammopamaṃ dassetvā idāni atthagammopamaṃ dasseti “patīyate”tyādinā.",
  "anya-e0812n:1644_2": "Atthagammā tu atthagammopamā pana kvaci ṭhāne samāsapaccayevādisaddayogaṃ vināpi tesaṃ saddānaṃ sambandhaṃ",
  "anya-e0812n:1644_3": "hitvāpi saddasāmatthiyā sambandhe payuttāvasesasaddānaṃ atthasattiyā patīyate.",
  "anya-e0812n:1644_4": "Saddānaṃ sāmatthiyanti viggaho.",
  "anya-e0812n:1645_0": "197.",
  "anya-e0812n:1646_0": "Bhiṅgāne’māni cakkhūni, nā’mbujaṃ mukha’mevi’daṃ;",
  "anya-e0812n:1647_0": "Subyattasadisattena, sā sarūpopamā matā.",
  "anya-e0812n:1648_0": "197.",
  "anya-e0812n:1648_1": "Udāharati “bhiṅge”ccādinā.",
  "anya-e0812n:1648_2": "Na bhiṅgā ete,",
  "anya-e0812n:1648_3": "kiñcarahi cakkhūnimāni,",
  "anya-e0812n:1648_4": "nambujametaṃ,",
  "anya-e0812n:1648_5": "kintu mukhamevidanti evarūpā sā sarūpopamā matā bhiṅgādīnamaviparītasarūpassa dīpanato.",
  "anya-e0812n:1648_6": "Tenāha “subyatte”tyādi.",
  "anya-e0812n:1648_7": "Subyattena bhiṅgacakkhūnaṃ ambujamukhānañca pariphuṭena sadisattena cañcalattakantyādilakkhaṇena tenevābhedasaṅkāpubbameva",
  "anya-e0812n:1648_8": "vivecitaṃ aññatra cakkhādīsu yaṃ bhiṅgādiññāṇamuppannaṃ,",
  "anya-e0812n:1648_9": "tassa paccakkhānato upamājotakānamivādīnamabhāvepi bhiṅgalocanādīnaṃ sadisattaṃ patīyate sāmatthiyato.",
  "anya-e0812n:1648_10": "Evamuparipi yathāyogaṃ.",
  "anya-e0812n:1649_0": "197.",
  "anya-e0812n:1649_1": "Idāni udāharaṇamāharati “bhiṅgāni”ccādinā.",
  "anya-e0812n:1649_2": "Imāni bhiṅgāni bhamarā na bhavanti,",
  "anya-e0812n:1649_3": "kiñcarahi cakkhūni.",
  "anya-e0812n:1649_4": "Ambujaṃ na idaṃ padumaṃ na hoti,",
  "anya-e0812n:1649_5": "kintu mukhamevāti.",
  "anya-e0812n:1649_6": "Īdisī sā upamā subyattasadisattena supākaṭena bhiṅgalocanānaṃ ambujamukhānañca tulyabhāvena sarūpopamā nāma hoti.",
  "anya-e0812n:1649_7": "Ettha samāsapaccayaivādisaddapayogābhāvepi “bhiṅgānemāni cakkhūni”ccādinā cakkhumukhesu bhiṅgaambujanti",
  "anya-e0812n:1649_8": "viparītapavattabuddhiṃ paṭisedhetvā cakkhumukhavidhānato cañcalattakantimattādīsu subyattaṃ tulyattaṃ",
  "anya-e0812n:1649_9": "vinā cakkhumukhesu bhiṅgambujabuddhiṃ kīdisamuppajjatīti aññathānupapattilakkhaṇasāmatthiyā upamānabhūtānaṃ",
  "anya-e0812n:1649_10": "bhiṅgambujānaṃ upameyyabhūtānaṃ cakkhumukhānañca sadisattaṃ ñāyati.",
  "anya-e0812n:1649_11": "Suṭṭhu byattaṃ pākaṭanti ca,",
  "anya-e0812n:1649_12": "tañca taṃ sadisattañcāti ca,",
  "anya-e0812n:1649_13": "samānaṃ rūpaṃ sabhāvo yassā upamāyāti ca,",
  "anya-e0812n:1649_14": "sā ca sā upamā cāti ca vākyaṃ.",
  "anya-e0812n:1650_0": "198.",
  "anya-e0812n:1651_0": "Mayeva mukhasobhā’sse-tyala’mindu vikatthanā;",
  "anya-e0812n:1652_0": "Yato’mbujepisā’tthīti, parikappopamā ayaṃ.",
  "anya-e0812n:1653_0": "198.",
  "anya-e0812n:1653_1": "“Mayevi”ccādi.",
  "anya-e0812n:1653_2": "Indu canda,",
  "anya-e0812n:1653_3": "assa munino mukhasobhā vadanajuti mayeva,",
  "anya-e0812n:1653_4": "nāññatrāti evarūpā vikatthanā atthapasaṃsanena alamiti paṭisedho. Kimiti?",
  "anya-e0812n:1653_5": "Yato yasmā kāraṇā sā mukhasobhā ambujepi na kevalamindumhi atthi,",
  "anya-e0812n:1653_6": "no natthīti asatopi tathā vikatthanassa parikappanato vadanamindunopamīyatīti evarūpā ayaṃ parikappopamā.",
  "anya-e0812n:1654_0": "198.",
  "anya-e0812n:1654_1": "“Maye”ccādi.",
  "anya-e0812n:1654_2": "He indu assa imassa lokasāmino mukhasobhā vadanakanti ekake mayi eva,",
  "anya-e0812n:1654_3": "īdisī vikatthanā attasilāghena alaṃ nippayojanaṃ.",
  "anya-e0812n:1654_4": "Kasmāti ce?",
  "anya-e0812n:1654_5": "Yato sā mukhasobhā ambujepi atthi, tasmāti.",
  "anya-e0812n:1654_6": "Iti īdisā ayaṃ upamā parikappopamā nāma hoti.",
  "anya-e0812n:1654_7": "Yatoti aniyamaniddiṭṭhakāraṇaṃ pana ambujepi sā atthīti dassiyamānaṃ padumepi tassa atthittameva.",
  "anya-e0812n:1654_8": "Parikappanāya vuttā upamāti viggaho.",
  "anya-e0812n:1654_9": "Idha candassa avijjamānavikatthanassa vijjamānattena parikappanato sadhammajotakasaddantare asatipi upamānabhūtainduno",
  "anya-e0812n:1654_10": "ca upameyyabhūtamukhassa ca sadisattaṃ imesaṃ dvinnaṃ sadisattaṃ vinā vattuno tādisakappanā kathaṃ hotīti",
  "anya-e0812n:1654_11": "imāya atthasattiyā gamyate.",
  "anya-e0812n:1655_0": "199.",
  "anya-e0812n:1656_0": "Kiṃ vā’mbuja’ntobhantāli,",
  "anya-e0812n:1657_0": "Kiṃ lolanayanaṃ mukhaṃ;",
  "anya-e0812n:1658_0": "Mama dolāyate citta-",
  "anya-e0812n:1659_0": "Micca’yaṃ saṃsayopamā.",
  "anya-e0812n:1660_0": "199.",
  "anya-e0812n:1660_1": "“Kiṃ vā”iccādi.",
  "anya-e0812n:1660_2": "Anto bhantā alī bhamarā yasmiṃ,",
  "anya-e0812n:1660_3": "tamīdisamambujaṃ kiṃ vā.",
  "anya-e0812n:1660_4": "Lolāni capalāni nayanāni yasmiṃ,",
  "anya-e0812n:1660_5": "tādisaṃ vā.",
  "anya-e0812n:1660_6": "Jina tavedaṃ mukhaṃ kinti mama cittaṃ dolāyate dolevācarati.",
  "anya-e0812n:1660_7": "Evaṃ pakkhadvayapariggahena saṃsayatīti attho.",
  "anya-e0812n:1660_8": "Iccayamīdisī saṃsayavesena ambujamukhānamopamāvagamā saṃsayopamā.",
  "anya-e0812n:1661_0": "199.",
  "anya-e0812n:1661_1": "“Kiṃ vā’mbuje”ccādi.",
  "anya-e0812n:1661_2": "Antobhantāli abbhantare bhamamānabhamaravantaṃ ambujaṃ kiṃ vā,",
  "anya-e0812n:1661_3": "tuyhaṃ lolanayanaṃ cañcalanettaṃ mukhaṃ kiṃ vāti mama cittaṃ dolāyate ubhayasambhamajananato dolā viya hoti.",
  "anya-e0812n:1661_4": "Iti ayaṃ evarūpā upamā saṃsayopamā dvinnaṃ sadisattassa saṃsayena pakāsitattā saṃsayopamā nāma hoti.",
  "anya-e0812n:1661_5": "Anto bhantā alī yasminti ca,",
  "anya-e0812n:1661_6": "lolāni nayanāni yasminti ca,",
  "anya-e0812n:1661_7": "dolā viya ācaratīti ca,",
  "anya-e0812n:1661_8": "saṃsayena vuttā upamāti ca viggaho.",
  "anya-e0812n:1661_9": "Ihāpi sadhammapakāsake saddantare asatipi yathāvuttavisesanadvayena visiṭṭhānaṃ dvinnaṃ ambujamukhānaṃ",
  "anya-e0812n:1661_10": "saṃsayanimitte tulyatte asati kathaṃ saṃsayo uppajjatīti iminā sāmatthiyeneva tulyadhammasambandho gamyate.",
  "anya-e0812n:1662_0": "200.",
  "anya-e0812n:1663_0": "Kiñci vatthuṃ padassetvā,",
  "anya-e0812n:1664_0": "Sadhammassā’bhidhānato;",
  "anya-e0812n:1665_0": "Sāmyappatītisabbhāvā,",
  "anya-e0812n:1666_0": "Pativatthūpamā yathā.",
  "anya-e0812n:1667_0": "200.",
  "anya-e0812n:1667_1": "“Kiñci”iccādi.",
  "anya-e0812n:1667_2": "Kiñci vatthumicchitaṃ sambuddhādikaṃ upadassetvā sadhammassa tena vatthunā kenaci ākārena sadisassa aññassa",
  "anya-e0812n:1667_3": "vatthuno abhidhānato sāmyassa tesaṃ dvinnaṃ sadisattassa patītiyā avasāyassa sambhāvā vijjamānattena",
  "anya-e0812n:1667_4": "pativatthūpamā vuccate.",
  "anya-e0812n:1667_5": "Pativatthunā tathāvidhenādhigatassa vatthuno tulyatā paṭipāditā.",
  "anya-e0812n:1667_6": "Yathetyudāharati.",
  "anya-e0812n:1668_0": "200.",
  "anya-e0812n:1668_1": "“Kiñci”ccādi.",
  "anya-e0812n:1668_2": "Kiñci vatthumicchitaṃ jinādikiñcipadatthaṃ upadassetvā paṭhamaṃ nidassetvā sadhammassa paṭipādanīyaatthena",
  "anya-e0812n:1668_3": "saha kiñci ākārena sadisabhāvassa kassaci vatthuno abhidhānato kathanato sāmyappatītisabbhāvā sadisatāsambandhino",
  "anya-e0812n:1668_4": "parijānanassa vijjamānattā pativatthūpamā vatthuno upaṭṭhitassa jinādipadatthassa tulyatthapakāsanato",
  "anya-e0812n:1668_5": "nāmena pativatthūpamā nāma.",
  "anya-e0812n:1668_6": "Samāno dhammo yassa vā pārijātādino iti ca,",
  "anya-e0812n:1668_7": "samānānaṃ tulyānaṃ upamānopameyyānaṃ bhāvoti ca,",
  "anya-e0812n:1668_8": "sāmyassa patīti ca,",
  "anya-e0812n:1668_9": "sāmyappatītiyā sabbhāvoti ca,",
  "anya-e0812n:1668_10": "pativatthunā vuttā upamāti ca vākyaṃ.",
  "anya-e0812n:1668_11": "Yathāti udāharati.",
  "anya-e0812n:1669_0": "201.",
  "anya-e0812n:1670_0": "Janesu jāyamānesu,",
  "anya-e0812n:1671_0": "Ne’kopi jinasādiso;",
  "anya-e0812n:1672_0": "Dutiyo nanu nattheva,",
  "anya-e0812n:1673_0": "Pārijātassa pādapo.",
  "anya-e0812n:1674_0": "201.",
  "anya-e0812n:1674_1": "“Janesu”ccādi.",
  "anya-e0812n:1674_2": "Jāyamānesu janesu majjhe ekopi jano guṇavā jinasādiso sammāsambuddhasamāno na vijjatītyekaṃ tāva vatthu upadassitaṃ,",
  "anya-e0812n:1674_3": "dutiyo iccādi pativatthūpamadassanaṃ,",
  "anya-e0812n:1674_4": "nanūtyanumatiyaṃ,",
  "anya-e0812n:1674_5": "pārijātassa dibbarukkhavisesassa dutiyo samāno pādapo nattheva.",
  "anya-e0812n:1674_6": "Pārijātoyeva rukkhajātīsu uttamo,",
  "anya-e0812n:1674_7": "tathā jino janesūti.",
  "anya-e0812n:1675_0": "201.",
  "anya-e0812n:1675_1": "“Janesu”ccādi.",
  "anya-e0812n:1675_2": "Jāyamānesu janesu ekopi jinasādiso sambuddhasadiso natthi,",
  "anya-e0812n:1675_3": "pārijātassa rukkhassa dutiyo tena samo dutiyo pādapo rukkho natthi eva nanu,",
  "anya-e0812n:1675_4": "nanūti anuññāyaṃ.",
  "anya-e0812n:1675_5": "Tena sabbaññuno aññena atulyabhāvaṃ anujānāti.",
  "anya-e0812n:1675_6": "Iha pārijātarukkhassa aññehi rukkhehi uttamattañca buddhassa aññesu sattesu uttamattañcāti idaṃ dvayaṃ",
  "anya-e0812n:1675_7": "upamānopameyyabhūtānaṃ dvinnaṃ vatthūnaṃ sāmyaṃ nāma,",
  "anya-e0812n:1675_8": "etaṃ sāmyaṃ vuttatthassa samatthanavasena pativatthubhūtapārijātassa rukkhehi asamānattakathaneneva jotitaṃ hoti.",
  "anya-e0812n:1676_0": "202.",
  "anya-e0812n:1677_0": "Vākyattheneva vākyattho,",
  "anya-e0812n:1678_0": "Yadi kocyu’pamīyate;",
  "anya-e0812n:1679_0": "Ivayuttaviyuttattā,",
  "anya-e0812n:1680_0": "Sā vākyatthopamā dvidhā.",
  "anya-e0812n:1681_0": "202.",
  "anya-e0812n:1681_1": "Vākyatthavisayopamaṃ dasseti “vākyatthenevi”ccādinā.",
  "anya-e0812n:1681_2": "Vākyattho kriyākārakasambandhaviseso, teneva,",
  "anya-e0812n:1681_3": "na padatthamattena vākyattho vuttalakkhaṇo koci vattumicchito koci yadi upamīyate sadiso kathyate,",
  "anya-e0812n:1681_4": "sā vākyatthopamā dvidhā bhijjate. Kathaṃ?",
  "anya-e0812n:1681_5": "Yuttā ca viyuttā ca yuttaviyuttā,",
  "anya-e0812n:1681_6": "ivena atthaniddesoyaṃ yuttaviyuttā upamā,",
  "anya-e0812n:1681_7": "tassā bhāvā kāraṇā dvidhāti adhikataṃ.",
  "anya-e0812n:1682_0": "202.",
  "anya-e0812n:1682_1": "Idāni vākyatthavisayopamaṃ dasseti “vākyatthe”ccādinā.",
  "anya-e0812n:1682_2": "Vākyattheneva kriyākārakasambandhavisesasaṅkhatasamudāyabhūtena vākyatthena koci vattumicchito yo koci",
  "anya-e0812n:1682_3": "vākyattho vuttalakkhaṇo yadi upamīyate sadisabhāvena kathīyate,",
  "anya-e0812n:1682_4": "sā upamā vākyatthopamā nāma hoti.",
  "anya-e0812n:1682_5": "Ivayuttaviyuttattā ivayuttaviyuttavasena dvidhā dvippakārā.",
  "anya-e0812n:1682_6": "Ettha “ivā”ti ivādīnamatthassa gahitattā ivasaddopi tappariyāyasaddāpi gayhante.",
  "anya-e0812n:1683_0": "Ivayutta",
  "anya-e0812n:1684_0": "203.",
  "anya-e0812n:1685_0": "Jino saṃklesatattānaṃ,",
  "anya-e0812n:1686_0": "Āvibhūto janāna’yaṃ;",
  "anya-e0812n:1687_0": "Ghammasantāpatattānaṃ,",
  "anya-e0812n:1688_0": "Ghammakāle’mbudo viya.",
  "anya-e0812n:1689_0": "203.",
  "anya-e0812n:1689_1": "Udāharati “jino”iccādi.",
  "anya-e0812n:1689_2": "Saṃklesehi dasavidhehi tattānaṃ santāpaṃ anuppattānaṃ janānaṃ ayaṃ jino sammāsambuddho āvibhūto katakiccattā sammāsambodhādhigamena loke pātubhūto.",
  "anya-e0812n:1689_3": "Ekaṃ tāva vākyamupameyyabhūtaṃ.",
  "anya-e0812n:1689_4": "Kimivetyāha “ghamme”ccādi.",
  "anya-e0812n:1689_5": "Ghammasantāpena tattānaṃ janānaṃ ghammakāle gimhānasamaye ambudo megho viyāti dutiyavākyamupamānabhūtamityayamivayuttā vākyatthopamā.",
  "anya-e0812n:1689_6": "Ettha pubbuttaravākyatthānaṃ visesyavisesanabhāvo ekavākyatthattāva veditabbo.",
  "anya-e0812n:1689_7": "Evamuparipi.",
  "anya-e0812n:1690_0": "203.",
  "anya-e0812n:1690_1": "Udāharati “jino”ccādinā.",
  "anya-e0812n:1690_2": "Ayaṃ jino eso jitapañcamāro satthā saṃklesatattānaṃ anekappakāra kilesasantāpatattānaṃ janānaṃ āvibhūto",
  "anya-e0812n:1690_3": "katakicco hutvā sabbaññutaññāṇādhigamena loke upaṭṭhito.",
  "anya-e0812n:1690_4": "Kena santattassa kassaci kimiveti ce?",
  "anya-e0812n:1690_5": "Ghammasantāpatattānaṃ janānaṃ ghammakāle gimhasamaye ambudoviya megho iva.",
  "anya-e0812n:1690_6": "Iha uttaravākyattho bhedakattā visesanaṃ hoti,",
  "anya-e0812n:1690_7": "pubbavākyattho pana bhedyattā visesyo hoti.",
  "anya-e0812n:1690_8": "Evaṃ vākyabhede satipi vākyattho ekoveti daṭṭhabbo.",
  "anya-e0812n:1690_9": "Evamuttaratrāpi.",
  "anya-e0812n:1690_10": "Uttaravākye ivasaddo tasmiṃyeva guṇaguṇīpadatthānaṃ sadisattaṃ dīpeti,",
  "anya-e0812n:1690_11": "pubbavākye guṇaguṇīnaṃ sadisattaṃ pana uttaravākyatthassa pubbavākyena samānattaṃ vinā aññathānupapattiyā ñāyati.",
  "anya-e0812n:1690_12": "Saṃklesehi tattāti ca,",
  "anya-e0812n:1690_13": "ghammo eva santāpoti ca,",
  "anya-e0812n:1690_14": "tena tattāti ca,",
  "anya-e0812n:1690_15": "ghammo eva kāloti ca vākyaṃ.",
  "anya-e0812n:1691_0": "Ivaviyutta",
  "anya-e0812n:1692_0": "204.",
  "anya-e0812n:1693_0": "Munindānana’mābhāti, vilāsekamanoharaṃ;",
  "anya-e0812n:1694_0": "Uddhaṃ samuggatassāpi, kiṃ te canda vijambhanā.",
  "anya-e0812n:1695_0": "204.",
  "anya-e0812n:1695_1": "Dutiyamāha “muninda”iccādinā.",
  "anya-e0812n:1695_2": "Vilāsena ekamatulyaṃ manoharaṃ dutiyassa tādisassābhāvato munindānanaṃ ābhāti atisayena sobhateti ekaṃ tāva vākyamupameyyabhūtaṃ.",
  "anya-e0812n:1695_3": "Bho canda uddhaṃ gaganatalaṃ samuggatassāpi abbhuṭṭhitassāpi te tava vijambhanā sāhaṃkāraparibbhamanena kiṃ payojanaṃ na kiṃpi,",
  "anya-e0812n:1695_4": "taṃsadisasobhāsampattiyābhāvato.",
  "anya-e0812n:1695_5": "Asadisattaṃ munindānanassa tassa tatopi uddhamuggacchato vilāsamattameva piyāsamattameva (ka.) phalasambhavatoti dutiyavākyamupamānabhūtaṃ.",
  "anya-e0812n:1695_6": "Tathā hettha sabbathā sadisatāpatītiyā kariyamānānamuggamanavijambhanānaṃ paṭikkhepena kathañcipi mukhacandānaṃ",
  "anya-e0812n:1695_7": "sādhammapatīti upamāvagamoti ayamivaviyuttavākyatthopamā.",
  "anya-e0812n:1696_0": "204.",
  "anya-e0812n:1696_1": "Idāni ivaviyuttavākyatthopamaṃyeva udāharati “munindānani”ccādinā.",
  "anya-e0812n:1696_2": "Vilāsekamanoharaṃ līlāya atulyaṃ tatoyeva manoharaṃ munindānanaṃ sabbaññuno vadanaṃ ābhāti atidibbati,",
  "anya-e0812n:1696_3": "tasmā he canda uddhaṃ uccaṃ nabhaṃ samuggatassāpi te tuyhaṃ vijambhanā ahaṃkārena paribbhamanena kiṃ payojanaṃ.",
  "anya-e0812n:1696_4": "Iha pubbavākyatthassa uttaravākyattho ivaviyuttopamā nāma hoti.",
  "anya-e0812n:1696_5": "Tathā hi “sabbathā mukhena sadiso bhavāmī”ti mānaṃ karontassa candassa gaganatalārohopi vijambhanañceti",
  "anya-e0812n:1696_6": "imesaṃ dvinnaṃ paṭikkhepena mukhacandānaṃ vilāsekamanoharattaṃ kantimattasaṅkhātasadisattaṃ ivādīnamabhāvepi",
  "anya-e0812n:1696_7": "viññāyatīti katvā uttaravākyattho pubbavākyatthassa upamā ca visesanañca hoti.",
  "anya-e0812n:1696_8": "Vilāsena ekamatulyanti ca,",
  "anya-e0812n:1696_9": "tañca taṃ manoharañcāti ca viggaho.",
  "anya-e0812n:1696_10": "Apisaddo sambhāvanattho.",
  "anya-e0812n:1697_0": "205.",
  "anya-e0812n:1698_0": "Samubbejeti dhīmantaṃ, bhinnaliṅgādikaṃ tu yaṃ;",
  "anya-e0812n:1699_0": "Upamādūsanāyā’la-metaṃ katthaci taṃ yathā.",
  "anya-e0812n:1700_0": "205.",
  "anya-e0812n:1700_1": "Dosaparicchede duṭṭhālaṅkatītimupamālaṅkāradūsanaṃ dassetumāha “samubbejeti”ccādi.",
  "anya-e0812n:1700_2": "Yaṃ bhinnaliṅgādikaṃ tu,",
  "anya-e0812n:1700_3": "ādisaddena bhinnavacanahīnatāadhikatādīnaṃ pariggaho.",
  "anya-e0812n:1700_4": "Tusaddo atthajotako,",
  "anya-e0812n:1700_5": "tathāpīti attho.",
  "anya-e0812n:1700_6": "Dhīmantaṃ medhāviṃ samubbejeti na pīṇeti,",
  "anya-e0812n:1700_7": "etaṃ bhinnaliṅgadikaṃ katthaci na sabbattha upamādūsanāya virodhatthaṃ alaṃ samatthaṃ.",
  "anya-e0812n:1700_8": "“Taṃ yathe”ti udāharati.",
  "anya-e0812n:1701_0": "205. Dosaparicchede dosānamanuddesāvasāne niddiṭṭhāya duṭṭhālaṅkatiyā dassetabbaudāharaṇe –",
  "anya-e0812n:1702_0": "“Duṭṭhālaṅkaraṇaṃ tetaṃ, yatthālaṅkāradūsanaṃ;",
  "anya-e0812n:1703_0": "Tassālaṅkāraniddese, rūpamāvibhavissatī”ti.",
  "anya-e0812n:1704_0": "Katapaṭiññānusārena idāni dassetumāha “samubbejeti”ccādi.",
  "anya-e0812n:1704_1": "Yaṃ bhinnaliṅgādikaṃ tu vakkhamānaṃ yaṃ bhinnaliṅgavacanādikaṃ pana dhīmantaṃ paññavantaṃ kaviṃ samubbejeti",
  "anya-e0812n:1704_2": "“evaṃ nāma vattabbaṃ siyā”ti ubbegaṃ janeti,",
  "anya-e0812n:1704_3": "etaṃ bhinnaliṅgādikaṃ upamādūsanāya yathāvuttaupamāvināsanatthaṃ katthaci “itthīvāyaṃ jano yāti”iccādivattabbavisayato aññattha alaṃ samatthaṃ.",
  "anya-e0812n:1704_4": "“Taṃ yathā”ti udāharati.",
  "anya-e0812n:1704_5": "Bhinnaṃ visadisañca taṃ liṅgañceti ca,",
  "anya-e0812n:1704_6": "taṃ ādi yassa visadisavacanādinoti ca,",
  "anya-e0812n:1704_7": "upamāya dūsanamiti ca vākyaṃ.",
  "anya-e0812n:1705_0": "206.",
  "anya-e0812n:1706_0": "Haṃsīvā’yaṃ sasī bhinna-",
  "anya-e0812n:1707_0": "Liṅgā’kāsaṃ sarāniva;",
  "anya-e0812n:1708_0": "Vijātivacanā hīnā,",
  "anya-e0812n:1709_0": "Sā’va bhatto bhaṭo’dhipe.",
  "anya-e0812n:1710_0": "206.",
  "anya-e0812n:1710_1": "“Haṃsīvāya”nti ayaṃ sasī cando haṃsīva haṃsīsadiso.",
  "anya-e0812n:1710_2": "Bhinnaliṅgā bhinnaliṅgopamā.",
  "anya-e0812n:1710_3": "“Ākāsaṃ sarānivā”ti vijātivacanā visadisavacanopamā.",
  "anya-e0812n:1710_4": "“Bhaṭo adhipe sāmini sāva bhatto”ti hīnā hīnopamā kukkurassa hīnena jātyādinā adhikassa upamitattā.",
  "anya-e0812n:1711_0": "206.",
  "anya-e0812n:1711_1": "“Haṃsi”ccādi.",
  "anya-e0812n:1711_2": "Ayaṃ sasī cando haṃsī iva haṃsidhenūva hoti.",
  "anya-e0812n:1711_3": "Iccādikopamā bhinnaliṅgā upameyyato bhinnaliṅgattā bhinnaliṅgopamā nāma hoti.",
  "anya-e0812n:1711_4": "Ākāsaṃ nabhaṃ sarānivāti ayaṃ vijātivacanā upameyyena visadisavacanattā vijātivacanopamā nāma hoti.",
  "anya-e0812n:1711_5": "Adhipe sāmini bhaṭo sevako sāva sunakho iva bhattoti ayaṃ hīnā jātihīnena sunakhena uttamassa purisassa upamitattā hīnopamā nāma hoti.",
  "anya-e0812n:1711_6": "Bhinnaṃ liṅgametissāti ca,",
  "anya-e0812n:1711_7": "vividhā jāti sabhāvo asseti ca,",
  "anya-e0812n:1711_8": "vijāti vacanaṃ assā upamāyāti ca viggaho.",
  "anya-e0812n:1712_0": "207.",
  "anya-e0812n:1713_0": "Khajjoto bhānumālīva,",
  "anya-e0812n:1714_0": "Vibhātītyadhikopamā;",
  "anya-e0812n:1715_0": "Aphuṭṭhatthā balambhodhi,",
  "anya-e0812n:1716_0": "Sāgaro viya saṃkhubhi.",
  "anya-e0812n:1717_0": "207.",
  "anya-e0812n:1717_1": "“Khajjoto”iccādi.",
  "anya-e0812n:1717_2": "Khajjoto bhānumālīva sūriyo viya vibhātītyadhikopamā adhikena hīnassa upamitattā.",
  "anya-e0812n:1717_3": "Balambhodhi senāsāgaro sāgaro viya saṃkhubhīti aphuṭṭhatthopamā “balambhodhī”ti rūpakena senāya mahantattāvagamato",
  "anya-e0812n:1717_4": "puna “sāgaro viyā”ti upamāya kassaci visesatthassa asaṃphuṭṭhattā.",
  "anya-e0812n:1718_0": "207.",
  "anya-e0812n:1718_1": "“Khajjoto”ccādi.",
  "anya-e0812n:1718_2": "“Khajjoto bhānumālīva vibhātī”ti ayaṃ adhikopamā adhikāya upamāya upamitattā adhikopamā nāma hoti.",
  "anya-e0812n:1718_3": "“Balambhodhi senāsamuddo sāgaro viya saṃkhubhī”ti ayaṃ aphuṭṭhatthā senāya mahattaṃ “balambhodhī”ti tirobhūtaupamāyeva avagataṃ,",
  "anya-e0812n:1718_4": "tasmā puna “sāgaro viyā”ti upamāya phusitabbatthassābhāvā aphuṭṭhatthopamā nāma hoti.",
  "anya-e0812n:1718_5": "Aphuṭṭho attho etissāti ca,",
  "anya-e0812n:1718_6": "balaṃ eva ambhodhīti ca vākyaṃ.",
  "anya-e0812n:1719_0": "208.",
  "anya-e0812n:1720_0": "Cande kalaṅko bhiṅgove-",
  "anya-e0812n:1721_0": "Tyu’pamāpekkhinī ayaṃ;",
  "anya-e0812n:1722_0": "Khaṇḍitā keravākāro,",
  "anya-e0812n:1723_0": "Sakalaṅko nisākaro.",
  "anya-e0812n:1724_0": "208.",
  "anya-e0812n:1724_1": "“Cande”iccādi.",
  "anya-e0812n:1724_2": "Kalaṅko bhiṅgo viyātyayamupamā “cande kusumagacchasadise” ityupamantaramapekkhateti yato cande bhiṅgo na sambhavati,",
  "anya-e0812n:1724_3": "pupphagacche tu sambhavatīti ayamupamā upamāpekkhinī.",
  "anya-e0812n:1724_4": "Sakalaṅko sasalakkhaṇo nisākaro cando keravākāro kumudasannibhoti khaṇḍitopamā keravassa antokaṇhattaṃ paṭipādetuṃ “sabhiṅgakeravākāro”ti vattabbattā.",
  "anya-e0812n:1725_0": "208.",
  "anya-e0812n:1725_1": "“Cande”ccādi.",
  "anya-e0812n:1725_2": "“Cande kalaṅko bhiṅgo ivā”ti ayaṃ upamāpekkhinī candassaupamābhūtapupphagacchakādiapekkhanato upamāpekkhinī nāma hoti.",
  "anya-e0812n:1725_3": "Cande bhiṅgapavattiyā abhāvato tassa visayabhūtapupphagacchakādi candassa upamattena gahetvā avuttattā duṭṭhāti adhippāyo.",
  "anya-e0812n:1725_4": "Sakalaṅko kalaṅkasahito nisākaro cando keravākāro kumudasadisoti ayaṃ khaṇḍitā candagataṃ kaṇhattaṃ pakāsetuṃ",
  "anya-e0812n:1725_5": "“sabhiṅgakeravākāro”ti vattabbe bhiṅgopamābhāvassa khaṇḍitattā khaṇḍitopamā nāma hoti.",
  "anya-e0812n:1725_6": "Upamaṃ apekkhatīti ca,",
  "anya-e0812n:1725_7": "khaṇḍaṃ itā gatāti ca,",
  "anya-e0812n:1725_8": "khaṇḍena itā yuttā vāti ca,",
  "anya-e0812n:1725_9": "keravassākāro asseti ca,",
  "anya-e0812n:1725_10": "saha kalaṅkena vattatīti ca vākyaṃ.",
  "anya-e0812n:1726_0": "209.",
  "anya-e0812n:1727_0": "Iccevamādirūpesu, bhavanti vigatādarā;",
  "anya-e0812n:1728_0": "Karonti cā’daraṃ dhīrā, payoge kvacideva tu.",
  "anya-e0812n:1729_0": "209.",
  "anya-e0812n:1729_1": "Vuttaṃ nigameti “icceva”mādinā.",
  "anya-e0812n:1729_2": "Rūpesu payogesu.",
  "anya-e0812n:1729_3": "Vigato apagato ādaro sambhāvanā yesaṃ tathā bhavanti.",
  "anya-e0812n:1729_4": "Kiṃ bhinnaliṅgādikaṃ niyamenānādaraṇīyameva,",
  "anya-e0812n:1729_5": "aniyameneti niyameneti (ka.) ce gayhūpagampi atthīti āha “karonti”ccādiṃ.",
  "anya-e0812n:1729_6": "Kvacideva tu payoge dhīrā kavayo ādaraṃ karonti cāti.",
  "anya-e0812n:1729_7": "Casaddo vattabbantaratthaṃ samuccinoti.",
  "anya-e0812n:1730_0": "209.",
  "anya-e0812n:1730_1": "“Icce”ccādi.",
  "anya-e0812n:1730_2": "Iti anantaraṃ niddiṭṭhesu evamādirūpesu payogesu dhīrā vigatādarā bhavanti.",
  "anya-e0812n:1730_3": "Imeyeva dhīrā kvacideva tu payoge bhinnaliṅgādike ādaraṃ karonti ca.",
  "anya-e0812n:1730_4": "Iti evaṃ ayaṃ pakāro ādi yesamiti ca,",
  "anya-e0812n:1730_5": "tāni ca tāni rūpāni ceti ca,",
  "anya-e0812n:1730_6": "vigato ādaro yesamiti ca viggaho.",
  "anya-e0812n:1730_7": "Casaddo vākyantarasamuccaye.",
  "anya-e0812n:1730_8": "Tasmā vigatādaratthena aññamādarakaraṇaṃ vuccamānakathāsantatiṃ ākaḍḍhati.",
  "anya-e0812n:1731_0": "210.",
  "anya-e0812n:1732_0": "Itthīvā’yaṃ jano yāti,",
  "anya-e0812n:1733_0": "Vadatyesā pumā viya;",
  "anya-e0812n:1734_0": "Piyo pāṇā ivā’yaṃ me,",
  "anya-e0812n:1735_0": "Vijjā dhanamiva’ccitā.",
  "anya-e0812n:1736_0": "210.",
  "anya-e0812n:1736_1": "Udāharati “itthi”ccādi.",
  "anya-e0812n:1736_2": "Ayaṃ jano itthīva yāti kriyānuvattito.",
  "anya-e0812n:1736_3": "Esā itthī pumāva puriso viya vadati tādisassa pāgabbhiyayogato.",
  "anya-e0812n:1736_4": "Ettha liṅganānattamupamānopameyyānaṃ.",
  "anya-e0812n:1736_5": "Ayamicchito koci me pāṇā iva piyo iṭṭho,",
  "anya-e0812n:1736_6": "vijjā byākaraṇādayo dhanamiva accitā rāsikatāti vacanabhedo.",
  "anya-e0812n:1737_0": "210.",
  "anya-e0812n:1737_1": "Idāni bhinnaliṅgānaṃ gahetabbavisayaṃ dasseti “itthīvā’ya”miccādinā.",
  "anya-e0812n:1737_2": "Ayaṃ jano itthīva avisadagamanena mahilā viya yāti.",
  "anya-e0812n:1737_3": "Esā itthī pumā viya tādisapāgabbhiyayuttattā puriso viya vadatīti.",
  "anya-e0812n:1737_4": "Iha dvinnaṃ upamānopameyyānaṃ liṅgabhede satipi kavayo ādaraṃ karonti.",
  "anya-e0812n:1737_5": "Ayaṃ puriso me mama pāṇā iva pāṇā iva jīvo iva (ka.) āyavova piyo.",
  "anya-e0812n:1737_6": "Accitā sañcitā vijjā byākaraṇanighaṇṭuādayo dhanamiva hontīti.",
  "anya-e0812n:1737_7": "Ettha upamānopameyyānaṃ vacanato visesatte satipi iṭṭhameva.",
  "anya-e0812n:1738_0": "211.",
  "anya-e0812n:1739_0": "Bhavaṃ viya mahīpāla, devarājā virājate;",
  "anya-e0812n:1740_0": "Ala’maṃsumato kacchaṃ, tejasā rohituṃ ayaṃ.",
  "anya-e0812n:1741_0": "211.",
  "anya-e0812n:1741_1": "Hīnādhikamuttamudāharaṇamāha “bhavaṃ viyi”ccādi.",
  "anya-e0812n:1741_2": "Mahīpāletyāmantanaṃ,",
  "anya-e0812n:1741_3": "devarājā bhavaṃ viya virājate.",
  "anya-e0812n:1741_4": "Iti hīnenāpi hoti.",
  "anya-e0812n:1741_5": "Evaṃvidhe samucite visaye liṅgavacanabhedādikaṃ nopamaṃ dūsetīti dassetīti (ka.).",
  "anya-e0812n:1742_0": "211.",
  "anya-e0812n:1742_1": "“Bhava”miccādi.",
  "anya-e0812n:1742_2": "Mahīpāla bho rāja,",
  "anya-e0812n:1742_3": "devarājā sakko devarājā bhavaṃ viya virājateti.",
  "anya-e0812n:1742_4": "Ettha sakkamupādāya “bhavaṃ viyā”ti hīnattepi iṭṭhameva.",
  "anya-e0812n:1742_5": "Ayaṃ rājā aṃsumato sūriyassa kacchaṃ padaviṃ tejasā ārohituṃ pattuṃ alaṃ samatthoti.",
  "anya-e0812n:1742_6": "Ettha tejasā adhikopi sūriyo upamābhūto iṭṭhova,",
  "anya-e0812n:1742_7": "“kacchaṃ ārohitu”nti ivasaddapariyāyo.",
  "anya-e0812n:1742_8": "Īdisaṃ bhinnaliṅgādikopamādikaṃ upamādūsanaṃ na karoti.",
  "anya-e0812n:1743_0": "212.",
  "anya-e0812n:1744_0": "Upamānopameyyānaṃ, abhedassa nirūpanā;",
  "anya-e0812n:1745_0": "Upameva upamāva tirobhūta-bhedā rūpakamuccate.",
  "anya-e0812n:1746_0": "212.",
  "anya-e0812n:1746_1": "Rūpakaṃ nirūpayati “upamāne”ccādinā.",
  "anya-e0812n:1746_2": "Upamānopameyyānaṃ yathāvuttānaṃ abhedassa nānattābhāvassa nirūpanā āropanena upamānopameyyānamabhedaṃ rūpayati dassetīti rūpakamuccate.",
  "anya-e0812n:1746_3": "Upamānassa upamānopameyyānamabhedāropanena tirobhūto apākaṭo bhedo nānattaṃ yassāti tādisī upameva yathāvuttalakkhaṇā rūpakamuccate “rūpaka”nti.",
  "anya-e0812n:1746_4": "“Padambuja”nti ettha padameva ambujasadisattā ambujaṃ rupyate.",
  "anya-e0812n:1746_5": "Ityupameyyopamānabhūtānaṃ padambujānamabhedāropanena upamānopameyyagatasādhammasaṅkhātāyapi upamāya bhedo vijjamānopi tirohito.",
  "anya-e0812n:1746_6": "Na tu āvibhūto abbhuto (ka.) “padaṃ ambujamive”ti.",
  "anya-e0812n:1746_7": "Sā copamā tathāvidhā upamānopameyyānamabhedamāyāti nāmāti rūpakamuccateti adhippāyo.",
  "anya-e0812n:1747_0": "212.",
  "anya-e0812n:1747_1": "Idāni uddiṭṭhakkamena rūpakālaṅkāraṃ dasseti “upamāno”ccādinā.",
  "anya-e0812n:1747_2": "Upamānopameyyānaṃ anantaraniddiṭṭhaupamānopameyyānaṃ abhedassa sabhāvato bhede satipi vibhūtasadisattaṃ nissāya “so eso,",
  "anya-e0812n:1747_3": "eso so”ti vattārehi parikappitassa abhedassa nirūpanā upamānopameyyapadatthesu buddhiyā āropanaṃ nissāya",
  "anya-e0812n:1747_4": "tirobhūtabhedā “padaṃ ambujamivā”ti evaṃ pākaṭanānattaṃ vinā “padambuja”nti tirohitabhedā upameva padatthānaṃ",
  "anya-e0812n:1747_5": "sādhammasaṅkhātā upamā eva rūpakaṃ iti vuccate.",
  "anya-e0812n:1747_6": "Vibhūtasadisattaṃ nissāya upamānopameyyavatthūni abhedena gayhanti.",
  "anya-e0812n:1747_7": "Tesamabhedaggahaṇeneva te nissāya pavattamānabhinnasādhammasaṅkhātāya upamāyapi bhedo tirohito hoti.",
  "anya-e0812n:1747_8": "Evaṃ tirobhūtanānattavantasādhammasaṅkhātā upamā eva vatthūnamabhedaṃ dīpetīti rūpakaṃ nāma hotīti adhippāyo.",
  "anya-e0812n:1747_9": "Tirobhūto bhedo yasseti ca,",
  "anya-e0812n:1747_10": "abhedaṃ rūpayati pakāsetīti ca vākyaṃ.",
  "anya-e0812n:1748_0": "213.",
  "anya-e0812n:1749_0": "Asesavatthuvisayaṃ, ekadesavivatti ca;",
  "anya-e0812n:1750_0": "Taṃ dvidhā puna paccekaṃ, samāsādivasā tidhā.",
  "anya-e0812n:1751_0": "213.",
  "anya-e0812n:1751_1": "Tassa bhedaṃ niddisati “asesa”iccādinā.",
  "anya-e0812n:1751_2": "Asesavatthu visayo yassa taṃ tathāvidhañca,",
  "anya-e0812n:1751_3": "ekadese avayave vivattatīti ekadesavivatti ceti taṃ rūpakaṃ dvidhā,",
  "anya-e0812n:1751_4": "puna paccekaṃ visuṃ visuṃ samāsādivasā upamānopameyyānaṃ katasamāsattā samāsarūpaka asamāsarūpaka samāsāsamāsarūpakavasena tidhā siyā.",
  "anya-e0812n:1752_0": "213.",
  "anya-e0812n:1752_1": "“Asesi”ccādi.",
  "anya-e0812n:1752_2": "Taṃ rūpakaṃ asesavatthuvisayaṃ ekadesavivatti cāti dvidhā hoti,",
  "anya-e0812n:1752_3": "puna paccekaṃ taṃ dvayampi samāsādivasā samāsarūpakaṃ asamāsarūpakaṃ samāsāsamāsarūpakañceti imesaṃ bhedena tidhā hoti.",
  "anya-e0812n:1752_4": "Asesaṃ vatthu visayo asseti ca,",
  "anya-e0812n:1752_5": "ekadese vivattatīti ca,",
  "anya-e0812n:1752_6": "ekaṃ ekaṃ patīti ca,",
  "anya-e0812n:1752_7": "samāso samāsarūpakaṃ ādi yesamiti ca,",
  "anya-e0812n:1752_8": "tesaṃ vaso bhedoti ca,",
  "anya-e0812n:1752_9": "tīhi pakārehīti ca viggaho.",
  "anya-e0812n:1753_0": "Asesavatthuvisayasamāsa",
  "anya-e0812n:1754_0": "214.",
  "anya-e0812n:1755_0": "Aṅgulīdalasaṃsobhiṃ, nakhadīdhitikesaraṃ;",
  "anya-e0812n:1756_0": "Sirasā na piḷandhanti, ke munindapadambujaṃ.",
  "anya-e0812n:1757_0": "214.",
  "anya-e0812n:1757_1": "Udāharati “aṅguli”ccādi.",
  "anya-e0812n:1757_2": "Aṅgulīhiyeva upamānagammattā siniddhatambāhi dalehi pattehi saṃsobhiṃ accantaṃ virocamānaṃ nakhānaṃ dīdhitiyo",
  "anya-e0812n:1757_3": "kiraṇā eva kesarāni yattha tādisaṃ munindassa padameva ambujaṃ sirasā muddhanā ke nāma janā na piḷandhanti",
  "anya-e0812n:1757_4": "pasādhanavasena na dhārentīti.",
  "anya-e0812n:1757_5": "Idamasesavatthuvisayaṃ samāsarūpakaṃ aṅgino padassa aṅgānamaṅgulyādīnamasesānaṃ rūpanato.",
  "anya-e0812n:1757_6": "Evamuparipi yathāyogaṃ.",
  "anya-e0812n:1758_0": "214.",
  "anya-e0812n:1758_1": "Idāni udāharati “aṅguli”ccādi.",
  "anya-e0812n:1758_2": "Aṅgulīdalasaṃsobhiṃ aṅgulisaṅkhatehi pattehi saṃsobhiṃ nakhadīdhitikesaraṃ nakharaṃsisaṅkhatakesaraṃ munindapadambujaṃ sirasā ke na piḷandhanti.",
  "anya-e0812n:1758_3": "Visesyabhūtaṃ caraṇaṃ visesanabhūtā aṅgulī nakhadīdhiti ceti imesaṃ upamābhūtehi ambujadalakesarehi abhedakappanāya",
  "anya-e0812n:1758_4": "ekattaṃ gahetvā samāseneva niddiṭṭhattā idaṃ asesavatthuvisayasamāsarūpakaṃ nāma.",
  "anya-e0812n:1758_5": "Aṅguliyo eva dalānīti ca,",
  "anya-e0812n:1758_6": "tehi saṃsobhīti ca,",
  "anya-e0812n:1758_7": "nakhesu dīdhitiyoti ca,",
  "anya-e0812n:1758_8": "tā eva kesarāni asseti ca vākyaṃ.",
  "anya-e0812n:1759_0": "Asesavatthuvisayaasamāsa",
  "anya-e0812n:1760_0": "215.",
  "anya-e0812n:1761_0": "Ratanāni guṇā bhūrī, karuṇā sītalaṃ jalaṃ;",
  "anya-e0812n:1762_0": "Gambhīrattamagādhattaṃ, paccakkho’yaṃ jino’mbudhi.",
  "anya-e0812n:1763_0": "215.",
  "anya-e0812n:1763_1": "“Ratanāni”iccādi.",
  "anya-e0812n:1763_2": "Ayaṃ jino sammāsambuddho,",
  "anya-e0812n:1763_3": "paccakkho na parokkho amhākaṃ ambudhi sāgaro. Kathaṃ?",
  "anya-e0812n:1763_4": "Ye tassa bhūrī bahavo guṇā mettādayo,",
  "anya-e0812n:1763_5": "te ratanāni atulyadullabhadassanādisādhammena.",
  "anya-e0812n:1763_6": "Yā tassa karuṇā,",
  "anya-e0812n:1763_7": "sā sītalaṃ jalaṃ sakalajanasantāpāpahattasādhammena.",
  "anya-e0812n:1763_8": "Yaṃ tassa gambhīrattamanuttānatā lābhādīsu,",
  "anya-e0812n:1763_9": "taṃ agādhattamakalalambhaso ambudhiṭṭhatāsādhammenāti idamasesavatthuvisayaṃ asamāsarūpakaṃ.",
  "anya-e0812n:1764_0": "215.",
  "anya-e0812n:1764_1": "“Ratanāni”ccādi.",
  "anya-e0812n:1764_2": "Ayaṃ jino amhākaṃ paccakkho ambudhi sāgaro,",
  "anya-e0812n:1764_3": "tathā hi tassa bhūrī guṇā sīlasamādhiādayo ratanāni cittīkatādisādhammato ratanāneva,",
  "anya-e0812n:1764_4": "karuṇā anaññasādhāraṇakaruṇā sītalaṃ jalaṃ santāpavinodanasādhammena sītalajalameva hoti,",
  "anya-e0812n:1764_5": "gambhīrattaṃ lābhālābhādīsu ekākāratā agādhattaṃ gambhīratā eva hoti.",
  "anya-e0812n:1764_6": "Idaṃ asesavatthuvisayaasamāsarūpakaṃ.",
  "anya-e0812n:1764_7": "“Bhūrī”ti abyayaṃ.",
  "anya-e0812n:1765_0": "Asesavatthuvisayamissaka",
  "anya-e0812n:1766_0": "216.",
  "anya-e0812n:1767_0": "Candikā mandahāsā te, muninda vadaninduno;",
  "anya-e0812n:1768_0": "Pabodhayatya’yaṃ sādhu-manokumudakānanaṃ.",
  "anya-e0812n:1769_0": "216.",
  "anya-e0812n:1769_1": "“Candikā”iccādi.",
  "anya-e0812n:1769_2": "“Muninda”iccāmantanaṃ,",
  "anya-e0812n:1769_3": "te vadanameva indu vadaninduno iti samāsarūpakaṃ,",
  "anya-e0812n:1769_4": "ayaṃ mandahāsā candikā candakantiyo,",
  "anya-e0812n:1769_5": "asamāsarūpakaṃ.",
  "anya-e0812n:1769_6": "Sādhūnaṃ manāniyeva kumudāni keravāni,",
  "anya-e0812n:1769_7": "samāsarūpakaṃ.",
  "anya-e0812n:1769_8": "Tesaṃ kānanaṃ vanaṃ,",
  "anya-e0812n:1769_9": "pabodhayati vikāsayatīti idaṃ samāsāsamāsarūpakaṃ.",
  "anya-e0812n:1770_0": "216.",
  "anya-e0812n:1770_1": "“Candi”ccādi.",
  "anya-e0812n:1770_2": "He munindate tuyhaṃ vadaninduno mukhacandassa mandahāsā mandamihitabhūtā candikā candakantiyo,",
  "anya-e0812n:1770_3": "“aya”nti jātyekavacanena mandahāsacandikā niddiṭṭhā.",
  "anya-e0812n:1770_4": "Atha vā ayaṃ vadanindu.",
  "anya-e0812n:1770_5": "Sādhumanokumudakānanaṃ sappurisānaṃ cittasaṅkhātakeravakānanaṃ pabodhayati vikāsayati.",
  "anya-e0812n:1770_6": "“Candikā mandahāsā”ti asamāsarūpakaṃ.",
  "anya-e0812n:1770_7": "“Vadaninduno”ti ca “manokumudakānana”nti ca samāsarūpakaṃ.",
  "anya-e0812n:1770_8": "Tasmā idaṃ asesavatthuvisayasamāsāsamāsarūpakaṃ.",
  "anya-e0812n:1770_9": "Mandā ca te hāsā cāti ca,",
  "anya-e0812n:1770_10": "vadanameva indūti ca,",
  "anya-e0812n:1770_11": "sādhūnaṃ manānīti ca,",
  "anya-e0812n:1770_12": "tāniyeva kumudānīti ca,",
  "anya-e0812n:1770_13": "tesaṃ kānanamiti ca viggaho.",
  "anya-e0812n:1771_0": "217.",
  "anya-e0812n:1772_0": "Asesavatthuvisaye, pabhedo rūpake ayaṃ;",
  "anya-e0812n:1773_0": "Ekadesavivattimhi, bhedo dāni pavuccati.",
  "anya-e0812n:1774_0": "217. Nigamayati “asesi”ccādinā. Dutiyassa pabhedaṃ vattuṃ paṭijānāti “eki”ccādinā.",
  "anya-e0812n:1775_0": "217.",
  "anya-e0812n:1775_1": "“Asese”ccādi.",
  "anya-e0812n:1775_2": "Asesavatthuvisaye rūpake ayaṃ “aṅgulīdalasaṃsobhiṃ”iccādikaṃ udāharaṇattayaṃ pabhedo hoti.",
  "anya-e0812n:1775_3": "Idāni ekadesavivattimhi rūpake bhedo viseso pavuccati.",
  "anya-e0812n:1776_0": "Ekadesavivattisamāsa",
  "anya-e0812n:1777_0": "218.",
  "anya-e0812n:1778_0": "Vilāsahāsakusumaṃ, rucirādharapallavaṃ;",
  "anya-e0812n:1779_0": "Sukhaṃ ke vā na vindanti, passantā munino mukhaṃ.",
  "anya-e0812n:1780_0": "218.",
  "anya-e0812n:1780_1": "“Vilāsa”iccādi.",
  "anya-e0812n:1780_2": "Vilāsena yutto hāsoyeva kusumaṃ yassa.",
  "anya-e0812n:1780_3": "Ruciro manuñño adharoyeva pallavo yassa.",
  "anya-e0812n:1780_4": "Tādisaṃ munino mukhaṃ passantā ke nāma janā sukhaṃ na vindanti sabbepīti.",
  "anya-e0812n:1780_5": "Idaṃ aṅgāni hāsādīni rūpayitvā mukhamaṅgi na rūpitanti ekadesavivattisamāsarūpakaṃ.",
  "anya-e0812n:1780_6": "Evaṃ uparipi yathāyogaṃ.",
  "anya-e0812n:1781_0": "218.",
  "anya-e0812n:1781_1": "“Vilāsi”ccādi.",
  "anya-e0812n:1781_2": "Vilāsahāsakusumaṃ līlāyuttahāsasaṅkhatapupphaṃ rucirādharapallavaṃ manuññaadharasaṅkhātakisalayaṃ munino",
  "anya-e0812n:1781_3": "mukhaṃ passantā ke vā ke nāma janā sukhaṃ na vindanti pītisukhaṃ nānubhonti,",
  "anya-e0812n:1781_4": "anubhavanteva.",
  "anya-e0812n:1781_5": "Visesanabhūtānaṃ hāsaadharānaṃ upamābhūtakusumapallavehi abhedaṃ dassetvā visesyabhūtassa mukhassa aññataraupamāvatthunā",
  "anya-e0812n:1781_6": "abhedena avuttattā abhedāropanaṃ ekadeseyeva vivattīti idaṃ ekadesavivattisamāsarūpakaṃ.",
  "anya-e0812n:1781_7": "Vilāsena yutto hāsoti ca,",
  "anya-e0812n:1781_8": "soyeva kusumaṃ asseti ca,",
  "anya-e0812n:1781_9": "ruciro ca so adharo ceti ca,",
  "anya-e0812n:1781_10": "soyeva pallavo asseti ca vākyaṃ.",
  "anya-e0812n:1782_0": "Ekadesavivattiasamāsa",
  "anya-e0812n:1783_0": "219.",
  "anya-e0812n:1784_0": "Pādadvandaṃ munindassa, dadātu vijayaṃ tava;",
  "anya-e0812n:1785_0": "Nakharaṃsī paraṃ kantā, yassa pāpajayaddhajā.",
  "anya-e0812n:1786_0": "219.",
  "anya-e0812n:1786_1": "“Pāda”iccādi.",
  "anya-e0812n:1786_2": "Munindassa vijayino pādadvandaṃ tava vijayaṃ paṭipakkhaparābhavaṃ dadātu. Kīdisaṃ?",
  "anya-e0812n:1786_3": "Yassa paramaccantaṃ kantā manuññā nakharaṃsī pāpānaṃ lobhādīnaṃ jaye ussitā dhajā ketavoti.",
  "anya-e0812n:1786_4": "Idamekadesavivattiasamāsarūpakaṃ.",
  "anya-e0812n:1787_0": "219.",
  "anya-e0812n:1787_1": "“Pāde”ccādi.",
  "anya-e0812n:1787_2": "Yassa sambuddhassa paraṃ atisayena kantā manuññā nakharaṃsī caraṇanakhakantiyo pāpajayaddhajā pāpavijaye ussāpitadhajāyeva honti,",
  "anya-e0812n:1787_3": "tassa munindassa pādadvandaṃ caraṇayugaḷaṃ tava tuyhaṃ vijayaṃ paṭipakkhaparābhavaṃ dadātūti.",
  "anya-e0812n:1787_4": "Nakharaṃsīnaṃ upamābhūtadhajehi abhedamāropetvā “pādadvanda”miti anirūpitattā ekadesavivattiasamāsarūpakaṃ nāma.",
  "anya-e0812n:1787_5": "Pāpānaṃ jayoti ca,",
  "anya-e0812n:1787_6": "tasmiṃ dhajāti ca viggaho.",
  "anya-e0812n:1788_0": "Ekadesavivattimissaka",
  "anya-e0812n:1789_0": "220.",
  "anya-e0812n:1790_0": "Sunimmalakapolassa, munindavadaninduno;",
  "anya-e0812n:1791_0": "Sādhuppabuddhahadayaṃ, jātaṃ keravakānanaṃ.",
  "anya-e0812n:1792_0": "220.",
  "anya-e0812n:1792_1": "“Sunimmala”iccādi.",
  "anya-e0812n:1792_2": "Sunimmalo kapolo yassa,",
  "anya-e0812n:1792_3": "tassa munindavadaninduno sādhūnaṃ pabuddhaṃ dhammāvabodhavasena vikasitaṃ hadayaṃ cittaṃ keravakānanaṃ jātanti ekadesavivattisamāsāsamāsarūpakaṃ.",
  "anya-e0812n:1793_0": "220.",
  "anya-e0812n:1793_1": "“Sunimmali”ccādi.",
  "anya-e0812n:1793_2": "Sunimmalakapolassa munindavadaninduno sādhuppabuddhahadayaṃ sajjanānaṃ catusaccāvabodhena pasannamānasaṃ keravakānanaṃ kumudavanaṃ jātanti.",
  "anya-e0812n:1793_3": "Vadanahadayānaṃ upamābhūtehi indukeravehi abhedāropanaṃ katvā kapolassa maṇḍalādīhi upamāvisesehi anirūpitattā ekadesavivattisamāsāsamāsarūpakaṃ.",
  "anya-e0812n:1793_4": "Ettha samāso nāma vadanindūnameva.",
  "anya-e0812n:1793_5": "Asamāso nāma hadayakeravānamevāti.",
  "anya-e0812n:1793_6": "Tathā hi rūpakavisaye samāsāsamāsattaṃ upamānopameyyapadānaṃ dvinnamevāti.",
  "anya-e0812n:1793_7": "Suṭṭhu nimmaloti ca,",
  "anya-e0812n:1793_8": "so kapolo assāti ca,",
  "anya-e0812n:1793_9": "munindavadanameva indūti ca,",
  "anya-e0812n:1793_10": "pabuddhañca taṃ hadayañcāti ca,",
  "anya-e0812n:1793_11": "sādhūnaṃ pabuddhahadayamiti ca,",
  "anya-e0812n:1793_12": "keravānaṃ kānanamiti ca vākyaṃ.",
  "anya-e0812n:1794_0": "221.",
  "anya-e0812n:1795_0": "Rūpakāni bahūnyeva, yuttāyuttādibhedato;",
  "anya-e0812n:1796_0": "Visuṃ na tāni vuttāni, etthe’va’ntogadhāni’ti.",
  "anya-e0812n:1797_0": "221.",
  "anya-e0812n:1798_0": "Ettakoyeva kiṃ rūpakabhedoti āha",
  "anya-e0812n:1799_0": "“Rūpakāni”ccādi; Subodhaṃ; Tattha –",
  "anya-e0812n:1800_0": "“Sitapupphujjalaṃ lola-nettabhiṅgaṃ tavānanaṃ;",
  "anya-e0812n:1801_0": "Kassa nāma mano dhīra, nākaḍḍhati manohara”nti.",
  "anya-e0812n:1802_0": "Yuttarūpakaṃ yuttattā pupphabhiṅgānaṃ, tadanusārena ayuttarūpakādipi viññeyyanti.",
  "anya-e0812n:1803_0": "221.",
  "anya-e0812n:1803_1": "Rūpakāni punapi santīti dassetumāha “rūpakāni”ccādi.",
  "anya-e0812n:1803_2": "Rūpakāni yuttāyuttādibhedato yuttarūpakaayuttarūpakādibhedena bahūni eva honti,",
  "anya-e0812n:1803_3": "tāni rūpakāni ettheva rūpake antogadhāni.",
  "anya-e0812n:1803_4": "Iti tasmā kāraṇā tāni visuṃ na vuttāni.",
  "anya-e0812n:1803_5": "Anto majjhe gadhāni pavattānīti viggaho.",
  "anya-e0812n:1804_0": "“Sitapupphujjalaṃ lola-nettabhiṅgaṃ tavānanaṃ;",
  "anya-e0812n:1805_0": "Kassa nāma mano dhīra, nākaḍḍhati manohara”nti.",
  "anya-e0812n:1806_0": "Ettha pupphabhiṅgānaṃ aññamaññayuttattā yuttarūpakaṃ nāma.",
  "anya-e0812n:1807_0": "He dhīra sitapupphujjalaṃ mandahasitasaṅkhātehi kusumehi vijotantaṃ lolanettabhiṅgaṃ manoharaṃ tavānanaṃ kassa nāma mano nākaḍḍhatīti.",
  "anya-e0812n:1807_1": "Imassa paṭipakkhato ayuttarūpakaṃ veditabbaṃ.",
  "anya-e0812n:1808_0": "222.",
  "anya-e0812n:1809_0": "Candimā’kāsapaduma-miccetaṃ khaṇḍarūpakaṃ;",
  "anya-e0812n:1810_0": "Duṭṭha’mambhoruhavanaṃ, nettāni’ccādi sundaraṃ.",
  "anya-e0812n:1811_0": "222.",
  "anya-e0812n:1811_1": "Rūpakassa virodhāvirodho upamāyamivo’hituṃ sakkāti upalakkheti “candimā”iccādinā.",
  "anya-e0812n:1811_2": "Ettha ākāsassa taḷāke rūpite candassa padumattaṃ rūpakaṃ yuttanti etaṃ khaṇḍarūpakaṃ duṭṭhaṃ,",
  "anya-e0812n:1811_3": "“ambhoruhavanaṃ nettāni”ccādi tu vacanabhedepi sundaraṃ.",
  "anya-e0812n:1812_0": "222.",
  "anya-e0812n:1812_1": "Rūpake dosādosaṃ upamāyaṃ viya parikappetvā gahetabbanti upadisanto āha “candimi”ccādi.",
  "anya-e0812n:1812_2": "“Candimā cando ākāsapaduma”nti etaṃ khaṇḍarūpakaṃ ākāsassa taḷākattena anirūpitattā khaṇḍarūpakaṃ nāma.",
  "anya-e0812n:1812_3": "Duṭṭhaṃ khaṇḍitopamā viya dosaduṭṭhaṃ nāma.",
  "anya-e0812n:1812_4": "“Ambhoruhavanaṃ nīluppalavanaṃ nettānī”tiādikaṃ upamānopameyyānaṃ vacananānattepi sundarameva.",
  "anya-e0812n:1813_0": "223.",
  "anya-e0812n:1814_0": "Pariyanto vikappānaṃ, rūpakasso’pamāya ca;",
  "anya-e0812n:1815_0": "Natthi yaṃ tena viññeyyaṃ, avutta’manumānato.",
  "anya-e0812n:1816_0": "223.",
  "anya-e0812n:1816_1": "Kimettakā evopamārūpakabhedā?",
  "anya-e0812n:1816_2": "Neti paridīpento avuttaṃ atidisati “pariyanto”iccādinā.",
  "anya-e0812n:1816_3": "Rūpakassa upamāya ca vikappānaṃ pabhedānaṃ pariyanto avasānaṃ natthi yaṃ yasmā kāraṇā,",
  "anya-e0812n:1816_4": "tena kāraṇena avuttaṃ ihānupātaṃ vikappajātaṃ sabbavikappabyāpakasāmaññalakkhaṇānugatarūpakavikappānusārena viññeyyaṃ. Kasmā?",
  "anya-e0812n:1816_5": "Anumānato yathāvuttavikappasaṅkhātaliṅgato avuttasesarūpakāvagamasaṅkhātena anumānañāṇenāti attho.",
  "anya-e0812n:1817_0": "223.",
  "anya-e0812n:1817_1": "Idāni imesameva upamārūpakānaṃ avuttānantabhedo vuttānusāreneva ñātabboti dassetumāha “pariyanto”iccādi.",
  "anya-e0812n:1817_2": "Rūpakassa ca rūpakālaṅkārassa ca upamāya ca upamālaṅkārassa ca vikappānaṃ vividhākārena kappitapakkhānaṃ pariyanto koṭi yaṃ yasmā natthi,",
  "anya-e0812n:1817_3": "tena kāraṇena avuttaṃ imasmiṃ subodhālaṅkāre avuttapakkhaṃ samūhaṃ anumānato anumānañāṇena viññeyyanti.",
  "anya-e0812n:1817_4": "Upamārūpakānaṃ sakalamavuttapakkhaṃ byāpetvā ṭhitaṃ sāmaññalakkhaṇaṃ anatikkamitvā vuttehi tehi tehi",
  "anya-e0812n:1817_5": "pakkhasaṅkhātehi liṅgehi siddhānumānañāṇena sāmaññalakkhaṇe antogadhānamanuttarūpakasaṅkhātānumeyyānaṃ",
  "anya-e0812n:1817_6": "avabodho sakkāti adhippāyo.",
  "anya-e0812n:1817_7": "Rūpakassa pana upamantogadhattā upamāya niddiṭṭhadosādosaṃ dvinnamapi uttānuttapakkhassa sādhāraṇaṃ hoti.",
  "anya-e0812n:1818_0": "224.",
  "anya-e0812n:1819_0": "Punappunamuccāraṇaṃ, ya’matthassa padassa ca;",
  "anya-e0812n:1820_0": "Ubhayesañca viññeyyā, sā’ya’māvutti nāmato.",
  "anya-e0812n:1821_0": "224.",
  "anya-e0812n:1821_1": "Āvuttimadhikiccāha “puna”iccādinā.",
  "anya-e0812n:1821_2": "Atthassa abhidheyyassa padassa saddassa ca ubhayesaṃ atthapadānañca punappunaṃ bhiyyo bhiyyo yaṃ uccāraṇaṃ,",
  "anya-e0812n:1821_3": "sāyaṃ tividhā nāmato āvutti viññeyyā,",
  "anya-e0812n:1821_4": "uccāraṇavasena ā punappunaṃ vattanamāvuttīti.",
  "anya-e0812n:1822_0": "224.",
  "anya-e0812n:1822_1": "Idāni āvuttiṃ dasseti “punappune”ccādinā.",
  "anya-e0812n:1822_2": "Atthassa saddābhihitaatthassa ca padassa ca ubhayesaṃ atthapadānañca yaṃ punappunuccāraṇaṃ,",
  "anya-e0812n:1822_3": "sā ayaṃ tividhā nāmato āvutti iti viññeyyā.",
  "anya-e0812n:1822_4": "Punappuneti etadabyayaṃ kriyābāhulye vattate.",
  "anya-e0812n:1822_5": "Uccāraṇavasena ā punappunaṃ vattanamāvutti.",
  "anya-e0812n:1823_0": "Atthāvutti",
  "anya-e0812n:1824_0": "225.",
  "anya-e0812n:1825_0": "Mano harati sabbesaṃ, ādadāti disā dasa;",
  "anya-e0812n:1826_0": "Gaṇhāti nimmalattañca, yasorāsi jinassa’yaṃ.",
  "anya-e0812n:1827_0": "225.",
  "anya-e0812n:1827_1": "Udāharati “mano”iccādi.",
  "anya-e0812n:1827_2": "Jinassa ayaṃ yasorāsi sabbesaṃ janānaṃ mano cittaṃ harati,",
  "anya-e0812n:1827_3": "dasa disā ādadāti sabbadā sabbadhā (ka.) taṃvisayattā,",
  "anya-e0812n:1827_4": "nimmalattaṃ nimmalabhāvaṃ gaṇhāti,",
  "anya-e0812n:1827_5": "ettha gahaṇalakkhaṇassa dasagahaṇalakkhaṇassa (ka.) atthassa anekehi pariyāyavacanehi āvattitattā ayaṃ atthāvutti.",
  "anya-e0812n:1828_0": "225.",
  "anya-e0812n:1828_1": "Udāharati “mano harati”ccādinā.",
  "anya-e0812n:1828_2": "Jinassa ayaṃ yasorāsi sabbesaṃ sattānaṃ mano cittaṃ harati gaṇhāti,",
  "anya-e0812n:1828_3": "dasa disā ādadāti avisayaṭṭhānābhāvato gaṇhāti,",
  "anya-e0812n:1828_4": "nimmalattañca bhūtaparisuddhaguṇena nipphannattā gaṇhāti.",
  "anya-e0812n:1828_5": "Ettha “gaṇhātī”ti ekassevatthassa “harati, ādadāti,",
  "anya-e0812n:1828_6": "gaṇhātī”ti aññehi pariyāyavacanehi āvattitattā ayamatthāvutti nāma.",
  "anya-e0812n:1828_7": "Niggato malehīti ca,",
  "anya-e0812n:1828_8": "tassa bhāvoti ca,",
  "anya-e0812n:1828_9": "yasaso rāsiiti ca viggaho.",
  "anya-e0812n:1829_0": "Padāvutti",
  "anya-e0812n:1830_0": "226.",
  "anya-e0812n:1831_0": "Vibhāsenti disā sabbā, munino dehakantiyo;",
  "anya-e0812n:1832_0": "Vibhā senti ca sabbāpi, candādīnaṃ hatā viya.",
  "anya-e0812n:1833_0": "226.",
  "anya-e0812n:1833_1": "“Vibhāsenti”ccādi.",
  "anya-e0812n:1833_2": "Munino dehakantiyo sabbā disā vibhāsenti visesena dīpenti,",
  "anya-e0812n:1833_3": "yato evaṃ tasmā kāraṇā candādīnaṃ sabbāpi vibhā sobhā hatā pahatā viya senti pavattantīti padāvutti.",
  "anya-e0812n:1834_0": "226.",
  "anya-e0812n:1834_1": "“Vibhāsenti”ccādi.",
  "anya-e0812n:1834_2": "Munino dehakantiyo sabbā disā vibhāsenti yasmā visesena pakāsenti,",
  "anya-e0812n:1834_3": "tasmā candādīnaṃ sabbāpi vibhā kantiyo hatā pahatā viya senti pavattanti ca,",
  "anya-e0812n:1834_4": "“vibhāsentī”ti padasseva āvattanato ayaṃ padāvutti nāma.",
  "anya-e0812n:1834_5": "Dehe kantiyoti vākyaṃ.",
  "anya-e0812n:1835_0": "Ubhayāvutti",
  "anya-e0812n:1836_0": "227.",
  "anya-e0812n:1837_0": "Jitvā viharati klesa-ripuṃ loke jino ayaṃ;",
  "anya-e0812n:1838_0": "Viharatyā’rivaggo’yaṃ, rāsībhūtova dujjane.",
  "anya-e0812n:1839_0": "227.",
  "anya-e0812n:1839_1": "“Jitvā”iccādi.",
  "anya-e0812n:1839_2": "Ayaṃ jino klesaripuṃ jitvā loke viharati pavattati,",
  "anya-e0812n:1839_3": "ayaṃ tena jito arivaggo sattusamūho dujjane rāsībhūto viya tato aladdhappatiṭṭhattā.",
  "anya-e0812n:1839_4": "“Viharatī”ti atthassa padānañca āvuttito ubhayāvutti.",
  "anya-e0812n:1840_0": "227.",
  "anya-e0812n:1840_1": "“Jitvā”iccādi.",
  "anya-e0812n:1840_2": "Ayaṃ jino klesaripuṃ jitvā loke viharati,",
  "anya-e0812n:1840_3": "ayaṃ arivaggo klesaripusamūho dujjane rāsībhūtova viharatīti.",
  "anya-e0812n:1840_4": "Vāsasaṅkhatassa atthassa ca “viharatī”ti padassa ca puna punappunaṃ (?) uccāraṇato ayaṃ ubhayāvutti nāma hoti.",
  "anya-e0812n:1840_5": "Kleso eva ripūti ca,",
  "anya-e0812n:1840_6": "arīnaṃ vaggoti ca,",
  "anya-e0812n:1840_7": "arāsi rāsi abhavīti ca,",
  "anya-e0812n:1840_8": "kucchito janoti ca vākyaṃ.",
  "anya-e0812n:1841_0": "228.",
  "anya-e0812n:1842_0": "Ekattha vattamānampi, sabbavākyopakārakaṃ;",
  "anya-e0812n:1843_0": "Dīpakaṃ nāma tañcādi-majjhantavisayaṃ tidhā.",
  "anya-e0812n:1844_0": "228.",
  "anya-e0812n:1844_1": "Dīpakaṃ paridīpayamāha “ekatthe”ccādi.",
  "anya-e0812n:1844_2": "Ekattha vākyassādo majjhe ante vā vattamānampi kriyājātyādikaṃ sabbassa abhimatassa kassaci vākyassa",
  "anya-e0812n:1844_3": "kriyākārakasambandhābhidhāyino padasantānassa upakārakaṃ vākyatthānvayavasena dīpakaṃ nāma,",
  "anya-e0812n:1844_4": "dīpo viya ekadese vattitopi sakalapadatthavasena sabbavākyaṃ dīpayati pakāsetīti.",
  "anya-e0812n:1844_5": "Tañca dīpakaṃ ādi ca majjhañca antañca visayo gocaro yassa tādisaṃ tidhā ādidīpakaṃ majjhadīpakaṃ antadīpakanti tividhaṃ hotīti attho,",
  "anya-e0812n:1844_6": "tampi kriyādīnaṃ vasena paccekaṃ tividhaṃ hoti.",
  "anya-e0812n:1845_0": "228.",
  "anya-e0812n:1845_1": "Idāni dīpakālaṅkāraṃ dasseti “ekatthe”ccādinā.",
  "anya-e0812n:1845_2": "Ekattha vākyassa ādimajjhāvasānesvekasmiṃ vattamānampi kriyājātiguṇattayaṃ sabbavākyopakārakaṃ vattumicchitakriyākārakasambandhappakāsakapadasantānasaṅkhātavākyassa",
  "anya-e0812n:1845_3": "vākyatthāvabodhavasena payojanaṃ dīpakaṃ nāma ekaṭṭhāne ṭhatvā visayībhūtasabbaṭṭhānagatadabbapakāsakapadīpasamānattā",
  "anya-e0812n:1845_4": "dīpakaṃ nāma hoti.",
  "anya-e0812n:1845_5": "Tañca dīpakaṃ ādimajjhantavisayaṃ vākyassa ādivisayaṃ majjhavisayaṃ antavisayañceti tidhā hoti.",
  "anya-e0812n:1845_6": "Etesu ekekamapi kriyājātiguṇabhedena punapi tividhaṃ hotīti viññeyyaṃ.",
  "anya-e0812n:1845_7": "Dīpetīti dīpo, padīpo.",
  "anya-e0812n:1845_8": "Paṭibhāgatthe kappaccayena dīpo viyāti dīpakaṃ.",
  "anya-e0812n:1845_9": "Vākyassa ādi ca majjhañca antañceti ca,",
  "anya-e0812n:1845_10": "taṃ visayo asseti ca vākyaṃ.",
  "anya-e0812n:1846_0": "Ādidīpaka",
  "anya-e0812n:1847_0": "229.",
  "anya-e0812n:1848_0": "Akāsi buddho veneyya-bandhūnamamitodayaṃ;",
  "anya-e0812n:1849_0": "Sabbapāpehi ca samaṃ-nekatitthiyamaddanaṃ.",
  "anya-e0812n:1850_0": "229.",
  "anya-e0812n:1850_1": "Udāharati “akāsi”ccādi.",
  "anya-e0812n:1850_2": "Buddho veneyyā vinetabbāyeva bandhavo tesaṃ amitamaparimitaṃ udayamabhivuddhiṃ akāsi.",
  "anya-e0812n:1850_3": "Na kevalaṃ tameva,",
  "anya-e0812n:1850_4": "sabbapāpehi samaṃ ekato anekānaṃ titthiyānaṃ maddanañca akāsīti.",
  "anya-e0812n:1850_5": "Iha “akāsī”ti kriyāpadenādivattinā sabbameva vākyaṃ dīpayatīti kriyādidīpakametaṃ.",
  "anya-e0812n:1851_0": "229.",
  "anya-e0812n:1851_1": "“Akāsi”ccādi.",
  "anya-e0812n:1851_2": "Buddho veneyyabandhūnaṃ amitodayaṃ pamāṇarahitābhivuddhiṃ akāsi.",
  "anya-e0812n:1851_3": "Na kevalaṃ tameva,",
  "anya-e0812n:1851_4": "samaṃ ekakkhaṇe sabbapāpehi sahānekatitthiyamaddanañca akāsīti.",
  "anya-e0812n:1851_5": "Vākyādimhi kriyāya ṭhitattā idaṃ kriyādidīpakaṃ nāma.",
  "anya-e0812n:1851_6": "Amito ca so udayo ceti ca,",
  "anya-e0812n:1851_7": "anekā ca te titthiyā ceti ca,",
  "anya-e0812n:1851_8": "tesaṃ maddanamiti ca viggaho.",
  "anya-e0812n:1852_0": "Majjhedīpaka",
  "anya-e0812n:1853_0": "230.",
  "anya-e0812n:1854_0": "Dassanaṃ munino sādhu-janānaṃ jāyate’mataṃ;",
  "anya-e0812n:1855_0": "Tadaññesaṃ tu jantūnaṃ, visaṃ niccopatāpanaṃ.",
  "anya-e0812n:1856_0": "230.",
  "anya-e0812n:1856_1": "“Dassana”miccādi.",
  "anya-e0812n:1856_2": "Munino dassanaṃ sādhujanānaṃ amataṃ nibbānaṃ nāma jāyate amatassa sādhanato,",
  "anya-e0812n:1856_3": "tehi sādhujanehi aññesaṃ jantūnaṃ niccamupatāpetīti niccopatāpanaṃ visaṃ jāyate,",
  "anya-e0812n:1856_4": "tasmiṃ manopadosassa visasadisattā nirayādidukkhāvahabhāvatoti.",
  "anya-e0812n:1856_5": "Kriyāmajjhadīpakametaṃ.",
  "anya-e0812n:1857_0": "230.",
  "anya-e0812n:1857_1": "“Dassana”miccādi.",
  "anya-e0812n:1857_2": "Munino dassanaṃ sādhujanānaṃ amataṃ amatasaṅkhātanibbānassa ekantakāraṇattā kāriyopacārena amataṃ bhūtaṃ jāyate,",
  "anya-e0812n:1857_3": "tadaññesaṃ tehi sādhujanehi aññesaṃ jantūnaṃ tu niccopatāpanaṃ satatamupatāpakaraṇato visaṃ jāyate visatulyapaṭighakāraṇattā",
  "anya-e0812n:1857_4": "kāriyopacārena visaṃ bhavatīti.",
  "anya-e0812n:1857_5": "Idaṃ kriyāya majjhe ṭhitattā kriyāmajjhadīpakaṃ.",
  "anya-e0812n:1857_6": "Sādhavo ca te janā ceti ca,",
  "anya-e0812n:1857_7": "tehi aññeti ca vākyaṃ.",
  "anya-e0812n:1858_0": "Antadīpaka",
  "anya-e0812n:1859_0": "231.",
  "anya-e0812n:1860_0": "Accantakantalāvaṇya-candātapamanoharo;",
  "anya-e0812n:1861_0": "Jinānanindu indu ca, kassa nā’nandako bhave.",
  "anya-e0812n:1862_0": "231.",
  "anya-e0812n:1862_1": "“Accante”ccādi.",
  "anya-e0812n:1862_2": "Accantaṃ kantaṃ manuññaṃ lāvaṇyaṃ piyabhāvo, tameva,",
  "anya-e0812n:1862_3": "tamiva vācandātapo candikā,",
  "anya-e0812n:1862_4": "tena manoharo jinānanindu indu cando ca kassa janassa ānandako na bhavatīti.",
  "anya-e0812n:1862_5": "Kriyāntadīpakaṃ.",
  "anya-e0812n:1863_0": "231.",
  "anya-e0812n:1863_1": "“Accanti”ccādi.",
  "anya-e0812n:1863_2": "Accantakantalāvaṇyacandātapamanoharo atisayena manuññapiyabhāvasaṅkhātavilāsanāmakena candakiraṇena, no ce,",
  "anya-e0812n:1863_3": "atisayena manuññapiyatāsaṅkhātavilāsasadisena candakiraṇena manoharo jinānanindu sambuddhassa mukhacando",
  "anya-e0812n:1863_4": "ca indu ca pakaticando ca kassa ānandako na bhave.",
  "anya-e0812n:1863_5": "Idaṃ kriyāya ante ṭhitattā kriyāntadīpakaṃ nāma.",
  "anya-e0812n:1863_6": "Antaṃ atikkantanti ca,",
  "anya-e0812n:1863_7": "tañca taṃ kantañceti ca,",
  "anya-e0812n:1863_8": "lavaṇassa bhāvo lāvaṇyaṃ,",
  "anya-e0812n:1863_9": "madhurabhāvo,",
  "anya-e0812n:1863_10": "taṃsadisattā accantakantañca taṃ lāvaṇyañcāti ca,",
  "anya-e0812n:1863_11": "candassa ātapo kiraṇoti ca,",
  "anya-e0812n:1863_12": "accantakantalāvaṇyameva candātapoti ca,",
  "anya-e0812n:1863_13": "candapakkhe accantakantalāvaṇyamiva ca so candātapo cāti ca,",
  "anya-e0812n:1863_14": "tena manoharoti ca,",
  "anya-e0812n:1863_15": "jinānanameva indūti ca vākyaṃ.",
  "anya-e0812n:1863_16": "Iminā kriyādīpakattayeneva avuttajātidīpakaguṇadīpakānipi ñātabbāni.",
  "anya-e0812n:1864_0": "Mālādīpaka",
  "anya-e0812n:1865_0": "232.",
  "anya-e0812n:1866_0": "Hotā’vippaṭisārāya,",
  "anya-e0812n:1867_0": "Sīlaṃ pāmojjahetu so;",
  "anya-e0812n:1868_0": "Taṃ pītihetu, sā cā’yaṃ,",
  "anya-e0812n:1869_0": "Passaddhādipasiddhiyā.",
  "anya-e0812n:1870_0": "232.",
  "anya-e0812n:1870_1": "Ādidīpakādīsupi tesu payogakkamena pakārantaramatthīti vadati “hoti”ccādi.",
  "anya-e0812n:1870_2": "Sīlaṃ pañcasīlādikaṃ,",
  "anya-e0812n:1870_3": "avippaṭisārāya pacchānutāpābhāvāya hoti,",
  "anya-e0812n:1870_4": "so avippaṭisāro pāmojjassa uppannamattāya pītiyā hetu hoti,",
  "anya-e0812n:1870_5": "taṃ pāmojjaṃ pītiyā balavabhūtāya hetu hoti,",
  "anya-e0812n:1870_6": "sā cāyaṃ pīti passaddhādīnaṃ passaddhisukhādīnaṃ pasiddhiyā nipphattiyā hotīti yojanīyaṃ.",
  "anya-e0812n:1871_0": "232.",
  "anya-e0812n:1871_1": "Idāni navasu dīpakesu payogavisesena sādhetabbe aññappakāre dasseti “hoti”ccādinā.",
  "anya-e0812n:1871_2": "Sīlaṃ surakkhitaṃ pañcaṅgadasaṅgādisīlaṃ avippaṭisārāya hoti,",
  "anya-e0812n:1871_3": "so avippaṭisāro pāmojjahetu hoti uppannamattāya taruṇapītiyā kāraṇaṃ bhavati,",
  "anya-e0812n:1871_4": "taṃ pāmojjaṃ pītihetu balavapītikāraṇaṃ hoti,",
  "anya-e0812n:1871_5": "sā ayañca pīti passaddhādipasiddhiyā kāyapassaddhicittapassaddhiādīnaṃ siddhiyā hetu hoti.",
  "anya-e0812n:1871_6": "Na vippaṭisāro avippaṭisāro,",
  "anya-e0812n:1871_7": "nasaddo pasajjapaṭisedhe vattate.",
  "anya-e0812n:1871_8": "Pamuditassa bhāvoti ca,",
  "anya-e0812n:1871_9": "tassa hetūti ca,",
  "anya-e0812n:1871_10": "passaddhi ādi yesaṃ sukhādīnanti ca,",
  "anya-e0812n:1871_11": "tesaṃ pasiddhīti ca viggaho.",
  "anya-e0812n:1872_0": "233.",
  "anya-e0812n:1873_0": "Iccā’didīpakattepi, pubbaṃ pubbamapekkhinī;",
  "anya-e0812n:1874_0": "Vākyamālā pavattāti, taṃ mālādīpakaṃ mataṃ.",
  "anya-e0812n:1875_0": "233.",
  "anya-e0812n:1875_1": "Kimidaṃ tava pakārantaramiccāha “iccādi”ccādi.",
  "anya-e0812n:1875_2": "Iccevamimaṃ yaṃ taṃ mālādīpakaṃ mataṃ.",
  "anya-e0812n:1875_3": "Nanu kriyādidīpakametamiccāha “ādidīpakattepī”ti.",
  "anya-e0812n:1875_4": "Yajjapyādidīpakametaṃ pubbaṃ pubbaṃ vākyaṃ “hotāvippaṭisārāya sīla”ntiādikaṃ apekkhinī apekkhamānā vākyānaṃ yathāvuttānaṃ mālā paramparā pavattāti.",
  "anya-e0812n:1875_5": "Taṃ yathāvuttaṃ mālādīpakaṃ mataṃ,",
  "anya-e0812n:1875_6": "nādidīpakanti.",
  "anya-e0812n:1876_0": "233.",
  "anya-e0812n:1876_1": "“Iccādi”ccādi.",
  "anya-e0812n:1876_2": "Ādidīpakattepi kriyādidīpakabhāve satipi vākyamālā anekavākyena sambajjhamānā paramparā pubbaṃ pubbaṃ",
  "anya-e0812n:1876_3": "“hotāvippaṭisārāyā”tiādikaṃ vākyaṃ apekkhinī pavattā.",
  "anya-e0812n:1876_4": "Iti idaṃ anantaragatappakāraṃ dīpakaṃ “mālādīpaka”nti matanti.",
  "anya-e0812n:1876_5": "Ādimhi dīpakamiti ca,",
  "anya-e0812n:1876_6": "visayopacārena ādi ca taṃ dīpakañcāti ca,",
  "anya-e0812n:1876_7": "mālā eva dīpakamiti ca vākyaṃ.",
  "anya-e0812n:1877_0": "234.",
  "anya-e0812n:1878_0": "Aneneva pakārena, sesānamapi dīpake;",
  "anya-e0812n:1879_0": "Vikappānaṃ vidhātabbā-nugatī suddhabuddhibhi.",
  "anya-e0812n:1880_0": "234.",
  "anya-e0812n:1880_1": "Avutte dīpakavikappe atidisanto nigameti “aneni”ccādinā.",
  "anya-e0812n:1880_2": "Aneneva anantarā vuttena pakārena vidhinā dīpake dīpakavisaye dīpakavisese (ka.) sesānamavuttānaṃ vikappānaṃ",
  "anya-e0812n:1880_3": "jātyādidīpakādibhedānaṃ anugati avabodho suddhabuddhibhi parisuddhamatīhi kavīhi vidhātabbā kātabbāti.",
  "anya-e0812n:1881_0": "234.",
  "anya-e0812n:1881_1": "Idāni avuttadīpakānipi atidisati “anenevi”ccādinā.",
  "anya-e0812n:1881_2": "Aneneva pakārena yathāvuttadīpakappakārena dīpake dīpakavisaye sesānaṃ api vikappānaṃ avuttajātidīpakaguṇadīpakasaṅkhātānaṃ",
  "anya-e0812n:1881_3": "pakkhānaṃ jātyādidīpakaguṇādidīpakādīnaṃ channaṃ mālādīpakānañca anugati avabodho suddhabuddhibhi kavīhi",
  "anya-e0812n:1881_4": "vidhātabbā vuttānusāreneva kātabbā.",
  "anya-e0812n:1881_5": "Visesato asaṅkarato kappīyantīti ca,",
  "anya-e0812n:1881_6": "suddhā buddhi yesanti ca vākyaṃ.",
  "anya-e0812n:1882_0": "235.",
  "anya-e0812n:1883_0": "Visesavacanicchāyaṃ,",
  "anya-e0812n:1884_0": "Nisedhavacanaṃ tu yaṃ;",
  "anya-e0812n:1885_0": "Akkhepo nāma so’yañca,",
  "anya-e0812n:1886_0": "Tidhā kālappabhedato.",
  "anya-e0812n:1887_0": "235.",
  "anya-e0812n:1887_1": "Akkhepamupakkhipati “visesi”ccādinā.",
  "anya-e0812n:1887_2": "Visesassa yassa kassaci vacanicchāyaṃ yaṃ nisedhassa paṭisedhassa vacanaṃ vutti,",
  "anya-e0812n:1887_3": "so akkhepo nāma akkhipanaṃ paṭisedhoti katvā.",
  "anya-e0812n:1887_4": "Soyamakkhepo ca kālappabhedato atītādito tidhā tippakāro.",
  "anya-e0812n:1888_0": "235.",
  "anya-e0812n:1888_1": "Idāni akkhepaṃ dasseti “visese”ccādinā.",
  "anya-e0812n:1888_2": "Visesavacanicchāyaṃ tu yassa kassaci padatthavisesassa kathanicchāya eva yaṃ nisedhavacanaṃ paṭisedhavacanaṃ atthi,",
  "anya-e0812n:1888_3": "so paṭisedho akkhepo nāma akkhepālaṅkāro nāma.",
  "anya-e0812n:1888_4": "Ayañca akkhepo kālappabhedato atītādikālavisesena tidhā hoti.",
  "anya-e0812n:1888_5": "Visesassa kassaci vacananti ca,",
  "anya-e0812n:1888_6": "tasmiṃ icchāti ca,",
  "anya-e0812n:1888_7": "nisedhassa paṭisedhassa vacanamiti ca,",
  "anya-e0812n:1888_8": "akkhipanaṃ paṭikkhipananti ca,",
  "anya-e0812n:1888_9": "kālassa kriyāya vā pabhedoti ca vākyaṃ.",
  "anya-e0812n:1889_0": "236.",
  "anya-e0812n:1890_0": "Ekākī’nekasenaṃ taṃ, māraṃsavijayījino;",
  "anya-e0812n:1891_0": "Kathaṃ ta’matha vā tassa, pāramībalamīdisaṃ.",
  "anya-e0812n:1892_0": "Atītakkhepo.",
  "anya-e0812n:1893_0": "236.",
  "anya-e0812n:1893_1": "“Ekāki”ccādi.",
  "anya-e0812n:1893_2": "So jino ekākī eko samāno anekasenaṃ taṃ māraṃ vijayi parājesi,",
  "anya-e0812n:1893_3": "taṃ kathaṃ yujjate.",
  "anya-e0812n:1893_4": "Atha vā kiṃ na yujjate,",
  "anya-e0812n:1893_5": "yato tassa jinassa pāramī samatiṃsavidhā pāramitā eva balaṃ īdisaṃ yādisaṃ tassa vijayakāraṇanti.",
  "anya-e0812n:1893_6": "Ettha ekākittakāraṇasāmatthiyā māravijayāyogabuddhi “sasenaṃ māraṃ vijitavāti kathaṃ yujjatī”ti evamākārā atītā akkhittāti atītakkhepoyaṃ.",
  "anya-e0812n:1894_0": "236.",
  "anya-e0812n:1894_1": "Idāni udāharati “ekāki”ccādinā.",
  "anya-e0812n:1894_2": "Sa jino so sabbaññū ekākī asahāyo adutiyo anekasenaṃ taṃ māraṃ vijayī ajinīti,",
  "anya-e0812n:1894_3": "taṃ kathaṃ yujjati.",
  "anya-e0812n:1894_4": "Atha vā yujjateva,",
  "anya-e0812n:1894_5": "tassa jinassa pāramībalaṃ samatiṃsapāramībalaṃ samatiṃsapāramītāsaṅkhatasenā īdisamīdisāti.",
  "anya-e0812n:1894_6": "Buddhassa adutiyabhāvañca mārassa saparivārabhāvañca nissāya kassaci uppannā “ekākinā kathamanekaseno",
  "anya-e0812n:1894_7": "māro jito”ti viparītabuddhi atītamāravijayavisayattā atītā hoti,",
  "anya-e0812n:1894_8": "“tassa pāramībalaṃ īdisa”nti atthavisesassa kathanicchāya “atha vā”ti niddiṭṭhapaṭisedhavacanena akkhittanti atītassa akkhepanato atītakkhepo nāma.",
  "anya-e0812n:1895_0": "237.",
  "anya-e0812n:1896_0": "Kiṃ citte’jāsamugghātaṃ,",
  "anya-e0812n:1897_0": "Appatto’smiti khijjase;",
  "anya-e0812n:1898_0": "Paṇāmo nanu soyeva,",
  "anya-e0812n:1899_0": "Sakimpi sugate kato.",
  "anya-e0812n:1900_0": "Vattamānakkhepo.",
  "anya-e0812n:1901_0": "237.",
  "anya-e0812n:1901_1": "“Kiṃ citte”ccādi.",
  "anya-e0812n:1901_2": "Citta ejāya taṇhāya samugghātaṃ sabbathā appavattiṃ appattosmīti kiṃ khijjase,",
  "anya-e0812n:1901_3": "tuccho tava khedo.",
  "anya-e0812n:1901_4": "Sugate sakimpi ekavārampi kato paṇāmo soyeva taṇhāya samugghātoyeva nanu ekantakāraṇattā tassāti vattamānakkhepoyaṃ vattamānassa khedassākkhitattā.",
  "anya-e0812n:1902_0": "237.",
  "anya-e0812n:1902_1": "“Kiṃ citte”ccādi.",
  "anya-e0812n:1902_2": "He citta ejāsamugghātaṃ ejāsaṅkhatāya taṇhāya samucchedapahānaṃ appattosmīti kiṃ khijjase,",
  "anya-e0812n:1902_3": "tuccho tava khedo.",
  "anya-e0812n:1902_4": "Tathā hi sugate buddhavisaye sakimpi kato paṇāmo soyeva nanu taṇhāsamucchedassa ekantakāraṇattā kāraṇakāriyānamabhedabuddhiyā",
  "anya-e0812n:1902_5": "so ejāsamugghātoyeva kiṃ na bhavati,",
  "anya-e0812n:1902_6": "bhavatyeva.",
  "anya-e0812n:1902_7": "“Paṇāmo”tyādivisesakathanādhippāyena “kiṃ khijjase”ti cittassa vattamānakhedassa paṭisedhitattā ayaṃ vattamānakkhepo nāma.",
  "anya-e0812n:1902_8": "Ejāya samugghātoti vākyaṃ.",
  "anya-e0812n:1903_0": "238.",
  "anya-e0812n:1904_0": "Saccaṃ na te gamissanti, sivaṃ sujanagocaraṃ;",
  "anya-e0812n:1905_0": "Micchādiṭṭhiparikkanta-mānasā ye sudujjanā.",
  "anya-e0812n:1906_0": "Anāgatakkhepo.",
  "anya-e0812n:1907_0": "238.",
  "anya-e0812n:1907_1": "“Sacca”miccādi.",
  "anya-e0812n:1907_2": "Sujanagocaraṃ sivaṃ santipadaṃ te saccaṃ niyataṃ na gamissanti.",
  "anya-e0812n:1907_3": "Ye micchādiṭṭhiyā sassatādikāya parikkantaṃ abhibhūtaṃ mānasaṃ cittaṃ yesaṃ tādisā suṭṭhu atisayena dujjanāti yojanīyaṃ.",
  "anya-e0812n:1907_4": "Ayamanāgatakkhepo bhāvino gamanassākkhittattā.",
  "anya-e0812n:1908_0": "“Jīvitāsā balavatī, dhanāsā dubbalā mama;",
  "anya-e0812n:1909_0": "Gaccha vā tiṭṭha vā kanta, mamāvatthā niveditā”ti kābyādāsa 2.139.",
  "anya-e0812n:1910_0": "Ayamanādarakkhepoti evamādayo tu tabbhedāyevāti upekkhitā.",
  "anya-e0812n:1911_0": "238.",
  "anya-e0812n:1911_1": "“Sacca”miccādi.",
  "anya-e0812n:1911_2": "Sujanagocaraṃ sādhūnaṃ visayagataṃ sivaṃ santipadaṃ te saccamekantena na gamissanti. Ke?",
  "anya-e0812n:1911_3": "Ye micchādiṭṭhiparikkantamānasā sudujjanā, teyevāti.",
  "anya-e0812n:1911_4": "“Micchādiṭṭhī”tiādivisesassa kathanādhippāyena “te na gamissantī”ti titthiyānaṃ bhāvino nibbānagamanassa",
  "anya-e0812n:1911_5": "buddhiyā paṭisiddhattā ayaṃ anāgatakkhepo nāma.",
  "anya-e0812n:1911_6": "Micchā viparītā ca sā diṭṭhi cāti ca,",
  "anya-e0812n:1911_7": "tāya parikkantaṃ mānasaṃ yesanti ca vākyaṃ.",
  "anya-e0812n:1912_0": "“Jīvitāsā balavatī, dhanāsā dubbalā mama;",
  "anya-e0812n:1913_0": "Gaccha vā tiṭṭha vā kanta, mamāvatthā niveditā” –",
  "anya-e0812n:1914_0": "Tyādiko anādarakkhepopi dassitātītakkhepādīhi anaññattā visuṃ na vutto.",
  "anya-e0812n:1914_1": "Ayaṃ panettha attho –",
  "anya-e0812n:1914_2": "he kanta vallabha mama jīvitāsā balavatī hoti,",
  "anya-e0812n:1914_3": "dhanāsā dubbalā,",
  "anya-e0812n:1914_4": "tvaṃ gaccha vā tiṭṭha vā,",
  "anya-e0812n:1914_5": "mamāvatthā mama pakati niveditā viññāpitā.",
  "anya-e0812n:1914_6": "“Ettha mamāvatthā niveditā”ti visesassa kathanādhippāyena “gaccha vā tiṭṭha vā”ti iminā anādaravacanena",
  "anya-e0812n:1914_7": "attano vallabhassa vattamānassa anāgatassa vā gamanassa paṭisedhitattā vattamānakkhepo vā anāgatakkhepo vā hoti.",
  "anya-e0812n:1915_0": "239.",
  "anya-e0812n:1916_0": "Ñeyyo sotthantaranyāso,",
  "anya-e0812n:1917_0": "Yo’ññavākyatthasādhano;",
  "anya-e0812n:1918_0": "Sabbabyāpī visesaṭṭho,",
  "anya-e0812n:1919_0": "Hivisiṭṭha’ssa bhedato.",
  "anya-e0812n:1920_0": "239.",
  "anya-e0812n:1920_1": "Atthantaranyāsaṃ nyāsayati “ñeyyi”ccādinā.",
  "anya-e0812n:1920_2": "Aññavākyatthasādhano aññassa vattumicchitassa kassaci vākyatthassa sādhano samatthako kassacideva atthassa parassa nyāso yo,",
  "anya-e0812n:1920_3": "so atthantaranyāso ñeyyo atthantarassa kassaci vatthuno nyāso payogoti katvā.",
  "anya-e0812n:1920_4": "Tassa bhedamāha “sabbe”ccādinā.",
  "anya-e0812n:1920_5": "Assa atthantaranyāsassa bhedato vikappato hivisiṭṭhā hisaddena visesitā sabbabyāpī ca visesaṭṭho cāti ime bhavanti.",
  "anya-e0812n:1920_6": "Nanu pativatthūpamāya imassa ca ko bhedoti? Saccaṃ,",
  "anya-e0812n:1920_7": "tathāpi ubhayattha atthantaranyāsamattena sadisattepi yattha mukhyato sāmyappatītisabbhāvo,",
  "anya-e0812n:1920_8": "sā pativatthūpamā.",
  "anya-e0812n:1920_9": "Yattha pana sādhanarūpassevatthantaranyāso,",
  "anya-e0812n:1920_10": "so atthantaranyāsoti pākaṭoyevubhinnaṃ bhedoti.",
  "anya-e0812n:1921_0": "239.",
  "anya-e0812n:1921_1": "Idāni atthantaranyāsaṃ dasseti “ñeyya”ccādinā.",
  "anya-e0812n:1921_2": "Yo aññavākyatthasādhano aññavākyatthassa sādhano hoti,",
  "anya-e0812n:1921_3": "aññavākyatthaṃ sādheti,",
  "anya-e0812n:1921_4": "so atthantaranyāso sādhiyavākyatthato aññatthassa ṭhapanaṃ kathanaṃ “atthantaranyāso”ti ñeyyo,",
  "anya-e0812n:1921_5": "assa atthantaranyāsassa bhedato pabhedena sabbabyāpī visesaṭṭho ca,",
  "anya-e0812n:1921_6": "eteyeva hivisiṭṭhā cāti cattāro bhavanti.",
  "anya-e0812n:1921_7": "Attho ca so antaro añño ceti ca,",
  "anya-e0812n:1921_8": "tassa nyāsoti ca,",
  "anya-e0812n:1921_9": "sabbaṃ byāpeti sīlenāti ca,",
  "anya-e0812n:1921_10": "visese padese tiṭṭhatīti ca,",
  "anya-e0812n:1921_11": "hisaddena visiṭṭhāti ca vākyaṃ.",
  "anya-e0812n:1922_0": "Hi-rahitasabbabyāpī",
  "anya-e0812n:1923_0": "240.",
  "anya-e0812n:1924_0": "Tepi lokahitāsattā, sūriyo candimā api candimārapi (sī.);",
  "anya-e0812n:1925_0": "Atthaṃ passa gamissanti, niyamo kena laṅghyate.",
  "anya-e0812n:1926_0": "240.",
  "anya-e0812n:1926_1": "Udāharati “tepi”ccādi.",
  "anya-e0812n:1926_2": "Lokassa hite abhivuddhiyaṃ āsattā abhirattā sūriyo candimā apīti te mahantāpi atthaṃ udayavipariyāsa’mabhāvaṃ gamissanti,",
  "anya-e0812n:1926_3": "na gamissantā puna (ka.) tatheva tiṭṭhanti,",
  "anya-e0812n:1926_4": "“passe”ti tamavabodhayati.",
  "anya-e0812n:1926_5": "Tathā hi niyamo “bhāvo nāma na pāyini.",
  "anya-e0812n:1926_6": "Sabbe saṅkhārā vayadhammino”ti ayaṃ niyati.",
  "anya-e0812n:1926_7": "Kena nāma vatthunā laṅghyate atikkamituṃ sakkāti.",
  "anya-e0812n:1926_8": "Ayaṃ hisaddarahito sabbabyāpī atthantaranyāso tādisassa niyamassa sabbagatattā.",
  "anya-e0812n:1927_0": "240.",
  "anya-e0812n:1927_1": "“Tepi”ccādi.",
  "anya-e0812n:1927_2": "Lokahitāsattā lokābhivuddhiyaṃ laggā sūriyo api candimā api tepi mahānubhāvā atthaṃ vināsaṃ gamissanti,",
  "anya-e0812n:1927_3": "passa etesaṃ pākaṭaṃ vināsaṃ olokehi.",
  "anya-e0812n:1927_4": "Tathā hi niyamo “sabbe saṅkhārā aniccā”ti sabbapadatthamanatikkamma pavattaniyamo kena laṅghyate paccayasamuppannena kena padatthena atikkamyateti.",
  "anya-e0812n:1927_5": "Ayaṃ hisaddarahito atthagamanasaṅkhāto niyamo sabbattha gatoti sabbabyāpī atthantaranyāso.",
  "anya-e0812n:1927_6": "Pativatthūpamāya ca atthantaranyāsassa ca atthantaranyāsattena tulyattepi tattha sādhammapakāsattasabhāvo,",
  "anya-e0812n:1927_7": "ettha vuttatthassa sādhanasabhāvoti evamimesaṃ nānattaṃ subyattaṃ.",
  "anya-e0812n:1927_8": "Apīti sambhāvanāyaṃ,",
  "anya-e0812n:1927_9": "dutiyo apisaddo samuccaye.",
  "anya-e0812n:1928_0": "Hi-sahitasabbabyāpī",
  "anya-e0812n:1929_0": "241.",
  "anya-e0812n:1930_0": "Satthā devamanussānaṃ, vasī sopi munissaro;",
  "anya-e0812n:1931_0": "Gatova nibbutiṃ sabbe, saṅkhārā na hi sassatā.",
  "anya-e0812n:1932_0": "241.",
  "anya-e0812n:1932_1": "“Satthā”iccādi.",
  "anya-e0812n:1932_2": "Devamanussānaṃ devānañca manussānañca ukkaṭṭhaparicchedavasena satthā diṭṭhadhammikasamparāyikehi paramatthehi yathārahaṃ anusāsatīti,",
  "anya-e0812n:1932_3": "vasī pañcahi vasitāhi atisayavasīhi vasippatto sopi munissaro nibbutiṃ khandhaparinibbānasaṅkhātaṃ gato pattoyeva,",
  "anya-e0812n:1932_4": "hisaddo samatthane.",
  "anya-e0812n:1932_5": "Sabbe saṅkhārā paccayasamuppannā na sassatā na niccā uppādavayadhammattā aniccā.",
  "anya-e0812n:1932_6": "Ayampi hisaddasahitasabbabyāpī atthantaranyāso aniccatāya sabbagatattāti.",
  "anya-e0812n:1933_0": "241.",
  "anya-e0812n:1933_1": "“Satthā”iccādi.",
  "anya-e0812n:1933_2": "Devamanussānaṃ ukkaṭṭhavasena satthā diṭṭhadhammikasamparāyikatthehi yathārahamanusāsako vasī vuṭṭhānaadhiṭṭhānādīsu",
  "anya-e0812n:1933_3": "pañcasu vasibhāvesu sātisayaṃ issariyavā so munissaro api nibbutiṃ khandhanibbānaṃ gato eva.",
  "anya-e0812n:1933_4": "Hi tatheva,",
  "anya-e0812n:1933_5": "sabbe saṅkhārā sassatā na hontīti.",
  "anya-e0812n:1933_6": "Ayaṃ hisaddasahito aniccatāya sabbagatattā sabbabyāpī atthantaranyāso.",
  "anya-e0812n:1933_7": "Vaso assa atthīti vākyaṃ.",
  "anya-e0812n:1934_0": "Hi-rahitavisesaṭṭha",
  "anya-e0812n:1935_0": "242.",
  "anya-e0812n:1936_0": "Jino saṃsārakantārā, janaṃ pāpeti nibbutiṃ;",
  "anya-e0812n:1937_0": "Nanu yuttā gati sā’yaṃ, vesārajjasamaṅginaṃ.",
  "anya-e0812n:1938_0": "242.",
  "anya-e0812n:1938_1": "“Jino”iccādi.",
  "anya-e0812n:1938_2": "Jino saṃsāroyeva kantāro duggamattā,",
  "anya-e0812n:1938_3": "tato janaṃ sakalampi lokaṃ nibbutiṃ pāpeti.",
  "anya-e0812n:1938_4": "Nanu pasiddhiyamanumatiyaṃ vā.",
  "anya-e0812n:1938_5": "Sāyaṃ gati nibbutipāpanasaṅkhātā pavatti,",
  "anya-e0812n:1938_6": "vigato sārado bhayamassāti visārado,",
  "anya-e0812n:1938_7": "tassa bhāvo nibbhayatā nibbhayatāya (ka.) vesārajjaṃ,",
  "anya-e0812n:1938_8": "tena samaṅgīnaṃ yuttānaṃ.",
  "anya-e0812n:1938_9": "Yuttāti anurūpāti.",
  "anya-e0812n:1938_10": "Ayaṃ hisaddavirahito visesaṭṭho atthantaranyāso,",
  "anya-e0812n:1938_11": "vesārajjasamaṅgīnameva tathābhāvato na sabbabyāpī.",
  "anya-e0812n:1939_0": "242.",
  "anya-e0812n:1939_1": "“Jino”iccādi.",
  "anya-e0812n:1939_2": "Jino janaṃ sattalokaṃ saṃsārakantārā nibbutiṃ pāpeti,",
  "anya-e0812n:1939_3": "sā ayaṃ gati pavatti vesārajjasamaṅgīnaṃ catuvesārajjaguṇasamannāgatānaṃ tathāgatānaṃ yuttā nanūti.",
  "anya-e0812n:1939_4": "Ayaṃ janānaṃ nibbānaṃ pāpanā vesārajjasamaṅgīnaṃyeva āveṇikattā visesaṭṭho hisaddarahito atthantaranyāso.",
  "anya-e0812n:1939_5": "Vigato sārado bhayaṃ asseti ca,",
  "anya-e0812n:1939_6": "kassa bhāvoti ca,",
  "anya-e0812n:1939_7": "tena samaṅginoti ca vākyaṃ.",
  "anya-e0812n:1939_8": "Nanūti pasiddhiyaṃ anumatiyaṃ vā vattate.",
  "anya-e0812n:1939_9": "Dvinnampi attho vuttanayena ñātabbo.",
  "anya-e0812n:1940_0": "Hi-sahitavisesaṭṭha",
  "anya-e0812n:1941_0": "243.",
  "anya-e0812n:1942_0": "Surattaṃ te’dharapuṭaṃ, jina rañjeti mānasaṃ;",
  "anya-e0812n:1943_0": "Sayaṃ rāgaparītā hi, pare rañjenti saṅgate.",
  "anya-e0812n:1944_0": "243.",
  "anya-e0812n:1944_1": "“Suratta”miccādi.",
  "anya-e0812n:1944_2": "Jina te tava surattaṃ bimbaphalasamānavaṇṇattā adharapuṭaṃ mānasaṃ passataṃ yesaṃ kesañci rañjeti pīṇetīti.",
  "anya-e0812n:1944_3": "Hi samatthane,",
  "anya-e0812n:1944_4": "tathā hīti attho.",
  "anya-e0812n:1944_5": "Sayaṃ yena kenaci rāgena rattavaṇṇena anurāgena vā parītā gatā saṅgate attanā saṃsaṭṭhe pare aññe rañjenti",
  "anya-e0812n:1944_6": "rattavaṇṇe anuratte vā karontīti sasileso sādhano.",
  "anya-e0812n:1944_7": "Ayañca hisaddasahito visesaṭṭho atthantaranyāso tathābhāvassa tathāvidhānameva sambhavato.",
  "anya-e0812n:1945_0": "243.",
  "anya-e0812n:1945_1": "“Suratta”miccādi.",
  "anya-e0812n:1945_2": "Bho jina te tava surattaṃ adharapuṭaṃ oṭṭhayugaḷaṃ mānasaṃ passantānaṃ pasannacittaṃ (ka.) cittaṃ rañjeti pīṇayati.",
  "anya-e0812n:1945_3": "Hi tatheva,",
  "anya-e0812n:1945_4": "sayaṃ rāgaparītā rattavaṇṇena anurāgena vā yuttā saṅgate attanā saṃsaṭṭhe pare aññe rañjenti rattavaṇṇe anuratte vā karonti.",
  "anya-e0812n:1945_5": "Idaṃ tesaṃ sabhāvameveti.",
  "anya-e0812n:1945_6": "Ayaṃ īdisānameva āveṇikattā visesaṭṭho hisaddasahito atthantaranyāso.",
  "anya-e0812n:1945_7": "Puṭasadisattā adharo eva puṭamiti ca,",
  "anya-e0812n:1945_8": "rāgena parītā yuttāti ca viggaho.",
  "anya-e0812n:1946_0": "244.",
  "anya-e0812n:1947_0": "Vācce gamme’tha vatthūnaṃ,",
  "anya-e0812n:1948_0": "Sadisatte pabhedanaṃ;",
  "anya-e0812n:1949_0": "Byatireko’ya’mapye’ko-",
  "anya-e0812n:1950_0": "Bhayabhedā catubbidho.",
  "anya-e0812n:1951_0": "244.",
  "anya-e0812n:1951_1": "Byatirekavikappamāha “vācce”iccādinā.",
  "anya-e0812n:1951_2": "Vatthūnaṃ vattumicchitānaṃ kesañci vatthūnaṃ sadisatte kathañci vatthūnaṃ tulyatte vācce saddena vācakena",
  "anya-e0812n:1951_3": "paṭipādite atha gamme asaddapaṭipādite sabbatthabalena pakaraṇādinā ñāte vā,",
  "anya-e0812n:1951_4": "na kevalaṃ saddapaṭipādite.",
  "anya-e0812n:1951_5": "Pabhedanaṃ tesameva vatthūnaṃ visesakathanaṃ byatireko byatirecanaṃ puthakkaraṇanti katvā.",
  "anya-e0812n:1951_6": "Ayaṃ byatirekopi ekobhayabhedā ekabyatireko ubhayabyatirekoti vāccagammānaṃ paccekaṃ visesena catubbidho.",
  "anya-e0812n:1952_0": "244.",
  "anya-e0812n:1952_1": "Idāni byatirekaṃ dasseti “vācce”iccādinā.",
  "anya-e0812n:1952_2": "Vatthūnaṃ vattumicchitānaṃ kesañci padatthānaṃ sadisatte yena kenaci ākārena samānatte vācce vācakasaddena",
  "anya-e0812n:1952_3": "paṭipādanīye atha puna gamme tasmiṃyeva sadisatte atthasattisaṅkhātasāmatthiyena gammamāne pabhedanaṃ",
  "anya-e0812n:1952_4": "tesaṃyeva vatthūnaṃ nānattakathanaṃ byatireko nāma.",
  "anya-e0812n:1952_5": "Ayampi byatireko ekobhayabhedā byatirecanasaṅkhātaputhakkaraṇasāmaññena abhinnopi vāccagammānaṃ dvinnaṃ",
  "anya-e0812n:1952_6": "paccekameva ekabyatireko ubhayabyatirekoti visesena catubbidho hoti.",
  "anya-e0812n:1952_7": "Sadisānaṃ bhāvoti ca,",
  "anya-e0812n:1952_8": "pakārena bhedanaṃ kathanamiti ca,",
  "anya-e0812n:1952_9": "byatirecanaṃ puthakkaraṇamiti ca,",
  "anya-e0812n:1952_10": "eko ca ubhayo cāti ca,",
  "anya-e0812n:1952_11": "tesaṃ bhedo visesananti ca viggaho.",
  "anya-e0812n:1953_0": "Vāccaekabyatireka",
  "anya-e0812n:1954_0": "245.",
  "anya-e0812n:1955_0": "Gambhīrattamahattādi-",
  "anya-e0812n:1956_0": "Guṇā jaladhinā jina;",
  "anya-e0812n:1957_0": "Tulyo tva’masi bhedo tu,",
  "anya-e0812n:1958_0": "Sarīrene’disena te.",
  "anya-e0812n:1959_0": "245.",
  "anya-e0812n:1959_1": "Udāharati “gambhīra”iccādi.",
  "anya-e0812n:1959_2": "Tvaṃ gambhīrattaṃ agādhatā ajjhāsayavisiṭṭhatā ca mahattaṃ vepullaṃ guṇamahantatā ca taṃ ādi yassa upakāritādino,",
  "anya-e0812n:1959_3": "tasmā guṇā jaladhinā sāgarena tulyo.",
  "anya-e0812n:1959_4": "“Asī”tisaddapaṭipāditaṃ sadisattaṃ vuttaṃ.",
  "anya-e0812n:1959_5": "Bhedaṃ dasseti “bhedo tu”iccādinā.",
  "anya-e0812n:1959_6": "Bhedo tu viseso pana sāgarena saha īdisena dissamānena karacaraṇādimatā rucirena te sarīreneva hetunā, nāññathā,",
  "anya-e0812n:1959_7": "tassedisaṃ sarīraṃ natthīti.",
  "anya-e0812n:1959_8": "Sadisatte paṭipādite ekabyatirekoyaṃ ekasmiṃ jine vattamānena dhammena upameyyopamānabhūtajinasāgarānaṃ tassa bhedassa patīyamānattā.",
  "anya-e0812n:1960_0": "245.",
  "anya-e0812n:1960_1": "Idāni tamudāharati “gambhīratti”ccādinā.",
  "anya-e0812n:1960_2": "He jina tvaṃ gambhīrattamahattādiguṇā jaladhinā tulyo asi.",
  "anya-e0812n:1960_3": "Iminā vākyena jinasāgarānaṃ dvinnaṃ saddena vāccasadisattaṃ vuttaṃ.",
  "anya-e0812n:1960_4": "Bhedo tu sāgarena saha tava viseso pana te tuyhaṃ īdisena evarūpena dissamānahatthapādādiavayavayuttena sarīrena sarīrahetunā hoti.",
  "anya-e0812n:1960_5": "Dvinnaṃ vatthūnaṃ vattabbasadisattaṃ vatvā iminā vākyena “īdisena sarīrenā”ti ekasmiṃyeva jinapadatthe",
  "anya-e0812n:1960_6": "visesakathanena jaladhito jinapadatthassa visuṃ katattā sadisatte saddena vācce sati ayamekabyatireko nāma.",
  "anya-e0812n:1960_7": "Gambhīrassa gambhīraguṇayuttassa sāgarassa vā gambhīrajjhāsayasamaṅgino jinassa vā bhāvoti ca,",
  "anya-e0812n:1960_8": "mahato pakatiyā mahato sāgarassa vā guṇehi mahato jinassa vā bhāvoti ca,",
  "anya-e0812n:1960_9": "gambhīrattañca mahattañcāti ca,",
  "anya-e0812n:1960_10": "taṃ ādi yassa upakāritādinoti ca,",
  "anya-e0812n:1960_11": "so ca so guṇo ceti ca vākyaṃ.",
  "anya-e0812n:1961_0": "Vāccaubhayabyatireka",
  "anya-e0812n:1962_0": "246.",
  "anya-e0812n:1963_0": "Mahāsattā’tigambhīrā, sāgaro sugatopi ca;",
  "anya-e0812n:1964_0": "Sāgaro’ñjanasaṅkāso, jino cāmīkarajjuti.",
  "anya-e0812n:1965_0": "246.",
  "anya-e0812n:1965_1": "“Mahā”iccādi.",
  "anya-e0812n:1965_2": "Sāgaro sugatopi cāti te ubho mahantā sattā makarādayo yattha sāgare,",
  "anya-e0812n:1965_3": "mahantaṃ vā sattaṃ sammappadhānaṃ yassa sugatassa,",
  "anya-e0812n:1965_4": "atigambhīrā atisayena agādhā iti.",
  "anya-e0812n:1965_5": "Sadisatābhedamāha “sāgaro”iccādinā.",
  "anya-e0812n:1965_6": "Sāgaro añjanasaṅkāso añjanena tulyo,",
  "anya-e0812n:1965_7": "kaṇhoti vuttaṃ hoti.",
  "anya-e0812n:1965_8": "Jino tu cāmīkarassa suvaṇṇasseva juti sobhā asseti cāmīkarajjuti.",
  "anya-e0812n:1965_9": "Vācce sadisatte ubhayabyatirekoyaṃ ubhayattha vattamānena guṇena ubhinnamupamānopameyyānaṃ bhedassa patīyamānattā.",
  "anya-e0812n:1966_0": "246.",
  "anya-e0812n:1966_1": "“Mahā”iccādi.",
  "anya-e0812n:1966_2": "Sāgaro sugatopi cāti ime dve mahāsattā kamena timitimiṅgalādimahāsattā ca,",
  "anya-e0812n:1966_3": "lābhālābhādīsu anaññasādhāraṇattā mahantatādibhāvasaṅkhātasadisattayuttā ca,",
  "anya-e0812n:1966_4": "atigambhīrā avagāhitumasakkuṇeyyattā ca,",
  "anya-e0812n:1966_5": "ajjhāsayagambhīrattā ca dvepi atigambhīrā honti.",
  "anya-e0812n:1966_6": "Tesu sāgaro añjanasaṅkāso,",
  "anya-e0812n:1966_7": "jino cāmīkarajjuti suvaṇṇasadisakantiyutto hoti.",
  "anya-e0812n:1966_8": "Ettha pubbaddhena dvinnaṃ vatthūnaṃ sadisattaṃ vatvā aparaddhena tadubhayavatthugatavisesena tesaṃ dvinnamaññamaññato",
  "anya-e0812n:1966_9": "visesitattā sadisatte saddena vattabbe sati ayaṃ ubhayabyatireko nāma.",
  "anya-e0812n:1966_10": "Mahantā sattā macchakacchapādayo yattha sāgareti vā,",
  "anya-e0812n:1966_11": "mahantaṃ sattaṃ samānabhāvo yassa sugatassāti vā,",
  "anya-e0812n:1966_12": "atisayena gambhīrāti ca,",
  "anya-e0812n:1966_13": "añjanena saṅkāso sadisoti ca,",
  "anya-e0812n:1966_14": "cāmīkarassa iva juti asseti ca vākyaṃ.",
  "anya-e0812n:1967_0": "Gammaekabyatireka",
  "anya-e0812n:1968_0": "247.",
  "anya-e0812n:1969_0": "Na santāpāpahaṃ nevi-cchitadaṃ migalocanaṃ;",
  "anya-e0812n:1970_0": "Muninda nayanadvandaṃ, tava tagguṇabhūsitaṃ.",
  "anya-e0812n:1971_0": "247.",
  "anya-e0812n:1971_1": "“Ni”ccādi.",
  "anya-e0812n:1971_2": "Migassa locanaṃ santāpaṃ kilesapariḷāhaṃ apahanati hiṃsatīti santāpāpahaṃ na bhavati.",
  "anya-e0812n:1971_3": "Neva icchitaṃ saggamokkhasampattiṃ dadātīti nevicchitadaṃ.",
  "anya-e0812n:1971_4": "Muninda tava nayanānaṃ dvandaṃ yugaḷaṃ tu tehi yathāvuttehi santāpāpahattaicchitadattaguṇehi bhūsitamalaṅkataṃ.",
  "anya-e0812n:1971_5": "Ettha pana migalocananayanānaṃ dīghattādinā sadisattaṃ patīyate.",
  "anya-e0812n:1971_6": "Gamme sadisatte ekabyatirekoyaṃ vuttanayena.",
  "anya-e0812n:1972_0": "247.",
  "anya-e0812n:1972_1": "“Na santā”iccādi.",
  "anya-e0812n:1972_2": "Migalocanaṃ migapotakacakkhuyugaḷaṃ santāpāpahaṃ kilesasantāpāpahaṃ na hoti.",
  "anya-e0812n:1972_3": "Icchitadaṃ lokehi patthitalokiyalokuttaratthānaṃ dāyakaṃ na hoti.",
  "anya-e0812n:1972_4": "He muninda tava nayanadvandaṃ pana tagguṇabhūsitaṃ janasantāpāpahānādiyathāvuttaguṇehi sobhitaṃ hoti,",
  "anya-e0812n:1972_5": "iha santāpāpahananādīnaṃ paṭisedhadvārena upamānopameyyabhūtaubhayalocanasaṅkhātavatthūnaṃ dīghaputhulatādisadisadhammaṃ",
  "anya-e0812n:1972_6": "sāmatthiyena pakāsetvā aparaddhena santāpāpahananādiguṇahetu jinanayanānaṃ visuṃ katattā sadisatte gammamāne",
  "anya-e0812n:1972_7": "ayamekabyatireko nāma.",
  "anya-e0812n:1972_8": "Santāpaṃ apahanati hiṃ satīti ca,",
  "anya-e0812n:1972_9": "icchitaṃ dadātīti ca,",
  "anya-e0812n:1972_10": "te ca te guṇā cāti ca,",
  "anya-e0812n:1972_11": "tehi bhūsitanti ca vākyaṃ.",
  "anya-e0812n:1973_0": "Gammaubhayabyatireka",
  "anya-e0812n:1974_0": "248.",
  "anya-e0812n:1975_0": "Munindānana’mambhoja-mesaṃ nānatta’mīdisaṃ;",
  "anya-e0812n:1976_0": "Suvuttāmatasandāyi, vadanaṃ ne’disa’mbujaṃ.",
  "anya-e0812n:1977_0": "248.",
  "anya-e0812n:1977_1": "“Muninda”iccādi.",
  "anya-e0812n:1977_2": "Munindānanaṃ ambhojañceti yāni vatthūni kantādinā patīyamānattā sadisatthāni,",
  "anya-e0812n:1977_3": "esaṃ nānattaṃ bhedo īdisaṃ. Kathaṃ?",
  "anya-e0812n:1977_4": "Vadanaṃ suvuttāmataṃ saddhammāmataṃ sandadātīti suvuttāmatasandāyi,",
  "anya-e0812n:1977_5": "ambujaṃ tu nedisanti.",
  "anya-e0812n:1977_6": "Iminā bhedena imesaṃ visadisattā “esa”ntyādināhu.",
  "anya-e0812n:1977_7": "Patīyamānena sadisānīti gamme sadisatte ubhayabyatirekoyaṃ vuttanayeneti.",
  "anya-e0812n:1978_0": "248.",
  "anya-e0812n:1978_1": "“Muninda”iccādi.",
  "anya-e0812n:1978_2": "Munindānanaṃ ambhojañceti imesaṃ dvinnaṃ nānattaṃ īdisaṃ.",
  "anya-e0812n:1978_3": "Kathanti ce?",
  "anya-e0812n:1978_4": "Esaṃ dvinnaṃ vadanaṃ suvuttāmatasandāyi suṭṭhu vuttattā suvuttasaṅkhātassa saddhammāmatassa dāyakaṃ hoti,",
  "anya-e0812n:1978_5": "ambujaṃ tu edisaṃ na īdisaṃ na hoti,",
  "anya-e0812n:1978_6": "tādisaṃ dhammāmataṃ na dadātīti adhippāyo.",
  "anya-e0812n:1978_7": "“Esaṃ nānattamīdisa”nti vacanena sugandhakantimattādīhi guṇehi dvinnampi bhedo natthīti gammamānattā taṃ pakāsetvā aparaddhena vadanato ambujassa,",
  "anya-e0812n:1978_8": "ambujato vadanassa visuṃ katattā sadisatte gammamāne ayamubhayabyatireko nāma.",
  "anya-e0812n:1978_9": "Nānā anekappakārānaṃ bhāvoti ca,",
  "anya-e0812n:1978_10": "sādhu vuttamiti ca,",
  "anya-e0812n:1978_11": "tameva amatanti ca,",
  "anya-e0812n:1978_12": "taṃ sammā deti sīlenāti ca vākyaṃ.",
  "anya-e0812n:1979_0": "249.",
  "anya-e0812n:1980_0": "Pasiddhaṃ kāraṇaṃ yattha, nivattetvā’ññakāraṇaṃ;",
  "anya-e0812n:1981_0": "Sābhāvikatta’matha vā, vibhābyaṃ sā vibhāvanā.",
  "anya-e0812n:1982_0": "249.",
  "anya-e0812n:1982_1": "Vibhāvanaṃ sambhāveti “pasiddha”miccādinā.",
  "anya-e0812n:1982_2": "Yattha alaṅkatiyaṃ pasiddhaṃ lokappatītaṃ kāraṇaṃ kiñci nivattetvā nirasya aññaṃ kāraṇaṃ pasiddhakāraṇato aññaṃ nimittaṃ vibhābyaṃ avagamyate.",
  "anya-e0812n:1982_3": "Yattha kāraṇantaraṃ natthi,",
  "anya-e0812n:1982_4": "tattha kā gatīti āha “sābhāvikatta”ntiādi.",
  "anya-e0812n:1982_5": "Atha vā pakkhantare,",
  "anya-e0812n:1982_6": "sābhāvikaṃ sābhāvikattaṃ (ka.) dhammatāsiddhaṃ,",
  "anya-e0812n:1982_7": "tassa bhāvo sābhāvikattaṃ vibhābyaṃ,",
  "anya-e0812n:1982_8": "sā tādisī vibhāvanā viññeyyā,",
  "anya-e0812n:1982_9": "vibhāvīyate pakāsīyate kāraṇantaraṃ sābhāvikattaṃ vā etāyāti,",
  "anya-e0812n:1982_10": "etissanti vā katvā.",
  "anya-e0812n:1983_0": "249.",
  "anya-e0812n:1983_1": "Idāni vibhāvanaṃ dasseti “pasiddha”miccādinā.",
  "anya-e0812n:1983_2": "Yattha alaṅkāre pasiddhaṃ lokappatītaṃ kāraṇaṃ taṃtaṃguṇasādhanahetuṃ nivattetvā paṭisedhetvā aññakāraṇaṃ lokappasiddhakāraṇato aññaṃ kāraṇaṃ,",
  "anya-e0812n:1983_3": "atha vā no ce pasiddhakāraṇato aññakāraṇe labbhamāne sābhāvikattaṃ dhammatāsiddhaguṇaṃ vibhābyaṃ pakāsanīyaṃ hoti,",
  "anya-e0812n:1983_4": "sā vibhāvanā nāma hoti,",
  "anya-e0812n:1983_5": "kāraṇantaravibhāvanā sābhāvikavibhāvanāti duvidhā hotīti adhippāyo.",
  "anya-e0812n:1983_6": "Aññañca taṃ kāraṇañceti ca,",
  "anya-e0812n:1983_7": "sassa attano bhāvoti ca,",
  "anya-e0812n:1983_8": "tena sambhūtamiti ca,",
  "anya-e0812n:1983_9": "tassa bhāvoti ca,",
  "anya-e0812n:1983_10": "vibhāvīyati aññakāraṇaṃ sābhāvikattaṃ vā etāya vibhāvanāya,",
  "anya-e0812n:1983_11": "etissaṃ vibhāvanāyanti ca vāti viggaho.",
  "anya-e0812n:1984_0": "Kāraṇantaravibhāvanā",
  "anya-e0812n:1985_0": "250.",
  "anya-e0812n:1986_0": "Anañjitā’sitaṃ nettaṃ, adharo rañjitā’ruṇo;",
  "anya-e0812n:1987_0": "Samānatā bhamu cā’yaṃ, jinā’nāvañchitā tava.",
  "anya-e0812n:1988_0": "250.",
  "anya-e0812n:1988_1": "Udāharati “anañjita”iccādi.",
  "anya-e0812n:1988_2": "Jina tava nettañca anañjitaṃ añjanasalākāya yavataṭṭhīnamaphuṭṭhameva asitaṃ kaṇhaṃ,",
  "anya-e0812n:1988_3": "adharo ca anañjitoyeva lākhārāgādinā aruṇo ratto,",
  "anya-e0812n:1988_4": "ayaṃ bhamu ca anāvañchitā ussāhena yena kenaci anāmitā samānā samānatā suṭṭhu ānatā,",
  "anya-e0812n:1988_5": "tato sabbaṃ lokiyaṃ taveti.",
  "anya-e0812n:1988_6": "Ettha pasiddhakāraṇamañjanādi,",
  "anya-e0812n:1988_7": "tannivattanepi kāraṇantaramatthādināvagamyate,",
  "anya-e0812n:1988_8": "tañca kammaṃ,",
  "anya-e0812n:1988_9": "kāriyassa akāraṇattāyogatoti kāraṇantaravibhāvanā’yaṃ.",
  "anya-e0812n:1989_0": "250.",
  "anya-e0812n:1989_1": "Idāni udāharati “anañji”ccādinā.",
  "anya-e0812n:1989_2": "He jina tava nettaṃ pakatimadhuraṃ nayanayugaḷañca anañjitaṃ vilocanānaṃ kaṇhattasādhanatthaṃ lokappasiddhaañjanehi",
  "anya-e0812n:1989_3": "anañjitaṃ samānaṃ asitaṃ bhavantarasiddhena kusalakammena nīlaṃ hoti,",
  "anya-e0812n:1989_4": "adharo ca arañjito kenaci rāgena arañjito samāno aruṇo rattohoti,",
  "anya-e0812n:1989_5": "ayaṃ bhamu ca anāvañchitā kenaci vāyāmena anāmitā samānā samānatā suṭṭhu ānatā hotīti.",
  "anya-e0812n:1989_6": "Ettha nayanaadharabhamūnaṃ kaṇharattakuṭilaguṇasādhane lokappasiddhāni añjanāni kāraṇāni paṭisedhetvā",
  "anya-e0812n:1989_7": "nettādīnaṃ asitādibhāvakathaneneva kāraṇavinimuttassa kāriyassa loke avijjamānattā atthappakaraṇādinā",
  "anya-e0812n:1989_8": "asitādibhāvassa kāraṇaṃ nāma pubbajātiyaṃ siddhakusalakammamevāti patīyamānattā ayaṃ kāraṇantaravibhāvanā nāma.",
  "anya-e0812n:1989_9": "Na añjitanti ca,",
  "anya-e0812n:1989_10": "na rañjitoti ca,",
  "anya-e0812n:1989_11": "na āvañchitoti ca vākyaṃ.",
  "anya-e0812n:1989_12": "Nasaddo pasajjapaṭisedhe vattate.",
  "anya-e0812n:1989_13": "Saṃ sammā ānatāti viggaho.",
  "anya-e0812n:1990_0": "Sābhāvikavibhāvanā",
  "anya-e0812n:1991_0": "251.",
  "anya-e0812n:1992_0": "Na hoti khalu dujjanya-",
  "anya-e0812n:1993_0": "Mapi dujjanasaṅgame;",
  "anya-e0812n:1994_0": "Sabhāvanimmalatare,",
  "anya-e0812n:1995_0": "Sādhujantūna cetasi.",
  "anya-e0812n:1996_0": "251.",
  "anya-e0812n:1996_1": "“Na hoti”ccādi.",
  "anya-e0812n:1996_2": "Dujjanehi saha saṅgame samāgame satyapi sādhujantūnaṃ sappurisānaṃ sabhāvena tādisena payogena vināva",
  "anya-e0812n:1996_3": "nimmalatare atisayena nimmale cetasi dujjanyaṃ sujanetarabhāvo na hoti tādisātisayasādhuttasamāyogatoti.",
  "anya-e0812n:1996_4": "Iha kiñcāpi sabhāvasaddena sabbathā hetunivattanaṃ kataṃ,",
  "anya-e0812n:1996_5": "tathāpi yonisomanasikārāditathāvidhanimittamattheva.",
  "anya-e0812n:1996_6": "Tathāpi loko tamanapekkhamāno,",
  "anya-e0812n:1996_7": "pasiddhañca kāraṇaṃ tādisamapassanto sābhāvikaṃ phalaṃ voharati,",
  "anya-e0812n:1996_8": "tadanusārena ca sābhāvikaṃ phalaṃ vibhābyateti,",
  "anya-e0812n:1996_9": "ayaṃ sābhāvikaphalavibhāvanā.",
  "anya-e0812n:1997_0": "251.",
  "anya-e0812n:1997_1": "“Na hoti”ccādi.",
  "anya-e0812n:1997_2": "Dujjanasaṅgame api dujjanehi saha vāse satipi sādhujantūnaṃ sabhāvanimmalatare kiñci payogaṃ vinā pakatiyā",
  "anya-e0812n:1997_3": "eva atinimmale cetasi dujjanyaṃ dujjanaguṇaṃ khalu ekantena na hotīti.",
  "anya-e0812n:1997_4": "Iha cittanimmalahetubhūtānaṃ yonisomanasikārādīnaṃ vijjamānattepi lokena taṃ kāraṇaṃ anapekkhitvā aññampi",
  "anya-e0812n:1997_5": "pasiddhakāraṇaṃ cittanimmalakāraṇamadisvā sabhāvasiddhaṃ nimmalanti vohariyamānattāteneva lokavohārānusārena",
  "anya-e0812n:1997_6": "“sabhāvanimmalatare”ti sabbākārena kāraṇaṃ paṭisedhaṃ katvā sabhāvasiddhanimmalattasaṅkhātaphalassa pakāsitattā",
  "anya-e0812n:1997_7": "ayaṃ sābhāvikaphalavibhāvanā nāma.",
  "anya-e0812n:1997_8": "Dujjanānaṃ bhāvoti ca,",
  "anya-e0812n:1997_9": "sassa attano bhāvoti ca,",
  "anya-e0812n:1997_10": "tena nimmalataranti ca vākyaṃ.",
  "anya-e0812n:1998_0": "252.",
  "anya-e0812n:1999_0": "Janako kārako (sī.) ñāpako ceti,",
  "anya-e0812n:2000_0": "Duvidhā hetavo siyuṃ;",
  "anya-e0812n:2001_0": "Paṭisaṅkharaṇaṃ tesaṃ,",
  "anya-e0812n:2002_0": "Alaṅkāratayo’ditaṃ.",
  "anya-e0812n:2003_0": "252.",
  "anya-e0812n:2003_1": "Hetuṃ niddisati “janako”iccādinā.",
  "anya-e0812n:2003_2": "Janako bhāvābhāvarūpassa nibbatyādikāriyassa kārako ñāpako vijjamānasseva kassaci sambandhato kutoci paṭibodhako cāti hetavo duvidhā siyuṃ.",
  "anya-e0812n:2003_3": "Nanu kimettha asanaṃ bhūsanaṃ (?),",
  "anya-e0812n:2003_4": "kevalaṃ “anenetaṃ karīyatī”ti sarūpakathanamatta,",
  "anya-e0812n:2003_5": "na tu (?) viseso tu na na tu (?) koci visesarūpo vācālaṅkāroti visesaṃ yojayati “paṭī”tiādinā.",
  "anya-e0812n:2003_6": "Tesaṃ kāriyuppādayogīnaṃ hetūnaṃ paṭisaṅkharaṇaṃ upabrūhanaṃ visiṭṭhabhāvena pariphuṭaṃ katvā yāthāvato",
  "anya-e0812n:2003_7": "kathanaṃ alaṅkāratāya bandhabhūsanarūpena uditaṃ abhihitaṃ visesarūpattā,",
  "anya-e0812n:2003_8": "na panetenetaṃ karīyatīti.",
  "anya-e0812n:2004_0": "252.",
  "anya-e0812n:2004_1": "Idāni hetvālaṅkāraṃ dasseti “janako”ccādinā.",
  "anya-e0812n:2004_2": "Janako ca kassaci “sattā asattā”ti vuttassa bhāvābhāvasaṅkhātakāriyassa janakahetu ca ñāpako ca kassaci",
  "anya-e0812n:2004_3": "vijjamānattaṃ aññena kenaci sambandhena avabodhento ñāpakahetu cāti evaṃ hetavo duvidhā siyuṃ.",
  "anya-e0812n:2004_4": "Iha phalapakāsakahetumhi vuccamāne “iminā hetunā idaṃ phalaṃ jāta”nti sarūpakathanamattaṃ vinā visesarūpālaṅkāro",
  "anya-e0812n:2004_5": "idha natthīti āsaṅkiya alaṅkārasarūpaviseso esoti dassetumaparaddhamāha.",
  "anya-e0812n:2004_6": "Tesaṃ phalapakāsanakhamānaṃ hetūnaṃ paṭisaṅkharaṇaṃ visiṭṭhabhāvena pakāsaṃ katvā tatvato kathanaṃ alaṅkāratāya",
  "anya-e0812n:2004_7": "alaṅkārasabhāvena uditaṃ pasiddhaṃ hoti,",
  "anya-e0812n:2004_8": "kavīhi patthitaṃ vā hoti.",
  "anya-e0812n:2004_9": "Sāliaṅkurādīnaṃ sālibījādayo viya janyassa accantopakārako janakahetu nāma,",
  "anya-e0812n:2004_10": "vijjamānaaggiādīnaṃ dhūmādayo viya kassaci vijjamānattañāpako ñāpakahetu nāma.",
  "anya-e0812n:2004_11": "Alaṅkārassa bhāvo alaṅkāratā.",
  "anya-e0812n:2004_12": "Alaṅkāratayāti chandaṃ nissāya mattāhāni.",
  "anya-e0812n:2005_0": "253.",
  "anya-e0812n:2006_0": "Bhāvābhāvakiccavasā,",
  "anya-e0812n:2007_0": "Cittahetuvasāpi ca;",
  "anya-e0812n:2008_0": "Bhedā’nantā idaṃ tesaṃ,",
  "anya-e0812n:2009_0": "Mukhamattanidassanaṃ.",
  "anya-e0812n:2010_0": "253.",
  "anya-e0812n:2010_1": "Udāharati “bhāva”iccādi.",
  "anya-e0812n:2010_2": "Bhāvo sattā ca,",
  "anya-e0812n:2010_3": "abhāvo asattā ca,",
  "anya-e0812n:2010_4": "teyeva kiccāni tesaṃ vasena ca,",
  "anya-e0812n:2010_5": "cittā pasiddhahetuviparītā acchariyārahā hetavo tesaṃ vasenāpi ca bhedā hetuvikappā anantā anavaviyo anavadhayo (?),",
  "anya-e0812n:2010_6": "yato evaṃ tasmā tesaṃ hetūnaṃ idaṃ mukhamattanidassanaṃ,",
  "anya-e0812n:2010_7": "tasmā tammukhena sakkā hetuvisese pavisitunti.",
  "anya-e0812n:2011_0": "253.",
  "anya-e0812n:2011_1": "“Bhāvā”iccādi.",
  "anya-e0812n:2011_2": "Bhāvābhāvakiccavasā bhāvaabhāvasaṅkhatasattāasattākriyāvasena ca,",
  "anya-e0812n:2011_3": "cittahetuvasāpi ca pasiddhahetuno viruddhena acchariyahetūnaṃ pabhedena ca,",
  "anya-e0812n:2011_4": "bhedā hetuvisesā anantā yasmā apariyantā honti,",
  "anya-e0812n:2011_5": "tasmā idaṃ vakkhamānaṃ tesaṃ hetūnaṃ mukhamattanidassanaṃ avasesahetūnaṃ ogāhaṇadvāramattassa nidassanaṃ hoti.",
  "anya-e0812n:2011_6": "Bhāvo ca abhāvo cāti ca,",
  "anya-e0812n:2011_7": "teyeva kiccānīti ca,",
  "anya-e0812n:2011_8": "tesaṃ vaso bhedoti ca,",
  "anya-e0812n:2011_9": "cittā vicittā ca te hetavo cāti ca,",
  "anya-e0812n:2011_10": "tesaṃ vasoti ca,",
  "anya-e0812n:2011_11": "mukhameva mukhamattaṃ,",
  "anya-e0812n:2011_12": "mukhañca taṃ vā mattaṃ sāmaññañceti ca,",
  "anya-e0812n:2011_13": "tassa nidassanamiti ca vākyaṃ.",
  "anya-e0812n:2011_14": "Mattasaddo avadhāraṇe sāmaññe vā vattate.",
  "anya-e0812n:2012_0": "254.",
  "anya-e0812n:2013_0": "Paramatthapakāseka-",
  "anya-e0812n:2014_0": "Rasā sabbamanoharā;",
  "anya-e0812n:2015_0": "Munino desanā’yaṃ me,",
  "anya-e0812n:2016_0": "Kāmaṃ toseti mānasaṃ.",
  "anya-e0812n:2017_0": "Bhāvakicco kārakahetu.",
  "anya-e0812n:2018_0": "254.",
  "anya-e0812n:2018_1": "Udāharati “paramattha”iccādi.",
  "anya-e0812n:2018_2": "Paramatthasabhāvassa nāmarūpādino pakāsoyeva ekaraso asahāyakiccaṃ yassā sā tādisī.",
  "anya-e0812n:2018_3": "Sabbesaṃ mano haratīti sabbamanoharā munino ayaṃ desanā me mānasaṃ cittaṃ kāmamekantena tosetīti ayaṃ bhāvakicco kārakahetu santosasattāya kāraṇato.",
  "anya-e0812n:2019_0": "254.",
  "anya-e0812n:2019_1": "Idāni udāharati “paramattha”iccādinā.",
  "anya-e0812n:2019_2": "Paramatthapakāsekarasā nāmarūpakhandhaāyatanādiuttamatthānaṃ pakāsanasaṅkhāta asahāyakiccavatī sabbamanoharā",
  "anya-e0812n:2019_3": "vohārānurūpena visayabhāvūpagamanena sabbesaṃ manoharā munino ayaṃ desanā me mayhaṃ mānasaṃ kāmaṃ ekantena tosetīti.",
  "anya-e0812n:2019_4": "Buddhassa dhammadesanā pubbe avijjamānassa santosassa sattāsaṅkhātasamuppādaṃ karotīti kārakahetu nāma hoti.",
  "anya-e0812n:2019_5": "Sā ca desanā “mānasaṃ tosetī”ti ettakena adassetvā “paramatthapakāsekarasā”ti savisesanaṃ katvā vuttattā alaṅkāroti abhimatā.",
  "anya-e0812n:2019_6": "Eko ca so raso ceti ca,",
  "anya-e0812n:2019_7": "paramatthapakāsoyeva ekaraso ekakiccamasseti ca viggaho.",
  "anya-e0812n:2019_8": "Bhāvakicco bhāvasaṅkhātaṃ sattākiccaṃ katvā pavatto kārakahetu janakahetu.",
  "anya-e0812n:2020_0": "255.",
  "anya-e0812n:2021_0": "Dhīrehi saha saṃvāsā, saddhammassā’bhiyogato;",
  "anya-e0812n:2022_0": "Niggaheni’ndriyānañca, dukkhassu’pasamo siyā.",
  "anya-e0812n:2023_0": "Abhāvakicco kārakahetu.",
  "anya-e0812n:2024_0": "255.",
  "anya-e0812n:2024_1": "“Dhīrehi”ccādi.",
  "anya-e0812n:2024_2": "Dhīrehi sappaññehi saha saṃvāsā saṃsaggena ca,",
  "anya-e0812n:2024_3": "saddhammassa sambuddhadesitassa abhiyogato abhyāsena ca,",
  "anya-e0812n:2024_4": "indriyānaṃ cakkhādīnaṃ niggahena visayappavattinirodharūpena vijayena ca hetunā dukkhassa pañcakkhandhasaṅkhatassa",
  "anya-e0812n:2024_5": "anuppādanirodhasaṅkhāto upasamo siyā bhaveyyāti ayaṃ abhāvakicco kārakahetu anuppādanirodhasaṅkhātassa",
  "anya-e0812n:2024_6": "abhāvassa kāraṇato.",
  "anya-e0812n:2025_0": "255.",
  "anya-e0812n:2025_1": "“Dhīrehi”ccādi.",
  "anya-e0812n:2025_2": "Dhīrehi saha saṃvāsā samaggavāsena ca,",
  "anya-e0812n:2025_3": "saddhammassa buddhadesitassa abhiyogato nirantarābhyāsena ca,",
  "anya-e0812n:2025_4": "indriyānaṃ cakkhuādīnaṃ niggahena rūpādiārammaṇesu subhādiggahaṇassa nivāraṇena cāti imehi kāraṇehi dukkhassa",
  "anya-e0812n:2025_5": "khandhāyatanādikassa upasamo anuppādanirodho khandhaparinibbānaṃ vā siyāti.",
  "anya-e0812n:2025_6": "Abhiṇhaso yogoti viggaho.",
  "anya-e0812n:2025_7": "Abhāvakicco dukkhassa upasamasaṅkhātaṃ asattākiccaṃ katvā pavatto kārakahetu avijjamānasaṅkhātāya asattāya uppādanato janakahetu nāma.",
  "anya-e0812n:2025_8": "Abhāvo kiccamasseti ca,",
  "anya-e0812n:2025_9": "kārako ca so hetu cāti ca vākyaṃ.",
  "anya-e0812n:2025_10": "Bhāvakiccopi vuttabyatirekato ñāyati.",
  "anya-e0812n:2026_0": "256.",
  "anya-e0812n:2027_0": "Muninda candasaṃvādi-kantabhāvopasobhinā;",
  "anya-e0812n:2028_0": "Mukheneva subodhaṃ te, manaṃ pāpābhinissaṭaṃ.",
  "anya-e0812n:2029_0": "Bhāvakicco ñāpakahetu.",
  "anya-e0812n:2030_0": "256.",
  "anya-e0812n:2030_1": "“Munindi”ccādi.",
  "anya-e0812n:2030_2": "Munindeti āmantanaṃ.",
  "anya-e0812n:2030_3": "Te tava candasaṃvādinā candasadisena kantabhāvena upasobhinā sobhamānena mukheneva pāpehi rāgādīhi abhinissaṭaṃ",
  "anya-e0812n:2030_4": "byapagataṃ manaṃ cittaṃ subodhaṃ suṭṭhu viññāyatīti ayaṃ bhāvakicco ñāpakahetu avabodhasattāya ñāpanato.",
  "anya-e0812n:2031_0": "256.",
  "anya-e0812n:2031_1": "“Muninda”iccādi.",
  "anya-e0812n:2031_2": "He muninda te tava candasaṃvādikantabhāvopasobhinā candakantabhāvasadisena kantabhāvena sobhamānena mukhena",
  "anya-e0812n:2031_3": "manaṃ tuyhaṃ cittaṃ pāpābhinissaṭaṃ rāgādīhi kilesehi nikkhantanti subodhaṃ suṭṭhu viññāyatīti.",
  "anya-e0812n:2031_4": "Iha mukhaṃ manakantabhāvasambandhena samannāgataṃ sayaṃ vijjamānameva kilesāpagamassa avabodhasattaṃ ñāpetīti bhāvakicco ñāpakahetu nāma jāto.",
  "anya-e0812n:2031_5": "Candena abhedopacārato candalāvaṇyena saṃvādī sadisoti ca,",
  "anya-e0812n:2031_6": "so ca so kantabhāvo ceti ca,",
  "anya-e0812n:2031_7": "tena upasobhitoti ca,",
  "anya-e0812n:2031_8": "pāpehi abhinissaṭanti ca vākyaṃ.",
  "anya-e0812n:2032_0": "257.",
  "anya-e0812n:2033_0": "Sādhuhatthāravindāni, saṅkocayatite kathaṃ;",
  "anya-e0812n:2034_0": "Muninda caraṇadvanda-rāgabālātapo phusaṃ.",
  "anya-e0812n:2035_0": "Ayuttakārī cittahetu.",
  "anya-e0812n:2036_0": "257.",
  "anya-e0812n:2036_1": "“Sādhu”iccādi.",
  "anya-e0812n:2036_2": "Muninda te caraṇānaṃ dvandassa rāgo bālo ca so ātapo ceti rāgabālātapo taruṇakiraṇasamūho lohitattādinā",
  "anya-e0812n:2036_3": "sādhūnaṃ hatthāravindāni kantādinā phusaṃ visārittenā’masanto kathaṃ saṅkocayati makulayati,",
  "anya-e0812n:2036_4": "añjalipaṇāmabandhena ayuttametaṃ.",
  "anya-e0812n:2036_5": "Bālātapo hi padumānamummīlanahetu,",
  "anya-e0812n:2036_6": "ayaṃ tu apubbo bālātapo yo padumāni nimīletīti anucitakāriyakāraṇā ayuttakārī cittahetu,",
  "anya-e0812n:2036_7": "evaṃvidho viññeyyo bhāvakiccattepīti.",
  "anya-e0812n:2037_0": "257.",
  "anya-e0812n:2037_1": "“Sādhu”iccādi.",
  "anya-e0812n:2037_2": "He muninda te tava caraṇadvandarāgabālātapo pādayugaḷassa aruṇavaṇṇasaṅkhataabhinavasūriyakiraṇo sādhuhatthāravindāni",
  "anya-e0812n:2037_3": "sujanānaṃ karapadumāni phusaṃ attano sabbabyāpittā phusanto kathaṃ saṅkocayati karasampuṭarūpena makulayatīti.",
  "anya-e0812n:2037_4": "Bālātapo nāma padumavikasanaṃ vinā saṅkocanaṃ na karoti,",
  "anya-e0812n:2037_5": "eso ātapo acchariyo vicittoti gamyamānattā ayuttasaṅkocasattākaraṇato ayaṃ ayuttakārī cittahetu nāma.",
  "anya-e0812n:2037_6": "Ayuttaṃ karotīti ca,",
  "anya-e0812n:2037_7": "cittañca taṃ hetu cāti ca vākyaṃ.",
  "anya-e0812n:2038_0": "258.",
  "anya-e0812n:2039_0": "Saṅkocayanti jantūnaṃ, pāṇipaṅkeruhāni’ha;",
  "anya-e0812n:2040_0": "Munindacaraṇadvanda-nakhacandāna’maṃsavo.",
  "anya-e0812n:2041_0": "Yuttakārī cittahetu.",
  "anya-e0812n:2042_0": "258.",
  "anya-e0812n:2042_1": "“Saṅkocayanti”ccādi.",
  "anya-e0812n:2042_2": "Munindassa pādānaṃ dvande nakhā eva candā kantādinā tesaṃ aṃsavo kiraṇā iha loke jantūnaṃ sattānaṃ pāṇayo",
  "anya-e0812n:2042_3": "eva paṅkeruhāni kantādinā saṅkocayanti paṇāmakaraṇasampuṭarūpena milīyantīti milāyayantīti (?) yuttakārī",
  "anya-e0812n:2042_4": "cittahetu candato paṅkajasaṅkocassa ucitattā.",
  "anya-e0812n:2042_5": "Vuttanayepīti.",
  "anya-e0812n:2043_0": "258.",
  "anya-e0812n:2043_1": "“Saṅko”iccādi.",
  "anya-e0812n:2043_2": "Munindacaraṇadvandanakhacandānaṃ sambuddhassa pādadvande nakhāvalisaṅkhātānaṃ candānaṃ aṃsavo raṃsayo",
  "anya-e0812n:2043_3": "iha loke jantūnaṃ pāṇipaṅkeruhāni saṅkocayanti karasampuṭākārena saṅkocayanti makulaṃ karontīti.",
  "anya-e0812n:2043_4": "Candakiraṇehi kattabbāya eva padumasaṅkocasattāya katattā ca,",
  "anya-e0812n:2043_5": "pakaticandakiraṇakattabbakiccassa candamarīcisamānaaññādiṭṭhapubbavicitraaṃsūhi katattā ca ayaṃ yuttakārī cittahetu nāma.",
  "anya-e0812n:2043_6": "Pāṇayo ca te paṅkeruhāni ceti ca,",
  "anya-e0812n:2043_7": "munindassa caraṇadvandamiti ca,",
  "anya-e0812n:2043_8": "tasmiṃ nakhānīti ca,",
  "anya-e0812n:2043_9": "teva candāti ca vākyaṃ.",
  "anya-e0812n:2044_0": "259.",
  "anya-e0812n:2045_0": "Uddiṭṭhānaṃ padatthānaṃ, anuddeso anudeso (?) yathākkamaṃ;",
  "anya-e0812n:2046_0": "Saṅkhyāna’miti niddiṭṭhaṃ, yathāsaṅkhyaṃ kamopi ca.",
  "anya-e0812n:2047_0": "259.",
  "anya-e0812n:2047_1": "Kamaṃ vivaritumupakkamati “uddiṭṭhāna”miccādi.",
  "anya-e0812n:2047_2": "Uddiṭṭhānaṃ pubbe vuttānaṃ padatthānaṃ vatthūnaṃ kesañci yathākkamaṃ uddesakkamānatikkamena anuddeso",
  "anya-e0812n:2047_3": "puna atthantaraniddesanayena anukathanaṃ kathanaṃ (?) “saṅkhyāna”mityapi ca,",
  "anya-e0812n:2047_4": "“yathāsaṅkhya”mityapi ca niddiṭṭhaṃ vuttaṃ.",
  "anya-e0812n:2047_5": "Vidheyyattā tesaṃ padhānattamiti tadapekkhāya napuṃsakattaṃ,",
  "anya-e0812n:2047_6": "anuvaditabbattānuddesassāppadhānattamiti na pulliṅgapariggaho.",
  "anya-e0812n:2047_7": "“Kamo”iccapi niddiṭṭhoti liṅgavipariṇāmo.",
  "anya-e0812n:2048_0": "259.",
  "anya-e0812n:2048_1": "Idāni kamālaṅkāraṃ uddisati “uddiṭṭhāna”miccādinā.",
  "anya-e0812n:2048_2": "Uddiṭṭhānaṃ paṭhamakathitānaṃ padatthānaṃ yathākkamaṃ uddiṭṭhakkamamanatikkamma anuddeso atthantaraṃ nissāya punakathanaṃ “saṅkhyāna”miti ca,",
  "anya-e0812n:2048_3": "“yathāsaṅkhya”miti ca niddiṭṭhaṃ,",
  "anya-e0812n:2048_4": "kamopi ca niddiṭṭho.",
  "anya-e0812n:2048_5": "Ettha pasiddhaṃ anuddesaṃ pubbaddhena anuvaditvā appasiddhaṃ kamampi kamapariyāyaṃ saṅkhyānayathāsaṅkhyadvayampi aparaddhena vidadhāti.",
  "anya-e0812n:2048_6": "Ettha vidhātabbaṃ dassetuṃ anuvādassa āhariyamānattā anuvādo appadhāno,",
  "anya-e0812n:2048_7": "vidhātabbo padhāno.",
  "anya-e0812n:2048_8": "Yañhi vidhātabbaṃ,",
  "anya-e0812n:2048_9": "taṃ padhānaṃ,",
  "anya-e0812n:2048_10": "itaramappadhānanti iminā kāraṇena vuccati.",
  "anya-e0812n:2048_11": "Tasmā “niddiṭṭha”nti “saṅkhyānaṃ,",
  "anya-e0812n:2048_12": "yathāsaṅkhya”nti dvayaṃ apekkhāya (tassa appadhānattā) idaṃ padadvayaṃ sīhaḷabyākhyāyaṃ na dissati napuṃsakaṃ hoti.",
  "anya-e0812n:2048_13": "“Kamo”ti apekkhāya “niddiṭṭho”ti pulliṅgo hoti.",
  "anya-e0812n:2048_14": "Appadhāno anuddesoti nāpekkhati.",
  "anya-e0812n:2048_15": "Kamamanatikkammāti ca,",
  "anya-e0812n:2048_16": "saṅkhyāya anabhikkamoti ca vākyaṃ.",
  "anya-e0812n:2049_0": "260.",
  "anya-e0812n:2050_0": "Ālāpahāsalīlāhi, muninda vijayā tava;",
  "anya-e0812n:2051_0": "Kokilā kumudāni co-pasevante vanaṃ jalaṃ.",
  "anya-e0812n:2052_0": "260.",
  "anya-e0812n:2052_1": "Tamudāharati “ālāpi”ccādinā.",
  "anya-e0812n:2052_2": "Muninda tava ālāpahāsā ca tesaṃ līlāhi,",
  "anya-e0812n:2052_3": "uddesoyaṃ.",
  "anya-e0812n:2052_4": "Vijayā kokilakumudānaṃ parābhavena kokilā karavīkā kumudāni ca,",
  "anya-e0812n:2052_5": "yathoddesamanuddesoyaṃ vuttāpekkhāya.",
  "anya-e0812n:2052_6": "Vakkhamānāpekkhāya tu ayampi uddesova,",
  "anya-e0812n:2052_7": "“kokilā vanaṃ,",
  "anya-e0812n:2052_8": "kumudāni jala”miti yathoddesamanuddesoyaṃ.",
  "anya-e0812n:2052_9": "Upasevante iva nissayanti maññe.",
  "anya-e0812n:2052_10": "Iti vatthuto eva sambhavo iveti parikappate.",
  "anya-e0812n:2052_11": "Yajjevaṃ parikappanāya kathaṃ yathāsaṅkhyanti ce?",
  "anya-e0812n:2052_12": "Atroccate –",
  "anya-e0812n:2052_13": "yatthālaṅkārantaramapi patīyate.",
  "anya-e0812n:2052_14": "Tatthuddesānurūpānuddesasambhave saṅkhyānamevālaṅkāro voharīyate tasseva mukhyato vattumicchitattā.",
  "anya-e0812n:2052_15": "Yatthālaṅkārantaraṃ na gamyate,",
  "anya-e0812n:2052_16": "tattha accantameva kamoti viññeyyaṃ.",
  "anya-e0812n:2053_0": "260.",
  "anya-e0812n:2053_1": "Udāharati “ālāpi”ccādinā.",
  "anya-e0812n:2053_2": "He muninda te tava ālāpahāsalīlāhi madhurasaralīlāhi saddhiṃ mandahasitalīlāhi sañjātā vijayā jayahetu",
  "anya-e0812n:2053_3": "kokilā karavīkā ca kumudāni keravāni ca vanaṃ jalañca kamena upasevante iva nissayaṃ karontīti maññeti.",
  "anya-e0812n:2053_4": "Ettha “ālāpahāsalīlāhī”ti uddeso,",
  "anya-e0812n:2053_5": "“kokilā kumudānī”ti vuttāpekkhāya anuddeso,",
  "anya-e0812n:2053_6": "“vanaṃ jala”nti vakkhamānāpekkhāya uddesova hoti,",
  "anya-e0812n:2053_7": "tatvato īdisavijayena kokilādīnaṃ vanādinissayakāraṇābhāvato ivasaddapayogena niddiṭṭho.",
  "anya-e0812n:2053_8": "Evaṃ sati ayaṃ parikappanā na bhavati. Kasmā?",
  "anya-e0812n:2053_9": "Nānālaṅkārasannipāte sati yo yo alaṅkāro vattunā icchito,",
  "anya-e0812n:2053_10": "tasseva mukhyato voharīyamānattā.",
  "anya-e0812n:2053_11": "Evaṃ parikappanālaṅkārasaṃsagge satipi uddesakkamena dassitassa anuddesassa mukhyattā ayaṃ kamālaṅkāro nāma.",
  "anya-e0812n:2053_12": "Īdisaññampi evameva daṭṭhabbaṃ.",
  "anya-e0812n:2053_13": "Ālāpo ca hāso ceti ca,",
  "anya-e0812n:2053_14": "tesaṃ līlāyoti ca viggaho.",
  "anya-e0812n:2054_0": "261.",
  "anya-e0812n:2055_0": "Siyā piyataraṃ nāma, attharūpassa kassaci;",
  "anya-e0812n:2056_0": "Piyassā’tisayene’kaṃ, yaṃ hoti paṭipādanaṃ.",
  "anya-e0812n:2057_0": "261.",
  "anya-e0812n:2057_1": "Piyataramāharati “siyā”iccādinā.",
  "anya-e0812n:2057_2": "Atisayena piyassa kassaci attharūpassa abhidheyyasabhāvassa yaṃ paṭipādanamākhyānaṃ hoti,",
  "anya-e0812n:2057_3": "etaṃ piyataraṃ nāma siyā.",
  "anya-e0812n:2058_0": "261.",
  "anya-e0812n:2058_1": "Idāni piyatarālaṅkāraṃ dasseti “siyā”iccādinā,",
  "anya-e0812n:2058_2": "atisayena piyassa kassaci attharūpassa abhidheyyasabhāvassa yaṃ paṭipādanaṃ kathanaṃ hoti,",
  "anya-e0812n:2058_3": "etaṃ paṭipādanaṃ piyataraṃ nāma piyatarālaṅkāro nāma hoti.",
  "anya-e0812n:2058_4": "Atisayena piyanti ca,",
  "anya-e0812n:2058_5": "attho eva rūpaṃ sabhāvoti ca vākyaṃ.",
  "anya-e0812n:2059_0": "262.",
  "anya-e0812n:2060_0": "Pīti yā me samuppannā, santa sandassanā tava;",
  "anya-e0812n:2061_0": "Kālenā’yaṃ bhave pīti, taveva puna dassanā.",
  "anya-e0812n:2062_0": "262.",
  "anya-e0812n:2062_1": "Udāharati “pīti”ccādi.",
  "anya-e0812n:2062_2": "Santa sappurisa mahāmuni tava sandassanā cakkhupathāpāthamattena madhurakathāsavanā yā pīti me mama samuppannā,",
  "anya-e0812n:2062_3": "ayaṃ pīti kālena īdisena sukhena sukhaṇane (?) taveva nāññassa kassaci,",
  "anya-e0812n:2062_4": "ko hi nāmoñño tavādisoti,",
  "anya-e0812n:2062_5": "puna dassanā bhaveyyāti.",
  "anya-e0812n:2063_0": "262.",
  "anya-e0812n:2063_1": "“Pīti”ccādi.",
  "anya-e0812n:2063_2": "He santa sappurisa tathāgata tava sandassanā mama nette āpāthagamanato yā pīti me samuppannā,",
  "anya-e0812n:2063_3": "ayaṃ pīti kālena īdisakkhaṇena tayā sadisassa aññassābhāvā taveva puna dassanā dassanato bhaveti.",
  "anya-e0812n:2063_4": "Ettha pītiyā’tisayahetubhūtaṃ atiiṭṭhārammaṇañca dassane atigedhañca pakāsanena atipītīti padatthaṃ atipiyaṃ pībhipadatthaṃ (ka.),",
  "anya-e0812n:2063_5": "pakāsitaṃ hoti.",
  "anya-e0812n:2063_6": "“Ayaṃ pīti bhave”ti pubbakāle uppannapītiyā punāsambhavato taṃsadisāyeva pīti gahitā yathā “soyeva vaṭṭako vaddhako,",
  "anya-e0812n:2063_7": "tāniyeva osadhānī”ti.",
  "anya-e0812n:2064_0": "263.",
  "anya-e0812n:2065_0": "Vaṇṇiteno’pamānena, vutyā’dhippetavatthuno;",
  "anya-e0812n:2066_0": "Samāsavutti nāmā’yaṃ, atthasaṅkheparūpato.",
  "anya-e0812n:2067_0": "263.",
  "anya-e0812n:2067_1": "Samāsavuttiṃvattumāha “vaṇṇiteni”ccādi.",
  "anya-e0812n:2067_2": "Vaṇṇitena pasaṃsitena upamānena adhippetassa manasi nihitassa vatthuno atthassa vutyā kathanena ayaṃ vuttalakkhaṇā samāsavutti nāma. Kasmā?",
  "anya-e0812n:2067_3": "Atthassa vattumicchitassa saṅkhepo saṅkhipitvā kathanaṃ rūpaṃ sabhāvo,",
  "anya-e0812n:2067_4": "tasmā tatoyamanvatthasaññā saṅkhepavutti samāsavuttīti katvā. Kasmā?",
  "anya-e0812n:2067_5": "Ayaṃ guṇībhūtā sakatthā atthantaraṃ vidadhāti,",
  "anya-e0812n:2067_6": "na tu sakatthapadhānā.",
  "anya-e0812n:2068_0": "263.",
  "anya-e0812n:2068_1": "Idāni samāsavuttiṃ niddisati “vaṇṇite”ccādinā.",
  "anya-e0812n:2068_2": "Vaṇṇitena pasaṃsitena upamānena upamānavatthunā karaṇabhūtena adhippetavatthuno icchitatthassa vutyā",
  "anya-e0812n:2068_3": "kathanena atthasaṅkheparūpato vattumicchitatthassa saṅgaharūpattā ayaṃ yathāvuttalakkhaṇā samāsavutti",
  "anya-e0812n:2068_4": "nāma hoti.",
  "anya-e0812n:2068_5": "Ettha vattumicchitatthaṃ saṅgahetvā manasi katvā tassa upamābhūtatthassa vaṇṇanāya manasi katassa pakāsanato ayaṃ samāsavutti nāma.",
  "anya-e0812n:2068_6": "Etissā padābhihito sakattho appadhāno,",
  "anya-e0812n:2068_7": "gammamānattho pana padhāno hoti.",
  "anya-e0812n:2068_8": "Adhippetañca taṃ vatthu ceti ca,",
  "anya-e0812n:2068_9": "samāsena saṅkhepena vutti kathanamiti ca,",
  "anya-e0812n:2068_10": "saṅkhepoyeva rūpaṃ sarūpanti ca,",
  "anya-e0812n:2068_11": "atthassa saṅkheparūpanti ca viggaho.",
  "anya-e0812n:2069_0": "264.",
  "anya-e0812n:2070_0": "Sā’yaṃ visesyamattena, bhinnā’bhinnavisesanā;",
  "anya-e0812n:2071_0": "Attheva aparāpya’tthi, bhinnābhinnavisesanā.",
  "anya-e0812n:2072_0": "264.",
  "anya-e0812n:2072_1": "Tassā pabhedaṃ dasseti “sāya”miccādinā.",
  "anya-e0812n:2072_2": "Sā ayaṃ samāsavutti yaṃkiñci vatthu sāmaññākārappatītaṃ “īdisamidaṃ nāññathā”ti kutoci byavacchijjate kenaci guṇādinā vavatthāpīyate,",
  "anya-e0812n:2072_3": "taṃ visesyaṃ,",
  "anya-e0812n:2072_4": "tameva mattaṃ visesanabhedabyavacchedato, tena.",
  "anya-e0812n:2072_5": "Bhinnā atulyā avayavadhammassa samudāye vattanato.",
  "anya-e0812n:2072_6": "Abhinnaṃ tulyākāraṃ visesanaṃ yassaṃ sā abhinnavisesanāpi attheva.",
  "anya-e0812n:2072_7": "Aparāpyatthi,",
  "anya-e0812n:2072_8": "na kevalaṃ sāyeva. Kīdisī?",
  "anya-e0812n:2072_9": "Bhinnañca abhinnañca visesanaṃ yassanti bhinnābhinnavisesanā.",
  "anya-e0812n:2072_10": "Visesyaṃ tu bhinnanti.",
  "anya-e0812n:2073_0": "264.",
  "anya-e0812n:2073_1": "Idāni tassā samāsavuttiyā bhedaṃ dasseti “sāya”miccādinā.",
  "anya-e0812n:2073_2": "Sā ayaṃ samāsavutti visesyamattena guṇādisadisadhammena karaṇabhūtena kenaci upamānavatthunā manasi kataṃ",
  "anya-e0812n:2073_3": "“idaṃ upameyyavatthu īdisa”nti sāmaññāvatthato visuṃ katavisesyena bhinnā visuṃ jātā,",
  "anya-e0812n:2073_4": "tattakena atulyā vā,",
  "anya-e0812n:2073_5": "abhinnavisesanā tulyavisesanayuttā attheva bhinnābhinnavisesanā atulyatulyavisesanayuttā bhinnavisesyayuttā aparāpi atthi.",
  "anya-e0812n:2073_6": "Evaṃ samāsavutti dvidhā hoti.",
  "anya-e0812n:2073_7": "Visesyameva mattamiti ca,",
  "anya-e0812n:2073_8": "avayavena sambhavabhedasabhāvassa samudāyepi pavattattā bhinnāti vuttā.",
  "anya-e0812n:2073_9": "Abhinnāni visesanāni yassamiti ca,",
  "anya-e0812n:2073_10": "bhinnāni ca abhinnāni ceti ca,",
  "anya-e0812n:2073_11": "tāni visesanāni yassamiti ca viggaho.",
  "anya-e0812n:2074_0": "Abhinnavisesana",
  "anya-e0812n:2075_0": "265.",
  "anya-e0812n:2076_0": "Visuddhāmatasandāyī,",
  "anya-e0812n:2077_0": "Pasattharatanālayo;",
  "anya-e0812n:2078_0": "Gambhīro cā’ya’mambhodhi,",
  "anya-e0812n:2079_0": "Puññenā’pādito puññenāsādito (sī.) mayā.",
  "anya-e0812n:2080_0": "265.",
  "anya-e0812n:2080_1": "Ubhayamudāharati “visuddha”iccādinā.",
  "anya-e0812n:2080_2": "Ayamambhodhi sāgaro puññena cirānucitakusalamūlena hetunā mayā āpādito patto, kīdiso?",
  "anya-e0812n:2080_3": "Visuddhaṃ lokavohārato devāsurānaṃ mathane visenāsammissattā amataṃ pīyūsaṃ sandadātīti visuddhāmatasandāyī, ambhodhi.",
  "anya-e0812n:2080_4": "Visuddhaṃ dosalesenāpyasamphuṭṭhattā accantanimmalaṃ amataṃ maraṇābhāvena amatasaṅkhātaṃ nibbānadhātuṃ",
  "anya-e0812n:2080_5": "sandadāti upadesakabhāvenāti visuddhāmatasandāyī,",
  "anya-e0812n:2080_6": "saddhammo.",
  "anya-e0812n:2080_7": "Pasatthāni niravajjattā ratanāni muttāmaṇiādīni,",
  "anya-e0812n:2080_8": "tesaṃ ālayo pavattiṭṭhānaṃ, ambhodhi.",
  "anya-e0812n:2080_9": "Pasatthāni buddhādīhi anekadhā,",
  "anya-e0812n:2080_10": "vaṇṇitāni ratanāni sattatiṃsabodhipakkhiyadhammasaṅkhatāni,",
  "anya-e0812n:2080_11": "tesaṃ ālayo,",
  "anya-e0812n:2080_12": "saddhammo.",
  "anya-e0812n:2080_13": "Gambhīro ca agādhattā sāgaro saddhammo ca ayamāpāditoti pakataṃ.",
  "anya-e0812n:2080_14": "Ayaṃ visesyamattabhinnā abhinnavisesanā visesyassa ambhodhino vivacchitā saddhammā bhinnattā,",
  "anya-e0812n:2080_15": "visuddhāmatasandāyittādino ca visesanassa vuttena pakārenābhinnattāti.",
  "anya-e0812n:2081_0": "265.",
  "anya-e0812n:2081_1": "Idāni udāharati “visuddhā”iccādinā.",
  "anya-e0812n:2081_2": "Visuddhāmatasandāyī lokavohārato devāsurānaṃ samuddamathane visena amissattā visuddhabhūtapīyūsadāyako,",
  "anya-e0812n:2081_3": "upamābhūtasamuddavaṇṇanāya buddhiyaṃ vattamānassa saddhammassa pakāsanato visuddhāmatasandāyī kāmāmisādidosalavenāpi",
  "anya-e0812n:2081_4": "amissitattā atinimmalaṃ jarāmaraṇarahitaṃ nibbānaṃ upadesadānena veneyyānaṃ dāyako,",
  "anya-e0812n:2081_5": "pasattharatanālayo niddosattā pasatthānaṃ muttāmaṇiādīnaṃ ratanānaṃ pavattiṭṭhānabhūto samuddapakkhe,",
  "anya-e0812n:2081_6": "saddhammapakkhe pana pasattharatanālayo buddhādīhi pasatthānaṃ sattatiṃsabodhipakkhiyadhammasaṅkhataratanānaṃ pavattidesabhūto,",
  "anya-e0812n:2081_7": "gambhīro pakatiyāyeva agādho,",
  "anya-e0812n:2081_8": "ekattanayādicatubbidhanayehi gambhīro ayaṃ ambhodhi ca eso samuddo ca,",
  "anya-e0812n:2081_9": "cittena gahitasaddhammo ca puññena bhavantaropacitakusalakammena mayā āpādito pattoti visesyabhūtassa",
  "anya-e0812n:2081_10": "ambhodhino vattumicchitasaddhammato bhinnattā ca,",
  "anya-e0812n:2081_11": "“visuddhāmatasandāyī”ti iccādikānaṃ visesanānaṃ ubhayavisesyepi yathāvuttanayena abhinnattā ca ayaṃ samāsavutti",
  "anya-e0812n:2081_12": "visesyamattena bhinnā abhinnavisesanā hoti.",
  "anya-e0812n:2082_0": "Bhinnābhinnavisesana",
  "anya-e0812n:2083_0": "266.",
  "anya-e0812n:2084_0": "Icchitatthapado sāro,",
  "anya-e0812n:2085_0": "Phalapupphopasobhito;",
  "anya-e0812n:2086_0": "Sacchāyo’ya’mapubbova,",
  "anya-e0812n:2087_0": "Kapparukkho samuṭṭhito.",
  "anya-e0812n:2088_0": "266.",
  "anya-e0812n:2088_1": "“Icchite”ccādi.",
  "anya-e0812n:2088_2": "Ayamapubbova vuttaguṇayogena acchariyarūpattā kapparukkho samuṭṭhito, kīdiso?",
  "anya-e0812n:2088_3": "Icchitaṃ lokiyaṃ yaṃ kiñci atthaṃ padadātīti icchitatthapado,",
  "anya-e0812n:2088_4": "kapparukkho.",
  "anya-e0812n:2088_5": "Icchitaṃ lokiyalokuttaraṃ yaṃ kiñci atthaṃ padadātīti icchitatthapado, jino.",
  "anya-e0812n:2088_6": "Sāro seṭṭho,",
  "anya-e0812n:2088_7": "kapparukkho jino ca.",
  "anya-e0812n:2088_8": "Phalāni pupphāni,",
  "anya-e0812n:2088_9": "tehi upasobhito,",
  "anya-e0812n:2088_10": "kapparukkho.",
  "anya-e0812n:2088_11": "Saha chāyāya candasūriyālokavilomarūpāya vattate sacchāyo,",
  "anya-e0812n:2088_12": "kapparukkho.",
  "anya-e0812n:2088_13": "Jino tu pubbe vuttāya kāyakantādirūpāya chāyāya yuttoti sacchāyoti.",
  "anya-e0812n:2088_14": "Ayaṃ visesyamattabhinnā bhinnābhinnavisesanā jinato visesyassa kapparukkhassa bhinnattā,",
  "anya-e0812n:2088_15": "phalapupphopasobhitatthassa kapparukkheyeva sambhavā,",
  "anya-e0812n:2088_16": "icchitatthapadatthassa sāratāya sacchāyatāya ubhayattheva bhāvato vuttavidhināti.",
  "anya-e0812n:2089_0": "266.",
  "anya-e0812n:2089_1": "“Icchitatthi”ccādi.",
  "anya-e0812n:2089_2": "Icchitatthapado sattehi icchitānaṃ lokiyaaviññāṇakavatthābharaṇādīnaṃ dāyako kapparukkhavaṇṇanāya citte",
  "anya-e0812n:2089_3": "patiṭṭhitassa jinapadatthassa kathetukāmatāya icchitatthapado sattehi patthitānaṃ lokiyalokuttarānaṃ",
  "anya-e0812n:2089_4": "sakalatthānaṃ anurūpavasena tesaṃ tesaṃ sattānaṃ dāyako,",
  "anya-e0812n:2089_5": "sāro rukkhesu īdisarukkhassābhāvato uttamo,",
  "anya-e0812n:2089_6": "sāro sadevakādisattalokesu tādisasattavisesābhāvato uttamo,",
  "anya-e0812n:2089_7": "phalapupphopasobhito kappaddumānurūpaphalehi pupphehi ca upasobhito,",
  "anya-e0812n:2089_8": "sacchāyo candasūriyālokehi āvaraṇīyarukkhacchāyāya samannāgato,",
  "anya-e0812n:2089_9": "sacchāyo nīlapītādichabbidharaṃsijālehi samannāgato,",
  "anya-e0812n:2089_10": "apubbo pubbe asañjāto ayaṃ kapparukkho eso paccakkho kappapādapo samuṭṭhito sattānaṃ puññānubhāvena loke pātubhūtoti.",
  "anya-e0812n:2089_11": "Vattumicchitatthajinapadatthato visesyassa kapparukkhassa bhinnattā ca,",
  "anya-e0812n:2089_12": "icchitatthadānasārabhāvasacchāyasaṅkhatānaṃ visesanānaṃ ubhayasādhāraṇattā ca,",
  "anya-e0812n:2089_13": "phalapupphopasobhitatāya rukkhasseva visesanattā ca ayaṃ samāsavutti visesyabhinnāva bhinnābhinnavisesanā hoti.",
  "anya-e0812n:2089_14": "Icchito ca so attho ceti ca,",
  "anya-e0812n:2089_15": "taṃ padadātīti ca,",
  "anya-e0812n:2089_16": "phalapupphehi upasobhitoti ca,",
  "anya-e0812n:2089_17": "saha chāyāya vattamānoti ca vākyaṃ.",
  "anya-e0812n:2090_0": "267.",
  "anya-e0812n:2091_0": "Sāgarattena saddhammo,",
  "anya-e0812n:2092_0": "Rukkhatteno’dito jino;",
  "anya-e0812n:2093_0": "Sabbe sādhāraṇā dhammā,",
  "anya-e0812n:2094_0": "Pubbatrā’ññatra tu’ttayaṃ.",
  "anya-e0812n:2095_0": "267.",
  "anya-e0812n:2095_1": "Tadubhayaṃ vivarati “sāgaratteni”ccādinā.",
  "anya-e0812n:2095_2": "Saddhammo sambuddhabhāsito sāgarattena sāgaraguṇasadisattā sāgararūpena uditoti sambandho,",
  "anya-e0812n:2095_3": "kittitoti attho.",
  "anya-e0812n:2095_4": "Jino rukkhattena yathāvuttanayena udito taṃ patto anupekkhitassa kakkhavuttiyā ambhodhiādisaddānaṃ.",
  "anya-e0812n:2095_5": "Pakaraṇādinā tu tathā patītyudayo,",
  "anya-e0812n:2095_6": "aññathā kathaṃ ambhodhiādisaddānaṃ dhammādisacchāyakattaṃ siyā.",
  "anya-e0812n:2095_7": "Bhedo tu ayaṃ pubbatra “visuddhāmatasandāyi”ccādike sabbe ye keci tatropāttā visuddhāmatasandāyittādayo",
  "anya-e0812n:2095_8": "sādhāraṇā tulyā dhammā visesanāni ubhayatrāpi sambhavā,",
  "anya-e0812n:2095_9": "aññatra tu anantaravutta “icchitatthapado”iccādo pana tayaṃ sādhāraṇaṃ dvayaṃ sādhāraṇañca (ka.),",
  "anya-e0812n:2095_10": "asādhāraṇañca visesanaṃ vuttanayeneti.",
  "anya-e0812n:2096_0": "267.",
  "anya-e0812n:2096_1": "Idāni tehi dvīhi samāsavuttehi vuttatthadvayaṃ pakāseti “sāgari”ccādinā.",
  "anya-e0812n:2096_2": "Sāgarattena sāgararūpena saddhammo sammāsambuddhena desitapariyattisaddhammo udito kathito,",
  "anya-e0812n:2096_3": "rukkhattena jino udito.",
  "anya-e0812n:2096_4": "Sāgarakapparukkhādisaddā attano abhidheyyabhūtasāgararukkhādike atthe mukhyabhāvena apavattitvā buddhiyaṃ",
  "anya-e0812n:2096_5": "pavattaatthassāpi sādhāraṇabhūtavisesanapariggahena gammamāne vattumicchitasaddhammajinapadattheyeva",
  "anya-e0812n:2096_6": "pakaraṇādito tādisaatthappatītiyāsambhavato mukhyabhāvena pavattantīti adhippāyo.",
  "anya-e0812n:2096_7": "Tathā hi yadi ete mukhyatthena na pavattanti,",
  "anya-e0812n:2096_8": "ambhodhikapparukkhasaddā saddhammajinapadatthe kathaṃ pakāsentīti tesu dvīsu udāharaṇesu pubbatra “visuddhāmatasandāyī”iccādipubbudāharaṇe",
  "anya-e0812n:2096_9": "sabbe dhammā “visuddhāmatasandāyī”ti sabbe visesanadhammā sādhāraṇā ambhodhisaddhammānaṃ samānā,",
  "anya-e0812n:2096_10": "aññatra tu “icchitatthapado”tiādike aññasmiṃ udāharaṇe pana tayaṃ “icchitatthapado, sāro,",
  "anya-e0812n:2096_11": "sacchāyo”ti visesanattayaṃ sādhāraṇaṃ.",
  "anya-e0812n:2096_12": "Phalapupphopasobhitabhāvo pana rukkhāveṇiko,",
  "anya-e0812n:2096_13": "“apubbo”iccādikaṃ visesanameva.",
  "anya-e0812n:2096_14": "Tathā hi iminā rukkhadhammabhūto koci viseso pakāsito na hotīti visesanattaṃ aññesuyeva vuttaṃ.",
  "anya-e0812n:2097_0": "268.",
  "anya-e0812n:2098_0": "Vatthuno’ññappakārena, ṭhitā vutti tadaññathā;",
  "anya-e0812n:2099_0": "Parikappīyate yattha, sā hoti parikappanā.",
  "anya-e0812n:2100_0": "268.",
  "anya-e0812n:2100_1": "Parikappanaṃ parikappeti “vatthuno”ccādinā.",
  "anya-e0812n:2100_2": "Vatthuno sajīvassa nijjīvassa vā vutti avatthā aññappakārena vattumicchitappakārāpekkhāya aññeneva rūpena ṭhitā,",
  "anya-e0812n:2100_3": "tasseva tato yathāvaṭṭhitappakārato aññathā aññena pakārena parikappīyate yattha vuttiyaṃ,",
  "anya-e0812n:2100_4": "sā parikappanā hoti,",
  "anya-e0812n:2100_5": "parikappīyate aññathā karīyate vatthuṭṭhiti etissanti katvā.",
  "anya-e0812n:2101_0": "268.",
  "anya-e0812n:2101_1": "Idāni parikappanaṃ dasseti “vatthuno”iccādinā.",
  "anya-e0812n:2101_2": "Vatthuno yassa kassaci saviññāṇakaaviññāṇakapadatthassa vutti pavatti aññappakārena kappanīyappakārato aññena vijjamānappakārena ṭhitā pavattamānā,",
  "anya-e0812n:2101_3": "tadaññathā tato vijjamānappakārato aññenāvijjamānappakārena yattha vuttiyaṃ parikappīyate,",
  "anya-e0812n:2101_4": "sā parikappanā nāma hoti.",
  "anya-e0812n:2101_5": "Parikappīyate aññathā karīyate vatthuṭṭhiti etissamiti viggaho.",
  "anya-e0812n:2102_0": "269.",
  "anya-e0812n:2103_0": "Upamābbhantarattena, kiriyādivasena ca;",
  "anya-e0812n:2104_0": "Kameno’dāharissāmi, vividhā parikappanā.",
  "anya-e0812n:2105_0": "269.",
  "anya-e0812n:2105_1": "Bhedaṃ tassā dasseti “upamā”iccādinā.",
  "anya-e0812n:2105_2": "Upamā abbhantare yassā,",
  "anya-e0812n:2105_3": "tassā bhāvo, tena ca,",
  "anya-e0812n:2105_4": "kiriyādivasena ca vividhā nānappakārā parikappanā idāni kamena udāharissāmi.",
  "anya-e0812n:2106_0": "269.",
  "anya-e0812n:2106_1": "Idāni tassa bhedaṃ dasseti “upamābbhantare”ccādinā.",
  "anya-e0812n:2106_2": "Upamābbhantarattena upamāya abbhantare vijjamānattā ca kiriyādivasena ca vividhā parikappanā kamena udāharissāmi.",
  "anya-e0812n:2106_3": "Upamā abbhantare assā parikappanāyeti ca,",
  "anya-e0812n:2106_4": "tassā bhāvoti ca,",
  "anya-e0812n:2106_5": "aneke vidhā pakārā yāsamiti ca viggaho.",
  "anya-e0812n:2107_0": "Upamābbhantaraparikappanā",
  "anya-e0812n:2108_0": "270.",
  "anya-e0812n:2109_0": "Icchābhaṅgāturā’sīnā,",
  "anya-e0812n:2110_0": "Tā’tiniccala’maccharā;",
  "anya-e0812n:2111_0": "Vasaṃ nentīva dhīraṃ taṃ,",
  "anya-e0812n:2112_0": "Tadā yogābhiyogato.",
  "anya-e0812n:2113_0": "270.",
  "anya-e0812n:2113_1": "Udāharati “icchā”iccādi.",
  "anya-e0812n:2113_2": "Icchābhaṅgena “buddhaṃ bhagavantaṃ vase vattessāmā”ti bodhimūle katābhilāsavināsena āturā dukkhitā atiniccalasabhāvappattā",
  "anya-e0812n:2113_3": "atiniccalaṃ nāsikagge nayane katānatāvasena accantamakriyamāsīnā nisinnā tā accharā yoginisaṅkāsā māraṅganāti",
  "anya-e0812n:2113_4": "yathāvaṭṭhitāya sacetanānaṃ māraṅganālakkhaṇānaṃ māraṅganāvalakkhaṇānaṃ (ka.) vatthūnaṃ vutti vuttā,",
  "anya-e0812n:2113_5": "sāyamaññathā parikappīyate.",
  "anya-e0812n:2113_6": "Dhīraṃ devaṅganānampi siṅgārabhāvopacaritavilāsātisayenāpi akampattā.",
  "anya-e0812n:2113_7": "Taṃ bhagavantaṃ.",
  "anya-e0812n:2113_8": "Yogo mantānuṭṭhānaṃ,",
  "anya-e0812n:2113_9": "tattha abhiyogato yuñjanena vasamattano āyattabhāvaṃ tadā nentīva vahanti maññeti.",
  "anya-e0812n:2113_10": "Ettha iva saddasutiyā upamāsandeho na kātabbo,",
  "anya-e0812n:2113_11": "savasānayanamakubbantiyo māraṅganā vasaṃ nentīvāti parikappīyante. Hoti ca–",
  "anya-e0812n:2114_0": "“Vasaṃ nentīva dhīra”nti, nayane no’pamānatā;",
  "anya-e0812n:2115_0": "Na hi kattukriyāya’tthi, upamānopameyyatāti.",
  "anya-e0812n:2116_0": "Kriyāparikappattepi ayamupamābbhantarā parikappanā,",
  "anya-e0812n:2116_1": "na kevalakriyāparikappanā māraṅganānamacalopavesanassa yogābhiyogena sāmyasandassanato,",
  "anya-e0812n:2116_2": "tathābhūtāya copavesanakriyāya dhīrassāpi tādisassa bhagavato avasānayanattanti parikappanatoti.",
  "anya-e0812n:2117_0": "270.",
  "anya-e0812n:2117_1": "Idāni udāharati “icchā”iccādinā.",
  "anya-e0812n:2117_2": "Icchābhaṅgāturā ajapālanigrodhamūle nisinnaṃ bhagavantaṃ “palobhessāmā”ti māraṅganā attanāyeva katāya icchāya anibbattiyā pīḷitā,",
  "anya-e0812n:2117_3": "atiniccalaṃ hutvā nāsikagge patitadiṭṭhehi samannāgatānaññavuttiyā kriyantaravirahato.",
  "anya-e0812n:2117_4": "Āsīnā jhāyamānā nisinnā tā accharā yoginisadisā taṇhāaratiragāsaṅkhātā māraṅganāyo dhīraṃ siṅgārādhippāyena",
  "anya-e0812n:2117_5": "katānekalīlāvilāsenāpi akampamānaṃ taṃ bhagavantaṃ yogābhiyogato mantajappanasaṅkhātayoge yuñjanena vasaṃ",
  "anya-e0812n:2117_6": "attano vasaṃ tadā attano parājitakāle nentīva pāpenti maññeti.",
  "anya-e0812n:2117_7": "Ettha pubbaddhena māraṅganāsaṅkhātasajīvapadatthānaṃ vijjamānappakāraṃ dassitaṃ.",
  "anya-e0812n:2117_8": "Puna aparaddhena tesameva avijjamānayogābhiyogena vasīkaraṇaṃ kappitaṃ.",
  "anya-e0812n:2117_9": "Māraṅganānaṃ niccalanisajjāya yoginīnaṃ mantajjhayanasadisattā māraṅganānaṃ yoginīnaṃ upamānopameyyattaṃ",
  "anya-e0812n:2117_10": "sāmatthiyā gamyateti esā upamābbhantaraparikappanā nāma.",
  "anya-e0812n:2117_11": "“Nenti ivā”ti payoge katepi kriyāparikappanaṃ na hoteva.",
  "anya-e0812n:2117_12": "Icchāya bhaṅgoti ca,",
  "anya-e0812n:2117_13": "tena āturāti ca,",
  "anya-e0812n:2117_14": "niggataṃ calaṃ calanaṃ asmā āsanasmāti ca,",
  "anya-e0812n:2117_15": "atisayena niccalanti ca,",
  "anya-e0812n:2117_16": "kriyāvisesanaṃ,",
  "anya-e0812n:2117_17": "yoge abhiyogoti ca vākyaṃ.",
  "anya-e0812n:2118_0": "“Nenti ivā”ti idha ivasaddasutiyā upamājotanatthaṃ ceti saṃsayo na kātabbo,",
  "anya-e0812n:2118_1": "sādhammasaṅkhātaguṇavisesassa sambandhe asati kriyāmattassa upamābhāvato.",
  "anya-e0812n:2118_2": "Vuttaṃ hi–",
  "anya-e0812n:2119_0": "“Vasaṃ nentīva dhīra”nti, nayena no’pamānatā;",
  "anya-e0812n:2120_0": "Na hi kattukriyāya’tthi, upamānopameyyatāti.",
  "anya-e0812n:2121_0": "“Vasaṃ nentīva dhīra”nti ettha nayane gamyamāne pāpane upamānatā upamānabhāvo natthi,",
  "anya-e0812n:2121_1": "hi tatheva,",
  "anya-e0812n:2121_2": "kattukriyāya kattusambandhiyā kriyāya upamānopameyyatā upamānabhāvo upameyyabhāvo natthīti ayaṃ hetthattho.",
  "anya-e0812n:2122_0": "Kriyāparikappanā",
  "anya-e0812n:2123_0": "271.",
  "anya-e0812n:2124_0": "Gajaṃ māro samāruḷho, yuddhāya’ccanta’munnataṃ;",
  "anya-e0812n:2125_0": "Magga’manvesati nūna, jinabhīto palāyituṃ.",
  "anya-e0812n:2126_0": "271.",
  "anya-e0812n:2126_1": "“Gaja”miccādi.",
  "anya-e0812n:2126_2": "Yuddhāya accantamatisayena unnatamuccaṃ gajaṃ hatthiṃ samāruḷho māro vasavattī taṃ jinātīti atthena jinato",
  "anya-e0812n:2126_3": "bhīto palāyituṃ kiñci nilīyanaṭṭhānaṃ maggaṃ pathaṃ anvesati nūna maññe.",
  "anya-e0812n:2126_4": "Iti kriyāparikappanā ārohanakriyāya maggamanvesanatthanti parikappitattā.",
  "anya-e0812n:2127_0": "271.",
  "anya-e0812n:2127_1": "“Gaja”miccādi.",
  "anya-e0812n:2127_2": "Yuddhāya yuddhatthaṃ accantaṃ atisayena unnataṃ diyaḍḍhasatayojanāyāmānurūpauccaguṇasamannāgataṃ gajaṃ",
  "anya-e0812n:2127_3": "girimekhalaṃ samāruḷho māro jinā bhīto palāyituṃ maggaṃ nibbhayaṃ pathaṃ anvesati nūna gavesati maññe.",
  "anya-e0812n:2127_4": "Yuddhatthaṃ kurumāno gajārohanaṃ maggānvesanatthamiti kavinā parikappitattā esā kriyāparikappanā nāma.",
  "anya-e0812n:2127_5": "Accantamiti asaṅkhya sasaṅkhyabhāvepi pakaraṇato ādhikke eva vattati.",
  "anya-e0812n:2128_0": "Guṇaparikappanā",
  "anya-e0812n:2129_0": "272.",
  "anya-e0812n:2130_0": "Muninda pādadvande te, cārurājīvasundare;",
  "anya-e0812n:2131_0": "Maññe pāpābhisammadda-jātasoṇena soṇimā.",
  "anya-e0812n:2132_0": "272.",
  "anya-e0812n:2132_1": "Muninda te cāru ca taṃ rājīvaṃ padumañca tamiva sundaraṃ tasmiṃte pādadvande soṇimā lohitattaguṇo,",
  "anya-e0812n:2132_2": "iti yathāvaṭṭhitā acetanassa lohitattalakkhaṇassa vatthuno vutti vuttā,",
  "anya-e0812n:2132_3": "sāyamaññathā parikappīyate.",
  "anya-e0812n:2132_4": "Pāpānaṃ kilesārīnaṃ abhisammaddena atisayaṃ sampisanena jātaṃ soṇaṃ rudhiraṃ,",
  "anya-e0812n:2132_5": "tena jātoti maññe.",
  "anya-e0812n:2132_6": "Iti guṇaparikappanā pādadvandasannihitalohitattaguṇassa “pāpā…pe…",
  "anya-e0812n:2132_7": "soṇene”ti parikappitattā.",
  "anya-e0812n:2133_0": "272.",
  "anya-e0812n:2133_1": "“Muninde”ccādi.",
  "anya-e0812n:2133_2": "He muninda te tava cārurājīvasundare manuññapadumasundare pādadvande soṇimā rattavaṇṇaṃ pāpābhisammaddajātasoṇena",
  "anya-e0812n:2133_3": "maññe saparasantānagatapāpānaṃ sammaddanena jātena rudhirenāti maññe.",
  "anya-e0812n:2133_4": "Sabbaññuno pāde bhavantarasiddhapuññakammānubhāvena jātarattavaṇṇaṃ “pāpābhisammaddanenā”ti parikappitattā ayaṃ guṇaparikappanā nāma.",
  "anya-e0812n:2133_5": "Cāru ca taṃ rājīvañcāti ca,",
  "anya-e0812n:2133_6": "pāpānaṃ abhisammaddoti ca,",
  "anya-e0812n:2133_7": "tena jātañcāti ca,",
  "anya-e0812n:2133_8": "tañca taṃ soṇañcāti ca,",
  "anya-e0812n:2133_9": "soṇassa bhāvoti ca viggaho.",
  "anya-e0812n:2134_0": "273.",
  "anya-e0812n:2135_0": "Maññesaṅke dhuvaṃ nūna-miva’miccevamādihi;",
  "anya-e0812n:2136_0": "Sā’yaṃ byañjīyate kvāpi, kvāpi vākyena gamyate.",
  "anya-e0812n:2137_0": "273.",
  "anya-e0812n:2137_1": "Vohāratthaṃ parikappanāsūcake sadde dassento āha “maññe”iccādi.",
  "anya-e0812n:2137_2": "Iti evarūpo saddarāsi ādi yesaṃ “takkemi,",
  "anya-e0812n:2137_3": "parikappemi,",
  "anya-e0812n:2137_4": "cintayāmi,",
  "anya-e0812n:2137_5": "yathe”tyevamādīnaṃ,",
  "anya-e0812n:2137_6": "tehi sāyaṃ parikappanā kvāpi yathāvutte byañjīyate pakāsīyate,",
  "anya-e0812n:2137_7": "kvāpi katthaci pana vākyena gamyate maññeiccādīnamabhāvepīti.",
  "anya-e0812n:2138_0": "273.",
  "anya-e0812n:2138_1": "Vohārasukhatthaṃ parikappanāpakāsake sadde dasseti “maññe”ccādinā. Maññe, saṅke, dhuvaṃ, nūna, iva,",
  "anya-e0812n:2138_2": "evamādīhi saddehi sāyaṃ parikappanā kvāpi ettha viya katthaci byañjīyate pakāsīyate,",
  "anya-e0812n:2138_3": "kvāpi katthaci vākyena kriyākārakasambandhasahitapadasamudāyena gamyate ivādisaddayogābhāvepi kevalaṃ vākyasāmatthiyeneva ñāyate.",
  "anya-e0812n:2138_4": "“Maññe”ccādipadapañcakaṃdvandasamāsena niddiṭṭhaṃ.",
  "anya-e0812n:2138_5": "Iti evaṃ pakāro saddasamudāyo ādi yesaṃ “takkemi,",
  "anya-e0812n:2138_6": "parikappemi,",
  "anya-e0812n:2138_7": "cintayāmi,",
  "anya-e0812n:2138_8": "yathā”tiānīnanti viggaho.",
  "anya-e0812n:2139_0": "Gammaparikappanā",
  "anya-e0812n:2140_0": "274.",
  "anya-e0812n:2141_0": "Dayāsañcārasarasā dayāsañjātasarasā (ka.), dehā nikkhantakantiyo;",
  "anya-e0812n:2142_0": "Pīṇentā jina te sādhu-janaṃ sarasataṃ nayuṃ.",
  "anya-e0812n:2143_0": "274.",
  "anya-e0812n:2143_1": "Udāharati “dayā”iccādi.",
  "anya-e0812n:2143_2": "Raso sineho,",
  "anya-e0812n:2143_3": "tena saha vattamāno saraso. Deho.",
  "anya-e0812n:2143_4": "Dayāya karuṇāya sañcāro dukkhitasattavisayā nirantarappavatti,",
  "anya-e0812n:2143_5": "tena saraso, tato.",
  "anya-e0812n:2143_6": "Jina te dehā sarīrato nikkhantakantiyo sādhujanaṃ pīṇentā tappentā tameva janaṃ sarasataṃ sapemataṃ nayuṃ pāpesuṃ,",
  "anya-e0812n:2143_7": "tādisaṃ tathāvidhadehanikkhantakantī naṃ sādhujanaṃ pīṇenti.",
  "anya-e0812n:2143_8": "Gammamānaparikappanāyaṃ yato kantiyo laddhasarasasarīrasaṃsaggā sayampi sarasā iva attānaṃ sevamānampi sādhujanaṃ sarasataṃ nentīti gamyate.",
  "anya-e0812n:2144_0": "274.",
  "anya-e0812n:2144_1": "Vākyagammaparikappanamudāharati “daye”ccādinā.",
  "anya-e0812n:2144_2": "He jina te dayāsañcārasarasā dukkhitasattavisayāya karuṇāya savisaye nirantarappavattiyā sañjātasnehato",
  "anya-e0812n:2144_3": "dehā sarīrato nikkhantakantiyo dasadisāsu niggatā nīlādichabbaṇṇaraṃsiyo sādhujanaṃ katapuññaṃ uttamajanaṃ",
  "anya-e0812n:2144_4": "pīṇentā sarasataṃsasnehabhāvaṃ pemasahitattaṃ nayuṃ tameva sādhujanaṃ pāpesuṃ.",
  "anya-e0812n:2144_5": "“Sarasataṃ nayu”nti ettha “sādhujana”nti sutasambandhena ñāyati.",
  "anya-e0812n:2144_6": "Karuṇāsinehasommadehasaṃsaggato kantiyo sayampi nissayaguṇato sommabhūtā attānaṃ visayaṃ katvā pavattajanepi",
  "anya-e0812n:2144_7": "muduṃ karontevāti ivādīnaṃ abhāvepi vākyagammaparikappanā.",
  "anya-e0812n:2144_8": "Ettha acetanānaṃ kantivatthūnaṃ janapasādasaṅkhātavatthuṭṭhiti “dayāsañcārasarasā ivā”ti evamādiaññappakārena parikappito.",
  "anya-e0812n:2144_9": "Dayāya sañcāro punappunaṃ pavattīti ca,",
  "anya-e0812n:2144_10": "saha rasena snehena vattamānoti ca,",
  "anya-e0812n:2144_11": "dayāsañcārena sarasoti ca,",
  "anya-e0812n:2144_12": "nikkhantā ca tā kantiyo ceti ca,",
  "anya-e0812n:2144_13": "sādhu ca so jano ceti ca,",
  "anya-e0812n:2144_14": "sarasassa bhāvoti ca vākyaṃ.",
  "anya-e0812n:2145_0": "275.",
  "anya-e0812n:2146_0": "Ārabhantassa yaṃ kiñci, kattuṃ puññavasā puna;",
  "anya-e0812n:2147_0": "Sādhanantaralābho yo, taṃ vadanti samāhitaṃ.",
  "anya-e0812n:2148_0": "275.",
  "anya-e0812n:2148_1": "Samāhitaṃ samāharati “ārabhantassi”ccādinā.",
  "anya-e0812n:2148_2": "Yaṃ kiñci kāriyaṃ kattuṃ sattubhaṅgādikaṃ ārabhantassa sajjībhūtassa yassa kassaci pumuno puññavasā kusalabalena",
  "anya-e0812n:2148_3": "kāraṇena kusalasāmatthiyena puna sādhyate sādhiyamaneneti sādhanaṃ,",
  "anya-e0812n:2148_4": "tato tameva vā antaramaññaṃ,",
  "anya-e0812n:2148_5": "tassa lābho,",
  "anya-e0812n:2148_6": "aññakāraṇalābhoti attho.",
  "anya-e0812n:2148_7": "Taṃ samāhitaṃ vadanti,",
  "anya-e0812n:2148_8": "samādhānaṃ samāhitaṃ.",
  "anya-e0812n:2149_0": "275.",
  "anya-e0812n:2149_1": "Idāni samāhitālaṅkāraṃ dasseti “ārabha”miccādinā.",
  "anya-e0812n:2149_2": "Yaṃ kiñci amittavijayādikaṃ kattuṃ ārabhantassa yassa puññavasā kusalabalena puna yo sādhanantaralābho",
  "anya-e0812n:2149_3": "tasseva kāriyasiddhiyā upakārakassa aññasādhanassa yo lābho atthi,",
  "anya-e0812n:2149_4": "taṃ kāraṇalābhaṃ samāhitaṃ vadanti tasseva kāriyassa samādhānattā patiṭṭhitattā samāhitaṃ iti kavino kathenti.",
  "anya-e0812n:2149_5": "Sādhyate sādhiyamaneneti ca,",
  "anya-e0812n:2149_6": "tañca taṃ antaramaññañceti ca,",
  "anya-e0812n:2149_7": "tassa lābhoti ca,",
  "anya-e0812n:2149_8": "samādhānamiti ca vākyaṃ.",
  "anya-e0812n:2150_0": "276.",
  "anya-e0812n:2151_0": "Mārāribhaṅgābhimukha-manaso tassa satthuno;",
  "anya-e0812n:2152_0": "Mahāmahī mahārāvaṃ, ravī’ya’mupakārikā.",
  "anya-e0812n:2153_0": "276.",
  "anya-e0812n:2153_1": "Udāharati “māra”iccādi.",
  "anya-e0812n:2153_2": "Mārārino mārasattuno bhaṅge abhibhave abhimukhaṃ na parammukhaṃ manaṃ yassa tassa satthuno upakārikā",
  "anya-e0812n:2153_3": "āraddhamārabhaṅgakriyānuggāhikā mahāmahī ayaṃ mahārāvaṃ mārāridussahaṃ mahānādaṃ ravī akāsi.",
  "anya-e0812n:2153_4": "Idha mārāribhañjanaṃ kāriyamāraddhaṃ,",
  "anya-e0812n:2153_5": "tassa puññavaseneva mahīrāvo aparaṃ sādhanaṃ samāpannanti lakkhaṇaṃ yojanīyaṃ.",
  "anya-e0812n:2154_0": "276.",
  "anya-e0812n:2154_1": "“Mārāri”ccādi.",
  "anya-e0812n:2154_2": "Mārāribhaṅgābhimukhamanaso mārasaṅkhātassa sattuno maddane abhimukhacittassa tassa satthuno upakārikā",
  "anya-e0812n:2154_3": "āraddhamāravijayassa upatthambhikā ayaṃ mahāmahī mahārāvaṃ mārassa hadayavatthuṃ maddanto maddantī (?)",
  "anya-e0812n:2154_4": "viya sahitumasakkuṇeyyaṃ mahānādaṃ ravī akāsi.",
  "anya-e0812n:2154_5": "Ettha mārabhaṅgajananaṃ satthūhi āraddhakāriyaṃ,",
  "anya-e0812n:2154_6": "tasseva siddhiyā hetubhūtaṃ aññakāraṇaṃ nāma mahīrāvo.",
  "anya-e0812n:2154_7": "Māro eva ari sattūti ca,",
  "anya-e0812n:2154_8": "tassa bhaṅgoti ca,",
  "anya-e0812n:2154_9": "tasmiṃ abhimukhaṃ manaṃ yasseti ca,",
  "anya-e0812n:2154_10": "mahantī ca sā mahī ceti ca viggaho.",
  "anya-e0812n:2155_0": "277.",
  "anya-e0812n:2156_0": "Avatvā’bhimataṃ tassa, siddhiyā dassana’ññathā;",
  "anya-e0812n:2157_0": "Vadanti taṃ pariyāya-vuttīti sucibuddhayo.",
  "anya-e0812n:2158_0": "277.",
  "anya-e0812n:2158_1": "Pariyāyavuttiṃ paṭipādeti “avatvā”iccādinā.",
  "anya-e0812n:2158_2": "Abhimataṃ kiñci atthaṃ dhanadānādilakkhaṇaṃ avatvā añjasā vācakabyāpārena anākhyāya tassābhimatassatthassa",
  "anya-e0812n:2158_3": "siddhiyā nipphādanatthaṃ aññathā aññena pakārena tannibbattianuguṇena yaṃ dassanaṃ vacanaṃ,",
  "anya-e0812n:2158_4": "taṃ sucibuddhayo pariyāyavuttīti vadanti.",
  "anya-e0812n:2158_5": "Pariyāyena vacanaṃ pariyāyavuttīti.",
  "anya-e0812n:2159_0": "277.",
  "anya-e0812n:2159_1": "Idāni pariyāyavuttiṃ dasseti “avatvā”iccādinā.",
  "anya-e0812n:2159_2": "Abhimataṃ iṭṭhaṃ dhanadānādisarūpaṃ dhanadhaññādiṃ (sīhaḷabyākhyāyaṃ) yaṃ kiñci atthaṃ avatvā ujumakathetvā",
  "anya-e0812n:2159_3": "tassa abhimatatthassa siddhiyā nipphattiyā aññathā vattumicchitatthassānurūpenāññappakārena dassanaṃ",
  "anya-e0812n:2159_4": "yaṃ kiñci dassanaṃ kathanamatthi,",
  "anya-e0812n:2159_5": "sucibuddhayo pariyāyavuttīti taṃ vadanti.",
  "anya-e0812n:2159_6": "Pariyāyena vutti kathanamiti ca,",
  "anya-e0812n:2159_7": "suci buddhi yesamiti ca vākyaṃ.",
  "anya-e0812n:2160_0": "278.",
  "anya-e0812n:2161_0": "Vivaṭaṅgaṇanikkhittaṃ, dhana’mārakkhavajjitaṃ;",
  "anya-e0812n:2162_0": "Dhanakāma yathākāmaṃ, tuvaṃ gaccha yadi’cchasi.",
  "anya-e0812n:2163_0": "278.",
  "anya-e0812n:2163_1": "Udāharati “vivaṭaṅgaṇe”ccādi.",
  "anya-e0812n:2163_2": "Dhanaṃ vivaṭe kenaci anāvaṭattā aṅgaṇe pakāsappadese nikkhittaṃ atha ca pana ārakkhavajjitaṃ.",
  "anya-e0812n:2163_3": "Dhanaṃ kāmetīti dhanakāmāti āmantanaṃ.",
  "anya-e0812n:2163_4": "Tuvaṃ yadi icchasi gantuṃ dhanaṃ vā,",
  "anya-e0812n:2163_5": "yathākāmaṃ gaccheti dhanāvaharaṇamicchitamañjasā avatvā taṃsiddhiyā byājena vadati.",
  "anya-e0812n:2163_6": "Pariyāyavutti.",
  "anya-e0812n:2164_0": "278.",
  "anya-e0812n:2164_1": "Udāharati “vivaṭa”miccādinā.",
  "anya-e0812n:2164_2": "Dhanaṃ muttāmaṇiādi vivaṭaṅgaṇanikkhittaṃ pākārādiparikkheparahitattā nirāvaraṇaṭṭhāne yena kenaci ṭhapitaṃ apica ārakkhavajjitaṃ.",
  "anya-e0812n:2164_3": "Bho dhanakāma tuvaṃ yadicchasi dhanaṃ gamanaṃ vā,",
  "anya-e0812n:2164_4": "yathākāmaṃ gacchāti cittenicchitadhanāvaharaṇavidhānaṃ “dhanamāharā”ti ujumavatvā evaṃ byājena vuttattā idaṃ pariyāyavutti nāma.",
  "anya-e0812n:2164_5": "Vivaṭañca taṃ aṅgaṇañceti ca,",
  "anya-e0812n:2164_6": "tasmiṃ nikkhittanti ca,",
  "anya-e0812n:2164_7": "ārakkhena vajjitamiti ca,",
  "anya-e0812n:2164_8": "dhanaṃ kāmetīti ca,",
  "anya-e0812n:2164_9": "kāmaṃ taṇhaṃ taṃsampayuttaṃ vā cittamanatikkammāti ca vākyaṃ.",
  "anya-e0812n:2165_0": "279.",
  "anya-e0812n:2166_0": "Thutiṃ karoti nindanto, viya taṃ byājavaṇṇanaṃ;",
  "anya-e0812n:2167_0": "Dosābhāsā guṇā eva, yanti sannidhi’matrahi.",
  "anya-e0812n:2168_0": "279.",
  "anya-e0812n:2168_1": "Byājavaṇṇanaṃ vaṇṇeti “thuti”miccādinā.",
  "anya-e0812n:2168_2": "Nindanto viya dosaṃ nidassento viya thutiṃ karoti vaṇṇaṃ bhāsati,",
  "anya-e0812n:2168_3": "taṃ byājathutilakkhaṇaṃ byājavaṇṇanaṃ nāma.",
  "anya-e0812n:2168_4": "Kathamettha guṇā patīyantīti āha “dosi”ccādi.",
  "anya-e0812n:2168_5": "Atra vuttivisese dosā viya ābhāsanti paṭibhanti.",
  "anya-e0812n:2168_6": "Tādisapadādinā dosābhāsā guṇā eva iddhimantatādayo na dosopi koci sannidhimavaṭṭhānaṃ yanti.",
  "anya-e0812n:2168_7": "Hīti avadhāraṇe atra byājavaṇṇanamevidaṃ,",
  "anya-e0812n:2168_8": "na nindakamiti.",
  "anya-e0812n:2169_0": "279.",
  "anya-e0812n:2169_1": "Idāni byājavaṇṇanaṃ dasseti “thuti”ccādinā.",
  "anya-e0812n:2169_2": "Nindanto viya dosaṃ dassento viya thutiṃ karoti vaṇṇanaṃ karoti,",
  "anya-e0812n:2169_3": "taṃ vaṇṇanākaraṇaṃ byājavaṇṇanaṃ nāma hoti.",
  "anya-e0812n:2169_4": "Nindāsabhāvena pavattathutittā nindā eveti ce?",
  "anya-e0812n:2169_5": "Atra asmiṃ vuttivisese dosābhāsā dosā viya paṭibhāsamānā guṇā eva tādisapadappayogena iddhimantatādayo",
  "anya-e0812n:2169_6": "guṇāva sannidhiṃ guṇasabhāvāvaṭṭhānaṃ yanti pāpuṇantīti.",
  "anya-e0812n:2169_7": "Byājena vaṇṇanamiti ca,",
  "anya-e0812n:2169_8": "dosā iva ābhāsanti paṭibhāsantīti ca vākyaṃ.",
  "anya-e0812n:2170_0": "280.",
  "anya-e0812n:2171_0": "Sañcāletu’malaṃ tvaṃ’si, bhusaṃ kuvalayā’khilaṃ;",
  "anya-e0812n:2172_0": "Visesaṃ tāvatā nātha, guṇānaṃ te vadāma kiṃ.",
  "anya-e0812n:2173_0": "280.",
  "anya-e0812n:2173_1": "Udāharati “sañcāletu”miccādinā.",
  "anya-e0812n:2173_2": "Nātha tvaṃ akhilaṃ kuvalayaṃ uppalaṃ pathavīvalayañceti siliṭṭhaṃ sañcāletuṃ bhamayitumito cito ca bhusamaccantaṃ",
  "anya-e0812n:2173_3": "alaṃ samatthopi tāvatā taṃmattena te guṇānaṃ visesaṃ atisayalakkhaṇaṃ kiṃ kena kāraṇena vadāma.",
  "anya-e0812n:2173_4": "Iha uppalacālanasāmatthiyavibhāvanavasena nindati,",
  "anya-e0812n:2173_5": "tāva nikhilabhūmaṇḍalasañcālāvikaraṇato paramāya thutiyā saṃyojitoyaṃ bhagavā mahānubhāvaṃ vicitavāti bhuvanamaṇḍalasikhāmaṇīti.",
  "anya-e0812n:2173_6": "Byājavaṇṇanamīdisamaccantaṃ ramaṇīyaṃ,",
  "anya-e0812n:2173_7": "tadidañca sabbathā silesamupajīvati.",
  "anya-e0812n:2174_0": "280.",
  "anya-e0812n:2174_1": "Idāni udāharati “sañcāletu”miccādinā.",
  "anya-e0812n:2174_2": "Nātha tvaṃ akhilaṃ kuvalayaṃ nissesaṃ nīluppalavanaṃ pathavīmaṇḍalaṃ vā sañcāletuṃ kampetuṃ bhusamatisayena alaṃ samattho,",
  "anya-e0812n:2174_3": "tāvatā te guṇānaṃ visesamatisayaṃ kiṃ vadāma kathaṃ bhaṇāmāti.",
  "anya-e0812n:2174_4": "Kuvalayasaddassa uppalavisesavācakattā paṭhamaṃ nindāva,",
  "anya-e0812n:2174_5": "tasseva saddassa pathavīmaṇḍalavācakattā “iddhimato tava idaṃ kiṃ visesa”nti uttamaguṇavaṇṇanā katā hoti.",
  "anya-e0812n:2174_6": "Īdisā byājavaṇṇanā pasatthā,",
  "anya-e0812n:2174_7": "sā ca sabbathā silesaṃ nissāya pavattatīti.",
  "anya-e0812n:2174_8": "Kuyā pathaviyā valayaṃ maṇḍalamiti samāso.",
  "anya-e0812n:2175_0": "281.",
  "anya-e0812n:2176_0": "Visesi’cchāyaṃ dabbassa, kriyājātiguṇassa ca;",
  "anya-e0812n:2177_0": "Vekalladassanaṃ yatra, viseso nāma’yaṃ bhave.",
  "anya-e0812n:2178_0": "281.",
  "anya-e0812n:2178_1": "Visesavuttiṃ vatteti “visesicchāya”miccādinā.",
  "anya-e0812n:2178_2": "Visese atisaye kismiñcipi kāriyavisese icchāyaṃ dabbādīnaṃ yatra vekallassa abhāvassa dassanaṃ vacanaṃ,",
  "anya-e0812n:2178_3": "ayaṃ viseso nāma visesavutti nāma bhave.",
  "anya-e0812n:2179_0": "281.",
  "anya-e0812n:2179_1": "Idāni visesālaṅkāraṃ dasseti “visesi”ccādinā.",
  "anya-e0812n:2179_2": "Visesicchāyaṃ atisaye kāriyavisese icchāyaṃ sati dabbassa ca kriyājātiguṇassa ca yatra yasmiṃ vuttivisese vekalladassanaṃ abhāvakathanamatthi,",
  "anya-e0812n:2179_3": "ayaṃ viseso nāma bhave visesavutti nāma siyāti.",
  "anya-e0812n:2179_4": "Vikalassa bhāvoti ca,",
  "anya-e0812n:2179_5": "tassa dassanamiti ca vākyaṃ.",
  "anya-e0812n:2180_0": "282.",
  "anya-e0812n:2181_0": "Na rathā na ca mātaṅgā, na hayā na padātayo;",
  "anya-e0812n:2182_0": "Jito mārāri muninā, sambhārāvajjanena hi.",
  "anya-e0812n:2183_0": "Dabbavisesavutti.",
  "anya-e0812n:2184_0": "282.",
  "anya-e0812n:2184_1": "Udāharati “na rathā”iccādi. Subodhaṃ.",
  "anya-e0812n:2184_2": "Atra ca vijayopakaraṇacaturaṅgānīkalakkhaṇadabbābhāvena samatiṃsapāramitāsaṅkhatasambhārāvajjanasseva mārārivijayalakkhaṇo viseso vutto.",
  "anya-e0812n:2185_0": "282.",
  "anya-e0812n:2185_1": "“Na rathā”iccādi.",
  "anya-e0812n:2185_2": "Rathā tayo antamaso saparivārānaṃ tiṇṇaṃ rathānaṃ anīkavohārato tādisā tayo rathā ca natthi.",
  "anya-e0812n:2185_3": "Mātaṅgā tayo vuttanayena anīkasaṅkhātā tayo mātaṅgā ca natthi.",
  "anya-e0812n:2185_4": "Na hayā tayo tādisā anīkasaṅkhātā tayo assā ca natthi.",
  "anya-e0812n:2185_5": "Padā na antamaso sāyudhānaṃ catunnaṃ purisānaṃ anīkavohārato tādisā cattāro purisā padā ca natthi.",
  "anya-e0812n:2185_6": "Tathāpi muninā sambhārāvajjanena hi samatiṃsapāramidhammānaṃ ābhogakaraṇeneva mārāri mārapaccattiko jito abhibhavito.",
  "anya-e0812n:2185_7": "Iha jayopakaraṇabhāvena ṭhitānaṃ rathānīkādīnaṃ dabbānaṃ vekallaṃ dassetvā sattuvijayasabhāvānaṃ sambhārānaṃ",
  "anya-e0812n:2185_8": "āvajjanavisesassa vuttattā esā dabbavisesavutti nāma.",
  "anya-e0812n:2185_9": "Ratho nāma catupurisaparivāro,",
  "anya-e0812n:2185_10": "tādisaṃ rathattayaṃ rathānīkaṃ nāma.",
  "anya-e0812n:2185_11": "Hatthī pana dvādasapurisaparivāro hoti,",
  "anya-e0812n:2185_12": "tādisaṃ hatthittayaṃ hatthānīkaṃ nāma.",
  "anya-e0812n:2185_13": "Asso tipurisaparivāro,",
  "anya-e0812n:2185_14": "tādisaṃ hayattayaṃ hayānīkaṃ nāma.",
  "anya-e0812n:2185_15": "Sāyudhā cattāro purisā padānīkaṃ nāma.",
  "anya-e0812n:2185_16": "Iha rathādīsu ṭhitā viya sīghaṃ pādabalena gantvā yujjhamānā purisā pādopacārena “pādā”ti vuttā.",
  "anya-e0812n:2185_17": "Rathādīnaṃ pamāṇaṃ tayoti anīkaṭṭhāne dassetvā purisapamāṇassāvuttepi antamaso cattāro purisā anīkaṃ nāma hontīti pakaraṇato cattāroti ñāyati. No ce?",
  "anya-e0812n:2185_18": "Sāvudhapurisavācakassa padātisaddassa “padātayo”ti bahuvacanena rūpasambhavato “rathā na,",
  "anya-e0812n:2185_19": "mātaṅgā na, hayā na,",
  "anya-e0812n:2185_20": "padātayo na” iti sambandho.",
  "anya-e0812n:2185_21": "Dabbavisesavutti dabbena dabbapaṭisedhanato visesakathanaṃ visesassa vuttīti ca,",
  "anya-e0812n:2185_22": "dabbena dabbapaṭisedhena visesavuttīti ca vākyaṃ.",
  "anya-e0812n:2185_23": "Kriyāvisesavutyādittayampi evameva daṭṭhabbaṃ.",
  "anya-e0812n:2186_0": "283.",
  "anya-e0812n:2187_0": "Na baddhā bhūkuṭineva, phurito dasanacchado;",
  "anya-e0812n:2188_0": "Mārāribhaṅgañcā’kāsi, munivīro varo sayaṃ.",
  "anya-e0812n:2189_0": "Kriyāvisesavutti.",
  "anya-e0812n:2190_0": "283.",
  "anya-e0812n:2190_1": "“Na baddhā”iccādi.",
  "anya-e0812n:2190_2": "Bhūkuṭi bhamubhaṅgo kopajanito na baddhā na racitā,",
  "anya-e0812n:2190_3": "dasanacchado cādharo neva phurito neva kampito kopena.",
  "anya-e0812n:2190_4": "Tathāpi ca varo uttamo munivīro sayaṃ mārārino bhaṅgaṃ parājayaṃ akāsīti.",
  "anya-e0812n:2190_5": "Bhūkuṭibandhanādikriyāvigamena nibbikāravijayalakkhaṇo viseso dassito.",
  "anya-e0812n:2191_0": "283.",
  "anya-e0812n:2191_1": "“Na baddhā”iccādi.",
  "anya-e0812n:2191_2": "Bhūkuṭi kopavikārabhūto bhamubhaṅgopi na baddhā na katā,",
  "anya-e0812n:2191_3": "dasanacchado dantāvaraṇo neva phurito na kampāpito.",
  "anya-e0812n:2191_4": "Tathāpi varo uttamo munivīro muniguṇavīraguṇayutto tathāgato sayaṃ mārāribhaṅgañca akāsīti.",
  "anya-e0812n:2191_5": "Ettha bhamubhaṅgaracanādikaṃ kriyaṃ akatvā nibbikārassa mārabhaṅgasabhāvavisesassa nibbikāramārabhaṅgassa (ka.) vuttattā esā kriyāvisesavutti nāma.",
  "anya-e0812n:2191_6": "Bhūnaṃ kuṭi vaṅkatāti ca,",
  "anya-e0812n:2191_7": "māro eva arīti ca,",
  "anya-e0812n:2191_8": "tesaṃ bhaṅgoti ca vākyaṃ.",
  "anya-e0812n:2192_0": "284.",
  "anya-e0812n:2193_0": "Na disāsu byattā tatā (sī.) raṃsi,",
  "anya-e0812n:2194_0": "Nā’loko lokapatthaṭo;",
  "anya-e0812n:2195_0": "Tathāpya’ndhatamaharaṃ,",
  "anya-e0812n:2196_0": "Paraṃ sādhusubhāsitaṃ.",
  "anya-e0812n:2197_0": "Jātivisesavutti.",
  "anya-e0812n:2198_0": "284.",
  "anya-e0812n:2198_1": "“Ni”ccādi.",
  "anya-e0812n:2198_2": "Disāsu dasasu byattā patthaṭā raṃsi na bhavati.",
  "anya-e0812n:2198_3": "Loke sakalasmiṃ patthaṭo vitthato ālokona bhavati.",
  "anya-e0812n:2198_4": "Tathāpīti visesanicchāyaṃ,",
  "anya-e0812n:2198_5": "tajjātikattābhāvepi sādhūnaṃ subhāsitaṃ saddhammasaṅkhātaṃ paramaccantameva andhatamaṃ iṭṭhāniṭṭhāvekallato",
  "anya-e0812n:2198_6": "paññācakkhussa andhakāraṃ mohandhakāraṃ haratīti andhatamaharanti.",
  "anya-e0812n:2198_7": "Raṃsiyā andhakārāpahārasamatthāya nivattiyā viseso subhāsitassa dassito.",
  "anya-e0812n:2199_0": "284.",
  "anya-e0812n:2199_1": "“Na disāsu”iccādi.",
  "anya-e0812n:2199_2": "Disāsu byattā patthaṭā raṃsipi natthi,",
  "anya-e0812n:2199_3": "lokapatthaṭo ālokopi natthi.",
  "anya-e0812n:2199_4": "Tathāpi sādhusubhāsitaṃ saddhammo paramaccantaṃ andhatamaharaṃ atthānatthatīraṇakkhamassa paññācakkhussa andhakārakamohatamaṃ haraṃ hotīti.",
  "anya-e0812n:2199_5": "Idha andhakāraviddhaṃsane samatthaṃ raṃsijātyādikaṃ paṭisedhetvā subhāsitassa andhakārāpaharaṇasaṅkhātassa",
  "anya-e0812n:2199_6": "visesassa vuttattā ayaṃ jātivisesavutti nāma.",
  "anya-e0812n:2199_7": "Loke patthaṭoti ca,",
  "anya-e0812n:2199_8": "andhetīti andho moho,",
  "anya-e0812n:2199_9": "tamasadisattā andhoyeva tamoti ca,",
  "anya-e0812n:2199_10": "taṃ haratīti ca,",
  "anya-e0812n:2199_11": "sādhūnaṃ subhāsitamiti ca vākyaṃ.",
  "anya-e0812n:2200_0": "285.",
  "anya-e0812n:2201_0": "Na kharaṃ na hi vā thaddhaṃ, muninda vacanaṃ tava;",
  "anya-e0812n:2202_0": "Tathāpi gāḷhaṃ khanati, nimmūlaṃ janatāmadaṃ.",
  "anya-e0812n:2203_0": "Guṇavisesavutti.",
  "anya-e0812n:2204_0": "285.",
  "anya-e0812n:2204_1": "“Na khara”miccādi.",
  "anya-e0812n:2204_2": "Muninda tava vacanaṃ na kharaṃ na lūkhaṃ,",
  "anya-e0812n:2204_3": "na thaddhaṃ vā kaṭhinañca na hi.",
  "anya-e0812n:2204_4": "Tathāpi tādisakharattādiguṇābhāvepi janatāya janasamūhassa madaṃ gāḷhaṃ daḷhaṃ taṇhaṃ (ka.) katvā nimmūlaṃ khanatīti.",
  "anya-e0812n:2204_5": "Ayosaṅkumhi pasiddhakharattādiguṇanisedhena munindavacanassa viseso āvikato.",
  "anya-e0812n:2205_0": "285.",
  "anya-e0812n:2205_1": "“Na khara”miccādi.",
  "anya-e0812n:2205_2": "He muninda tava vacanaṃ kharaṃ kakkasaṃ na hoti,",
  "anya-e0812n:2205_3": "thaddhaṃ vā na hoti.",
  "anya-e0812n:2205_4": "Tathāpi janatāmadaṃ janasamūhassa jātyādiṃ nissāya pavattaṃ gabbaṃ gāḷhaṃ daḷhaṃ katvā nimmūlaṃ mūlamasesetvā khanatīti.",
  "anya-e0812n:2205_5": "Khaṇanakkhamaayosaṅkuādīsu labbhamānaṃ kharattādiguṇaṃ paṭisedhetvā buddhavacanassa madakhaṇanasabhāvasaṅkhātassa",
  "anya-e0812n:2205_6": "visesassa vuttattā ayaṃ guṇavisesavutti nāma hoti.",
  "anya-e0812n:2205_7": "Natthi mūlamassa khaṇanassāti ca,",
  "anya-e0812n:2205_8": "janānaṃ samūhoti ca,",
  "anya-e0812n:2205_9": "tāya madoti ca viggaho.",
  "anya-e0812n:2205_10": "“Gāḷhaṃ nimmūla”nti khaṇanakriyāya visesanattā gāḷhaṃ nimmūlaṃ khaṇanaṃ karotīti yojanā.",
  "anya-e0812n:2206_0": "286.",
  "anya-e0812n:2207_0": "Dassīyate’tidittaṃ …tirittaṃ (ka.) tu,",
  "anya-e0812n:2208_0": "Sūravīrattanaṃ yahiṃ;",
  "anya-e0812n:2209_0": "Vadanti viññū vacanaṃ,",
  "anya-e0812n:2210_0": "Ruḷhāhaṅkāramīdisaṃ.",
  "anya-e0812n:2211_0": "286. Ruḷhāhaṅkāraṃ vadanti.",
  "anya-e0812n:2212_0": "286.",
  "anya-e0812n:2212_1": "Idāni ruḷhāhaṅkāraṃ dasseti “dassīyate” iccādinā.",
  "anya-e0812n:2212_2": "Sūravīrattanaṃ sūrabhāvavīrabhāvaṃ atidittaṃ tu atisayena pana dittaṃ yahiṃ vākye dassīyate,",
  "anya-e0812n:2212_3": "īdisaṃ vacanaṃ viññū kavayo ruḷhāhaṅkāramiti vadantīti.",
  "anya-e0812n:2212_4": "Sūro ca vīro cāti ca,",
  "anya-e0812n:2212_5": "tesaṃ bhāvoti ca,",
  "anya-e0812n:2212_6": "ruḷho uggato ahaṅkāro ettha vuttiviseseti ca vākyaṃ.",
  "anya-e0812n:2213_0": "287.",
  "anya-e0812n:2214_0": "Dame nandopanandassa,",
  "anya-e0812n:2215_0": "Kiṃ me byāpāradassanā;",
  "anya-e0812n:2216_0": "Puttā me pādasambhattā,",
  "anya-e0812n:2217_0": "Sajjā santeva tādise.",
  "anya-e0812n:2218_0": "287.",
  "anya-e0812n:2218_1": "Udāharati “dame”iccādinā.",
  "anya-e0812n:2218_2": "Nandopanandassa nāgarājassa appameyyamahānubhāvassa dame damane me mama niravadhisarantippameyyappabhāvānucaritakittinopi",
  "anya-e0812n:2218_3": "parassa byāpāradassanā payogapaṭipādanena kiṃ payojanaṃ, na kimpi,",
  "anya-e0812n:2218_4": "yato me pādasambhattā pādāvanatā tādise kammani sajjā baddhakacchā santeva vijjanteva,",
  "anya-e0812n:2218_5": "tatoti yojanīyaṃ.",
  "anya-e0812n:2219_0": "287.",
  "anya-e0812n:2219_1": "“Dame”ccādi.",
  "anya-e0812n:2219_2": "Nandopanandassa nāgarañño dame damakaraṇe byāpāradassanā bhuvanattaye pavattamānaānubhāvena ca sampavattitakittisamūhena",
  "anya-e0812n:2219_3": "ca samannāgatassa mayhaṃ tādisapayogadassanena kiṃ payojanaṃ.",
  "anya-e0812n:2219_4": "Yasmā me pādasambhattā mayhaṃ caraṇāvanatā tādise kicce sajjā sannaddhā puttā bahavo santi eva, tasmāti.",
  "anya-e0812n:2219_5": "Cetovasitāya sūravīrabhāvo iha atiditto dassito hoti.",
  "anya-e0812n:2219_6": "Byāpārassa dassanamiti ca,",
  "anya-e0812n:2219_7": "pādesu sambhattāti ca vākyaṃ.",
  "anya-e0812n:2220_0": "288.",
  "anya-e0812n:2221_0": "Sileso vacanā’nekā-",
  "anya-e0812n:2222_0": "Bhidheyye’kapadāyutaṃ;",
  "anya-e0812n:2223_0": "Abhinnapadavākyādi-",
  "anya-e0812n:2224_0": "Vasā tedhā’ya’mīrito.",
  "anya-e0812n:2225_0": "288.",
  "anya-e0812n:2225_1": "Silesaṃ niddisati “sileso”iccādinā.",
  "anya-e0812n:2225_2": "Anekaṃ bhinnamabhidheyyattho yassātyanekābhidheyyaṃ.",
  "anya-e0812n:2225_3": "Ekena samānena padena sarūpena āyutamanvitaṃ yaṃ vacanaṃ vuttīti anuvaditvā so silesoti vidhīyate,",
  "anya-e0812n:2225_4": "yena kenaci rūpena upamānopameyyalakkhaṇatthānaṃ silesanato.",
  "anya-e0812n:2225_5": "Ayañcevaṃlakkhaṇo sileso tedhā īrito. Kathaṃ?",
  "anya-e0812n:2225_6": "Abhinnapadavākyādivasā abhinnamekaṃ padaṃ syādyantatyādyantarūpaṃ yatra,",
  "anya-e0812n:2225_7": "tameva vākyaṃ vākyalakkhaṇopetattā.",
  "anya-e0812n:2225_8": "Taṃ ādi yesaṃ,",
  "anya-e0812n:2225_9": "tesaṃ vasāti attho.",
  "anya-e0812n:2226_0": "288.",
  "anya-e0812n:2226_1": "Idāni silesālaṅkāraṃ dasseti “sileso”ccādinā.",
  "anya-e0812n:2226_2": "Anekābhidheyyaṃ ekapadāyutaṃ ubhayattha sādhāraṇattā tulyena saddarūpena yuttaṃ yaṃ vacanaṃ atthi,",
  "anya-e0812n:2226_3": "so sileso nāma.",
  "anya-e0812n:2226_4": "So pana yena kenaci sādhammarūpena upamānopameyyabhūtānamatthānaṃ siliṭṭhattā aññamaññaṃ phusitvā ṭhitattā sileso nāma.",
  "anya-e0812n:2226_5": "Ayaṃ vuttalakkhaṇo sileso abhinnapadavākyādivasā akatavikārānaṃ syādyantatyādyantapadasamannāgatānaṃ",
  "anya-e0812n:2226_6": "vākyalakkhaṇopetavākyānaṃ pabhedena tedhā īritoti.",
  "anya-e0812n:2226_7": "Anekamabhidheyyaṃ yasseti ca,",
  "anya-e0812n:2226_8": "ekañca taṃ padañceti ca,",
  "anya-e0812n:2226_9": "tena āyutanti ca,",
  "anya-e0812n:2226_10": "abhinnāni padāni yasminti ca,",
  "anya-e0812n:2226_11": "tañca taṃ vākyañcāti ca,",
  "anya-e0812n:2226_12": "taṃ ādi yesaṃ abhinnapadavākyānanti ca,",
  "anya-e0812n:2226_13": "tesaṃ vaso bhedoti ca vākyaṃ.",
  "anya-e0812n:2227_0": "289.",
  "anya-e0812n:2228_0": "Andhantamaharo hārī, samāruḷho mahodayaṃ;",
  "anya-e0812n:2229_0": "Rājate raṃsimālī’yaṃ, bhagavā bodhayaṃ jane.",
  "anya-e0812n:2230_0": "Abhinnapadavākyasileso.",
  "anya-e0812n:2231_0": "289.",
  "anya-e0812n:2231_1": "Udāharati “andhantami”ccādi.",
  "anya-e0812n:2231_2": "Ayaṃ bhagavā sūriyo mahāmuni ca.",
  "anya-e0812n:2231_3": "Tattha sūriyo tāva andhantamaharo pakatiyandhakāropahārī,",
  "anya-e0812n:2231_4": "mahāmuni tu andhakāramohatamāpahārī.",
  "anya-e0812n:2231_5": "Hārī manuñño sūriyo mahāmuni ca,",
  "anya-e0812n:2231_6": "sūriyo mahodayaṃ mahantaṃ udayaṃ pabbataṃ samāruḷho,",
  "anya-e0812n:2231_7": "mahāmuni tu mahodayaṃ mahantamabbhudayaṃ sammāsambodhisamadhigamarūpaṃ samāruḷho patto.",
  "anya-e0812n:2231_8": "Raṃsīnaṃ mālā,",
  "anya-e0812n:2231_9": "sā assa atthīti raṃsimālī,",
  "anya-e0812n:2231_10": "sūriyo mahāmuni ca.",
  "anya-e0812n:2231_11": "Jane bodhayaṃ niddāpagamanena kilesaniddāpagamanena vā pabodhayanto rājate dibbatīti.",
  "anya-e0812n:2231_12": "Abhinnapadavākyasileso bhaṅgena vinā yathāvaṭṭhānamubhayattha padayojanato.",
  "anya-e0812n:2232_0": "289.",
  "anya-e0812n:2232_1": "Idāni udāharati “andha”miccādinā.",
  "anya-e0812n:2232_2": "Mahodayaṃ mahantaṃ udayaṃ pabbataṃ,",
  "anya-e0812n:2232_3": "sabbaññupadavisaṅkhātamahābhivuddhiṃ vā samāruḷho āruḷho,",
  "anya-e0812n:2232_4": "sampatto vā,",
  "anya-e0812n:2232_5": "andhantamaharo cakkavāḷagabbhe patthaṭapakatighanandhakārassa,",
  "anya-e0812n:2232_6": "ñāṇalocanassa andhakaraṇato andhakāroti vuttamohassa vā viddhaṃsako,",
  "anya-e0812n:2232_7": "hārī teneva manuñño raṃsimālī attano raṃsimālāya samannāgato jane pakatiniddāya kilesaniddāya vā samannāgate",
  "anya-e0812n:2232_8": "satte bodhayaṃ bodhayanto ayaṃ bhagavā divākaro,",
  "anya-e0812n:2232_9": "chahi bhagadhammehi samannāgato buddho vā rājate dibbatīti.",
  "anya-e0812n:2232_10": "Dvīsu pakkhesu padānaṃ samānabhāvena ṭhitattā ayaṃ abhinnapadavākyasileso.",
  "anya-e0812n:2232_11": "Andho ca so tamo ceti ca,",
  "anya-e0812n:2232_12": "taṃ haratīti ca,",
  "anya-e0812n:2232_13": "mahanto ca so udayo pabbato cāti ca,",
  "anya-e0812n:2232_14": "mahanto ca so udayo abbhudayo abhivuddhi cāti ca,",
  "anya-e0812n:2232_15": "raṃsīnaṃ mālāti ca,",
  "anya-e0812n:2232_16": "sā assa atthīti ca,",
  "anya-e0812n:2232_17": "bhago sirī assa sūriyassa atthīti ca,",
  "anya-e0812n:2232_18": "bhago sirīkāmapayatanādippakāro assa satthuno atthīti ca viggaho.",
  "anya-e0812n:2232_19": "Abhinnapadavākyasaṅkhāto sileso.",
  "anya-e0812n:2232_20": "Aparopi attho ettha silissatīti sileso.",
  "anya-e0812n:2232_21": "“Bhinnapadavākyasileso”tiādikampi iminā nayena ñātabbaṃ.",
  "anya-e0812n:2233_0": "290.",
  "anya-e0812n:2234_0": "Sāradāmalakābhāso, samānītaparikkhayo;",
  "anya-e0812n:2235_0": "Kumudākarasambodho, pīṇeti janataṃ sudhī.",
  "anya-e0812n:2236_0": "Bhinnapadavākyasileso.",
  "anya-e0812n:2237_0": "290.",
  "anya-e0812n:2237_1": "“Sārade”ccādi.",
  "anya-e0812n:2237_2": "Sudhā assa atthīti sudhī, cando.",
  "anya-e0812n:2237_3": "Sobhanā sabbaññutaññāṇarūpaṃ buddhi assa atthīti sudhī,",
  "anya-e0812n:2237_4": "sammāsambuddho.",
  "anya-e0812n:2237_5": "Sārado saradakāle sambhūto amalako nimmalo ābhā sobhā yassa so, cando.",
  "anya-e0812n:2237_6": "Paresaṃ nibbānasāraṃ dadātīti sārado,",
  "anya-e0812n:2237_7": "amalako ābhāso,",
  "anya-e0812n:2237_8": "amalakassa hatthāmalakasseva vā ābhāso asesañeyyāvabodho yassa so,",
  "anya-e0812n:2237_9": "sammāsambuddho.",
  "anya-e0812n:2237_10": "Saṃ sammā kamenānīyamānattā ānīto parikkhayo kaṇhapakkho yena so, cando.",
  "anya-e0812n:2237_11": "Samaṃ vūpasamaṃ ānīto parikkhayo hāni kilesasattukato adhigatakkhayattā yenaso,",
  "anya-e0812n:2237_12": "sammāsambuddho.",
  "anya-e0812n:2237_13": "Kumudākarassa kumudassa raṃsiyā sambodhi vikāso yassa raṃsiyo sambodhi vikāsa’ssa (ka.) so, cando.",
  "anya-e0812n:2237_14": "Kuyā pathaviyā mudaṃ pītiṃ karotīti kumudākaro,",
  "anya-e0812n:2237_15": "sambodho catusaccāvabodho yassa so,",
  "anya-e0812n:2237_16": "sammāsambuddho,",
  "anya-e0812n:2237_17": "janataṃ janasamūhaṃ pīṇetīti.",
  "anya-e0812n:2237_18": "Ayaṃ bhinnapadavākyasileso vuttena vidhinā padānaṃ bhinnattā.",
  "anya-e0812n:2238_0": "290.",
  "anya-e0812n:2238_1": "“Sāra”iccādi.",
  "anya-e0812n:2238_2": "Sārado saradakāle sambhūto,",
  "anya-e0812n:2238_3": "veneyyānaṃ nibbānasāradāyako vā,",
  "anya-e0812n:2238_4": "amalakābhāso nimmalasobho,",
  "anya-e0812n:2238_5": "nimmalaketumālāsamannāgatattā tādisamatthakasobho vā,",
  "anya-e0812n:2238_6": "atha vā sāradāmalakābhāso saradakāle sañjātanimmalasobho,",
  "anya-e0812n:2238_7": "veneyyānaṃ nibbānasāradāyakanimmalasobho vā,",
  "anya-e0812n:2238_8": "atha vā sāradaāmalakaābhāso nibbānasāradāyakahatthāmalakasadisañeyyāvabodho.",
  "anya-e0812n:2238_9": "Samānītaparikkhayo kaṇhapakkhe suṭṭhu kamena ānīto parikkhayo paripuṇṇo vā cando,",
  "anya-e0812n:2238_10": "samasaṅkhatasantiṃ ānītakilesaparihānisaṅkhātaparikkhayo vā.",
  "anya-e0812n:2238_11": "Kumudākarasambodho kumudavikāsanena samannāgato,",
  "anya-e0812n:2238_12": "kusaṅkhātapathavīnissitānaṃ janānaṃ pītijananacatusaccāvabodhena samannāgato vā.",
  "anya-e0812n:2238_13": "Sudhī sudhāsaṅkhātaamatavantatāya tannāmako cando,",
  "anya-e0812n:2238_14": "sundarapaññavantatāya tannāmako sammāsambuddho vā.",
  "anya-e0812n:2238_15": "Janataṃ janasamūhaṃ pīṇetīti.",
  "anya-e0812n:2238_16": "Ubhayapakkhesu padaṃ bhinditvā atthassa yojanato ayaṃ bhinnapadavākyasileso.",
  "anya-e0812n:2238_17": "Sarade bhavo sārado, cando.",
  "anya-e0812n:2238_18": "Sāraṃ dadātīti sārado, bhagavā.",
  "anya-e0812n:2238_19": "“Sārado”ti idaṃ “ābhāso”ti padassa visesanaṃ hoti.",
  "anya-e0812n:2238_20": "Amalakonimmalo ābhāso assa candassāti ca,",
  "anya-e0812n:2238_21": "kamhi matthake ābhāsoti ca,",
  "anya-e0812n:2238_22": "amalo kābhāso assa satthunoti ca,",
  "anya-e0812n:2238_23": "sārado amalako ābhāso yassa candassa bhagavato vāti ca,",
  "anya-e0812n:2238_24": "sārado āmalakassa viya ābhāso ñeyyāvabodho assa bhagavatoti ca,",
  "anya-e0812n:2238_25": "saṃ sammā ānīto parikkhayo kalāhāni aneneti ca,",
  "anya-e0812n:2238_26": "samaṃ vūpasamaṃ ānīto parikkhayo hāni kilesasattuto yeneti ca,",
  "anya-e0812n:2238_27": "kumudānaṃ ākaroti ca,",
  "anya-e0812n:2238_28": "tesaṃ sambodho vikāso yasseti ca,",
  "anya-e0812n:2238_29": "mudaṃ pītiṃ karotīti mudākaro.",
  "anya-e0812n:2238_30": "Kuyā pathaviyā mudākaroti ca,",
  "anya-e0812n:2238_31": "so sambodho catusaccāvabodho yasseti ca,",
  "anya-e0812n:2238_32": "sudhā amataṃ assa candassa atthīti ca,",
  "anya-e0812n:2238_33": "su sobhanā dhī buddhi assa sambuddhassāti ca viggaho.",
  "anya-e0812n:2239_0": "291.",
  "anya-e0812n:2240_0": "Samāhitattavinayo, ahīnamadamaddano;",
  "anya-e0812n:2241_0": "Sugato visadaṃ pātu, pāṇinaṃ so vināyako.",
  "anya-e0812n:2242_0": "Bhinnābhinnapadavākyasileso.",
  "anya-e0812n:2243_0": "291.",
  "anya-e0812n:2243_1": "“Samāhite”ccādi.",
  "anya-e0812n:2243_2": "Saṃ sammā āhito patiṭṭhāpito attassa vinayo vinayanaṃ sabbattha savisaye appaṭihatacāravasena yassa so, garuḷo.",
  "anya-e0812n:2243_3": "Vinayanaṃ pavivittakāyacittappavattivasena damanaṃ yassa so,",
  "anya-e0812n:2243_4": "sammāsambuddho.",
  "anya-e0812n:2243_5": "Iti abhinnapadaṃ.",
  "anya-e0812n:2243_6": "Ahīnaṃ sappānaṃ inā nāyakā,",
  "anya-e0812n:2243_7": "tesaṃ madaṃ maddatīti ahīnamadamaddano, garuḷo.",
  "anya-e0812n:2243_8": "Ahīnānamuttamapurisānampi mahābrahmādīnaṃ madaṃ maddatīti ahīnamadamaddano,",
  "anya-e0812n:2243_9": "sammāsambuddho.",
  "anya-e0812n:2243_10": "Sundaraṃ gataṃ gamanaṃ samuddaṃ bhinditvā jalasaṅgamato paṭhamamevauggamanasāmatthiyayogato yassa so, garuḷo.",
  "anya-e0812n:2243_11": "Sundaraṃ gamanamassa nāgavikkantacārattā sugato,",
  "anya-e0812n:2243_12": "sammāsambuddho.",
  "anya-e0812n:2243_13": "Abhinnapadaṃ.",
  "anya-e0812n:2243_14": "So vīnaṃ pakkhīnaṃ nāyako, garuḷo.",
  "anya-e0812n:2243_15": "Visaṃ dadātīti visadaṃ pāṇinaṃ nāgalokaṃ pātu ahiṃsanavasena pālayatu,",
  "anya-e0812n:2243_16": "so vineti veneyyeti vināyako,",
  "anya-e0812n:2243_17": "sammāsambuddho.",
  "anya-e0812n:2243_18": "Pāṇinaṃ sakalasattalokaṃ visadaṃ asallīnaṃ pātu.",
  "anya-e0812n:2243_19": "Bhinnābhinnapadavākyasilesoyaṃ vuttanayena padānaṃ pana (ka.) ubhayamissattā.",
  "anya-e0812n:2244_0": "291.",
  "anya-e0812n:2244_1": "“Samāhite”ccādi.",
  "anya-e0812n:2244_2": "Samāhitattavinayo sammā āhitāya ṭhapitāya sarīrassa savisaye gatiyā samannāgato,",
  "anya-e0812n:2244_3": "sammā āhitena ṭhapitena cittadamanena samannāgato vā,",
  "anya-e0812n:2244_4": "ahīnamadamaddano nāgarājūnaṃ madamaddano,",
  "anya-e0812n:2244_5": "ahīnānaṃ uttamānaṃ bakabrahmādīnampi madamaddano vā,",
  "anya-e0812n:2244_6": "sugato pakkhavātavegena samuddajalaṃ dvidhā katvā tasmiṃ jale anekībhūteyeva nāgabhavanaṃ gantvā nāge gahetvā gamane samatthattā sundaragamano,",
  "anya-e0812n:2244_7": "samantabhaddakaanekappakāragamano vā,",
  "anya-e0812n:2244_8": "vināyako pakkhīnaṃ nāyako so garuḷarājā visadaṃ ghoravisattā visadāyakaṃ pāṇinaṃ nāgalokaṃ pātu ahiṃsanavasena pāletu. No ce,",
  "anya-e0812n:2244_9": "vināyako veneyye vinento so sammāsambuddho pāṇinaṃ sakalasattalokaṃ visadaṃ visāradaṃ katvā pātu ahitāpanayanahitopanayanena rakkhatūti.",
  "anya-e0812n:2244_10": "Ubhayapakkhesu “ahīnamadamaddano”iccādikehi bhinnehi ca “samāhitattavinayo”iccādikehi abhinnehi ca padehi",
  "anya-e0812n:2244_11": "samannāgatattā ayaṃ bhinnābhinnapadavākyasileso.",
  "anya-e0812n:2244_12": "Attassa vinayoti ca,",
  "anya-e0812n:2244_13": "samāhito attavinayo yassa garuḷassa tathāgatassa vāti ca,",
  "anya-e0812n:2244_14": "ahīnaṃ inā nāyakāti ca,",
  "anya-e0812n:2244_15": "ahīnānaṃ nāgarājūnaṃ madoti ca,",
  "anya-e0812n:2244_16": "hīnehi aññe ahīnā uttamā,",
  "anya-e0812n:2244_17": "tesaṃ madoti ca,",
  "anya-e0812n:2244_18": "taṃ maddatīti ca,",
  "anya-e0812n:2244_19": "vīnaṃ pakkhīnaṃ nāyakoti ca,",
  "anya-e0812n:2244_20": "veneyyajane vinetīti ca vākyaṃ.",
  "anya-e0812n:2244_21": "Dutiyapakkhe “visada”nti kriyāvisesanaṃ.",
  "anya-e0812n:2245_0": "292.",
  "anya-e0812n:2246_0": "Viruddhāviruddhābhinna-kammā niyamavā paro;",
  "anya-e0812n:2247_0": "Niyamakkhepavacano, avirodhi virodhya’pi.",
  "anya-e0812n:2248_0": "293.",
  "anya-e0812n:2249_0": "Ocityasamposakādi, sileso padajādi’ti padajātipi (ka.);",
  "anya-e0812n:2250_0": "Esaṃ nidassanesveva, rūpa’māvibhavissati.",
  "anya-e0812n:2251_0": "292- 3.",
  "anya-e0812n:2251_1": "Silesabhedamaññathāpi dassetumāha “viruddha”iccādi.",
  "anya-e0812n:2251_2": "Viruddhāni cāviruddhāni ca aññamabhinnañca,",
  "anya-e0812n:2251_3": "tāniyeva kammāni kriyāni yesaṃ,",
  "anya-e0812n:2251_4": "te tayo silesā.",
  "anya-e0812n:2251_5": "Niyamo’vadhāraṇamasmiṃ atthīti niyamavā,",
  "anya-e0812n:2251_6": "paro añño silesopi.",
  "anya-e0812n:2251_7": "Niyamassa akkhepo nisedhanaṃ yassa,",
  "anya-e0812n:2251_8": "taṃ vacanamabhidhānaṃ yassa, tādisopi.",
  "anya-e0812n:2251_9": "Nāssa virodho atthītyavirodhi, sopi.",
  "anya-e0812n:2251_10": "Virodho asaṅgati ettha vijjatīti virodhi, sopi.",
  "anya-e0812n:2251_11": "Ocityaṃ samposetīti ocityasamposako,",
  "anya-e0812n:2251_12": "so ādi yassa alaṅkārantaragocarassa silesassa,",
  "anya-e0812n:2251_13": "so padato jātādisilesopi.",
  "anya-e0812n:2251_14": "Itite parepi silesabhedā santi.",
  "anya-e0812n:2251_15": "Esaṃ yathāvuttānaṃ nidassanesu payogesveva rūpaṃ sabhāvo lakkhaṇaṃ āvibhavissatīti.",
  "anya-e0812n:2252_0": "292- 3.",
  "anya-e0812n:2252_1": "Avuttasilesavisese dassetuṃ uddisati “viruddhā”iccādi.",
  "anya-e0812n:2252_2": "Viruddhāviruddhābhinnakammā api ubhayatthassa viruddhena ca aviruddhena ca abhinnena ca kammena samanvitā tayo silesā ca,",
  "anya-e0812n:2252_3": "paro añño niyamavāpi avadhāraṇena yuttasileso ca,",
  "anya-e0812n:2252_4": "niyamakkhepavacanopi avadhāraṇassa paṭisedhapakāsakābhidhānasileso ca,",
  "anya-e0812n:2252_5": "avirodhipi ubhayapakkhāvirodhisileso ca,",
  "anya-e0812n:2252_6": "virodhiapi ubhayatthassa virodhisileso ca,",
  "anya-e0812n:2252_7": "padajādi padena jāto vākyena jāto ocityasamposakādisilesopīti esaṃ silesānaṃ nidassanesveva nidassanasaṅkhataudāharaṇesveva",
  "anya-e0812n:2252_8": "rūpaṃ sarūpaṃ tesaṃ lakkhaṇaṃ vā āvibhavissati,",
  "anya-e0812n:2252_9": "nidassiyamānaudāharaṇeneva lakkhaṇassa gammamānattā visuṃ na kathessāmīti adhippāyo.",
  "anya-e0812n:2252_10": "Viruddhāni ca aviruddhāni ca abhinnañceti ca,",
  "anya-e0812n:2252_11": "tameva kammaṃ kriyā yesaṃ silesānamiti ca,",
  "anya-e0812n:2252_12": "niyamo avadhāraṇaṃ asmiṃ atthīti ca,",
  "anya-e0812n:2252_13": "niyamassa akkhepo paṭisedho assa atthīti ca,",
  "anya-e0812n:2252_14": "taṃ vacanaṃ abhidhānaṃ yassa silesassāti ca,",
  "anya-e0812n:2252_15": "nāssa virodho atthīti ca,",
  "anya-e0812n:2252_16": "ocityaṃ samposetīti ca,",
  "anya-e0812n:2252_17": "so ādi yassa upamāsilesādinoti ca,",
  "anya-e0812n:2252_18": "padato jātoti ca,",
  "anya-e0812n:2252_19": "so ādi yassa vākyassāti ca viggaho.",
  "anya-e0812n:2253_0": "Viruddhakammasilesa",
  "anya-e0812n:2254_0": "294.",
  "anya-e0812n:2255_0": "Savase vattayaṃ lokaṃ, akhilaṃ kallaviggaho kalaviggaho (sī.);",
  "anya-e0812n:2256_0": "Parābhavati mārāri, dhammarājā vijambhate.",
  "anya-e0812n:2257_0": "294.",
  "anya-e0812n:2257_1": "Tato kamena tedassīyanti “savase”iccādi.",
  "anya-e0812n:2257_2": "Akhilaṃ lokaṃ savase vattayaṃ mārāri dhammarājā ca,",
  "anya-e0812n:2257_3": "kallo manuñño viggaho kalaho yassa mārārino,",
  "anya-e0812n:2257_4": "viggaho sarīrasampadā yassa dhammarājassa,",
  "anya-e0812n:2257_5": "tesu mārāri parābhavati parābhavamapeti bodhiyaṃ paṭiladdhaparājayavasena,",
  "anya-e0812n:2257_6": "dhammarājā samantabhaddo tu vijambhate lokattayabyāpisamullapitavijayaddhanipavattivasena samaṃ bhavatīti",
  "anya-e0812n:2257_7": "ayaṃ viruddhakammasileso parābhavavijambhanānamaññoññavirodhato.",
  "anya-e0812n:2258_0": "294.",
  "anya-e0812n:2258_1": "Idāni uddesakkamena udāharati “savase”iccādi.",
  "anya-e0812n:2258_2": "Akhilaṃ lokaṃ savase vattayaṃ anatthe yuñjanato attano vase vattayanto, no ce,",
  "anya-e0812n:2258_3": "sakalalokaṃ hite yuñjanato attano vase vattayanto kallaviggaho manuññakalaho, no ce,",
  "anya-e0812n:2258_4": "manuññasarīrasampattiyutto mārāri parābhavati bodhimūle laddhaparājayavasena parābhavaṃ pāpuṇāti,",
  "anya-e0812n:2258_5": "dhammarājā tathāgato pana vijambhate lokattaye patthaṭajayaghosavasena vijambhatīti.",
  "anya-e0812n:2258_6": "Parābhavanavijambhanakriyānaṃ aññamaññaviruddhattā ayaṃ viruddhakammasileso nāma.",
  "anya-e0812n:2258_7": "Sassa attano vaso issariyamiti ca,",
  "anya-e0812n:2258_8": "kallo manuñño viggaho vivādo deho vā yasseti ca vākyaṃ.",
  "anya-e0812n:2259_0": "Aviruddhakammasilesa",
  "anya-e0812n:2260_0": "295.",
  "anya-e0812n:2261_0": "Sabhāvamadhuraṃ puñña-visesodayasambhavaṃ;",
  "anya-e0812n:2262_0": "Suṇanti vācaṃ munino, janā passanti cā’mataṃ.",
  "anya-e0812n:2263_0": "295.",
  "anya-e0812n:2263_1": "“Sabhāve”ccādi.",
  "anya-e0812n:2263_2": "Sabhāveneva madhurā piyā vācā,",
  "anya-e0812n:2263_3": "madhuraṃ amataṃ,",
  "anya-e0812n:2263_4": "puññavisesassa udayo abhivaḍḍhi,",
  "anya-e0812n:2263_5": "tena sambhavo,",
  "anya-e0812n:2263_6": "yassa vā taṃ,",
  "anya-e0812n:2263_7": "munino vācaṃ saddhammasaṅkhātaṃ janā suṇanti,",
  "anya-e0812n:2263_8": "tassayaṃ amatañca tassa ca nissayaṃ amatanti (ka.) passantīti ayamaviruddhakammasileso savanadassanānaṃ aviruddhattāti.",
  "anya-e0812n:2264_0": "295.",
  "anya-e0812n:2264_1": "“Sabhāva”miccādi.",
  "anya-e0812n:2264_2": "Sabhāvamadhuraṃ “vācāmadhuraṃ karissāmī”ti kattabbapayogaṃ vināpi madhurattā pakatimadhuraṃ, no ce,",
  "anya-e0812n:2264_3": "kenaci paccayena anuppannattā saṅkharavisesaṃ vināpi pakatipaṇītaṃ,",
  "anya-e0812n:2264_4": "puññavisesodayasambhavaṃ puññavisesadesakassa munino kassaci kusalavisesassa abhivuddhiyā sambhūtaṃ, no ce,",
  "anya-e0812n:2264_5": "veneyyajanānaṃ nibbānādhippāyena katakusalavisesassa abhivuddhiyā ārammaṇattena paṭiladdhaṃ munino vācaṃ saddhammasaṅkhātaṃ suṇanti,",
  "anya-e0812n:2264_6": "amataṃ nibbānañca janā veneyyajanā passantīti.",
  "anya-e0812n:2264_7": "Savanadassanakriyānaṃ aññamaññāviruddhattā ayaṃ aviruddhakammasileso.",
  "anya-e0812n:2264_8": "Sassa attano bhāvoti ca,",
  "anya-e0812n:2264_9": "tena madhurā,",
  "anya-e0812n:2264_10": "madhuramiti ca,",
  "anya-e0812n:2264_11": "puññameva visesoti ca,",
  "anya-e0812n:2264_12": "tassodayoti ca,",
  "anya-e0812n:2264_13": "tena sambhavo yasseti ca viggaho.",
  "anya-e0812n:2265_0": "Abhinnakammasilesa",
  "anya-e0812n:2266_0": "296.",
  "anya-e0812n:2267_0": "Andhakārāpahārāya,",
  "anya-e0812n:2268_0": "Sabhāvamadhurāya ca;",
  "anya-e0812n:2269_0": "Mano pīṇeti dhinoti jantūnaṃ,",
  "anya-e0812n:2270_0": "Jino vācāya bhāya ca.",
  "anya-e0812n:2271_0": "296.",
  "anya-e0812n:2271_1": "“Andhakāre”ccādi.",
  "anya-e0812n:2271_2": "Andhakāraṃ mohasaṅkhātaṃ pakatiandhakāraṃ vā apaharatīti andhakārāpahārā, vācā, bhā ca.",
  "anya-e0812n:2271_3": "Tāya sabhāvabhāsāya,",
  "anya-e0812n:2271_4": "sobhāya ca jino jantūnaṃ mano cittaṃ pīṇetīti ayamabhinnakammasileso pīṇanalakkhaṇāyekāya kriyāya vācāya bhāya ca sampannoti.",
  "anya-e0812n:2272_0": "296.",
  "anya-e0812n:2272_1": "“Andhakārā”iccādi.",
  "anya-e0812n:2272_2": "Andhakārāpahārāya mohandhakāraṃ pakatiandhakāraṃ vā apaharaṇāya sabhāvamadhurāya ca sabhāvato kaṇṇasukhāya,",
  "anya-e0812n:2272_3": "sabhāvato nettābhirāmāya vācāya bhāya sarīrakantiyā ca jino jantūnaṃ mano cittaṃ dhinoti pīṇetīti.",
  "anya-e0812n:2272_4": "Pīṇayanasabhāvāya ekāya kriyāya saddhiṃ karaṇabhūtānaṃ dvinnaṃ vācābhānaṃ yojitattā ayaṃ abhinnakammasileso.",
  "anya-e0812n:2272_5": "Andhakāra’mapaharatīti ca,",
  "anya-e0812n:2272_6": "sabhāvena madhurāti ca vākyaṃ.",
  "anya-e0812n:2273_0": "Niyamavantasilesa",
  "anya-e0812n:2274_0": "297.",
  "anya-e0812n:2275_0": "Kesakkhīnaṃva kaṇhattaṃ, samūnaṃyeva vaṅkatā;",
  "anya-e0812n:2276_0": "Pāṇipādādharānaṃva, munindassā’tirattatā.",
  "anya-e0812n:2277_0": "297.",
  "anya-e0812n:2277_1": "“Kesi”ccādi.",
  "anya-e0812n:2277_2": "Kaṇhattaṃ kesakkhīnaṃyeva,",
  "anya-e0812n:2277_3": "na manasi,",
  "anya-e0812n:2277_4": "kaṇhattaguṇo pāpattañca siliṭṭhaṃ.",
  "anya-e0812n:2277_5": "Vaṅkatā bhamūnaṃyeva,",
  "anya-e0812n:2277_6": "na ajjhāsaye,",
  "anya-e0812n:2277_7": "vaṅkatānatattaṃ saṭhattañca siliṭṭhaṃ.",
  "anya-e0812n:2277_8": "Atirattatā pāṇipādādharānaṃyeva, na citte,",
  "anya-e0812n:2277_9": "atirattatāguṇo rāgo ca silissate.",
  "anya-e0812n:2277_10": "“Munindassā”ti “kaṇhatta”ntiādīsu sabbattha sambandhanīyaṃ.",
  "anya-e0812n:2277_11": "Niyamavā sileso kesakkhīnaṃvāti avadhāraṇappayogāti.",
  "anya-e0812n:2278_0": "297.",
  "anya-e0812n:2278_1": "“Kesakkhīna”miccādi.",
  "anya-e0812n:2278_2": "Munindassa kaṇhattaṃ kesakkhīnaṃ eva hoti,",
  "anya-e0812n:2278_3": "kaṇhattasaṅkhatamakusalaṃ na citte.",
  "anya-e0812n:2278_4": "Vaṅkatā bhamūnaṃyeva,",
  "anya-e0812n:2278_5": "najjhāsaye.",
  "anya-e0812n:2278_6": "Atirattatā pāṇipādādharānaṃ eva,",
  "anya-e0812n:2278_7": "na kesuci vatthūsūti.",
  "anya-e0812n:2278_8": "“Kesakkhīnaṃvā”tiādīsu niyamasaṅkhātaavadhāraṇapadassa vijjamānattā kaṇhabhāvena saddhiṃ pāpattassa ca,",
  "anya-e0812n:2278_9": "vaṅkaguṇena saddhiṃ sāṭheyyassa ca,",
  "anya-e0812n:2278_10": "rattaguṇena saddhiṃ rāgassa ca siliṭṭhattā ayaṃ niyamavantasileso nāma.",
  "anya-e0812n:2278_11": "Kesāni ca akkhīni ceti ca,",
  "anya-e0812n:2278_12": "kaṇhassa bhāvoti ca,",
  "anya-e0812n:2278_13": "vaṅkassa bhāvoti ca,",
  "anya-e0812n:2278_14": "pāṇayo ca pādāni ca adharāni cāti ca,",
  "anya-e0812n:2278_15": "atirattassa bhāvoti ca viggaho.",
  "anya-e0812n:2279_0": "Niyamakkhepasilesa",
  "anya-e0812n:2280_0": "298.",
  "anya-e0812n:2281_0": "Pāṇipādādharesveva, sārāgo tava dissati;",
  "anya-e0812n:2282_0": "Dissate so’ya’matha vā, nātha sādhuguṇesvapi.",
  "anya-e0812n:2283_0": "298.",
  "anya-e0812n:2283_1": "“Pāṇi”ccādi.",
  "anya-e0812n:2283_2": "Nātha tava pāṇipādādharesveva sārāgo sobhano rattavaṇṇo dissati, na citte,",
  "anya-e0812n:2283_3": "sārāgo rattavaṇṇo chandarāgo cāti siliṭṭhaṃ.",
  "anya-e0812n:2283_4": "Ayaṃ niyamo akkhipyate.",
  "anya-e0812n:2283_5": "Atha vā kathaṃ niyamyate,",
  "anya-e0812n:2283_6": "yato so ayaṃ sārāgo sādhūnaṃ guṇesveva virāgalakkhaṇo dissate iti.",
  "anya-e0812n:2283_7": "Tasmā kathamavadhārīyatīti niyamakkhepavacano silesoyaṃ.",
  "anya-e0812n:2284_0": "298.",
  "anya-e0812n:2284_1": "“Pāṇi”ccādi.",
  "anya-e0812n:2284_2": "He nātha tava sārāgo sobhano rattavaṇṇo pāṇipādādharesveva dissati,",
  "anya-e0812n:2284_3": "citte lobho pana na dissati.",
  "anya-e0812n:2284_4": "Atha vā so ayaṃ sārāgo kattukamyatākusalacchandabhūto sādhuguṇesvapi sajjanānaṃ sīlādiguṇesupi dissati.",
  "anya-e0812n:2284_5": "“Evā”ti dassitaniyamassa paṭisedhakena “atha vā”ti vacanena samannāgatattā rattavaṇṇasaṅkhātarāgena lobhassa",
  "anya-e0812n:2284_6": "siliṭṭhattā ca ayaṃ niyamakkhepavacanasileso.",
  "anya-e0812n:2284_7": "Saṃ sobhano rāgoti viggaho.",
  "anya-e0812n:2285_0": "Avirodhisilesa",
  "anya-e0812n:2286_0": "299.",
  "anya-e0812n:2287_0": "Salakkhaṇo’tisubhago,",
  "anya-e0812n:2288_0": "Tejassī niyatodayo;",
  "anya-e0812n:2289_0": "Lokeso jitasaṃkleso,",
  "anya-e0812n:2290_0": "Vibhāti samaṇissaro.",
  "anya-e0812n:2291_0": "299.",
  "anya-e0812n:2291_1": "“Salakkhaṇo”iccādi.",
  "anya-e0812n:2291_2": "Saha lakkhaṇena sasarūpena dvattiṃ savarapurisalakkhaṇena vā vattamāno salakkhaṇo,",
  "anya-e0812n:2291_3": "cando munindo ca,",
  "anya-e0812n:2291_4": "atisubhago so ca,",
  "anya-e0812n:2291_5": "tejassī sūriyo pabhāvisesayutto ca,",
  "anya-e0812n:2291_6": "niyato patidinamudayo pabhālakkhaṇo yassa so niyatodayo, sūriyo,",
  "anya-e0812n:2291_7": "niyato thiro udayo sammāsambuddho sambodhirūpo yassa so niyatodayo, munindo,",
  "anya-e0812n:2291_8": "lokeso brahmā munindo ca,",
  "anya-e0812n:2291_9": "jito saṃkleso jhānarativasena kāyacittābādho yena so, brahmā,",
  "anya-e0812n:2291_10": "jito saṃkleso dasavidho aggamaggaññāṇalābhā yena so.",
  "anya-e0812n:2291_11": "So maṇīnaṃ issaro upamaṇi uttamamaṇi (?),",
  "anya-e0812n:2291_12": "samaṇānaṃ issaro munindo vibhātīti yojjaṃ.",
  "anya-e0812n:2291_13": "Ayamavirodhisileso lakkhaṇasubhagādīnamubhayatthāpi abyavahitattā.",
  "anya-e0812n:2292_0": "299.",
  "anya-e0812n:2292_1": "“Salakkhaṇo”iccādi.",
  "anya-e0812n:2292_2": "Salakkhaṇo lakkhaṇena sahito,",
  "anya-e0812n:2292_3": "atisubhago atisundarāya lakkhiyā samannāgato, no ce,",
  "anya-e0812n:2292_4": "dvattiṃsamahāpurisalakkhaṇehi sahito ativiya sobhādīhi yutto,",
  "anya-e0812n:2292_5": "tejassī andhakāravidhamanasaṅkhatamahānubhāvena yutto,",
  "anya-e0812n:2292_6": "niyatodayo patidinaṃ pubbaṇhakāle niyamitagaganuggamano, no ce,",
  "anya-e0812n:2292_7": "nirantarapavattabuddhatejasā yutto thirasabbaññupadavisaṅkhātābhivuḍḍhiyā samannāgato,",
  "anya-e0812n:2292_8": "lokeso brahmabhūto,",
  "anya-e0812n:2292_9": "jitasaṃkleso jhānapītiyā vijitakāyacittadaratho, no ce,",
  "anya-e0812n:2292_10": "tilokassa issarabhūto catutthamaggaññāṇena hatadasavidhasaṃkileso,",
  "anya-e0812n:2292_11": "samaṇissaro so uttamo maṇi vibhāti sobhati, no ce,",
  "anya-e0812n:2292_12": "samaṇānaṃ issaro vibhāti dibbatīti.",
  "anya-e0812n:2292_13": "“Salakkhaṇo subhago”iccādikānaṃ dvinnaṃ padānaṃ aviruddhattā ca,",
  "anya-e0812n:2292_14": "paṭhamapāde candena dutiye sūriyena tatiye brahmunā catutthe maṇinā ca sabbaññupadatthassa siliṭṭhattā ca ayaṃ avirodhisileso nāma.",
  "anya-e0812n:2292_15": "Saha lakkhaṇena vattamānoti ca,",
  "anya-e0812n:2292_16": "atisobhano bhago sirī vā sirīkāmapayatanādiko vā assāti ca,",
  "anya-e0812n:2292_17": "tejo assa atthīti ca,",
  "anya-e0812n:2292_18": "niyato udayo asseti ca,",
  "anya-e0812n:2292_19": "lokassa iso issaroti ca,",
  "anya-e0812n:2292_20": "jito saṃkleso yeneti ca,",
  "anya-e0812n:2292_21": "maṇīnaṃ samaṇānaṃ vā issaroti ca vākyaṃ.",
  "anya-e0812n:2293_0": "Virodhisilesa",
  "anya-e0812n:2294_0": "300.",
  "anya-e0812n:2295_0": "Asamopi samo loke,",
  "anya-e0812n:2296_0": "Lokesopi naruttamo;",
  "anya-e0812n:2297_0": "Sadayopya’dayo pāpe,",
  "anya-e0812n:2298_0": "Cittā’yaṃ munino gati.",
  "anya-e0812n:2299_0": "300.",
  "anya-e0812n:2299_1": "“Asamopi”ccādi.",
  "anya-e0812n:2299_2": "Natthi samo rājaguṇādīhi assāti asamo,",
  "anya-e0812n:2299_3": "koci rājādi,",
  "anya-e0812n:2299_4": "“asamo”ti lokekasikhāmaṇibhāvena muni.",
  "anya-e0812n:2299_5": "Tattha yadā asamo rājādi,",
  "anya-e0812n:2299_6": "tadā loke samoti viruddhaṃ asamattā tassa.",
  "anya-e0812n:2299_7": "Apisaddo virodhaṃ joteti.",
  "anya-e0812n:2299_8": "Pakkhantare tvaviruddhaṃ,",
  "anya-e0812n:2299_9": "loke devadattādīnaṃ virodhisattānaṃ rāhulādīnaṃ avirodhisattānañca samattā,",
  "anya-e0812n:2299_10": "tatoyevāyaṃ virodhābhāsānañcasā virodhoyeva.",
  "anya-e0812n:2299_11": "Lokeso brahmā muni ca.",
  "anya-e0812n:2299_12": "Tattha “brahmā naruttamo”ti viruddhaṃ dibbayonittā tassa.",
  "anya-e0812n:2299_13": "Pakkhantare tvabyāghāto uttamanarattā tassa.",
  "anya-e0812n:2299_14": "Dayo dānaṃ,",
  "anya-e0812n:2299_15": "saha dayenāti sadayo,",
  "anya-e0812n:2299_16": "koci puriso.",
  "anya-e0812n:2299_17": "Saha dayāya vattatīti sadayo, muni.",
  "anya-e0812n:2299_18": "Tattha puriso dāyako pāpe jane kathamadayoti virujjhati.",
  "anya-e0812n:2299_19": "Muni pāpe rāgādike adayoti virujjhati.",
  "anya-e0812n:2299_20": "Tasmā munino ayaṃ yathāvuttā gati pavatti cittā abbhutāti ayaṃ vuttanayena virodhisileso udāhaṭo.",
  "anya-e0812n:2300_0": "300.",
  "anya-e0812n:2300_1": "“Asamo”iccādi.",
  "anya-e0812n:2300_2": "Asamopi atulyopi koci rājādiko loke samo tulyo, no ce,",
  "anya-e0812n:2300_3": "sadisapuggalarahito eva rāhulabhadradevadattādisabbaloke anunayapaṭighābhāvena samo hoti.",
  "anya-e0812n:2300_4": "Lokesopi brahmabhūtopi naruttamo naravaro hoti, no ce,",
  "anya-e0812n:2300_5": "sakalalokādhipati hutvā eva naruttamo.",
  "anya-e0812n:2300_6": "Sadayopi yācakesu dayasaṅkhātena dānena yuttopi pāpe pāpiṭṭhe adayo dānarahito, no ce,",
  "anya-e0812n:2300_7": "dayāsahito eva akusale niddayo.",
  "anya-e0812n:2300_8": "Munino ayaṃ gati pavatti cittā vicittāti rājādino asamasamatā ca,",
  "anya-e0812n:2300_9": "brahmā hutvā uttamanarabhāvo ca,",
  "anya-e0812n:2300_10": "dānasahitassa kassaci purisassa dānarahitabhāvo ca viruddho hoti.",
  "anya-e0812n:2300_11": "Tasmā rājabrahmapurisehi munino siliṭṭhattā ayaṃ virodhisileso nāma.",
  "anya-e0812n:2300_12": "Pubbapubbapakkhe virodho aparāparapakkhehi nirākato hoti.",
  "anya-e0812n:2300_13": "Pubbapakkhe apisaddo virodhaṃ joteti,",
  "anya-e0812n:2300_14": "aparapakkhe avadhāraṇanti.",
  "anya-e0812n:2300_15": "Natthi samo yasseti ca,",
  "anya-e0812n:2300_16": "naro ca so uttamo ceti ca,",
  "anya-e0812n:2300_17": "saha dayena dayāya vā vattamānoti ca,",
  "anya-e0812n:2300_18": "natthi dayo dayā vā asseti ca viggaho.",
  "anya-e0812n:2301_0": "Ocityasamposakapadasilesa",
  "anya-e0812n:2302_0": "301.",
  "anya-e0812n:2303_0": "Saṃsāradukkhopahatā-vanatā janatā tvayi;",
  "anya-e0812n:2304_0": "Sukha’micchita’maccantaṃ, amatandada vindati.",
  "anya-e0812n:2305_0": "301.",
  "anya-e0812n:2305_1": "Udāharati “saṃsāre”ccādi.",
  "anya-e0812n:2305_2": "Saṃsāro abbocchinnaṃ vattamānā khandhapaṭipāṭiyeva dukkhaṃ dukkhamattādinā,",
  "anya-e0812n:2305_3": "tena upahatā pahaṭā janatā,",
  "anya-e0812n:2305_4": "amataṃ sukhaṃ amataṃ vā nibbānaṃ dadātīti amatandadāti āmantanaṃ,",
  "anya-e0812n:2305_5": "tvayi avanatā paṇāmavasena icchitamatimataṃ dukkhāpagamanibbattaṃ kāyikaṃ cetasikañca sukhaṃ accantaṃ vindati paṭilabhatīti.",
  "anya-e0812n:2305_6": "Ettha amataṃ sudhā nibbānañca,",
  "anya-e0812n:2305_7": "amatandado dukkhopahate sukhayatīti ucitanti “amataṃ dadātī”ti padamadhigate vatthuni ocityaṃ samposayatīti ocityasamposako padasilesoyaṃ.",
  "anya-e0812n:2305_8": "Ādisaddena “sugandhisobhāsambandhī”tyādyupamāsilesādayo saṅgahitāti.",
  "anya-e0812n:2306_0": "301.",
  "anya-e0812n:2306_1": "“Saṃsāra”iccādi.",
  "anya-e0812n:2306_2": "Saṃsāradukkhopahatā khandhadhātuāyatanānaṃ nirantarapavattisaṅkhātena dukkhena upahatā janatā,",
  "anya-e0812n:2306_3": "amatandada he sudhādāyaka no ce,",
  "anya-e0812n:2306_4": "nibbānadāyaka tathāgata tvayi avanatā paṇamanavasena onatā icchitaṃ abhimataṃ sukhaṃ kāyikacetasikasukhaṃ accantaṃ atisayena vindati sevatīti.",
  "anya-e0812n:2306_5": "Amatadāyakā dukkhite sukhite karontīti idaṃ ucitameveti ubhayatthassāpi vācakaṃ “amataṃ dadātī”ti padaṃ",
  "anya-e0812n:2306_6": "tādisajanassa sukhadāne ocityaṃ posetīti ayaṃ ocityasamposakapadasileso.",
  "anya-e0812n:2306_7": "Saṃsāroyeva dukkhanti ca,",
  "anya-e0812n:2306_8": "tena upahatāti ca,",
  "anya-e0812n:2306_9": "amataṃ sudhaṃ nibbānaṃ vā dadātīti ca vākyaṃ.",
  "anya-e0812n:2307_0": "302.",
  "anya-e0812n:2308_0": "Guṇayuttehi vatthūhi, samaṃ katvāna kassaci;",
  "anya-e0812n:2309_0": "Saṃkittanaṃ bhavati yaṃ, sā matā tulyayogitā.",
  "anya-e0812n:2310_0": "302.",
  "anya-e0812n:2310_1": "Tulyayogitaṃ yojayati “guṇe”ccādinā.",
  "anya-e0812n:2310_2": "Guṇo dhammo sādhu asādhu vā,",
  "anya-e0812n:2310_3": "tena yuttehi vatthūhi saha samaṃ katvāna vatthuto asāmyepi tathābhāvamāropya kassaci purisādino thutinindatthaṃ yaṃ kittanamākhyānaṃ,",
  "anya-e0812n:2310_4": "sā tulyakkhaṇā tulyayogitā matā,",
  "anya-e0812n:2310_5": "vattumicchitena guṇena tādisānaṃ tulyayogitāpaṭipādanato tadatthiyena tulyayogitā tathā dvidhā vattati.",
  "anya-e0812n:2311_0": "302.",
  "anya-e0812n:2311_1": "Idāni tulyayogitālaṅkāraṃ dasseti “guṇayuttehi”iccādinā.",
  "anya-e0812n:2311_2": "Guṇayuttehi sundarāsundarehi yehi kehici guṇehi yuttehi vatthūhi,",
  "anya-e0812n:2311_3": "samaṃ katvāna tatvato asamānesupi samānattabuddhiyā āropanaṃ katvā,",
  "anya-e0812n:2311_4": "kassaci purisādino thutiṃ nindaṃ vā nissāya yaṃ saṃkittanaṃ guṇāguṇakathanaṃ bhavati,",
  "anya-e0812n:2311_5": "sā tulyayogitāti matāti.",
  "anya-e0812n:2311_6": "Guṇehi yuttāti ca,",
  "anya-e0812n:2311_7": "tulyena guṇena saha yogoti ca,",
  "anya-e0812n:2311_8": "so etesaṃ raṃsimālībhagavantādīnamatthīti ca,",
  "anya-e0812n:2311_9": "tesaṃ bhāvo tulyaguṇasambandhoti ca viggaho.",
  "anya-e0812n:2311_10": "Ettha tulyaguṇayuttapadatthānaṃ tagguṇasambandhassa tulyayogitābhāvato tappaṭipādako uttiviseso tadatthiyena tulyayogitāti ñeyyā.",
  "anya-e0812n:2312_0": "303.",
  "anya-e0812n:2313_0": "Sampattasammado loko,",
  "anya-e0812n:2314_0": "Sampattālokasampado;",
  "anya-e0812n:2315_0": "Ubhohi raṃsimālī ca,",
  "anya-e0812n:2316_0": "Bhagavā ca tamonudo.",
  "anya-e0812n:2317_0": "303.",
  "anya-e0812n:2317_1": "Udāharati “sampatte”ccādi.",
  "anya-e0812n:2317_2": "Tamaṃ nudatīti tamonudo.",
  "anya-e0812n:2317_3": "Raṃsimālī sūriyo ca,",
  "anya-e0812n:2317_4": "atha vā sammāsambuddho cāti ubhohi karaṇabhūtehi hetubhūtehi vā loko sattaloko,",
  "anya-e0812n:2317_5": "sampatto sammado pīti yena tathāvidho ca,",
  "anya-e0812n:2317_6": "sampatto ālokassa sampadā yena tathāvidho cāpīti.",
  "anya-e0812n:2317_7": "Ettha pītidānādiguṇayuttena raṃsimālinā samaṃ katvā bhagavato thutivasena kittananti lakkhaṇaṃ yojanīyaṃ.",
  "anya-e0812n:2318_0": "303.",
  "anya-e0812n:2318_1": "Idāni udāharati “sampatti”ccādinā.",
  "anya-e0812n:2318_2": "Tamonudo andhakāraṃ paharanto raṃsimālī ca bhagavā ca ubhohi karaṇabhūtehi hetubhūtehi vā,",
  "anya-e0812n:2318_3": "loko sattaloko sampattasammado paṭiladdhapītiko ca sampattālokasampadā ca hotīti.",
  "anya-e0812n:2318_4": "Ettha pītidānālokakaraṇasaṅkhātaguṇayuttena sūriyena tulyaṃ katvā bhagavato thutivasena guṇakathanaṃ hoti.",
  "anya-e0812n:2318_5": "Sampatto sammado pīti yeneti ca,",
  "anya-e0812n:2318_6": "ālokassa sampadāti ca,",
  "anya-e0812n:2318_7": "sampattā ālokasampadā yeneti ca,",
  "anya-e0812n:2318_8": "tamaṃ nudatīti ca vākyaṃ.",
  "anya-e0812n:2318_9": "Udāharaṇe adassitepi asādhuguṇayuttena kenaci vatthunā samaṃ katvā kassaci kātabbanindāpi evameva daṭṭhabbā.",
  "anya-e0812n:2319_0": "304.",
  "anya-e0812n:2320_0": "Atthantaraṃ sādhayatā, kiñci taṃsadisaṃ phalaṃ;",
  "anya-e0812n:2321_0": "Dassīyate asantaṃ vā, santaṃ vā taṃ nidassanaṃ.",
  "anya-e0812n:2322_0": "304.",
  "anya-e0812n:2322_1": "Nidassanaṃ padasseti “atthantara”miccādinā.",
  "anya-e0812n:2322_2": "Atthantaraṃ nidassetabbāpekkhāya aññaṃ kiñci ucitaṃ kāriyaṃ sādhayatā kenaci vatthunā hetubhūtena,",
  "anya-e0812n:2322_3": "tena atthantareneva sadisaṃ tulyaṃ phalaṃ kiñci asantaṃ aniṭṭhaṃ vā santaṃ iṭṭhaṃ vā dassīyate paṭipādīyate,",
  "anya-e0812n:2322_4": "taṃ evaṃlakkhaṇaṃ nidassanaṃ siyā.",
  "anya-e0812n:2323_0": "304.",
  "anya-e0812n:2323_1": "Idāni nidassanālaṅkāraṃ nidasseti “atthantari”ccādinā.",
  "anya-e0812n:2323_2": "Atthantaraṃ niddisitabbato aññaṃ ucitakāriyasaṅkhātamattaṃ ucitakicca…",
  "anya-e0812n:2323_3": "(ka.) sādhayatā sādhayantena kenaci vatthunā taṃsadisaṃ tena atthantarena samānaṃ asantaṃ aniṭṭhaṃ vā",
  "anya-e0812n:2323_4": "santaṃ iṭṭhaṃ vā kiñci phalaṃ dassīyate vatthūhi paṭipādīyate,",
  "anya-e0812n:2323_5": "taṃ tādisaṃ phalaṃ nidassanaṃ nāmāti.",
  "anya-e0812n:2323_6": "Attho ca so antaro añño cāti ca,",
  "anya-e0812n:2323_7": "tena atthantarena sadisamiti ca,",
  "anya-e0812n:2323_8": "nidassīyateti ca viggaho.",
  "anya-e0812n:2324_0": "Asantaphalanidassana",
  "anya-e0812n:2325_0": "305.",
  "anya-e0812n:2326_0": "Udayā samaṇindassa, yanti pāpā parābhavaṃ;",
  "anya-e0812n:2327_0": "Dhammarājaviruddhānaṃ, sūcayantā dīpayantā (sī.) durantataṃ.",
  "anya-e0812n:2328_0": "305.",
  "anya-e0812n:2328_1": "“Udayā”iccādi.",
  "anya-e0812n:2328_2": "Samaṇindassa mahāmunino udayā pātubhāvena pāpā lobhādayo parābhavaṃ nidhanaṃ yanti,",
  "anya-e0812n:2328_3": "parābhavantīti vuttaṃ hoti.",
  "anya-e0812n:2328_4": "Udayapubbakena pāpaparābhavanatthantarena sadisaṃ phalaṃ nidasseti.",
  "anya-e0812n:2328_5": "Kiṃ karontā?",
  "anya-e0812n:2328_6": "Dhammarājā dhammānapeto rājā,",
  "anya-e0812n:2328_7": "munindo cāti siliṭṭhaṃ,",
  "anya-e0812n:2328_8": "tena viruddhānaṃ,",
  "anya-e0812n:2328_9": "duṭṭho viruddho anto avasānaṃ yassa,",
  "anya-e0812n:2328_10": "tassa bhāvo,",
  "anya-e0812n:2328_11": "taṃ sūcayantāti dhammarājavirodhahetukaṃ asantaphalametaṃ nidassanaṃ parābhavassāniṭṭhattā.",
  "anya-e0812n:2329_0": "305.",
  "anya-e0812n:2329_1": "Idāni udāharati “udayā”iccādinā.",
  "anya-e0812n:2329_2": "Samaṇindassa munindassa udayā loke pātubhāvena pāpā lobhādayo dhammarājaviruddhānaṃ rājadhammehi samannāgatarājūhi,",
  "anya-e0812n:2329_3": "dhammādhipatinā munindena vā viruddhānaṃ durantataṃ aniṭṭhāvasānataṃ sūcayantā pakāsento parābhavaṃ parihāniṃ yanti pāpuṇantīti.",
  "anya-e0812n:2329_4": "Ettha pubbaddhena udayapubbako pāpaparābhavanasaṅkhāto atthantaro dassito,",
  "anya-e0812n:2329_5": "aparaddhena taṃsadisavirodhahetukaṃ durantasaṅkhātaṃ asantaphalaṃ dasseti.",
  "anya-e0812n:2329_6": "Dhammarājavirodhahetukaṃ asantaphalametaṃ parābhavassāniṭṭhattā.",
  "anya-e0812n:2329_7": "Samaṇānamindoti ca,",
  "anya-e0812n:2329_8": "dhammena yutto rājāti vā dhammesu rājāti vāti ca,",
  "anya-e0812n:2329_9": "tena viruddhāti ca,",
  "anya-e0812n:2329_10": "duṭṭho virūpo anto pariyosānaṃ yesamiti ca,",
  "anya-e0812n:2329_11": "tesaṃ bhāvoti ca vākyaṃ.",
  "anya-e0812n:2330_0": "Santaphalanidassana",
  "anya-e0812n:2331_0": "306.",
  "anya-e0812n:2332_0": "Sironikkhittacaraṇo-",
  "anya-e0812n:2333_0": "Cchariyāna’mbujāna’yaṃ;",
  "anya-e0812n:2334_0": "Paramabbhutataṃ loke,",
  "anya-e0812n:2335_0": "Viññāpeta’ttano jino.",
  "anya-e0812n:2336_0": "306.",
  "anya-e0812n:2336_1": "“Siro”ccādi.",
  "anya-e0812n:2336_2": "Acchariyānaṃ bhagavato caraṇāravindadvandasampaṭiggahaṇatthaṃ pathaviṃ bhinditvā samuggatānamacchariyaguṇopetānamambujānaṃ",
  "anya-e0812n:2336_3": "sirasi matthake nikkhittā caraṇā yena so jino.",
  "anya-e0812n:2336_4": "Ambujoparicaraṇanikkhepalakkhaṇenatthantarena sadisaṃ phalaṃ dasseti.",
  "anya-e0812n:2336_5": "Attano paramacchariyabhāvaṃ viññāpeti.",
  "anya-e0812n:2336_6": "Santaphalamidaṃ nidassanaṃ jinabbhutatthadīpanassa iṭṭhattāti.",
  "anya-e0812n:2337_0": "306.",
  "anya-e0812n:2337_1": "“Siro”iccādi.",
  "anya-e0812n:2337_2": "Ayaṃ jino acchariyānaṃ attano pādapaṭiggahaṇatthaṃ pathaviṃ bhinditvā uggatattā accharāpaharaṇayoggānaṃ",
  "anya-e0812n:2337_3": "ambujānaṃ sironikkhittacaraṇo matthake ṭhapitapādo loke sattaloke attano paramabbhutataṃ atiacchariyaguṇaṃ",
  "anya-e0812n:2337_4": "viññāpeti avabodhetīti.",
  "anya-e0812n:2337_5": "Ettha acchariyapadumānaṃ matthake caraṇanikkhepasaṅkhātena atthantarena paramabbhutataṃ viññāpetīti ayaṃ",
  "anya-e0812n:2337_6": "sadisasantaphalaṃ jinabbhutatthadīpanassa iṭṭhattā.",
  "anya-e0812n:2337_7": "Sirasi nikkhittāni caraṇāni yeneti ca,",
  "anya-e0812n:2337_8": "accharaṃ accharāsaṅghātaṃ arahantīti ca,",
  "anya-e0812n:2337_9": "paramo uttamo abbhuto guṇo asseti ca,",
  "anya-e0812n:2337_10": "tassa bhāvoti ca viggaho.",
  "anya-e0812n:2338_0": "307.",
  "anya-e0812n:2339_0": "Vibhūtiyāmahantattaṃ, adhippāyassa vā siyā;",
  "anya-e0812n:2340_0": "Paramukkaṃsataṃ yātaṃ, taṃ mahantatta’mīritaṃ.",
  "anya-e0812n:2341_0": "307.",
  "anya-e0812n:2341_1": "Mahantattamupadasseti “vibhūtiyā”iccādinā.",
  "anya-e0812n:2341_2": "Vibhūtiyā sampattiyā adhippāyassa vā ajjhāsayassa vā paramukkaṃsataṃ paramātisayabhāvaṃ yātaṃ upagataṃ mahantattaṃ nāma īritaṃ kathitaṃ.",
  "anya-e0812n:2342_0": "307.",
  "anya-e0812n:2342_1": "Idāni mahantattālaṅkāraṃ dasseti “vibhūti” iccādinā.",
  "anya-e0812n:2342_2": "Vibhūtiyā sampattiyā vā adhippāyassa ajjhāsayassa vā paramukkaṃsataṃ atyukkaṃsabhāvaṃ yātaṃ yaṃ mahantattaṃ siyā,",
  "anya-e0812n:2342_3": "taṃ mahantattamiti īritanti.",
  "anya-e0812n:2342_4": "Mahato bhāvoti ca,",
  "anya-e0812n:2342_5": "paramo ukkaṃso atisayo yasseti ca,",
  "anya-e0812n:2342_6": "tassa bhāvoti ca vākyaṃ.",
  "anya-e0812n:2343_0": "Vibhūtimahantatta",
  "anya-e0812n:2344_0": "308.",
  "anya-e0812n:2345_0": "Kirīṭaratanacchāyā-nuviddhātapavāraṇo;",
  "anya-e0812n:2346_0": "Purā paraṃ siriṃ vindi, bodhisatto’bhinikkhamā.",
  "anya-e0812n:2347_0": "308.",
  "anya-e0812n:2347_1": "Udāharati “kirīṭe”ccādi.",
  "anya-e0812n:2347_2": "Abhinikkhamā purā pubbe bodhisatto māyādeviyā putto paramukkaṭṭhaṃ anāññasādhāraṇaṃ siriṃ vibhūtiṃ vindi paṭilabhi. Kīdiso?",
  "anya-e0812n:2347_3": "Kirīṭe makuṭe ratanānaṃ chāyāhi sobhāhi anuviddho churito ātapavāraṇo setacchattaṃ yassa so tādisoti",
  "anya-e0812n:2347_4": "vibhūtiyā mahantattaṃ vuttaṃ “ātapavāraṇo ratanacchāyānuviddho”ti.",
  "anya-e0812n:2348_0": "308.",
  "anya-e0812n:2348_1": "Idāni udāharati “kirīṭa”iccādinā.",
  "anya-e0812n:2348_2": "Bodhisatto antimajātiyaṃ mahābodhisatto abhinikkhamā abhinikkhamanato purā pubbe kirīṭaratanacchāyānuviddhātapavāraṇo",
  "anya-e0812n:2348_3": "moliratanaraṃsīhi rañjitasetacchatto paramukkaṭṭhaṃ siriṃ vibhūtiṃ vindi anubhavīti.",
  "anya-e0812n:2348_4": "Ettha moliratanakantiyā setacchattassa oviddhabhāvakathanena vibhūtiyā mahantattaṃ hoti.",
  "anya-e0812n:2348_5": "Kirīṭe ratanānīti ca,",
  "anya-e0812n:2348_6": "tesaṃ chāyāyoti ca,",
  "anya-e0812n:2348_7": "tāhi anuviddho churito ātapavāraṇo yasseti ca vākyaṃ.",
  "anya-e0812n:2349_0": "Adhippāyamahantatta",
  "anya-e0812n:2350_0": "309.",
  "anya-e0812n:2351_0": "Satto sambodhiyaṃ bodhi-",
  "anya-e0812n:2352_0": "Satto sattahitāya so;",
  "anya-e0812n:2353_0": "Hitvā sneharasābaddha-",
  "anya-e0812n:2354_0": "Mapi rāhulamātaraṃ.",
  "anya-e0812n:2355_0": "309.",
  "anya-e0812n:2355_1": "“Satto”iccādi.",
  "anya-e0812n:2355_2": "Snehena piyabhāvena jātena rasena rāgena ābaddhamattani rāhulamātaraṃ bimbādevimpi,",
  "anya-e0812n:2355_3": "kimutaññaṃ yuvatijanaṃ,",
  "anya-e0812n:2355_4": "hitvā anapekkhitvā anāsatto hutvā sattānaṃ hitāya lokiyalokuttarāya vaḍḍhiyā bodhisatto siddhattho sambodhiyaṃ sabbaññutaññāṇeyeva satto āsatto,",
  "anya-e0812n:2355_5": "tattheva laggoti adhippāyo.",
  "anya-e0812n:2355_6": "Mahantattamukkaṭṭhaṃ tādisavanitāratanānāsajjanalakkhaṇamālakkhīyatīti.",
  "anya-e0812n:2356_0": "309.",
  "anya-e0812n:2356_1": "“Satto”iccādi.",
  "anya-e0812n:2356_2": "So bodhisatto sneharasābaddhaṃ piyabhāvasaṅkhātarāgena ābaddhaṃ rāhulamātaraṃ api bimbādevimpi hitvā",
  "anya-e0812n:2356_3": "sattahitāya sattānaṃ lokiyalokuttaratthāya sambodhiyaṃ sabbaññutaññāṇeyeva satto laggoti.",
  "anya-e0812n:2356_4": "Tādisaitthiratanepi alaggatākathanena bodhisattassa ukkaṭṭhajjhāsayamahantattaṃ vuttaṃ hoti.",
  "anya-e0812n:2356_5": "Sammā bujjhati etāyāti ca,",
  "anya-e0812n:2356_6": "bodhiyaṃ satto laggoti ca,",
  "anya-e0812n:2356_7": "sattānaṃ hitamiti ca,",
  "anya-e0812n:2356_8": "snehena piyabhāvena jāto raso rāgoti ca,",
  "anya-e0812n:2356_9": "tena ābaddhāti ca viggaho.",
  "anya-e0812n:2357_0": "310.",
  "anya-e0812n:2358_0": "Gopetvā vaṇṇanīyaṃ yaṃ,",
  "anya-e0812n:2359_0": "Kiñci dassīyate paraṃ;",
  "anya-e0812n:2360_0": "Asamaṃ vā samaṃ tassa,",
  "anya-e0812n:2361_0": "Yadi sā vañcanā matā.",
  "anya-e0812n:2362_0": "310.",
  "anya-e0812n:2362_1": "Vañcanaṃ vadati “gopetvā”iccādinā,",
  "anya-e0812n:2362_2": "vaṇṇanīyaṃ kiñci vatthuṃ gopetvā niraṃkatvā tassa vaṇṇanīyassa asamaṃ visamaṃ visadisaṃ paramaññaṃ yaṃ",
  "anya-e0812n:2362_3": "kiñci vatthu yadi dassīyate kavināti anuvaditvā sā vañcanā matāti vidhīyate.",
  "anya-e0812n:2363_0": "310.",
  "anya-e0812n:2363_1": "Idāni vañcanālaṅkāraṃ dasseti “gopetvā”iccādinā.",
  "anya-e0812n:2363_2": "Vaṇṇanīyaṃ kiñci vatthuṃ gopetvā tassa vaṇṇanīyassa samaṃ sadisaṃ vā asamaṃ visadisaṃ vā paraṃ yaṃ kiñci vatthu yadi dassīyate kavinā,",
  "anya-e0812n:2363_3": "sā vañcanāiti matāti.",
  "anya-e0812n:2363_4": "Vañceti vaṇṇanīyaṃ etāya vuttiyāti vākyaṃ.",
  "anya-e0812n:2364_0": "Asamavañcanā",
  "anya-e0812n:2365_0": "311.",
  "anya-e0812n:2366_0": "Purato na sahassesu,",
  "anya-e0812n:2367_0": "Na pañcesu ca tādino;",
  "anya-e0812n:2368_0": "Māro paresu tasse’saṃ,",
  "anya-e0812n:2369_0": "Sahassaṃ dasavaḍḍhitaṃ.",
  "anya-e0812n:2370_0": "311.",
  "anya-e0812n:2370_1": "Udāharati “purato”iccādi.",
  "anya-e0812n:2370_2": "Māro kāmo tādino lobhādīsu tādisattā munino purato sammukhe sahassaṃ isavo assāti sahassesu ca na hoti.",
  "anya-e0812n:2370_3": "Pañca isavo assāti pañcesu ca na hotīti vaṇṇanīyo mārotra gopyate.",
  "anya-e0812n:2370_4": "Tassa yo tibhuvanaṃ jayī.",
  "anya-e0812n:2370_5": "Paresu aññasattesu sarāgesu esamisūnaṃ dasavaḍḍhitaṃ dasahi guṇitaṃ sahassaṃ,",
  "anya-e0812n:2370_6": "kathamaññathābhuvanattayaṃ jayeyyāti māraṃ gopetvā dasasahassopalakkhitavatthantarassa dassitattā asamavañcanāyaṃ.",
  "anya-e0812n:2371_0": "311.",
  "anya-e0812n:2371_1": "Idāni udāharati “purato”iccādinā.",
  "anya-e0812n:2371_2": "Māro tādino lābhālābhādīsu avikārino tathāgatassa purato abhimukhe sahassesu ca sahassasaropi na hoti,",
  "anya-e0812n:2371_3": "pañcesu pañca isu ca tādise ṭhapetvā pañca isu na hoti.",
  "anya-e0812n:2371_4": "Paresu sugatasammukhe īdisesupi aññesu saṃkilesesu tassa tilokajetuno mārassa esaṃ sarānaṃ dasavaḍḍhitaṃ",
  "anya-e0812n:2371_5": "dasagaṇanāya vaḍḍhitaṃ sahassaṃ hoti dasasahassaṃ hotīti.",
  "anya-e0812n:2371_6": "Vaṇṇanīyaṃ māraṃ gopetvā dasasahassasaṅkhyāhi gaṇitassa aññassa sarasaṅkhātavatthuno dassitattā ayaṃ asamavañcanā nāma.",
  "anya-e0812n:2371_7": "Sahassaṃ isavo asseti ca,",
  "anya-e0812n:2371_8": "pañca isavo asseti ca,",
  "anya-e0812n:2371_9": "dasahi vaḍḍhitanti ca vākyaṃ.",
  "anya-e0812n:2372_0": "Samavañcanā",
  "anya-e0812n:2373_0": "312.",
  "anya-e0812n:2374_0": "Vivāda’manuyuñjanto,",
  "anya-e0812n:2375_0": "Munindavadanindunā;",
  "anya-e0812n:2376_0": "Sampuṇṇo candimā nā’yaṃ;",
  "anya-e0812n:2377_0": "Chatta’metaṃ manobhuno.",
  "anya-e0812n:2378_0": "312.",
  "anya-e0812n:2378_1": "“Vivāda”miccādi.",
  "anya-e0812n:2378_2": "Manobhunoti kāmassa.",
  "anya-e0812n:2378_3": "Samavañcanāyaṃ puṇṇacandaṃ niraṃkatvā chattassa dassitattā.",
  "anya-e0812n:2379_0": "312.",
  "anya-e0812n:2379_1": "“Vivāda”iccādi.",
  "anya-e0812n:2379_2": "Munindavadanindunā sabbaññuno mukhacandena vivādaṃ anuyuñjanto sampuṇṇo ayaṃ paccakkho candimā na hoti.",
  "anya-e0812n:2379_3": "Kiñcarahi etaṃ candamaṇḍalaṃ manobhuno anaṅgassa ubbhūtiyaṃ chattaṃ samussitasetacchattanti.",
  "anya-e0812n:2379_4": "Vaṇṇanīyaṃ candamaṇḍalaṃ ṭhapetvā tato aññassa candasadisassa chattassa dassitattā ayaṃ vutti samavañcanā nāma.",
  "anya-e0812n:2379_5": "Munīnaṃ indoti ca,",
  "anya-e0812n:2379_6": "tassa vadanamiti ca,",
  "anya-e0812n:2379_7": "indusadiso indu,",
  "anya-e0812n:2379_8": "munindavadanameva indūti ca,",
  "anya-e0812n:2379_9": "samantato puṇṇoti ca,",
  "anya-e0812n:2379_10": "manasi bhūtoti ca viggaho.",
  "anya-e0812n:2380_0": "313.",
  "anya-e0812n:2381_0": "Parānuvattanādīhi, nibbindeni’ha yā katā;",
  "anya-e0812n:2382_0": "Thutira’ppakate sā’yaṃ, siyā appakatatthuti.",
  "anya-e0812n:2383_0": "313.",
  "anya-e0812n:2383_1": "Appakatatthutiṃ pakāseti “pari”ccādinā.",
  "anya-e0812n:2383_2": "Paresaṃ yesaṃ kesañci anuvattanaṃ sevā,",
  "anya-e0812n:2383_3": "tamādi yesaṃ tehi nibbindena virattena appakate asannihite buddhivisayeyeva iha kismiñci vatthumhi katā yā thuti saṃrādhanaṃ,",
  "anya-e0812n:2383_4": "sāyaṃ appakatatthuti siyā.",
  "anya-e0812n:2384_0": "313.",
  "anya-e0812n:2384_1": "Idāni appakatatthutiṃ dasseti “parānu”ccādinā.",
  "anya-e0812n:2384_2": "Parānuvattanādīhi aññassa yassa kassaci anuvattanādīhi nibbindena ubbegaṃ pattena appakate anadhigate",
  "anya-e0812n:2384_3": "buddhivisaye eva iha imasmiṃ kismiñci vatthumhi katā yā thuti saṃrādhanasaṅkhātā pasaṃsā atthi,",
  "anya-e0812n:2384_4": "sā ayaṃ appakatatthuti nāma siyāti.",
  "anya-e0812n:2384_5": "Paresamanuvattanamiti ca,",
  "anya-e0812n:2384_6": "taṃ ādi yesaṃ parapīḷādīnamiti ca,",
  "anya-e0812n:2384_7": "na pakatoti ca,",
  "anya-e0812n:2384_8": "rakāro sandhijo,",
  "anya-e0812n:2384_9": "appakate katā thutīti ca vākyaṃ.",
  "anya-e0812n:2385_0": "314.",
  "anya-e0812n:2386_0": "Sukhaṃ jīvanti hariṇā, vanesva’parasevino;",
  "anya-e0812n:2387_0": "Anāyāsopalābhehi, jaladabbaṅkurādibhi.",
  "anya-e0812n:2388_0": "314.",
  "anya-e0812n:2388_1": "Udāharati “sukha”miccādi.",
  "anya-e0812n:2388_2": "Jalehi dabbaṅkurehi dabbatiṇuggamehi.",
  "anya-e0812n:2388_3": "Ādisaddena tarupallavādīhi. Kīdisehi?",
  "anya-e0812n:2388_4": "Anāyāsena sevāpariklesādinā vinā upalābhehi pāpuṇitabbehi.",
  "anya-e0812n:2388_5": "Paramaññaṃ kiñci na sevanti sīleneti aparasevino.",
  "anya-e0812n:2388_6": "Paracittārādhanabyasanaparammukhā hariṇā vanesu sukhaṃ nirākulaṃ jīvantīti.",
  "anya-e0812n:2388_7": "Ettha rājānuvattanaklesanibbindena sannihitā migavutti pasaṃsitāti.",
  "anya-e0812n:2389_0": "314.",
  "anya-e0812n:2389_1": "Idāni udāharati “sukha”miccādinā.",
  "anya-e0812n:2389_2": "Hariṇā migā aparasevino vuttiṃ nissāya paraṃ asevamānā anāyāsopalābhehi parapariggahābhāvato parasevāparissamaṃ",
  "anya-e0812n:2389_3": "vinā labbhanīyehi jaladabbaṅkurādibhi udakadabbaṅkurarukkhalatāpallavādīhi vanesu icchiticchitāraññesu",
  "anya-e0812n:2389_4": "sukhaṃ jīvanti sukhajīvanaṃ karontīti.",
  "anya-e0812n:2389_5": "Ettha rājasevābyasanappattena kenaci anadhigatāpi migajīvikā pasaṃsitā hoti.",
  "anya-e0812n:2389_6": "Paraṃ na sevanti sīlenāti ca,",
  "anya-e0812n:2389_7": "abhāvo āyāsasseti ca,",
  "anya-e0812n:2389_8": "tena upalabhitabbāti ca,",
  "anya-e0812n:2389_9": "dabbānaṃ aṅkurānīti ca,",
  "anya-e0812n:2389_10": "jalañca dabbaṅkurāni ceti ca,",
  "anya-e0812n:2389_11": "tāni ādi yesaṃ pallavādīnamiti ca viggaho.",
  "anya-e0812n:2390_0": "315.",
  "anya-e0812n:2391_0": "Uttaraṃ uttaraṃ yattha, pubbapubbavisesanaṃ;",
  "anya-e0812n:2392_0": "Siyā ekāvalī sā’yaṃ, dvidhā vidhinisedhato.",
  "anya-e0812n:2393_0": "315.",
  "anya-e0812n:2393_1": "Ekāvaliṃ kathayati “uttara”micchādinā.",
  "anya-e0812n:2393_2": "Yattha vuttiyaṃ uttaraṃ uttaraṃ upariṭṭhānamupariṭṭhānaṃ pubbassa pubbassa visesanaṃ vidhinisedhanavasena ekāvali nāma siyā.",
  "anya-e0812n:2393_3": "Ayaṃ ekāvali vidhinisedhato vidhivasena nisedhanavasena ca dvidhā.",
  "anya-e0812n:2394_0": "315.",
  "anya-e0812n:2394_1": "Idāni ekāvaliṃ dasseti “uttara”miccādinā.",
  "anya-e0812n:2394_2": "Yattha uttiyaṃ uttaraṃ uttaraṃ uparūparibhavaṃ padaṃ pubbapubbavisesanaṃ pubbapubbapadassa vidhinisedhanavasena visesanaṃ hoti,",
  "anya-e0812n:2394_3": "sā ekāvali nāma siyā.",
  "anya-e0812n:2394_4": "Ayaṃ ekāvali vidhinisedhato vidhinisedhavasena dvidhā hotīti.",
  "anya-e0812n:2394_5": "Uttaraṃ pubbanti ṭhānūpacārena ṭhānībhūtaṃ padameva vuccati.",
  "anya-e0812n:2394_6": "Pubbassa pubbassa visesanamiti ca,",
  "anya-e0812n:2394_7": "ekato āvaliyanti saṃvaliyanti padāni etāyāti ca,",
  "anya-e0812n:2394_8": "vidhividhānañca nisedho paṭisedho cāti ca vākyaṃ.",
  "anya-e0812n:2394_9": "Ettha “uttaraṃ uttara”nti ca “pubbassa pubbassa”iti ca kamena visesanavisesyaguṇena byāpanicchāyaṃ nibbacanaṃ,",
  "anya-e0812n:2394_10": "visesyaguṇaṃ gammamānameva.",
  "anya-e0812n:2395_0": "Vidhiekāvali",
  "anya-e0812n:2396_0": "316.",
  "anya-e0812n:2397_0": "Pādā nakhālirucirā,",
  "anya-e0812n:2398_0": "Nakhālī raṃsibhāsurā;",
  "anya-e0812n:2399_0": "Raṃsī tamopahāneka …pahāreka (sī.) -",
  "anya-e0812n:2400_0": "Rasā sobhanti satthuno.",
  "anya-e0812n:2401_0": "316.",
  "anya-e0812n:2401_1": "Udāharati “pādā”iccādi. Sugammaṃ.",
  "anya-e0812n:2401_2": "Ettha pādādīnaṃ visesyānaṃ nakhālirucirattādividhānena visesanena visesitabbattā ayaṃ vidhiekāvali.",
  "anya-e0812n:2402_0": "316.",
  "anya-e0812n:2402_1": "Idāni udāharati “pādā”iccādinā.",
  "anya-e0812n:2402_2": "Satthuno pādā nakhālirucirā nakhapantīhi manuññā nakhālī nakhapantiyo raṃsibhāsurā raṃsīhi dibbamānā",
  "anya-e0812n:2402_3": "raṃsī kantiyo tamopahānekarasā andhakāravidhamane asahāyakiccā hutvā sobhantīti.",
  "anya-e0812n:2402_4": "Ettha pādādīnaṃ pubbapadānaṃ nakhālirucirattādividhāyakehi uttarauttaravisesanehi visesitattā ayaṃ vidhiekāvali nāma.",
  "anya-e0812n:2402_5": "Nakhānaṃ āli pāḷīti ca,",
  "anya-e0812n:2402_6": "nakhālīhi rucirāti ca,",
  "anya-e0812n:2402_7": "raṃsīhi bhāsurāti ca,",
  "anya-e0812n:2402_8": "tamaso apahāro apaharaṇamiti ca,",
  "anya-e0812n:2402_9": "so eko raso kiccaṃ etāsaṃ raṃsīnamiti ca viggaho.",
  "anya-e0812n:2403_0": "Nisedhaekāvali",
  "anya-e0812n:2404_0": "317.",
  "anya-e0812n:2405_0": "Asantuṭṭho yatī neva,",
  "anya-e0812n:2406_0": "Santoso nā’layāhato;",
  "anya-e0812n:2407_0": "Nā’layo yo sajantūnaṃ,",
  "anya-e0812n:2408_0": "Nā’nantabyasanāvaho.",
  "anya-e0812n:2409_0": "317.",
  "anya-e0812n:2409_1": "“Asantuṭṭho”iccādi.",
  "anya-e0812n:2409_2": "Asantuṭṭho catupaccayasantosavasena yo koci yati nāma neva siyā.",
  "anya-e0812n:2409_3": "Ālayena taṇhāya āhato ca yo,",
  "anya-e0812n:2409_4": "so santoso nāma na hoti.",
  "anya-e0812n:2409_5": "Yo jantūnaṃ sattānaṃ anantabyasanāvaho na hoti,",
  "anya-e0812n:2409_6": "so ālayo nāma na bhavatīti.",
  "anya-e0812n:2409_7": "Asantuṭṭhādīnaṃ yatittādinisedhanavasena visesanānaṃ pavattiyā nisedhaekāvali ayaṃ.",
  "anya-e0812n:2410_0": "317.",
  "anya-e0812n:2410_1": "“Asantuṭṭho”iccādi.",
  "anya-e0812n:2410_2": "Asantuṭṭho cīvarādīsu catūsu paccayesu dassitadvādasavidhasantosānaṃ aññatarena asantuṭṭho yati na eva bhikkhu nāma na hoti.",
  "anya-e0812n:2410_3": "Ālayāhato taṇhāya pahato santoso na hoti.",
  "anya-e0812n:2410_4": "Yo jantūnaṃ anantabyasanāvaho na yo sattānaṃ apariyantapīḷāpāpako na hoti,",
  "anya-e0812n:2410_5": "so ālayo na hotīti.",
  "anya-e0812n:2410_6": "Asantuṭṭhādīnaṃ yatibhāvādipaṭisedhavasena visesanānaṃ pavattattā ayaṃ nisedhaekāvali nāma.",
  "anya-e0812n:2410_7": "Asantuṭṭhapadaṃ yatisahitasakalasattasamudāyassa sādhāraṇabhāvena ṭhitaṃ,",
  "anya-e0812n:2410_8": "yati na bhavatīti yatito aññesu sakalasattasaṅkhātesu avayavesu patiṭṭhāpanato “asantuṭṭho”ti visesyo,",
  "anya-e0812n:2410_9": "“yati ne”ti idaṃ visesanaṃ.",
  "anya-e0812n:2410_10": "Sesesupi visesanavisesyattaṃ vuttaniyāmena yathārahaṃ yojetabbaṃ.",
  "anya-e0812n:2410_11": "Na santussatīti ca,",
  "anya-e0812n:2410_12": "ālayena hatoti ca,",
  "anya-e0812n:2410_13": "natthi anto etesamiti ca,",
  "anya-e0812n:2410_14": "tāni ca tāni byasanāni ceti ca,",
  "anya-e0812n:2410_15": "tāni āvahatīti ca vākyaṃ.",
  "anya-e0812n:2411_0": "318.",
  "anya-e0812n:2412_0": "Yahiṃ bhūsiyabhūsattaṃ, aññamaññaṃ tu vatthunaṃ;",
  "anya-e0812n:2413_0": "Vināva sadisattaṃ taṃ, aññamaññavibhūsanaṃ.",
  "anya-e0812n:2414_0": "318.",
  "anya-e0812n:2414_1": "Aññamaññamāha “yahi”miccādinā.",
  "anya-e0812n:2414_2": "Yahiṃ sadisattaṃ vinā eva vatthunaṃ padatthānaṃ aññamaññaṃ bhūsiyabhūsattaṃ,",
  "anya-e0812n:2414_3": "taṃ aññamaññaṃ nāma vibhūsanamalaṅkāroti.",
  "anya-e0812n:2415_0": "318.",
  "anya-e0812n:2415_1": "Idāni aññamaññālaṅkāraṃ dasseti “yahi”miccādinā.",
  "anya-e0812n:2415_2": "Yahiṃ alaṅkāre sadisattaṃ vinā eva vatthunaṃ aññamaññaṃ tu bhūsiyabhūsattaṃ alaṅkāriyaalaṅkārattaṃ hoti,",
  "anya-e0812n:2415_3": "taṃ aññamaññavibhūsanaṃ hotīti.",
  "anya-e0812n:2415_4": "Bhūsiyañca bhūsā cāti ca,",
  "anya-e0812n:2415_5": "tāsaṃ bhāvoti ca,",
  "anya-e0812n:2415_6": "aññañca aññañceti ca viggaho.",
  "anya-e0812n:2415_7": "“Aññamañña”nti ettha chaṭṭhuntaasaṅkhyamabyayaṃ,",
  "anya-e0812n:2415_8": "sasaṅkhye ceti “bhūsiyabhūsatta”nti imassa visesanaṃ katvā vattabbaṃ.",
  "anya-e0812n:2415_9": "Alaṅkāriyamapekkhāya alaṅkāravatthu ca,",
  "anya-e0812n:2415_10": "tamapekkhāya alaṅkāriyavatthu ca aññamaññaṃ nāma.",
  "anya-e0812n:2415_11": "Tandīpakālaṅkāropi tadatthiyena tannāmako hoti.",
  "anya-e0812n:2416_0": "319.",
  "anya-e0812n:2417_0": "Byāmaṃsumaṇḍalaṃ tena, muninā lokabandhunā;",
  "anya-e0812n:2418_0": "Mahantiṃ vindatī kantiṃ, sopi teneva tādisiṃ.",
  "anya-e0812n:2419_0": "319. Udāharati “byāmaṃsu”iccādinā. Subodhaṃ.",
  "anya-e0812n:2420_0": "319.",
  "anya-e0812n:2420_1": "Idāni udāharati “byāmaṃsu”iccādinā.",
  "anya-e0812n:2420_2": "Byāmaṃsumaṇḍalaṃ byāmapabhāmaṇḍalaṃ lokabandhunā tena muninā karaṇabhūtena mahantiṃ mahatiṃ pūjanīyaṃ vā kantiṃ sobhaṃ vindati sevati,",
  "anya-e0812n:2420_3": "sopi muni tena eva byāmaṃsumaṇḍalena tādisiṃ kantiṃ vindatīti.",
  "anya-e0812n:2420_4": "Aññamaññaṃ asadisānaṃ byāmaṃsumaṇḍalamunisaṅkhātānaṃ dvinnaṃ vatthūnaṃ byāmaṃsumaṇḍalaṃ paṭhamavākye alaṅkāriyaṃ hoti,",
  "anya-e0812n:2420_5": "munipadattho alaṅkāro hoti.",
  "anya-e0812n:2420_6": "Aparavākye ime dve vipallāsena alaṅkāriyaalaṅkārā honti.",
  "anya-e0812n:2420_7": "Aṃsūnaṃ maṇḍalamiti ca,",
  "anya-e0812n:2420_8": "byāmaṃ eva aṃsumaṇḍalamiti ca,",
  "anya-e0812n:2420_9": "loko bandhu asseti ca,",
  "anya-e0812n:2420_10": "sā viya dissatīti ca viggaho.",
  "anya-e0812n:2421_0": "320.",
  "anya-e0812n:2422_0": "Kathanaṃ sahabhāvassa, kriyāya ca guṇassa ca;",
  "anya-e0812n:2423_0": "Sahavuttīti viññeyyaṃ, tadudāharaṇaṃ yathā.",
  "anya-e0812n:2424_0": "320. Sahavuttiṃ vadati “kathana”miccādinā. Subodhaṃ.",
  "anya-e0812n:2425_0": "320.",
  "anya-e0812n:2425_1": "Idāni sahavuttiṃ dasseti “kathana”miccādinā.",
  "anya-e0812n:2425_2": "Kriyāya guṇassa cāti dvinnaṃ sahabhāvassa sahattassa kathanaṃ sahavuttīti viññeyyaṃ.",
  "anya-e0812n:2425_3": "Tadudāharaṇaṃ yathā tassa udāharaṇaṃ evaṃ vakkhamānanayena daṭṭhabbanti.",
  "anya-e0812n:2425_4": "Saha saddhiṃ bhavanamiti ca,",
  "anya-e0812n:2425_5": "sahabhāvassa vutti kathanamiti ca,",
  "anya-e0812n:2425_6": "tassa udāharaṇamiti ca viggaho.",
  "anya-e0812n:2425_7": "Sahabhāvo candarasminakhaṃsuādīnaṃ padatthānaṃ.",
  "anya-e0812n:2425_8": "Evaṃ santepi tesaṃ taṃsahattaṃ yassaṃ kriyāyaṃ guṇe vā bhavatīti sahattaṃ kriyāguṇānaṃ hotīti katvā “kathanaṃ",
  "anya-e0812n:2425_9": "sahabhāvassa kriyāya ca guṇassa cā”ti vuttaṃ.",
  "anya-e0812n:2426_0": "Kriyāsahavutti",
  "anya-e0812n:2427_0": "321.",
  "anya-e0812n:2428_0": "Jalanti candaraṃsīhi, samaṃ satthu nakhaṃsavo;",
  "anya-e0812n:2429_0": "Vijambhati ca candena, samaṃ tammukhacandimā.",
  "anya-e0812n:2430_0": "321.",
  "anya-e0812n:2430_1": "“Jalanti”iccādi.",
  "anya-e0812n:2430_2": "Samanti saha,",
  "anya-e0812n:2430_3": "tassa satthuno mukhacandimā.",
  "anya-e0812n:2430_4": "Sesaṃ subodhaṃ.",
  "anya-e0812n:2430_5": "Ettha jalanavijambhanānaṃ ubhayasādhāraṇānaṃ kriyānaṃ sahabhāvo vihitoti kriyāsahavutti ayanti.",
  "anya-e0812n:2431_0": "321.",
  "anya-e0812n:2431_1": "Idāni yathāpaṭiññātaudāharaṇaṃ dasseti “jalanti”iccādinā.",
  "anya-e0812n:2431_2": "Satthu satthuno nakhaṃsavo nakhakiraṇā candaraṃsīhi samaṃ jalanti,",
  "anya-e0812n:2431_3": "tammukhacandimā ca candena samaṃ vijambhatīti.",
  "anya-e0812n:2431_4": "Ettha ubhayapadatthānaṃ sādhāraṇabhūtajalanavijambhanakriyānaṃ sahabhāvassa vuttattā esā kriyāsahavutti nāma.",
  "anya-e0812n:2431_5": "Candassa raṃsiyoti ca,",
  "anya-e0812n:2431_6": "nakhānaṃ aṃsavoti ca,",
  "anya-e0812n:2431_7": "tassa satthuno mukhanti ca,",
  "anya-e0812n:2431_8": "tameva candimasadisattā candimāti ca vākyaṃ.",
  "anya-e0812n:2431_9": "Samaṃiti sahapariyāyo nipāto.",
  "anya-e0812n:2432_0": "Guṇasahavutti",
  "anya-e0812n:2433_0": "322.",
  "anya-e0812n:2434_0": "Jinodayena malinaṃ, saha dujjanacetasā;",
  "anya-e0812n:2435_0": "Pāpaṃ disā suvimalā, saha sajjanacetasā.",
  "anya-e0812n:2436_0": "322.",
  "anya-e0812n:2436_1": "“Jinodayena”ccādi.",
  "anya-e0812n:2436_2": "Jinodayena karaṇabhūtena,",
  "anya-e0812n:2436_3": "hetubhūtena vā dujjanacetasā saha pāpaṃ malinaṃ kiliṭṭhaṃ,",
  "anya-e0812n:2436_4": "sajjanacetasā saha disā dasavidhāpi suvimalā accantanimmalā suvimalayasomālāvalayitattā sajjanaceto pāpāpagameneti.",
  "anya-e0812n:2436_5": "Ettha malinattassa ca suvimalattassa ñāyasambandhino sahabhāvo vuttoti ayaṃ guṇasahavutti.",
  "anya-e0812n:2437_0": "322.",
  "anya-e0812n:2437_1": "“Jino”iccādi.",
  "anya-e0812n:2437_2": "Jinodayena jitamārassa bhagavato pātubhāvena,",
  "anya-e0812n:2437_3": "karaṇabhūtena hetubhūtena vā pāpaṃ lobhādidhammaṃ dujjanacetasā dujjanānaṃ cittena saha malinaṃ kiliṭṭhaṃ hoti.",
  "anya-e0812n:2437_4": "Imināyeva jinodayena disā dasa disāyo sajjanacetasā saha suvimalā sajjanacetasantānato pāpānaṃ apagamena",
  "anya-e0812n:2437_5": "kittimālāya bhuvanattaye patthaṭattā atinimmalāti ubhayapadatthānaṃ sādhāraṇabhūtamalinabhāvasuvimalabhāvasaṅkhātassa",
  "anya-e0812n:2437_6": "guṇassa sahabhāvassa vuttattā esā guṇasahavutti nāma.",
  "anya-e0812n:2437_7": "Jinassa udayoti ca,",
  "anya-e0812n:2437_8": "dujjanānaṃ cetoti ca,",
  "anya-e0812n:2437_9": "vigataṃ malaṃ etāhiti ca,",
  "anya-e0812n:2437_10": "su atisayena vimalāti ca,",
  "anya-e0812n:2437_11": "santo ca te janā ceti ca,",
  "anya-e0812n:2437_12": "tesaṃ cetoti ca vākyaṃ.",
  "anya-e0812n:2438_0": "323.",
  "anya-e0812n:2439_0": "Virodhīnaṃ padatthānaṃ, yattha saṃsaggadassanaṃ;",
  "anya-e0812n:2440_0": "Samukkaṃsābhidhānatthaṃ, matā sā’yaṃ virodhitā.",
  "anya-e0812n:2441_0": "323.",
  "anya-e0812n:2441_1": "Virodhaṃ vibhāveti “virodhīna”miccādi.",
  "anya-e0812n:2441_2": "Virodhīnaṃ aññamaññaviruddhānaṃ kriyādīnaṃ yattha vuttivisese saṃsaggassa sannidhino dassanaṃ,",
  "anya-e0812n:2441_3": "kimatthaṃ?",
  "anya-e0812n:2441_4": "Samukkaṃsassa atisayassa abhidhānatthaṃ kathanatthāya,",
  "anya-e0812n:2441_5": "sā ayaṃ virodhitā virodhīti matā.",
  "anya-e0812n:2442_0": "323.",
  "anya-e0812n:2442_1": "Idāni virodhālaṅkāraṃ dasseti “virodhīna”miccādinā.",
  "anya-e0812n:2442_2": "Yattha uttivisese samukkaṃsābhidhānatthaṃ vaṇṇanīyavatthugataadhikakathanāya virodhīnaṃ aññamaññaviruddhānaṃ",
  "anya-e0812n:2442_3": "padatthānaṃ kriyāguṇādīnaṃ saṃsaggadassanaṃ sanniṭṭhānadassanaṃ sambandhadassanaṃ hoti,",
  "anya-e0812n:2442_4": "sā ayaṃ utti virodhitāti matāti.",
  "anya-e0812n:2442_5": "Virodho etesaṃ guṇādīnaṃ atthīti ca,",
  "anya-e0812n:2442_6": "saṃsaggassa sambandhassa dassanamiti ca,",
  "anya-e0812n:2442_7": "samukkaṃsassa adhikassa abhidhānanti ca,",
  "anya-e0812n:2442_8": "virodhīnaṃ bhāvo asaṅgahitoti ca vākyaṃ.",
  "anya-e0812n:2442_9": "Virodhitādīpakavutti tadatthena tannāmikā hoti.",
  "anya-e0812n:2443_0": "324.",
  "anya-e0812n:2444_0": "Guṇā sabhāvamadhurā, api lokekabandhuno;",
  "anya-e0812n:2445_0": "Sevitā pāpasevīnaṃ, sampadūsenti sampadūsanti (ka.) mānasaṃ.",
  "anya-e0812n:2446_0": "324.",
  "anya-e0812n:2446_1": "Udāharati “guṇā”iccādi.",
  "anya-e0812n:2446_2": "Lokekabandhuno lokanāthassa sabhāvamadhurā sādhujanasampīṇanekacāturā api guṇā arahantatādayo sevitā",
  "anya-e0812n:2446_3": "pāpasevīhi tesaṃ pāpasevīnaṃ mānasaṃ sampadūsenti dosaduṭṭhāpādanavasenāvikaronti “tādiso guṇātisayo tassā”ti.",
  "anya-e0812n:2446_4": "Ettha guṇānaṃ sabhāvamadhurānaṃ pītivisesuppādanayoggānaṃ sampadūsanena saha virodhoti daṭṭhabbaṃ.",
  "anya-e0812n:2447_0": "324.",
  "anya-e0812n:2447_1": "Udāharati “guṇā”iccādinā.",
  "anya-e0812n:2447_2": "Lokekabandhuno buddhassa guṇā arahattādayo sabhāvamadhurā api pakatimadhurā api sevitā pāpasevīhi sevitā",
  "anya-e0812n:2447_3": "samānā pāpasevīnaṃ mānasaṃ sampadūsenti atisayena kopentīti.",
  "anya-e0812n:2447_4": "Evaṃ hīnādhimuttikehi sahitumasakkuṇeyyo tassa guṇātisayo vattati.",
  "anya-e0812n:2447_5": "Nanu sabhāvamadhuro guṇo pītiṃ vinā sampadūsanaṃ na kareyya,",
  "anya-e0812n:2447_6": "sampadūsanampi tādisasabhāvamadhuraṃ vinā na bhaveyyāti aññoññaviruddhānamesaṃ madhuraguṇasampadūsanakriyānaṃ",
  "anya-e0812n:2447_7": "saṃsaggaguṇādhikadassanatthanti lakkhaṇena yojetabbaṃ.",
  "anya-e0812n:2447_8": "Apisaddo virodhatthe vattate.",
  "anya-e0812n:2447_9": "Sabhāvena madhurāti ca,",
  "anya-e0812n:2447_10": "eko ca so bandhu cāti ca,",
  "anya-e0812n:2447_11": "lokassa ekabandhūti ca,",
  "anya-e0812n:2447_12": "pāpaṃ sevanti sīlenāti ca vākyaṃ.",
  "anya-e0812n:2448_0": "325.",
  "anya-e0812n:2449_0": "Yassa kassaci dānena, yassa kassaci vatthuno;",
  "anya-e0812n:2450_0": "Visiṭṭhassa ya’mādānaṃ, parivuttīti sā matā.",
  "anya-e0812n:2451_0": "325.",
  "anya-e0812n:2451_1": "Parivuttiṃ pavatteti “yassa”iccādinā.",
  "anya-e0812n:2451_2": "Yassa kassacīti paṭiggāhakaṃ dasseti.",
  "anya-e0812n:2451_3": "Visiṭṭhassa yaṃ ādānanti sambandho.",
  "anya-e0812n:2451_4": "Sesaṃ subodhaṃ.",
  "anya-e0812n:2452_0": "325.",
  "anya-e0812n:2452_1": "Idāni parivuttiṃ dasseti “yassa kassaci”ccādinā.",
  "anya-e0812n:2452_2": "Yassa kassaci vatthuno khuddakavatthuno yassa kassaci paṭiggāhakassa dānena hetubhūtena visiṭṭhassa uttamavatthuno yaṃ ādānaṃ gahaṇaṃ atthi,",
  "anya-e0812n:2452_3": "sā parivuttīti matāti.",
  "anya-e0812n:2452_4": "Dānaggahaṇaparivuttattā parivutti nāma.",
  "anya-e0812n:2453_0": "326.",
  "anya-e0812n:2454_0": "Purā paresaṃ datvāna, manuññaṃ nayanādikaṃ;",
  "anya-e0812n:2455_0": "Muninā samanuppattā, dāni sabbaññutāsirī muninda samanuppattā, dāni sabbaññutāsiriṃ (ka.).",
  "anya-e0812n:2456_0": "326.",
  "anya-e0812n:2456_1": "Udāharati “purā”iccādi. Subodhaṃ.",
  "anya-e0812n:2456_2": "Ettha nayanādidānena sabbaññutāsiriyā ādānanti parivutti ayaṃ.",
  "anya-e0812n:2457_0": "326.",
  "anya-e0812n:2457_1": "Idāni udāharati “purā”iccādinā.",
  "anya-e0812n:2457_2": "Muninā purā pubbe paresaṃ manuññaṃ nayanādikaṃ datvāna idāni sabbaññutāsirī sabbaññutāsaṅkhātā anaññasādhāraṇā sirī samanupattāti.",
  "anya-e0812n:2457_3": "Iha yassa dinnaṃ tato eva gahaṇe parivuttisaddassa niruḷhattā nayanādīnaṃ dānena sabbaññutāsiriyā ādānato,",
  "anya-e0812n:2457_4": "dānābhāve ādānābhāvato ca paṭiggāhakajane avijjamānepi sabbaññutā vijjamānattena parikappitāti parivutti hoti.",
  "anya-e0812n:2457_5": "Teneva daṇḍiyaṃ–",
  "anya-e0812n:2458_0": "“Satthappaharaṇaṃ datvā, bhujena tava rājunaṃ;",
  "anya-e0812n:2459_0": "Ciraṃ citābhaṭo tesaṃ, yaso kumudapaṇḍaro”ti kābyādāsa 2.356.",
  "anya-e0812n:2460_0": "Imasmiṃ udāharaṇe paccatthikānaṃ āyudhappahāraṃ datvā tava bāhunā tesaṃ rājūnaṃ ciraṃ rāsikato keravanimmalo yaso ābhaṭoti.",
  "anya-e0812n:2460_1": "Dadāti kammayuttato eva ādānaṃ dassetvā parivuttiphuṭā katā.",
  "anya-e0812n:2460_2": "Nayanāni ādīni yassa uttamaṅgādinoti ca,",
  "anya-e0812n:2460_3": "sabbaṃ jānātīti ca,",
  "anya-e0812n:2460_4": "tassa bhāvoti ca vākyaṃ.",
  "anya-e0812n:2461_0": "327.",
  "anya-e0812n:2462_0": "Kiñci disvāna viññātā,",
  "anya-e0812n:2463_0": "Paṭipajjati taṃsamaṃ;",
  "anya-e0812n:2464_0": "Saṃsayāpagataṃ vatthuṃ,",
  "anya-e0812n:2465_0": "Yattha so’yaṃ bhamo mato.",
  "anya-e0812n:2466_0": "327.",
  "anya-e0812n:2466_1": "Bhamaṃ sambhāveti “kiñcī”tiādinā.",
  "anya-e0812n:2466_2": "Viññātā puriso kiñci disvā ujjalanādikaṃ disvāna taṃsamaṃ tassa pure dissamānassa padatthassa sadisamaññaṃ",
  "anya-e0812n:2466_3": "vatthuṃ saṃsayāpagataṃ asannidhiṃ katvā paṭipajjati jānāti yattha visese,",
  "anya-e0812n:2466_4": "sāyaṃ bhamo mato.",
  "anya-e0812n:2467_0": "327.",
  "anya-e0812n:2467_1": "Idāni bhamālaṅkāraṃ dasseti “kiñci”iccādinā.",
  "anya-e0812n:2467_2": "Yattha uttivisese viññātā avabodhakārako kiñci disāvilocanādikaṃ disvāna taṃsamaṃ vatthuṃ tena dissamānavatthunā",
  "anya-e0812n:2467_3": "tulyamaññaṃ vatthuṃ saṃsayāpagataṃ nissaṃsayaṃ katvā paṭipajjati jānāti,",
  "anya-e0812n:2467_4": "so ayaṃ alaṅkāro bhamoti matoti.",
  "anya-e0812n:2467_5": "Tena tassa vā samanti ca,",
  "anya-e0812n:2467_6": "saṃsayo apagato etasmāti ca,",
  "anya-e0812n:2467_7": "bhamanaṃ anavaṭṭhānaṃ vatthūnanti ca viggaho.",
  "anya-e0812n:2467_8": "Saṃsayāpagatanti kriyāvisesanaṃ.",
  "anya-e0812n:2468_0": "328.",
  "anya-e0812n:2469_0": "Samaṃ disāsu’jjalāsu, jinapādanakhaṃsunā;",
  "anya-e0812n:2470_0": "Passantā abhinandanti, candātapamanā janā.",
  "anya-e0812n:2471_0": "328.",
  "anya-e0812n:2471_1": "Udāharati “sama”miccādi.",
  "anya-e0812n:2471_2": "Jinassa pādesu nakhaṃsunā disāsu sabbāsu samaṃ ekato ujjalāsu sajotīsu tā ujjalā disā passantā janā,",
  "anya-e0812n:2471_3": "candātapoti mano yesaṃ te tathāvidhā.",
  "anya-e0812n:2471_4": "Abhinandanti santussantīti.",
  "anya-e0812n:2472_0": "328.",
  "anya-e0812n:2472_1": "Idāni udāharati “sama”miccādinā.",
  "anya-e0812n:2472_2": "Jinapādanakhaṃsunā karaṇabhūtena disāsu dasasu samaṃ ekakkhaṇe ujjalāsu tā ujjalā disā passantā janā",
  "anya-e0812n:2472_3": "candātapamanā candātapoti pavattacittā abhinandantīti.",
  "anya-e0812n:2472_4": "Vijjamānanakhamarīciyaṃ buddhimakatvā candātape buddhiyā pavattāpanato bhamo nāma.",
  "anya-e0812n:2472_5": "Samanti asaṅkhyaṃ.",
  "anya-e0812n:2472_6": "Candātapoiti mano yesanti vākyaṃ.",
  "anya-e0812n:2473_0": "329.",
  "anya-e0812n:2474_0": "Pavuccate yaṃ nāmādi,",
  "anya-e0812n:2475_0": "Kavīnaṃ bhāvabodhanaṃ;",
  "anya-e0812n:2476_0": "Yena kenaci vaṇṇena,",
  "anya-e0812n:2477_0": "Bhāvonāmā’ya’mīrito.",
  "anya-e0812n:2478_0": "329.",
  "anya-e0812n:2478_1": "Bhāvaṃ bhāveti “pavuccate”ccādinā.",
  "anya-e0812n:2478_2": "Kavīnaṃ bhāvo adhippāyo,",
  "anya-e0812n:2478_3": "taṃ bodhetīti bhāvabodhanaṃ yaṃ nāmādi.",
  "anya-e0812n:2478_4": "Ādisaddena visesanavākyānaṃ gahaṇaṃ.",
  "anya-e0812n:2478_5": "Yena kenaci nisedhanarūpena ākārena pavuccate,",
  "anya-e0812n:2478_6": "ayaṃ bhāvo nāma īritoti.",
  "anya-e0812n:2479_0": "329.",
  "anya-e0812n:2479_1": "Idāni bhāvālaṅkāraṃ dasseti “pavuccate” iccādinā.",
  "anya-e0812n:2479_2": "Kavīnaṃ vattūnaṃ bhāvabodhanaṃ adhippāyapakāsakaṃ yaṃ nāmādi nāmapadavisesanapadādi yena kenaci vaṇṇena",
  "anya-e0812n:2479_3": "ākārena sāgarādiatthantaraṃ paṭisedhetvā vā no vā pavuccate,",
  "anya-e0812n:2479_4": "ayaṃ bhāvo nāmāti īritoti.",
  "anya-e0812n:2479_5": "Nāmaṃ ādi yassa visesanavākyadvayasseti ca,",
  "anya-e0812n:2479_6": "bhāvaṃ bodhetīti ca vākyaṃ.",
  "anya-e0812n:2479_7": "Kavīnaṃ adhippāyasaṅkhātabhāvapakāsako uttiviseso tadatthena bhāvo nāma,",
  "anya-e0812n:2479_8": "tassa nissayabhūtaṃ nāmādipadasantānaṃ iha nissitopacārena bhāvo nāmāti īritaṃ.",
  "anya-e0812n:2480_0": "330.",
  "anya-e0812n:2481_0": "Nanu teye’va santā no,",
  "anya-e0812n:2482_0": "Sāgarā na kulācalā;",
  "anya-e0812n:2483_0": "Manampi mariyādaṃ ye,",
  "anya-e0812n:2484_0": "Saṃvaṭṭepi jahanti no.",
  "anya-e0812n:2485_0": "330.",
  "anya-e0812n:2485_1": "Udāharati “nanu”ccādi.",
  "anya-e0812n:2485_2": "Manampīti īsakampi.",
  "anya-e0812n:2485_3": "Mariyādanti attano ācārasīmaṃ,",
  "anya-e0812n:2485_4": "saṃvaṭṭepi palayakālepi.",
  "anya-e0812n:2485_5": "Sesaṃ subodhaṃ.",
  "anya-e0812n:2485_6": "Ettha na ime pakatisamuddādayo samuddādayo honti,",
  "anya-e0812n:2485_7": "ye palayakāle attano velānullaṅghanasaṅkhātaṃ acalattasaṅkhātañca mariyādaṃ pariccajanti.",
  "anya-e0812n:2485_8": "Kiñcarahi santā evete samuddādayo,",
  "anya-e0812n:2485_9": "ye yadi palayakālepi samāpateyyuṃ,",
  "anya-e0812n:2485_10": "tadāpi attano mariyādaṃ na muñcanti.",
  "anya-e0812n:2485_11": "Koci vipattiṃ patto niratisayaṃ dhīrattamattanovabodhetīti aññanisedhena kathitaṃ nāmaṃ kavisabhāvaṃ yathāvuttaṃ bodhetīti bhāvoyamiti.",
  "anya-e0812n:2486_0": "330.",
  "anya-e0812n:2486_1": "Idāni udāharati “nanu”ccādinā.",
  "anya-e0812n:2486_2": "Sāgarā saṃvaṭṭakāle tīramariyādaṃ atikkamentā pakatisamuddā sāgarā na bhavanti.",
  "anya-e0812n:2486_3": "Kulācalā tādisakāle acalasaṅkhātamariyādamatikkamentā satta kulapabbatā kulācalā nāma na bhavanti.",
  "anya-e0812n:2486_4": "Kiñcarahi sāgarādayo.",
  "anya-e0812n:2486_5": "Ye sādhavo saṃvaṭṭepi sabbavatthuvināsakakappavināsakālepi mariyādaṃ attano ācāramariyādaṃ manampi īsakampi no jahanti.",
  "anya-e0812n:2486_6": "Santā eva te sāgarādayo nāma honti nanūti.",
  "anya-e0812n:2486_7": "Koci byasanaṃ patto attano anaññasādhāraṇaṃ dhīrattaṃ pakāsetīti iha sāgarādiatthantarapaṭisedharūpena",
  "anya-e0812n:2486_8": "dassitasāgarādinā vattuno akampanādhippāyaṃ avabodhetīti ayaṃ bhāvālaṅkāro nāma.",
  "anya-e0812n:2486_9": "Mananti appakālavācakamasaṅkhyaṃ.",
  "anya-e0812n:2486_10": "Apīti sambhāvane.",
  "anya-e0812n:2487_0": "331.",
  "anya-e0812n:2488_0": "Aṅgaṅgībhāvā sadisa-balabhāvā ca bandhane;",
  "anya-e0812n:2489_0": "Saṃsaggo’laṅkatīnaṃ yo, taṃ missanti pavuccati.",
  "anya-e0812n:2490_0": "331.",
  "anya-e0812n:2490_1": "Missaṃ dasseti “aṅga”iccādinā.",
  "anya-e0812n:2490_2": "Aṅgamupakārakaṃ,",
  "anya-e0812n:2490_3": "aṅgī upakāriyaṃ,",
  "anya-e0812n:2490_4": "tesaṃ bhāvo aṅgaṅgibhāvo sādhiyasādhanattaṃ, tato ca.",
  "anya-e0812n:2490_5": "Sadisaṃ samaṃ balaṃ yesaṃ te,",
  "anya-e0812n:2490_6": "tesaṃ bhāvo aṅgaṅgibhāvamantarena appadhānabhāvenāvaṭṭhānaṃ tato ca hetuto.",
  "anya-e0812n:2490_7": "Bandhane visaye,",
  "anya-e0812n:2490_8": "yo alaṅkatīnaṃ saṃsaggo ekattha sannidhānaṃ,",
  "anya-e0812n:2490_9": "taṃ missanti pavuccati.",
  "anya-e0812n:2491_0": "331.",
  "anya-e0812n:2491_1": "Idāni missālaṅkāraṃ dasseti “aṅgaṅgī”ccādinā.",
  "anya-e0812n:2491_2": "Aṅgaṅgībhāvā upakārakaupakāriyasaṅkhātapaṭipādakapaṭipādanīyasabhāvena hetubhūtena sadisabalabhāvā ca",
  "anya-e0812n:2491_3": "sādhiyasādhanabhāvaṃ vinā samānabalavantabhāvena ca bandhane pajjādibandhanavisaye alaṅkatīnaṃ alaṅkārānaṃ",
  "anya-e0812n:2491_4": "yo saṃsaggo sannidhānaṃ,",
  "anya-e0812n:2491_5": "taṃ missanti pavuccatīti.",
  "anya-e0812n:2491_6": "Aṅgaṃ sādhanaṃ assa sādhiyassa atthīti ca,",
  "anya-e0812n:2491_7": "aṅgañca aṅgī ceti ca,",
  "anya-e0812n:2491_8": "tesaṃ bhāvo sādhiyasādhanasaṅkhāto sambandhoti ca,",
  "anya-e0812n:2491_9": "sadisaṃ balaṃ yesamalaṅkārānamiti ca,",
  "anya-e0812n:2491_10": "tesaṃ bhāvo aññamaññanirapekkhatāti ca,",
  "anya-e0812n:2491_11": "missanaṃ missībhavanamiti ca vākyaṃ.",
  "anya-e0812n:2492_0": "Aṅgaṅgibhāvamissa",
  "anya-e0812n:2493_0": "332.",
  "anya-e0812n:2494_0": "Pasatthā munino pāda-nakharaṃsimahānadī;",
  "anya-e0812n:2495_0": "Aho gāḷhaṃ nimuggepi, sukhayatye’va te jane.",
  "anya-e0812n:2496_0": "332.",
  "anya-e0812n:2496_1": "Udāharati “pasatthā muni”ccādi.",
  "anya-e0812n:2496_2": "Munino pādesu nakhā tesaṃ raṃsi eva mahānadīsadisattā mahānadī,",
  "anya-e0812n:2496_3": "sā pasatthā acchariyappattisabbhāvato gāḷhamaccantaṃ nimuggepi te jane sukhayatyeva,",
  "anya-e0812n:2496_4": "aho acchariyaṃ yato sesanadīvidhuraṃ.",
  "anya-e0812n:2496_5": "“Ayaṃ attani gāḷhaṃ nimuggepi sukhayatī”ti ettha “nimuggepī”ti samādhino sādhiyattenaṅgitāyāvaṭṭhitassa",
  "anya-e0812n:2496_6": "“pādanakharaṃsimahānadī”ti rūpakaṃ sādhanattenaṅgatāyāvaṭṭhitanti missamidamalaṅkaraṇaṃ.",
  "anya-e0812n:2497_0": "332.",
  "anya-e0812n:2497_1": "Idāni udāharati “pasatthā” iccādinā.",
  "anya-e0812n:2497_2": "Munino pasatthā acchariyattā pasaṃsanīyā pādanakharaṃsimahānadī caraṇanakhakiraṇasaṅkhātamahāgaṅgā gāḷhaṃ",
  "anya-e0812n:2497_3": "atisayena nimuggepi te jane sādhusappurise sukhayati eva sukhite kato eva.",
  "anya-e0812n:2497_4": "Aho acchariyaṃ sesanadīnamesā pavatti viruddhāti.",
  "anya-e0812n:2497_5": "Ettha sādhanīyabhāvena aṅgino “nimugge”ti samādhialaṅkārassa “pādanakharaṃsimahānadī”ti rūpakālaṅkāro",
  "anya-e0812n:2497_6": "sādhanabhāvena aṅganti katvā aṅgāaṅgībhāvena imesaṃ alaṅkārānaṃ missitā.",
  "anya-e0812n:2497_7": "Pādesu nakhāti ca,",
  "anya-e0812n:2497_8": "tesaṃ raṃsīti ca,",
  "anya-e0812n:2497_9": "mahatī ca sā nadī ceti ca,",
  "anya-e0812n:2497_10": "mahānadī viya mahānadī pādanakharaṃsiyo eva mahānadīti ca vākyaṃ.",
  "anya-e0812n:2497_11": "Gāḷhanti kriyāvisesanaṃ.",
  "anya-e0812n:2497_12": "Gāḷhaṃ nimujjanaṃ ye akaṃsu,",
  "anya-e0812n:2497_13": "tepīti yojanā.",
  "anya-e0812n:2497_14": "Sukhasamaṅgino janā sukhite sukhe karotīti vākyaṃ.",
  "anya-e0812n:2498_0": "Sadisabalabhāvamissa",
  "anya-e0812n:2499_0": "333.",
  "anya-e0812n:2500_0": "Veso sabhāvamadhuro, rūpaṃ nettarasāyanaṃ;",
  "anya-e0812n:2501_0": "Madhūvamunino vācā, na sampīṇeti kaṃ janaṃ.",
  "anya-e0812n:2502_0": "333. “Veso”iccādi subodhaṃ. Idaṃ pana samādhirūpakopamāmissasadisabalanti.",
  "anya-e0812n:2503_0": "333.",
  "anya-e0812n:2503_1": "“Veso”iccādi.",
  "anya-e0812n:2503_2": "Munino sabhāvamadhuro pakatimadhuro veso jināveṇiko buddhaveso ca nettarasāyanaṃ rūpaṃ lakkhaṇānubyañjanasampannaṃ",
  "anya-e0812n:2503_3": "rūpañca madhūva madhurattena madhusamānā vācā bhāratī ca kaṃ janaṃ na sampīṇetīti.",
  "anya-e0812n:2503_4": "“Sabhāvamadhuro”ti samādhialaṅkāro ca,",
  "anya-e0812n:2503_5": "“nettarasāyana”nti rūpakālaṅkāro ca,",
  "anya-e0812n:2503_6": "“madhūvā”ti upamālaṅkāro cāti ime tayo pīṇane aññamaññāpekkharahitattā tulyabalāti imesaṃ missattaṃ hoti.",
  "anya-e0812n:2503_7": "Sabhāvena madhuroti ca,",
  "anya-e0812n:2503_8": "rasīyati assādīyatīti ca,",
  "anya-e0812n:2503_9": "raso rasabhūto āyanaṃ gati pavatti assāti rasāyanaṃ,",
  "anya-e0812n:2503_10": "rasavatthu.",
  "anya-e0812n:2503_11": "Rasāyanamiva rūpaṃ rasāyanaṃ,",
  "anya-e0812n:2503_12": "nettānaṃ rasāyananti ca vākyaṃ.",
  "anya-e0812n:2504_0": "334.",
  "anya-e0812n:2505_0": "Āsī nāma siyā’tthassa,",
  "anya-e0812n:2506_0": "Iṭṭhassā’sīsanaṃ yathā;",
  "anya-e0812n:2507_0": "Tilokekagatī nātho,",
  "anya-e0812n:2508_0": "Pātu loka’mapāyato.",
  "anya-e0812n:2509_0": "334.",
  "anya-e0812n:2509_1": "Āsiṃ dasseti “āsi”ccādinā.",
  "anya-e0812n:2509_2": "Iṭṭhassa abhimatassa vatthuno āsīsanaṃ patthanamityanuvaditvā āsī nāma siyāti vidhīyate.",
  "anya-e0812n:2509_3": "“Yathe”tyudāharati.",
  "anya-e0812n:2509_4": "Tilokassa lokattayavattino janassa ekagati asahāyagati paṭisaraṇabhūto nātho lokaṃ sattalokaṃ apāyato pātu pāletūti.",
  "anya-e0812n:2509_5": "Etthātilasitaṃ pālanamāsīsitanti.",
  "anya-e0812n:2510_0": "334.",
  "anya-e0812n:2510_1": "Idāni āsīalaṅkāraṃ dasseti “āsī” iccādinā.",
  "anya-e0812n:2510_2": "Iṭṭhassa atthassa icchitavatthuno āsīsanā patthanā āsī nāma siyā.",
  "anya-e0812n:2510_3": "Yathā tatthodāharaṇamevaṃ.",
  "anya-e0812n:2510_4": "Tilokekagati tibhavassa asahāyasaraṇabhūto nātho lokasāmi lokaṃ sattalokaṃ apāyato pātu rakkhatūti.",
  "anya-e0812n:2510_5": "Āsī nāma patthanā,",
  "anya-e0812n:2510_6": "taddīpikāpi utti tannāmikāva hoti.",
  "anya-e0812n:2510_7": "“Tilokekagatī”ti imasmiṃ udāharaṇe pālanaṃ āsīsitaṃ.",
  "anya-e0812n:2510_8": "Tiṇṇaṃ lokānaṃ samāhāroti ca,",
  "anya-e0812n:2510_9": "ekoyeva gati paṭisaraṇanti ca,",
  "anya-e0812n:2510_10": "tilokassa ekagatīti ca vākyaṃ.",
  "anya-e0812n:2511_0": "335.",
  "anya-e0812n:2512_0": "Rasappatītijanakaṃ, jāyate yaṃ vibhūsanaṃ;",
  "anya-e0812n:2513_0": "Rasavantanti taṃ ñeyyaṃ, rasavantavidhānato.",
  "anya-e0812n:2514_0": "335.",
  "anya-e0812n:2514_1": "Rasavantamudāharati “rasa”iccādinā.",
  "anya-e0812n:2514_2": "Yaṃ vibhūsanamalaṅkaraṇaṃ rasābhāsādino patītijanakaṃ avagamasampādakaṃ jāyate,",
  "anya-e0812n:2514_3": "taṃ vibhūsanaṃ rasavantavidhānato sampādanato “rasavanta”nti viññeyyaṃ yathā atthappatīti janako saddo “atthavā”ti.",
  "anya-e0812n:2515_0": "335.",
  "anya-e0812n:2515_1": "Uddese rasīti uddiṭṭharasālaṅkāraṃ dasseti “rasa”iccādinā.",
  "anya-e0812n:2515_2": "Yaṃ vibhūsanaṃ vuttālaṅkārānamantare yo koci alaṅkāro rasappatītijanakaṃ siṅgārādinavavidharasesu ekassa",
  "anya-e0812n:2515_3": "rasassa vā tasseva rasābhāsassa vā avabodhanaṃ sampādento jāyate,",
  "anya-e0812n:2515_4": "taṃ vibhūsanaṃ rasavantavidhānato attano rasasahitabhāvassa pakāsanato rasavantanti rasīti ñeyyanti.",
  "anya-e0812n:2515_5": "Yathā atthappatītijanako saddo “atthavā”ti vuccati,",
  "anya-e0812n:2515_6": "evaṃ rasappatītijanako alaṅkāro rasavanto “rasī”ti ca vuccati.",
  "anya-e0812n:2515_7": "Rasassa patīti ca,",
  "anya-e0812n:2515_8": "taṃ janetīti ca,",
  "anya-e0812n:2515_9": "raso assa atthīti ca,",
  "anya-e0812n:2515_10": "rasavato bhāvoti ca,",
  "anya-e0812n:2515_11": "tassa vidhānaṃ sampādananti ca vākyaṃ.",
  "anya-e0812n:2516_0": "336.",
  "anya-e0812n:2517_0": "Rāgānatabbhutasarojamukhaṃ dharāya,",
  "anya-e0812n:2518_0": "Pādā tilokaguruno’dhikabaddharāgā;",
  "anya-e0812n:2519_0": "Ādāya niccasarasena karena gāḷhaṃ,",
  "anya-e0812n:2520_0": "Sañcumbayanti satatāhitasambhamena.",
  "anya-e0812n:2521_0": "336.",
  "anya-e0812n:2521_1": "Udāharati “rāga”iccādi.",
  "anya-e0812n:2521_2": "Dharāya pathavīaṅganāya rāgena ānataṃ, mukhaṃ.",
  "anya-e0812n:2521_3": "Rāgaṃ rattavaṇṇaṃ ānataṃ ninnamitaṃ, sarojaṃ.",
  "anya-e0812n:2521_4": "Paṭhame abbhutasarojasadisatāya mukhaṃ,",
  "anya-e0812n:2521_5": "tena samānādhikaraṇanti rāgānatena samāso.",
  "anya-e0812n:2521_6": "Dutiye tu rāgānatañca taṃ abbhutasarojaṃ pathaviṃ bhinditvā sirīpādasampaṭiggahaṇatthaṃ uṭṭhahamacchariyapadumañca,",
  "anya-e0812n:2521_7": "tameva tassā mukhasadisattā mukhanti rāgānatabbhutasarojamukhaṃ.",
  "anya-e0812n:2521_8": "Tilokaguruno sammāsambuddhassa pādā. Kīdisā?",
  "anya-e0812n:2521_9": "Adhikabandho rāgo anurāgo,",
  "anya-e0812n:2521_10": "rattavaṇṇo vā yesaṃ te,",
  "anya-e0812n:2521_11": "tathāvidhā.",
  "anya-e0812n:2521_12": "Niccamanavarataṃ sarasena rasavatā karena hatthena,",
  "anya-e0812n:2521_13": "raṃsinā vā gāḷhaṃ ādāya gahetvā satataṃ niccaṃ āhito sambhamo ādaro,",
  "anya-e0812n:2521_14": "tadabhimukhatā vā,",
  "anya-e0812n:2521_15": "tena sañcumbayanti,",
  "anya-e0812n:2521_16": "nikkhipanti vā.",
  "anya-e0812n:2521_17": "Ettha silesarūpakehi sambhogasiṅgārarasābhāso janyate.",
  "anya-e0812n:2521_18": "Siṅgāro duvidho vippalambho,",
  "anya-e0812n:2521_19": "sambhogo ceti.",
  "anya-e0812n:2521_20": "Tesu vippalambhova samaggavaṇṇanādhārattā manoharo,",
  "anya-e0812n:2521_21": "nediso sambhogo.",
  "anya-e0812n:2521_22": "Sambhogābhāse tu vattabbameva natthi.",
  "anya-e0812n:2521_23": "Tathāpi’hā’dhigataṃ sambhogābhāsodāharaṇaṃ bālappabodhanatthaṃ kiñci vicāressāma.",
  "anya-e0812n:2521_24": "Tatra pādānaṃ kāmukattaṃ dharāya kāminittañca vākyasāmatthiyā viññāyate.",
  "anya-e0812n:2521_25": "Saddena vuccamānaṃ puna vuttaṃ siyā.",
  "anya-e0812n:2521_26": "Atra pādānaṃ taṃ viññeyyaṃ,",
  "anya-e0812n:2521_27": "ratyukkaṃsābhāso yadi kavinā paṭipādetabbo na bhaveyya,",
  "anya-e0812n:2521_28": "tadā gāthāyamananupapannaṃ siyāti evaṃvidhavacanatova pādā ratyābhāsavantoti gamyate.",
  "anya-e0812n:2521_29": "Ratiyā ālambaṇavibhāvābhāso dharākāmini,",
  "anya-e0812n:2521_30": "rammadesādivisesābhāve acchariyapadumuggamanābhāvato abbhutasarojasaddasavanena gammamānā rammadesādayo uddīpanavibhāvābhāsā,",
  "anya-e0812n:2521_31": "byabhicārībhāvābhāsabodhakāni kavivacanāni anubhāvābhāso.",
  "anya-e0812n:2521_32": "Tathā hi “niccasarasena karena gāḷhaṃ ādāyā”ti karassa sarasatāgāḷhaggahaṇakathanena harisādayo gamyante.",
  "anya-e0812n:2521_33": "“Satatāhitasambhamenā”ti iminā ussukkattādayo pahīyantīti evaṃ bandhavuttīti vibhāvādīhi bandhatthābhāsānaṃ manasi yo uppajjati ānandābhāso,",
  "anya-e0812n:2521_34": "so rasābhāso sambhogarasābhāso vuttoti.",
  "anya-e0812n:2522_0": "336.",
  "anya-e0812n:2522_1": "Idāni udāharaṇaṃ dassento uttaripi dassetabbasiṅgārahassakaruṇādirasuddesassa anurūpato siṅgārarasayuttameva dasseti “rāgā”iccādinā.",
  "anya-e0812n:2522_2": "Dharāya mahīaṅganāya rāgānatabbhutasarojamukhaṃ rāgena anurāgena abhimukhaṃ katvā namitaṃ acchariyaguṇopetapadumasadisānanaṃ no ce,",
  "anya-e0812n:2522_3": "rattavaṇṇaṃ ānataṃ abbhutasarojasaṅkhatamukhaṃ tilokaguruno bhuvanattayānusāsakassa sammāsambuddhassa",
  "anya-e0812n:2522_4": "pādā adhikabaddharāgā adhikabaddhānurāgavantā no ce,",
  "anya-e0812n:2522_5": "pubbakammena kataadhikarattavaṇṇā niccasarasena karena satatānurāgayuttena hatthena no ce,",
  "anya-e0812n:2522_6": "avikalattā satatasampattisahitena kiraṇena gāḷhaṃ ādāya gāḷhaṃ gahetvā no ce,",
  "anya-e0812n:2522_7": "phusitvā satatāhitasambhamena niccaṃ katādarena no ce,",
  "anya-e0812n:2522_8": "nirantarāhitaabhimukhabhāvena sañcumbayanti cumbanti no ce,",
  "anya-e0812n:2522_9": "ṭhitikriyāsādhanattena phusantīti.",
  "anya-e0812n:2523_0": "Rāgena anurāgena ānataṃ abhimukhīkatamiti ca,",
  "anya-e0812n:2523_1": "abbhutañca taṃ sarojañceti ca,",
  "anya-e0812n:2523_2": "tena sadisatāya abbhutasarojañca taṃ mukhañceti ca,",
  "anya-e0812n:2523_3": "rāgānatañca taṃ abbhutasarojamukhañceti ca,",
  "anya-e0812n:2523_4": "rāgaṃ rattavaṇṇaṃ ānataṃ ninnamiti ca,",
  "anya-e0812n:2523_5": "tañca taṃ abbhutasarojañceti ca,",
  "anya-e0812n:2523_6": "tameva tādisamukhasadisattā mukhamiti ca,",
  "anya-e0812n:2523_7": "tilokassa gurūti ca,",
  "anya-e0812n:2523_8": "adhikaṃ katvā baddho,",
  "anya-e0812n:2523_9": "attano pubbakammena vā kato,",
  "anya-e0812n:2523_10": "rāgo anurāgo rattavaṇṇo vā yesamiti ca,",
  "anya-e0812n:2523_11": "rasena anurāgena sampattiyā vā saha vattamānoti ca,",
  "anya-e0812n:2523_12": "āhito vihito ca so sambhamo ādaro tadabhimukhabhāvo vā ceti ca viggaho.",
  "anya-e0812n:2524_0": "Ettha “rāgānatā”tiādikena silesālaṅkārena ca “abbhutasarojamukha”nti rūpakālaṅkārena ca sambhogasiṅgārarasābhāso uppādīyati.",
  "anya-e0812n:2524_1": "Tādisaṃ itthipurisānaṃ sambhogābhāvena,",
  "anya-e0812n:2524_2": "tadākārena ca kappitattā rasābhāso nāmāti daṭṭhabbo.",
  "anya-e0812n:2524_3": "Siṅgārassa āyogavippayogasambhogavasena tividhattepi āyogavippayogadvayaṃ vippalambhamevāti vippalambho,",
  "anya-e0812n:2524_4": "sambhogo ceti duvidho hoti.",
  "anya-e0812n:2524_5": "Tesu vippalambhova anūnavaṇṇanāya bhūmittā manoharo.",
  "anya-e0812n:2524_6": "Sambhogo pana tādiso na hoti.",
  "anya-e0812n:2524_7": "Sambhogābhāsopi hīno hoti.",
  "anya-e0812n:2524_8": "Evaṃ sante payogaṃ katvā kurumānāya vaṇṇanāya ucitabhāvena ihādhigatasambhogasiṅgārarasābhāsena rasibhūtālaṅkārassa",
  "anya-e0812n:2524_9": "udāharaṇe rasābhāso evaṃ veditabbo.",
  "anya-e0812n:2524_10": "Pādānaṃ kāmukabhāvābhāse ca dharāya kāminībhāvābhāse ca vācakapadena avuttepi “dharāya pādā tilokaguruno”ti",
  "anya-e0812n:2524_11": "idaṃ ṭhapetvā pāṇidhammapakāsakehi avasesapadehi ñāyate.",
  "anya-e0812n:2525_0": "Dvinnaṃ aññamaññaṃ ratiābhāso “adhikabaddharāgā rāgānata”nti imehi vutto.",
  "anya-e0812n:2525_1": "Ayaṃ ratiābhāso idha ṭhāyībhāvo purisaratiyā itthiyā ca,",
  "anya-e0812n:2525_2": "itthiratiyā purisassa ca ālambaṇattā pādakāmukadharākāminiyo dve aññamaññaṃ ālambaṇavibhāvābhāsā honti.",
  "anya-e0812n:2525_3": "Rammadesādivisesaṃ vinā acchariyapadumodayassa abhāvato abbhutasarojasaddassa uccāraṇena gammamānā rammadesādayo",
  "anya-e0812n:2525_4": "ratiṃ uddīpayantīti uddīpanavibhāvābhāsā nāma.",
  "anya-e0812n:2525_5": "“Niccasarasena karena gāḷhamādāyā”ti iminā karassa sarasabhāvassa ca gāḷhaṃ gahaṇassa ca vuttattā harisādayo ñāyante.",
  "anya-e0812n:2525_6": "“Satatāhitasambhamenā”ti iminā ussāhādayo ñāyanti.",
  "anya-e0812n:2525_7": "Tattha harisaussāhādayo byabhicārībhāvābhāsā nāma honti.",
  "anya-e0812n:2525_8": "Te byabhicārībhāvābhāse pakāsentāni yathāvuttakavivacanāni anubhāvābhāsā nāmāti evaṃ bandhe dissamānaṭhāyībhāvabyabhicārībhāvavibhāvaanubhāvehi",
  "anya-e0812n:2525_9": "atthāvabodhaṃ karontānaṃ paṇḍitānaṃ uppajjamāno yo santosābhāsasaṅkhāto rasābhāso atthi,",
  "anya-e0812n:2525_10": "so idha sambhogarasābhāsoti kathitoti.",
  "anya-e0812n:2525_11": "Ṭhāyībhāvādayo upari āvibhavissanti.",
  "anya-e0812n:2526_0": "337.",
  "anya-e0812n:2527_0": "Iccā’nugamma purimācariyānubhāvaṃ,",
  "anya-e0812n:2528_0": "Saṅkhepato nigadito’ya’malaṅkatīnaṃ;",
  "anya-e0812n:2529_0": "Bhedo’parūpari kavīhi vikappiyānaṃ,",
  "anya-e0812n:2530_0": "Ko nāma passitu’malaṃ khalu tāsa’mantaṃ.",
  "anya-e0812n:2531_0": "Iti saṅgharakkhitamahāsāmipādaviracite",
  "anya-e0812n:2532_0": "Subodhālaṅkāre",
  "anya-e0812n:2533_0": "Atthālaṅkārāvabodho nāma",
  "anya-e0812n:2534_0": "Catuttho paricchedo.",
  "anya-e0812n:2535_0": "337.",
  "anya-e0812n:2535_1": "Evamuddesānukkamena yathāpaṭiññātaṃ niṭṭhapetvā idāni nigamanapubbakaṃ bahuttamesaṃ niddisitumāha “icci”ccādi.",
  "anya-e0812n:2535_2": "Iti iminā vuttappakārena purimānaṃ daṇḍīādīnaṃ ācariyānaṃ ānubhāvaṃ bandhalakkhaṇāni anugamma anugantvā",
  "anya-e0812n:2535_3": "alaṅkatīnamalaṅkārānaṃ ayaṃ bhedo saṅkhepato nigadito kathito.",
  "anya-e0812n:2535_4": "Saṅkhepatoti vutto,",
  "anya-e0812n:2535_5": "kasmāti āha “uparūparī”tiādi.",
  "anya-e0812n:2535_6": "Uparūpari dīghakālamārabbha yāvedāni matthakamatthake kavīhi vikappiyānaṃ pabhediyamānānaṃ tāsamalaṅkatīnaṃ",
  "anya-e0812n:2535_7": "antaṃ pariyantaṃ passituṃ khalu ekantena ko nāma jano alaṃ samattho.",
  "anya-e0812n:2536_0": "Iti mahāsāmināmikāyaṃ subodhālaṅkāraṭīkāyaṃ",
  "anya-e0812n:2537_0": "Catuttho paricchedo.",
  "anya-e0812n:2538_0": "337.",
  "anya-e0812n:2538_1": "Evaṃ uddesakkamena yathāpaṭiññāte atthālaṅkāre niṭṭhapetvā idāni nigamanamukhena esaṃ atthālaṅkārānaṃ bahubhāvaṃ dasseti “iccānugamma”iccādinā.",
  "anya-e0812n:2538_2": "Iti yathāvuttanayena purimācariyānubhāvaṃ pubbakālikānaṃ daṇḍībhaddapāṇādīnaṃ alaṅkārasatthasaṅkhātānubhāvaṃ",
  "anya-e0812n:2538_3": "anugamma alaṅkatīnaṃ ayaṃ bhedo saṅkhepato nigadito mayā vutto saṅgahito.",
  "anya-e0812n:2538_4": "Kasmāti ce?",
  "anya-e0812n:2538_5": "Uparūpari dīghakālato paṭṭhāya yāvajjatanā kavīhi racanākattārehi vikappiyānaṃ anekappakārato kappiyamānattā",
  "anya-e0812n:2538_6": "puthakkariyamānānaṃ tāsamalaṅkatīnaṃ antaṃ pariyantaṃ passituṃ khalu ekantena ko nāma puggalo alaṃ samatthoti.",
  "anya-e0812n:2538_7": "Saṅgahamanādiyitvā kenāpi pariyantaṃ adhigantuṃ na sakkāti adhippāyo.",
  "anya-e0812n:2538_8": "Pure bhavāti ca,",
  "anya-e0812n:2538_9": "purimā ca te ācariyā ceti ca,",
  "anya-e0812n:2538_10": "tesamānubhāvoti ca,",
  "anya-e0812n:2538_11": "visesato asaṅkarato kappiyanti ca vākyaṃ.",
  "anya-e0812n:2539_0": "Iti subodhālaṅkāranissaye",
  "anya-e0812n:2540_0": "Catuttho paricchedo.",
  "anya-e0812n:2541_0": "5. Bhāvāvabodhapariccheda",
  "anya-e0812n:2542_0": "338.",
  "anya-e0812n:2543_0": "Paṭibhānavatā loka-vohāra’manusārinā;",
  "anya-e0812n:2544_0": "Tato’cityasamullāsa-vedinā kavinā paraṃ.",
  "anya-e0812n:2545_0": "338.",
  "anya-e0812n:2545_1": "Tadeva yathāpaṭiññātamalaṅkāravibhāgaṃ bodhetvā sampati rasavantālaṅkārappasaṅgenādhigataṃ rasaṃ sakala",
  "anya-e0812n:2545_2": "saṃsāradukkhanissa raṇekanimittavimuttirasekarasavisuddhasaddhammāgamaviggāhasappīṇanoṇatamatīnaṃ paramasaddhālūnamanadhigatattepi",
  "anya-e0812n:2545_3": "lakkhaṇamattena lokavohārakosallamattapariggahāya kiñcimattamupadisituṃ na sākallena “paṭibhānavatā”tiādimāha.",
  "anya-e0812n:2545_4": "Paṭibhānaṃ taṃtaṃṭhānānurūpappavattā paññā.",
  "anya-e0812n:2545_5": "Sā hi sarasaracanāyaccantopakārikā,",
  "anya-e0812n:2545_6": "tatova kabbaṃ “paṭibhāna”nti vuccati.",
  "anya-e0812n:2545_7": "Tenāha “paṭibhānavatā”ti.",
  "anya-e0812n:2545_8": "Kavinā lokavohārānugantabbo.",
  "anya-e0812n:2545_9": "Yo hi sakalaṃ lokavohāraṃ nānusarati,",
  "anya-e0812n:2545_10": "so kaviyeva na hoti.",
  "anya-e0812n:2545_11": "Tenāha “lokavohāramanusārinā”ti.",
  "anya-e0812n:2545_12": "Yato ocityaṃ nāma kavīnaṃ paramaṃ rahassaṃ lokavohārepi ucitaññūyeva pasaṃsīyate,",
  "anya-e0812n:2545_13": "samucitalokavohārānusāreneva ca vakkhamānānukkamena viracitā racanā sacetanānaṃ rasassādāya sampajjate,",
  "anya-e0812n:2545_14": "tasmā ocitye samullasattaṃ dittaṃ phuṭameva bandhanaṃ kātuṃ vaṭṭati.",
  "anya-e0812n:2545_15": "Tatovaccantamocityasamullāsavedinā kavinā bhavitabbaṃ.",
  "anya-e0812n:2545_16": "Tenāha “paraṃ ocityasamullāsavedinā”ti.",
  "anya-e0812n:2545_17": "Sabbañcetaṃ “kavinā”ti ettha visesanaṃ,",
  "anya-e0812n:2545_18": "“kavinā”ti cetaṃ “nibandhā”ti ettha avutto kattā.",
  "anya-e0812n:2546_0": "338.",
  "anya-e0812n:2546_1": "Evaṃ yathāpaṭiññātānamalaṅkārānaṃ dassanāvasare rasavantālaṅkārappasaṅgenādhigatanavavidhasiṅgārādirase",
  "anya-e0812n:2546_2": "sakalasaṃsāradukkhanissaraṇaasahāyakaraṇabhūtavimuttirasena ekarasabhūte atipaṇīte saddhammāmataraseyeva",
  "anya-e0812n:2546_3": "luddhānaṃ saddhābāhullasuddhasaṃyamānaṃ vimukhepi lakkhaṇamattapariññāṇena lokavohāresu asammohatthaṃ",
  "anya-e0812n:2546_4": "saṅkhepena dassetukāmo idāni “paṭibhānavatā”iccādimāha.",
  "anya-e0812n:2546_5": "Paṭibhānavatā sarasaracanāya accantopakāraṭṭhānocitapaññāvisesavatā lokavohāramanusārinā sakalaloke vohārānurūpamanugatena",
  "anya-e0812n:2546_6": "tato yasmā ocityaṃ nāma hadayato abahi kātabbaṃ,",
  "anya-e0812n:2546_7": "rahassamiva bandhato viyojanīyaṃ na hoti.",
  "anya-e0812n:2546_8": "Tasmā paramatisayena ocityasamullāsavedinā ucitabhāvena vattumicchitatthassa uddīpanasseva anurūpappakārena",
  "anya-e0812n:2546_9": "iṭṭhatthassa samullāsanaṃ dittiṃ jānantena kavinā bandhakārakena nibandhāti sambandho.",
  "anya-e0812n:2546_10": "Paṭibhā paṭibhānanti paññāyetaṃ nāmaṃ,",
  "anya-e0812n:2546_11": "tato jātakabbassapi paṭibhāti vuccamānattā ayaṃ paññāviseso racanāya accantopakāroti ñātabbo.",
  "anya-e0812n:2546_12": "Paṭibhānamassatthīti ca,",
  "anya-e0812n:2546_13": "lokassa vohāroti ca,",
  "anya-e0812n:2546_14": "taṃ anugacchati sīlenāti ca,",
  "anya-e0812n:2546_15": "ocityena samullāsoti ca,",
  "anya-e0812n:2546_16": "taṃ vijānāti sīlenāti ca viggaho.",
  "anya-e0812n:2547_0": "339.",
  "anya-e0812n:2548_0": "Ṭhāyīsambandhino bhāva-vibhāvā sānubhāvakā;",
  "anya-e0812n:2549_0": "Sampajjanti nibandhā te, rasassādāya sādhunaṃ.",
  "anya-e0812n:2550_0": "339.",
  "anya-e0812n:2550_1": "“Ṭhāyi”ccādi.",
  "anya-e0812n:2550_2": "Ṭhāyino vakkhamānaratyādayo tehi saha sambandho vibhāvādīhi yoge ratyādīnamassādiyattamānīyamānattā etesamatthīti ṭhāyīsambandhino.",
  "anya-e0812n:2550_3": "Saha anubhāvehi vakkhamānalakkhaṇehīti sānubhāvakā,",
  "anya-e0812n:2550_4": "bhāvo vibhāvo ca,",
  "anya-e0812n:2550_5": "vakkhamāno bhāvena bhāvābhāsopi imināva saṅgahito,",
  "anya-e0812n:2550_6": "rasassādāya sampajjantīti sambandho.",
  "anya-e0812n:2551_0": "339.",
  "anya-e0812n:2551_1": "“Ṭhāyi”ccādi.",
  "anya-e0812n:2551_2": "Ṭhāyīsambandhino ṭhāyīpadena,",
  "anya-e0812n:2551_3": "tena vāccaratihāsādiatthena vā sambandhupagatā sānubhāvakā vakkhamānānubhāvehi saha pavattā bhāvavibhāvā",
  "anya-e0812n:2551_4": "vakkhamānabhāvavibhāvā nibandhā vuttaguṇopetakavinā bandhitā ekattha āharitvā dassitā sādhunaṃ issādidosarahitānaṃ",
  "anya-e0812n:2551_5": "sajjanānaṃ rasassādāya siṅgārādivakkhamānarasassa assādanatthaṃ sampajjanti pavattantīti.",
  "anya-e0812n:2551_6": "Imāya gāthāya ṭhāyībhāvo byabhicārībhāvo kevalabhāvo vibhāvo anubhāvo raso ceti ime uddiṭṭhā bhavanti,",
  "anya-e0812n:2551_7": "kathanti ce?",
  "anya-e0812n:2551_8": "Bhāvavibhāvānaṃ “ṭhāyīsambandhino”ti visesanaṃ bhavati,",
  "anya-e0812n:2551_9": "tena bhāvassa ṭhāyī ca so bhāvo ceti ca ṭhāyīpadena sambandhattā ṭhāyībhāvo ca,",
  "anya-e0812n:2551_10": "puna byabhicārībhāve sati “ṭhāyībhāvo”ti imassa sādhakattā imasseva ṭhāyībhāvapadassa payogasāmatthiyena gammamāno byabhicārībhāvo ca,",
  "anya-e0812n:2551_11": "puna ṭhāyīpadena samāsamakatvā visuṃ dassitabhāvasaddasutiyā ṭhāyībhāvabyabhicārībhāvehi añño bhāvo ca,",
  "anya-e0812n:2551_12": "tathā eva ṭhāyīpadena vāccaratihāsādiatthassa uppattiuddīpanadvayaṃ vibhūtaṃ katvā sajjetvā ṭhitattā",
  "anya-e0812n:2551_13": "tehi ratihāsādīhi atthehi sambandhino ālambaṇauddīpanasaṅkhatavividhavibhāvā ca,",
  "anya-e0812n:2551_14": "evameva sānubhāvakapadena samāyogena dassitānubhāvo ca,",
  "anya-e0812n:2551_15": "“rasassādāyā”ti iminā niddiṭṭharaso cāti evamime ṭhāyībhāvādayo uddiṭṭhā honti.",
  "anya-e0812n:2551_16": "Ṭhāyinā saha sambandhoti ca,",
  "anya-e0812n:2551_17": "so etesamatthīti ca,",
  "anya-e0812n:2551_18": "bhāvo ca vibhāvo ceti ca,",
  "anya-e0812n:2551_19": "saha anubhāvehi vattantīti ca,",
  "anya-e0812n:2551_20": "rasassa assādoti ca vākyaṃ.",
  "anya-e0812n:2552_0": "Bhāvaadhippāya",
  "anya-e0812n:2553_0": "340.",
  "anya-e0812n:2554_0": "Cittavuttivisesā tu, bhāvayanti rase yato;",
  "anya-e0812n:2555_0": "Ratyādayo tato bhāva-saddena parikittitā.",
  "anya-e0812n:2556_0": "340.",
  "anya-e0812n:2556_1": "Idāni yathāuddiṭṭhesu ṭhāyādīhi bhāvavibhāvānubhāvarasesu paṭhamaṃ bhāvaṃ vibhāvetuṃ bhāvasaddamanvatthayati “citta”iccādinā.",
  "anya-e0812n:2556_2": "Cittassa vuttiyo ramaṇahasanādiākārena pavattiyo,",
  "anya-e0812n:2556_3": "tāva visesā visiṭṭhasabhāvatthāti cittavuttivisesā.",
  "anya-e0812n:2556_4": "Ratyādayo ṭhāyībyabhicārīsāttikā.",
  "anya-e0812n:2556_5": "Tusaddo visese.",
  "anya-e0812n:2556_6": "Yato rase siṅgārādayo bhāvayanti nipphādenti.",
  "anya-e0812n:2556_7": "Tato bhāvasaddena parikittitā bharatādīhi kathitā.",
  "anya-e0812n:2556_8": "Ettha hi ṇyanto bhūdhātu karaṇe vattate.",
  "anya-e0812n:2556_9": "Yato cāyaṃ na kevalaṃ karaṇeyeva vattate,",
  "anya-e0812n:2556_10": "atha kho byāpane,",
  "anya-e0812n:2556_11": "paṭipādane ca,",
  "anya-e0812n:2556_12": "tasmāssa paṭibhānaṃ cittaṃ bhāvayanti byāpenti.",
  "anya-e0812n:2556_13": "Atha vā kavino lokaṭṭhitiñāṇalakkhaṇaṃ adhippāyaṃ bhāvayanti paṭipādentīti bhāvāti evamettha attho daṭṭhabbo.",
  "anya-e0812n:2557_0": "340.",
  "anya-e0812n:2557_1": "Idāni uddiṭṭhesu ṭhāyībhāvādīsu ṭhāyīādīnaṃ ṭhāyībhāvādīnaṃ (ka.) tiṇṇaṃ sādhāraṇo bhāvo nāma esoti dassento anvatthavasena dasseti “citta”iccādi.",
  "anya-e0812n:2557_2": "Cittavuttivisesā tu cittassa uttari vakkhamānārammaṇahasanasocanādīhi,",
  "anya-e0812n:2557_3": "nibbedādīhi,",
  "anya-e0812n:2557_4": "thambhādīhi ca ākārehi pavattisaṅkhātā aññamaññaṃ asaṅkarākārasaṅkhātā visesā pana ṭhāyībyabhicārīsāttikā",
  "anya-e0812n:2557_5": "yato yasmā rase siṅgārādirase bhāvayanti nipphādenti karonti. No ce,",
  "anya-e0812n:2557_6": "rase siṅgārādirasavisaye paṇḍitānaṃ cittaṃ bhāvayanti byāpanaṃ karonti. No ce,",
  "anya-e0812n:2557_7": "tasmiṃyeva rasavisaye kavino lokasabhāvaṃ visayaṃ katvā pavattañāṇalakkhaṇaṃ adhippāyaṃ bhāvayanti paṭipādanaṃ karonti.",
  "anya-e0812n:2557_8": "Tato bhāvasaddena hetukattari nipphannena ratyādayo ratihāsādayo parikittitā bharatādīhi vuttā hontīti.",
  "anya-e0812n:2557_9": "“Ratyādayo”ti ettha ādisaddena hāsādayo ṭhāyībhāvā ca,",
  "anya-e0812n:2557_10": "nibbedādayo byabhicārībhāvā ca,",
  "anya-e0812n:2557_11": "thambhapalayādayo sāttikabhāvā ca saṅgahitāti daṭṭhabbā.",
  "anya-e0812n:2557_12": "Cittassa vuttiyoti ca,",
  "anya-e0812n:2557_13": "tā eva visesāti ca,",
  "anya-e0812n:2557_14": "bhāvo iti saddoti ca vākyaṃ.",
  "anya-e0812n:2558_0": "Ṭhāyībhāvaadhippāya",
  "anya-e0812n:2559_0": "341.",
  "anya-e0812n:2560_0": "Virodhinā’ññabhāvena,",
  "anya-e0812n:2561_0": "Yo bhāvo na tirohito;",
  "anya-e0812n:2562_0": "Sīlena tiṭṭhati’cce’so,",
  "anya-e0812n:2563_0": "Ṭhāyībhāvoti saddito.",
  "anya-e0812n:2564_0": "341.",
  "anya-e0812n:2564_1": "Ṭhāyādike tividhe bhāve kamenāha “virodhinā”iccādinā.",
  "anya-e0812n:2564_2": "Virodhinā aññena jigucchādinā bhāvena yo bhāvo ratyādiko na tirohito nacchādito,",
  "anya-e0812n:2564_3": "eso bhāvo anucchijjamānattā eva tiṭṭhati sīlenāti,",
  "anya-e0812n:2564_4": "ṭhāyī eva bhāvoti ṭhāyībhāvoti saddito kathito.",
  "anya-e0812n:2564_5": "Yo bhāvādīhi ālokitassādaṃ nīto samānīto,",
  "anya-e0812n:2564_6": "so sāmājikehi assādiyamānattā rasoti vuccati.",
  "anya-e0812n:2564_7": "Vakkhati hi “savibhāva”iccādi.",
  "anya-e0812n:2565_0": "341.",
  "anya-e0812n:2565_1": "Idāni ṭhāyīādike tividhabhāve kamena niddisati “virodhi”iccādinā.",
  "anya-e0812n:2565_2": "Virodhinā aññabhāvena ratihāsādīnaṃ viruddhena jigucchādinā aññabhāvena yo bhāvo ratihāsādiko tirohito na byavahito na hoti,",
  "anya-e0812n:2565_3": "eso viruddhabhāvena abyavahito bhāvo tiṭṭhati sīlenāti iminā atthena ṭhāyī nāma hotīti katvā ṭhāyībhāvoti saddito kathitoti.",
  "anya-e0812n:2565_4": "Yo vibhāvānubhāvādīhi assādanīyattaṃ pāpito sabbhehi assādanīyattā rasoti vuccati,",
  "anya-e0812n:2565_5": "so ṭhāyī nāmāti vuccati.",
  "anya-e0812n:2565_6": "Añño ca so bhāvo ceti ca,",
  "anya-e0812n:2565_7": "tiro kayiritthāti ca,",
  "anya-e0812n:2565_8": "ṭhāyī ca so bhāvo ceti ca viggaho.",
  "anya-e0812n:2566_0": "Ṭhāyībhāvappabhedauddesa",
  "anya-e0812n:2567_0": "342.",
  "anya-e0812n:2568_0": "Ratihāsā ca soko ca,",
  "anya-e0812n:2569_0": "Kodhussāhabhaya’mpi ca;",
  "anya-e0812n:2570_0": "Jigucchāvimhayā ceva,",
  "anya-e0812n:2571_0": "Samo ca nava ṭhāyino.",
  "anya-e0812n:2572_0": "342.",
  "anya-e0812n:2572_1": "Ratyādīnaṃ navannameva ṭhāyitvaṃ sambhavatītyāha “rati”ccādi.",
  "anya-e0812n:2572_2": "Samo ceti evaṃ ṭhāyino navāti yojanā.",
  "anya-e0812n:2572_3": "Navevete sakasakavibhāvānubhāvehi samullāsitā visumpi bandhitabbā kavinā,",
  "anya-e0812n:2572_4": "abhinetabbā ca naṭena,",
  "anya-e0812n:2572_5": "tathā sesabhāvāpi.",
  "anya-e0812n:2572_6": "Tattha yadi panāyaṃ rati asesaitthipurisaguṇayuttānaṃ itthipurisānaṃ aññamaññaṃ janitā,",
  "anya-e0812n:2572_7": "candādīhi uddīpanavibhāvehi uddīpitā,",
  "anya-e0812n:2572_8": "ussukkatādibādhakehi anubhāvehi paripositā,",
  "anya-e0812n:2572_9": "sakasakānubhāvasāmatthiyā patīyamānehi anekarūpehi byabhicārīhi cittatā siyā,",
  "anya-e0812n:2572_10": "tadā tu ṭhāyī rati naṭābhinayena,",
  "anya-e0812n:2572_11": "subandhasavanena vā sabbhehi assādiyamānā siṅgārarasattamāpajjate.",
  "anya-e0812n:2572_12": "Evaṃ yathāyogaṃ hāsādiṭhāyībhāvānaṃ hassarasādibhāvāpajjane yuttiṃ samanneyya.",
  "anya-e0812n:2573_0": "342.",
  "anya-e0812n:2573_1": "Ṭhāyībhāvo nāma ratyādayo naveveti dassetuṃ “ratihāsā”tiādimāha.",
  "anya-e0812n:2573_2": "Ratihāsā ca soko ca kodhussāhabhayampi ca jigucchāvimhayā ceva samo santaguṇo cāti evaṃ ṭhāyino nava honti.",
  "anya-e0812n:2573_3": "Imesaṃ ratyādīnaṃ navannaṃ sarūpakathanaṃ “siṅgārahassakaruṇā”tiādikāya uddesagāthāya anantare niddese pākaṭo hoti.",
  "anya-e0812n:2573_4": "Rati ca hāso cāti ca,",
  "anya-e0812n:2573_5": "kodho ca ussāho ca bhayañceti ca,",
  "anya-e0812n:2573_6": "jigucchā ca vimhayā ceti ca vākyaṃ.",
  "anya-e0812n:2573_7": "Ime nava ca evaṃ byabhicārībhāvasāttikābhāvo ceti ime yathāsakamanurūpavibhāvānubhāvehi dittaṃ katvā paccekaṃ kavinā bandhitabbā,",
  "anya-e0812n:2573_8": "naṭena gahetvā dassitabbā ca.",
  "anya-e0812n:2573_9": "Imesu tividhabhāvesu ayaṃ rati asesapumitthiguṇehi yuttehi naranārīhi aññamaññaṃ uppāditā,",
  "anya-e0812n:2573_10": "candādīhi uddīpanavibhāvehi uddīpitā,",
  "anya-e0812n:2573_11": "ussāhādipakāsakakāyikavācasikapayogasaṅkhātānubhāvena positā,",
  "anya-e0812n:2573_12": "sakasakānubhāvasāmatthiyehi gammamānānekappakārabyabhicārībhāvehi vicittakatā hoti.",
  "anya-e0812n:2573_13": "Īdisā’yaṃ rati naṭassa abhinayena ca pasatthabandhasavanena ca sabbhehi assādiyamānasiṅgārādirasattaṃ pāpuṇātīti viññātabbā.",
  "anya-e0812n:2573_14": "Hāsādīnaṃ sesaṭhāyībhāvānaṃ hassarasādibhāvāpattiyaṃ yutti evaṃ yathārahaṃ veditabbāti.",
  "anya-e0812n:2574_0": "Byabhicārībhāvaadhippāya",
  "anya-e0812n:2575_0": "343.",
  "anya-e0812n:2576_0": "Tirobhāvāvibhāvādi-",
  "anya-e0812n:2577_0": "Visesenā’bhimukhyato;",
  "anya-e0812n:2578_0": "Yete caranti sīlena,",
  "anya-e0812n:2579_0": "Te honti byabhicārino.",
  "anya-e0812n:2580_0": "343.",
  "anya-e0812n:2580_1": "Byabhicārino āha “tirobhāva”iccādinā.",
  "anya-e0812n:2580_2": "Tirobhāvo ṭhāyīnaṃ ekassāpi bhāvassa nibbedādino aciraṭṭhāyitā ca āvibhāvo pākaṭatā ca nānārasanissayattā te ādayo yassa.",
  "anya-e0812n:2580_3": "Ādisaddena ṭhāyīdhammassa sukhadukkhādirūpassa gahaṇaṃ,",
  "anya-e0812n:2580_4": "sova viseso, tena.",
  "anya-e0812n:2580_5": "Ṭhāyīdhammassa sukhadukkharūpassa gahaṇaṃ,",
  "anya-e0812n:2580_6": "attano dhammassa sukhadukkharūpassa ṭhāyini samāropanañcābhimukhyaṃ.",
  "anya-e0812n:2580_7": "Tathā hi ratiyaṃ parisamo sukhānuviddho bhavati,",
  "anya-e0812n:2580_8": "soke dukkhānuviddho.",
  "anya-e0812n:2580_9": "Ratiyaṃ sukhasabhāvāpi gilānippabhutayo byabhicārino sakammaṃ dukkhamimaṃ samāropayanteva.",
  "anya-e0812n:2580_10": "Tato tena abhimukhabhāvena ye ete bhāvā sīlena caranti pavattanti,",
  "anya-e0812n:2580_11": "te byabhicārino hontīti.",
  "anya-e0812n:2581_0": "343.",
  "anya-e0812n:2581_1": "Idāni uddesakkamena byabhicārībhāve lakkhaṇato dasseti “tirobhāvā”iccādinā.",
  "anya-e0812n:2581_2": "Tirobhāvāvibhāvādivisesena byabhicārībhāvānaṃ attano anekarasaṃ nissāya pavattattā,",
  "anya-e0812n:2581_3": "lokassa bhinnarucikattā ca kismiñci ṭhāyībhāve byabhicārībhāvānamattano guṇassa līnattañca kismiñci tasseva",
  "anya-e0812n:2581_4": "guṇassa pākaṭattañcātiādikena visesena abhimukhyato ṭhāyībhāvānaṃ sukhadukkharūpaṃ attani ca attano sukhadukkharūpaṃ",
  "anya-e0812n:2581_5": "ṭhāyībhāvesu ca āropanasaṅkhātena abhimukhabhāvena yete bhāvā sīlena caranti pakatiyā pavattanti,",
  "anya-e0812n:2581_6": "te bhāvā byabhicārino nāma hontīti.",
  "anya-e0812n:2581_7": "Evameva evarūpā (ka.) pīḷā sarūpena eko parisamasaṅkhatabyabhicārībhāvo ratiyaṃ saguṇena līno sukhānuviddho hutvā,",
  "anya-e0812n:2581_8": "soke saguṇena pākaṭo dukkhānuviddho ca hutvā pavattate.",
  "anya-e0812n:2581_9": "Evameva sukhasabhāvaratiyaṃ gilānādayo byabhicārino sakiyaṃ dukkhasarūpaṃ āropentīti katvā tirobhāvavibhāvādivisesena abhimukhaṃ pavattanti.",
  "anya-e0812n:2581_10": "Tirobhavanamiti ca,",
  "anya-e0812n:2581_11": "āvibhavanamiti ca,",
  "anya-e0812n:2581_12": "tirobhāvo ca āvibhāvo ceti ca,",
  "anya-e0812n:2581_13": "te ādayo yassa ṭhāyībhāvesu vijjamānānaṃ sukhadukkhasabhāvānaṃ attani āropanasseti ca,",
  "anya-e0812n:2581_14": "soyeva visesoti ca,",
  "anya-e0812n:2581_15": "abhimukhānaṃ bhāvoti ca viggaho.",
  "anya-e0812n:2581_16": "Byabhicārīpade visaddo visesatthe abhisaddo abhimukhabhāve vattati.",
  "anya-e0812n:2582_0": "Byabhicārībhāvappabheda",
  "anya-e0812n:2583_0": "344.",
  "anya-e0812n:2584_0": "Nibbedo takkasaṅkā sama-",
  "anya-e0812n:2585_0": "Dhitijaḷatā dīnatuggālasattaṃ,",
  "anya-e0812n:2586_0": "Suttaṃ tāso gilānu’ssukaharisa-",
  "anya-e0812n:2587_0": "Satissāvisādābahitthā.",
  "anya-e0812n:2588_0": "Cintā gabbā’pamāro’marisamada-",
  "anya-e0812n:2589_0": "Matummādamohā vibodho,",
  "anya-e0812n:2590_0": "Niddāvegā sabiḷaṃ maraṇa-",
  "anya-e0812n:2591_0": "Sacapalābyādhi tettiṃsame’te.",
  "anya-e0812n:2592_0": "344.",
  "anya-e0812n:2592_1": "Te dasseti “nibbedo”iccādinā.",
  "anya-e0812n:2592_2": "Dīnatuggālasattanti dīnatā ca uggatañca ālasattañca,",
  "anya-e0812n:2592_3": "gilāni ussukaiti ussukkaṃ.",
  "anya-e0812n:2592_4": "Capalaiti cāpallaṃ,",
  "anya-e0812n:2592_5": "saha capalena sacapalo,",
  "anya-e0812n:2592_6": "so cāyaṃ byādhi ca,",
  "anya-e0812n:2592_7": "maraṇañca sacapalabyādhi ca samāhāre.",
  "anya-e0812n:2592_8": "Tañca saha biḷāya vattatīti sabiḷanti ete yathāvuttabyabhicārībhāvā tettiṃsa hontīti.",
  "anya-e0812n:2592_9": "Ussāhavatā vīraraso taṃvaseneva assādīyati.",
  "anya-e0812n:2592_10": "Bhīrunā tu sova bhayānakarasavaseneti lokasabhāvassa anekattā tadatthamete byabhicārino ekekassarasassa bahavo vaṇṇanīyā,",
  "anya-e0812n:2592_11": "yato taṃvaṇṇanādvārena sabbopi tesu kiñci assādetīti.",
  "anya-e0812n:2592_12": "Tattha yasmā pana māraṇopagataveridassanamekameva taṅkhaṇeyeva bhinnaṃ pakativasena bhīruno bhayassa hetu,",
  "anya-e0812n:2592_13": "saṅgāmalolassa tu ussāhanimittaṃ siyā.",
  "anya-e0812n:2592_14": "Tathā naṭena kataṃ vikatamābharaṇaṃ kriyāvā nīcapakatīnaṃ ṭhāyino hāsassa hetu,",
  "anya-e0812n:2592_15": "gambhīrapakatīnaṃ byabhicārino hāsassa,",
  "anya-e0812n:2592_16": "tasmā bhāve vaṇṇayatā kavinā bhāvā tathā vaṇṇanīyā,",
  "anya-e0812n:2592_17": "yathocityapariposo siyā.",
  "anya-e0812n:2592_18": "Ocityabhaṅgo tu mahatā vāyāmena pariharitabbo.",
  "anya-e0812n:2593_0": "Tesu nibbedo attāvamānanaṃ.",
  "anya-e0812n:2593_1": "Tassa ca itthīnañca nīcānañca dāliddiyaṃ vibhāvo,",
  "anya-e0812n:2593_2": "yogīnaṃ tu tatvasaṃvedanaṃ vibhāvo,",
  "anya-e0812n:2593_3": "assupatanacintādayo ettha anubhāvā.",
  "anya-e0812n:2594_0": "Takko vitakkanaṃ. Tassa sandeho vibhāvo, sirokampādi anubhāvo.",
  "anya-e0812n:2595_0": "Saṅkāya viruddhacaraṇaṃ vibhāvo, kampādayo anubhāvo.",
  "anya-e0812n:2596_0": "Samo khedo. Tattha gatyādi vibhāvo, sedādi anubhāvo.",
  "anya-e0812n:2597_0": "Dhiti santoso. Ñāṇādi vibhāvo, anubhāvo bhogālolatādi.",
  "anya-e0812n:2598_0": "Jaḷatā appaṭipatti. Tassā iṭṭhāniṭṭhadassanādi vibhāvo, animisanayanālocanādi anubhāvo.",
  "anya-e0812n:2599_0": "Dīnatā cetaso anojatā. Tassā vibhāvo duggatatādi, anubhāvo malinavatthatādi.",
  "anya-e0812n:2600_0": "Uggatā dāruṇattaṃ. Tassā vibhāvo balavāparādhādi, tassa anubhāvo tajjanādi.",
  "anya-e0812n:2601_0": "Ālasattassa parisamādi vibhāvo, jimhatādi anubhāvo.",
  "anya-e0812n:2602_0": "Suttassa niddā vibhāvo, tassādādayo anubhāvo.",
  "anya-e0812n:2603_0": "Tāso cittakkhobho. Vibhāvo assa gajjitādi, kampanādi anubhāvo.",
  "anya-e0812n:2604_0": "Āyāsapipāsādi vibhāvo gilāniyā, vivaṇṇatādayo anubhāvo.",
  "anya-e0812n:2605_0": "Kālakkhamatā ussukaṃ. Vibhāvo tassa ramaṇīyadassanicchādi, anubhāvo turitatādi.",
  "anya-e0812n:2606_0": "Cetopasādo harito. Tatra ussavādi vibhāvo, assusedādayo anubhāvo.",
  "anya-e0812n:2607_0": "Sadisadassanādi vibhāvo satiyā, anubhāvo bhamusamunnamanādi.",
  "anya-e0812n:2608_0": "Paresamukkaṃsāsahanatā issā. Tassā dujjanattagabbādayo vibhāvo, dosakathanāvajānanādayo anubhāvo.",
  "anya-e0812n:2609_0": "Visādo khedo. Vibhāvo tassa āraddhakāriyāsiddhādi, bādhayatāpādi anubhāvo.",
  "anya-e0812n:2610_0": "Abahitthā kāyasaṃvaraṇaṃ. Tassā vibhāvo lajjādi, anubhāvo’ññavikriyā.",
  "anya-e0812n:2611_0": "Cintā iṭṭhālābhādīhi, anubhāvo mukulitanayanādi.",
  "anya-e0812n:2612_0": "Gabbo abhimāno. Vibhāvossa issariyādi, anubhāvo avajānanādi.",
  "anya-e0812n:2613_0": "Apamāro gāharukkhādīhi gāharukkhapatanādīhi (?), bhūpātādayo ettha anubhāvo.",
  "anya-e0812n:2614_0": "Amariso akkhamatā. Vibhāvo assāvamānanādi, sirokampanatajjanādayo anubhāvo.",
  "anya-e0812n:2615_0": "Mado pamādukkaṃso. Tassa vibhāvo pānaṃ, calamānaṅgavacogatihāsādayo anubhāvo.",
  "anya-e0812n:2616_0": "Mati kaṅkhacchedo. Upadesādi vibhāvo, mukhavikāsādi ettha anubhāvo.",
  "anya-e0812n:2617_0": "Asamekkhitakāritā ummādo. Tassa vibhāvo sannipātagahaṇādi, aṭṭhānaruditagītahāsādayo anubhāvo.",
  "anya-e0812n:2618_0": "Moho bhayādīhi, anubhāvo thambhakampādi.",
  "anya-e0812n:2619_0": "Durācārādīhi biḷaṃ, adhomukhatādi anubhāvo.",
  "anya-e0812n:2620_0": "Maraṇaṃ vibhāvaanubhāvehi supasiddhaṃ.",
  "anya-e0812n:2621_0": "Capalatā rāgadosādīhi, sacchandacaraṇādi anubhāvo. Byādhi pākaṭo.",
  "anya-e0812n:2622_0": "Ye vā panaññe idha niddiṭṭhā cittavuttivisesāpi saṃvijjanti sukhumabhedā,",
  "anya-e0812n:2622_1": "tesu keci vuttesvantogadhā honti.",
  "anya-e0812n:2622_2": "Yathā hi icchāsabhāvā sabbe kāmā ratiyaṃ antogadhā,",
  "anya-e0812n:2622_3": "tathā dosappakārā kodhā marisaissādīsvantogadhā,",
  "anya-e0812n:2622_4": "dukkhasabhāvā sokasamabyādhigilāni visādādīsvantogadhā.",
  "anya-e0812n:2622_5": "Pītyādayo sukhasabhāvā hariseti daṭṭhabbaṃ.",
  "anya-e0812n:2622_6": "Tesu bhayā tāso añño,",
  "anya-e0812n:2622_7": "saṅkā tathā amariso.",
  "anya-e0812n:2622_8": "Tasmā issā,",
  "anya-e0812n:2622_9": "tathā gilānito samo,",
  "anya-e0812n:2622_10": "niddāya suttaṃ,",
  "anya-e0812n:2622_11": "ussukā capalatā,",
  "anya-e0812n:2622_12": "tathā mohā palayo vakkhamāno aññoti mantabbaṃ.",
  "anya-e0812n:2623_0": "344.",
  "anya-e0812n:2623_1": "Idāni te byabhicārībhāve sarūpena dasseti “nibbedo”iccādinā.",
  "anya-e0812n:2623_2": "Nibbedo attanindāsaṅkhato ca,",
  "anya-e0812n:2623_3": "takkasaṅkā ca,",
  "anya-e0812n:2623_4": "samadhitijaḷatā parisamo santosalakkhaṇā dhiti jaḷatā ca,",
  "anya-e0812n:2623_5": "dīnatuggālasattaṃ dīnabhāvadāruṇabhāvaalasabhāvā ca,",
  "anya-e0812n:2623_6": "suttaṃ sayanañca,",
  "anya-e0812n:2623_7": "tāso cittakkhobho ca,",
  "anya-e0812n:2623_8": "gilānaparimadditabhāvo ca,",
  "anya-e0812n:2623_9": "ussukaharisasatissāvisādābahitthā ussāhapitisatiissākhedaākārasaṃvarā ca, cintā ca,",
  "anya-e0812n:2623_10": "gabbo abhimāno ca,",
  "anya-e0812n:2623_11": "apamāro ca,",
  "anya-e0812n:2623_12": "amarisamadamatummādamohā akkhantipamādādhikkā kaṅkhacchedaummādamohā ca,",
  "anya-e0812n:2623_13": "vibodho pabodho ca,",
  "anya-e0812n:2623_14": "niddāvegā niddā ca,",
  "anya-e0812n:2623_15": "āvegasaṅkhāto sambhamo ca,",
  "anya-e0812n:2623_16": "sabiḷaṃ lajjāsahitaṃ maraṇasacapalābyādhi maraṇañca cāpalyasahitā byādhi ceti.",
  "anya-e0812n:2623_17": "Ete tettiṃsa byabhicārībhāvā nāma honti.",
  "anya-e0812n:2623_18": "Takko ca saṅkā ceti ca,",
  "anya-e0812n:2623_19": "samo ca dhiti ca jaḷatā ceti ca,",
  "anya-e0812n:2623_20": "dīnatā ca uggo ca alasattañcāti ca,",
  "anya-e0812n:2623_21": "ussukañcahariso ca sati ca issā ca visādo ca abahitthā ceti ca,",
  "anya-e0812n:2623_22": "amariso ca mado ca mati ca ummādo ca moho ceti ca,",
  "anya-e0812n:2623_23": "niddā ca āvego ceti ca,",
  "anya-e0812n:2623_24": "saha biḷāya vattatīti ca,",
  "anya-e0812n:2623_25": "saha capalena cāpalyena vattatīti ca,",
  "anya-e0812n:2623_26": "sacapalo ca so byādhiceti ca,",
  "anya-e0812n:2623_27": "maraṇañca sacapalabyādhi ceti ca vākyaṃ.",
  "anya-e0812n:2623_28": "Maraṇasacapalābyādhīti samāhāradvando.",
  "anya-e0812n:2623_29": "Tasmā “sabiḷa”nti padaṃ etassa visesanaṃ hoti.",
  "anya-e0812n:2624_0": "Lokasabhāvassa anekavidhattā ekoyeva vīraraso ussāhavatā vīrarasākārena assādanīyo hoti,",
  "anya-e0812n:2624_1": "soyeva bhīrunā bhayākārena assādanīyo hoti.",
  "anya-e0812n:2624_2": "Tasmā ekekassa rasassa ime bahū byabhicārino vaṇṇetabbā honti.",
  "anya-e0812n:2624_3": "Evaṃ sati anekādhippāyako loko tesu kiñci assādeti.",
  "anya-e0812n:2624_4": "Evaṃ sati bandho sabbajanassa kanto hoti.",
  "anya-e0812n:2624_5": "Tassaṃ bhāvavaṇṇanāyaṃ yasmā māretumāgacchantānaṃ sattūnaṃ dassanamekameva taṅkhaṇe janādhippāyato bhijjitvā",
  "anya-e0812n:2624_6": "pakatibhīrūnaṃ purisānaṃ bhayassa ca yuddhalolassa ussāhanassa ca kāraṇaṃ hoti.",
  "anya-e0812n:2624_7": "Evaṃ naṭena hasanatthaṃ katavikatamābharaṇañca tādisakiriyā ca uttānapakatikānaṃ purisānaṃ ṭhāyīhāsassa",
  "anya-e0812n:2624_8": "ca gambhīrapakatikānaṃ byabhicārīhāsassa ca hetu bhaveyya.",
  "anya-e0812n:2624_9": "Tasmā bhāve vaṇṇentena kavinā ocityabhaṅgamakatvā sakkaccamocityaṃ sajjetvā bhāvappakāsakāni savibhāvānubhāvakavivacanāni vaṇṇetabbāni.",
  "anya-e0812n:2624_10": "Ettha bhāvāvabodhakavibhāvādīnaṃ jānitabbattā tehi tehi bhāvehi saddhiṃ evaṃ veditabbā.",
  "anya-e0812n:2625_0": "Tesu bhāvesu attāvamānanalakkhaṇo nibbedo. Itthīnaṃ,",
  "anya-e0812n:2625_1": "hīnānaṃ hīnācārānaṃ (ka.) vā uppajjati ce,",
  "anya-e0812n:2625_2": "dāliddiyaṃ ālambaṇavibhāvo nāma,",
  "anya-e0812n:2625_3": "yogīnaṃ ce,",
  "anya-e0812n:2625_4": "tathāvabodho ālambaṇavibhāvo,",
  "anya-e0812n:2625_5": "ettha assupatanacintādikaṃ anubhāvo nāma.",
  "anya-e0812n:2626_0": "Vitakkassa sandeho uddīpanavibhāvo nāma, sirokampādikaṃ anubhāvo nāma.",
  "anya-e0812n:2627_0": "Saṅkāya viruddhappavatti uddīpanavibhāvo,",
  "anya-e0812n:2627_1": "kampādiko anubhāvo.",
  "anya-e0812n:2627_2": "Upari “vibhāvo”ti vutte ālambaṇuddīpanesu dvīsu yaṃ yujjati,",
  "anya-e0812n:2627_3": "taṃ gahetabbaṃ.",
  "anya-e0812n:2628_0": "Khedalakkhaṇassa samassa gamanādikaṃ vibhāvo, sedādi anubhāvo.",
  "anya-e0812n:2629_0": "Santosalakkhaṇāya dhitiyā ñāṇādi vibhāvo, bhogesu alolabhāvādi anubhāvo.",
  "anya-e0812n:2630_0": "Ayoggatālakkhaṇāya jaḷatāya iṭṭhāniṭṭhānaṃ ajānanādi vibhāvo,",
  "anya-e0812n:2630_1": "vivaṭanayanehi abhimukhavilokanatādi anubhāvo.",
  "anya-e0812n:2631_0": "Cittassanittejalakkhaṇāya dīnatāya duggatatādi vibhāvo, malinavatthatādi anubhāvo.",
  "anya-e0812n:2632_0": "Dāruṇatālakkhaṇassa uggabhāvassātisayāparādhādi vibhāvo, tajjanādi anubhāvo.",
  "anya-e0812n:2633_0": "Alasattassa aṭṭhānaparisamādi vibhāvo, vaṅkikabhāvo anubhāvo.",
  "anya-e0812n:2634_0": "Sayanasaṅkhātassa suttassa niddādi vibhāvo,",
  "anya-e0812n:2634_1": "assādādi anubhāvo.",
  "anya-e0812n:2634_2": "Ettha assādanaṃ nāma seyyasukhapassasukhādikaṃ.",
  "anya-e0812n:2635_0": "Cittakkhobhasaṅkhātassa tāsassa gajjitādi vibhāvo,",
  "anya-e0812n:2635_1": "gajjitaṃ nāma bhayajanakavacanaṃ.",
  "anya-e0812n:2635_2": "Kopena kampanā anubhāvo.",
  "anya-e0812n:2636_0": "Pīḷāsaṅkhātassa gilānassa āyāsapipāsādi vibhāvo, dubbaṇṇatādi anubhāvo.",
  "anya-e0812n:2637_0": "Anurūpakālassa anolokanassa ussukkassa rammavatthudassanicchādi vibhāvo, turitatādi anubhāvo.",
  "anya-e0812n:2638_0": "Cetopasādalakkhaṇassa harisassa maṅgalakīḷādi vibhāvo, santosavacanādi anubhāvo.",
  "anya-e0812n:2639_0": "Saraṇalakkhaṇāya satiyā saññāṇadassanādi vibhāvo, bhamukkhepādi anubhāvo.",
  "anya-e0812n:2640_0": "Parasampattiasahanalakkhaṇāya issāya dujjanabhāvagabbādi vibhāvo, dosakathanāvajānanādi anubhavo.",
  "anya-e0812n:2641_0": "Khedalakkhaṇassa visādassa āraddhakāriyāsiddhikāriyabyāpattiādi vibhāvo, manosantāpādi anubhāvo.",
  "anya-e0812n:2642_0": "Ākārasaṃvaraṇalakkhaṇāya,",
  "anya-e0812n:2642_1": "rasasabhāvapaṭicchādanalakkhaṇāya vā abahitthayalajjādi vibhāvo,",
  "anya-e0812n:2642_2": "tadaññakriyākaraṇaṃ,",
  "anya-e0812n:2642_3": "adhomukhakaraṇaṃ,",
  "anya-e0812n:2642_4": "pādehi bhūmikhaṇanantiādi anubhāvo.",
  "anya-e0812n:2643_0": "Cintāya iṭṭhatthālābhādī vibhāvo, makulitanayanādi adhokhittacakkhādi vā anubhāvo.",
  "anya-e0812n:2644_0": "Gabbassa issariyādi vibhāvo, avajānanādi anubhāvo.",
  "anya-e0812n:2645_0": "Apamārassa yakkhapīḷādi vibhāvo, bhūmipatanādayo anubhāvo.",
  "anya-e0812n:2646_0": "Akkhamalakkhaṇassa amarisassa avamānanādi vibhāvo, sirokampanatajjanādi anubhāvo.",
  "anya-e0812n:2647_0": "Pamādādhikkalakkhaṇassa madassa santosapānaṃ vibhāvo,",
  "anya-e0812n:2647_1": "kampamānahatthapādavacanagamanahāsādī anubhāvo.",
  "anya-e0812n:2648_0": "Kaṅkhācchedanalakkhaṇāya matiyā upadesādi vibhāvo, mukhasantosādi anubhāvo.",
  "anya-e0812n:2649_0": "Anupaparikkhakāritālakkhaṇassa ummādassa sannipātajjarayakkhādi vibhāvo,",
  "anya-e0812n:2649_1": "akāraṇarodanahasanādi anubhāvo.",
  "anya-e0812n:2650_0": "Muyhanalakkhaṇassa mohassa adhikabhayādi vibhāvo, sabhāvānavabodhanādi anubhāvo.",
  "anya-e0812n:2651_0": "Niddāpagamasaṅkhātassa vibodhassa kālapariṇāmādi ālokasaraṇādi vā vibhāvo, akkhimaddanādi anubhāvo.",
  "anya-e0812n:2652_0": "Manosampīḷanalakkhaṇāya niddāya kassaci acintanaakaraṇādi vibhāvo, akkhipidahanādi anubhāvo.",
  "anya-e0812n:2653_0": "Bhayāgamanalakkhaṇassa āvegassa paccatthikadassanādi vibhāvo, utrāsakampādi anubhāvo.",
  "anya-e0812n:2654_0": "Lajjālakkhaṇāya biḷāya durācārādi vibhāvo, adhomukhatādi anubhāvo.",
  "anya-e0812n:2655_0": "Maraṇassa satthapahārarogādi vibhāvo, mukhavikārādi anubhāvo.",
  "anya-e0812n:2656_0": "Cāpallassa rāgadosādi vibhāvo, attano sacchandacaraṇādi anubhāvo.",
  "anya-e0812n:2657_0": "Byādhiyā vātapittādīnaṃ ussadabhāvādi vibhāvo, nitthunanādi anubhāvo.",
  "anya-e0812n:2658_0": "Imasmiṃ subodhālaṅkāre adassitasukhumabhedā aññāpi cittavuttivisesā santi,",
  "anya-e0812n:2658_1": "tesu icchāsabhāvā sabbe bhedā kāmaratiyañca,",
  "anya-e0812n:2658_2": "dosapakārā kodhaamarisaissādīsu ca,",
  "anya-e0812n:2658_3": "dukkhasabhāvā sokasamabyādhigilānavisādādīsu ca,",
  "anya-e0812n:2658_4": "pitiādayo harise ca antogadhāti veditabbā.",
  "anya-e0812n:2658_5": "Evaṃ samānānaṃ saṅgahe satipi tāsato bhayassa ca,",
  "anya-e0812n:2658_6": "saṅkāya amarissa ca,",
  "anya-e0812n:2658_7": "amarisato issāya ca,",
  "anya-e0812n:2658_8": "gilānato samassa ca,",
  "anya-e0812n:2658_9": "niddāya suttassa ca,",
  "anya-e0812n:2658_10": "ussukkato capalatāya ca,",
  "anya-e0812n:2658_11": "mohato vakkhamānapalayassa ca pākaṭavisesena aññathā visuṃ visuṃ dassitanti daṭṭhabbaṃ.",
  "anya-e0812n:2659_0": "Sāttikabhāvaadhippāya",
  "anya-e0812n:2660_0": "345.",
  "anya-e0812n:2661_0": "Samāhitattappabhavaṃ, sattaṃ teno’papāditā;",
  "anya-e0812n:2662_0": "Sāttikā’pya’nubhāvatte, visuṃ bhāvābhavanti te.",
  "anya-e0812n:2663_0": "345.",
  "anya-e0812n:2663_1": "Sāttike vadati “samāhite”ccādinā.",
  "anya-e0812n:2663_2": "Samāhito ekaggatābhāvāpādanena katasamādhāno attā cittaṃ tato pabhavaṃ uppannaṃ yaṃ,",
  "anya-e0812n:2663_3": "taṃ sattaṃ nāma.",
  "anya-e0812n:2663_4": "Tena sattena upapāditā nibbattitā thambhādayo sāttikā vuccante.",
  "anya-e0812n:2663_5": "Te ca puna anubhāvāpi bhavanti thambhādibhāvasaṃsūcanasabhāvavikārarūpattā.",
  "anya-e0812n:2663_6": "Tañca “cittavuttivisesattā”iccādinā vakkhati.",
  "anya-e0812n:2663_7": "Tenāha “anubhāvattepī”ti.",
  "anya-e0812n:2663_8": "Evaṃ satyapi te sāttikā visuṃ puthageva bhāvā bhavanti,",
  "anya-e0812n:2663_9": "vuttanayena cittabhavattavirūpattā tesanti.",
  "anya-e0812n:2664_0": "345.",
  "anya-e0812n:2664_1": "Idāni uddesakkamenādhigatakevalabhāvasaṅkhātaṃ sāttikābhāvaṃ dasseti “samāhita”iccādinā.",
  "anya-e0812n:2664_2": "Samāhitattappabhavaṃ ekaggatābhāvāpādanena katasamādhānacittato sambhūtaṃ sattaṃ nāma hoti.",
  "anya-e0812n:2664_3": "Tena lābhālābhādīsu ekākārassa hetunā thirabhāvena upapāditā nipphāditā thambhādayo sāttikā nāma bhavanti.",
  "anya-e0812n:2664_4": "Te sāttikā anubhāvattepi cittākārasaṅkhātathambhādipakāsanasabhāvavikārasarūpattā attano anubhāvatte",
  "anya-e0812n:2664_5": "satipi visuṃ bhāvā bhavanti yathāvutta “cittavuttivisesā tu,",
  "anya-e0812n:2664_6": "bhāvayanti rase yato”tiādinā bhāvā nāma hontīti.",
  "anya-e0812n:2664_7": "Ime sāttikābhāvānubhāvavasena duvidhā honti.",
  "anya-e0812n:2664_8": "Samāhito ca so attā ceti ca,",
  "anya-e0812n:2664_9": "tato pabhavamiti ca,",
  "anya-e0812n:2664_10": "santo upasanto ca so attā ceti ca,",
  "anya-e0812n:2664_11": "sattato bhavantīti ca,",
  "anya-e0812n:2664_12": "sattena uppāditāti ca,",
  "anya-e0812n:2664_13": "anubhāvānaṃ bhāvoti ca vākyaṃ.",
  "anya-e0812n:2664_14": "Apīti anuggahatthe nipāto.",
  "anya-e0812n:2665_0": "Sāttikabhāvappabheda",
  "anya-e0812n:2666_0": "346.",
  "anya-e0812n:2667_0": "Thambho palayaromañcā,",
  "anya-e0812n:2668_0": "Tathā sedassuvepathu;",
  "anya-e0812n:2669_0": "Vevaṇṇiyaṃ vissaratā,",
  "anya-e0812n:2670_0": "Bhāvā’ṭṭhe’te tu sāttikā.",
  "anya-e0812n:2671_0": "346.",
  "anya-e0812n:2671_1": "Te dasseti “thambho”iccādinā.",
  "anya-e0812n:2671_2": "Ettha thambho avissarakāyacittatā.",
  "anya-e0812n:2671_3": "Palayo assāsapassāsamattāvaseso suttāvatthāsabhāvo niddāpabhavo.",
  "anya-e0812n:2671_4": "Subyattalakkhaṇā sesā.",
  "anya-e0812n:2672_0": "346.",
  "anya-e0812n:2672_1": "Idāni sāttike dasseti “thambho”iccādinā.",
  "anya-e0812n:2672_2": "Thambho kāyacittānaṃ avisarabhāvasaṅkhāto ca palayaromañcā niddāya uppajjamānaassāsapassāsamattātirittasuttāvatthā",
  "anya-e0812n:2672_3": "ca pasādādisambhavo romuggamo ca tathā evaṃ sedassuvepathu ca bhayādīhi uppajjamānadāho ca santosādīhi",
  "anya-e0812n:2672_4": "uppajjamānaassu ca kampā ca vevaṇṇiyaṃ virūpatā ca vissaratā virūpasaddatā cāti ete aṭṭha sāttikā bhāvā",
  "anya-e0812n:2672_5": "nāma honti.",
  "anya-e0812n:2672_6": "Romānaṃ añco uggamoti ca,",
  "anya-e0812n:2672_7": "palayo ca romañco ceti ca,",
  "anya-e0812n:2672_8": "vepanaṃ kampanamiti ca,",
  "anya-e0812n:2672_9": "sedo ca assu ca vepathu cāti ca,",
  "anya-e0812n:2672_10": "virūpo vaṇṇo asseti ca,",
  "anya-e0812n:2672_11": "tassa bhāvoti ca,",
  "anya-e0812n:2672_12": "virūpo saro asseti ca,",
  "anya-e0812n:2672_13": "tassa bhāvoti ca vākyaṃ.",
  "anya-e0812n:2673_0": "347.",
  "anya-e0812n:2674_0": "Yadā ratyādayo bhāvā,",
  "anya-e0812n:2675_0": "Ṭhitisīlā na honti ce;",
  "anya-e0812n:2676_0": "Tadā sabbepi te bhāvā,",
  "anya-e0812n:2677_0": "Bhavanti byabhicārino.",
  "anya-e0812n:2678_0": "347.",
  "anya-e0812n:2678_1": "Na kevalaṃ vuttāyeva byabhicārino,",
  "anya-e0812n:2678_2": "ratyādayopīti āha “yadā”iccādi.",
  "anya-e0812n:2678_3": "Bhavanti byabhicārinoti yathāyogaṃ yathāsambandhaṃ byabhicārino hontīti attho.",
  "anya-e0812n:2678_4": "Sesaṃ subodhaṃ.",
  "anya-e0812n:2679_0": "347.",
  "anya-e0812n:2679_1": "Idāni nibbedādayo viya ratihāsādayopi kismiñci kāle byabhicārinopi hontīti dasseti “yadā” iccādinā.",
  "anya-e0812n:2679_2": "Ratyādayo ratihāsādayo bhāvā nava ṭhāyībhāvā yadā ṭhitisīlā na honti ce virodhīhi tehi tehi bhāvantarehi",
  "anya-e0812n:2679_3": "byavahitattā sabhāvato ṭhitisabhāvā yadi na honti,",
  "anya-e0812n:2679_4": "tadā te bhāvā ratyādayo sabbepi byabhicārino bhavantīti.",
  "anya-e0812n:2679_5": "Yathāsakaṃ byabhicāritānurūpavibhāvānubhāvānaṃ yogānurūpena byabhicārībhāvā honti.",
  "anya-e0812n:2679_6": "Ratiādi yesaṃ hāsādīnamiti ca,",
  "anya-e0812n:2679_7": "ṭhiti sīlaṃ yesaṃ ratyādīnamiti ca viggaho.",
  "anya-e0812n:2680_0": "348.",
  "anya-e0812n:2681_0": "Vibhāvo kāraṇaṃ tesu’-",
  "anya-e0812n:2682_0": "Ppattiyu’ddīpane tathā;",
  "anya-e0812n:2683_0": "Yo siyā bodhako tesa-",
  "anya-e0812n:2684_0": "Manubhāvo’ya’mīrito.",
  "anya-e0812n:2685_0": "348.",
  "anya-e0812n:2685_1": "Idāni vibhāvānubhāve dasseti “vibhāvo”iccādinā.",
  "anya-e0812n:2685_2": "Tesaṃ ratyādīnaṃ bhāvānaṃ uppattiyā,",
  "anya-e0812n:2685_3": "tathā uddīpane ca kāraṇaṃ ālambaṇauddīpanavasena duvidho vibhāvo nāma.",
  "anya-e0812n:2685_4": "Tattha ālambaṇavibhāvo kantādi,",
  "anya-e0812n:2685_5": "uddīpanavibhāvo candādi.",
  "anya-e0812n:2685_6": "Tesaṃ bodhako ñāpako kāyiko ca vācasiko ca byāpāro siyā,",
  "anya-e0812n:2685_7": "ayaṃ anubhāvo īrito.",
  "anya-e0812n:2686_0": "348.",
  "anya-e0812n:2686_1": "Idāni vibhāvānubhāve dasseti “vibhāvo”iccādinā.",
  "anya-e0812n:2686_2": "Tesaṃ ṭhāyībhāvādīnaṃ tiṇṇaṃ uppattiyā ca tathā uddīpane ca uppannānaṃ dīpane ca kāraṇaṃ ālambaṇauddīpanavasena duvidho hetu vibhāvo nāma,",
  "anya-e0812n:2686_3": "tesaṃ ṭhāyībhāvādīnaṃ bodhako kāyikavācasiko yo siyā naṭakavīnaṃ byāpāro atthi,",
  "anya-e0812n:2686_4": "ayaṃ anubhāvoti īritoti.",
  "anya-e0812n:2686_5": "Visesena bhāveti vaḍḍhetīti vibhāvo.",
  "anya-e0812n:2686_6": "Anubhāveti bodhetīti anubhāvo.",
  "anya-e0812n:2686_7": "Ettha vibhāvo nāma rativisaye naranārīnaṃ aññamaññaṃ ālambaṇavibhāvo,",
  "anya-e0812n:2686_8": "candarammadesādi uddīpanavibhāvo ceti duvidho.",
  "anya-e0812n:2686_9": "Hāsādīnampi duvidhavibhāvaṃ yathārahaṃ yojetabbaṃ.",
  "anya-e0812n:2686_10": "Anubhāvo nāma ṭhāyībhāvādīnaṃ tesaṃ tesaṃ bhāvānaṃ pakāsakavācasikabyāpārasaṅkhātakavipayogo ca kāyikapayogabhūto",
  "anya-e0812n:2686_11": "naṭānaṃ abhinayasaṅkhāto taṃtaṃbhāvasarūpanirūpako ceti duvidho byāpāro.",
  "anya-e0812n:2687_0": "349.",
  "anya-e0812n:2688_0": "Nekahetuṃ manovutti-visesañca vibhāvituṃ;",
  "anya-e0812n:2689_0": "Bhāvaṃ vibhāvānubhāvā, vaṇṇiyā bandhane phuṭaṃ.",
  "anya-e0812n:2690_0": "349.",
  "anya-e0812n:2690_1": "Vibhāvādivaṇṇanāyameva bhāvavisesāvabodho siyā,",
  "anya-e0812n:2690_2": "aññathā “devadattassa sāssulocanayugaṃ sañjāta”miti vutte sokā ānandā rogā ceti ko nāma sakkoti kāraṇaṃ nicchituṃ,",
  "anya-e0812n:2690_3": "cittavuttivisesañca bhāvaṃ vinā vibhāvānubhāvaṃ kavi vaṇṇetuṃ naṭobhinetuṃ sāmajjiko vā viññātuṃ ko sakkotīti dassetumāha “neka”iccādi.",
  "anya-e0812n:2690_4": "Nekahetuṃ bahuhetuṃ manovuttivisesañca bhāvaṃ vibhāvituṃ pakāsetuṃ vibhāvānubhāvā vuttalakkhaṇā bandhane sabhāvanirūpakapade phuṭaṃ vaṇṇanīyā,",
  "anya-e0812n:2690_5": "vibhāvādirūpakeneva avuttampi kiñci patīyate.",
  "anya-e0812n:2691_0": "349.",
  "anya-e0812n:2691_1": "“Devadattassa cakkhūni assupuṇṇānī”ti vutte sokena santosena rogena vāti yathā assukāraṇakathanaṃ vinā na jānāti,",
  "anya-e0812n:2691_2": "evaṃ cittassa pavattisaṅkhātā ratihāsādayo te te bhāvā attano patītiyānurūpaṃ vibhāvānubhāvakathanaṃ vinā kavīhi vaṇṇetabbā,",
  "anya-e0812n:2691_3": "naṭehi dassetabbā,",
  "anya-e0812n:2691_4": "sabbhehi assādanīyā natthīti ṭhāyīādīnaṃ vaṇṇanameva kātabbanti idāni anusāsento āha “neka”iccādi.",
  "anya-e0812n:2691_5": "Nekahetuṃ tesaṃ tesaṃ bhāvānaṃ uppatyādo ālambaṇavibhāvādibahukāraṇavantaṃ manovuttivisesaṃ bhāvañca",
  "anya-e0812n:2691_6": "cittassa pavattivisesasaṅkhātabhāvañca vibhāvituṃ pakāsetuṃ vibhāvānubhāvā anantaraniddiṭṭhā bandhane",
  "anya-e0812n:2691_7": "rasabhāvappakāsane phuṭaṃ pakāsaṃ katvā vaṇṇiyā kavinā vaṇṇanīyā hontīti.",
  "anya-e0812n:2691_8": "Na ekoti ca,",
  "anya-e0812n:2691_9": "so hetu asseti ca,",
  "anya-e0812n:2691_10": "manaso vuttīti ca,",
  "anya-e0812n:2691_11": "tāya visesoti ca,",
  "anya-e0812n:2691_12": "vibhāvo ca anubhāvo ceti ca vākyaṃ.",
  "anya-e0812n:2692_0": "350.",
  "anya-e0812n:2693_0": "Savibhāvānubhāvehi, bhāvā te te yathārahaṃ;",
  "anya-e0812n:2694_0": "Vaṇṇanīyā yathocityaṃ, lokarūpānugāminā.",
  "anya-e0812n:2695_0": "350.",
  "anya-e0812n:2695_1": "Idāni te bhāvā lokasabhāvānatikkamena vibhāvādīhi vaṇṇanīyāti āha “savibhāve”ccādi.",
  "anya-e0812n:2695_2": "Saha vibhāvehi savibhāvā,",
  "anya-e0812n:2695_3": "te ca te anubhāvā ca, tehi.",
  "anya-e0812n:2695_4": "Yathārahanti attano sambandhīnaṃ vasena yathārahaṃ vaṇṇanīyā.",
  "anya-e0812n:2696_0": "350.",
  "anya-e0812n:2696_1": "Idāni vibhāvānubhāve nissāya vaṇṇanīyā te bhāvā lokasabhāvamanatikkamma kātabbāti anusāsanto āha “savibhāvā”iccādi.",
  "anya-e0812n:2696_2": "Lokarūpānugāminā lokavohāramanuvattamānena te te bhāvā ṭhāyībhāvādayo tayo yathocityaṃ ocityānurūpaṃ",
  "anya-e0812n:2696_3": "savibhāvānubhāvehi vibhāvasahitehi anubhāvehi karaṇabhūtehi yathārahaṃ tehi tehi bhāvehi sambandhīnaṃ",
  "anya-e0812n:2696_4": "vibhāvādīnaṃ vasena anurūpato vaṇṇanīyā vaṇṇetabbā hontīti.",
  "anya-e0812n:2696_5": "Vibhāvehi saha ye vattantīti ca,",
  "anya-e0812n:2696_6": "te ca te anubhāvā ceti ca,",
  "anya-e0812n:2696_7": "anatikkamma arahanti ca,",
  "anya-e0812n:2696_8": "anatikkamma ocityamiti ca,",
  "anya-e0812n:2696_9": "lokassa rūpaṃ sarūpamiti ca,",
  "anya-e0812n:2696_10": "taṃ anugacchati sīlenāti ca viggaho.",
  "anya-e0812n:2697_0": "351.",
  "anya-e0812n:2698_0": "Cittavutti visesattā, mānasā sāttika’ṅgato;",
  "anya-e0812n:2699_0": "Bahinissaṭasedādi-anubhāvehi vaṇṇiyā.",
  "anya-e0812n:2700_0": "351.",
  "anya-e0812n:2700_1": "Sāttikā kathaṃ vaṇṇanīyāti āha “citte”ccādi.",
  "anya-e0812n:2700_2": "Cittassa vuttiviseso yesaṃ,",
  "anya-e0812n:2700_3": "tesaṃ bhāvo,",
  "anya-e0812n:2700_4": "tasmā mānasā manasi bhavā sāttikā aṅgato sarīrato bahinissaṭehi niggatehi sedādīhi anubhāvehi vaṇṇanīyā,",
  "anya-e0812n:2700_5": "na pana sedasalilameva bhāvoti adhippāyo.",
  "anya-e0812n:2701_0": "351.",
  "anya-e0812n:2701_1": "Evaṃ sāmaññena bhāvavaṇṇanakkamaṃ dassetvā idāni visesena sāttikabhāvavaṇṇanā īdisāti dasseti “citta”iccādinā.",
  "anya-e0812n:2701_2": "Cittavuttivisesattā cittassa pavattivisesattā mānasā citte bhavā sāttikābhāvā aṅgato sarīrato bahinissaṭasedādianubhāvehi",
  "anya-e0812n:2701_3": "bahinikkhantasedādīhi anubhāvehi karaṇabhūtehi vaṇṇiyā vaṇṇanīyā hontīti,",
  "anya-e0812n:2701_4": "aṅgato bahi nissaṭanti visesanena visiṭṭhabhūtasedādīnameva bhāvānubhāvattaṃ vinā kevalaṃ sedādayo vuttā samānā bhāvādayo nāma na hontīti adhippāyo.",
  "anya-e0812n:2701_5": "Cittassa vuttīti ca,",
  "anya-e0812n:2701_6": "sā eva viseso yesaṃ sāttikānamiti ca,",
  "anya-e0812n:2701_7": "tesaṃ bhāvoti ca,",
  "anya-e0812n:2701_8": "manasi bhavāti ca,",
  "anya-e0812n:2701_9": "sedo ādi yesaṃ kheḷādīnamiti ca,",
  "anya-e0812n:2701_10": "nissaṭā niggatā ca te sedādayo ceti ca,",
  "anya-e0812n:2701_11": "te eva anubhāvāti ca vākyaṃ.",
  "anya-e0812n:2702_0": "Rasaadhippāya",
  "anya-e0812n:2703_0": "352.",
  "anya-e0812n:2704_0": "Sāmajjikāna’mānando, yo bandhatthānusārinaṃ;",
  "anya-e0812n:2705_0": "Rasīyatīti taññūhi, raso nāmā’ya’mīrito.",
  "anya-e0812n:2706_0": "352.",
  "anya-e0812n:2706_1": "Idāni “rasassādāya sādhūna”nti vuttattā rase niddisanto āha “sāmajjikāna”miccādi.",
  "anya-e0812n:2706_2": "Bandhassa attho,",
  "anya-e0812n:2706_3": "tadanussaranti manobhāvanāvasenāti bandhatthānusārino,",
  "anya-e0812n:2706_4": "tesaṃ sāmajjikānaṃ sabbhānaṃ manasi yo ānando,",
  "anya-e0812n:2706_5": "ayaṃ lokamadhurādiraso viya bandhe siṅgārādi raso nāma īrito taññūhi rasaññūhi.",
  "anya-e0812n:2706_6": "Kathamityāha “rasīyatī”ti,",
  "anya-e0812n:2706_7": "assādīyatīti attho. Kiñca?",
  "anya-e0812n:2706_8": "Yathā nānābyañjanasaṅkhatamannaṃ bhuñjamānā rase assādiyanti sumānasā purisā santosañcādhigacchanti,",
  "anya-e0812n:2706_9": "tathā nānābhinayabyañjite vācaṅgasatthopete ṭhāyībhāve assādenti sumānasāpekkhakā,",
  "anya-e0812n:2706_10": "tasmā ete nāṭyātipi vuccanti.",
  "anya-e0812n:2707_0": "352.",
  "anya-e0812n:2707_1": "Idāni “rasassādāya sādhūna”nti vatvā uddiṭṭhakkamena sampattaṃ rasaṃ dasseti “sāma”iccādinā.",
  "anya-e0812n:2707_2": "Bandhatthānusārinaṃ bandhassa atthānurūpasārīnaṃ buddhiyā pavattānaṃ sāmajjikānaṃ sabbhānaṃ citte bhavo yo ānando santoso atthi,",
  "anya-e0812n:2707_3": "ayaṃ loke madhurādiraso viya assādanīyo hotīti atthayuttena “rasīyatī”ti iminā vacanatthena raso nāmāti taññūhirasaññūhi īrito kathitoti.",
  "anya-e0812n:2707_4": "Samajjāyaṃ niyuttāti ca,",
  "anya-e0812n:2707_5": "bandhassa atthoti ca,",
  "anya-e0812n:2707_6": "taṃ anussarantīti ca,",
  "anya-e0812n:2707_7": "taṃ jānantīti ca vākyaṃ.",
  "anya-e0812n:2707_8": "Yathā nānābyañjanehi abhisaṅkhatamāhāraṃ paribhuñjantā sattā lavaṇambilādayo te te rase assādeyyuṃ,",
  "anya-e0812n:2707_9": "santuṭṭhā ca bhaveyyuṃ,",
  "anya-e0812n:2707_10": "evameva nānappakāraabhinayehi pakāsitavaṇṇanāya aṅgabhūtehi anurūpehi satthehi yutte ṭhāyībhāve issādirahitapaññavantā assādenti,",
  "anya-e0812n:2707_11": "tasmā ime ṭhāyībhāvā naṭābhinayehi byañjitattā ca sabbhānaṃ santosasaṅkhatarasassa hetuttā ca naṭarasātipi vuccanti.",
  "anya-e0812n:2708_0": "Rasappabheda",
  "anya-e0812n:2709_0": "353.",
  "anya-e0812n:2710_0": "Savibhāvānubhāvehi,",
  "anya-e0812n:2711_0": "Sāttikābyabhicārihi;",
  "anya-e0812n:2712_0": "Assādiyatta’mānīya-",
  "anya-e0812n:2713_0": "Māno ṭhāyeva so raso.",
  "anya-e0812n:2714_0": "353.",
  "anya-e0812n:2714_1": "Ṭhāyīnameva rasattāpattimāha “savibhāve”ccādinā.",
  "anya-e0812n:2714_2": "Ṭhāyeva soti so yathāvutto raso ṭhāyībhāvoyeva,",
  "anya-e0812n:2714_3": "nāññoti attho.",
  "anya-e0812n:2715_0": "353.",
  "anya-e0812n:2715_1": "Idāni ṭhāyībhāvānameva rasasarūpassa pāpuṇanatthaṃ vibhāveti “savibhāvā”iccādinā.",
  "anya-e0812n:2715_2": "So raso anantaraniddiṭṭho savibhāvānubhāvehi tesaṃ tesaṃ ṭhāyīnaṃ anurūpehi vibhāvasahitehi anubhāvehi ca,",
  "anya-e0812n:2715_3": "sāttikābyabhicārihi pakāsetabbaṭhāyībhāvasseva anukūlasāttikabhāvabyabhicārībhāvehi karaṇabhūtehi assādiyattaṃ",
  "anya-e0812n:2715_4": "ānīyamāno kavino sāmatthiyā pāpuṇiyamāno ṭhāyeva ṭhāyībhāvo evāti kāriyopacārena raso nāmāti veditabboti.",
  "anya-e0812n:2715_5": "Saha bhāvehi pavattantīti ca,",
  "anya-e0812n:2715_6": "savibhāvā ca te anubhāvā ceti ca,",
  "anya-e0812n:2715_7": "sāttikā ca byabhicārino ceti ca,",
  "anya-e0812n:2715_8": "assādiyassa bhāvoti ca vākyaṃ.",
  "anya-e0812n:2716_0": "354.",
  "anya-e0812n:2717_0": "Siṅgārahassakaruṇā, ruddavīrabhayānakā;",
  "anya-e0812n:2718_0": "Bībhacchabbhutasantā ca, rasā ṭhāyīna’nukkamā.",
  "anya-e0812n:2719_0": "354.",
  "anya-e0812n:2719_1": "Tesaṃ nāmavasena vibhāgamāha “siṅgāre”ccādinā.",
  "anya-e0812n:2719_2": "Ṭhāyīnanukkamāti “ratihāsā ca soko cā”tiādinā vuttānaṃ ṭhāyībhāvānaṃ anukkamā,",
  "anya-e0812n:2719_3": "paṭipāṭiyāti attho.",
  "anya-e0812n:2720_0": "354.",
  "anya-e0812n:2720_1": "Rasāvatthāsampattaratihāsādīnaṃ ṭhāyībhāvānaṃ idāni kamena nāmantaraṃ dasseti “siṅgāra”iccādinā.",
  "anya-e0812n:2720_2": "Ṭhāyīnaṃ heṭṭhā vuttānaṃ ratihāsādiṭhāyībhāvānaṃ anukkamā paṭipāṭiyā siṅgārahassakaruṇā siṅgāro hasso",
  "anya-e0812n:2720_3": "karuṇā ca ruddavīrabhayānakā ruddo vīro bhayānako ca bībhacchabbhutasantā ca bibhaccho abbhuto santo",
  "anya-e0812n:2720_4": "ceti nava rasā nāma hontīti.",
  "anya-e0812n:2720_5": "Siṅgāraraso hassarasotiādinā rasasaddo paccekaṃ yojetabbo.",
  "anya-e0812n:2720_6": "Siṅgāro ca hasso ca karuṇā ceti ca viggaho.",
  "anya-e0812n:2720_7": "Sesesupi liṅgasamāsā imeyeva.",
  "anya-e0812n:2720_8": "Ime siṅgārādīnaṃ ratyādīhi anaññattā upari ratyādivivaraṇeyeva ñātabbā.",
  "anya-e0812n:2721_0": "355.",
  "anya-e0812n:2722_0": "Dukkharūpe’ya’mānando,",
  "anya-e0812n:2723_0": "Kathaṃ nu karuṇādike;",
  "anya-e0812n:2724_0": "Siyā sotūna’mānando,",
  "anya-e0812n:2725_0": "Soko vessantarassa hi.",
  "anya-e0812n:2726_0": "355.",
  "anya-e0812n:2726_1": "Sokādirūpokaruṇādi kathaṃ raso siyāti āha “dukkhe”ccādi.",
  "anya-e0812n:2726_2": "Vessantarassa puttadāraviyogā karuṇā sokarūpo dukkhameva ahosi,",
  "anya-e0812n:2726_3": "sampati pana sotūnaṃ sabbhānaṃ ānandoyevāti etthādhippāyo.",
  "anya-e0812n:2727_0": "355.",
  "anya-e0812n:2727_1": "Heṭṭhā vuttaraso santosova,",
  "anya-e0812n:2727_2": "sokakodhādilakkhaṇo karuṇāruddādiko kathaṃ raso nāma bhaveyyāti āsaṅkāyamāha “dukkharūpe”iccādi.",
  "anya-e0812n:2727_3": "Ayaṃ ānando “sāmajjikānamānando”tiādinā niddiṭṭho dukkharūpe dukkhalakkhaṇe karuṇādike karuṇāruddādike visaye kathaṃ bhaveyyāti ce,",
  "anya-e0812n:2727_4": "nesa doso hi tatheva vessantarassa bodhisattassa soko puttadāravirahato jātasoko sotūnaṃ idāni suṇantānaṃ",
  "anya-e0812n:2727_5": "sabbhānaṃ ānando siyā ānandassa kāraṇattā kāriyopacārena santoso nāma bhaveyyāti.",
  "anya-e0812n:2727_6": "Vattuno sāmatthiyā karuṇārasādikaṃ pāpetvā pakāsiyamānassa sokādikassa dukkharūpena ṭhitattā suṇantānaṃ pīti uppādiyatevāti adhippāyo.",
  "anya-e0812n:2727_7": "Dukkhaṃ rūpaṃ sabhāvo yassa karuṇādinoti ca,",
  "anya-e0812n:2727_8": "karuṇā ādi yassa ruddādinoti ca vākyaṃ.",
  "anya-e0812n:2728_0": "Ṭhāyībhāvaniddesa",
  "anya-e0812n:2729_0": "Ratiṭhāyībhāva",
  "anya-e0812n:2730_0": "356.",
  "anya-e0812n:2731_0": "Rammadesakalākāla-vesādipaṭisevanā;",
  "anya-e0812n:2732_0": "Yuvāna’ññoññarattānaṃ, pamodorati ruccate.",
  "anya-e0812n:2733_0": "356.",
  "anya-e0812n:2733_1": "Siṅgārādayo vibhāgato dassetumāha “ramme”ccādi.",
  "anya-e0812n:2733_2": "Tattha “rammadesa”iccādinā uddīpanavibhāvā dassitā.",
  "anya-e0812n:2733_3": "“Yuvāna”nti iminā ālambaṇavibhāvo.",
  "anya-e0812n:2733_4": "Itthī hi purisassa,",
  "anya-e0812n:2733_5": "puriso itthiyā ālambaṇavibhāvo.",
  "anya-e0812n:2733_6": "Pamodoti aññamaññābhiramaṇavasena āmodarūpo.",
  "anya-e0812n:2734_0": "356.",
  "anya-e0812n:2734_1": "Idāni siṅgārādināmake teratyādike kamena niddisati “ramma”iccādinā.",
  "anya-e0812n:2734_2": "Rammadesakalākālavesādipaṭisevanā ramaṇīyanirāvaraṇasucipavittavāsārahadeso rammagītikādikalā ratijanakavasantādianurūpakālo",
  "anya-e0812n:2734_3": "mālāgandhādi upasobhitakiriyādi manuññaveso,",
  "anya-e0812n:2734_4": "ādisaddena niddiṭṭhabhāsitamihitādiceti imesaṃ diṭṭhasutamutādīsu diṭṭhādimattamakatvā paññāya tena tenākārena",
  "anya-e0812n:2734_5": "punappunānubhavanena aññoññarattānaṃ aññamaññaṃ nimittānubyañjanasaṅkappavasenātirattānaṃ yuvānaṃ taruṇitthi",
  "anya-e0812n:2734_6": "purisānaṃ pamodo abhiramaṇavasena santoso pīti rati ruccate ruccanato “ratī”ti vuccatīti.",
  "anya-e0812n:2734_7": "Imasmiṃ pakkhe rakāro sandhijo.",
  "anya-e0812n:2734_8": "Deso ca kalā ca kālo ca veso ceti ca,",
  "anya-e0812n:2734_9": "te ādayo yesamiti ca,",
  "anya-e0812n:2734_10": "rammā ca te desa…pe…",
  "anya-e0812n:2734_11": "vesādayo ceti ca,",
  "anya-e0812n:2734_12": "tesaṃ paṭi punappunaṃ sevanamiti ca,",
  "anya-e0812n:2734_13": "añño ca añño ceti ca,",
  "anya-e0812n:2734_14": "tesu rattāti ca vākyaṃ.",
  "anya-e0812n:2735_0": "357.",
  "anya-e0812n:2736_0": "Yutyā bhāvānubhāvā te,",
  "anya-e0812n:2737_0": "Nibandhā posayanti naṃ;",
  "anya-e0812n:2738_0": "Sopyā’yogavippayoga-",
  "anya-e0812n:2739_0": "Sambhogānaṃ vasā tidhā.",
  "anya-e0812n:2740_0": "357.",
  "anya-e0812n:2740_1": "“Yutyā”iccādi.",
  "anya-e0812n:2740_2": "Te yathāvuttā bhāvānubhāvā yutyā ālasiyauggatājigucchāvajjitā ye saṅkāussukkādayo bhāvā taṃbyañjakā tadanurūpā",
  "anya-e0812n:2740_3": "anubhāvā ca ayogādike siṅgāre yathā yathā yuñjanti,",
  "anya-e0812n:2740_4": "tādisiyāva yuttiyā nibandhā naṃ ratiṃ samposayanti,",
  "anya-e0812n:2740_5": "soyevamevaṃ posito siṅgāro nāma raso sampajjate.",
  "anya-e0812n:2740_6": "Sopi tidhāti sambandho.",
  "anya-e0812n:2740_7": "Tattha ayogo nāma pubbe asaṅgatānaṃ anurāgena saṅgamamicchantānaṃ itthipurisānamasaṅgamo.",
  "anya-e0812n:2740_8": "Atisayaviruḷhapemānamubhinnampi sileso vippayogo.",
  "anya-e0812n:2740_9": "Balavakāmāvesavisesānaṃ kāmīnaṃ dassanādisamañjanaṃ sambhogo.",
  "anya-e0812n:2741_0": "357.",
  "anya-e0812n:2741_1": "Idāni ratiyā puṭṭhakāraṇaṃ puṭṭhapayogañca dasseti “yutyā”iccādinā.",
  "anya-e0812n:2741_2": "Te bhāvānubhāvā niddiṭṭhabyabhicārībhāvesu ratyānurūpabyabhicārībhāvo tappakāsako anubhāvo ceti ime dve",
  "anya-e0812n:2741_3": "yutyā hetubhūtāya ayogavippayogasambhogasaṅkhatānaṃ tiṇṇaṃ siṅgārānaṃ anukūlatthena ratiyā viruddhattā",
  "anya-e0812n:2741_4": "ālasiyauggajigucchādike parivajjetvā saṅkāussukkādīnaṃ ratyānukūlabhāvānaṃ vasena yathāyogaṃ nibandhā",
  "anya-e0812n:2741_5": "kavīhi bandhā naṃ ratiṃ posayanti yathā tappakāsanena pūrenti sajjenti,",
  "anya-e0812n:2741_6": "evaṃ sajjito ratisiṅgāro nāma raso hoti.",
  "anya-e0812n:2741_7": "Sopi sāmaññena niddiṭṭhasiṅgārarasopi ayogavippayogasambhogānaṃ siṅgārānaṃ vasā bhedena tidhā bhavatīti.",
  "anya-e0812n:2741_8": "Tattha ayogo nāma pubbe aññamaññasaṅgamarahitānaṃ abhinavānurāgabalena saṅgamaṃ patthentānaṃ thīpumānaṃ asaṅgamo.",
  "anya-e0812n:2741_9": "Vippayogo nāma saṅgamātisayena viruḷhapemānaṃ thīpumānaṃ aññamaññavisileso.",
  "anya-e0812n:2741_10": "Sambhogo nāma balavakāmataṇhāvisesavasena yuttānaṃ kāminikāmukānaṃ aññamaññaṃ dassanādiassādo.",
  "anya-e0812n:2741_11": "Bhāvo ca anubhāvo ceti ca,",
  "anya-e0812n:2741_12": "ayogo ca vippayogo ca sambhogo ceti ca vākyaṃ.",
  "anya-e0812n:2742_0": "Imamalaṅkāraṃ karontena ācariyasaṅgharakkhitamahāsāmipādena pana paramamadhurasaddhammāmataluddhasuddhasantānānaṃ",
  "anya-e0812n:2742_1": "tapodhanānaṃ aññarasāvabodhane payojanābhāvepi lokiyesu tesu tesu vohāresu asammohatthaṃ siṅgārādinavavidharasānaṃ",
  "anya-e0812n:2742_2": "lakkhaṇamattasseva dassitattā tadanurūpalakkhiyapariggahe asati lakkhaṇāvabodhassa subyattābhāvato vuttalakkhaṇāvabodhatthaṃ",
  "anya-e0812n:2742_3": "taṃtaṃlakkhaṇakathanānantaraṃ tassa tassa lakkhiyassa mukhamattaṃ dassetabbaṃ hoti.",
  "anya-e0812n:2742_4": "Heṭṭhā “rāgānatabbhutasarojamukhaṃ dharāyā”tiādinā niddiṭṭhasambhogasiṅgārarasābhāseneva hasābhāsādīnaṃ aṭṭhannaṃ rasābhāsarūpassa bhāvābhāsassa,",
  "anya-e0812n:2742_5": "vibhāvābhāsassa,",
  "anya-e0812n:2742_6": "anubhāvābhāsassa ca ñātabbattā siṅgārarasassa lakkhiyamevaṃ veditabbaṃ.",
  "anya-e0812n:2743_0": "Gītassarena upakaḍḍhiya nettarasmi-",
  "anya-e0812n:2744_0": "Bandhaṃ karaṃva vivasañca karaggahena;",
  "anya-e0812n:2745_0": "Yā tādisepi viniyojayi dukkare maṃ,",
  "anya-e0812n:2746_0": "Serandatī adhigatā vidhinā mayajjāti.",
  "anya-e0812n:2747_0": "Gītassarena hatthīnaṃ gītikāya piyattā gītikādhaninā upakaḍḍhiya attano samīpaṃ ākaḍḍhitvā nettarasmibandhaṃ",
  "anya-e0812n:2747_1": "nettasaṅkhātahatthācariyassa rajjunā bandhaṃ karaggahena hatthaggāhena soṇḍaggahaṇena vivasañca apagataicchācāraṃ",
  "anya-e0812n:2747_2": "paravasaṃ karaṃ iva hatthaṃ iva gītassarena attano līlopetagītikādhaninā upakaḍḍhiya attano samīpaṃ netvā",
  "anya-e0812n:2747_3": "nettarasmibandhaṃ attano nayanakantiyā paṭibandhaṃ karaggahena hatthaggāhena vivasañca apagatadhitiṃ",
  "anya-e0812n:2747_4": "mūḷhaṃ maṃ yā kantā tādisepi dukkare viniyojayi,",
  "anya-e0812n:2747_5": "sā irandatī irandatī nāma nāgamānavikā mayā ajja vidhinā bhāgyena adhigatā laddhāti.",
  "anya-e0812n:2748_0": "Ettha gītassaranettarasmikaraggahasaṅkhatāhi imāhi padāvalīhi uddīpanavibhāvo dassito.",
  "anya-e0812n:2748_1": "Thiyā puriso ca,",
  "anya-e0812n:2748_2": "purisassa thī ca ālambaṇaṃ hotīti “sā irandatī mayā”ti iminā ārammaṇavibhāvo dassito.",
  "anya-e0812n:2748_3": "“Upakaḍḍhiya bandhaṃ vivasa”nti imehi kāmena uddīpitaṭhāyībhāvasaṅkhatā rati dassitā.",
  "anya-e0812n:2748_4": "“Tādisepi dukkare viniyojayī”ti imehi ussāhādikā ca “vidhinā adhigatā mayajjā”ti imehi harisādikā ca byabhicārībhāvā dassitā.",
  "anya-e0812n:2748_5": "Ratiyā viruddhe nibbedaālasiyauggatajigucchādike byabhicārībhāve vajjetvā vuttappakāravibhāvādike pakāsanto",
  "anya-e0812n:2748_6": "“gītassarene”ccādikā ratippatītiyā anurūpaṃ payuttā kavippayogā idha anubhāvā nāma honti.",
  "anya-e0812n:2748_7": "Nāṭakādidassanīyasatthe abhinayo anubhāvo.",
  "anya-e0812n:2748_8": "Rammadesarammakālarammavesādayo tadabhāve ratiyā anuppajjanato sāmatthiyā gamyā bhavantīti evaṃ lakkhaṇānugatalakkhiyapariggāho sabbattha kātabbo.",
  "anya-e0812n:2748_9": "Evaṃ satibandhatthāvabodhakānaṃ sabbhānaṃ uppajjamānāyapītiyā kāraṇattā kāriyopacārena eso bandho raso nāma hotīti.",
  "anya-e0812n:2748_10": "Uparipi evameva.",
  "anya-e0812n:2749_0": "Hassaṭhāyībhāva",
  "anya-e0812n:2750_0": "358.",
  "anya-e0812n:2751_0": "Vikārākatiādīhi,",
  "anya-e0812n:2752_0": "Attano’tha parassa vā;",
  "anya-e0812n:2753_0": "Hāso niddā samālasya-",
  "anya-e0812n:2754_0": "Mucchādibyabhicāribhi;",
  "anya-e0812n:2755_0": "Paripose siyā hasso,",
  "anya-e0812n:2756_0": "Bhiyyo’tthipabhutīna so.",
  "anya-e0812n:2757_0": "358.",
  "anya-e0812n:2757_1": "“Vikāre”ccādi.",
  "anya-e0812n:2757_2": "Vikārākati desavayādīnaṃ viparīto kesabandhanādi,",
  "anya-e0812n:2757_3": "so ādi yesaṃ aññākatyādinaccanādīnaṃ,",
  "anya-e0812n:2757_4": "tehi vibhāvehi hāso cetovikāso,",
  "anya-e0812n:2757_5": "sopi attano sambandhī vā atha parassa sambandhī vā,",
  "anya-e0812n:2757_6": "tattha yo vibhāvasāmatthiyāyevābhibyattiṃ yāti,",
  "anya-e0812n:2757_7": "so attaṭṭho.",
  "anya-e0812n:2757_8": "Yo pana vibhāvadassanā uppannāpi purisassa gambhīrattādinā chādito samāno purisantare hasatyābhibyatto,",
  "anya-e0812n:2757_9": "so paraṭṭho.",
  "anya-e0812n:2757_10": "So hāso niddādīhi byabhicārīhiyeva,",
  "anya-e0812n:2757_11": "anubhāvapakkhe ādisaddena akkhiphandanādayo gahitā.",
  "anya-e0812n:2757_12": "Paripose sati hasso nāma raso siyā.",
  "anya-e0812n:2757_13": "So hasso bhiyyo itthipabhutīnaṃ siyāti sambandho.",
  "anya-e0812n:2757_14": "Ettha pabhutisaddena nīcapakatayo saṅgaṇhanti.",
  "anya-e0812n:2758_0": "358.",
  "anya-e0812n:2758_1": "Idāni hassarasassa posanākāraṃ dassetumāha “vikāra”iccādi.",
  "anya-e0812n:2758_2": "Vikārākatiādīhi desavayoliṅgānaṃ viparītehi kesabandhagatiṭṭhitiādikehi,",
  "anya-e0812n:2758_3": "naccagītaādikehi ca duvidhehi ākatisaṅkhatehi hetubhūtehi attano vā atha parassa vā sambandhī so hāso",
  "anya-e0812n:2758_4": "ceto vikāsalakkhaṇo niddāsamālasyamucchādibyabhicāribhi niddāsamaālasyamucchāakkhiphandanādīhi anubhāvehi",
  "anya-e0812n:2758_5": "sutasambandhena teheva niddāsamālasyamucchāsaṅkhatabyabhicārīhi karaṇabhūtehi paripose sati hasso hasso",
  "anya-e0812n:2758_6": "nāma raso siyā,",
  "anya-e0812n:2758_7": "so hasso bhiyyo itthipabhutīnaṃ,",
  "anya-e0812n:2758_8": "nīcapakatīnañca siyāti.",
  "anya-e0812n:2758_9": "Vikārā ca sā ākati ceti ca,",
  "anya-e0812n:2758_10": "so ādi yesanti ca,",
  "anya-e0812n:2758_11": "niddā ca samo ca ālasyañca mucchā ceti ca,",
  "anya-e0812n:2758_12": "te ādi yesaṃ akkhiphandanādīnaṃ anubhāvānanti ca,",
  "anya-e0812n:2758_13": "te ca byabhicārino ceti ca,",
  "anya-e0812n:2758_14": "itthī pabhuti yesaṃ nīcapakatīnanti ca vākyaṃ.",
  "anya-e0812n:2759_0": "Hassappabheda",
  "anya-e0812n:2760_0": "359.",
  "anya-e0812n:2761_0": "Sitamiha vikāsinayanaṃ,",
  "anya-e0812n:2762_0": "Kiñcā’lakkhiyadijantu taṃ hasitaṃ;",
  "anya-e0812n:2763_0": "Madhurassaraṃ vihasitaṃ,",
  "anya-e0812n:2764_0": "Saṃsasirokampamupahasitaṃ.",
  "anya-e0812n:2765_0": "360.",
  "anya-e0812n:2766_0": "Apahasitaṃ sañjala’kkhi,",
  "anya-e0812n:2767_0": "Vikkhittaṅgaṃ bhavatya’tihasitaṃ;",
  "anya-e0812n:2768_0": "Dve dve hassā kathitā ce’saṃ,",
  "anya-e0812n:2769_0": "Jeṭṭhe majjhe’dhamepi ca kamaso.",
  "anya-e0812n:2770_0": "359- 360.",
  "anya-e0812n:2770_1": "Hasse bhedamāha “sita”miccādinā.",
  "anya-e0812n:2770_2": "Iha hasse vikāsīni nayanāni yassa taṃ sitaṃ,",
  "anya-e0812n:2770_3": "kiñci ālakkhiyā dijā dantā yassa taṃ hasitaṃ.",
  "anya-e0812n:2770_4": "Evaṃ madhuro saro saddo yassa taṃ vihasitaṃ.",
  "anya-e0812n:2770_5": "Aṃsasirokampena saha vattamānaṃ upahasitaṃ,",
  "anya-e0812n:2770_6": "saha jalena assunā vattamānāni akkhīni yassa taṃ apahasitaṃ.",
  "anya-e0812n:2770_7": "Vikkhittāni ito tato pasāritāni aṅgāni yassa taṃ atihasitaṃ nāma.",
  "anya-e0812n:2770_8": "Esañca sitādīnaṃ majjhe dve dve hassā ādito paṭṭhāya kamaso yathākkamena jeṭṭhe majjhe adhamepi ca kathitāti sambandho.",
  "anya-e0812n:2770_9": "Purātanehīti viññāyati.",
  "anya-e0812n:2771_0": "359- 360.",
  "anya-e0812n:2771_1": "Idāni hassabhedaṃ dasseti “sita”miccādinā.",
  "anya-e0812n:2771_2": "Iha imasmiṃ hassavisaye vikāsinayanaṃ vivaṭanayanaṃ sitaṃ nāma.",
  "anya-e0812n:2771_3": "Kiñci ālakkhiyadijaṃ tu kiñci dissamānadantaṃ,",
  "anya-e0812n:2771_4": "taṃ hasitaṃ nāma.",
  "anya-e0812n:2771_5": "Madhurassaraṃ madhuranādaṃ vihasitaṃ nāma.",
  "anya-e0812n:2771_6": "Saṃsasirokampaṃ aṃsasirokampasahitaṃ upahasitaṃ nāma.",
  "anya-e0812n:2771_7": "Sajalakkhi assuvilocanasahitaṃ apahasitaṃ nāma.",
  "anya-e0812n:2771_8": "Vikkhittaṅgaṃ aṭṭhāne pasāraṇavasena vikkhittahatthapādādiavayavavantaṃ atihasitaṃ nāma bhavati.",
  "anya-e0812n:2771_9": "Esaṃ channaṃ kamaso kamena dve dve jeṭṭhe majjhe adhamepi visaye kathitā purātanehi bhāsitāti.",
  "anya-e0812n:2771_10": "Vikāsīni nayanāni asseti ca,",
  "anya-e0812n:2771_11": "kiñci īsakaṃ ālakkhiyā dijā yasseti ca,",
  "anya-e0812n:2771_12": "madhuro saro asseti ca,",
  "anya-e0812n:2771_13": "aṃso ca siro ceti ca,",
  "anya-e0812n:2771_14": "aṃsasiraso kampoti ca,",
  "anya-e0812n:2771_15": "tena saha vattatīti ca,",
  "anya-e0812n:2771_16": "saha jalena vattamānāni akkhīni yasseti ca,",
  "anya-e0812n:2771_17": "anusvarāgamo.",
  "anya-e0812n:2771_18": "Vikkhittāni aṅgāni yasseti ca vākyaṃ.",
  "anya-e0812n:2771_19": "Sitahasitadvayaṃ uttame,",
  "anya-e0812n:2771_20": "vihasitaupahasitadvayaṃ majjhime,",
  "anya-e0812n:2771_21": "apahasitaatihasitadvayaṃ adhame vattate.",
  "anya-e0812n:2771_22": "Evaṃ sitādayo anurūpavibhāvādinā payuttā ime rasā’vatthaṃ pāpuṇantīti adhippāyo.",
  "anya-e0812n:2772_0": "Hassarasassa evamudāharaṇaṃ ñātabbaṃ –",
  "anya-e0812n:2773_0": "Pūjesi kaṇṭhamaṇinā api yo pasanno,",
  "anya-e0812n:2774_0": "Dhamme purā’samadhuraṃ vidhuraṃ sa hantuṃ;",
  "anya-e0812n:2775_0": "Gopentiyāpi vacanena thiyā sabhāvaṃ;",
  "anya-e0812n:2776_0": "Bhattiṃ akāsi pharuse mayi nāgarājāti.",
  "anya-e0812n:2777_0": "Yo purā pubbe dhamme tassa dhammakathane pasanno kaṇṭhamaṇinā api attano anagghakaṇṭhamaṇināpi taṃ pūjesi,",
  "anya-e0812n:2777_1": "so nāgarājā sabhāvaṃ attano adhippāyaṃ gopentiyā api thiyā vacanena itthiyā vacanena asamadhuraṃ tulyarahitaṃ",
  "anya-e0812n:2777_2": "vidhuraṃ vidhurapaṇḍitaṃ hantuṃ vināsanatthaṃ pharuse caṇḍe mayi bhattiṃ akāsīti.",
  "anya-e0812n:2777_3": "Iha ekasmiṃyeva vatthuni nāgarājassa pasādavadhavidhānādiviparītappavatti ālambaṇavibhāvo,",
  "anya-e0812n:2777_4": "paṭhamaṃ anagghapiyavatthūhi pūjitabhāvo ca bodhisattassa atulyabhāvo ca itthivacanassa sampaṭicchanabhāvo",
  "anya-e0812n:2777_5": "ca tassādhippāyassa aññātabhāvo ca puṇṇakassa caṇḍabhāvo ceti imehi sabbavacanehi uddīpanavibhāvo dassito.",
  "anya-e0812n:2777_6": "Imehi uddīpitaṭhāyībhāvasaṅkhato hāso vākyasāmatthiyā pakāsito hāsavirodhinibbedādivajjitā samālasiyasantosaassuvepathādikā",
  "anya-e0812n:2777_7": "byabhicārībhāvā sāttikābhāvā ca evaṃ sāmatthiyena dīpitā.",
  "anya-e0812n:2777_8": "Tadanurūpavibhāvādipakāsakā yathāvuttakavippayogā anubhāvā nāma honti.",
  "anya-e0812n:2777_9": "Hassabhedena majjhime purise vattabbāpi hasitaupahasitā dve imā daṭṭhabbā.",
  "anya-e0812n:2778_0": "Karuṇāṭhāyībhāva",
  "anya-e0812n:2779_0": "361.",
  "anya-e0812n:2780_0": "Sokarūpo tu karuṇo-",
  "anya-e0812n:2781_0": "Niṭṭhapattiṭṭhanāsato;",
  "anya-e0812n:2782_0": "Tatthā’nubhāvā rudita-",
  "anya-e0812n:2783_0": "Palayatthambhakādayo;",
  "anya-e0812n:2784_0": "Visādālasyamaraṇa-",
  "anya-e0812n:2785_0": "Cintādī byabhicārino.",
  "anya-e0812n:2786_0": "361.",
  "anya-e0812n:2786_1": "“Soke”ccādi.",
  "anya-e0812n:2786_2": "Aniṭṭhassa puttaviyogādino desanikkaḍḍhanādino patti ca iṭṭhassa dhammassa,",
  "anya-e0812n:2786_3": "dhanādino vā nāso ca tato vibhāvabhūtehi sampanno sokarūpo sokasabhāvo tu karuṇo raso nāma.",
  "anya-e0812n:2786_4": "Tattha uttamānaṃ soko puttaviyogādianiṭṭhuppattito,",
  "anya-e0812n:2786_5": "dhammādiiṭṭhanāsato ca jāyate.",
  "anya-e0812n:2786_6": "Nīcānaṃ tu desanikkaḍḍhanādianiṭṭhuppattito,",
  "anya-e0812n:2786_7": "dhanādiiṭṭhanāsato ca,",
  "anya-e0812n:2786_8": "paresaṃ dhanādināsato tu uttamasseva mahākāruṇikattā,",
  "anya-e0812n:2786_9": "sesaṃ subodhaṃ.",
  "anya-e0812n:2786_10": "Anubhāvo panettha yathocityaṃ nirūpayitabbo.",
  "anya-e0812n:2787_0": "361.",
  "anya-e0812n:2787_1": "Idāni karuṇārasaposanakkamaṃ dasseti “soka”iccādinā.",
  "anya-e0812n:2787_2": "Aniṭṭhappattiṭṭhanāsato puttaviyogādino,",
  "anya-e0812n:2787_3": "desacāgādino vā aniṭṭhassa uppatti ca sīlādino,",
  "anya-e0812n:2787_4": "dhanādino vā iṭṭhassa kantivatthuno vināso cāti imehi ālambaṇavibhāvehi karaṇabhūtehi uppanno sokarūpo",
  "anya-e0812n:2787_5": "tu sokasabhāvo pana karuṇo karuṇāraso nāma hoti.",
  "anya-e0812n:2787_6": "Tattha karuṇārase ruditapalayatthambhakādayo rudito palayo thambhotiādayo anubhāvā nāma bhavantīti.",
  "anya-e0812n:2787_7": "Thambhādīnaṃ sarūpo heṭṭhā vuttova.",
  "anya-e0812n:2787_8": "Visādaālasyamaraṇacintādayo byabhicārino tasmiṃyeva byabhicārino bhavanti.",
  "anya-e0812n:2787_9": "Iha puttaviyogādianiṭṭhappattiyā ca sīladhammādiiṭṭhanāsanena ca uttamānaṃ soko uppajjati,",
  "anya-e0812n:2787_10": "desacāgādianiṭṭhappattiyā ca dhanādiiṭṭhanāsanena ca nīcānaṃ.",
  "anya-e0812n:2787_11": "Aññesaṃ dhanādivināsanena pana mahākaruṇikattā uttamasseva uppajjati.",
  "anya-e0812n:2787_12": "Tasmiṃ visaye so soko sesānaṃ nuppajjati.",
  "anya-e0812n:2787_13": "Tasmā yathārahaṃ payogo kātabbo.",
  "anya-e0812n:2787_14": "Sokassa rūpo sabhāvoti ca,",
  "anya-e0812n:2787_15": "aniṭṭhassa pattīti ca,",
  "anya-e0812n:2787_16": "iṭṭhassa nāsoti ca,",
  "anya-e0812n:2787_17": "aniṭṭhappatti ca iṭṭhanāso ceti ca,",
  "anya-e0812n:2787_18": "ruditañca palayo ca thambhako ceti ca,",
  "anya-e0812n:2787_19": "te ādi yesamiti ca,",
  "anya-e0812n:2787_20": "visādo ca ālasyañca maraṇañca cintā ceti ca,",
  "anya-e0812n:2787_21": "tā ādi yesamiti ca vākyaṃ.",
  "anya-e0812n:2787_22": "Imassa karuṇārasassa lakkhiyamevaṃ daṭṭhabbaṃ –",
  "anya-e0812n:2788_0": "Ākaḍḍhite’kasatarājapurakkhato yo,",
  "anya-e0812n:2789_0": "Dhammena āsanamalaṃkurute jinova;",
  "anya-e0812n:2790_0": "So assavālamavalambiya dāni nīto,",
  "anya-e0812n:2791_0": "Yakkhena lokatilako kurute kimekoti.",
  "anya-e0812n:2792_0": "Yo ekasatarājapurakkhato rājūnaṃ ekasatena parivārito jino iva buddho iva dhammena madhuradhammakathanena āsanaṃ dhammāsanaṃ alaṃkurute sajjeti,",
  "anya-e0812n:2792_1": "lokatilako lokassa piyatāya tilakālaṅkārabhūto so vidhurapaṇḍito yakkhena puṇṇakena ākaḍḍhito hutvā nīto assavālaṃ avalambiya idāni eko kiṃ kuruteti.",
  "anya-e0812n:2792_2": "Ihānītoti dassitapiyavatthuviyogo sokassa ālambaṇavibhāvo hoti.",
  "anya-e0812n:2792_3": "“Ākaḍḍhitekasatarāje”ccādinā sakalena vākyena uddīpanavibhāvo dassito,",
  "anya-e0812n:2792_4": "uddīpitasokasaṅkhātaṭhāyībhāvo ca visādālasyacintādiko byabhicārībhāvo ca ruditapalayathambhakādikā vibhāvādibodhakaanubhāvā",
  "anya-e0812n:2792_5": "ca vākyasāmatthiyena dīpitā honti.",
  "anya-e0812n:2793_0": "Ruddaṭhāyībhāva",
  "anya-e0812n:2794_0": "362.",
  "anya-e0812n:2795_0": "Kodho macchariyādīhi, pose tāsamadādibhi;",
  "anya-e0812n:2796_0": "Nayanāruṇatādīhi, ruddo nāma raso bhave.",
  "anya-e0812n:2797_0": "362.",
  "anya-e0812n:2797_1": "“Kodho”iccādi, subodhaṃ.",
  "anya-e0812n:2797_2": "Ettha paṭhamena ādisaddena avikkhepaupahāsādayo vibhāvā gahitā,",
  "anya-e0812n:2797_3": "dutiyena uggasambhamādayo byabhicārino,",
  "anya-e0812n:2797_4": "tatiyena bhūkuṭipuraṇaoṭṭhanippīḷanādayo anubhāvā.",
  "anya-e0812n:2798_0": "362.",
  "anya-e0812n:2798_1": "Idāni ruddarasassa posanakkamaṃ dasseti “kodho”iccādinā.",
  "anya-e0812n:2798_2": "Kodho macchariyādīhi macchariyaavikkhepaupahāsādīhi ālambaṇādīhi vibhāvehi ca hetubhūtehi tāsamadādīhi",
  "anya-e0812n:2798_3": "tāsamadauggatasambhamādīhi byabhicārībhāvehi ca nayanāruṇatādīhi nettarattasubhaṅgaoṭṭhapīḷanādīhi anubhāvehi",
  "anya-e0812n:2798_4": "ca karaṇabhūtehi pose sati ruddo nāma raso bhaveti.",
  "anya-e0812n:2798_5": "Macchariyaṃ ādi yesanti ca,",
  "anya-e0812n:2798_6": "tāso ca mado ceti ca,",
  "anya-e0812n:2798_7": "te ādi yesamiti ca,",
  "anya-e0812n:2798_8": "nayanāni ca tāni aruṇāni cāti ca,",
  "anya-e0812n:2798_9": "tesaṃ bhāvoti ca,",
  "anya-e0812n:2798_10": "sā ādi yesamiti ca vākyaṃ.",
  "anya-e0812n:2799_0": "Ruddarasassa udāharaṇamevaṃ daṭṭhabbaṃ –",
  "anya-e0812n:2800_0": "Yakkhena bho adhigatosi manussabhakkhe,",
  "anya-e0812n:2801_0": "Nā’ssassa vāla’mavalamba puraṃ avekkha;",
  "anya-e0812n:2802_0": "Verambhavātamukhacuṇṇitasabbagatto,",
  "anya-e0812n:2803_0": "Macco kathaṃ punapi passati jīvalokanti.",
  "anya-e0812n:2804_0": "Bho manussabhakkhena yakkhena adhigatosi gahito asi,",
  "anya-e0812n:2804_1": "assassa vālamavalamba vāladhiṃ gahetvā idāneva puraṃ avekkha tuyhaṃ nagaraṃ olokehi,",
  "anya-e0812n:2804_2": "tatheva hi verambhavātamukhacuṇṇitasabbagatto verambhavātassa abhimukhicuṇṇitasakalasarīro macco manusso jīvalokaṃ sattalokaṃ punapi kathaṃ passatīti.",
  "anya-e0812n:2804_3": "Iha macchariyādivibhāvā ca kodhādisaṅkhāto ṭhāyībhāvo ca vākyasāmatthiyā dīpitā honti,",
  "anya-e0812n:2804_4": "aparaddhena tāsamadauggatādibyabhicārībhāvā vibhāvitā honti.",
  "anya-e0812n:2804_5": "Samudāyena nayanāruṇatādayo anubhāvā sūcitā honti.",
  "anya-e0812n:2805_0": "Vīraṭhāyībhāva",
  "anya-e0812n:2806_0": "363.",
  "anya-e0812n:2807_0": "Patāpavikkamādīhu-ssāho viroti saññito;",
  "anya-e0812n:2808_0": "Raṇadānadayāyogā, vīro’yaṃ tividho bhave;",
  "anya-e0812n:2809_0": "Tevā’nubhāvā dhitima-tyādayo byabhicārino.",
  "anya-e0812n:2810_0": "363.",
  "anya-e0812n:2810_1": "“Patāpi”ccādi.",
  "anya-e0812n:2810_2": "Patāpo sattusantāpakārī tejo,",
  "anya-e0812n:2810_3": "vikkamo paramaṇḍalakkamantaṃ,",
  "anya-e0812n:2810_4": "te ādayo yesaṃ balāvikkhepādīnaṃ paṭipuggalagatānaṃ vibhāvānaṃ,",
  "anya-e0812n:2810_5": "tehi jāto ussāho rasattamāpanno vīro rasoti saññito,",
  "anya-e0812n:2810_6": "ayaṃ vīro raṇadānadayāyogā tividho bhave yuddhavīro dānavīro dayāvīroti,",
  "anya-e0812n:2810_7": "te yuddhakaraṇādayo eva tattha anubhāvā bhavanti.",
  "anya-e0812n:2810_8": "Dhitimatiuggatādayo byabhicārino bhavantīti.",
  "anya-e0812n:2811_0": "363.",
  "anya-e0812n:2811_1": "Idāni vīrarasabhedaṃ,",
  "anya-e0812n:2811_2": "posanakkamañca dasseti “patāpa”iccādinā.",
  "anya-e0812n:2811_3": "Patāpavikkamādīhi aññarājūnaṃ daṇḍajatejasaṅkhatapatāpo,",
  "anya-e0812n:2811_4": "tesameva paramaṇḍalakkamanasaṅkhātavikkamo phalabhedo cetiādīhi uppanno ussāho vīroti vīrarasoti saññito kavīhi ñāto,",
  "anya-e0812n:2811_5": "ayaṃ vīraraso raṇadānadayāyogā yuddhacāgakaruṇāyogena hetubhūtena tividho bhave.",
  "anya-e0812n:2811_6": "Te eva raṇadānadayā eva imā anubhāvā nāma honti.",
  "anya-e0812n:2811_7": "Dhitimatyādayo dhitimatiuggatagabbādayo byabhicārino bhāvā hontīti.",
  "anya-e0812n:2811_8": "Yuddhavīradānavīradayāvīravasena vīraraso tividho hoti.",
  "anya-e0812n:2811_9": "Patāpo ca vikkamo ceti ca,",
  "anya-e0812n:2811_10": "te ādi yesamiti ca,",
  "anya-e0812n:2811_11": "raṇo ca dānañca dayā ceti ca,",
  "anya-e0812n:2811_12": "tāhi yogoti ca,",
  "anya-e0812n:2811_13": "tayo vidhā pakārā assāti ca,",
  "anya-e0812n:2811_14": "dhiti ca mati ceti ca,",
  "anya-e0812n:2811_15": "tā ādi yesamiti ca vākyaṃ.",
  "anya-e0812n:2812_0": "Vīrarasassa udāharaṇamevaṃ daṭṭhabbaṃ –",
  "anya-e0812n:2813_0": "Viññāpetvā kuveraṃ sumahati-",
  "anya-e0812n:2814_0": "Mapi ce’kovakumbhaṇḍasenaṃ,",
  "anya-e0812n:2815_0": "Uttāsetvā gahetvā maṇiratanavaraṃ",
  "anya-e0812n:2816_0": "Lakkhamādhāya jūte;",
  "anya-e0812n:2817_0": "Jetvā korabyarājaṃ sacivaratana-",
  "anya-e0812n:2818_0": "Muddhacca raññaṃ satamhā,",
  "anya-e0812n:2819_0": "Etthānetvā’diyissaṃ suyuvatiratanaṃ",
  "anya-e0812n:2820_0": "Ko mame’ttha’tthi bhāroti.",
  "anya-e0812n:2821_0": "Kuveraṃ vessavaṇamahārājaṃ viññāpetvā bodhetvā sumahatimapi kumbhaṇḍasenaṃ atimahantiṃ kumbhaṇḍasenaṃ",
  "anya-e0812n:2821_1": "ekova uttāsetvā bhayaṃ janetvā maṇiratanavaraṃ gahetvā jūte akkhakīḷāyaṃ lakkhaṃ ādhāya ṭhapetvā korabyarājaṃ",
  "anya-e0812n:2821_2": "jetvā raññaṃ satamhā rājasambandhinā satena sacivaratanaṃ amaccaratanaṃ uddhacca uddharitvā etthānetvā",
  "anya-e0812n:2821_3": "suyuvatiratanaṃ sobhanaitthiratanaṃ ādiyissaṃ gaṇhissāmi,",
  "anya-e0812n:2821_4": "ettha yathāvuttesu mama ko bhāro atthīti.",
  "anya-e0812n:2821_5": "Ettha “ko mametthatthi bhāro”ti iminā ussāhasaṅkhāto ṭhāyībhāvo pakāsito.",
  "anya-e0812n:2821_6": "Etassa uppattiuddīpanesu kāraṇabhūtassa itthiratanassa ādānakhyātanāgarājagatapatāpavikkamādivibhāvo ca,",
  "anya-e0812n:2821_7": "taṃtaṃrūpappakāsakakavivacanasaṅkhātānubhāvo ca “viññāpetvā”iccādinā vākyasāmatthiyena paṭipādanīyā honti.",
  "anya-e0812n:2821_8": "“Sumahatimapi kumbhaṇḍasenaṃ eko”ti ca,",
  "anya-e0812n:2821_9": "“raññaṃ satamhā sacivaratanamuddhaccā”ti ca imehi dhitiuggatagabbādayo ca,",
  "anya-e0812n:2821_10": "“viññāpetvā kuvera”nti ca,",
  "anya-e0812n:2821_11": "“uttāsetvā korabyarāja”nti ca,",
  "anya-e0812n:2821_12": "“etthānetvā iccādayo”ti ca imehi matyādayo ca byabhicārino bhāvā vibhāvitā honti.",
  "anya-e0812n:2821_13": "Imehi vibhāvānubhāvabyabhicārībhāvehi yuddhavīraraso positoti daṭṭhabbo.",
  "anya-e0812n:2821_14": "Imināyeva nayena dānavīrādayo viññātabbā.",
  "anya-e0812n:2822_0": "Bhayaṭhāyībhāva",
  "anya-e0812n:2823_0": "364.",
  "anya-e0812n:2824_0": "Vikārisanasattādi-",
  "anya-e0812n:2825_0": "Bhayukkaṃso bhayānako;",
  "anya-e0812n:2826_0": "Sedādayo’nubhāve’ttha,",
  "anya-e0812n:2827_0": "Tāsādī byabhicārino.",
  "anya-e0812n:2828_0": "364.",
  "anya-e0812n:2828_1": "“Vikāri”ccādi.",
  "anya-e0812n:2828_2": "Vikāri asabhāvappavatto viruddho sano saddo satto ca,",
  "anya-e0812n:2828_3": "te ādayo yesaṃ suññāraññādīnaṃ itthinīcappakatisambhavantānaṃ,",
  "anya-e0812n:2828_4": "vibhāvānaṃ,",
  "anya-e0812n:2828_5": "guruādīnaṃ vā uttamānaṃ,",
  "anya-e0812n:2828_6": "tehi jātassa bhayassa,",
  "anya-e0812n:2828_7": "kittimassa vā ukkaṃso bhayānako nāma raso.",
  "anya-e0812n:2828_8": "Ettha sedakampanapādacalanādayo anubhāvā,",
  "anya-e0812n:2828_9": "tāsādayo byabhicārino.",
  "anya-e0812n:2829_0": "364.",
  "anya-e0812n:2829_1": "Idāni bhayānakarasassa posanakkamaṃ dasseti “vikāri”ccādinā.",
  "anya-e0812n:2829_2": "Vikārisanasattādibhayukkaṃso pakativirahena vikāravantehi viruddhehi asanisaddādisaddehi,",
  "anya-e0812n:2829_3": "rakkhasādisattehi vā vibhāvehi hetubhūtehi sañjāto sābhāviko,",
  "anya-e0812n:2829_4": "kittimo vā bhayapaṭibandho ukkaṃso bhayānakaraso nāma hoti.",
  "anya-e0812n:2829_5": "Ettha bhayānakarasavisaye sedādayo dāhasarīrakampanādayo anubhāvā kāyikavācasikappayogasaṅkhatā anubhāvā honti.",
  "anya-e0812n:2829_6": "Tāsādī byabhicārino tāsasaṅkādayo iha byabhicārībhāvā hontīti.",
  "anya-e0812n:2829_7": "Sano ca satto ceti ca,",
  "anya-e0812n:2829_8": "vikāro etesaṃ atthīti ca,",
  "anya-e0812n:2829_9": "vikārino ca te sanasattā ceti ca,",
  "anya-e0812n:2829_10": "te ādayo yesaṃ suññāraññādīnamiti ca,",
  "anya-e0812n:2829_11": "tehi jātaṃ bhayamiti ca,",
  "anya-e0812n:2829_12": "majjhe padalopo,",
  "anya-e0812n:2829_13": "tassa ukkaṃsoti ca,",
  "anya-e0812n:2829_14": "sedo ādi yesaṃ kampanādīnamiti ca,",
  "anya-e0812n:2829_15": "tāso ādi yesaṃ saṅkādīnamiti ca vākyaṃ.",
  "anya-e0812n:2829_16": "Itthinīcappakatikānaṃ bhayahetu vikārisanasattādi,",
  "anya-e0812n:2829_17": "uttamānaṃ guruādi.",
  "anya-e0812n:2830_0": "Ettha lakkhiyamevaṃ veditabbaṃ –",
  "anya-e0812n:2831_0": "Yaṃ diṭṭhisatthapatanena paripphurantī,",
  "anya-e0812n:2832_0": "Kumbhaṇḍarakkhasacamū gamitā samantā;",
  "anya-e0812n:2833_0": "Ācakkavāḷanaga’massagataṃ purīva,",
  "anya-e0812n:2834_0": "Bhoto muhuṃ muhu’mapassi sa puṇṇako’hanti.",
  "anya-e0812n:2835_0": "Diṭṭhisatthapatanena diṭṭhisallasampātanena paripphurantī kampamānā samantā parisamantato ācakkavāḷanagaṃ",
  "anya-e0812n:2835_1": "cakkavāḷapabbatāvadhi gamitā palāpitā kumbhaṇḍarakkhasacamū kumbhaṇḍarakkhasānaṃ senā yaṃ assagataṃ assapiṭṭhe",
  "anya-e0812n:2835_2": "nisinnakaṃ bhoto bhavataṃ tumhākaṃ purī iva puriyā dassanamiva muhuṃ muhuṃ apassi khaṇe khaṇe apassittha,",
  "anya-e0812n:2835_3": "so ahaṃ puṇṇako nāma yakkhoti.",
  "anya-e0812n:2835_4": "Ettha “diṭṭhisatthapatanenā”ti diṭṭhisatthāropanena ca “sa puṇṇako aha”nti iminā ca bhayajananassa hetubhūtaviruddhasattasaṅkhātā vibhāvā niddiṭṭhā,",
  "anya-e0812n:2835_5": "“muhuṃ muhu’mapassī”ti rasāvatthasampattabhayukkaṃsasaṅkhato ṭhāyībhāvo vibhāvito,",
  "anya-e0812n:2835_6": "“kumbhaṇḍarakkhasacamū gamitā samantā ācakkavāḷanaga”nti tāsasaṅkādikā byabhicārino bhāvā jotitā.",
  "anya-e0812n:2835_7": "“Paripphurantī”ti sedakampādayo anubhāvā dassitā honti.",
  "anya-e0812n:2836_0": "Jigucchāṭhāyībhāva",
  "anya-e0812n:2837_0": "365.",
  "anya-e0812n:2838_0": "Jigucchā rudhirādīhi,",
  "anya-e0812n:2839_0": "Pūtyādīhi virāgato;",
  "anya-e0812n:2840_0": "Bībhaccho khobhanu’bbegī,",
  "anya-e0812n:2841_0": "Kamena karuṇāyuto;",
  "anya-e0812n:2842_0": "Nāsāvikunanādīhi,",
  "anya-e0812n:2843_0": "Saṅkādīhi’ssa posanaṃ.",
  "anya-e0812n:2844_0": "365.",
  "anya-e0812n:2844_1": "“Jigucchā”iccādi.",
  "anya-e0812n:2844_2": "Rudhirantādīhi pūtikimiādīhi virāgato ca jātā jigucchā garahā kamena khobhano ubbegī karuṇāyuto ca bībhaccho bhavati,",
  "anya-e0812n:2844_3": "nāsāvikunanamukhacchadanādīhi anubhāvehi,",
  "anya-e0812n:2844_4": "saṅkāvegādīhi byabhicārīhi ca assa posanaṃ bhavatīti.",
  "anya-e0812n:2845_0": "365.",
  "anya-e0812n:2845_1": "Idāni bībhaccharasassa posanakkamaṃ dasseti “jigucchā”iccādinā.",
  "anya-e0812n:2845_2": "Rudhirādīhi rattantaguṇādīhi ca,",
  "anya-e0812n:2845_3": "pūtyādīhi pūtikimiādīhi ca,",
  "anya-e0812n:2845_4": "virāgato virattabhāvena cāti imehi tīhi vibhāvehi hetubhūtehi uppajjamānā jigucchā kamena rudhirādīnaṃ",
  "anya-e0812n:2845_5": "tiṇṇaṃ vibhāvānaṃ paṭipāṭiyā khobhano anavaṭṭhāno asamāhito ubbegī ubbegavā karuṇāyuto sokarūpena sahito",
  "anya-e0812n:2845_6": "cāti evaṃ bībhaccho raso nāma hoti.",
  "anya-e0812n:2845_7": "Nāsāvikunanādīhi nāsasaṅkocanamukhapidahanādīhi anubhāvehi ca saṅkādīhi ca saṅkāāvegādīhi byabhicārībhāvehi",
  "anya-e0812n:2845_8": "ca karaṇabhūtehi assa bībhaccharasassa posanaṃ hotīti.",
  "anya-e0812n:2845_9": "Rudhirādīsu tīsu padesu,",
  "anya-e0812n:2845_10": "khobhanādīsu tīsu ca gamyamānattā avuttopi casaddo yojetabbo,",
  "anya-e0812n:2845_11": "tasmā khobhanādīhi tīhi yuttova bībhaccharaso nāmāti daṭṭhabbo.",
  "anya-e0812n:2845_12": "Rudhiraṃ ādi yesaṃ antādīnamiti ca,",
  "anya-e0812n:2845_13": "pūtiādi yesaṃ kimiādīnamiti ca,",
  "anya-e0812n:2845_14": "ubbego assa bībhacchassa atthīti ca,",
  "anya-e0812n:2845_15": "karuṇena āyutoti ca,",
  "anya-e0812n:2845_16": "nāsāya vikunanaṃ saṅkocanamiti ca,",
  "anya-e0812n:2845_17": "taṃ ādi yesaṃ mukhacchādanādīnamiti ca,",
  "anya-e0812n:2845_18": "saṅkā ādi yesaṃ āvegādīnamiti ca vākyaṃ.",
  "anya-e0812n:2846_0": "Imassa bībhacchassodāharaṇamevaṃ veditabbaṃ –",
  "anya-e0812n:2847_0": "Yakkhā maccakaraṅkakaṅkanadharā ye nimmitā puṇṇake-",
  "anya-e0812n:2848_0": "Nu’ttaṃsīkatapāṇipallavadharā hārīkatantoragā;",
  "anya-e0812n:2849_0": "Littā lohitakuṅkumehi vidhurene’te pivantā vasā-",
  "anya-e0812n:2850_0": "Majjaṃ sīsakapālapātihi pure dhuttā viyo’pekkhitāti.",
  "anya-e0812n:2851_0": "Puṇṇakena yakkhena nimmitā maccakaraṅkakaṅkanadharā manussaṭṭhisaṅkhātakarabhūsanadhārino uttaṃsīkatapāṇipallavadharā",
  "anya-e0812n:2851_1": "matthakamālikatahatthatalasaṅkhatapallavadhārino hārīkatantoragā muttāhārīkatamanussantasaṅkhātauragasampayuttā",
  "anya-e0812n:2851_2": "lohitakuṅkumehi rudhirasaṅkhātakuṅkumakakkehi littā sīsakapālapātihi sīsakapālasaṅkhātehi sarāvehi vasāmajjaṃ",
  "anya-e0812n:2851_3": "vasāsaṅkhātasuraṃ pure abhimukhe pivantā ye yakkhā siyuṃ,",
  "anya-e0812n:2851_4": "ete yakkhā vidhurena paṇḍitena dhuttā viya nagare surādhuttā viya upekkhitā hontīti.",
  "anya-e0812n:2851_5": "Iha “littā lohitakuṅkumehī”ti ca “uttaṃsīkatapāṇipallavadharā”ti ca “hārīkatantoragā”ti ca imehi cittakkhobhakāraṇabhūto rudhirādivibhāvo ca,",
  "anya-e0812n:2851_6": "“maccakaraṅkakaṅkanaro”ti ca “sīsakapālapātihi vasāmajjaṃ pivantā”ti ca imehi ubbegavantasabhāvassa hetubhūto pūtyādivibhāvo ca pakāsito.",
  "anya-e0812n:2851_7": "Karuṇāyutasabhāvassa kāraṇabhūtavirajjanavibhāvo ca nāsāvikunanādianubhāvo ca saṅkāvegādibyabhicārībhāvo",
  "anya-e0812n:2851_8": "ca bībhacchasaṅkhātaṭhāyībhāvo cāti ime sabbe vākyasāmatthiyena gammāti veditabbā.",
  "anya-e0812n:2852_0": "Vimhayaṭhāyībhāva",
  "anya-e0812n:2853_0": "366.",
  "anya-e0812n:2854_0": "Atilokapadatthehi,",
  "anya-e0812n:2855_0": "Vimhayo’yaṃ raso’bbhuto;",
  "anya-e0812n:2856_0": "Tassā’nubhāvā sedassu-",
  "anya-e0812n:2857_0": "Sādhuvādādayo siyuṃ;",
  "anya-e0812n:2858_0": "Tāsāvegadhitippaññā,",
  "anya-e0812n:2859_0": "Honte’ttha byabhicārino.",
  "anya-e0812n:2860_0": "366.",
  "anya-e0812n:2860_1": "“Ati”ccādi.",
  "anya-e0812n:2860_2": "Atilokehi lokātivuttīhi māyādibbagehārāmādīhi padatthehi jāto ayaṃ vimhayo cittavikārasaṅkhāto ṭhāyībhāvo abbhuto raso nāma.",
  "anya-e0812n:2860_3": "Sedaassusādhuvādaromañcādayo tassa anubhāvā siyuṃ,",
  "anya-e0812n:2860_4": "tāsādayo byabhicārino hontīti.",
  "anya-e0812n:2861_0": "366.",
  "anya-e0812n:2861_1": "Idāni vimhayarasassa posanakkamaṃ dasseti “ati”iccādinā.",
  "anya-e0812n:2861_2": "Atilokapadatthehi lokaṭṭhitimatikkamma pavattehi māyādibbabhavanaārāmavimānādipadatthehi hetubhūtehi",
  "anya-e0812n:2861_3": "uppajjamāno ayaṃ vimhayo cittabyāpanasaṅkhāto ṭhāyībhāvo abbhuto raso abbhutaraso nāma bhave,",
  "anya-e0812n:2861_4": "sedassusādhuvādādayo tassa abbhutarasassa anubhāvā siyuṃ,",
  "anya-e0812n:2861_5": "tāsāvegadhitippaññā ettha abbhutarasavisaye byabhicārino bhāvā hontīti.",
  "anya-e0812n:2861_6": "Atikkantā lokamiti ca,",
  "anya-e0812n:2861_7": "te ca te padatthā ceti ca,",
  "anya-e0812n:2861_8": "sādhuiti vādoti ca,",
  "anya-e0812n:2861_9": "sedo ca assu ca sādhuvādo ceti ca,",
  "anya-e0812n:2861_10": "te ādi yesaṃ romañcādīnamiti ca,",
  "anya-e0812n:2861_11": "tāso ca āvego ca dhiti ca paññā ceti ca vākyaṃ.",
  "anya-e0812n:2862_0": "Imassa abbhutarasassodāharaṇamevaṃ daṭṭhabbaṃ –",
  "anya-e0812n:2863_0": "Sa puṇṇakenā’haṭanekabhiṃsane-",
  "anya-e0812n:2864_0": "Sva’ho naṭeneva suniccalo’calā;",
  "anya-e0812n:2865_0": "Nipātito tena avaṃsiropataṃ,",
  "anya-e0812n:2866_0": "Asantasaṃ taṃ mini diṭṭhiyaṭṭhiyāti.",
  "anya-e0812n:2867_0": "So vidhurapaṇḍito puṇṇakena yakkhena naṭena iva anekavikāradassanakena nāṭakena viya āhaṭanekabhiṃsanesu",
  "anya-e0812n:2867_1": "bhayattamānītānekavidhabhiṃsanesu vattamānesu suniccalo tena puṇṇakena acalā saṭṭhiyojanubbedhakāḷāgiripabbatamatthakato",
  "anya-e0812n:2867_2": "nipātito avaṃsiropataṃ adhosīsaṃ patanto asantasaṃ evaṃ appatiṭṭhepi anuttasanto taṃ pabbataṃ diṭṭhiyaṭṭhiyā",
  "anya-e0812n:2867_3": "mini pamāṇamakāsi,",
  "anya-e0812n:2867_4": "aho acchariyanti.",
  "anya-e0812n:2867_5": "Ettha bhayahetumhi sati bhītiyā ca tattha parijānanābhāvassa ca lokasabhāvattā tamatikkamma bhayakaraṇe",
  "anya-e0812n:2867_6": "asantāsassa ca diṭṭhiyā pabbataminanassa ca pavattabhāvakathanena lokātikkantapadatthasaṅkhāto vibhāvo",
  "anya-e0812n:2867_7": "“asantasaṃ taṃ mini diṭṭhiyaṭṭhiyā”ti iminā pakāsito.",
  "anya-e0812n:2867_8": "“Aho”ti vacanena,",
  "anya-e0812n:2867_9": "tassa sāmatthiyena ca sādhuvādasedaassuādayo anubhāvā vibhāvitā.",
  "anya-e0812n:2867_10": "Tāsaāvegadhiticcādibyabhicārībhāvā,",
  "anya-e0812n:2867_11": "vimhayasaṅkhātaṭhāyībhāvo ca samuditavākyasāmatthiyena jotito.",
  "anya-e0812n:2868_0": "Samaṭhāyībhāva",
  "anya-e0812n:2869_0": "367.",
  "anya-e0812n:2870_0": "Ṭhāyībhāvo samo mettā-",
  "anya-e0812n:2871_0": "Dayāmodādisambhavo;",
  "anya-e0812n:2872_0": "Bhāvādīhi tadu’kkaṃso,",
  "anya-e0812n:2873_0": "Santo santanisevito.",
  "anya-e0812n:2874_0": "Iti saṅgharakkhitamahāsāmipādaviracite",
  "anya-e0812n:2875_0": "Subodhālaṅkāre",
  "anya-e0812n:2876_0": "Rasabhāvāvabodho nāma pañcamo paricchedo.",
  "anya-e0812n:2877_0": "Subodhālaṅkāro samatto.",
  "anya-e0812n:2878_0": "367.",
  "anya-e0812n:2878_1": "“Ṭhāyi”ccādi.",
  "anya-e0812n:2878_2": "Mettādisambhavo samo upasamasaṅkhāto ṭhāyībhāvo bhavati,",
  "anya-e0812n:2878_3": "tadanurūpehi bhāvānubhāvehi tassa ukkaṃso yassa,",
  "anya-e0812n:2878_4": "so santo nāma raso bhavati,",
  "anya-e0812n:2878_5": "so ca santanisevitoti.",
  "anya-e0812n:2879_0": "Iti subodhālaṅkāre mahāsāmināmikāyaṃ ṭīkāyaṃ",
  "anya-e0812n:2880_0": "Rasabhāvāvabodho pañcamo paricchedo.",
  "anya-e0812n:2881_0": "367.",
  "anya-e0812n:2881_1": "Idāni santarasassa posanakkamaṃ dasseti “ṭhāyi”ccādinā.",
  "anya-e0812n:2881_2": "Mettādayāmodādisambhavo mettākaruṇāpītiādivibhāvehi sambhūto samo kāyacittopasamo ṭhāyībhāvo nāma hoti,",
  "anya-e0812n:2881_3": "bhāvādīhi byabhicārībhāvādīhi karaṇabhūtehi,",
  "anya-e0812n:2881_4": "apica tassa samassa anurūpehi byabhicārībhāvānubhāvehi tadukkaṃso tassa ṭhāyībhāvassa ukkaṃsayutto santanisevito",
  "anya-e0812n:2881_5": "sādhūhi sevito santo santaraso nāma hotīti.",
  "anya-e0812n:2881_6": "Mettā ca dayā ca modo ceti ca,",
  "anya-e0812n:2881_7": "te ādayo yesamiti ca,",
  "anya-e0812n:2881_8": "tehi sambhavo yasseti ca,",
  "anya-e0812n:2881_9": "tassa ukkaṃso assa santasseti ca,",
  "anya-e0812n:2881_10": "sataṃ nisevitoti ca vākyaṃ.",
  "anya-e0812n:2882_0": "Assa santarasassodāharaṇamevaṃ daṭṭhabbaṃ –",
  "anya-e0812n:2883_0": "Entesu kesarikarīsva’pi veṭhayante,",
  "anya-e0812n:2884_0": "Nāge nagaṃ madagaje viya veḷugumbaṃ;",
  "anya-e0812n:2885_0": "Yakkhe vicālayati nocali īsakampi,",
  "anya-e0812n:2886_0": "Santiṃ gatova vidhuro madhurāpi bhāvoti.",
  "anya-e0812n:2887_0": "Kesarikarīsu sīhahatthīsu entesu api bhiṃsanākārena samīpamāgacchantesupi nāge veṭhayantepi nāgesu sarīraṃ veṭhayantesupi.",
  "anya-e0812n:2887_1": "Jātyāpekkhāyekavacanaṃ,",
  "anya-e0812n:2887_2": "veḷugumbaṃ madagaje viya vicālayati madagaḷitahatthimhi cālente iva yakkhe puṇṇake nagaṃ kāḷāgiripabbataṃ",
  "anya-e0812n:2887_3": "vicālayatipi anekappakāre cālentepi vidhuro paṇḍito santiṃ gatova nibbānaṃ ālambaṇakaraṇavasena sampatto",
  "anya-e0812n:2887_4": "viya phalasamāpattisamāpanno iva atha vā diṭṭhadhammanibbānasaṅkhatanirodhasamāpattisamāpanno viya īsakampi",
  "anya-e0812n:2887_5": "appakampi madhurā bhāvā api madhurasabhāvatopi no cali,",
  "anya-e0812n:2887_6": "nisinnaṭṭhānato pagevāti adhippāyo.",
  "anya-e0812n:2887_7": "Ettha dhāvanarodanakampanādīnaṃ karaṇabhūtaṃ sīhādīnamāgamanaṃ nāgaveṭhanaṃ pabbatakampanantiādīsu vattamānesupi",
  "anya-e0812n:2887_8": "nibbikārattena santiṃ gatoti iminā santarasassa pakatibhūte uddese dassito navamo ṭhāyībhāvo dassito hoti,",
  "anya-e0812n:2887_9": "etassa uppattiuddīpanānaṃ kāraṇabhūtā mettādayāmodādivibhāvā sāmatthiyā dassitā hontīti.",
  "anya-e0812n:2887_10": "Dhitimatisatiādayo tadanurūpabyabhicārībhāvā ca tādisānubhāvā ca “entesu veṭhayante vicālayatī”ti iminā,",
  "anya-e0812n:2887_11": "sakalavākyasāmatthiyena ca pakāsitāti daṭṭhabbā.",
  "anya-e0812n:2888_0": "Iti subodhālaṅkāranissaye",
  "anya-e0812n:2889_0": "Rasabhāvāvabodho nāma pañcamo paricchedo.",
  "anya-e0812n:2890_0": "Subodhālaṅkāraṭīkā samattā."
}