{
  "tika-s0519t4:0_0": "4. Paṭiniddesavāravaṇṇanā",
  "tika-s0519t4:1_0": "1. Desanāhāravibhaṅgavaṇṇanā",
  "tika-s0519t4:2_0": "5.Anvatthasaññatanti atthānugatasaññabhāvaṁ, “desanāhāro”ti ayaṁ saññā anvatthā atthānugatāti attho.",
  "tika-s0519t4:3_0": "Avuttamevāti pubbe asaṁvaṇṇitapadameva.",
  "tika-s0519t4:3_1": "“Dhammaṁ vo”tiādi vacanassa sambandhaṁ dassetuṁ “kattha panā”tiādi vuttaṁ.",
  "tika-s0519t4:3_2": "Tepiṭakassa hi buddhavacanassa saṁvaṇṇanālakkhaṇaṁ nettippakaraṇaṁ,",
  "tika-s0519t4:3_3": "tañca pariyattidhammasaṅgāhake suttapade saṁvaṇṇetabbabhāvena gahite gahitameva hoti.",
  "tika-s0519t4:3_4": "Tenāha “desanāhārena…pe…",
  "tika-s0519t4:3_5": "dassetī”ti.",
  "tika-s0519t4:4_0": "Yesaṁ assādādīnaṁ vibhajanalakkhaṇo desanāhāro,",
  "tika-s0519t4:4_1": "te gāthāya,",
  "tika-s0519t4:4_2": "idhāpi ca āgate “assādaṁ ādīnava”ntiādinā udāharaṇavasena vibhajituṁ “tattha katamo assādo”tiādi āraddhaṁ.",
  "tika-s0519t4:4_3": "Tattha tatthāti tassaṁ “assādādīnavatā”ti gāthāyaṁ vutto katamo assādo.",
  "tika-s0519t4:4_4": "Atha vā “assādaṁ ādīnava”ntiādinā yo idha assādādīnaṁ uddeso,",
  "tika-s0519t4:4_5": "tattha katamo assādoti ceti attho.",
  "tika-s0519t4:4_6": "Esa nayo sesesupi.",
  "tika-s0519t4:4_7": "Kammakaraṇatthabhinnassa visayavisayitālakkhaṇassa assādadvayassa nidassanatthaṁ gāthādvayudāharaṇaṁ,",
  "tika-s0519t4:4_8": "tathā kāmavipariṇāmalakkhaṇassa,",
  "tika-s0519t4:4_9": "vaṭṭadukkhalakkhaṇassa cāti duvidhassāpi ādīnavassa nidassanatthaṁ “ariyamaggo nibbāna”nti duvidhassāpi",
  "tika-s0519t4:4_10": "nissaraṇassa nidassananidassanatthañca dve dve gāthā udāhaṭā.",
  "tika-s0519t4:5_0": "Dhammo have rakkhati dhammacārinti ettha dhammacārino maggaphalanibbānehi sātisayārakkhā sambhavati,",
  "tika-s0519t4:5_1": "sampattibhavassāpi vipariṇāmasaṅkhāradukkhatāhi duggatibhāvo icchitovāti adhippāyenāha “nissaraṇaṁ anāmasitvā”ti.",
  "tika-s0519t4:5_2": "Tathā hi vakkhati “nibbānaṁ vā upanidhāya sabbā upapattiyo duggatī”ti.",
  "tika-s0519t4:6_0": "Avekkhassūti vidhānaṁ.",
  "tika-s0519t4:6_1": "Tassā pana avekkhāya pavattiākāro, visayo,",
  "tika-s0519t4:6_2": "kattā ca “suññato, lokaṁ,",
  "tika-s0519t4:6_3": "mogharājā”ti padattayena vuttāti āha –",
  "tika-s0519t4:6_4": "“suññato…pe…",
  "tika-s0519t4:6_5": "āṇattī”ti.",
  "tika-s0519t4:6_6": "Tattha saṅkhārānaṁ suññatā anattasabhāvatāya,",
  "tika-s0519t4:6_7": "attasuññatāya ca siyā.",
  "tika-s0519t4:6_8": "Yato te na vasavattino,",
  "tika-s0519t4:6_9": "attasāravirahitā ca,",
  "tika-s0519t4:6_10": "yato te anattā, rittā,",
  "tika-s0519t4:6_11": "tucchā ca attanā,",
  "tika-s0519t4:6_12": "tadubhayaṁ dasseti “avasavattitā”tiādinā.",
  "tika-s0519t4:6_13": "Evaṁ maccutaro siyāti evaṁ paṭipattiyā maccutaro bhaveyyāti attho.",
  "tika-s0519t4:6_14": "Parikappetvā vidhiyamānassa maccutaraṇassa pubbabhāgapaṭipadā desanāya paccakkhato sijjhamānaṁ sātisayaṁ phalanti āha “tassa yaṁ…pe…",
  "tika-s0519t4:6_15": "phala”nti.",
  "tika-s0519t4:7_0": "6.Udāharaṇavasenāti nidassanavasena.",
  "tika-s0519t4:7_1": "Tattha “puggalavibhāgenā”ti iminā ugghaṭitaññuādipuggalapayojito assādādīsu bhagavato desanāvisesoti dasseti.",
  "tika-s0519t4:8_0": "Ghaṭitamattanti sotadvārānusārena manodvārikaviññāṇasantānena ālambitamattaṁ.",
  "tika-s0519t4:8_1": "Sassatādiākārassāti sassatucchedākārassa.",
  "tika-s0519t4:8_2": "Idañhi dvayaṁ dhammadesanāya cāletabbaṁ,",
  "tika-s0519t4:8_3": "na anulomikakhanti,",
  "tika-s0519t4:8_4": "yathābhūtañāṇaṁ vā.",
  "tika-s0519t4:8_5": "Etasmiñhi catukke āsayasāmaññatā.",
  "tika-s0519t4:8_6": "Vuttañhetaṁ –",
  "tika-s0519t4:9_0": "“Sassatucchedadiṭṭhī ca, khanti cevānulomikā;",
  "tika-s0519t4:10_0": "Yathābhūtañca yaṁ ñāṇaṁ, etaṁ āsayasaññita”nti. ;",
  "tika-s0519t4:11_0": "Calanāyāti vikkhambhanāya.",
  "tika-s0519t4:11_1": "Parānuvattiyāti samucchedanāya.",
  "tika-s0519t4:11_2": "Ugghaṭite jānātīti ugghaṭitaññūti mūlavibhujādipakkhepena saddasiddhi veditabbā.",
  "tika-s0519t4:11_3": "Vipañcitanti “visamaṁ candimasūriyā parivattantī”tiādīsu viya bhāvanapuṁsakaniddesoti āha “mandaṁ saṇika”nti.",
  "tika-s0519t4:11_4": "Nissaraṇaādīnavanissaraṇaassādādīnavanissaraṇānaṁ vibhāvanā veneyyattayavinayanasamatthā.",
  "tika-s0519t4:12_0": "Cattāroti assādo ca ādīnavo ca assādo ādīnavo ca assādo nissaraṇañcāti ete cattāro.",
  "tika-s0519t4:12_1": "Yadi nissaraṇavibhāvanā veneyyavinayanasamatthā,",
  "tika-s0519t4:12_2": "kasmā pañcamo na gahitoti āha “ādīnavāvacanato”ti.",
  "tika-s0519t4:12_3": "Yadi hi ugghaṭitaññuṁ sandhāya ayaṁ nayo vuccati,",
  "tika-s0519t4:12_4": "nissaraṇamattena siddhaṁ siyā.",
  "tika-s0519t4:12_5": "Atha vipañcitaññuṁ,",
  "tika-s0519t4:12_6": "neyyaṁ vā,",
  "tika-s0519t4:12_7": "ādīnavo ca nissaraṇañca assādo ca ādīnavo nissaraṇañca vattabbo siyā?",
  "tika-s0519t4:12_8": "Tathā appavattattā na gahito.",
  "tika-s0519t4:12_9": "Tenāha “ādīnavāvacanato”tiādi.",
  "tika-s0519t4:12_10": "Desananti sāmaññato gahitaṁ “suttekadesaṁ gāthaṁ vā”ti viseseti.",
  "tika-s0519t4:12_11": "Padaparamaaggahaṇañcettha saupāyassa nissaraṇassa anāmaṭṭhattā.",
  "tika-s0519t4:13_0": "“Kalyāṇa”nti iminā iṭṭhavipāko,",
  "tika-s0519t4:13_1": "“pāpaka”nti aniṭṭhavipāko adhippetoti āha “ayaṁ assādo,",
  "tika-s0519t4:13_2": "ayaṁ ādīnavo”ti.",
  "tika-s0519t4:13_3": "Lābhādīnaṁ puññaphalattā tadanurodhaṁ vā sandhāya “ayaṁ assādo”ti vuttaṁ.",
  "tika-s0519t4:13_4": "Tabbipariyāyena alābhādīnaṁ ādīnavatā veditabbā.",
  "tika-s0519t4:14_0": "Kāmāti kilesakāmasahitā vatthukāmā.",
  "tika-s0519t4:14_1": "Virūparūpenāti appatirūpākārena.",
  "tika-s0519t4:14_2": "Mathentīti maddanti.",
  "tika-s0519t4:14_3": "Pabbajitomhīti pabbajjaṁ upagato amhi.",
  "tika-s0519t4:14_4": "Apaṇṇakanti avirajjhanakaṁ.",
  "tika-s0519t4:14_5": "Sāmaññanti samaṇabhāvo.",
  "tika-s0519t4:14_6": "Samitapāpabhāvoyeva seyyo sundarataro.",
  "tika-s0519t4:15_0": "Tattha “kāmā hi citrā madhurā manoramā”ti ayaṁ assādo,",
  "tika-s0519t4:15_1": "“virūparūpena mathenti citta”nti ayaṁ ādīnavo,",
  "tika-s0519t4:15_2": "“apaṇṇakaṁ sāmañña”nti idaṁ nissaraṇanti āha “ayaṁ…pe…",
  "tika-s0519t4:15_3": "nissaraṇañcā”ti.",
  "tika-s0519t4:16_0": "Phalādīnaṁ ekakavasena ca tikavasena ca pāḷiyaṁ udāhaṭattā vuttaṁ “dukavasenapī”ti.",
  "tika-s0519t4:17_0": "Sukhā paṭipadā,",
  "tika-s0519t4:17_1": "dukkhā paṭipadāti yā dve paṭipadā,",
  "tika-s0519t4:17_2": "tāsu ekekā dandhakhippābhiññatāya dve dve hontīti āha “paṭipadābhiññākato vibhāgo paṭipadākato hotī”ti.",
  "tika-s0519t4:17_3": "Katapubbakiccassa pathavīkasiṇādīsu sabbapaṭhamaṁ “pathavī”tiādinā pavattamanasikāro paṭhamasamannāhāro.",
  "tika-s0519t4:17_4": "Upacāranti upacārajjhānaṁ.",
  "tika-s0519t4:17_5": "Paṭipajjitabbatāya jhānampi “paṭipadā”ti vuccati.",
  "tika-s0519t4:17_6": "Tadaññā heṭṭhimapaññato adhikā paññāti katvā “abhiññā”ti vuccati.",
  "tika-s0519t4:18_0": "Kileseti nīvaraṇappakāre, taṁsahagatakilese ca. Aṅgapātubhāvanti vitakkādijhānaṅgapaṭilābhaṁ.",
  "tika-s0519t4:19_0": "Abhinivisantoti paṭṭhapento.",
  "tika-s0519t4:19_1": "Rūpārūpaṁ pariggaṇhantoti rūpārūpadhamme lakkhaṇādīhi paricchinditvā gaṇhanto.",
  "tika-s0519t4:19_2": "Pariggahitarūpārūpassa maggapātubhāvadandhatā ca nāmarūpavavatthānādīnaṁ kicchasiddhiyā siyāti na rūpārūpapariggahakicchatāya",
  "tika-s0519t4:19_3": "eva dukkhāpaṭipadatā vattabbāti ce? Na,",
  "tika-s0519t4:19_4": "nāmarūpavavatthāpanādīnaṁ paccanīkakilesamandatāya sukhasiddhiyampi tathāsiddhavipassanāsahagatānaṁ indriyānaṁ mandatāya maggapātubhāvato.",
  "tika-s0519t4:19_5": "Rūpārūpaṁ pariggahetvāti akicchenapi pariggahetvā,",
  "tika-s0519t4:19_6": "kicchena pariggahite vattabbameva natthi.",
  "tika-s0519t4:19_7": "Evaṁ sesesupi.",
  "tika-s0519t4:19_8": "Nāmarūpaṁ vavatthāpentoti “nāmarūpamattametaṁ,",
  "tika-s0519t4:19_9": "na añño koci sattādiko”ti vavatthāpanaṁ karonto.",
  "tika-s0519t4:19_10": "Kataro panettha vāro yuttarūpoti?",
  "tika-s0519t4:19_11": "Yo koci sakiṁ,",
  "tika-s0519t4:19_12": "dvikkhattuṁ,",
  "tika-s0519t4:19_13": "anekasatakkhattunti evamādīsu hi vikkhambhanavāresu sakiṁ,",
  "tika-s0519t4:19_14": "dvikkhattuñca vikkhambhanavāro sukhā paṭipadā eva,",
  "tika-s0519t4:19_15": "na tato uddhaṁ sukhā paṭipadā hoti,",
  "tika-s0519t4:19_16": "tasmā tikkhattuṁ vikkhambhanavārato paṭṭhāya dukkhā paṭipadā veditabbā.",
  "tika-s0519t4:19_17": "Apica kalāpasammasanāvasāne udayabbayānupassanāya uppannassa vipassanupakkilesassa tikkhattuṁ vikkhambhanena kicchatāvāro dukkhā paṭipadā veditabbā.",
  "tika-s0519t4:19_18": "Ettha dandhattā paṭipadāya etassa akicchattepi purimānaṁ kicchatte dukkhāpaṭipadatā vuttanayāva.",
  "tika-s0519t4:19_19": "Yassa pana sabbattha akicchatā,",
  "tika-s0519t4:19_20": "tassa paramukkaṁsagatā sukhā paṭipadā veditabbā.",
  "tika-s0519t4:20_0": "Yathā nāmarūpapariggahakicchatāya maggapātubhāvadandhatāya dukkhā paṭipadā dandhābhiññā vuttā,",
  "tika-s0519t4:20_1": "tathā tabbipariyāyena catutthī,",
  "tika-s0519t4:20_2": "tadubhayavomissatāvasena dutiyā,",
  "tika-s0519t4:20_3": "tatiyā ca ñātabbāti dassento āha “iminā…pe…",
  "tika-s0519t4:20_4": "veditabbā”ti.",
  "tika-s0519t4:20_5": "Vaṭṭadukkhato niyyānassa adhippetattā “vipassanāpakkhikā evā”ti vuttaṁ.",
  "tika-s0519t4:21_0": "Hetupāyaphalehīti ettha taṇhācaritatā,",
  "tika-s0519t4:21_1": "mandapaññatā ca paṭhamāya paṭipadāya hetu,",
  "tika-s0519t4:21_2": "taṇhācaritatā,",
  "tika-s0519t4:21_3": "udatthapaññatā ca dutiyāya,",
  "tika-s0519t4:21_4": "diṭṭhicaritatā,",
  "tika-s0519t4:21_5": "mandapaññatā ca tatiyāya,",
  "tika-s0519t4:21_6": "diṭṭhicaritatā,",
  "tika-s0519t4:21_7": "udatthapaññatā ca catutthiyā.",
  "tika-s0519t4:21_8": "Upāyo pana yathākkamaṁ satisamādhivīriyapaññindriyāni,",
  "tika-s0519t4:21_9": "satipaṭṭhānajhānasammappadhānasaccāni ca upanissayabhūtāni.",
  "tika-s0519t4:21_10": "Phalaṁ vaṭṭadukkhato niyyānaṁ.",
  "tika-s0519t4:22_0": "Samādhimukhenāti samādhimukhena bhāvanānuyogena.",
  "tika-s0519t4:22_1": "Tenevāha “samathapubbaṅgamāya vipassanāyā”ti.",
  "tika-s0519t4:22_2": "Idhāti imasmiṁ nettippakaraṇe.",
  "tika-s0519t4:22_3": "Vakkhati “rāgavirāgā cetovimutti sekkhaphala”nti,",
  "tika-s0519t4:22_4": "“rāgavirāgā cetovimuttikāmadhātusamatikkama”nti ca.",
  "tika-s0519t4:22_5": "Soti anāgāmī.",
  "tika-s0519t4:23_0": "Tenāti paṭipakkhena.",
  "tika-s0519t4:23_1": "Tatoti paṭipakkhato.",
  "tika-s0519t4:23_2": "Samānādhikaraṇavasena ca cetovimuttisaddānaṁ samāsaṁ katvā bhinnādhikaraṇavasena vattuṁ “atha vā”tiādi vuttaṁ.",
  "tika-s0519t4:23_3": "Puna “cetaso vā”tiādinā aññapadatthavasena cetovimuttipadānaṁ samāsaṁ dasseti.",
  "tika-s0519t4:23_4": "Viññāṇapariyāyena ceto-",
  "tika-s0519t4:23_5": "saddena vuttayojanā na sambhavatīti āha “yathāsambhava”nti.",
  "tika-s0519t4:24_0": "Hā-",
  "tika-s0519t4:24_1": "saddo gatiattho,",
  "tika-s0519t4:24_2": "gati cettha ñāṇagati adhippetāti āha “hātabbāti gametabbā”ti.",
  "tika-s0519t4:24_3": "Netabbāti ñāpetabbā.",
  "tika-s0519t4:25_0": "7.Tanti puggalavibhāgaṁ.",
  "tika-s0519t4:25_1": "Ñāṇavibhāgenāti sutamayādiñāṇappabhedena.",
  "tika-s0519t4:25_2": "Nibbattananti uppādanaṁ.",
  "tika-s0519t4:25_3": "Tatthāti tasmiṁ ugghaṭitaññutātiādipuggalavibhāgabhūte desanābhājane.",
  "tika-s0519t4:25_4": "Desanāyanti sutte.",
  "tika-s0519t4:25_5": "Taṁ dassetunti taṁ puggalavibhāgaṁ dassetuṁ.",
  "tika-s0519t4:25_6": "“Svāyaṁ hāro kathaṁ sambhavatī”ti keci paṭhanti.",
  "tika-s0519t4:26_0": "Sāti vuttappakāradhammatthānaṁ vīmaṁsanapaññā.",
  "tika-s0519t4:26_1": "Adhikāratoti “satthā vā dhammaṁ desayatī”tiādiadhikārato.",
  "tika-s0519t4:26_2": "Sāmatthiyato ugghaṭitaññuādiveneyyavinayanasamatthabhāvato.",
  "tika-s0519t4:26_3": "Pariyattidhammassa upadhāraṇanti etthāpi “adhikārato sāmatthiyato vā”ti ānetvā yojetabbaṁ.",
  "tika-s0519t4:27_0": "“Vīmaṁsādipariyāyavatī paṭhamavikappavasena,",
  "tika-s0519t4:27_1": "vīmaṁsādivibhāgavatī dutiyavikappavasena,",
  "tika-s0519t4:27_2": "cintāya hetubhūtāya nibbattā cintāmayī”ti evamādivuttanayānusārena sakkā yojetunti āha “sesaṁ vuttanayamevā”ti.",
  "tika-s0519t4:28_0": "Sutacintāmayañāṇesūti sutamayañāṇe ca cintāmayañāṇe ca sutacintāmayañāṇesu ca sutacintāmayañāṇesūti ekadesasarūpekaseso veditabbo.",
  "tika-s0519t4:28_1": "Cintāmayañāṇeyeva hi patiṭṭhitā mahābodhisattā carimabhave vipassanaṁ ārabhanti,",
  "tika-s0519t4:28_2": "itare sutacintāmayañāṇesūti.",
  "tika-s0519t4:28_3": "Tehīti tathā paṭhantehi.",
  "tika-s0519t4:28_4": "Vuttanayenāti “upādārūpaṁ pariggaṇhāti,",
  "tika-s0519t4:28_5": "arūpaṁ pariggaṇhātī”tiādinā paṭipadākathāyaṁ vuttanayena.",
  "tika-s0519t4:29_0": "8.",
  "tika-s0519t4:29_1": "Parato ghoso paccayabhūto etissāti adhippāyo.",
  "tika-s0519t4:29_2": "“Paccattasamuṭṭhitena ca yonisomanasikārenā”ti idaṁ āvuttinayena dutiyaṁ āvaṭṭatīti veditabbaṁ.",
  "tika-s0519t4:29_3": "Tena sāvakānaṁ bhāvanāmayañāṇuppatti saṅgahitā hoti.",
  "tika-s0519t4:29_4": "Sāvakānameva vā ñāṇuppatti idhādhippetā ugghaṭitaññuādivibhāgakathanato.",
  "tika-s0519t4:29_5": "Etasmiṁ pakkhe pubbe vuttaekasesanayopi paṭikkhitto daṭṭhabbo.",
  "tika-s0519t4:29_6": "“Āsayapayogapabodhassa nipphāditattā”ti etena pacchimacakkadvayapariyāpannāni pubbahetusaṅgahāni sutacintāmayañāṇāni",
  "tika-s0519t4:29_7": "sandhāya “imā dve paññā atthī”ti vuttanti dasseti.",
  "tika-s0519t4:29_8": "Atthibhāvo cetāsaṁ paṭipakkhena anupaddutatā veditabbā.",
  "tika-s0519t4:29_9": "Aparikkhatattā anabhisaṅkhatattā.",
  "tika-s0519t4:29_10": "Sutamayañāṇassāpi purimasiddhassa.",
  "tika-s0519t4:30_0": "9.Desanāpaṭipadāñāṇavibhāgehīti nissaraṇadesanādidesanāvibhāgehi,",
  "tika-s0519t4:30_1": "dukkhāpaṭipadādipaṭipadāvibhāgehi,",
  "tika-s0519t4:30_2": "sutamayañāṇādiñāṇavibhāgehi.",
  "tika-s0519t4:31_0": "Avasiṭṭhapārisajjenāti khattiyagahapatiparisapariyāpannena.",
  "tika-s0519t4:31_1": "Aṭṭhannanti khattiyaparisā brāhmaṇagahapatisamaṇacātumahārājikatāvatiṁsamārabrahmaparisāti imāsaṁ aṭṭhannaṁ.",
  "tika-s0519t4:32_0": "Samatthetīti samatthaṁ sambandhatthaṁ karoti.",
  "tika-s0519t4:33_0": "Tameva dvādasapadabhāvaṁ dīpetvāti sambandho.",
  "tika-s0519t4:33_1": "Tadatthassāti chachakkapariyāyatthassa.",
  "tika-s0519t4:33_2": "Sabbapariyattidhammasaṅgāhakattā chachakkapariyāyassa,",
  "tika-s0519t4:33_3": "tadatthassa ca dhammacakkappavattena suttena saṅgahitattā vuttaṁ “sabbassāpi…pe…",
  "tika-s0519t4:33_4": "vibhāvento”ti.",
  "tika-s0519t4:33_5": "Visayibhāvena byañjanapadānaṁ,",
  "tika-s0519t4:33_6": "visayabhāvena atthapadānaṁ sambandhaṁ sandhāyāha “tesaṁ…pe…",
  "tika-s0519t4:33_7": "sambandhabhāva”nti.",
  "tika-s0519t4:34_0": "Padāvayavo akkharāni.",
  "tika-s0519t4:34_1": "Padatthoti padatthāvayavo.",
  "tika-s0519t4:34_2": "Padatthaggahaṇassāti padatthāvabodhassa.",
  "tika-s0519t4:34_3": "Visesādhānaṁ visesuppatti.",
  "tika-s0519t4:34_4": "Vākyabhedeti vākyavisese.",
  "tika-s0519t4:34_5": "Cittaparitosanaṁ cittārādhanaṁ.",
  "tika-s0519t4:34_6": "Buddhinisānaṁ paññāya tejanaṁ tikkhabhāvakaraṇaṁ.",
  "tika-s0519t4:34_7": "Nānāvākyavisayatāpi siddhā hoti padādīhipi saṅkāsanassa siddhattā.",
  "tika-s0519t4:34_8": "Ekavākyavisayatāya hi atthapadānaṁ saṅkāsanādayo yathākkamaṁ akkharādivisayā evāti niyamo siyā.",
  "tika-s0519t4:34_9": "Etenāti atthapadānaṁ nānāvākyavisayatthena.",
  "tika-s0519t4:35_0": "Ugghaṭanādiatthānīti ugghaṭanavipañcananayanappayojanāni.",
  "tika-s0519t4:36_0": "10.",
  "tika-s0519t4:36_1": "Upatiṭṭhati etthāti upaṭṭhitanti upaṭṭhitasaddassa adhikaraṇatthataṁ dassetuṁ “upatiṭṭhanaṭṭhāna”nti vuttaṁ yathā “padakkanta”nti.",
  "tika-s0519t4:36_2": "Tenāha “idaṁ nesa”ntiādi.",
  "tika-s0519t4:36_3": "Paṭipattidesanāgamanehīti paṭipattigamanadesanāgamanehi.",
  "tika-s0519t4:36_4": "“Kicchaṁ vatāyaṁ loko āpanno jāyati ca…pe…",
  "tika-s0519t4:36_5": "jarāmaraṇassā”tiādinā jarāmaraṇato paṭṭhāya paṭiccasamuppādamukhena vipassanaṁ abhinivisitvā mahāgahanaṁ",
  "tika-s0519t4:36_6": "chindituṁ nisānasilāyaṁ pharasuṁ nisento viya kilesagahanaṁ chindituṁ lokanātho ñāṇapharasuṁ tejento",
  "tika-s0519t4:36_7": "buddhabhāvāya hetusampattiyā paripākagatattā sabbaññutaññāṇādhigamāya vipassanāgabbhaṁ gaṇhāpento antarantarā",
  "tika-s0519t4:36_8": "nānāsamāpattiyo samāpajjitvā anupadadhammavipassanāvasena anekākāravokārasaṅkhāre sammasanto chattiṁsakoṭisatasahassamukhena",
  "tika-s0519t4:36_9": "yaṁ ñāṇaṁ pavattesi,",
  "tika-s0519t4:36_10": "taṁ “mahāvajirañāṇa”nti vadanti.",
  "tika-s0519t4:36_11": "Aṭṭhakathāyaṁ pana “catuvīsatikoṭisatasahassasamāpattisañcārimahāvajirañāṇa”nti āgataṁ,",
  "tika-s0519t4:36_12": "taṁ devasikaṁ vaḷañjanakasamāpattīnaṁ purecarānucarañāṇaṁ sandhāya vuttaṁ.",
  "tika-s0519t4:36_13": "Yaṁ pana vakkhati “ñāṇavajiramohajālapadālana”nti,",
  "tika-s0519t4:36_14": "taṁ saha vipassanāya maggañāṇaṁ veditabbaṁ.",
  "tika-s0519t4:36_15": "Etaṁ brahmacariyanti sāsanabrahmacariyaṁ adhippetanti taṁ dassento “brahmuno”tiādimāha.",
  "tika-s0519t4:37_0": "Desanāyāti karaṇatthe idaṁ karaṇavacanaṁ.",
  "tika-s0519t4:37_1": "Niyuttoti ettha hetuattho antonītoti dassento “niddhāretvā yojito”ti āha.",
  "tika-s0519t4:38_0": "Desanāhāravibhaṅgavaṇṇanā niṭṭhitā.",
  "tika-s0519t4:39_0": "2. Vicayahāravibhaṅgavaṇṇanā",
  "tika-s0519t4:40_0": "11.",
  "tika-s0519t4:40_1": "Jātiliṅgakālasādhanavibhattisaṅkhyāvisesādito saddato padavicayo kātabbo.",
  "tika-s0519t4:40_2": "Tattha kariyamāno ca yathāsabhāvaniruttiyā eva kato sukato hotīti dassento “idaṁ nāmapadaṁ…pe…",
  "tika-s0519t4:40_3": "ayaṁ saddato padavicayo”ti vatvā “so panāya”ntiādimāha.",
  "tika-s0519t4:40_4": "Vattabbaatthasaṁvaṇṇanāti taṁtaṁpadavacanīyassa atthassa bhedaṁ vatvā pariyāyehi vivaritvā kathanaṁ.",
  "tika-s0519t4:41_0": "Viciyamānassa suttapadassāti pucchāvasena pavattasuttapadassa.",
  "tika-s0519t4:41_1": "“Suttantarapadānipi pucchāvaseneva pavattānī”ti vadanti “na sabbampi suttapada”nti.",
  "tika-s0519t4:41_2": "Ekasseva padassa sambhavantānaṁ anekesaṁ atthānaṁ uddhāro atthuddhāro.",
  "tika-s0519t4:41_3": "Ekasseva pana atthassa sambhavantānaṁ anekesaṁ padānaṁ uddhāro paduddhāro.",
  "tika-s0519t4:41_4": "Sabbe hi saṁvaṇṇiyamāne sutte labbhamāne sabbe padatthe.",
  "tika-s0519t4:41_5": "Nava suttanteti suttageyyādivasena navappakāre suttasmiṁ ānetvā vicinatīti yojanā.",
  "tika-s0519t4:41_6": "Atha vā “sabbe nava suttante”ti iminā pavicayalakkhaṇena hārena suttageyyādīni sabbānipi navappakārāni suttāni vicinatīti attho.",
  "tika-s0519t4:41_7": "Tenāha “suttageyyādike”tiādi.",
  "tika-s0519t4:42_0": "“Kosalānaṁ purā rammā”tiādikā chapaññāsa gāthā vatthugāthā.",
  "tika-s0519t4:42_1": "“Pārāyanamanugāyissa”nti pana ādikā ekūnavīsati gāthā anugītigāthā.",
  "tika-s0519t4:42_2": "Idaṁ nāmaṁ katanti idaṁ “pārāyana”nti nāmaṁ kataṁ.",
  "tika-s0519t4:42_3": "Tenāha “pāraṁ gamanīyā ime dhammā,",
  "tika-s0519t4:42_4": "tasmā imassa dhammapariyāyassa ‘pārāyanantveva adhivacana”’nti.",
  "tika-s0519t4:42_5": "Buddhiyaṁ viparivattamānanti imassa vicayahāravibhaṅgassa desanākāle āyasmā mahākaccāno attano buddhiyaṁ vattamānaṁ katvā evamāhāti yojanā.",
  "tika-s0519t4:43_0": "Ekaṁsabyākaraṇassa ayanti ekaṁsabyākaraṇīyā,",
  "tika-s0519t4:43_1": "ekaṁsena vā byākātabbattā ekaṁsabyākaraṇīyā,",
  "tika-s0519t4:43_2": "ekaṁsabyākaraṇayoggāti attho.",
  "tika-s0519t4:43_3": "Sesapadadvayepi eseva nayo.",
  "tika-s0519t4:43_4": "Ṭhapanīyāti ṭhapetabbattā abyākaraṇīyāti attho.",
  "tika-s0519t4:43_5": "Samayantaraparicayena nivāraṇadhammaṁ pati saṁsayapakkhando pucchatīti adhippāyenāha “vimaticchedana”nti.",
  "tika-s0519t4:43_6": "Pakatiyā pana nivāraṇadhammaṁ ajānanto ñātukāmatāya pucchatīti adiṭṭhajotanāya pucchāpi siyā.",
  "tika-s0519t4:43_7": "Tathā hi vakkhati “lokassa nivāraṇādīni ajānantenā”ti.",
  "tika-s0519t4:44_0": "Ekavatthupariggahāti ekassa abhidheyyatthassa gahaṇato.",
  "tika-s0519t4:45_0": "Vimuttiparipācakaindriyāni vivaṭṭapakkhe ṭhitassa saddhādayo dhammā,",
  "tika-s0519t4:45_1": "kiṁ panettha ariyānampi indriyalokena saṅgaho hotīti āha “pariyāpannadhammavasenā”tiādi.",
  "tika-s0519t4:46_0": "Kāḷapakkhacātuddasīghanavanasaṇḍameghapaṭalacchādanaaḍḍharattīnaṁ vasena caturaṅgasamannāgatena.",
  "tika-s0519t4:46_1": "Vivicchāti vicikicchāya.",
  "tika-s0519t4:46_2": "Tenāha “vicikicchāhetū”ti.",
  "tika-s0519t4:46_3": "Dukkhamassa mahabbhayanti ettha vuttaṁ “assā”ti padaṁ “jappābhilepanaṁ assa brūmī”ti ānetvā sambandhitabbanti",
  "tika-s0519t4:46_4": "dassento “jappā taṇhā assa lokassā”ti āha.",
  "tika-s0519t4:46_5": "“Sabbasattāna”ntiādinā,",
  "tika-s0519t4:46_6": "“sabbasovā”tiādinā ca anvayato,",
  "tika-s0519t4:46_7": "byatirekato ca sātisayaṁ avijjāya nīvaraṇabhāvaṁ dasseti.",
  "tika-s0519t4:46_8": "“Dūre santo pakāsanti,",
  "tika-s0519t4:46_9": "ratto atthaṁ na jānātī”ti gāthādvayenāpi anugītivicayaṁ dassetīti yojetabbaṁ.",
  "tika-s0519t4:47_0": "Rūpāvacarāti rūpāvacarasattā.",
  "tika-s0519t4:47_1": "Vipariṇāmadukkhatāya muccanassa kāraṇavacananti sambandho.",
  "tika-s0519t4:47_2": "Yato vaṭṭadukkhato muccanaṁ.",
  "tika-s0519t4:47_3": "Taṁ vaṭṭadukkhaṁ anavasesapariyādānavasena saṅkhāradukkhatāgahaṇena.",
  "tika-s0519t4:48_0": "Ekādhāranti ekavatthu adhiṭṭhānaṁ.",
  "tika-s0519t4:48_1": "Nivāraṇaṁ vikkhambhanaṁ pidhānaṁ samucchedoti atthadvayassa pucchitattā “anekādhāraṁ dassetu”nti vuttaṁ.",
  "tika-s0519t4:48_2": "Tenāha “nivāraṇasaṅkhātaṁ saṁvaraṁ…pe…",
  "tika-s0519t4:48_3": "pidhiyyanti pacchijjantī”ti.",
  "tika-s0519t4:48_4": "Tassattho “nivāraṇasaṅkhātaṁ vikkhambhanaṁ, saṁvaraṁ,",
  "tika-s0519t4:48_5": "pidhānañca kathehī”ti.",
  "tika-s0519t4:49_0": "“Vodāna”nti iminā sotānaṁ vikkhambhanavisuddhi,",
  "tika-s0519t4:49_1": "“vuṭṭhāna”nti iminā samucchedavisuddhi adhippetāti āha “pucchāya duvidhatthavisayataṁ vivarituṁ ‘eva’ntiādi vutta”nti.",
  "tika-s0519t4:49_2": "Tathā cāha “vodāyati…pe…",
  "tika-s0519t4:49_3": "ariyamaggo”ti.",
  "tika-s0519t4:50_0": "Diṭṭhimānāvijjāsotāpi taṇhāsotānugāti āha “yebhuyyena anurodhavasenā”ti.",
  "tika-s0519t4:50_1": "Upacāravasenāti nissitupacāravasena.",
  "tika-s0519t4:50_2": "Sabbasmāti cakkhuto yāva manatoti sabbasmā dvārato.",
  "tika-s0519t4:50_3": "Sabbappakārenātti taṇhāyanamicchābhinivesanaunnamanādippakārena.",
  "tika-s0519t4:51_0": "Tameva satinti yāyaṁ sati pubbabhāge sotānaṁ vikkhambhanavasena vuttā,",
  "tika-s0519t4:51_1": "tameva satiṁ.",
  "tika-s0519t4:51_2": "Maggakkhaṇe sotānaṁ saṁvaraṁ pidhānaṁ brūmi.",
  "tika-s0519t4:51_3": "Yasmā pana pidhāyikāpi sati maggakkhaṇe paññānugā,",
  "tika-s0519t4:51_4": "paññākiccamevettha adhikaṁ,",
  "tika-s0519t4:51_5": "tasmā vuttaṁ “paññāyete pidhīyare”ti.",
  "tika-s0519t4:52_0": "Saṁvarapidhānānanti ettha saṁvarasaddena nivāraṇaṁ vuttaṁ.",
  "tika-s0519t4:53_0": "Yasmiṁ yasmiṁ ariyamagge anadhigate yaṁ yaṁ abhisaṅkhāraviññāṇaṁ uppajjanārahaṁ,",
  "tika-s0519t4:53_1": "tasmiṁ tasmiṁ adhigate taṁ taṁ viññāṇaṁ anuppādanirodhena nirujjhati saddhiṁ attanā sampayuttanāmarūpenāti",
  "tika-s0519t4:53_2": "āha “tassa tassa viññāṇassa nirodhena sahevā”ti.",
  "tika-s0519t4:53_3": "Anuppādanirodho hi ettha “nirodho”ti adhippeto anupādisesanibbānassa adhippetattāti.",
  "tika-s0519t4:53_4": "Anusandhīyati etenāti anusandhi,",
  "tika-s0519t4:53_5": "idha pucchiyamāno attho.",
  "tika-s0519t4:54_0": "Sahavisayena dassetunti ettha saccāni eva visayo.",
  "tika-s0519t4:54_1": "Pahātabbasabhāvaṁ samudayasaccaṁ,",
  "tika-s0519t4:54_2": "tassa visayo dukkhasaccaṁ.",
  "tika-s0519t4:54_3": "“Saṁyojaniyesu,",
  "tika-s0519t4:54_4": "bhikkhave,",
  "tika-s0519t4:54_5": "dhammesu assādānupassino viharato taṇhā pavaḍḍhatī”ti hi vuttaṁ.",
  "tika-s0519t4:54_6": "Pahāyakasabhāvaṁ maggasaccaṁ,",
  "tika-s0519t4:54_7": "tassa visayo nirodhasaccanti āha “saha visayena…pe…",
  "tika-s0519t4:54_8": "saccesū”ti.",
  "tika-s0519t4:54_9": "Kāmañcettha “samudayo dvīsu bhūmīsu pahīyatī”ti āraddhaṁ,",
  "tika-s0519t4:54_10": "“dassanena tīṇi saṁyojanāni pahīyanti,",
  "tika-s0519t4:54_11": "bhāvanāya satta saṁyojanāni pahīyantī”ti pana vibhāgavacanameva vattanti āha “pahāyakavibhāgamukhena pahātabbavibhāgaṁ dassetu”nti.",
  "tika-s0519t4:55_0": "Niravasesakāmarāgabyāpādā tatiyamaggena pahīyanti,",
  "tika-s0519t4:55_1": "itare catutthamaggenāti vuttaṁ “itarehi pana niravasesa”nti.",
  "tika-s0519t4:55_2": "Tatthāti kammavipākavaṭṭappabhedena tedhātuke bhavattaye.",
  "tika-s0519t4:55_3": "Saṁyojanavasenāti sabbadā yojanavasena bandhanavasena.",
  "tika-s0519t4:56_0": "12.",
  "tika-s0519t4:56_1": "Aggaphalañāṇatāya ekampi samānaṁ tannimittassa khayānuppādārammaṇassa paccavekkhaṇañāṇassa vasena phalavohārena dve nāmāni labhati.",
  "tika-s0519t4:57_0": "Somanassanāmalābho iminā ārammaṇasaṅketenāti tadatthaṁ vivaranto “khaye…pe… samaññāyā”ti āha.",
  "tika-s0519t4:58_0": "13.Taggahaṇenevāti phassapañcamakapañcarūpindriyaggahaṇeneva.",
  "tika-s0519t4:58_1": "Sahacaraṇādināti sahajātādianantarādipaccayabhāvena ceva nissayārammaṇādinā ca.",
  "tika-s0519t4:58_2": "“Sampayutta”nti iminā sahitatā avisiṭṭhatā idhādhippetāti āha “avibhāgena gahaṇīyabhāvaṁ sandhāyā”ti.",
  "tika-s0519t4:59_0": "Kathaṁ samādhindriyaṁ uppādetīti āha “satiggahaṇena cettha pariyuṭṭhānappahānaṁ idhādhippeta”nti.",
  "tika-s0519t4:59_1": "Na hi samādhinā pariyuṭṭhānappahānaṁ sambhavati.",
  "tika-s0519t4:60_0": "Padahati etenāti padhānaṁ, vīriyaṁ.",
  "tika-s0519t4:60_1": "Teti vīriyasaṅkhārā.",
  "tika-s0519t4:60_2": "Ekarasenāti yathā indriyāni ekarasāni honti,",
  "tika-s0519t4:60_3": "evaṁ ekarasabhāvena saraṇato pavattanato.",
  "tika-s0519t4:60_4": "Tathā pavattiyā eva suṭṭhu vata vīriyaṁ vāhesīti yoginā saṅkappetabbato tadupagavīriyavāhanaṭṭhena “sampahaṁsanā”ti vuttaṁ.",
  "tika-s0519t4:60_5": "Tenāha “evaṁ me…pe…",
  "tika-s0519t4:60_6": "hetubhāvato”ti.",
  "tika-s0519t4:61_0": "Iddhisaddassa paṭhamo kattuattho,",
  "tika-s0519t4:61_1": "dutiyo karaṇattho vutto,",
  "tika-s0519t4:61_2": "pādasaddassa eko karaṇattho eva.",
  "tika-s0519t4:61_3": "Pajjitabbā ca iddhī vuttā,",
  "tika-s0519t4:61_4": "na ca ijjhanti.",
  "tika-s0519t4:61_5": "Pajjitabbā ca iddhī pajjanakaraṇena pādena samānādhikaraṇā na hontīti “paṭhamena atthena iddhi eva pādo”ti kathaṁ sakkā vattuṁ,",
  "tika-s0519t4:61_6": "tathā iddhikiriyākaraṇena sādhetabbā buddhisaṅkhātā iddhi pajjanakiriyākaraṇena pajjitabbāti dvinnaṁ",
  "tika-s0519t4:61_7": "karaṇānaṁ na samānādhikaraṇatā sambhavatīti “dutiyena atthena iddhiyā pādo”ti kathaṁ sakkā vattunti ce?  Sakkā,",
  "tika-s0519t4:61_8": "pādassa ijjhamānakoṭṭhāsa ijjhanakaraṇūpāyabhāvato.",
  "tika-s0519t4:61_9": "Atha vā “paṭhamena atthena iddhiyā pādo,",
  "tika-s0519t4:61_10": "dutiyena atthena iddhi eva pādo iddhipādo”ti evaṁ yojanato. Kathaṁ?",
  "tika-s0519t4:61_11": "Anantarattho paccāsattiñāyena idha paṭhamoti adhippeto,",
  "tika-s0519t4:61_12": "tato purimo dutiyoti.",
  "tika-s0519t4:62_0": "“Chandaṁ ce bhikkhu adhipatiṁ karitvā labhati samādhi”ntiādi vacanato chandasamādhippadhānasaṅkhārasamannāgataṁ",
  "tika-s0519t4:62_1": "iddhipādaṁ bhāvetīti etthāpi chandādhipati samādhi chandasamādhīti adhipatisaddalopaṁ katvā samāso vuttoti",
  "tika-s0519t4:62_2": "viññāyati.",
  "tika-s0519t4:62_3": "Adhipatisaddatthadassanavaseneva pana “chandahetuko,",
  "tika-s0519t4:62_4": "chandādhiko vā samādhī”ti sammohavinodaniyaṁ vuttaṁ,",
  "tika-s0519t4:62_5": "tasmā idhāpi chandādhipati samādhi chandasamādhīti veditabbo.",
  "tika-s0519t4:62_6": "Taṁ pana chandaṁ vuttanayena saddhāsīsena dassento “saddhādhipateyyā cittekaggatā”ti vuttaṁ.",
  "tika-s0519t4:62_7": "“Idaṁ padhāna”nti vā vīriyaṁ vuttaṁ.",
  "tika-s0519t4:62_8": "Vīriyasaddāpekkhāsahitaṁ ekavacanena vatvā catubbidhassapi vīriyassa adhippetattā nibbattetabbadhammavibhāgena ca “ime saṅkhārā”ti vuttaṁ.",
  "tika-s0519t4:62_9": "Tena padhānabhūtā saṅkhārāti evaṁ samāso veditabbo.",
  "tika-s0519t4:62_10": "Saṅkhatasaṅkhārādinivattanatthañcettha padhānaggahaṇaṁ.",
  "tika-s0519t4:62_11": "Atha vā taṁ taṁ visesaṁ saṅkharotīti saṅkhāro,",
  "tika-s0519t4:62_12": "sabbampi vīriyaṁ.",
  "tika-s0519t4:62_13": "Tattha catukiccasādhakato aññassa nivattanatthaṁ padhānaggahaṇanti padhānabhūtā seṭṭhabhūtāti attho.",
  "tika-s0519t4:63_0": "Vīriyiddhipādaniddese “vīriyasamādhippadhānasaṅkhārasamannāgata”nti dvikkhattuṁ vīriyaṁ āgataṁ.",
  "tika-s0519t4:63_1": "Tattha purimaṁ samādhivisesanaṁ “vīriyādhipati samādhi vīriyasamādhī”ti,",
  "tika-s0519t4:63_2": "dutiyaṁ samannāgamaṅgadassanatthaṁ.",
  "tika-s0519t4:63_3": "Dve eva hi sabbattha samannāgamaṅgāni samādhi,",
  "tika-s0519t4:63_4": "padhānasaṅkhāro ca.",
  "tika-s0519t4:63_5": "Chandādayo samādhivisesanāni.",
  "tika-s0519t4:63_6": "Padhānasaṅkhāro pana padhānavacaneneva visesito,",
  "tika-s0519t4:63_7": "na chandādīhīti na idha vīriyādhipatitā padhānasaṅkhārassa vuttā hoti.",
  "tika-s0519t4:63_8": "Vīriyañca samādhiṁ visesetvā ṭhitameva samannāgamaṅgavasena padhānasaṅkhāravacanena vuttanti nāpi dvīhi vīriyehi samannāgamo vutto hoti.",
  "tika-s0519t4:63_9": "Yasmā pana chandādīhi visiṭṭho samādhi tathā visiṭṭheneva tena sampayutto padhānasaṅkhāro,",
  "tika-s0519t4:63_10": "sesadhammā ca,",
  "tika-s0519t4:63_11": "tasmā samādhivisesanānaṁ vasena “cattāro iddhipādā”ti vuttā.",
  "tika-s0519t4:63_12": "Visesanabhāvo ca chandādīnaṁ taṁtaṁapassayanavasena hotīti chandasamādhi…pe…",
  "tika-s0519t4:63_13": "iddhipādanti ettha nissayatthepi pādasaddena upāyatthena chandādīnaṁ iddhipādatā vuttā hoti.",
  "tika-s0519t4:63_14": "Tathā hi abhidhamme uttaracūḷabhājanīye “cattāro iddhipādā chandiddhipādo”tiādinā chandādīnameva iddhipādatā vuttā.",
  "tika-s0519t4:63_15": "Pañhāpucchake ca “cattāro iddhipādā –",
  "tika-s0519t4:63_16": "idha bhikkhu chandasamādhī”ti ārabhitvāpi puna chandādīnaṁyeva kusalādibhāvo vibhatto.",
  "tika-s0519t4:63_17": "Upāyiddhipādadassanatthameva hi nissayiddhipādadassanaṁ kataṁ.",
  "tika-s0519t4:63_18": "Aññathā catubbidhatāva na hotīti.",
  "tika-s0519t4:63_19": "Ayamettha pāḷivasena atthavinicchayo veditabbo.",
  "tika-s0519t4:64_0": "Tadaṅgasamucchedanissaraṇavivekanissitattaṁ vatvā paṭippassaddhivivekanissitassa avacanaṁ “chandasamādhi…pe…",
  "tika-s0519t4:64_1": "iddhipādaṁ bhāvetī”ti bhāvetabbānaṁ iddhipādānaṁ vuttattā.",
  "tika-s0519t4:64_2": "Bhāvitiddhipādassa hi sacchikātabbā phalapariyāpannā iddhipādāti.",
  "tika-s0519t4:65_0": "Vossaggasaddo pariccāgattho,",
  "tika-s0519t4:65_1": "pakkhandanattho cāti vossaggassa duvidhatā vuttā.",
  "tika-s0519t4:65_2": "Yathāvuttena pakārenāti tadaṅgasamucchedappakārena,",
  "tika-s0519t4:65_3": "tanninnabhāvārammaṇappakārena ca.",
  "tika-s0519t4:65_4": "Pariṇamantaṁ vipassanakkhaṇe.",
  "tika-s0519t4:66_0": "14.Pubbabhāgapaññāyāti ekāvajjananānāvajjanavīthīsu pavattaupacārapaññāya.",
  "tika-s0519t4:66_1": "Adhigamapaññāyāti appanāpaññāya.",
  "tika-s0519t4:66_2": "Puna pubbabhāgapaññāyāti nānāvajjanupacārapaññāya,",
  "tika-s0519t4:66_3": "paṭisandhipaññāya vā.",
  "tika-s0519t4:66_4": "Upacārapaññāyāti ekāvajjane,",
  "tika-s0519t4:66_5": "sabbattha vā pavattaupacārapaññāya.",
  "tika-s0519t4:67_0": "Pucchāvissajjanavicayopīti yathāvuttāya pucchāya vissajjanavicayopi.",
  "tika-s0519t4:67_1": "Vuttanayānusārenāti adiṭṭhajotanā,",
  "tika-s0519t4:67_2": "vimaticchedanā cāti heṭṭhā vuttanayānugamanena.",
  "tika-s0519t4:68_0": "15.Sekheasekheti sekkhe ariyapuggale,",
  "tika-s0519t4:68_1": "asekkhe ariyapuggale.",
  "tika-s0519t4:68_2": "Vipassanāpubbaṅgamappahāneti vipassanaṁ purecārikaṁ katvā pavattakilesappahāne,",
  "tika-s0519t4:68_3": "pahānābhisamayeti attho.",
  "tika-s0519t4:69_0": "“Yaṁ aniccaṁ dukkhaṁ anattā”ti pāḷiṁ dassetvā puna “yaṁ anicce dukkhe anattanī”ti vacanaṁ evampettha paṭhantīti dassetuṁ.",
  "tika-s0519t4:70_0": "Sesasaṁkilesavodānadhammāti gedhato avasiṭṭhasaṁkilesadhammā ca sabbavodānadhammā ca.",
  "tika-s0519t4:70_1": "Abhāvenāti abhāvanena abhāvakaraṇena.",
  "tika-s0519t4:71_0": "Payogaparakkamanti bhusaṁ yogo payogo,",
  "tika-s0519t4:71_1": "payogova parakkamo payogaparakkamo, cittaṁ.",
  "tika-s0519t4:71_2": "Ukkhipatīti kosajjapakkhe patituṁ adento kusalapakkhe uddhaṁ khipento viya pavattati.",
  "tika-s0519t4:71_3": "Padhānavīriyanti akusalānaṁ anuppādanaṭṭhena uttamavīriyaṁ.",
  "tika-s0519t4:71_4": "Yojetabbānīti “āsevamāno vāyamatī”tiādinā yojetabbāni.",
  "tika-s0519t4:71_5": "Anuppannāti avattabbataṁ āpannānanti bhūmiladdhārammaṇādhiggahitāvikkhambhitāsamugghāṭituppannānaṁ.",
  "tika-s0519t4:72_0": "16.",
  "tika-s0519t4:72_1": "“Aṭṭhamakassa indriyānī”ti vuttattā “paṭhamamagge saddhādayo”tiādi vuttaṁ.",
  "tika-s0519t4:72_2": "Indriyaggahaṇañca pāḷiyaṁ nidassanamattaṁ daṭṭhabbaṁ.",
  "tika-s0519t4:73_0": "Asubhānupassanā kāyānupassanāsatipaṭṭhānanti āha “satipaṭṭhānabhāvanāya suniggahito kāmavitakko”ti.",
  "tika-s0519t4:73_1": "Samādhi uppajjamāno kāmavitakkampi niggahetvā eva uppajjatīti dassento “anavajjasukhapadaṭṭhānenā”tiādimāha.",
  "tika-s0519t4:73_2": "“Kusalesu dhammesu āraddhavīriyo”tiādinā dhammacchandato uppajjamāno vīriyacchando khantiṁ paribrūhetīti dasseti.",
  "tika-s0519t4:73_3": "Anavajjadhammānaṁ upakārakadhammāsevanaṁ viya anupakārakadhammaparivajjanampi paññānisevaneneva hotīti āha “samādhiādīna”ntiādi.",
  "tika-s0519t4:74_0": "17.",
  "tika-s0519t4:74_1": "Sabbadhammādhiṭṭhānaṁ desanaṁ puggalādhiṭṭhānena vibhajituṁ “loko nāmā”tiādi vuttanti dassento “sabbadhammānanti…pe…",
  "tika-s0519t4:74_2": "dassetu”nti āha.",
  "tika-s0519t4:74_3": "Mahaggatadhammesu ṭhānaṁ taṁsampādanāva.",
  "tika-s0519t4:74_4": "Tathā sesesu.",
  "tika-s0519t4:74_5": "Vaḍḍhiyamānesūti yathā vimuttiṁ paripācayanti,",
  "tika-s0519t4:74_6": "evaṁ brūhiyamānesu.",
  "tika-s0519t4:75_0": "Dassanapariññāti rūpārūpadhammānaṁ salakkhaṇato,",
  "tika-s0519t4:75_1": "paccayato ca parijānanā.",
  "tika-s0519t4:75_2": "Tenāha “ñātapariññā”ti.",
  "tika-s0519t4:75_3": "Paṭipakkhavidhamanena saddhiṁ lakkhaṇattayavibhāvanā idha “bhāvanāpariññā”ti adhippetāti āha “bhāvanā…pe…",
  "tika-s0519t4:75_4": "pariññā cā”ti.",
  "tika-s0519t4:75_5": "Dassanatthā pariññā dassanapariññā,",
  "tika-s0519t4:75_6": "bhāvanatthā pariññā bhāvanāpariññāti evaṁ vā ettha attho daṭṭhabbo.",
  "tika-s0519t4:76_0": "Kakkhaḷaphusanādīti kakkhaḷādiphusanādi.",
  "tika-s0519t4:76_1": "Abhijānitvāti abhiññāya paññāya jānitvā,",
  "tika-s0519t4:76_2": "ṭhitassa abhijānanahetu vāti attho.",
  "tika-s0519t4:76_3": "Atthoti phalaṁ.",
  "tika-s0519t4:76_4": "Nayoti vuttanayo.",
  "tika-s0519t4:77_0": "“Yaṁ asaṅkhata”ntipi paṭhanti.",
  "tika-s0519t4:77_1": "Catunayakovidoti ekattanānattādinayacatukke nipuṇo.",
  "tika-s0519t4:77_2": "Desanāyuttikusaloti dhammānaṁ desanāvidhimhi kusalo.",
  "tika-s0519t4:78_0": "Sadisī kātabbā saṁsandanavasenāti adhippāyo.",
  "tika-s0519t4:78_1": "Ānetabbā “ayaṁ desanā imāya desanāya evaṁ saṁsandatī”ti.",
  "tika-s0519t4:78_2": "Atthato apetanti ayuttatthaṁ.",
  "tika-s0519t4:78_3": "Asambandhatthanti aññamaññaṁ asambandhapadatthaṁ.",
  "tika-s0519t4:78_4": "Nanu paṭṭhānavicāro nayavicāro viya hārehi asammisso vicāraṇantaroti codanaṁ manasi katvā āha “yasmā panā”tiādi.",
  "tika-s0519t4:78_5": "Idha nikkhittoti idha suttavicaye suttatthavicārabhāvato nikkhitto,",
  "tika-s0519t4:78_6": "etena vā paṭṭhānassa hārantogadhabhāvadassaneneva mūlapadānaṁ viya paṭṭhānassa padatthantarābhāvo dassitoti veditabbaṁ.",
  "tika-s0519t4:79_0": "Imassa suttassāti saṁvaṇṇiyamānasuttaṁ sandhāyāha.",
  "tika-s0519t4:79_1": "Kasmiṁ vā padeti saṁvaṇṇiyamānaṁ gāthaṁ sandhāyāha.",
  "tika-s0519t4:79_2": "Tabbicayenāti pucchādivicayena,",
  "tika-s0519t4:79_3": "assādādivicayena ca.",
  "tika-s0519t4:80_0": "Vicayahāravibhaṅgavaṇṇanā niṭṭhitā.",
  "tika-s0519t4:81_0": "3. Yuttihāravibhaṅgavaṇṇanā",
  "tika-s0519t4:82_0": "18.",
  "tika-s0519t4:82_1": "Evametassa suttassa attho na gahetabbo,",
  "tika-s0519t4:82_2": "evaṁ pana gahetabboti aggahetabbagahetabbānaṁ atthānaṁ vijahanaggahaṇatthāya yuttāyuttivicāraṇāyaṁ vajjetabbesu",
  "tika-s0519t4:82_3": "tāva paṭhamaṁ paṭipattīti dassento āha “atathākārena gayhamānā suttatthā visayo”ti yathā “vāmaṁ muñca,",
  "tika-s0519t4:82_4": "dakkhiṇaṁ gaṇhā”ti.",
  "tika-s0519t4:82_5": "Vajjetabbabhāvato hi suttapadehi suttatthe vivecite gahetabbabhāvo ca avasiṭṭho hoti.",
  "tika-s0519t4:82_6": "Tathā hi vakkhati “mettāvihārassa sato byāpādo cittaṁ pariyādāya ṭhassatī’ti na yujjati desanā,",
  "tika-s0519t4:82_7": "‘byāpādo pahānaṁ abbhatthaṁ gacchatī’ti yujjati desanā”ti.",
  "tika-s0519t4:83_0": "Yuttiniddhāraṇena ayathāsabhāvato vivecitvā yathāsabhāvato dhammassa gahaṇakāraṇāni kathento “mahantā",
  "tika-s0519t4:83_1": "apadisitabbā etesanti mahāpadesā”ti imamatthamāha “buddhādayo”tiādinā.",
  "tika-s0519t4:83_2": "Patiṭṭhānānīti patiṭṭhānasādhanāni.",
  "tika-s0519t4:83_3": "Sesesūti saṅghāpadesādīsu.",
  "tika-s0519t4:83_4": "Paṭhamattho eva hi idha pāḷi āgato,",
  "tika-s0519t4:83_5": "vinicchayane kāraṇaṁ mahāpadesoti adhippāyo.",
  "tika-s0519t4:83_6": "Suttotaraṇādīti ādisaddena suttānotaraṇādipi saṅgayhati.",
  "tika-s0519t4:83_7": "Suttotaraṇavinayasandassanāni hi kenaci yathābhatassa ganthassa “dhammo”ti vinicchayane kāraṇaṁ.",
  "tika-s0519t4:83_8": "Suttānotaraṇavinayāsandassanāni “adhammo”ti.",
  "tika-s0519t4:83_9": "Yadi evanti yadi yathābhatassa ganthassa suttavinayehi saṁsandanaṁ “dhammo”ti,",
  "tika-s0519t4:83_10": "asaṁsandanaṁ “adhammo”ti vinicchayakāraṇaṁ,",
  "tika-s0519t4:83_11": "evaṁ santeti attho.",
  "tika-s0519t4:83_12": "Sampadīyati ñāpīyati dhammo etehīti sampadāyā,",
  "tika-s0519t4:83_13": "akkhātāro.",
  "tika-s0519t4:84_0": "Vinīyanti rāgādayo etenāti vinayo, kāraṇaṁ.",
  "tika-s0519t4:84_1": "Tenāha “rāgādivūpasamanimitta”nti.",
  "tika-s0519t4:84_2": "Kiṁ pana taṁ?",
  "tika-s0519t4:84_3": "Sādhiṭṭhānasamathavipassanādidhammā.",
  "tika-s0519t4:84_4": "Ye parato “tecattālīsaṁ bodhaṅgamā dhammā”ti vakkhati.",
  "tika-s0519t4:85_0": "Vinayamahāpadesā kappiyānulomato anulomakappiyaṁ nāma,",
  "tika-s0519t4:85_1": "taṁsadisatāya suttantamahāpadesāpi anulomakappiyanti aṭṭhakathāvohāro.",
  "tika-s0519t4:85_2": "Tena vuttaṁ “yaṁ anulomakappiyanti vuccatī”ti.",
  "tika-s0519t4:86_0": "Yadipi tattha tattha pavattā bhagavato pakiṇṇakadesanā aṭṭhakathā,",
  "tika-s0519t4:86_1": "sā pana dhammasaṅgāhakehi tepiṭakaṁ buddhavacanaṁ saṅgāyitvā tassa atthasaṁvaṇṇanānurūpena vācanāmaggaṁ āropitattā ācariyavādo nāma.",
  "tika-s0519t4:86_2": "Tena vuttaṁ “ācariyavādo nāma aṭṭhakathā”ti.",
  "tika-s0519t4:86_3": "Tissopi saṅgītiyo āruḷho eva hi buddhavacanassa atthasaṁvaṇṇanābhūto kathāmaggo pacchā tambapaṇṇiyehi mahātherehi sīhaḷabhāsāya ṭhapito.",
  "tika-s0519t4:86_4": "Attanomati theravādo.",
  "tika-s0519t4:86_5": "Samentameva gahetabbanti yathā pāḷiyā saṁsandati,",
  "tika-s0519t4:86_6": "evaṁ mahāpadesato atthā uddharitabbāti dasseti.",
  "tika-s0519t4:86_7": "Pamādapāṭhavasena ācariyavādassa kadāci pāḷiyā asaṁsandanāpi siyā,",
  "tika-s0519t4:86_8": "so na gahetabboti dassento āha –",
  "tika-s0519t4:86_9": "“suttena samento eva gahetabbo”ti.",
  "tika-s0519t4:87_0": "Catūhi mahāpadesehi yujjatīti catūhi mahāpadesehi na virujjhati.",
  "tika-s0519t4:87_1": "Idāni taṁ avirujjhanākāraṁ dassento “yena yenā”tiādi vuttaṁ.",
  "tika-s0519t4:87_2": "Suttotaraṇādi eva hettha kāraṇaṁ.",
  "tika-s0519t4:87_3": "Tassa ca anekākāratāya “pakārenā”ti vutto.",
  "tika-s0519t4:87_4": "Saṁvaṇṇiyamāne sutte saṁvaṇṇanāvasena gahetabbanti sambandho.",
  "tika-s0519t4:87_5": "Ābhatenāti ānītena.",
  "tika-s0519t4:87_6": "Suttatoti suttantarato.",
  "tika-s0519t4:87_7": "Ayañhettha attho –",
  "tika-s0519t4:87_8": "kenaci pasaṅgena suttantarato uddharitvā ānītena suttapadena suttotaraṇādinā,",
  "tika-s0519t4:87_9": "kāraṇappakārena ca catumahāpadesāvirodhena saṁvaṇṇiyamāne sutte saṁvaṇṇanāvasena atthajātaṁ gahetabbanti.",
  "tika-s0519t4:87_10": "Tenāha “tena…pe…",
  "tika-s0519t4:87_11": "kātabbā”ti.",
  "tika-s0519t4:87_12": "Tattha yuttihārayojanā kātabbāti yuttiniddhāraṇavasena ayaṁ yuttihāro yojetabbo.",
  "tika-s0519t4:87_13": "Atha vā yuttihārayojanā kātabbāti iminā hārena vakkhamānanayena yuttigavesanaṁ katvā tāya yuttiyā sabbahārayojanā kātabbāti attho.",
  "tika-s0519t4:87_14": "Lakkhaṇañhetaṁ yuttigavesanāya,",
  "tika-s0519t4:87_15": "yadidaṁ yuttihāro.",
  "tika-s0519t4:87_16": "Tenāha “sabbesaṁ hārānaṁ, yā bhūmī,",
  "tika-s0519t4:87_17": "yo ca gocaro tesaṁ.",
  "tika-s0519t4:87_18": "“Yuttāyuttaparikkhā”ti,",
  "tika-s0519t4:87_19": "“imāya yuttiyā aññamaññehi kāraṇehi gavesitabba”nti ca.",
  "tika-s0519t4:88_0": "19. Yadi vā sabbāni padāni ekaṁ atthaṁ abhivadantīti yojanā.",
  "tika-s0519t4:89_0": "20.Jarāyaṁ ṭhitassa aññathattanti ṭhitassa yaṁ aññathattaṁ aññathābhāvo,",
  "tika-s0519t4:89_1": "ayaṁ jarā nāma.",
  "tika-s0519t4:89_2": "Khaṇikamaraṇaṁ khaṇikanirodho.",
  "tika-s0519t4:89_3": "Samucchedamaraṇaṁ khīṇāsavānaṁ khandhaparinibbānaṁ.",
  "tika-s0519t4:90_0": "Kevalassāti jarāya amissassa.",
  "tika-s0519t4:90_1": "Aññāva jarā,",
  "tika-s0519t4:90_2": "aññaṁ maraṇanti “paṭiññātassa kevalassa maraṇassa diṭṭhattā”ti hetu.",
  "tika-s0519t4:90_3": "Yathā taṁ devānanti sadisūdāharaṇaṁ,",
  "tika-s0519t4:90_4": "visadisūdāharaṇaṁ pana iddhipādādayo,",
  "tika-s0519t4:90_5": "anvayabyatirekā gahetvā yojetabbā.",
  "tika-s0519t4:91_0": "Tehīti jarāmaraṇehi.",
  "tika-s0519t4:92_0": "“Jīraṇabhijjanasabhāvā”ti iminā lesena taṇhājarāmaraṇānaṁ anaññattaṁ yojeti.",
  "tika-s0519t4:92_1": "Yadipi “aññā taṇhā,",
  "tika-s0519t4:92_2": "aññā jarā,",
  "tika-s0519t4:92_3": "aññaṁ maraṇa”nti siddhovāyamattho,",
  "tika-s0519t4:92_4": "yaṁ sandhāya vuttaṁ “na ida”ntiādi,",
  "tika-s0519t4:92_5": "tathāpi sakkuṇeyyaparihārāyaṁ codanāti ajjhāruḷhaṁ tattha dosaṁ dassetuṁ “yadi ca yathā jarāmaraṇa”nti pāḷipavattāni dassento “yadi…pe…",
  "tika-s0519t4:92_6": "dassetī”ti āha.",
  "tika-s0519t4:92_7": "Bhāvoti adhippāyo.",
  "tika-s0519t4:92_8": "Etesanti taṇhājarāmaraṇānaṁ.",
  "tika-s0519t4:93_0": "“Imāya yuttiyā aññamaññehi kāraṇehi gavesitabba”nti ca keci paṭhanti,",
  "tika-s0519t4:93_1": "byañjanatopi gavesitabbaṁ,",
  "tika-s0519t4:93_2": "aññattha atthato aññatthampīti adhippāyo.",
  "tika-s0519t4:93_3": "Tameva byañjanato aññatthaṁ dassetuṁ pāḷiyaṁ “salloti vā”tiādi vuttaṁ.",
  "tika-s0519t4:93_4": "Imesanti salladhūpāyanānaṁ.",
  "tika-s0519t4:93_5": "Icchāvipariyāyeti icchitālābhe,",
  "tika-s0519t4:93_6": "appaccayasamavāye vā.",
  "tika-s0519t4:93_7": "Idampi samatthanaṁ hoti yathādhippetassa aññatthassa byatirekadassanabhāvato.",
  "tika-s0519t4:93_8": "Jarāmaraṇavipariyāyeti jarāmaraṇe asati.",
  "tika-s0519t4:93_9": "Na hi yathādhippetajarāmaraṇābhāve taṇhā na hotīti.",
  "tika-s0519t4:94_0": "Dvidhā vuttāti dvippakārena vuttā,",
  "tika-s0519t4:94_1": "dvikkhattuṁ vā vuttā.",
  "tika-s0519t4:94_2": "Yaṁ idaṁ…pe…",
  "tika-s0519t4:94_3": "ārammaṇakaraṇavasena vā abhilapananti evaṁ kiriyāparāmasanaṁ yojetabbanti veditabbaṁ.",
  "tika-s0519t4:94_4": "Visesoti ayaṁ etāsaṁ icchātaṇhānaṁ pakatisaṅkhāto viseso.",
  "tika-s0519t4:94_5": "“Dvīhi nāmehī”tipi pāḷi.",
  "tika-s0519t4:94_6": "Yadipi evanti kāmaṁ visayavisesesu evaṁ yathāvuttaavatthāvisesena icchātaṇhānaṁ atthi kāci bhedamattāti attho.",
  "tika-s0519t4:94_7": "Sabhāvato pana bhedo natthīti dassento “tathāpī”ti āha.",
  "tika-s0519t4:95_0": "Icchantīti kāmenti.",
  "tika-s0519t4:95_1": "Taṇhāyanā pātukāmatā.",
  "tika-s0519t4:95_2": "Santāpanaṭṭhenāti paridahanabhāvena.",
  "tika-s0519t4:95_3": "Ākaḍḍhanaṭṭhenāti avaharaṇaṭṭhena.",
  "tika-s0519t4:95_4": "Saritānīti rāgavasena allāni.",
  "tika-s0519t4:95_5": "Taṁsampayuttapītivasena siniddhāni sinehitāni.",
  "tika-s0519t4:95_6": "Visattikāti vitthatā rūpādīsu tebhūmakadhammesu byāpanavasena.",
  "tika-s0519t4:95_7": "Visaṭāti purimavevacanameva ta-",
  "tika-s0519t4:95_8": "kārassa ṭa-",
  "tika-s0519t4:95_9": "kāraṁ katvā vuttaṁ.",
  "tika-s0519t4:95_10": "Visālāti vipulā.",
  "tika-s0519t4:95_11": "Visakkatīti parisakkati sahati.",
  "tika-s0519t4:95_12": "Ratto hi rāgavatthunā pādena tāḷiyamānopi sahati.",
  "tika-s0519t4:95_13": "“Osakkanaṁ,",
  "tika-s0519t4:95_14": "vipphandanaṁ vā visakkana”nti vadanti.",
  "tika-s0519t4:95_15": "Aniccādikaṁ niccādito gaṇhantī visaṁvādikā hoti.",
  "tika-s0519t4:95_16": "Visaṁharatīti tathā tathā kāmesu ānisaṁsaṁ dassentī vividhehi ākārehi nekkhammābhimukhappavattito cittaṁ saṁharati saṁkhipati.",
  "tika-s0519t4:95_17": "Visaṁ vā dukkhaṁ,",
  "tika-s0519t4:95_18": "taṁ harati,",
  "tika-s0519t4:95_19": "vahatīti attho.",
  "tika-s0519t4:95_20": "Dukkhanibbattakassa kammassa hetubhāvato visamūlā,",
  "tika-s0519t4:95_21": "visaṁ vā dukkhādibhedā vedanā mūlaṁ etāyāti visamūlā,",
  "tika-s0519t4:95_22": "dukkhasamudayattā visaṁ phalaṁ etissāti visaphalā.",
  "tika-s0519t4:95_23": "Rūpādidukkhasseva paribhogo etāya,",
  "tika-s0519t4:95_24": "na amatassāti visaparibhogā.",
  "tika-s0519t4:95_25": "Sabbattha niruttivasena padasiddhi veditabbā.",
  "tika-s0519t4:95_26": "Yo panettha padhāno attho,",
  "tika-s0519t4:95_27": "taṁ dassetuṁ puna “visatā vā panā”tiādi vuttaṁ.",
  "tika-s0519t4:96_0": "Sinehanaṁ pemakaraṇaṁ.",
  "tika-s0519t4:96_1": "Bandhanaṭṭhenāti saṁyojanaṭṭhena.",
  "tika-s0519t4:96_2": "Āsīsanaṭṭhenāti icchanaṭṭhena.",
  "tika-s0519t4:96_3": "Abhinandanaṭṭhenāti assādanaṭṭhena,",
  "tika-s0519t4:96_4": "sampaṭicchanaṭṭhena vā.",
  "tika-s0519t4:97_0": "21.Anabhiratīti ukkaṇṭhā.",
  "tika-s0519t4:97_1": "Ñāṇanibbidāti nibbidānupassanā.",
  "tika-s0519t4:97_2": "Yathā ca dukkhū…pe…",
  "tika-s0519t4:97_3": "cāresu yutti vuttāti yojanā.",
  "tika-s0519t4:98_0": "Sukhāpaṭipadādandhābhiññā sukhāpaṭipadākhippābhiññā sukhāpaṭipadādayo.",
  "tika-s0519t4:98_1": "Yo dukkhāya paṭipadāya visesaṁ adhigantuṁ bhabbo,",
  "tika-s0519t4:98_2": "tassa sukhāpaṭipadāyogyassa viya kariyamānā dhammadesanā visesāvahā na hoti,",
  "tika-s0519t4:98_3": "tasmā sā na yuttāti imamatthaṁ dasseti “rāgacarito”tiādinā.",
  "tika-s0519t4:98_4": "Rāgacaritassa tathā tathā kāmānaṁ ādīnavaṁ, okāraṁ,",
  "tika-s0519t4:98_5": "saṁkilesaṁ,",
  "tika-s0519t4:98_6": "nekkhamme ānisaṁsañca avibhāvetvā ādito vipassanākathāva kariyamānā na visesāvahā hoti āsayassa asodhitattāti",
  "tika-s0519t4:98_7": "etamatthaṁ dassento pāḷiyaṁ “vipassanā…pe…",
  "tika-s0519t4:98_8": "desanā”ti āhāti veditabbaṁ.",
  "tika-s0519t4:98_9": "Sesapadesupīti yathā “rāgacaritassā”tiādinā rāgacaritakoṭṭhāsavasena pāḷiyaṁ desanāya ayutti vuttā,",
  "tika-s0519t4:98_10": "iminā nayena sesapadesupi dosacaritakoṭṭhāsādīsupi “dosacaritassa puggalassa asubhaṁ deseyyā”tiādinā",
  "tika-s0519t4:98_11": "pāḷiyaṁ avuttopi yathāsambhavamattho niddhāretvā vattabbo.",
  "tika-s0519t4:98_12": "Kasmā pana yuttihāre ayuttiniddhāraṇā katāti codanaṁ manasi katvā āha “ettha cā”tiādi.",
  "tika-s0519t4:98_13": "Sesesupi eseva nayoti sesesupi dosacaritādivasena niddhāritesu ayuttigavesanesu ayameva upāyo.",
  "tika-s0519t4:98_14": "Anulomappahāna”ntipi pāḷi,",
  "tika-s0519t4:98_15": "so evattho.",
  "tika-s0519t4:99_0": "“Yāvatikāñāṇassa bhūmī”ti etena yuttihārassa mahāvisayataṁ dasseti.",
  "tika-s0519t4:99_1": "Kasmā panāyaṁ mahāvisayoti?",
  "tika-s0519t4:99_2": "Yuttivicārabhāvato,",
  "tika-s0519t4:99_3": "saṁvaṇṇetabbassa ca dhammassa nānānayanipuṇādiguṇavisesayogatoti dassento “taṁ kissa hetū”ti āha.",
  "tika-s0519t4:100_0": "Aparabhāgeti pacchābhāge.",
  "tika-s0519t4:100_1": "Mettāvihāribhāgassa aparihīnatāvacanato ayogo vutto.",
  "tika-s0519t4:100_2": "Tenāha “sato”ti.",
  "tika-s0519t4:100_3": "Yathāvuttakāraṇato evāti paṭipakkhattā eva.",
  "tika-s0519t4:101_0": "Pahānekaṭṭhabhāvato diṭṭhimaññitassa.",
  "tika-s0519t4:101_1": "Ādīnavadassanena vitakkaṁ jigucchantā dutiyajjhānassa āsannaupacārajjhānadhammāpi vitakkārammaṇā na honti,",
  "tika-s0519t4:101_2": "pageva dutiyajjhānadhammāti adhippāyenāha “ārammaṇakaraṇattho hettha sahagatasaddo”ti.",
  "tika-s0519t4:102_0": "Evaṁ yuttihāralakkhaṇaṁ āgamato yuttāyuttavicāraṁ dassetvā idāni āgamānugatāya yuttiyāpi taṁ dassetuṁ",
  "tika-s0519t4:102_1": "guṇamukhena dosavibhajanaṁ vibhajanto “apicetthā”tiādimāha.",
  "tika-s0519t4:102_2": "Taṁ uttānatthameva.",
  "tika-s0519t4:103_0": "Yuttihāravibhaṅgavaṇṇanā niṭṭhitā.",
  "tika-s0519t4:104_0": "4. Padaṭṭhānahāravibhaṅgavaṇṇanā",
  "tika-s0519t4:105_0": "22.Tesaṁtesanti anavasesapariyādānaṁ,",
  "tika-s0519t4:105_1": "tena ye sutte vuttā ca dhammā,",
  "tika-s0519t4:105_2": "ye ca tesaṁ kāraṇabhūtaṁ,",
  "tika-s0519t4:105_3": "tesaṁ sabbesampīti vuttaṁ hoti.",
  "tika-s0519t4:105_4": "Sabbadhammayāthāvaasampaṭivedhoti imamatthaṁ dassetuṁ “kattha pana so”tiādi vuttaṁ.",
  "tika-s0519t4:106_0": "Piyāyitabbajātiyanti pemanīyasabhāvaṁ.",
  "tika-s0519t4:106_1": "Micchāpaṭipadāti pamādāpatti,",
  "tika-s0519t4:106_2": "micchābhiniveso vā.",
  "tika-s0519t4:106_3": "Ekavāraṁ uppannāpi pāṇātipātacetanā verappasavanato dosassa,",
  "tika-s0519t4:106_4": "ekavāraṁ uppannāpi pamādāpatti,",
  "tika-s0519t4:106_5": "micchābhiniveso vā mohassa uppattikāraṇanti pāḷiyaṁ avuttampi nayato niddhāretabbanti dassento “dosassa…pe…",
  "tika-s0519t4:106_6": "imināva nayena attho veditabbo”ti āha.",
  "tika-s0519t4:106_7": "Nimittatthaggahaṇalakkhaṇaṁ vaṇṇasaṇṭhānaṁ,",
  "tika-s0519t4:106_8": "anubyañjanatthaggahaṇalakkhaṇaṁ anubyañjananti “nimittānubyañjanaggahaṇalakkhaṇā”ti vuttaṁ.",
  "tika-s0519t4:106_9": "Tattha tattha nimittaṁ itthipurisanimittaṁ.",
  "tika-s0519t4:106_10": "Anubyañjanaṁ hatthapādahasitakathitādi.",
  "tika-s0519t4:106_11": "Phasso paccayo etissāti phassapaccayā,",
  "tika-s0519t4:106_12": "taṁbhāvo phassapaccayatā.",
  "tika-s0519t4:106_13": "Assādeti etāyāti assādo, taṇhā.",
  "tika-s0519t4:107_0": "Vatthūni ñeyyadhammoti āha “vatthuavippaṭipatti visayasabhāvapaṭivedho”ti.",
  "tika-s0519t4:107_1": "Idhādhippetaṁ sammāpaṭipattiṁ dassetuṁ “sīlasamādhisampadāna”nti vuttaṁ.",
  "tika-s0519t4:107_2": "Ekadesupalakkhaṇavasena,",
  "tika-s0519t4:107_3": "vaṇṇagandharāgisappāyavasena vā pāḷiyaṁ “vinīlakavipubbakaggahaṇalakkhaṇā asubhasaññā”ti vatvā “tassā",
  "tika-s0519t4:107_4": "nibbidāpadaṭṭhāna”nti vuttaṁ nibbidaṁ dassento “nibbidā”tiādi vuttaṁ.",
  "tika-s0519t4:107_5": "Tattha paritassanato visesetuṁ “ñāṇenā”ti visesitaṁ.",
  "tika-s0519t4:107_6": "Tathā pavattanti nibbidanākārena pavattanaṁ.",
  "tika-s0519t4:108_0": "Yoniso ummujjantiyā videharañño dhītāya rucāya jātissarañāṇaṁ kammassakataññāṇassa kāraṇaṁ ahosi,",
  "tika-s0519t4:108_1": "na pana asappurisūpanissayato,",
  "tika-s0519t4:108_2": "ayoniso ummujjantassa tasseva rañño senāpatino alātassa bījakassa dāsassāti imamatthaṁ dassento “imassa ca…pe…",
  "tika-s0519t4:108_3": "udāharitabbo”ti āha.",
  "tika-s0519t4:108_4": "Soti pasādo.",
  "tika-s0519t4:108_5": "Avatthāvisesoti sampayuttadhammānaṁ anāvilabhāvalakkhito avatthābhedo.",
  "tika-s0519t4:108_6": "Āyatanagatoti ṭhānagato,",
  "tika-s0519t4:108_7": "ratanattayavisayoti attho.",
  "tika-s0519t4:108_8": "“Kāyo”tiādinā avatthāvisesena vinā sabhāvasiddhameva padaṭṭhānaṁ dasseti.",
  "tika-s0519t4:109_0": "Imasmiṁ ca ṭhāne pāḷiyaṁ pubbe yesaṁ dhammānaṁ padaṭṭhānaṁ niddhāritaṁ,",
  "tika-s0519t4:109_1": "te dhammā yesaṁ dhammānaṁ padaṭṭhānāni honti,",
  "tika-s0519t4:109_2": "te dassetuṁ “aparo nayo”tiādi āraddhanti veditabbaṁ.",
  "tika-s0519t4:109_3": "Assādamanasikāro ayonisomanasikāralakkhaṇo vutto nidassanamattaatthoti veditabbo,",
  "tika-s0519t4:109_4": "yebhuyyena sattānaṁ lobhavasena ayonisomanasikārā saṁvattantītti dassanatthaṁ vā evaṁ vuttaṁ.",
  "tika-s0519t4:109_5": "Upapatti eva opapaccayaṁ,",
  "tika-s0519t4:109_6": "tassa bhāvo opapaccayikanti āha “upapattibhavabhāvenā”ti.",
  "tika-s0519t4:109_7": "Vavatthitabhāvoti vavatthitabhāvo rūpassa dassanādipaṭiniyatārammaṇakiccatā.",
  "tika-s0519t4:109_8": "Bhavassa aṅgānīti bhavassa kāraṇāni.",
  "tika-s0519t4:109_9": "Dutiye aṅgānīti avayavā,",
  "tika-s0519t4:109_10": "kammavaṭṭampi vā kāraṇaṅgabhāvena yojetabbaṁ.",
  "tika-s0519t4:110_0": "Kammaṭṭhānassāti bhāvanāya brūhanā vaḍḍhanā.",
  "tika-s0519t4:110_1": "Tesūti titthaññutādīsu.",
  "tika-s0519t4:110_2": "Kalyāṇamittassa sammadeva payirupāsanāyapīti taṁ nissāya laddhena sabbāya dhammassavanena dhammupasaṁhitaṁ",
  "tika-s0519t4:110_3": "pāmojjaṁ hotīti titthaññutā pītaññutāya padaṭṭhānaṁ.",
  "tika-s0519t4:110_4": "Evaṁ yāya vimuttiyā sati vimuttiñāṇadassanaṁ hotīti sā tassa padaṭṭhānanti ayamattho pākaṭoti āha “purimānaṁ…pe…",
  "tika-s0519t4:110_5": "suviññeyyo evā”ti.",
  "tika-s0519t4:110_6": "Saha adhiṭṭhānenāti ñātapariññāya saddhiṁ.",
  "tika-s0519t4:110_7": "Ñātapariññā hi tīraṇapariññāya adhiṭṭhānaṁ.",
  "tika-s0519t4:110_8": "Sesaṁ suviññeyyameva.",
  "tika-s0519t4:111_0": "Padaṭṭhānahāravibhaṅgavaṇṇanā niṭṭhitā.",
  "tika-s0519t4:112_0": "5. Lakkhaṇahāravibhaṅgavaṇṇanā",
  "tika-s0519t4:113_0": "23.“Lakkhaṇahārassa visayaṁ pucchatī”ti vuttaṁ,",
  "tika-s0519t4:113_1": "“ko pana tassa visayo”ti vutte samānalakkhaṇā avuttadhammā.",
  "tika-s0519t4:113_2": "Kāyānupassanāya samāraddhāya vedanānupassanādayo sukheneva sijjhantīti tabbacanena vedanāgatāsatiādīnaṁ",
  "tika-s0519t4:113_3": "vuttabhāvo dassito satipaṭṭhānabhāvena ekalakkhaṇattāti kāyānupassanāsatipaṭṭhānassa saddhānuggahitāni",
  "tika-s0519t4:113_4": "vīriyasatisamādhipaññindriyāni sādhanaṁ,",
  "tika-s0519t4:113_5": "evaṁ itaresampīti katvā vuttaṁ.",
  "tika-s0519t4:113_6": "Ayaṁ attho aṭṭhakathāyameva parato āgamissati.",
  "tika-s0519t4:113_7": "Iminā nayena sesesupi ekalakkhaṇatāniddesesu attho veditabbo.",
  "tika-s0519t4:113_8": "Paratoti catubyūhahāravaṇṇanāyaṁ.",
  "tika-s0519t4:114_0": "Asammissatoti vedanādayopi ettha sitā ettha paṭisandhāti kāye vedanādianupassanāpasaṅgepi āpanne tadasammissatoti attho.",
  "tika-s0519t4:115_0": "Avayavigāhasamaññātidhāvanasārādānābhinivesanisedhanatthaṁ kāyaṁ aṅgapaccaṅgehi,",
  "tika-s0519t4:115_1": "tāni ca kesādīhi,",
  "tika-s0519t4:115_2": "kesādike ca bhūtupādāyarūpehi vinibbhujituṁ “tathā na kāye”tiādimāha.",
  "tika-s0519t4:115_3": "Pāsādādinagarāvayavasamūhe avayavivādinopi avayavigāhaṇaṁ karonti.",
  "tika-s0519t4:115_4": "Nagaraṁ nāma koci attho atthīti pana kesañci samaññātidhāvanaṁ siyāti itthipurisādisamaññātidhāvane nagaranidassanaṁ vuttaṁ.",
  "tika-s0519t4:115_5": "Añño koci sattādiko.",
  "tika-s0519t4:115_6": "Yaṁ passati itthiṁ,",
  "tika-s0519t4:115_7": "purisaṁ vā.",
  "tika-s0519t4:115_8": "Nanu cakkhunā itthipurisadassanaṁ natthīti?",
  "tika-s0519t4:115_9": "Saccaṁ natthi,",
  "tika-s0519t4:115_10": "“itthiṁ passāmi,",
  "tika-s0519t4:115_11": "purisaṁ passāmī”ti pana pavattasamaññāvasena “yaṁ passatī”ti vuttaṁ.",
  "tika-s0519t4:115_12": "Micchādassanena vā diṭṭhiyā yaṁ passati,",
  "tika-s0519t4:115_13": "na taṁ diṭṭhaṁ rūpāyatanaṁ hoti,",
  "tika-s0519t4:115_14": "rūpāyatanaṁ vā taṁ na hotīti attho.",
  "tika-s0519t4:115_15": "Atha vā taṁ kosādibhūtupādāyasamūhasaṅkhātaṁ diṭṭhaṁ na hoti,",
  "tika-s0519t4:115_16": "diṭṭhaṁ vā yathāvuttaṁ na hotīti attho.",
  "tika-s0519t4:115_17": "Yaṁ diṭṭhaṁ taṁ na passatīti yaṁ rūpāyatanaṁ,",
  "tika-s0519t4:115_18": "kesādibhūtupādāyasamūhasaṅkhātaṁ vā diṭṭhaṁ,",
  "tika-s0519t4:115_19": "taṁ paññācakkhunā bhūtato na passatīti attho.",
  "tika-s0519t4:116_0": "Na aññadhammānupassīti na aññasabhāvānupassī, asubhādito aññākārānupassī na hotīti vuttaṁ hoti.",
  "tika-s0519t4:117_0": "Pathavīkāyanti kesādiṁ pathavīdhammasamūhattā “kāyo”ti vadati,",
  "tika-s0519t4:117_1": "lakkhaṇapathavimeva vā anekabhedabhinnaṁ sakalasarīragataṁ pubbāpariyabhāvena pavattamānaṁ samūhavasena gahetvā “kāyo”ti vadati.",
  "tika-s0519t4:117_2": "Evaṁ aññatthāpi.",
  "tika-s0519t4:118_0": "Ākārasamūhasaṅkhātassāti aniccatādiākārasamudāyapariyāyassa.",
  "tika-s0519t4:119_0": "Tīsu bhavesu kileseti bhavattayavisayakilese.",
  "tika-s0519t4:119_1": "Sabbatthikanti sabbattha līne,",
  "tika-s0519t4:119_2": "uddhate ca citte icchitabbatthā,",
  "tika-s0519t4:119_3": "sabbe vā līne,",
  "tika-s0519t4:119_4": "uddhate ca bhāvetabbā bojjhaṅgā atthikā etāyāti sabbatthikā.",
  "tika-s0519t4:119_5": "Anto saṅkocoti anto olīyanā,",
  "tika-s0519t4:119_6": "kosajjanti attho.",
  "tika-s0519t4:120_0": "24.Gahitesūti bhāvanāggahaṇena gahitesu,",
  "tika-s0519t4:120_1": "bhāvitesūti attho,",
  "tika-s0519t4:120_2": "vacanena vā gahitesu.",
  "tika-s0519t4:120_3": "Bhāvanāggahaṇadīpanatthattā pana vacanena gahaṇassa bhāvanāggahaṇamettha padhānaṁ.",
  "tika-s0519t4:120_4": "Yassa satipaṭṭhānā bhāvitā,",
  "tika-s0519t4:120_5": "tassa sammappadhānādayo bodhipakkhiyadhammā na bhāvitāti netaṁ ṭhānaṁ vijjatīti ca samānalakkhaṇatāpadesena",
  "tika-s0519t4:120_6": "imamatthaṁ dassetuṁ pāḷiyaṁ “catūsu satipaṭṭhānesu bhāviyamānesu cattāro sammappadhānā bhāvanāpāripūriṁ",
  "tika-s0519t4:120_7": "gacchantī”tiādi vuttaṁ.",
  "tika-s0519t4:121_0": "Vipallāsāpahīyanti ujuvipaccanīkabhāvato.",
  "tika-s0519t4:121_1": "“Āhārasamudayā kāyassa samudayo,",
  "tika-s0519t4:121_2": "phassasamudayā vedanānaṁ samudayo,",
  "tika-s0519t4:121_3": "saṅkhārapaccayā viññāṇaṁ,",
  "tika-s0519t4:121_4": "viññāṇapaccayā nāmarūpa”nti vacanato kāyādīnaṁ samudayabhūtā kabaḷīkārāhāraphassamanosañcetanāviññāṇāhārākāyādīnaṁ",
  "tika-s0519t4:121_5": "parijānanena pariññātā honti tappaṭipakkhappahānatoti dassento “cattāroāhārā”tiādimāha.",
  "tika-s0519t4:121_6": "Sabbatthāti “upādānehi anupādāno bhavatī”ti evamādīsu.",
  "tika-s0519t4:122_0": "Tattha yasmā pañca kāmaguṇā savisesā kāye labbhantīti visesena kāyo kāmupādānassa vatthu,",
  "tika-s0519t4:122_1": "sukhavedanassādavasena paralokanirapekkho “natthi dinna”ntiādi parāmāsaṁ uppādetīti diṭṭhupādānassa vedanā,",
  "tika-s0519t4:122_2": "citte niccaggahaṇavasena sassatassa “attano sīlādivasena parisuddhaparāmasanaṁ hotī”ti sīlabbatupādānassa cittaṁ,",
  "tika-s0519t4:122_3": "nāmarūpaparicchedena bhūtaṁ bhūtato apassantassa “attābhiniveso hotī”ti attavādupādānassa dhammā vatthu,",
  "tika-s0519t4:122_4": "tasmā “catūsu satipaṭṭhānesu bhāviyamānesu upādānehi anupādāno bhavatī”ti vuttaṁ.",
  "tika-s0519t4:123_0": "Yasmā pana vuttanayeneva kāyo kāmayogassa vatthu,",
  "tika-s0519t4:123_1": "bhavesu sukhaggahaṇavasena bhavassādo hotīti bhavayogassa vedanā,",
  "tika-s0519t4:123_2": "santatighanaggahaṇavasena citte attābhiniveso hotīti diṭṭhiyogassacittaṁ,",
  "tika-s0519t4:123_3": "dhammavinibbhogassa dukkarattā,",
  "tika-s0519t4:123_4": "dhammānaṁ dhammamattatāya ca duppaṭivijjhattā sammoho hotīti avijjāyogassa dhammā, vatthu,",
  "tika-s0519t4:123_5": "tasmā catusatipaṭṭhānabhāvanāya tesu tesaṁ pahānasiddhito yogehi visaṁyuttatā vuttā.",
  "tika-s0519t4:123_6": "Eteneva āsavehi anāsavatā,",
  "tika-s0519t4:123_7": "oghehi nittiṇṇatā ca saṁvaṇṇitā hoti kāmarāgādīnaṁ eva kāmayogakāmāsavakāmoghādibhāvato.",
  "tika-s0519t4:124_0": "Vuttanayeneva kāyo abhijjhākāyaganthassa vatthu,",
  "tika-s0519t4:124_1": "“dukkhāya vedanāya paṭighānusayo anusetī”ti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa vatthu,",
  "tika-s0519t4:124_2": "citte niccābhinivesavasena sassatassa “attano sīlena suddhī”tiādiparāmasanaṁ hotīti sīlabbataparāmāsassa cittaṁ vatthu,",
  "tika-s0519t4:124_3": "sappaccayanāmarūpadassanābhāvato bhavavibhavadiṭṭhisaṅkhāto idaṁsaccābhiniveso hotīti tassa dhammā vatthūti catusatipaṭṭhānāti yojetabbaṁ.",
  "tika-s0519t4:125_0": "Vuttanayeneva visesato kāyo rāgasallassa vatthu,",
  "tika-s0519t4:125_1": "vedanā dosasallassa,",
  "tika-s0519t4:125_2": "“cittaṁ niccaggahaṇavasena attābhinivesaṁ attānaṁ seyyādito dahatī”ti cittaṁ mānasallassa,",
  "tika-s0519t4:125_3": "vuttanayeneva dhammā mohasallassa vatthūti catusatipaṭṭhānāti yojetabbaṁ.",
  "tika-s0519t4:126_0": "Yasmā pana kāyānupassanādīhi kāyavedanācittadhammesu pariññātesu rūpavedanāsaññāsaṅkhārakkhandhā pariññātā honti,",
  "tika-s0519t4:126_1": "citte hi pariññāte saññāpi pariññātāva hoti,",
  "tika-s0519t4:126_2": "tasmā “viññāṇaṭṭhitiyo cassa pariññaṁ gacchantī”ti vuttaṁ.",
  "tika-s0519t4:127_0": "Tathā visesato kāye sāpekkhā chandāgatiṁ gacchatīti kāyo chandāgatiyā vatthu,",
  "tika-s0519t4:127_1": "vuttanayeneva vedanā byāpādassa nimittanti sā dosāgatiyā vatthu,",
  "tika-s0519t4:127_2": "santatighanaggahaṇavasena sarāgādicitte sammoho hotīti mohāgatiyā cittaṁ,",
  "tika-s0519t4:127_3": "dhammasabhāvānavabodhena bhayaṁ hotīti bhayāgatiyā dhammā vatthūti catusatipaṭṭhānabhāvanāya agatigamanappahānaṁ",
  "tika-s0519t4:127_4": "hotīti āha “agatigamanehi ca na agatiṁ gacchatī”ti.",
  "tika-s0519t4:128_0": "“Akusalassa somanassassa vasenā”ti idaṁ “ayampi attho sambhavatī”ti katvā vuttaṁ.",
  "tika-s0519t4:128_1": "“Sukhāya vedanāya rāgānusayo anusetī”ti pana vacanato sukhavedanāggahaṇena tatthānusayanena samudayasaccaṁ desitanti veditabbaṁ.",
  "tika-s0519t4:128_2": "Desitaṁ dukkhaṁ ariyasaccanti dukkhadukkhaggahaṇena sātisayaṁ dukkhaṁ ariyasaccaṁ pakāsitaṁ hotīti pāḷiyaṁ “dukkhaṁ ariyasaccaṁ desita”nti vuttaṁ.",
  "tika-s0519t4:128_3": "Sahacaraṇādīsu yaṁ vattabbaṁ,",
  "tika-s0519t4:128_4": "taṁ heṭṭhā niddesavāravaṇṇanāyaṁ vuttaṁ.",
  "tika-s0519t4:129_0": "Lakkhaṇahāravibhaṅgavaṇṇanā niṭṭhitā.",
  "tika-s0519t4:130_0": "6. Catubyūhahāravibhaṅgavaṇṇanā",
  "tika-s0519t4:131_0": "25.Hārānanti niddhāraṇe sāmivacanaṁ.",
  "tika-s0519t4:131_1": "Hāresu imassa catubyūhahārassa visesato suttassa byañjanavicayabhāvatoti yojanā.",
  "tika-s0519t4:131_2": "Tena vuttaṁ “byañjana…pe…",
  "tika-s0519t4:131_3": "dassetī”ti.",
  "tika-s0519t4:131_4": "Yāyāti niruttiyā.",
  "tika-s0519t4:132_0": "Yathārahanti saṁvaṇṇiyamāne sutte yaṁ yaṁ arahati nibbacanaṁ vattuṁ,",
  "tika-s0519t4:132_1": "taṁtaṁlokasamaññānurodheneva.",
  "tika-s0519t4:132_2": "Pubbabhāgapaṭipadā sampādetvā pacchā saccābhisamayaṁ pāpuṇātīti āha “sammuti…pe… hotī”ti,",
  "tika-s0519t4:132_3": "taṁtaṁpaññattiggahaṇamukhena paramatthaggahaṇaṁ hotīti evaṁ vā iminā sambandho.",
  "tika-s0519t4:133_0": "Yamidaṁ anindriyabaddharūpasantānaṁ sandhāya “ubhayamantarenā”ti idha vuttaṁ.",
  "tika-s0519t4:133_1": "Otaraṇahāre panassa dvārappavattaphassādidhamme sandhāya vuttabhāvaṁ dassetuṁ “ubhayamantarenāti phassasamuditesu dhammesū”ti attho vutto.",
  "tika-s0519t4:133_2": "Aṭṭhakathācariyā panāhu “antarenāti vacanaṁ pana vikappantaradīpana”nti.",
  "tika-s0519t4:133_3": "Tasmā ayamettha attho –",
  "tika-s0519t4:133_4": "na imaṁ lokaṁ,",
  "tika-s0519t4:133_5": "na huraṁ lokaṁ,",
  "tika-s0519t4:133_6": "atha kho ubhayamantarenāti.",
  "tika-s0519t4:133_7": "Aparo vikappo –",
  "tika-s0519t4:133_8": "ubhayamantarenāti vā vacanaṁ vikappantarābhāvadīpanaṁ.",
  "tika-s0519t4:133_9": "Tassattho –",
  "tika-s0519t4:133_10": "na imaṁ lokaṁ,",
  "tika-s0519t4:133_11": "na huraṁ lokaṁ nissāya jhāyati jhāyī,",
  "tika-s0519t4:133_12": "ubhayamantarena pana aññaṁ ṭhānaṁ atthīti.",
  "tika-s0519t4:134_0": "Yepi ca “antarāparinibbāyī,",
  "tika-s0519t4:134_1": "sambhavesī”ti ca imesaṁ suttapadānaṁ atthaṁ micchā gahetvā atthi eva antarābhavoti vadanti,",
  "tika-s0519t4:134_2": "tepi yasmā avihādīsu tattha tattha āyuvemajjhaṁ anatikkamitvā antarā aggamaggādhigamena anavasesakilesaparinibbānena",
  "tika-s0519t4:134_3": "parinibbāyantīti antarāparinibbāyī,",
  "tika-s0519t4:134_4": "na antarābhavabhūtoti purimassa suttapadassa attho.",
  "tika-s0519t4:134_5": "Pacchimassa ca ye bhūtā eva,",
  "tika-s0519t4:134_6": "na puna bhavissanti,",
  "tika-s0519t4:134_7": "te hi khīṇāsavā,",
  "tika-s0519t4:134_8": "purimapadehi “bhūtā”ti vuttā.",
  "tika-s0519t4:134_9": "Tabbiparītatāya sambhavaṁ esantīti sambhavesino.",
  "tika-s0519t4:134_10": "Appahīnabhavasaṁyojanattā sekkhā,",
  "tika-s0519t4:134_11": "puthujjanā ca.",
  "tika-s0519t4:134_12": "Catūsu vā yonīsu aṇḍajajalābujasattā yāva aṇḍakosaṁ,",
  "tika-s0519t4:134_13": "vatthikosañca na bhindanti,",
  "tika-s0519t4:134_14": "tāva sambhavesī nāma.",
  "tika-s0519t4:134_15": "Aṇḍakosato,",
  "tika-s0519t4:134_16": "vatthikosato ca bahi nikkhantā bhūtā nāma.",
  "tika-s0519t4:134_17": "Saṁsedajaopapātikā ca paṭhamacittakkhaṇe sambhavesī nāma,",
  "tika-s0519t4:134_18": "dutiyacittakkhaṇato paṭṭhāya bhūtā nāma.",
  "tika-s0519t4:134_19": "Yena vā iriyāpathena jāyanti,",
  "tika-s0519t4:134_20": "yāva tato aññaṁ na pāpuṇanti,",
  "tika-s0519t4:134_21": "tāva sambhavesī,",
  "tika-s0519t4:134_22": "tato paraṁ bhūtāti attho,",
  "tika-s0519t4:134_23": "tasmā natthīti paṭikkhipitabbaṁ.",
  "tika-s0519t4:134_24": "Sati hi ujuke pāḷianugate atthe kiṁ aniddhāritasāmatthiyena antarābhavena attabhāvaparikappitena payojananti.",
  "tika-s0519t4:135_0": "Yaṁ pana ye “santānavasena pavattamānānaṁ dhammānaṁ avicchedena desantaresu pātubhāvo diṭṭho.",
  "tika-s0519t4:135_1": "Yathā taṁ vīhiādiaviññāṇakasantāne,",
  "tika-s0519t4:135_2": "evaṁ saviññāṇakasantānepi avicchedena desantaresu pātubhāvena bhavitabbaṁ.",
  "tika-s0519t4:135_3": "Ayañca nayo sati antarābhave yujjati,",
  "tika-s0519t4:135_4": "nāññathā”ti yuttiṁ vadanti.",
  "tika-s0519t4:135_5": "Tehi iddhimato cetovasippattassa cittānugatikaṁ kāyaṁ adhiṭṭhahantassa khaṇena brahmalokato idhūpasaṅkamane,",
  "tika-s0519t4:135_6": "ito vā brahmalokagamane yutti vattabbā.",
  "tika-s0519t4:135_7": "Yadi sabbattheva vicchinnadese dhammānaṁ pavatti na icchitā,",
  "tika-s0519t4:135_8": "yadipi siyā “iddhivisayo acinteyyo”ti,",
  "tika-s0519t4:135_9": "taṁ idhāpi samānaṁ “kammavipāko acinteyyo”ti vacanato,",
  "tika-s0519t4:135_10": "tasmā taṁ tesaṁ matimattameva.",
  "tika-s0519t4:135_11": "Acinteyyasabhāvā hi sabhāvadhammā,",
  "tika-s0519t4:135_12": "te katthaci paccayavisesena vicchinnadese pātubhavanti,",
  "tika-s0519t4:135_13": "katthaci avicchinnadese ca.",
  "tika-s0519t4:135_14": "Tathā hi mukhaghosādīhi aññasmiṁ dese ādāsapabbatappadesādike paṭibimbapaṭighosādikaṁ paccayuppannaṁ nibbattamānaṁ dissati,",
  "tika-s0519t4:135_15": "tasmā na sabbaṁ sabbattha upanetabbanti ayamettha saṅkhepo.",
  "tika-s0519t4:135_16": "Vitthārato pana paṭibimbassa udāharaṇabhāvasādhanādiko antarābhavavicāro kathāvatthuppakaraṇassaṭīkāyaṁ gahetabbo.",
  "tika-s0519t4:136_0": "Apare pana “idhāti kāmabhavo,",
  "tika-s0519t4:136_1": "huranti arūpabhavo,",
  "tika-s0519t4:136_2": "ubhayamantarenāti rūpabhavo vutto”ti vadanti,",
  "tika-s0519t4:136_3": "“idhāti paccayadhammā,",
  "tika-s0519t4:136_4": "huranti paccayuppannadhammā,",
  "tika-s0519t4:136_5": "ubhayamantarenāti paṇṇattidhammā vuttā”ti ca vadanti,",
  "tika-s0519t4:136_6": "taṁ sabbaaṭṭhakathāsu natthi,",
  "tika-s0519t4:136_7": "tasmā vuttanayeneva attho veditabbo.",
  "tika-s0519t4:136_8": "Avasiṭṭhaṁ rūpanti āpodhātuākāsadhātūhi saddhiṁ lakkhaṇarūpāni,",
  "tika-s0519t4:136_9": "ojañca sandhāyāha anindriyabaddharūpassa adhippetattā.",
  "tika-s0519t4:136_10": "Tassa khīṇāsavassa taṁ nibbānārammaṇaṁ cittaṁ na jānanti na ñāyanti “jhāyamānā”ti vuttattā.",
  "tika-s0519t4:136_11": "Sesaṁ suviññeyyameva.",
  "tika-s0519t4:137_0": "Catubyūhahāravibhaṅgavaṇṇanā niṭṭhitā.",
  "tika-s0519t4:138_0": "7. Āvaṭṭahāravibhaṅgavaṇṇanā",
  "tika-s0519t4:139_0": "29.",
  "tika-s0519t4:139_1": "Akusalānaṁ dhammānaṁ viddhaṁsanasabhāvattā,",
  "tika-s0519t4:139_2": "akusalānaṁ vā pajahane kusalānaṁ sampādane paṭṭhapanasabhāvattā ārambhadhātu.",
  "tika-s0519t4:139_3": "Tathābhūtāti sīlādīhi samaṅgībhūtā.",
  "tika-s0519t4:139_4": "Kāmadhātuādikā tidhātuyova tedhātu.",
  "tika-s0519t4:139_5": "Tassa abhibhavanato tedhātuissaro maccurājā.",
  "tika-s0519t4:139_6": "Anādimatisaṁsāre cirakālaṁ laddhapatiṭṭhāpi acirakālaṁ bhāvitehi kusalehi dhammehi samucchindanīyattā abalā kilesāti vuttaṁ “abalaṁ dubbala”nti.",
  "tika-s0519t4:139_7": "Tenāha “abalā naṁ balīyantī”ti.",
  "tika-s0519t4:140_0": "Idaṁ vacanaṁ ayaṁ gāthāpādo.",
  "tika-s0519t4:140_1": "Samādhissa padaṭṭhānanti ettha samādhissa kāraṇaṁ samatānuyoge niyojanatoti yojetabbaṁ.",
  "tika-s0519t4:140_2": "Esa nayo sesesupi.",
  "tika-s0519t4:140_3": "Papañcāti rāgādayova.",
  "tika-s0519t4:140_4": "Tathā ceva saṁvaṇṇitanti desanāya padaṭṭhānabhāveneva atthasaṁvaṇṇanā katāti attho.",
  "tika-s0519t4:141_0": "Nti taṁ desanaṁ.",
  "tika-s0519t4:141_1": "Tassāti sabhāgādivasena āvaṭṭanassa.",
  "tika-s0519t4:141_2": "Paripakkañāṇānaṁ visesādhigamāya.",
  "tika-s0519t4:141_3": "Lābhavinicchayapariggahamacchariyānītiādīsu lābhoti rūpādiārammaṇappaṭilābho.",
  "tika-s0519t4:141_4": "So pariyesanāya sati hotīti pariyesanāggahaṇena gahito.",
  "tika-s0519t4:141_5": "Vinicchayoti “ettakaṁ me rūpārammaṇatthāya bhavissati,",
  "tika-s0519t4:141_6": "ettakaṁ saddādiārammaṇatthāya,",
  "tika-s0519t4:141_7": "ettakaṁ mayhaṁ,",
  "tika-s0519t4:141_8": "ettakaṁ parassa,",
  "tika-s0519t4:141_9": "ettakaṁ paribhuñjissāmi,",
  "tika-s0519t4:141_10": "ettakaṁ nidahissāmī”ti evaṁ pavatto vitakko vinicchayo.",
  "tika-s0519t4:141_11": "So lāpitahetukattā pariyesanamūlakatāya pariyesanāggahaṇeneva gahito,",
  "tika-s0519t4:141_12": "tathā pariggahamacchariyāni.",
  "tika-s0519t4:141_13": "Tattha pariggaho “mama ida”nti pariggaṇhanaṁ.",
  "tika-s0519t4:141_14": "Macchariyaṁ “mayheva hotū”ti parehi sādhāraṇabhāvāsahanaṁ.",
  "tika-s0519t4:141_15": "Tenevassa porāṇā evaṁ vacanatthaṁ vadanti “mayhevidamacchariyaṁ hotu,",
  "tika-s0519t4:141_16": "mā aññesaṁ acchariyaṁ hotūti pavattattā macchariyanti vuccatī”ti.",
  "tika-s0519t4:141_17": "Paribhogatthānaṁ pana vinicchayādīnaṁ paribhogantogadhatā veditabbā.",
  "tika-s0519t4:141_18": "Chandarāgo dubbalarāgo.",
  "tika-s0519t4:141_19": "Ajjhosānaṁ “mama ida”nti taṇhāvasena balavasanniṭṭhānanti āha “chandarāgaajjhosānā taṇhā evā”ti.",
  "tika-s0519t4:141_20": "Ārakkhanimittaṁ dvārapidahanamañjūsāgopanādinā suṭṭhu rakkhaṇanimittaṁ.",
  "tika-s0519t4:141_21": "Pāpāni karonto paribhoganimittaṁ ratto giddho gadhito mucchito hutvā migova paribhuñjananimittaṁ pamādaṁ",
  "tika-s0519t4:141_22": "āpajjatīti evaṁ pariyenārakkhā paribhoganimittaṁ.",
  "tika-s0519t4:141_23": "Pamādo tividho taṇhāya vasena kathitoti dassento “tividho taṇhāyāti vutta”nti āha.",
  "tika-s0519t4:142_0": "Avisesena vuttanti “katamena upādānena saupādānā”ti vibhāgena pucchitvāpi “avijjāya ca taṇhāya cā”ti avinibbhujitvā vuttaṁ.",
  "tika-s0519t4:142_1": "Taṇhañca avijjañca caturupādānaṁvasenāti kāmupādānādīnaṁ catunnaṁ upādānānaṁ vasena vibhajitvā khandhānaṁ",
  "tika-s0519t4:142_2": "dukkhabhāvena dukkhasaccabhāvena saha pariññeyyabhāvaṁ,",
  "tika-s0519t4:142_3": "upādānānaṁ samudayabhāvena samudayasaccabhāvena saha pahātabbabhāvaṁ dassetīti yojanā.",
  "tika-s0519t4:143_0": "30.“Yo”tiādinā vutto tividho pamādo pariyesati,",
  "tika-s0519t4:143_1": "ārakkhaṇañca karoti,",
  "tika-s0519t4:143_2": "paribhoganimittañcāti sambandho.",
  "tika-s0519t4:143_3": "Pamādo hi pamajjantassa puggalassa bhogānaṁ pariyesanāya,",
  "tika-s0519t4:143_4": "ārakkhaṇāya ca hetubhūto kattubhāvena upacarito,",
  "tika-s0519t4:143_5": "paribhogassa pana nimittaṁ.",
  "tika-s0519t4:143_6": "“Tappaṭipakkhenā”ti padassa atthaṁ vivarati “appamādānuyogenā”ti,",
  "tika-s0519t4:143_7": "tena samathabhāvaṁ dasseti.",
  "tika-s0519t4:143_8": "Khepanāti khayapāpanā.",
  "tika-s0519t4:143_9": "Vodānapakkhavisabhāgadhammavasenāti vodānapakkho ca so pamādassa visabhāgadhammo cāti vodāna…pe… dhammo, samatho,",
  "tika-s0519t4:143_10": "tassa vasena.",
  "tika-s0519t4:144_0": "Samathe satīti adhiṭṭhānabhūte jhāne sati,",
  "tika-s0519t4:144_1": "taṁ pādakaṁ katvāti attho.",
  "tika-s0519t4:144_2": "Yā paññāti nāmarūpaparicchedādivasena pavattapaññā.",
  "tika-s0519t4:144_3": "Tenāha “ayaṁ vipassanā”ti.",
  "tika-s0519t4:144_4": "Pahīnesūti pahīyamānesu.",
  "tika-s0519t4:145_0": "Vodānapakkhanti ārambhadhātuādivodānapakkhaṁ nikkhipitvā.",
  "tika-s0519t4:145_1": "Visabhāgadhammavasenāti pamādavaseneva.",
  "tika-s0519t4:145_2": "Sabhāgadhammavasenāti pubbe nikkhittassa ārambhadhātuādivodānadhammassa samathādisabhāgadhammavasena.",
  "tika-s0519t4:146_0": "Puna apariyodāpaniyaṁ sikhāppattapariyodāpanaṁ idhādhippetanti āha “taṁ pana arahattena hotī”ti.",
  "tika-s0519t4:147_0": "Mohasamuṭṭhānatā vuttā “moho eva samuṭṭhāna”nti katvā.",
  "tika-s0519t4:147_1": "Aññathā pisuṇāvācāya dosasamuṭṭhānatā musāvādassa viya mohasamuṭṭhānabhāvā vattabbā siyā.",
  "tika-s0519t4:148_0": "Kammapathabhāvaṁ pattānaṁ,",
  "tika-s0519t4:148_1": "appattānañca akusaladhammānaṁ “sabbapāpa”nti padena pariggahitattā vuttaṁ “kammapathakammavibhāgenā”ti.",
  "tika-s0519t4:149_0": "31.Sesapadānanti “kusalassa upasampadā”tiādīnaṁ gāthāya avasiṭṭhapadānaṁ.",
  "tika-s0519t4:149_1": "Yathādhigatanti attanā adhigatappakāraṁ,",
  "tika-s0519t4:149_2": "pacchā bhūmidisā.",
  "tika-s0519t4:150_0": "Upariyāpentīti manussalokato upariṭṭhimaṁ devalokaṁ gamenti.",
  "tika-s0519t4:151_0": "32.Yathāvuttassa dhammassāti sīlassa ca maggassa ca.",
  "tika-s0519t4:151_1": "Taṇhāvijjādīnanti ādisaddena tadekaṭṭhakilesā gayhanti,",
  "tika-s0519t4:151_2": "tesaṁ padaṭṭhānadhammā ca.",
  "tika-s0519t4:151_3": "Samathavipassanādīnanti ādisaddena sāmaññaphalānaṁ saṅgaho.",
  "tika-s0519t4:151_4": "Yadaggena cettha “nirodho rakkhatī”ti vutto,",
  "tika-s0519t4:151_5": "tadaggena maggo rakkhaṇakiriyāya karaṇaṁ vuttaṁ “yena rakkhatī”ti.",
  "tika-s0519t4:151_6": "Visabhāgadhammavasena purimāni sabhāgadhammāvaṭṭanavasena pacchimāni saccāni niddhāritānīti yojetabbaṁ.",
  "tika-s0519t4:152_0": "Āvaṭṭahāravibhaṅgavaṇṇanā niṭṭhitā.",
  "tika-s0519t4:153_0": "8. Vibhattihāravibhaṅgavaṇṇanā",
  "tika-s0519t4:154_0": "33.Dhammesūti puññādidānādibhedabhinnesu sabhāvadhammesu.",
  "tika-s0519t4:154_1": "Tattha labbhamānoti tesu yathāvuttesu dhammesu labbhamāno.",
  "tika-s0519t4:154_2": "Bhūmivibhāgoti kāmāvacarādidassanādibhūmippabhedo.",
  "tika-s0519t4:154_3": "Padaṭṭhānavibhāgoti te puññādidhammā yesaṁ padaṭṭhānaṁ,",
  "tika-s0519t4:154_4": "tesaṁ vā ye dhammā padaṭṭhānaṁ,",
  "tika-s0519t4:154_5": "tabbibhāgo.",
  "tika-s0519t4:154_6": "Yesaṁ suttānanti mūlapadaṭṭhānabhūtānaṁ saṁkilesabhāgiyādīnaṁ catunnaṁ suttānaṁ vasena.",
  "tika-s0519t4:154_7": "Asaṅkaravavatthānena hi etesu suttesu sātisayaṁ dhammā vibhattā nāma honti.",
  "tika-s0519t4:154_8": "Tenāha “visesato”ti.",
  "tika-s0519t4:154_9": "Yadi evaṁ kasmā vāsanābhāgiyanibbedhabhāgiyasuttāni evettha gahitānīti?",
  "tika-s0519t4:154_10": "Nayidamevaṁ nikkhamanapariyosānabhāvena itaresampi gahitattā.",
  "tika-s0519t4:154_11": "Yato hi nissaṭā vāsanābhāgiyā dhammā,",
  "tika-s0519t4:154_12": "te saṁkilesabhāgiyā.",
  "tika-s0519t4:154_13": "Yaṁpariyosānā nibbedhabhāgiyā dhammā,",
  "tika-s0519t4:154_14": "te asekkhabhāgiyāti dvayaggahaṇeneva itarampi dvayaṁ gahitameva hoti.",
  "tika-s0519t4:154_15": "Tenāha “imesaṁ catunnaṁ suttānaṁ desanāyā”ti.",
  "tika-s0519t4:154_16": "Imāni cattāri suttānīti pāḷiyā,",
  "tika-s0519t4:154_17": "vakkhamānāya desanāya vā itaradvayasaṅgaho daṭṭhabbo,",
  "tika-s0519t4:154_18": "na paṭikkhepo.",
  "tika-s0519t4:155_0": "Tenevāti niyamassa akatattā,",
  "tika-s0519t4:155_1": "tato ca tena tannissitena ca brahmacārī bhavatīti siddhaṁ hoti. Eva-",
  "tika-s0519t4:155_2": "saddo vā samuccayattho daṭṭhabbo.",
  "tika-s0519t4:155_3": "Siyā tassa paṭikkhepoti tassa aṭṭhasamāpattibrahmacariyassa siyā paṭikkhepo.",
  "tika-s0519t4:155_4": "Evaṁ sati sāvasesā desanā siyā.",
  "tika-s0519t4:156_0": "Tadaṅgādippahānadvayaṁ padaṭṭhānabhūtaṁ idha gaṇanūpagaṁ na hotīti “samucchedapaṭippassaddhippahānānaṁ vasenā”ti vuttaṁ.",
  "tika-s0519t4:156_1": "Tathā hettha keci “tenevā”ti paṭhanti.",
  "tika-s0519t4:156_2": "“Teneva brahmacariyenāti paṭhantī”ti idaṁ “saṁvarasīle ṭhito”ti ettha vuttaṁ pāḷivikappaṁ sandhāya vadati.",
  "tika-s0519t4:156_3": "“Yasmā…pe…",
  "tika-s0519t4:156_4": "vakkhatī”ti idaṁ pacchimapāṭhasseva yuttatāya kāraṇavacanaṁ.",
  "tika-s0519t4:157_0": "Kathaṁ mantāti?",
  "tika-s0519t4:157_1": "Anibbedhasabhāvattā mahaggatapuññānaṁ na nibbedhabhāgiyasuttena saṅgaho,",
  "tika-s0519t4:157_2": "vāsanābhāgiyattā pana vāsanābhāgiyasutteneva saṅgahoti.",
  "tika-s0519t4:157_3": "Tadupasaṅgā hi pacchimo eva pāṭho yuttataro.",
  "tika-s0519t4:157_4": "Itarathā sāvasesā desanā bhaveyya.",
  "tika-s0519t4:157_5": "Tenāha “na hi…pe…",
  "tika-s0519t4:157_6": "desetī”ti.",
  "tika-s0519t4:158_0": "Saṁkilesabhāgiyaasekkhabhāgiyānaṁ parato vakkhamānattā vuttaṁ “vakkhamānānaṁ…pe…",
  "tika-s0519t4:158_1": "vasenā”ti.",
  "tika-s0519t4:158_2": "“Sabbato”ti idaṁ pubbaparāpekkhaṁ.",
  "tika-s0519t4:158_3": "Tassa parāpekkhatāya “sabbatobhāgena ekādasasu ṭhānesu pakkhipitvā”ti aṭṭhakathāyaṁ yojitaṁ.",
  "tika-s0519t4:158_4": "Tattha padādike vicayahārapadatthe sandhāya “ekādasasu ṭhānesū”ti vuttaṁ.",
  "tika-s0519t4:158_5": "Pubbapekkhatāya pana “sabbatobhāgena desanāya phalenā”tiādinā yojetabbaṁ.",
  "tika-s0519t4:159_0": "Saṁkilesabhāgiyānaṁ taṇhāsaṁkilesādinā desanānayo veditabbo.",
  "tika-s0519t4:159_1": "Phalaṁ apāyadukkhena manussesu dobhaggiyena.",
  "tika-s0519t4:159_2": "Asekkhabhāgiyānaṁ asekkhehi sīlakkhandhādīhi desanānayo.",
  "tika-s0519t4:159_3": "Phalaṁ aggaphalena ca anupādisesāya ca nibbānadhātuyā veditabbaṁ.",
  "tika-s0519t4:159_4": "Itaresaṁ pāḷiyaṁ vuttameva.",
  "tika-s0519t4:159_5": "Kāmarāgabyāpādauddhambhāgiyasaṁyojanaggahaṇena saṁkilesabhāgiyānaṁ,",
  "tika-s0519t4:159_6": "virāgaggahaṇena asekkhaggahaṇeneva ca asekkhabhāgiyānaṁ vakkhamānattā vuttaṁ “vakkhamānānaṁ…pe…",
  "tika-s0519t4:159_7": "vasenā”ti.",
  "tika-s0519t4:159_8": "Padapadatthavicārayuttiniddhāraṇamukhena dhammavibhattiādivicāro kātabboti dassetuṁ pāḷiyaṁ “vicayena…pe…",
  "tika-s0519t4:159_9": "tabbānī”ti vuttanti aṭṭhakathāyaṁ “vicayena…pe…",
  "tika-s0519t4:159_10": "dassetī”ti vuttaṁ.",
  "tika-s0519t4:160_0": "34.Evanti iti.",
  "tika-s0519t4:160_1": "Dhammeti vuttasabhāgadhamme.",
  "tika-s0519t4:160_2": "Sādhāraṇāsādhāraṇabhāvehīti sāmaññavisesena visiṭṭhehi.",
  "tika-s0519t4:160_3": "Dve dhammā sādhāraṇāti dve ime dhammā yehi sabhāgadhammā sādhāraṇā nāma honti.",
  "tika-s0519t4:160_4": "Katame dve? Nāmaṁ,",
  "tika-s0519t4:160_5": "vatthu ca.",
  "tika-s0519t4:160_6": "Tattha nāmaṁ nāmapaññatti,",
  "tika-s0519t4:160_7": "taṁmukheneva saddato tadatthāvagamo.",
  "tika-s0519t4:160_8": "Saddena ca sāmaññarūpeneva tathārūpassa atthassa gahaṇaṁ,",
  "tika-s0519t4:160_9": "na visesarūpena,",
  "tika-s0519t4:160_10": "tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā.",
  "tika-s0519t4:160_11": "Vatthūti pavattiṭṭhānaṁ.",
  "tika-s0519t4:160_12": "Yattha hi ye dhammā pavattanti,",
  "tika-s0519t4:160_13": "tesaṁ sabbesaṁ te dhammā sādhāraṇāti pavattiṭṭhānasaṅkhātānaṁ vatthūnaṁ sādhāraṇā.",
  "tika-s0519t4:160_14": "Yasmā panidaṁ dvayaṁ tesaṁ dhammānaṁ sādhāraṇabhāve pakatibhūtaṁ sabhāvabhūtaṁ,",
  "tika-s0519t4:160_15": "tasmā vuttaṁ “dve dhammāti duve pakatiyo”ti.",
  "tika-s0519t4:160_16": "Ekasantatipatitatāyāti samānasantatipavattiyā.",
  "tika-s0519t4:160_17": "Tenāha “samānavatthukā”ti.",
  "tika-s0519t4:160_18": "Dassanapahātabbānañhi yathā micchattaniyatasattā pavattiṭṭhānaṁ,",
  "tika-s0519t4:160_19": "evaṁ aniyatāpīti ubhaye hi te samānavatthukā.",
  "tika-s0519t4:160_20": "Esa nayo itaresupi.",
  "tika-s0519t4:160_21": "Sakkāyadiṭṭhivicikicchāsīlabbataparāmāsā hi bhinnasabhāvāpete dhammā dassanena pahātabbataṁ nātivattantīti te nāmasāmaññataṁ pattā,",
  "tika-s0519t4:160_22": "rūparāgādayo ca bhāvanāya pahātabbatanti āha “pahānekaṭṭhā nāmasādhāraṇā”ti.",
  "tika-s0519t4:160_23": "Yathā pana “vatthūnaṁ sādhāraṇā vatthusādhāraṇā”ti ayamattho labbhati,",
  "tika-s0519t4:160_24": "evaṁ “vatthunā sādhāraṇā vatthusādhāraṇā”ti ayampi attho labbhatīti dassento “sahajekaṭṭhā vatthusādhāraṇā”ti āha.",
  "tika-s0519t4:160_25": "Te hi aññamaññaṁ phusanādisabhāvato bhinnāpi yasmiṁ pavattanti,",
  "tika-s0519t4:160_26": "tena vatthunā sādhāraṇā nāma honti.",
  "tika-s0519t4:160_27": "Ettha ca labbhamānampi kusalādināmasādhāraṇaṁ anāmasitvā vatthusādhāraṇā tāva yojitāti veditabbā.",
  "tika-s0519t4:160_28": "Paṭipakkhādīhīti ādisaddena samānaphalatāsahabyatādike saṅgaṇhāti.",
  "tika-s0519t4:160_29": "Sesapadesūti “puthujjanassā”tiādivākyesu. Kathaṁ?",
  "tika-s0519t4:160_30": "Tattha hi puthujjanassa,",
  "tika-s0519t4:160_31": "sotāpannassa ca sambhavato anāgāmino,",
  "tika-s0519t4:160_32": "arahato ca asambhavatotiādinā yojetabbaṁ.",
  "tika-s0519t4:161_0": "Kathaṁ te odhiso gahitāti kenākārena te “sādhāraṇā”ti vuttadhammā bhāgaso gahitā.",
  "tika-s0519t4:161_1": "“Amukassa,",
  "tika-s0519t4:161_2": "amukassa cā”ti ayañhettha attho.",
  "tika-s0519t4:161_3": "Sāmaññabhūtā dhammā sādhāraṇā nāma,",
  "tika-s0519t4:161_4": "evaṁ sante kathaṁ tesaṁ micchattaniyatāniyatādivasena vibhāgena pavattiṭṭhānatā vuccati,",
  "tika-s0519t4:161_5": "na vattabbanti adhippāyo.",
  "tika-s0519t4:161_6": "Atha vibhāgena taṁ vattabbaṁ,",
  "tika-s0519t4:161_7": "nanu te sādhāraṇāti na vattabbamevāti?",
  "tika-s0519t4:161_8": "Evaṁ sādhāraṇāti micchattaniyatānaṁ,",
  "tika-s0519t4:161_9": "aniyatānanti imesaṁ ubhayesaṁyeva te dhammā sādhāraṇā. Tenāha –",
  "tika-s0519t4:161_10": "“na sabbasattānaṁ sādhāraṇatāya sādhāraṇā”ti.",
  "tika-s0519t4:161_11": "“Yasmā”tiādinā tattha kāraṇamāha,",
  "tika-s0519t4:161_12": "tenetaṁ dasseti “keci dhammā kesañcideva dhammānaṁ sādhāraṇā honti,",
  "tika-s0519t4:161_13": "aññesaṁ asādhāraṇā”ti.",
  "tika-s0519t4:161_14": "Tenāha “paṭiniyatañhi tesaṁ pavattiṭṭhāna”nti.",
  "tika-s0519t4:162_0": "Itarathāti aniyatapavattiṭṭhānatāya sabbesaṁ sādhāraṇā,",
  "tika-s0519t4:162_1": "asādhāraṇā vā siyuṁ,",
  "tika-s0519t4:162_2": "tathā sati.",
  "tika-s0519t4:162_3": "Tathā vohāroti “sādhāraṇā,",
  "tika-s0519t4:162_4": "asādhāraṇā”ti ca ayaṁ vohāro sāmaññā eva na bhaveyya.",
  "tika-s0519t4:162_5": "Ete eva dhammāti “sādhāraṇā”ti vuttadhammā eva.",
  "tika-s0519t4:162_6": "Evanti “micchattaniyatāna”ntiādinā vuttappakārena.",
  "tika-s0519t4:162_7": "Niyatavisayā paricchinnappavattiṭṭhānā.",
  "tika-s0519t4:162_8": "“Yopī”tiādi puggalādhiṭṭhānena vuttassevatthassa pākaṭakaraṇaṁ.",
  "tika-s0519t4:162_9": "“Na hī”tiādinā anvayato,",
  "tika-s0519t4:162_10": "byatirekato ca tamevatthaṁ vibhāveti.",
  "tika-s0519t4:162_11": "Sesepīti “bhāvanāpahātabbā”ti evamādimhipi.",
  "tika-s0519t4:163_0": "Paccattaniyatoti pāṭipuggaliko.",
  "tika-s0519t4:163_1": "Itarassāti apaccattaniyatassa.",
  "tika-s0519t4:163_2": "Tathāti asādhāraṇabhāvena.",
  "tika-s0519t4:163_3": "Koci dhammo kañci dhammaṁ upādāya sādhāraṇopi samāno tadaññaṁ upādāya asādhāraṇopi hotīti āha “sādhāraṇāvidhuratāyā”ti.",
  "tika-s0519t4:163_4": "Tenāha “taṁ taṁ upādāyā”tiādi.",
  "tika-s0519t4:163_5": "Tathā hi “dhammatā”ti vuttapaṭhamamaggaṭṭhatā dīpitā,",
  "tika-s0519t4:163_6": "tādisānaṁ eva anekesaṁ ariyānaṁ vasena sādhāraṇāti.",
  "tika-s0519t4:163_7": "Paṭhamassāti aṭṭhamakassa.",
  "tika-s0519t4:163_8": "Dutiyassāti sotāpannassa.",
  "tika-s0519t4:163_9": "Puna aṭṭhamakassāti “aṭṭhamakassa,",
  "tika-s0519t4:163_10": "anāgāmissa cā”ti ettha vuttaaṭṭhamakassa.",
  "tika-s0519t4:163_11": "Tenāha “anāgāmimaggaṭṭhassā”ti.",
  "tika-s0519t4:163_12": "Aggaphalaṭṭhato paṭṭhāya paṭilomato gaṇiyamāno paṭhamamaggaṭṭho aṭṭhamako,",
  "tika-s0519t4:163_13": "maggaṭṭhatāya,",
  "tika-s0519t4:163_14": "pahīyamānakilesatāya ca sabbepi maggaṭṭhā aṭṭhamakā viyāti aṭṭhamakā,",
  "tika-s0519t4:163_15": "“ekacittakkhaṇato uddhaṁ na tiṭṭhatīti aṭṭhamako”ti apare niruttinayena.",
  "tika-s0519t4:163_16": "“Sekkhā”ti nāmaṁ sādhāraṇanti sambandho.",
  "tika-s0519t4:163_17": "Itaresūti “bhabbābhabbā”ti vuttesu anariyesu.",
  "tika-s0519t4:163_18": "Tenāha pāḷiyaṁ “hīnukkaṭṭhamajjhimaṁ upādāyā”ti.",
  "tika-s0519t4:164_0": "Niyāmāvakkantiyāti avakkantaniyāmatāya.",
  "tika-s0519t4:164_1": "Ñāṇuttharassāti ñāṇādhikassa.",
  "tika-s0519t4:164_2": "Tathāvidhapaccayasamāyogeti ñāṇavisesapaccayasamavāye.",
  "tika-s0519t4:164_3": "Yathā hi ñāṇabalena dandhābhiññatā na hoti,",
  "tika-s0519t4:164_4": "evaṁ paṭipadāpaṭipannopi sukhena visosīyatīti.",
  "tika-s0519t4:164_5": "Sā hi sukhāpaṭipadā khippābhiññā taṁsamaṅgino ñāṇuttarattā vipassanāya padaṭṭhānanti vuttā.",
  "tika-s0519t4:165_0": "Dhammato anapetā cintā dhammacintā,",
  "tika-s0519t4:165_1": "yonisomanasikārena pavattitattā dhammesu cintā,",
  "tika-s0519t4:165_2": "dhammo vā ñāṇaṁ,",
  "tika-s0519t4:165_3": "tasmā dhammāvahā cintā dhammacintā,",
  "tika-s0519t4:165_4": "cintāmayañāṇassa hetubhūtā cintāti attho.",
  "tika-s0519t4:166_0": "Pāḷiyaṁ sutamayapaññāggahaṇena “ye te dhammā ādikalyāṇā…pe…",
  "tika-s0519t4:166_1": "tathārūpāssa dhammā bahussutā hontī”tiādi suttapadasaṅgaho attho pariggahito,",
  "tika-s0519t4:166_2": "tathā yonisomanasikāraggahaṇena “so ‘anicca’nti yoniso manasi karotī”tiādinā vutto upāyamanasikāro pariggahito.",
  "tika-s0519t4:166_3": "Sammādiṭṭhiggahaṇena “sammādiṭṭhiṁ bhāveti vivekanissita”ntiādinā vuttā sammādiṭṭhi pariggahitāti dassento āha “atha kho…pe…",
  "tika-s0519t4:166_4": "dassetu”nti.",
  "tika-s0519t4:166_5": "Sesanti “dhammasvākkhātatā”ti evamādi.",
  "tika-s0519t4:167_0": "Yassa ca pubbe attho na saṁvaṇṇito,",
  "tika-s0519t4:167_1": "tattha kalyāṇamittatāya āyatanagato pasādo,",
  "tika-s0519t4:167_2": "cittavūpasamo ca phalanti dassento “sappurisa…pe…",
  "tika-s0519t4:167_3": "padaṭṭhāna”nti āha.",
  "tika-s0519t4:167_4": "Attasammāpaṇihitattā pāpajegucchinibbidādibahulova hotīti dassento āha “attha…pe…",
  "tika-s0519t4:167_5": "padaṭṭhāna”nti.",
  "tika-s0519t4:167_6": "Dhammo svākkhāto ādito paṭṭhāya yāva pariyosānā sabbasampattipāripūrihetūti dassento “dhammasvākkhātatā…pe…",
  "tika-s0519t4:167_7": "padaṭṭhāna”nti āha.",
  "tika-s0519t4:167_8": "Kusalamūlaropanā hi samāpattipariyosānāti.",
  "tika-s0519t4:167_9": "Saṅghasuṭṭhutāya saṅghassa suṭṭhubhāvāya saṅghassa sappatissatāya “suṭṭhu,",
  "tika-s0519t4:167_10": "bhante”ti vacanasampaṭicchanabhāvāya.",
  "tika-s0519t4:167_11": "Itaraṁ suviññeyyameva.",
  "tika-s0519t4:168_0": "Vibhattihāravibhaṅgavaṇṇanā niṭṭhitā.",
  "tika-s0519t4:169_0": "9. Parivattanahāravibhaṅgavaṇṇanā",
  "tika-s0519t4:170_0": "35.Sammādiṭṭhissa…pe…",
  "tika-s0519t4:170_1": "nijjiṇṇā bhavatīti ettha yathā maggasammādiṭṭhivasenattho vutto,",
  "tika-s0519t4:170_2": "evaṁ kammassakatākammapathasammādiṭṭhīnampi vasena attho labbhateva.",
  "tika-s0519t4:170_3": "Kammapathakathā hesā.",
  "tika-s0519t4:170_4": "Yathāvuttenākārenāti “avimuttāva samānā”ti,",
  "tika-s0519t4:170_5": "“avimuttiya”nti ca vuttappakārena.",
  "tika-s0519t4:170_6": "Micchābhinivesavasenāti asammāsambuddhaṁ eva sammāsambuddhoti,",
  "tika-s0519t4:170_7": "aniyyānikaṁ eva niyyānikoti,",
  "tika-s0519t4:170_8": "asantaṁ eva pana santanti,",
  "tika-s0519t4:170_9": "anariyaṁ eva ariyoti viparītābhinivesavasena.",
  "tika-s0519t4:170_10": "Micchādhimokkhoti ayāthāvapasādo,",
  "tika-s0519t4:170_11": "ayāthāvasanniṭṭhānaṁ vā.",
  "tika-s0519t4:170_12": "Uppannamoho micchāvimuttiñāṇadassananti sambandho.",
  "tika-s0519t4:171_0": "36.",
  "tika-s0519t4:171_1": "Vādānaṁ vā anuvādā vādānuvādā,",
  "tika-s0519t4:171_2": "tesaṁ vādānaṁ upādāti attho.",
  "tika-s0519t4:171_3": "Vādānupavattiyoti vādānaṁ dosānaṁ anupavattiyo.",
  "tika-s0519t4:172_0": "Antadvayaparivattananti kāmasukhaattakilamathānuyogasaṅkhātassa antadvayassa paṭipakkhavasena parivattanaṁ.",
  "tika-s0519t4:173_0": "Etesupi vāresūti “niyyāniko dhammo tesaṁ adhammo,",
  "tika-s0519t4:173_1": "sukho tesaṁ adhammo”ti ca imesu vāresu.",
  "tika-s0519t4:173_2": "Vuttanayenāti yadi attaparitāpanaṁ attano dukkhāpanaṁ dhammo,",
  "tika-s0519t4:173_3": "dhammassa paṭiviruddho adhammo siyā,",
  "tika-s0519t4:173_4": "dukkhassa ca sukhapaṭiviruddhanti jhānamaggaphalasukhassa,",
  "tika-s0519t4:173_5": "anavajjapaccayaparibhogasukhassa ca tesaṁ adhammabhāvo āpajjatīti evaṁ vattabbā.",
  "tika-s0519t4:173_6": "“Yaṁ yaṁ vā panātiādinā”ti idaṁ avasesapāṭhāmasanaṁ.",
  "tika-s0519t4:173_7": "Ettha yaṁ yaṁ vā pana dhammanti yaṁ vā taṁ vā dhammaṁ,",
  "tika-s0519t4:173_8": "kusalaṁ vā akusalaṁ vā iṭṭhaṁ vā aniṭṭhaṁ vāti vuttaṁ hoti.",
  "tika-s0519t4:173_9": "Rocayati vā upagacchati vāti cittena rocati,",
  "tika-s0519t4:173_10": "diṭṭhiyā upagacchatīti.",
  "tika-s0519t4:173_11": "Tassa tassa dhammassa yo paṭipakkhoti tassa tassa rucitassa,",
  "tika-s0519t4:173_12": "upagatassa vā dhammassa yo paṭipakkho nāma.",
  "tika-s0519t4:173_13": "Svassa aniṭṭhato ajjhāpanno bhavatīti yo dhammo assa rucitassa,",
  "tika-s0519t4:173_14": "upagatassa vā dhammassa aniṭṭhato paccanīkato abbhupagato hoti,",
  "tika-s0519t4:173_15": "tena paṭipakkhena desanāya parivattanaṁ parivattano hāroti attho.",
  "tika-s0519t4:173_16": "Tenāha “paṭipakkhassa lakkhaṇaṁ vibhāvetī”ti.",
  "tika-s0519t4:174_0": "Parivattanahāravibhaṅgavaṇṇanā niṭṭhitā.",
  "tika-s0519t4:175_0": "10. Vevacanahāravibhaṅgavaṇṇanā",
  "tika-s0519t4:176_0": "37.Aññamaññehīti aññehi aññehi.",
  "tika-s0519t4:176_1": "Āyatinti paccavekkhaṇakāle.",
  "tika-s0519t4:176_2": "Kathañcīti yena kenaci pakārena,",
  "tika-s0519t4:176_3": "paṭhamaṁ vuttena pariyāyena appaṭivijjhanto aparena pariyāyena paṭivijjheyyāti adhippāyo.",
  "tika-s0519t4:176_4": "Pariyāyavacanaṁ niddisatīti sambandho.",
  "tika-s0519t4:176_5": "Evaṁ sabbattha.",
  "tika-s0519t4:176_6": "Tasmiṁ khaṇeti pariyāyavacanassa vuttakkhaṇe.",
  "tika-s0519t4:176_7": "Vikkhittacittānanti ārammaṇantarehi vividhakhittacittānaṁ.",
  "tika-s0519t4:176_8": "Aññavihitānanti aññaṁ cintentānaṁ.",
  "tika-s0519t4:176_9": "Kasmā pana aññena pariyāyena tadatthāvabodhanaṁ,",
  "tika-s0519t4:176_10": "nanu tena vutte daḷhīkaraṇaṁ hotīti codanaṁ sandhāyāha “tenevā”tiādi.",
  "tika-s0519t4:176_11": "Tattha tadaññesanti tehi vikkhittacittādīhi aññesaṁ,",
  "tika-s0519t4:176_12": "yehi paṭhamaṁ vacanaṁ sammadeva gahitaṁ.",
  "tika-s0519t4:176_13": "Tatthāti vuttavacaneneva punappunaṁ vacane.",
  "tika-s0519t4:176_14": "Adhigataanvatthatāya punarutti parivajjanatthaṁ visesanabhāvena tāhi tāhi saññāhipi ayampi saddo imassatthassa vācako,",
  "tika-s0519t4:176_15": "ayampi saddo imassatthassa vācakoti paññāpanehi.",
  "tika-s0519t4:176_16": "Desetabbassa tassa tassa atthassa attano citte upanibandhanaṁ ṭhapanaṁ.",
  "tika-s0519t4:176_17": "Tatthāti dhammaniruttipaṭisambhidāyaṁ.",
  "tika-s0519t4:176_18": "Bījāvāpanaṁ hetusampādanaṁ.",
  "tika-s0519t4:177_0": "Evaṁ bhagavato pariyāyadesanāyaṁ anekāni payojanāni vatvā idāni attano sammāsambuddhatāya evaṁ tathāgatā",
  "tika-s0519t4:177_1": "buddhalīlāya anekehi pariyāyehi dhammaṁ desentīti dassento “kiṁ bahunā”tiādimāha.",
  "tika-s0519t4:178_0": "Pāḷiyaṁ “pihā nāma yā vattamānassa atthassa patthanā”ti paccuppannavisayataṁ dassetvā puna anāgatavisayataṁ",
  "tika-s0519t4:178_1": "dassetuṁ “seyyataraṁ vā”tiādi vuttanti “anāgatapaccuppannatthavisayā taṇhā pihā”ti āha.",
  "tika-s0519t4:179_0": "Atthanipphattipaṭipālanāti imasmiṁ vā pade pihāya evatthavasena anāgatapaccuppannatthavisayabhāvadīpanato.",
  "tika-s0519t4:180_0": "Dhammārammaṇeneva saṅgahitā “dhammārammaṇa”ntveva gahaṇaṁ gatā.",
  "tika-s0519t4:180_1": "Catuvīsati padānīti ettha gehasitadomanassūpavicārādīnaṁ catunnaṁ chakkānaṁ vasena catuvīsa koṭṭhāsā.",
  "tika-s0519t4:181_0": "38.Sāyeva patthanākārena dhammanandītiādimāhāti ettha ayamattho –",
  "tika-s0519t4:181_1": "sā eva patthanākārena pavattiyā āsādipariyāyena vuttā taṇhā rūpādidhammesu nandanaṭṭhena dhammanandī.",
  "tika-s0519t4:181_2": "Tesaṁ eva piyāyanaṭṭhena dhammapemaṁ.",
  "tika-s0519t4:181_3": "Gilitvā pariniṭṭhapetvā ṭhānato dhammajjhosānanti.",
  "tika-s0519t4:182_0": "Imināpīti na kevalaṁ “paññā pajānanā”tiādiāveṇikapariyāyeneva vevacanaṁ vattabbaṁ,",
  "tika-s0519t4:182_1": "atha kho iminā ādhipateyyādisādhāraṇapariyāyenapi vevacanaṁ vattabbanti attho.",
  "tika-s0519t4:182_2": "Imināva nayenāti etena pariyāyavacanena.",
  "tika-s0519t4:182_3": "Na hi desanatthasādhanaṁ “itipi so bhagavā”tiādipāḷinayadassananti dasseti.",
  "tika-s0519t4:182_4": "Balanipphattigatotiādīsu dasasu tathāgatabalesu nipphattiṁ pāripūriṁ gato.",
  "tika-s0519t4:182_5": "Sambodhipahānantarāyadesanā visesacodanāsu visāradabhāvasaṅkhātāni cattāri ñāṇāni patto adhigatoti vesārajjappatto.",
  "tika-s0519t4:183_0": "Lobhajjhāsayādiajjhāsayaṁ visesena ativattoti ajjhāsayavītivatto.",
  "tika-s0519t4:183_1": "Atītahetusaṅkhepādisaṅkhepavirahitatāya asaṅkhepasaṅkhātaṁ nibbānaṁ,",
  "tika-s0519t4:183_2": "akuppadhammatāya guṇehi vā asaṅkhepaṁ asaṅkhyeyyaṁ gato upagatoti asaṅkhepagato.",
  "tika-s0519t4:183_3": "Sesaṁ suviññeyyameva.",
  "tika-s0519t4:183_4": "Uddheyyanti uddharitabbaṁ.",
  "tika-s0519t4:184_0": "Dhammānussatiyaṁ evaṁ attho daṭṭhabboti sambandho.",
  "tika-s0519t4:184_1": "Saṁsāradukkhato pāti,",
  "tika-s0519t4:184_2": "santena sukhena rameti cāti vā pāraṁ.",
  "tika-s0519t4:185_0": "Abhūtapubbattāti anuppannapubbattā,",
  "tika-s0519t4:185_1": "tenassa niccataṁva vibhāveti kenaci devatopasaggādinā anupasajjanīyattā anupasaṭṭhattā.",
  "tika-s0519t4:186_0": "“Duppassa”ntipi pāḷi,",
  "tika-s0519t4:186_1": "duradhigamanti attho.",
  "tika-s0519t4:186_2": "Guṇasobhāsurabhibhāvenāti guṇehi sobhāya,",
  "tika-s0519t4:186_3": "sugandhibhāvena ca.",
  "tika-s0519t4:187_0": "Yathā akkhaṇavedhī puggalo sippanipphattiyā rattandhakāratimisāya acirakkhaṇālokena atisukhumampi dūragataṁ lakkhaṁ vijjhati,",
  "tika-s0519t4:187_1": "evaṁ ariyasāvako sīlasampattiyā atisukhumaṁ nibbānaṁ catusaccadhammaṁ ekapaṭivedheneva paṭivijjhatīti āha “sippañca sīlaṁ akkhaṇavedhitāyā”ti.",
  "tika-s0519t4:187_2": "Lokikanti nidassanamattaṁ daṭṭhabbaṁ lokuttaradhammaolokanassāpi adhiṭṭhānabhāvato.",
  "tika-s0519t4:188_0": "Vevacanahāravibhaṅgavaṇṇanā niṭṭhitā.",
  "tika-s0519t4:189_0": "11. Paññattihāravibhaṅgavaṇṇanā",
  "tika-s0519t4:190_0": "39.Bhagavato sābhāvikadhammakathāyāti attano bhāvo sabhāvo,",
  "tika-s0519t4:190_1": "sabhāvena nibbattā,",
  "tika-s0519t4:190_2": "tato vā āgatāti sābhāvikā,",
  "tika-s0519t4:190_3": "sā eva dhammakathāti sābhāvikadhammakathā,",
  "tika-s0519t4:190_4": "buddhānaṁ sāmukkaṁsikadhammakathāti attho,",
  "tika-s0519t4:190_5": "tāya karaṇabhūtāya dhammadesanāya anaññattepi kathādesanānaṁ upacārasiddhena bhedenevaṁ vuttaṁ,",
  "tika-s0519t4:190_6": "avayavasamudāyavibhāgena vā.",
  "tika-s0519t4:190_7": "Tenāha “kā ca pakatikathāya desanā?",
  "tika-s0519t4:190_8": "Cattāri saccānī”ti.",
  "tika-s0519t4:190_9": "Idañhi atthassa desanāya abhedopacāraṁ katvā vuttaṁ.",
  "tika-s0519t4:190_10": "Tassā desanāya paññāpanā.",
  "tika-s0519t4:190_11": "Ayaṁ paññattihāroti saṅkhepeneva paññattihārassa sarūpamāha.",
  "tika-s0519t4:190_12": "Sāti yathāvuttadesanā.",
  "tika-s0519t4:190_13": "Tathā tathāti yathā yathā saccāni desetabbāni,",
  "tika-s0519t4:190_14": "tathā tathā.",
  "tika-s0519t4:190_15": "Kathañcetāni desetabbāni?",
  "tika-s0519t4:190_16": "Pariññeyyādippakārena.",
  "tika-s0519t4:190_17": "Yathādhippetanti adhippetānurūpaṁ,",
  "tika-s0519t4:190_18": "bodhaneyyabandhavānaṁ bodhanādhippāyānukūlanti attho.",
  "tika-s0519t4:190_19": "Atthanti desetabbatthaṁ,",
  "tika-s0519t4:190_20": "dukkhādiatthameva vā.",
  "tika-s0519t4:190_21": "Nikkhipatīti patiṭṭhāpeti.",
  "tika-s0519t4:190_22": "Yato “cattāro suttanikkhepā”tiādi aṭṭhakathāsu vuccati.",
  "tika-s0519t4:191_0": "Tatthāti nikkhepadesanāyanti attho. Maggapakkhiyāti dukkhasaccato bahikatāti adhippāyo.",
  "tika-s0519t4:192_0": "Yasmiṁ ṭhāneti yasmiṁ bhavādisaṅkhāte ṭhāne.",
  "tika-s0519t4:192_1": "Yathāvuttā desanāti caturāhārapaṭibaddharāgādimukhena vaṭṭadīpanī vuttappakārā desanā.",
  "tika-s0519t4:193_0": "41.Teparivaṭṭavasenāti etthāpi “saccesū”ti yojetabbaṁ.",
  "tika-s0519t4:193_1": "Pariññāpaññattīti āhāti sambandho.",
  "tika-s0519t4:193_2": "Ajjhattarato,",
  "tika-s0519t4:193_3": "samāhitoti padadvayena samādhānavisiṭṭhaṁ ajjhattaratatābhāvanaṁ dīpeti gocarajjhattatādīpanato.",
  "tika-s0519t4:193_4": "Kevalo hi ajjhattasaddo ajjhattajjhattagocarajjhattesupi vattati.",
  "tika-s0519t4:193_5": "Ajjhattaratatāvisiṭṭhañca samādhānaṁ sātisayaṁ cittaṭṭhitiṁ dīpetīti imamatthaṁ dasseti “samādhānavisiṭṭhassā”tiādinā.",
  "tika-s0519t4:194_0": "Āsajjanaṭṭhenāti āsaṅganaṭṭhena.",
  "tika-s0519t4:194_1": "Tathā dassananti atathābhūtassāpi bhabbarūpassa viya attano vidaṁsanaṁ.",
  "tika-s0519t4:194_2": "Alakkhikoti vilakkhiko.",
  "tika-s0519t4:195_0": "Kāmānanti kāmāvacaradhammānaṁ.",
  "tika-s0519t4:195_1": "Rūpānanti rūpāvacaradhammānaṁ.",
  "tika-s0519t4:195_2": "Nissaraṇanti kāmānaṁ rūpāvacaradhammā nissaraṇaṁ,",
  "tika-s0519t4:195_3": "tesaṁ arūpāvacaradhammā nissaraṇaṁ.",
  "tika-s0519t4:195_4": "Evaṁ taṁsabhāvānanti sauttarasabhāvānaṁ.",
  "tika-s0519t4:195_5": "Tathāti yathā saṅkhatadhammānaṁ nissaraṇabhāvato,",
  "tika-s0519t4:195_6": "kilesasamucchedakassa ariyamaggassa ārammaṇabhāvato ca attheva asaṅkhatā dhātu,",
  "tika-s0519t4:195_7": "tathā vuccamānenāpi kāraṇena attheva asaṅkhatā dhātūti dasseti.",
  "tika-s0519t4:195_8": "Katthaci visayeti asaṅkhatadhātuṁ sandhāya vadati.",
  "tika-s0519t4:195_9": "Aviparītatthoti bhūtattho.",
  "tika-s0519t4:195_10": "“Yato kho bho ayaṁ attā pañcahi kāmaguṇehi samappito samaṅgībhūto paricāreti,",
  "tika-s0519t4:195_11": "ettāvatā kho bho ayaṁ attā paramadiṭṭhadhammanibbānappatto hoti,",
  "tika-s0519t4:195_12": "sapakaṭṭhanibbānabhāvino”ti ca evamādīsu upacāravuttisabbhāvato.",
  "tika-s0519t4:195_13": "Yathā taṁ sīhasaddoti yathā “sīho māṇavako”tiādinā māṇavakādīsu upacāravuttinā vattamāno migarāje bhūtatthavisaye diṭṭho,",
  "tika-s0519t4:195_14": "evaṁ nibbānasaddopi kāmaguṇarūpajjhānasamaṅgitāsu upacāravuttiyā vattamāno katthaci visaye aviparītattho.",
  "tika-s0519t4:195_15": "Yattha ca visaye aviparītattho,",
  "tika-s0519t4:195_16": "sā asaṅkhatā dhātu.",
  "tika-s0519t4:195_17": "Hatthatale saāmalakaṁ viya ñeyyaṁ paccakkhato passantassa ekappamāṇassa satthuvacanamevettha pamāṇanti dassento “kiṁ vā etāya yutticintāyā”tiādimāha.",
  "tika-s0519t4:195_18": "“Paṭiññātassa atthassa siddhiyā pakāsanāpaññattī”ti nigamaṁ sandhāyāhāti.",
  "tika-s0519t4:196_0": "Paññattihāravibhaṅgavaṇṇanā niṭṭhitā.",
  "tika-s0519t4:197_0": "12. Otaraṇahāravibhaṅgavaṇṇanā",
  "tika-s0519t4:198_0": "42.Indriyehīti karaṇe karaṇavacanaṁ “maggena gacchatī”tiādīsu viya,",
  "tika-s0519t4:198_1": "“pharasunā chindatī”ti evamādīsu viya ca.",
  "tika-s0519t4:198_2": "Otaraṇāti anuppavesanā.",
  "tika-s0519t4:199_0": "Paññākkhandhe saṅgaṇhanavasena sammāsaṅkappo viyāti yojanā.",
  "tika-s0519t4:199_1": "Adhicittaanuyuttānaṁ saddahanussahanupaṭṭhānasamādahanehi saddhādīsu upakarontesu eva paññā dassanakiccaṁ sādhetīti dassento “saddhā..pe…",
  "tika-s0519t4:199_2": "vuttānī”ti āha.",
  "tika-s0519t4:199_3": "No ca bhavaṅgāti tesaṁ saṅkhārānaṁ pavattikāraṇatābhāvaṁ dasseti.",
  "tika-s0519t4:200_0": "43.Tathā vuttoti “nissayo”ti vutto. Cetanāsīsena taṇhaṁ eva vadati cetanāsahacaraṇato.",
  "tika-s0519t4:201_0": "Rattassāti maggena asamucchinnarāgassa.",
  "tika-s0519t4:201_1": "Yena puggalo “ratto”ti vuccati,",
  "tika-s0519t4:201_2": "tassa rāgassa sambandhinī sukhā vedanā vuttā tattha tassa anusayanato.",
  "tika-s0519t4:201_3": "Tenāha “sukhāya…pe…",
  "tika-s0519t4:201_4": "vutta”nti.",
  "tika-s0519t4:201_5": "Esa nayo sesesupi.",
  "tika-s0519t4:201_6": "Tenāha “tathā”tiādi.",
  "tika-s0519t4:202_0": "Tāni eva indriyānīti sukhasomanassupekkhindriyāni.",
  "tika-s0519t4:202_1": "“Saṅkhārapariyāpannānī”ti vacanaṁ sandhāyāha “idha vedanāsīsena cetanā vuttā”ti.",
  "tika-s0519t4:202_2": "Na hi vedanā saṅkhārakkhandhapariyāpannā hoti. Taṇhāya,",
  "tika-s0519t4:202_3": "diṭṭhiyāti ca upayoge karaṇavacananti dassento “taṇhāyā”tiādimāha.",
  "tika-s0519t4:202_4": "Idāni upayogavaseneva “taṇhāyā”tiādīnaṁ atthaṁ dassetuṁ “yathā vā”tiādimāha.",
  "tika-s0519t4:202_5": "Tattha sesadhammānanti taṇhāvajjitaavisiṭṭhadhammānaṁ.",
  "tika-s0519t4:202_6": "Taṇhāya nissayabhāveti yadā taṇhā tesaṁ nissayo hoti.",
  "tika-s0519t4:203_0": "Taṇhāya sesadhammānaṁ paccayabhāveti yadā sesadhammā taṇhāpaccayā honti.",
  "tika-s0519t4:203_1": "“Karajakāyasannissitā”ti iminā vedanādikkhandhattayanissitāpi gahitā kāyappassaddhibhāvato.",
  "tika-s0519t4:203_2": "Kāraṇabhāvanti paramparahetubhāvaṁ.",
  "tika-s0519t4:203_3": "Taṇhādiṭṭhiupayenāti diṭṭhiupayena ca diṭṭhisahagatataṇhāupayena ca.",
  "tika-s0519t4:204_0": "“Āgatītiidhāgati,",
  "tika-s0519t4:204_1": "gatīti peccabhavo”ti padadvayena vuttamevatthaṁ pākaṭataraṁ kātuṁ pāḷiyaṁ “āgatigatīpi na bhavantī”ti vuttaṁ.",
  "tika-s0519t4:204_2": "Idha huranti dvārārammaṇadhammā dassitā āsannadūrabhāvehi dvārārammaṇehi vinivattetvā gahitattā.",
  "tika-s0519t4:204_3": "Idha dvārappavattadhammā “ubhayamantarenā”ti padassa atthabhāvena vuttā.",
  "tika-s0519t4:204_4": "Catubyūhahāre pana anindriyabaddharūpadhammā tathā vuttā.",
  "tika-s0519t4:204_5": "Kāraṇabhūtena anantarapaccayabhūtena,",
  "tika-s0519t4:204_6": "upanissayapaccayabhūtena ca.",
  "tika-s0519t4:204_7": "Ye dhammā upādāya “attā”ti samaññā,",
  "tika-s0519t4:204_8": "tesaṁ viññāṇādidhammānaṁ abhāvena anuppādadhammataṁ āpāditattāti attho.",
  "tika-s0519t4:204_9": "“Anissitassa calitaṁ natthī”tiādinā paṭilomato paccayabhāvo dassitoti dassento pāḷiyaṁ “esevanto dukkhassāti",
  "tika-s0519t4:204_10": "paṭiccasamuppādo”ti vatvā nanu “avijjāpaccayā saṅkhārā”tiādiko paṭiccasamuppādoti codanaṁ sandhāya yathāvuttassa",
  "tika-s0519t4:204_11": "paṭiccasamuppādabhāvaṁ dassetuṁ “so duvidho”tiādinā lokiyalokuttaravasena paṭiccasamuppādo vibhatto.",
  "tika-s0519t4:204_12": "Tadatthatāyāti vītarāgavimuttiatthatāya.",
  "tika-s0519t4:204_13": "Tabbhāvanti lokuttarapaṭiccasamuppādabhāvaṁ.",
  "tika-s0519t4:205_0": "Otaraṇahāravibhaṅgavaṇṇanā niṭṭhitā.",
  "tika-s0519t4:206_0": "13. Sodhanahāravibhaṅgavaṇṇanā",
  "tika-s0519t4:207_0": "45.Sodhetināmāti pucchitamatthaṁ hatthatale ṭhapitaāmalakaṁ viya paccakkhato dassento niggumbaṁ nijjaṭaṁ",
  "tika-s0519t4:207_1": "katvā vivaranto tabbisayaaññāṇasaṁsayādimalāpanayanena sodheti,",
  "tika-s0519t4:207_2": "evaṁ sodhento ca padassa atthena abhedopacāraṁ katvā “padaṁ sodheti”cceva vuccati.",
  "tika-s0519t4:207_3": "Tenāha “padaṁ sodheti nāmā”ti.",
  "tika-s0519t4:207_4": "Pucchāya vissajjanamevettha sodhananti āha “tadatthassa vissajjanato”ti.",
  "tika-s0519t4:207_5": "Ārabhīyatīti ārambho,",
  "tika-s0519t4:207_6": "desanāya pakāsiyamāno attho.",
  "tika-s0519t4:207_7": "Tenāha “na tāva…pe…",
  "tika-s0519t4:207_8": "pabodhitattā”ti.",
  "tika-s0519t4:207_9": "Idha sodhanaṁ nāma paṭicchannarūpassa atthassa desanānubhāvena vivaṭabhāvakaraṇanti tamatthaṁ upamāya vibhāvetuṁ “aññāṇapakkhandāna”ntiādi vuttaṁ.",
  "tika-s0519t4:208_0": "Sodhanahāravibhaṅgavaṇṇanā niṭṭhitā.",
  "tika-s0519t4:209_0": "14. Adhiṭṭhānahāravibhaṅgavaṇṇanā",
  "tika-s0519t4:210_0": "46.Dhārayitabbāti upadhāretabbā,",
  "tika-s0519t4:210_1": "upalakkhitabbāti attho.",
  "tika-s0519t4:210_2": "Vuttameva “sāmaññavisesakappanāya vohārabhāvena anavaṭṭhānato”tiādinā.",
  "tika-s0519t4:211_0": "Taṁ taṁ phalanti nirayādiṁ taṁ taṁ phalaṁ.",
  "tika-s0519t4:211_1": "Añcitāti gatā.",
  "tika-s0519t4:211_2": "Yonīti ekajāti.",
  "tika-s0519t4:211_3": "Samānavasena missībhavati etāyāti hi yoni, upapatti.",
  "tika-s0519t4:211_4": "Peccāti maritvā.",
  "tika-s0519t4:211_5": "Ussannatāyāti vitakkabahulatāya.",
  "tika-s0519t4:211_6": "“Ussannattā”tipi vadanti.",
  "tika-s0519t4:211_7": "Sassatādīhi vā ussannattā.",
  "tika-s0519t4:211_8": "Asurajātiyā nibbattāpanako asurajātinibbattanako.",
  "tika-s0519t4:212_0": "Saṅkhāti paññā. Paññāpadhānā ca bhāvanāti āha “paṭisaṅkhāya paṭipakkhabhāvanāyā”ti.",
  "tika-s0519t4:213_0": "47.",
  "tika-s0519t4:213_1": "Patthaṭabhāvena pathavī.",
  "tika-s0519t4:213_2": "Sabhāvadhāraṇaṭṭhena,",
  "tika-s0519t4:213_3": "nissattanijjīvaṭṭhena ca dhātu. Āpīyati,",
  "tika-s0519t4:213_4": "appāyatīti vā āpo.",
  "tika-s0519t4:213_5": "Tejanavasena tikkhatāvasena,",
  "tika-s0519t4:213_6": "dahanavasena vā tejo.",
  "tika-s0519t4:213_7": "Vāyanavasena vegagamanavasena,",
  "tika-s0519t4:213_8": "samudīraṇavasena vā vāyo.",
  "tika-s0519t4:213_9": "Vīsati ākārāti kesādayo vīsati koṭṭhāsā,",
  "tika-s0519t4:213_10": "pakārā vā.",
  "tika-s0519t4:213_11": "Kakkhaḷalakkhaṇādhikatāya kesādī kakkhaḷalakkhaṇā vuttā.",
  "tika-s0519t4:214_0": "Pāṭiyekko pathavīdhātukoṭṭhāsoti pathavīkoṭṭhāsamatto,",
  "tika-s0519t4:214_1": "attasuññadhammamattoti attho.",
  "tika-s0519t4:214_2": "Santappatīti ettha sarīrapakatimatikkamitvā uṇhabhāvo santāpo,",
  "tika-s0519t4:214_3": "sarīradahanavasena pavatto mahādāho,",
  "tika-s0519t4:214_4": "ayametesaṁ viseso.",
  "tika-s0519t4:214_5": "Yena ca jīrīyatīti ekāhikādijarārogena jarīyatīti ca attho yujjati.",
  "tika-s0519t4:214_6": "“Satavāraṁ tāpetvā tāpetvā udake pakkhipitvā uddhaṭasappi satadhotasappī”ti vadanti.",
  "tika-s0519t4:214_7": "Rasarudhiramaṁsamedanhāruaṭṭhiaṭṭhimiñjā rasādayo.",
  "tika-s0519t4:214_8": "Keci nhāruṁ apanetvā sukkaṁ sattamaṁ dhātuṁ vadanti.",
  "tika-s0519t4:214_9": "Vivekanti visuṁbhāvaṁ,",
  "tika-s0519t4:214_10": "visadisabhāvanti attho.",
  "tika-s0519t4:214_11": "Vatthusaṅkhāto hi āhāro pariṇāmaṁ gacchanto pāṇabhakkhagahaṇipadaniya muttakarīsabhāvehi viya attanāpi",
  "tika-s0519t4:214_12": "visadisarasasaṅkhātaṁ visuṁbhāvaṁ nibbattento tabbhāvaṁ gacchatīti vuccati,",
  "tika-s0519t4:214_13": "tathā rasādayopi rudhirādikoṭṭhāsaṁ.",
  "tika-s0519t4:214_14": "Tenāha “rasādibhāvena vivekaṁ gacchatī”ti.",
  "tika-s0519t4:215_0": "Sabhāvalakkhaṇatoti asucibhāvena lakkhitabbato.",
  "tika-s0519t4:216_0": "48.Yāthāvasarasalakkhaṇanti rasitabboti raso,",
  "tika-s0519t4:216_1": "paṭivijjhitabbo sabhāvo,",
  "tika-s0519t4:216_2": "attano raso saraso,",
  "tika-s0519t4:216_3": "yāthāvo saraso,",
  "tika-s0519t4:216_4": "yāthāvasaraso yāthāvasaraso eva lakkhitabbattā lakkhaṇanti yāthāvasarasalakkhaṇaṁ.",
  "tika-s0519t4:216_5": "Atha vā yāthāvasarasalakkhaṇanti aviparītaṁ attano pavattisaṅkhātaṁ kiccañceva pīḷanasaṅkhātaṁ lakkhaṇañca.",
  "tika-s0519t4:216_6": "“Idaṁ kiccaṁ,",
  "tika-s0519t4:216_7": "idaṁ lakkhaṇa”nti avijjāhetu ñātuṁ na sakkoti,",
  "tika-s0519t4:216_8": "tabbisayañāṇuppattiṁ nivārentī chādetvā pariyonandhitvā tiṭṭhatīti vuttā.",
  "tika-s0519t4:216_9": "Tena vuttaṁ “jānituṁ paṭivijjhituṁ na detī”ti.",
  "tika-s0519t4:216_10": "Tayidamassā kiccanti kiccato kathitā.",
  "tika-s0519t4:216_11": "Kathitāti ca vuttā,",
  "tika-s0519t4:216_12": "yato ca avijjā asampaṭivedharasāti vuccati.",
  "tika-s0519t4:216_13": "Jāyati etthāti jāti,",
  "tika-s0519t4:216_14": "uppattiṭṭhānaṁ.",
  "tika-s0519t4:216_15": "Yadipi nirodhamagge avijjā ārammaṇaṁ na karoti,",
  "tika-s0519t4:216_16": "te pana jānitukāmassa tappaṭicchādanavasena anirodhamaggesu nirodhamaggaggahaṇassa kāraṇabhāvena pavattamānā tattha uppajjatīti vuccati,",
  "tika-s0519t4:216_17": "tesampi avijjāya uppattiṭṭhānatā hoti,",
  "tika-s0519t4:216_18": "itaresaṁ ārammaṇabhāvena cāti.",
  "tika-s0519t4:217_0": "Atthānatthanti hitāhitaṁ.",
  "tika-s0519t4:217_1": "Sammohavinodaniyaṁ pana “atthattha”nti vuttaṁ,",
  "tika-s0519t4:217_2": "tattha attho eva atthatthoti atthassa aviparītatādassanatthaṁ dutiyena atthasaddena visesanaṁ.",
  "tika-s0519t4:217_3": "Na hi ñāṇaṁ anatthe “attho”ti gaṇhātīti.",
  "tika-s0519t4:217_4": "Kāraṇākāraṇanti etthāpi evaṁ daṭṭhabbaṁ.",
  "tika-s0519t4:217_5": "Atthatthanti vā āmeḍitavacanaṁ sabbesaṁ atthānaṁ pākaṭakaraṇabhāvappakāsanatthaṁ,",
  "tika-s0519t4:217_6": "phalaṁ phalanti attho,",
  "tika-s0519t4:217_7": "hitapariyāyepi eseva nayo.",
  "tika-s0519t4:217_8": "Nti atthānatthādikaṁ.",
  "tika-s0519t4:217_9": "Ākāranti atthādikāraṇameva.",
  "tika-s0519t4:218_0": "Paṭividdhassa puna avekkhanā paccavekkhaṇā.",
  "tika-s0519t4:218_1": "Ducintitacintitādilakkhaṇassa bālassa bhāvo bālyaṁ.",
  "tika-s0519t4:218_2": "Sampajānātīti samaṁ pakārehi jānāti.",
  "tika-s0519t4:218_3": "Balavamoho pamoho.",
  "tika-s0519t4:218_4": "Samantato mohanaṁ sammoho.",
  "tika-s0519t4:218_5": "Duggatigāmikammassa visesapaccayattā avindiyaṁ.",
  "tika-s0519t4:218_6": "Vindatīti labhati.",
  "tika-s0519t4:218_7": "Anavajjadhammānaṁ vijjā viya visesapaccayo na hotīti vindiyaṁ na vindati.",
  "tika-s0519t4:218_8": "Ayaṁ avijjāya vemattatāti ayaṁ “dukkhe aññāṇa”ntiādinā kiccajātilakkhaṇehi vutto avijjāya aviseso.",
  "tika-s0519t4:218_9": "Vijjātiādīnaṁ vuttanayānasārena attho veditabbo.",
  "tika-s0519t4:219_0": "Pāsāṇasakkharavālikāvirahitā bhūmi saṇhāti “saṇhaṭṭhenā”ti vuttaṁ.",
  "tika-s0519t4:220_0": "Tattakamevakālanti pañcakappasatāni.",
  "tika-s0519t4:220_1": "Vibhūtaṁ samattikkantaṁ rūpasaññāsaṅkhātaṁ rūpaṁ etāyāti vibhūtarūpaṁ,",
  "tika-s0519t4:220_2": "samāpattinti padattho.",
  "tika-s0519t4:220_3": "Na hi kāci arūpasamāpatti rūpasaññāsahagatā pavattīti.",
  "tika-s0519t4:220_4": "Nirodhasamāpattiyaṁ vattabbameva natthi,",
  "tika-s0519t4:220_5": "tattha nevasaññānāsaññāyatanasamāpattiyā visuṁ gahitattā vuttaṁ “sesāruppasamāpattiyo”ti.",
  "tika-s0519t4:221_0": "Damathaṁ anupagacchanto duṭṭhasso khaluṅkasso. Uttaridamathāyāti ariyamaggadamathāya.",
  "tika-s0519t4:222_0": "Itaroti dukkhāpaṭipado khippābhiñño,",
  "tika-s0519t4:222_1": "sukhāpaṭipado ca khippābhiñño.",
  "tika-s0519t4:222_2": "Ubhayatobhāgehīti rūpakāyanāmakāyabhāgehi.",
  "tika-s0519t4:222_3": "Ubhayatoti vikkhambhanasamucchedavimuttivasena.",
  "tika-s0519t4:223_0": "Anekopīti sabhāvena anekopi. Ekasaddābhidheyyatāyāti sāmaññasaddābhidheyyatāya.",
  "tika-s0519t4:224_0": "Adhiṭṭhānahāravibhaṅgavaṇṇanā niṭṭhitā.",
  "tika-s0519t4:225_0": "15. Parikkhārahāravibhaṅgavaṇṇanā",
  "tika-s0519t4:226_0": "49.“Hinotī”ti padassa atthaṁ dassento “kāraṇabhāvaṁ gacchatī”ti āha anekatthattā dhātūnaṁ.",
  "tika-s0519t4:226_1": "Etīti āgacchati,",
  "tika-s0519t4:226_2": "uppajjatīti attho.",
  "tika-s0519t4:227_0": "Avijjāyapi hetubhāveti ettha avijjā anantarāya avijjāya anantarasamanantarūpanissayanatthivigatāsevanapaccayehi,",
  "tika-s0519t4:227_1": "anantarāya pana sahajātāya sahajātaaññamaññanissayasampayuttaatthiavigatahetupaccayehi,",
  "tika-s0519t4:227_2": "asahajātāya upanissayakoṭiyā eva paccayo hotīti veditabbaṁ.",
  "tika-s0519t4:227_3": "Attano phalaṁ karotīti kāraṇanti āha “kāraṇabhāvo ca phalāpekkhāyā”ti.",
  "tika-s0519t4:228_0": "Nibbattiattho phalattho phalasaṅkhāto attho.",
  "tika-s0519t4:229_0": "Yo sabhāvoti puññādiabhisaṅkhārānaṁ yo abhisaṅkharaṇasabhāvo, so hetu.",
  "tika-s0519t4:229_1": "Sesapadesūti viññāṇādipadesu.",
  "tika-s0519t4:229_2": "Yathāvuttappabhedoti “asādhāraṇalakkhaṇo hetū”tiādinā vuttappabhedo.",
  "tika-s0519t4:229_3": "Yo kocipaccayoti janakādibhedaṁ yaṁ kiñci kāraṇaṁ.",
  "tika-s0519t4:229_4": "Abhisaṅkharaṇatoti paccakkhato,",
  "tika-s0519t4:229_5": "paramparāya ca nibbattanato.",
  "tika-s0519t4:230_0": "Parikkhārahāravibhaṅgavaṇṇanā niṭṭhitā.",
  "tika-s0519t4:231_0": "16. Samāropanahāravibhaṅgavaṇṇanā",
  "tika-s0519t4:232_0": "50.Suttena gahiteti sutte vutte.",
  "tika-s0519t4:232_1": "Padaṭṭhānaggahaṇaṁ adhiṭṭhānavisayadassanatthaṁ,",
  "tika-s0519t4:232_2": "vevacanaggahaṇaṁ adhivacanavibhāgadassanatthanti yojanā.",
  "tika-s0519t4:232_3": "Visayādhiṭṭhānabhāvatoti visayasaṅkhātapavattiṭṭhānabhāvato.",
  "tika-s0519t4:232_4": "Vanīyatīti bhajīyati.",
  "tika-s0519t4:232_5": "Vanatīti bhajati sevati.",
  "tika-s0519t4:232_6": "Vanuteti yācati,",
  "tika-s0519t4:232_7": "patthetīti attho.",
  "tika-s0519t4:232_8": "Pañca kāmaguṇā kāmataṇhāya kāraṇaṁ hoti ārammaṇapaccayatāya.",
  "tika-s0519t4:232_9": "Nimittaggāho anubyañjanaggāhassa kāraṇaṁ hoti upanissayatāyāti evaṁ sesesupi yathārahaṁ kāraṇatā vattabbā.",
  "tika-s0519t4:233_0": "51.“Kāye kāyānupassī viharāhī”tiādīsu yaṁ vattabbaṁ,",
  "tika-s0519t4:233_1": "taṁ heṭṭhā lakkhaṇahāravibhaṅgavaṇṇanāyaṁ vuttanayeneva veditabbaṁ.",
  "tika-s0519t4:233_2": "Ayaṁ pana viseso –",
  "tika-s0519t4:233_3": "rūpadhammapariññāyāti rūpūpikaviññāṇaṭṭhitipariññāya.",
  "tika-s0519t4:234_0": "“Dukkha”nti passantī sā vedanānupassanāti yojetabbaṁ.",
  "tika-s0519t4:234_1": "Vedanāhetupariññāyāti phassapariññāya.",
  "tika-s0519t4:234_2": "“Vedanāvasenā”ti padena attanā uppāditadukkhavasena.",
  "tika-s0519t4:234_3": "Vedanāpariññāyāti vedanūpikaviññāṇaṭṭhitipariññāya.",
  "tika-s0519t4:234_4": "Niccābhinivesapaṭipakkhato aniccānupassanāyāti adhippāyo.",
  "tika-s0519t4:234_5": "Niccasaññānimittassāti niccasaññāhetukassa.",
  "tika-s0519t4:234_6": "Saññāpariññāyāti saññūpikaviññāṇaṭṭhitipariññāya.",
  "tika-s0519t4:234_7": "Paṭhamamaggavajjhattā agatigamanassa vuttaṁ “diṭṭhābhinivesassa…pe…",
  "tika-s0519t4:234_8": "agatigamanassa cā”ti.",
  "tika-s0519t4:235_0": "Saṅkhārapariññāyāti saṅkhārūpikaviññāṇaṭṭhitipariññāya.",
  "tika-s0519t4:236_0": "Samāropanahāravibhaṅgavaṇṇanā niṭṭhitā.",
  "tika-s0519t4:237_0": "Niṭṭhitā ca hāravibhaṅgavaṇṇanā.",
  "tika-s0519t4:238_0": "1. Desanāhārasampātavaṇṇanā",
  "tika-s0519t4:239_0": "“Eva”ntiādi hārasampātadesanāya sambandhadassanaṁ.",
  "tika-s0519t4:239_1": "Tattha purimena upamādvayena suparikammakatamaṇikoṭṭimasadisī,",
  "tika-s0519t4:239_2": "suviracitajambunadābharaṇasadisī ca pāḷi.",
  "tika-s0519t4:239_3": "Tattha katanānāvaṇṇapupphūpahārasadisī,",
  "tika-s0519t4:239_4": "vividharaṁsijālāsamujjalabaddhanānāratanāvalisadisī ca hāravibhaṅgadesanāti dasseti.",
  "tika-s0519t4:239_5": "Pacchimena tassa paṇītamahārahe jaṭāhi saddhiṁ dukkaratarataṁ dīpeti.",
  "tika-s0519t4:239_6": "Yāyaṁ gāthā vuttāti yojanā.",
  "tika-s0519t4:240_0": "52.",
  "tika-s0519t4:240_1": "Yasmāyaṁ hāravibhaṅgavāro nappayojeti yathāvuttena kāraṇena,",
  "tika-s0519t4:240_2": "tasmā sā hāravibhaṅgavārassa ādimhi na paccāmaṭṭhāti adhippāyo.",
  "tika-s0519t4:240_3": "Hārasampātavāro pana taṁ payojetīti yasmā pana hārasampātavāro taṁ gāthaṁ payojeti yathāvutteneva kāraṇena,",
  "tika-s0519t4:240_4": "tasmā “soḷasa…pe…",
  "tika-s0519t4:240_5": "āhā”ti āha.",
  "tika-s0519t4:240_6": "Yojanānayadassananti yojanāya nayadassanaṁ.",
  "tika-s0519t4:241_0": "Tenāti “taṁ maccuno pada”nti vacanena.",
  "tika-s0519t4:241_1": "Sabbaṁ vipallāsanti dvādasavidhampi vipallāsaṁ.",
  "tika-s0519t4:241_2": "Sāmaññassa…pe…",
  "tika-s0519t4:241_3": "voharīyati yattha patiṭṭhitaṁ sāmaññaṁ,",
  "tika-s0519t4:241_4": "so viseso.",
  "tika-s0519t4:241_5": "Atthato pana saññādayo eva rūpādivisayaṁ viparītākārena gaṇhante vipallāsoti dassento “saññāvipallāso”tiādimāha.",
  "tika-s0519t4:242_0": "Indajālādivasena maṇiādiākārena upaṭṭhahante upādānakkhandhapañcake ahaṁmamādikāraṇatāya niruttinayena",
  "tika-s0519t4:242_1": "“attā”ti vuccamāno taṁbuddhivohārappavattinimittatāya attabhāvo sukhādīnaṁ vatthutāya “attabhāvavatthū”ti",
  "tika-s0519t4:242_2": "pavuccatīti āha “tehī”tiādi.",
  "tika-s0519t4:242_3": "Tesanti upādānakkhandhānaṁ.",
  "tika-s0519t4:242_4": "Vipallāsānaṁ pavattiākāro “asubhe subha”ntiādi.",
  "tika-s0519t4:242_5": "Visayo kāyavedanācittadhammā.",
  "tika-s0519t4:242_6": "Avijjā ca…pe…",
  "tika-s0519t4:242_7": "eva sammohapubbakattā sabbavipallāsānaṁ. Ca-",
  "tika-s0519t4:242_8": "saddo subhasukhasaññānanti etthāpi ānetvā yojetabbo.",
  "tika-s0519t4:243_0": "Tatthāyaṁ yojanā –",
  "tika-s0519t4:243_1": "“avijjā ca subhasukhasaññānaṁ paccayo eva,",
  "tika-s0519t4:243_2": "na taṇhā eva,",
  "tika-s0519t4:243_3": "avijjā subhasukhasaññānañca paccayo,",
  "tika-s0519t4:243_4": "na niccaattasaññānaṁ evā”ti.",
  "tika-s0519t4:243_5": "Evaṁ santepi purimānaṁ dvinnaṁ viparītasaññānaṁ taṇhā,",
  "tika-s0519t4:243_6": "pacchimānaṁ avijjā visesapaccayoti dassento āha “tathāpī”tiādi.",
  "tika-s0519t4:243_7": "Avijjāsīsena cettha diṭṭhiyā gahaṇaṁ veditabbaṁ.",
  "tika-s0519t4:243_8": "Tenāha “diṭṭhinivutaṁ citta”nti,",
  "tika-s0519t4:243_9": "“yo diṭṭhivipallāso”ti ca ādi,",
  "tika-s0519t4:243_10": "yathā ca avijjāsīsena diṭṭhiyā gahaṇaṁ,",
  "tika-s0519t4:243_11": "evaṁ diṭṭhisīsena avijjāyapi gahaṇaṁ siyāti āha “diṭṭhisīsena avijjā vuttā”ti.",
  "tika-s0519t4:243_12": "Taṇhāvijjāsu subhasukhasaññānaṁ yathā taṇhā visesapaccayo,",
  "tika-s0519t4:243_13": "na evaṁ avijjā.",
  "tika-s0519t4:243_14": "Niccaattasaññānaṁ pana yathā avijjā visesapaccayo,",
  "tika-s0519t4:243_15": "na tathā taṇhāti dassento “moho visesapaccayo”ti āha.",
  "tika-s0519t4:244_0": "Pacchimānaṁ dvinnaṁ…pe…",
  "tika-s0519t4:244_1": "hotīti atītaṁse taṇhābhinivesassa balavabhāvābhāvato.",
  "tika-s0519t4:244_2": "Teneva hi “so atītaṁ rūpaṁ attato samanupassati”cceva vuttaṁ,",
  "tika-s0519t4:244_3": "na “abhinandatī”ti.",
  "tika-s0519t4:244_4": "Taṇhāvipallāsoti taṇhaṁ upanissāya pavatto vipallāso,",
  "tika-s0519t4:244_5": "na hi taṇhā sayaṁ vipallāso.",
  "tika-s0519t4:244_6": "Tenāha “taṇhāmūlako vipallāso”ti.",
  "tika-s0519t4:244_7": "Diṭṭhābhinandanavasenāti taṇhupanissayadiṭṭhābhinandanavasena,",
  "tika-s0519t4:244_8": "yato so “taṇhāvipallāso”ti vutto.",
  "tika-s0519t4:244_9": "Etenāti “yo taṇhāvipallāso”tiādipāṭhena.",
  "tika-s0519t4:244_10": "Soḷasa saññīvādā,",
  "tika-s0519t4:244_11": "aṭṭha asaññīvādā,",
  "tika-s0519t4:244_12": "aṭṭha nevasaññīnāsaññīvādā,",
  "tika-s0519t4:244_13": "pañca paramadiṭṭhadhammanibbānavādā ca,",
  "tika-s0519t4:244_14": "yathā attano gatāya,",
  "tika-s0519t4:244_15": "nibbānappattiyā ca parikappavasena subhasukhākāraggāhino,",
  "tika-s0519t4:244_16": "na evaṁ satta ucchedavādāti āha “yebhuyyenā”ti.",
  "tika-s0519t4:244_17": "Paṭipakkhavasenapīti visuddhivasenapi.",
  "tika-s0519t4:244_18": "Yāva hi upakkilesā,",
  "tika-s0519t4:244_19": "tāva cittaṁ na visujjhateva.",
  "tika-s0519t4:244_20": "Yadā ca te pahīnā,",
  "tika-s0519t4:244_21": "tadā visuddhameva.",
  "tika-s0519t4:244_22": "Tenāha “na hī”tiādi.",
  "tika-s0519t4:244_23": "“Arakkhitena cittenā”ti pāḷiṁ nikkhipitvā vipallāsamukheneva desanāya niddhāriyamānattā vuttaṁ “yathānusandhināva gāthaṁ niṭṭhapetu”nti.",
  "tika-s0519t4:245_0": "Mārassāti kilesamārassa.",
  "tika-s0519t4:245_1": "Tassa hi vase ṭhito sesamārānaṁ hatthagato evāti.",
  "tika-s0519t4:245_2": "Tenāha “kilesamāraggahaṇenevā”tiādi.",
  "tika-s0519t4:246_0": "Mārabandhananti sattamārapakkhe mārassa bandhananti mārabandhanaṁ.",
  "tika-s0519t4:246_1": "So hi kilesabandhanabhūte attano samārakaparise maññati.",
  "tika-s0519t4:246_2": "Tena vuttaṁ “antali…pe…",
  "tika-s0519t4:246_3": "mokkhasī”ti.",
  "tika-s0519t4:246_4": "Itaramārapakkhe mārova bandhananti mārabandhanaṁ.",
  "tika-s0519t4:246_5": "Visaṅkhāro nibbānaṁ.",
  "tika-s0519t4:247_0": "Mohasampayogato cittaṁ “mūḷha”nti vuttanti rattaduṭṭhānampi mūḷhatāya sabbhāve “mūḷha”nti visuṁ vacanaṁ",
  "tika-s0519t4:247_1": "āveṇikamohavasena vuttanti dassento “dvinnaṁ momūhacittuppādānaṁ vasenā”ti āha.",
  "tika-s0519t4:247_2": "Evanti evaṁ rāgādiakusalappattiyā kusalabhaṇḍacchedanato arakkhitaṁ cittaṁ hoti,",
  "tika-s0519t4:247_3": "sabbopi micchābhiniveso ettheva saṅgahaṁ samosaraṇaṁ gacchatīti āha “micchādiṭṭhi…pe…",
  "tika-s0519t4:247_4": "veditabba”nti.",
  "tika-s0519t4:247_5": "Sabbepīti “arakkhitaṁ,",
  "tika-s0519t4:247_6": "micchādiṭṭhihataṁ,",
  "tika-s0519t4:247_7": "thinamiddhābhibhūta”nti tīhipi padehi vuttadhammā.",
  "tika-s0519t4:248_0": "Cakkhunāti dvārena.",
  "tika-s0519t4:248_1": "Rūpanti visabhāgavatthusannissitaṁ rūpāyatanaṁ.",
  "tika-s0519t4:248_2": "Nimittaggāhīti “itthī”ti vā puriso”ti vā “subha”nti vā “asubha”nti vā parikappitanimittaṁ gaṇhāti,",
  "tika-s0519t4:248_3": "tassa vā gahaṇasīlo.",
  "tika-s0519t4:248_4": "Anubyañjanaggāhīti hatthapādahasitakathitādippabhede kilesānaṁ anu anu byañjanato anubyañjanasaññite ākāre gaṇhāti,",
  "tika-s0519t4:248_5": "tesaṁ vā gahaṇasīlo.",
  "tika-s0519t4:248_6": "Yatvādhikaraṇanti yaṁ nimittaṁ,",
  "tika-s0519t4:248_7": "nimittānubyañjanaggahaṇanimittanti attho.",
  "tika-s0519t4:248_8": "Evaṁ “cakkhundriyaṁ asaṁvutaṁ viharanta”nti,",
  "tika-s0519t4:248_9": "yo “nimittaggāhī,",
  "tika-s0519t4:248_10": "anubyañjanaggāhī”ti ca vutto puggalo,",
  "tika-s0519t4:248_11": "tamenaṁ cakkhundriyaṁ cakkhudvāraṁ asaṁvutaṁ satikavāṭena apihitaṁ katvā vattantaṁ,",
  "tika-s0519t4:248_12": "tassa ca rūpassa iṭṭhākāraggahaṇe abhijjhā,",
  "tika-s0519t4:248_13": "aniṭṭhākāraggahaṇe domanassaṁ,",
  "tika-s0519t4:248_14": "asamapekkhane moho micchābhinivese micchādiṭṭhīti evaṁ abhijjhābyāpādā,",
  "tika-s0519t4:248_15": "aññe ca lāmakaṭṭhena pāpakā akosallasambhūtaṭṭhena akusalā dhammā anvāssaveyyuṁ anu anu pavatteyyuṁ.",
  "tika-s0519t4:249_0": "Tassa saṁvarāya na paṭipajjatīti tassa cakkhudvārassa saṁvarāya satikavāṭena pidahanatthaṁ na paṭipajjati.",
  "tika-s0519t4:249_1": "Sā pana appaṭipatti cakkhundriyassa anārakkhāsaṁvarassa anuppādoti dassento “na rakkhati…pe…",
  "tika-s0519t4:249_2": "āpajjatī”ti āha.",
  "tika-s0519t4:249_3": "Javane uppajjamānopi hi asaṁvaro tena dvārena pavattanato “cakkhundriyāsaṁvaro”tveva vuccatīti.",
  "tika-s0519t4:249_4": "Sesadvāresupi vuttanayeneva attho veditabbo.",
  "tika-s0519t4:249_5": "“Pubbantakappanavasena cā”tiādinā saṅkhepato vuttamatthaṁ vitthārato dassento “saṅkhepato ca vitthāro",
  "tika-s0519t4:249_6": "añño”ti katvā taṁ samuccinanto “yā ca kho imā”tiādimāha.",
  "tika-s0519t4:250_0": "Yathāvuttā akusalā dhammāti dvādasa akusalacittuppādadhammā,",
  "tika-s0519t4:250_1": "tesaṁ vatthūni vā.",
  "tika-s0519t4:250_2": "Te hi samudayavajjā pañcupādānakkhandhā.",
  "tika-s0519t4:250_3": "“Eva”nti iminā nettipāḷiyaṁ,",
  "tika-s0519t4:250_4": "aṭṭhakathāyañca niddhāritappakārena.",
  "tika-s0519t4:250_5": "Idhāti imissaṁ “arakkhitena cittenā”ti gāthāyaṁ.",
  "tika-s0519t4:251_0": "Yadipi desanāhārasampātapāḷiyaṁ “tasmā rakkhitacittassā”ti gāthā sarūpato na gahitā,",
  "tika-s0519t4:251_1": "atthato pana “tesaṁ bhagavā pariññāyā”tiādinā gahitā evāti tassā gahitabhāvaṁ vibhāvetuṁ “kathaṁ desetī”ti",
  "tika-s0519t4:251_2": "pucchitvā “tasmā rakkhitacittassā”ti gāthaṁ uddhari.",
  "tika-s0519t4:252_0": "Yonisomanasikārena kammaṁ karontoti “so ‘idaṁ dukkha’nti yoniso manasi karotī”tiādinā nayena vipassanāsaṅkhātena",
  "tika-s0519t4:252_1": "yonisomanasikārena bhāvanākammaṁ karonto,",
  "tika-s0519t4:252_2": "bhāventoti attho.",
  "tika-s0519t4:252_3": "Yathābhūtañāṇanti ñātapariññāya pubbabhāgavipassanāya “avijjāsamudayā rūpasamudayo,",
  "tika-s0519t4:252_4": "avijjānirodhā rūpanirodho”tiādinā samapaññāsāya ākārehi.",
  "tika-s0519t4:252_5": "Nirayagatiyaṁ dukkhadukkhatā,",
  "tika-s0519t4:252_6": "sugativisese brahmalokekadese saṅkhāradukkhatā,",
  "tika-s0519t4:252_7": "itarattha dve tissopīti dassento āha “yathāsambhavaṁ tividhadukkhatāyogenā”ti.",
  "tika-s0519t4:253_0": "Desanāhārasampātavaṇṇanā niṭṭhitā.",
  "tika-s0519t4:254_0": "2. Vicayahārasampātavaṇṇanā",
  "tika-s0519t4:255_0": "53.Kusaladhammārammaṇāti kusaladhamme uddissa pavattimattaṁ sandhāya vuttaṁ,",
  "tika-s0519t4:255_1": "na tesaṁ ārammaṇapaccayataṁ idha “kusalā dhammā”ti lokuttaradhammānaṁ adhippetattā.",
  "tika-s0519t4:255_2": "Na hi kadāci anupādāniyā dhammā upādānārammaṇā honti.",
  "tika-s0519t4:255_3": "Phaladhamme uddissa pavattāya taṇhāya gahitattā “kusala…pe…",
  "tika-s0519t4:255_4": "daṭṭhabbo”ti vuttaṁ.",
  "tika-s0519t4:255_5": "Desanāhāreti desanāhārasampāte.",
  "tika-s0519t4:255_6": "Kathaṁ pana kusalabhāvoti “kusalā”ti vacanamattaṁ gahetvā codeti,",
  "tika-s0519t4:255_7": "tañca nidassanamattaṁ daṭṭhabbaṁ,",
  "tika-s0519t4:255_8": "pahānahetubhāvopissā siyā codakena sampaṭicchitova.",
  "tika-s0519t4:255_9": "“Mānopi duvidho”tiādinā mānassa ca tassā taṇhāya ca sevitabbabhāvo akusalānaṁ pahānāya,",
  "tika-s0519t4:255_10": "kusalānaṁ uppattiyā ca paccayabhāvato.",
  "tika-s0519t4:256_0": "Nekkhammassitaṁ domanassaṁ nāma “ariyabhūmiṁ pāpuṇituṁ nāsakkhi”nti anusocato uppannaṁ domanassanti sambandho.",
  "tika-s0519t4:256_1": "Evanti iminā pāḷiyaṁ vuttappakārena,",
  "tika-s0519t4:256_2": "pihaṁ upaṭṭhapetvā chasu dvāresu iṭṭhārammaṇe āpāthagate aniccādivasena vipassanaṁ paṭṭhapetvāti yojanā.",
  "tika-s0519t4:256_3": "Iṭṭhārammaṇañcettha yathāvuttaanusocanadomanassuppattīnaṁ yathābhiniviṭṭhassa ārammaṇassa aniṭṭhatāyāti dassanatthaṁ.",
  "tika-s0519t4:256_4": "“Kathaṁ nekkhammavasenā”ti padassa atthaṁ vivarituṁ “vipassanāvasenā”tiādi vuttaṁ.",
  "tika-s0519t4:256_5": "Vipassanādivinimuttā vā paṭhamajjhānādivasena vuttā kusalā dhammā idha nekkhammaṁ.",
  "tika-s0519t4:256_6": "Anussatiggahaṇena upacārajjhānameva gahitanti “paṭhamajjhānādivasenā”ti vuttaṁ.",
  "tika-s0519t4:256_7": "Ādisaddena dutiyajjhānato paṭṭhāya yāva aggaphalā uparivisesā saṅgahitā.",
  "tika-s0519t4:256_8": "Yāya paññāvimuttiyā.",
  "tika-s0519t4:257_0": "Upekkhāsatipārisuddhibhāvenāti upekkhājanitasatipārisuddhisabbhāvena.",
  "tika-s0519t4:257_1": "Kammayogganti vipassanābhāvanādikammassa yoggaṁ anurūpaṁ anucchavikaṁ.",
  "tika-s0519t4:257_2": "Assaddhiyeti assaddhiyahetu,",
  "tika-s0519t4:257_3": "“assaddhiyenā”tipi paṭhanti,",
  "tika-s0519t4:257_4": "so evattho.",
  "tika-s0519t4:257_5": "Obhāsagatanti ñāṇobhāsagataṁ.",
  "tika-s0519t4:257_6": "Kāmaṁ pubbepi paññā vuttā,",
  "tika-s0519t4:257_7": "assaddhiyādīhi pana aññesaṁ kilesānaṁ vidhamanampi paññāya eva hoti,",
  "tika-s0519t4:257_8": "sā ca evaṁbhūtāti dassanatthaṁ “obhāsagataṁ kilesandhakāre na iñjatī”ti vuttaṁ.",
  "tika-s0519t4:258_0": "Kopo kodho.",
  "tika-s0519t4:258_1": "Appaccayo domanassaṁ.",
  "tika-s0519t4:258_2": "Iddhividhañāṇādikā cha abhiññā pākaṭā evāti “dve ca visese”ti vuttadhamme dassetuṁ “manomayiddhi,",
  "tika-s0519t4:258_3": "vipassanāñāṇañcā”ti āha.",
  "tika-s0519t4:258_4": "Aṅgaṇāni rāgādayo.",
  "tika-s0519t4:258_5": "Upakkilesā abhijjhāvisamalobhādayo.",
  "tika-s0519t4:258_6": "Anulomanaṁ tadekaṭṭhatā.",
  "tika-s0519t4:258_7": "Phandanā dubbalā vikkhepappavatti.",
  "tika-s0519t4:258_8": "Balavatī anavaṭṭhānaṁ.",
  "tika-s0519t4:258_9": "Sabbo micchābhiniveso ayonisomanasikārena hoti,",
  "tika-s0519t4:258_10": "micchāvitakkena ca.",
  "tika-s0519t4:258_11": "Tattha ayonisomanasikāro akusalacittuppādo tappariyāpanno micchāvitakko vikkhepasahito evāti vuttaṁ “micchābhinivesahetutāya",
  "tika-s0519t4:258_12": "diṭṭhipakkho”ti vuttañhetaṁ “vitakkopi diṭṭhiṭṭhānaṁ,",
  "tika-s0519t4:258_13": "ayoniso manasikāropi diṭṭhiṭṭhāna”nti.",
  "tika-s0519t4:259_0": "Atha vā iñjanāti phandanā,",
  "tika-s0519t4:259_1": "diṭṭhaparittāso.",
  "tika-s0519t4:259_2": "Yathāha “tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditamevā”ti.",
  "tika-s0519t4:259_3": "Aṭṭhitīti anavaṭṭhānaṁ,",
  "tika-s0519t4:259_4": "diṭṭhivitakko.",
  "tika-s0519t4:259_5": "Tena hi puthujjano kāle sassataṁ,",
  "tika-s0519t4:259_6": "kāle ucchedanti taṁ taṁ diṭṭhiggahaṇaṁ pakkhandanto sattato paribbhaṭṭhaandho viya,",
  "tika-s0519t4:259_7": "samudde vissaṭṭhavāhanikā viya,",
  "tika-s0519t4:259_8": "yante yuttagoṇo viya ca tathā tathā paribbhamati.",
  "tika-s0519t4:259_9": "Tenāha “diṭṭhiyopi diṭṭhiṭṭhānaṁ,",
  "tika-s0519t4:259_10": "vitakkopi diṭṭhiṭṭhāna”nti ca.",
  "tika-s0519t4:259_11": "Etasmiñca pakkhe micchābhinivesatāya,",
  "tika-s0519t4:259_12": "micchābhinivesahetutāya ca tassā dve pakkhāti ekadesasarūpekaseso katoti veditabbaṁ.",
  "tika-s0519t4:260_0": "“Eva”ntiādinā “so uparima”ntiādipāḷiyaṁ sambandhaṁ dasseti.",
  "tika-s0519t4:260_1": "Paṭighasaññāti bhummatthe paccattavacananti dassento “paṭigha…pe…",
  "tika-s0519t4:260_2": "saññāsū”ti āha.",
  "tika-s0519t4:260_3": "Rūpāvacarasaññāti saññāsīsena rūpāvacarajjhānāni vadati.",
  "tika-s0519t4:260_4": "Nānattasaññāti nānāsabhāvā,",
  "tika-s0519t4:260_5": "nānāsabhāve vā ārammaṇe saññā.",
  "tika-s0519t4:260_6": "Ṭhapetvā paṭighasaññā avasiṭṭhakāmāvacarasaññā hetā.",
  "tika-s0519t4:260_7": "Tā samatikkamatīti tā rūpasaññānānattasaññāyo ārammaṇehi saddhiṁ sammadeva atikkamati.",
  "tika-s0519t4:261_0": "Rūpāvacarajjhānobhāsopi kasiṇārammaṇā.",
  "tika-s0519t4:261_1": "Kasiṇanissando hi āruppajjhānuppatti.",
  "tika-s0519t4:261_2": "Dassananti kasiṇarūpānaṁ dassanaṁ.",
  "tika-s0519t4:261_3": "Abhijjhābyāpādappahānena saddhiṁ vīriyārambho upakārako samatho satipassaddhiyo parikkhāraṅgatā vuttā eva.",
  "tika-s0519t4:261_4": "Satirahitaṁ sammasanaṁ nāma natthīti “yā upaṭṭhitā sati asammuṭṭhā,",
  "tika-s0519t4:261_5": "ayaṁ vipassanā”ti vuttaṁ.",
  "tika-s0519t4:261_6": "Tena satisīsena vipassanā gahitāti dasseti.",
  "tika-s0519t4:261_7": "Sammosānaṁ pahānamāhāti sambandho.",
  "tika-s0519t4:262_0": "54.",
  "tika-s0519t4:262_1": "Paccuppannasukhaāyatisukhavipākakiriyanirāmisaakāpurisasevitabhāvehi eva sesā pāḷiyaṁ etassa samādhissa santapaṇītatādivisesā vuttā,",
  "tika-s0519t4:262_2": "tepi idha saṅgahitāti tesaṁ padānaṁ atthaṁ dassento “aṅgasantatāyā”tiādimāha.",
  "tika-s0519t4:262_3": "Tattha aṅgasantatāyāti phalajhānaṅgānaṁ upasantatāya.",
  "tika-s0519t4:262_4": "Kilesadarathasantatāyāti kilesadarathapaṭippassaddhiyā.",
  "tika-s0519t4:262_5": "Paṇītoti uḷāro.",
  "tika-s0519t4:262_6": "Ekodibhāvenāti maggasamādhisaṅkhātena ekodibhāvena.",
  "tika-s0519t4:262_7": "Ekodibhāvanti samādhānaṁ.",
  "tika-s0519t4:262_8": "Lokiyasamādhissa paccanīkanīvaraṇapaṭhamajjhānanikantiādīni niggahetabbāni,",
  "tika-s0519t4:262_9": "aññe ca kilesā vāretabbā.",
  "tika-s0519t4:262_10": "Imassa pana arahattasamādhissa paṭippassaddhakilesattā na niggahetabbaṁ,",
  "tika-s0519t4:262_11": "vāretabbañca atthīti so maggānantaraṁ samāpattikkhaṇeva appayogeneva adhigatattā,",
  "tika-s0519t4:262_12": "ṭhitattā ca aparihānivasena vā adhigatattā nasasaṅkhāraniggayhavāritagato.",
  "tika-s0519t4:263_0": "“Sativepullappatto”ti etena appavattamānāyapi satiyā satibahulatāya sato eva nāmāti dasseti.",
  "tika-s0519t4:263_1": "“Yathāparicchinnakālavasenā”ti etena paricchinnasatiyā satoti dasseti.",
  "tika-s0519t4:264_0": "Vakkhamānenāti “pītipharaṇā”tiādinā anantaraṁ vakkhamānena.",
  "tika-s0519t4:264_1": "“Pītipharaṇatā”ti pana pāḷi āgatā.",
  "tika-s0519t4:264_2": "Taṁ “pañcaṅgiko sammāsamādhī”ti samādhiaṅgabhāvena paññā uddiṭṭhāti katvā vuttaṁ.",
  "tika-s0519t4:264_3": "Tato eva aṭṭhakathāyaṁ “pītipharaṇatā”tiādīnañca atthasaṁvaṇṇanā katā.",
  "tika-s0519t4:264_4": "Tattha “so imameva kāyaṁ vivekajena pītisukhena abhisandetī”tiādinā nayena pītiyā,",
  "tika-s0519t4:264_5": "sukhassa ca pharaṇaṁ veditabbaṁ.",
  "tika-s0519t4:264_6": "Sesaṁ suviññeyyameva.",
  "tika-s0519t4:265_0": "Samādhivasena samatho uddhaṭoti sabhāvavasena samatho uddhaṭo, na upakārakadhammavasenāti adhippāyo.",
  "tika-s0519t4:266_0": "55.",
  "tika-s0519t4:266_1": "Rāgapaṭipakkhattā samādhissa “adhicittasikkhāya sikkhanto”ti vuttaṁ.",
  "tika-s0519t4:266_2": "Vuttanayānusārenāti “sukhapaṇidhiādisamugghāṭanena appaṇihito”tiādinā.",
  "tika-s0519t4:266_3": "Ettha ca saṅkhārānaṁ khaṇabhaṅgurataṁ sammadeva passantassa na rāgo patiṭṭhaṁ labhatīti aniccānupassanā rāgacaritassa sappāyā vuttā,",
  "tika-s0519t4:266_4": "tathā saṅkhārānaṁ sabhāvadukkhataṁ sammadeva passantassa pakatiyāpi dukkhitesu dukkhuppādanaṁ vaṇe khārodakasekasadisanti",
  "tika-s0519t4:266_5": "na doso patiṭṭhaṁ labhatīti dukkhānupassanā dosacaritassa sappāyā vuttā,",
  "tika-s0519t4:266_6": "tathā saṅkhāresu sammadeva ghanavinibbhoge kate attasuññatāya upaṭṭhahamānāya na moho patiṭṭhaṁ labhatīti",
  "tika-s0519t4:266_7": "anattānupassanā mohacaritassa sappāyā vuttāti veditabbaṁ.",
  "tika-s0519t4:266_8": "Rāgapaṭipakkhattā samādhissa “adhicittasikkhāya sikkhanto”ti vuttaṁ.",
  "tika-s0519t4:266_9": "Esa nayo itaresu.",
  "tika-s0519t4:266_10": "Sesamettha suviññeyyaṁ.",
  "tika-s0519t4:267_0": "Khantibahulo uppannaṁ aratiṁ anabhiratiṁ abhibhuyya viharanto sukhena samādhiṁ adhigacchatīti khantippadhānatāpi",
  "tika-s0519t4:267_1": "samathapakkhabhajanassa kāraṇaṁ vuttā.",
  "tika-s0519t4:267_2": "Uṭṭhānaṁ sampajjatīti sampannakāyikavīriyaṁ.",
  "tika-s0519t4:267_3": "Sammākammantavāyāmānaṁ yo kāyikādivikappo vutto pāḷiyaṁ,",
  "tika-s0519t4:267_4": "so nesaṁ kāyikassa payogassa samuṭṭhānavasena veditabbo.",
  "tika-s0519t4:268_0": "“Khippādhigamo”ti iminā maggāsevanabhāvaṁ dasseti.",
  "tika-s0519t4:268_1": "“Vipassanāya vimuttādhigamo”ti iminā vipassanānubhāvena samucchedavimutti vikkhambhanavimutti viya samathānubhāvenāti dasseti.",
  "tika-s0519t4:268_2": "Lokiyehīti nissakkavacanaṁ.",
  "tika-s0519t4:268_3": "Mahantānanti uḷārānaṁ,",
  "tika-s0519t4:268_4": "paṇītānanti attho.",
  "tika-s0519t4:269_0": "56.Tanti vicayahāraṁ.",
  "tika-s0519t4:269_1": "Visaṁvādanahetūnaṁ lobhādīnaṁ pāpadhammānaṁ.",
  "tika-s0519t4:269_2": "Sodhentoti yathā saraṇādivisayā aññāṇādisaṁkilesā na pavattanti,",
  "tika-s0519t4:269_3": "evaṁ sodhento.",
  "tika-s0519t4:269_4": "Paripūrentāti yathā sīlaṁ akhaṇḍādibhāvena paripuṇṇaṁ hoti anūnaṁ,",
  "tika-s0519t4:269_5": "evaṁ paripūrentā.",
  "tika-s0519t4:270_0": "“Tathāpaṭipajjanto”ti iminā satthu mahāpatikārabhāvo paripuṇṇo dassitoti paṭhamavāde “dassanābhūmiñca bhāvanābhūmiñcā”ti vuttaṁ.",
  "tika-s0519t4:271_0": "Yassa atthāyāti yassa yassa pahānatthāya.",
  "tika-s0519t4:271_1": "Tathā paṭipannassāti yathā asubhajjhānādiṁ pādakaṁ katvā anāgāmimaggādiadhigamo hoti,",
  "tika-s0519t4:271_2": "tathā paṭipannassa.",
  "tika-s0519t4:272_0": "Vadhitanti ghātitaṁ.",
  "tika-s0519t4:273_0": "“Manussabhūto”ti idaṁ pubbāparāpekkhaṁ katvā “pitā manussabhūto khīṇāsavo”ti ca tathā “mātā manussabhūtā”ti yojetabbaṁ.",
  "tika-s0519t4:273_1": "Bhedānurūpassa sāvanaṁ anussāvanaṁ,",
  "tika-s0519t4:273_2": "bhedānurūpena vā vacanena viññāpanaṁ.",
  "tika-s0519t4:274_0": "57.Manussattanti manussajātitā.",
  "tika-s0519t4:274_1": "Liṅgasampattīti purisabhāvo.",
  "tika-s0519t4:274_2": "Hetūti manovacīpaṇidhānasiddhiyā saddhiṁ pubbahetusampadā.",
  "tika-s0519t4:274_3": "Satthāradassananti satthu sammukhībhāvo.",
  "tika-s0519t4:274_4": "Guṇasampattīti abhiññāsamāpattilābho.",
  "tika-s0519t4:274_5": "Adhikāroti attano sarīranirapekkhaṁ satthu upakārakaraṇaṁ.",
  "tika-s0519t4:274_6": "Chandatāti buddhabhāvāya daḷhacchandatā anivattidhammatā.",
  "tika-s0519t4:275_0": "Na uppajjantīti pana atthīti “na me ācariyo atthi,",
  "tika-s0519t4:275_1": "sadiso me na vijjatī”tiādi imissā lokadhātuyā ṭhatvā vadantena bhagavatā “kiṁ panāvuso sāriputta,",
  "tika-s0519t4:275_2": "atthetarahi añño samaṇo vā brāhmaṇo vā bhagavato samasamo sambodhiyanti evaṁ puṭṭho ahaṁ, bhante,",
  "tika-s0519t4:275_3": "‘no’ti vadeyya”nti vatvā tassa kāraṇaṁ dassetuṁ “aṭṭhānametaṁ anavakāso,",
  "tika-s0519t4:275_4": "yaṁ ekissā lokadhātuyā dve arahanto sammāsambuddhā”ti imaṁ suttaṁ dassentena dhammasenāpatināva buddhakhettabhūtaṁ",
  "tika-s0519t4:275_5": "imaṁ lokadhātuṁ ṭhapetvā aññattha anuppatti vuttā hotīti adhippāyo.",
  "tika-s0519t4:276_0": "Khettapariggaho kato nāma hoti “idaṁ buddhakhettaṁ nāmā”ti.",
  "tika-s0519t4:277_0": "Evaṁ ṭhānāṭṭhānabhāvaṁ gatāti vuttappakārena ṭhānabhūtā,",
  "tika-s0519t4:277_1": "vuttanayena vā aññepi yathārahaṁ ṭhānāṭṭhānabhāvena pavattā.",
  "tika-s0519t4:277_2": "Sattapaññattiyā upādānabhūtāti indriyabaddhe khandhe sandhāya vadati.",
  "tika-s0519t4:278_0": "58.Phalassapaccakkhakāritāti “imassa kammassa idaṁ phala”nti taṁtaṁkammaphalāvabodho.",
  "tika-s0519t4:278_1": "Appadānābhāvoti paccayasamavāye kammassa ekantato phaluppādanaṁ.",
  "tika-s0519t4:278_2": "Tenāha “katūpacitāna”nti.",
  "tika-s0519t4:279_0": "59.Ajjhositavatthunāti taṇhābhinivesavasena abhiniviṭṭhavatthunā.",
  "tika-s0519t4:279_1": "Rūpabhavaarūpabhavādināti bhavataṇhā viya sayaṁ dasseti.",
  "tika-s0519t4:280_0": "Khandhattayavasenāti sīlādikkhandhattayavasena.",
  "tika-s0519t4:280_1": "Paṭipadāvibhāgenāti “sabbatthagāminī”ti ādipaṭipadāya bhedena.",
  "tika-s0519t4:281_0": "Tatthatatthagāminīti nirayādinibbānanti dvīsu gandhabbaṭṭhānesu tattha tattheva gamanasīlā.",
  "tika-s0519t4:281_1": "Sabbatthagāminīti yathāvuttesu sabbaṭṭhānesu ca gamanasīlā.",
  "tika-s0519t4:282_0": "Sañjīvo kāḷasuttaṁ saṅghāto roruvo mahāroruvo tāpano mahātāpano avīcīti ete aṭṭha mahānirayā.",
  "tika-s0519t4:282_1": "Ekekassa cattāri cattāri dvārāni,",
  "tika-s0519t4:282_2": "ekekasmiṁ dvāre cattāro cattāro gūthanirayādayoti evaṁ soḷasa ussadaniraye vaṇṇenti.",
  "tika-s0519t4:283_0": "Sakkasuyāmādiko jeṭṭhakadevarājā. Pajāpativaruṇaīsānādayo viya dutiyādiṭṭhānantarakārako paricārako.",
  "tika-s0519t4:284_0": "Kilesakāmapakkheti “saṅkappo kāmo,",
  "tika-s0519t4:284_1": "rāgo kāmo,",
  "tika-s0519t4:284_2": "saṅkapparāgo kāmoti ettha vuttasaṅkappavasena vuttaṁ.",
  "tika-s0519t4:284_3": "Sopi hi vibādhati,",
  "tika-s0519t4:284_4": "upatāpeti cāti kilesattasambhavato kilesakāmo vutto,",
  "tika-s0519t4:284_5": "na kilesavatthubhāvato.",
  "tika-s0519t4:284_6": "Kāmapaṭisaṁyuttoti kāmarāgasaṅkhātena kāmena sampayutto,",
  "tika-s0519t4:284_7": "kāmapaṭibaddho vā.",
  "tika-s0519t4:284_8": "Aññesu ca kāmapaṭisaṁyuttesu dhammesu vijjamānesu vitakke eva kāmasaddo dhātusaddo niruḷhoti veditabbo vitakkassa kāmasaṅkappavuttiyā sātisayattā.",
  "tika-s0519t4:284_9": "Esa nayo byāpādadhātuādīsu. Parassa,",
  "tika-s0519t4:284_10": "attano ca dukkhāpanaṁ vihiṁsā.",
  "tika-s0519t4:284_11": "Taṁ tu micchāhi vihiṁsā.",
  "tika-s0519t4:285_0": "Bījādidhātunānattavasena khandhādinānattaṁ veditabbaṁ. Khandhoti dvidhābhūtaggo.",
  "tika-s0519t4:286_0": "60.Ajjhāsayadhātūti ajjhāsayasabhāvo.",
  "tika-s0519t4:286_1": "Yathā gūthādīnaṁ sabhāvo eso yaṁ gūthādīheva saṁsandati,",
  "tika-s0519t4:286_2": "evaṁ puggalānaṁ ajjhāsayassevesa sabhāvo,",
  "tika-s0519t4:286_3": "yaṁ dussīlādayo dussīlādikeheva saṁsandanti.",
  "tika-s0519t4:287_0": "Saddhāmūlakattā kusalakiriyāya vuttaṁ “yaṁ saddhāvasenā”tiādi.",
  "tika-s0519t4:287_1": "Tathā hi vuttaṁ “saddhā bīja”nti.",
  "tika-s0519t4:287_2": "Yaṁ lobhavasena,",
  "tika-s0519t4:287_3": "saddhāvasena ca dosavasena,",
  "tika-s0519t4:287_4": "saddhāvasena ca mohavasena,",
  "tika-s0519t4:287_5": "saddhāvasena cāti yojetabbaṁ.",
  "tika-s0519t4:287_6": "Vīriyavasenāti sammappadhānavīriyavasena.",
  "tika-s0519t4:287_7": "Paññāvasenāti maggasammādiṭṭhivasena.",
  "tika-s0519t4:288_0": "Akusalassa kammassa katokāsatāya pāḷiyaṁ vuttattā “vipākāvaraṇena nivuta”nti vuttaṁ.",
  "tika-s0519t4:288_1": "Taṁ pana nidassanamattaṁ daṭṭhabbaṁ kammāvaraṇādīhipi nivutatāya icchitattā.",
  "tika-s0519t4:288_2": "Tathā hi yathā devadattaṁ kokālikaṁ sunakkhattaṁ licchaviputtanti udāhaṭaṁ,",
  "tika-s0519t4:288_3": "yadipi bhagavā paṭivedhassa aṭṭhānataṁ disvā nibbedhabhāgiyadesanaṁ na deseti,",
  "tika-s0519t4:288_4": "vāsanābhāgiyaṁ pana tathārūpassa deseti evāti dassento “saccappaṭivedha”ntiādimāha.",
  "tika-s0519t4:288_5": "Ajātasattuādīnanti ādisaddena saccakādīnaṁ saṅgaho daṭṭhabbo.",
  "tika-s0519t4:288_6": "Tassāpi bhagavā anāgate vāsanatthāya dhammaṁ desesi.",
  "tika-s0519t4:288_7": "Satthā hi “anāgate tambapaṇṇidīpe sāsanaṁ patiṭṭhahissatī”ti tatthāyaṁ kulaghare nibbatto pabbajitvā",
  "tika-s0519t4:288_8": "kāḷabuddharakkhitatthero nāma pabhinnapaṭisambhido mahākhīṇāsavo bhavissatīti idaṁ disvā dhammaṁ desesi,",
  "tika-s0519t4:288_9": "so ca tathā ahosīti.",
  "tika-s0519t4:289_0": "Asampuṇṇeti ekantato vipākadānasamatthatāvasena pāripūriṁ anupagate.",
  "tika-s0519t4:289_1": "Diṭṭhupanissayadiṭṭhisahagatassa kammaṁ sandhāya “kamme asampuṇṇe”ti vuttaṁ.",
  "tika-s0519t4:289_2": "Tenāha “kilesantarāya missakaṁ kammantarāyaṁ dassetvā”ti.",
  "tika-s0519t4:290_0": "61.",
  "tika-s0519t4:290_1": "Diṭṭhi panettha padhānabhāvena pāḷiyaṁ gahitā sīlabbataparāmāsassa adhippetattā.",
  "tika-s0519t4:290_2": "Tathā hi vuttaṁ “yathā puṇṇañca govatikaṁ,",
  "tika-s0519t4:290_3": "acelañca kukkuravatika”nti.",
  "tika-s0519t4:290_4": "Asampuṇṇattā eva hi tassa micchādiṭṭhikammasamādānassa tesaṁ bhagavā “cattārimāni, puṇṇa,",
  "tika-s0519t4:290_5": "kammānī”tiādinā dhammaṁ desesi.",
  "tika-s0519t4:290_6": "Tāya ca desanāya te taṁ diṭṭhiṁ paṭinissajjitvā sammatte patiṭṭhahiṁsu.",
  "tika-s0519t4:291_0": "62.",
  "tika-s0519t4:291_1": "Paguṇatāya vodānaṁ paguṇavodānaṁ.",
  "tika-s0519t4:291_2": "Tadeva paṭhamajjhānādīhi vuṭṭhahitvā dutiyajjhānādiadhigamassa paccayattā vuṭṭhānaṁ nāma hotīti āha “vuṭṭhānaṁ paguṇavodāna”nti.",
  "tika-s0519t4:291_3": "Bhavaṅgavuṭṭhānaṁ bhavaṅguppatti.",
  "tika-s0519t4:291_4": "Bhavaṅgacitte hi uppanne taṁsamaṅgisamāpattito vuṭṭhito nāma hoti.",
  "tika-s0519t4:291_5": "Saññāvedayitaapagamo eva apagamavimokkho.",
  "tika-s0519t4:292_0": "Idaṁ vuṭṭhānanti idaṁ yathāvuttaṁ kosallaṁ vuṭṭhānahetubhāvato vuṭṭhānaṁ.",
  "tika-s0519t4:292_1": "Tathā hi vuttaṁ “vodānampi tamhā tamhā samādhimhā vuṭṭhāna”nti.",
  "tika-s0519t4:292_2": "Imāya pana vuṭṭhānapāḷiyā asaṅgahitattā “nirodhasamāpattiyā vuṭṭhānaṁ pāḷimuttakavuṭṭhānaṁ nāmā”ti sammohavinodaniyaṁ vuttaṁ.",
  "tika-s0519t4:292_3": "Ye pana “nirodhato phalasamāpattiyā vuṭṭhāna”nti pāḷiyaṁ natthīti vadeyyuṁ,",
  "tika-s0519t4:292_4": "te “nirodhā vuṭṭhahantassa nevasaññānāsaññāyatanaṁ phalasamāpattiyā anantarapaccayena paccayo”ti imāya pāḷiyā paṭisedhetabbā.",
  "tika-s0519t4:293_0": "63.Ayaṁ cassa āsayoti ettha āsayajānanādinā yehi indriyehi yehi paroparehi sattā kalyāṇapāpāsayādikā honti,",
  "tika-s0519t4:293_1": "tesaṁ pajānanaṁ vibhāvetīti veditabbaṁ.",
  "tika-s0519t4:293_2": "Evañca katvā indriyaparopariyattaāsayānusayañāṇānaṁ visuṁ asādhāraṇatā,",
  "tika-s0519t4:293_3": "indriyaparopariyattanānādhimuttikatāñāṇānaṁ visuṁ balatā ca siddhā hoti.",
  "tika-s0519t4:294_0": "Thāmagatoti ettha thāmagamanaṁ nāma aññesaṁ asādhāraṇo kāmarāgādīnaṁ eva āveṇiko sabhāvo veditabbo,",
  "tika-s0519t4:294_1": "yato “thāmagato anusayaṁ pajahatī”ti vuttaṁ.",
  "tika-s0519t4:295_0": "Āvajjanamatteneva sarati ākaṅkhāyattavuttikattā.",
  "tika-s0519t4:295_1": "Vuttañhi “ākaṅkhapaṭibaddhaṁ buddhassa bhagavato ñāṇaṁ,",
  "tika-s0519t4:295_2": "manasikārapaṭibaddhaṁ buddhassa bhagavato ñāṇa”ntiādi.",
  "tika-s0519t4:295_3": "Sabbaññutaññāṇaṁ viya hi sabbaṁ bhagavato ñāṇaṁ parikammanirapekkhanti.",
  "tika-s0519t4:296_0": "64.Upakkilesavimuttattāti ettha cittādi eva upakkilesā,",
  "tika-s0519t4:296_1": "nibbattakassa vā kammassa pāribandhakilesā.",
  "tika-s0519t4:296_2": "Kasiṇakammaparikammajhānanibbattanakasiṇabhāvo cuddasavidhena cittaparidamanaṁ abhiññābhinīhāroti sabbatthāpi",
  "tika-s0519t4:296_3": "vīriyabalassa bahūpakārattā vuttaṁ “vīriyabhāvanābalanibbatta”nti.",
  "tika-s0519t4:296_4": "Dibbasadisattāti dibbe bhavanti dibbaṁ,",
  "tika-s0519t4:296_5": "yathāvuttaṁ pasādacakkhu,",
  "tika-s0519t4:296_6": "dibbaṁ viyāti dibbaṁ,",
  "tika-s0519t4:296_7": "aggataṁ abhiññāṇaṁ.",
  "tika-s0519t4:296_8": "Dibbavihāro cattāri rūpāvacarajjhānāni.",
  "tika-s0519t4:296_9": "Tesaṁ vasena nibbattitvā paṭiladdhabbattā dibbaṁ,",
  "tika-s0519t4:296_10": "tena dibbahetukattā dibbanti vuttanti dasseti.",
  "tika-s0519t4:296_11": "Dibbavihārasannissitattāti rūpāvacaracatutthajjhānena nissayapaccayena nibbattattā,",
  "tika-s0519t4:296_12": "tena dibbanissitaṁ dibbanti dasseti.",
  "tika-s0519t4:296_13": "Divusaddaṁ akkharacintakā kīḷādīsu paṭhantīti vuttaṁ “taṁ sabbaṁ saddasatthānusārena veditabba”nti.",
  "tika-s0519t4:296_14": "Purimā hi tayo atthā kīḷatthassa vasena,",
  "tika-s0519t4:296_15": "itare jutigatiatthavaseneva dassitāti.",
  "tika-s0519t4:297_0": "Manussūpacāranti manussagocaraṁ.",
  "tika-s0519t4:297_1": "Daṭṭhuṁ na sakkā ittarakhaṇattā khaṇapaccuppannassa.",
  "tika-s0519t4:297_2": "“Āsannacutikā”tiādinā santatipaccuppannavasena “cavamāne upapajjamāne”ti vuttanti dasseti.",
  "tika-s0519t4:297_3": "“Mohanissandayuttattā”tiādinā sattānaṁ hīnapaṇītattādibhāvassa mohādikammanidānahetukataṁ,",
  "tika-s0519t4:297_4": "nissandaphalatañca dasseti.",
  "tika-s0519t4:297_5": "Dibbacakkhussa pādakaṁ etesanti dibbacakkhupādakāni.",
  "tika-s0519t4:297_6": "Tena vuttaṁ “dibbacakkhunā saheva ijjhantī”ti.",
  "tika-s0519t4:297_7": "Tāni hissa paribhaṇḍañāṇāni.",
  "tika-s0519t4:298_0": "Samādīyantīti samādānāni,",
  "tika-s0519t4:298_1": "kammāni samādānāni etesanti kammasamādānā.",
  "tika-s0519t4:298_2": "Samādātabbanānāvidhakammāti attho purime atthe,",
  "tika-s0519t4:298_3": "dutiye pana kammāni samādāpentīti kammasamādānā,",
  "tika-s0519t4:298_4": "micchādiṭṭhiyā kammasamādānā micchādiṭṭhikammasamādānā,",
  "tika-s0519t4:298_5": "hetuatthe cetaṁ karaṇavacanaṁ.",
  "tika-s0519t4:299_0": "Taṁ vācanti taṁ ariyānaṁ upavadanavācaṁ.",
  "tika-s0519t4:299_1": "Taṁ cittanti samuṭṭhāpakacittaṁ.",
  "tika-s0519t4:299_2": "Taṁ diṭṭhinti yena micchāgāhena ariye anuddhaṁseti,",
  "tika-s0519t4:299_3": "micchābhinivesaṁ.",
  "tika-s0519t4:299_4": "Ayampettha attho –",
  "tika-s0519t4:299_5": "yathā nāma hetusampannassa bhikkhuno visuddhaṁ sīlaṁ,",
  "tika-s0519t4:299_6": "samādhiñca sampādetvā ṭhitassa dandho satuppādo khippābhiññāya diṭṭheva dhamme aññā,",
  "tika-s0519t4:299_7": "sati vā upādisese anāgāmitā.",
  "tika-s0519t4:299_8": "Evamevaṁ yo ariyūpavādī yathāvuttacittadiṭṭhīhi apakkamitvā appatirūpaṁ sabhāvaṁ “mayā, bhante,",
  "tika-s0519t4:299_9": "tumhākaṁ upari vutta’nti accayadesanāya te na khamāpeti,",
  "tika-s0519t4:299_10": "so kāyassa bhedā niraye evāti.",
  "tika-s0519t4:299_11": "Tesu pasannacittassa khamāpanañhettha tesaṁ vācādīnaṁ pahānaṁ paṭinissaggova.",
  "tika-s0519t4:299_12": "Ito sāvajjataraṁ nāma aññaṁ natthi sabbānatthavidhānato,",
  "tika-s0519t4:299_13": "sabbahitasukhaparidhaṁsanato ca.",
  "tika-s0519t4:300_0": "Kāyassabhedāti idha kāyasaddo attabhāvapariyāyoti āha “upādinnakkhandhapariccāgā”ti.",
  "tika-s0519t4:300_1": "Tadanantaranti tassa maraṇasaṅkhātassa khandhapariccāgassa anantaraṁ.",
  "tika-s0519t4:300_2": "Abhinibbattakkhandhattho parasaddo,",
  "tika-s0519t4:300_3": "anorimabhūtavatthuvisayo vā siyā,",
  "tika-s0519t4:300_4": "avadhivisesanamattaṁ vā.",
  "tika-s0519t4:300_5": "Tesu purimaṁ sandhāyāha “abhinibbattakkhandhaggahaṇe”ti,",
  "tika-s0519t4:300_6": "pacchimassa pana vasena “cutito uddha”nti.",
  "tika-s0519t4:301_0": "Vuttavipariyāyenāti “suṭṭhu caritaṁ, sobhanaṁ vā carita”ntiādinā. Hanananti ghātanaṁ.",
  "tika-s0519t4:302_0": "Kāraṇākāraṇanti ṭhānāṭṭhānaṁ.",
  "tika-s0519t4:302_1": "Cetanācetanāsampayuttadhamme nirayādinibbānagāmipaṭipadābhūte kammanti gahetvā āha “kammaparicchedamevā”ti.",
  "tika-s0519t4:302_2": "Kammavipākantaraṁ kammavipākaviseso kammavipākassa vibhāgo.",
  "tika-s0519t4:302_3": "Appetuṁ na sakkoti aṭṭhamanavamabalāni viya,",
  "tika-s0519t4:302_4": "taṁsadisaṁ iddhividhañāṇaṁ viya vikubbituṁ,",
  "tika-s0519t4:302_5": "etenassa balasadisatañca nivāreti.",
  "tika-s0519t4:302_6": "Jhānādiñāṇaṁ viya vā appetuṁ,",
  "tika-s0519t4:302_7": "vikubbituñca.",
  "tika-s0519t4:302_8": "Yadipi hi jhānādipaccavekkhaṇāñāṇaṁ idha chaṭṭhaṁ balanti tassa savitakkasavicāratā vuttā,",
  "tika-s0519t4:302_9": "tathāpi jhānādīhi vinā paccavekkhaṇā natthīti jhānādisahagataṁ ñāṇaṁ tadantogadhaṁ katvā evaṁ vuttaṁ.",
  "tika-s0519t4:302_10": "Atha vā sabbaññutaññāṇaṁ jhānādikiccaṁ viya na sabbaṁ balakiccaṁ kātuṁ sakkotīti dassetuṁ “jhānaṁ hutvā appetuṁ,",
  "tika-s0519t4:302_11": "iddhi hutvā vikubbituñca na sakkotī”ti vuttaṁ,",
  "tika-s0519t4:302_12": "na pana kassaci balassa jhānaiddhibhāvoti daṭṭhabbaṁ.",
  "tika-s0519t4:303_0": "Vicayahārasampātavaṇṇanā niṭṭhitā.",
  "tika-s0519t4:304_0": "3. Yuttihārasampātavaṇṇanā",
  "tika-s0519t4:305_0": "65.",
  "tika-s0519t4:305_1": "Paṭipakkhapaṭibāḷhā kusalā dhammā uppajjitumeva na sakkonti,",
  "tika-s0519t4:305_2": "uppannāpi sammadeva attano kiccaṁ kātuṁ asamatthatāya anuppannasadisāti paṭipakkhanivāraṇena kusalānaṁ",
  "tika-s0519t4:305_3": "dhammānaṁ kiccakaraṇabhāvaṁ dassetuṁ “manacchaṭṭhāni…pe…",
  "tika-s0519t4:305_4": "bhavissatī”ti vuttaṁ.",
  "tika-s0519t4:305_5": "Viharantassāti viharaṇahetu.",
  "tika-s0519t4:305_6": "Viharantoti etthāpi eseva nayo,",
  "tika-s0519t4:305_7": "tena rakkhitacittatā vuttanayena ekantato sammāsaṅkappagocaratāya ca saṁvattatīti dasseti.",
  "tika-s0519t4:305_8": "Vuttanayenāti micchāsaṅkappānaṁ avasaraṁ adatvā visodhitanekkhammādivitakkatāya.",
  "tika-s0519t4:305_9": "Aviparītamevāti kāyādiasubhādito ādānaṁ.",
  "tika-s0519t4:305_10": "Vinipātabhayanti duggatibhayaṁ.",
  "tika-s0519t4:305_11": "Sabbopi cāyamatthoti “sammāsaṅkappagocaro sammādiṭṭhi bhavissatī”tiādīsu attho yuttiyā yutto eva anarūpakāraṇabhāvato.",
  "tika-s0519t4:306_0": "Yuttihārasampātavaṇṇanā niṭṭhitā.",
  "tika-s0519t4:307_0": "4. Padaṭṭhānahārasampātādivaṇṇanā",
  "tika-s0519t4:308_0": "66.",
  "tika-s0519t4:308_1": "Yasmā vā saṁkilesato rakkhitacittassa tīṇi sucaritāni pāripūriṁ gacchanti,",
  "tika-s0519t4:308_2": "tasmā rakkhitacittassāti ettha yāyaṁ rakkhitacittatā,",
  "tika-s0519t4:308_3": "sā kāyasucaritādīnaṁ tiṇṇaṁ sucaritānaṁ padaṭṭhānanti evamettha attho veditabbo.",
  "tika-s0519t4:308_4": "Attādhīnanti attaparādhīnaṁ.",
  "tika-s0519t4:309_0": "Tato evāti kāraṇaggahaṇena phalassa gahitattā eva.",
  "tika-s0519t4:310_0": "68.Tatthaitisaddoti “paripālīyatī”ti itisaddo.",
  "tika-s0519t4:311_0": "73- 4.",
  "tika-s0519t4:311_1": "Pāḷiyaṁ pañcindriyāni tīhi khandhehi saṅgahitānīti ettha saddhāvīriyasatindriyehi pātimokkhādi tividhaṁ sīlaṁ gahitaṁ sodhetabbattā.",
  "tika-s0519t4:311_2": "Tesanti tehi sīlakkhandho saṅgahito.",
  "tika-s0519t4:311_3": "Samādhipaññindriyehi samādhipaññākkhandhā gahitāti pākaṭoyamattho,",
  "tika-s0519t4:311_4": "tathā sesampīti āha “ito paresu…pe…",
  "tika-s0519t4:311_5": "vuttanayamevā”ti.",
  "tika-s0519t4:312_0": "76.Hetuhetusamuppannapaccayapaccayuppannasaṅkhātassāti ettha hetupaccayavibhāgo heṭṭhā vuttoyeva.",
  "tika-s0519t4:313_0": "Padaṭṭhānahārasampātādivaṇṇanā niṭṭhitā.",
  "tika-s0519t4:314_0": "Missakahārasampātavaṇṇanā",
  "tika-s0519t4:315_0": "Idāni yasmā suttesu hārānaṁ yojanānayadassanattā hārasampātadesanā hāravibhaṅgadesanā viya na hārasarūpamattadassanattā,",
  "tika-s0519t4:315_1": "tasmā peṭakopadese āgatanayānusārena aparehi vipariyāyehi hārasampātayojanāvidhiṁ dassento “apicā”tiādimāha.",
  "tika-s0519t4:315_2": "Tattha vijjāvijjāya kusalākusalacittappavattiyā alobhādosalobhadosāpi paramparabhāvena pavattanti nidānabhāvatoti dassento “cha dhammā…pe…",
  "tika-s0519t4:315_3": "mūlānī”ti āha.",
  "tika-s0519t4:315_4": "Yathā ca nidānabhāvena pubbaṅgamatā,",
  "tika-s0519t4:315_5": "evaṁ attano vasevattanenāpi pubbaṅgamatā labbhatevāti vuttaṁ “sādhipatikānaṁ adhipati,",
  "tika-s0519t4:315_6": "sabbacittuppādānaṁ indriyānī”ti.",
  "tika-s0519t4:315_7": "Alobhassāti alobhayuttassa cittuppādassa.",
  "tika-s0519t4:315_8": "Nekkhammacchandenāti kusalacchandena.",
  "tika-s0519t4:315_9": "Nekkhammasaddo pabbajjādīsu niruḷho.",
  "tika-s0519t4:315_10": "Vuttañhi –",
  "tika-s0519t4:316_0": "“Pabbajjā paṭhamaṁ jhānaṁ, nibbānañca vipassanā;",
  "tika-s0519t4:317_0": "Sabbepi kusalā dhammā, ‘nekkhamma’nti pavuccare”ti. –",
  "tika-s0519t4:318_0": "Tesu idha kusalā dhammā adhippetā.",
  "tika-s0519t4:318_1": "Tena vuttaṁ “kusalacchandenā”ti.",
  "tika-s0519t4:318_2": "Nekkhammacchandena upanissayabhūtena,",
  "tika-s0519t4:318_3": "na adhipatibhūtena.",
  "tika-s0519t4:318_4": "Idaṁ vuttaṁ hoti –",
  "tika-s0519t4:318_5": "alobhappadhāno ce cittuppādo hoti,",
  "tika-s0519t4:318_6": "nekkhammacchandena upanissayabhūtena mano tassa pubbaṅgamo hoti.",
  "tika-s0519t4:318_7": "Sesapadadvayepi eseva nayo.",
  "tika-s0519t4:319_0": "Yadaggena tesaṁ dhammānaṁ mano pubbaṅgamaṁ,",
  "tika-s0519t4:319_1": "tadaggena tesaṁ jeṭṭhaṁ,",
  "tika-s0519t4:319_2": "padhānañcāti vuttaṁ “manoseṭṭhāti mano tesaṁ dhammāna”ntiādi.",
  "tika-s0519t4:319_3": "Manomayatā manena katādibhāvo,",
  "tika-s0519t4:319_4": "so ca manassa tesaṁ sahajātādinā paccayabhāvo evāti vuttaṁ “manomayāti…pe…",
  "tika-s0519t4:319_5": "paccayo”ti.",
  "tika-s0519t4:319_6": "Te panāti ettha pana-",
  "tika-s0519t4:319_7": "saddo visesatthadīpako,",
  "tika-s0519t4:319_8": "tenetaṁ dasseti –",
  "tika-s0519t4:319_9": "yadipi tesaṁ dhammānaṁ chandādayopi paccayā eva,",
  "tika-s0519t4:319_10": "indriyādipaccayena pana savisesaṁ paccayabhūtassa manasseva vaseneva vuttaṁ “manomayā”ti.",
  "tika-s0519t4:319_11": "Tattha chandasamudānītāti yathāvuttanekkhammādichandena sammā uddhamuddhaṁ nītā,",
  "tika-s0519t4:319_12": "tato samudāgatāti attho.",
  "tika-s0519t4:319_13": "Tato eva nekkhammavitakkādito samuppannattā anāvilasaṅkappasamuṭṭhānā.",
  "tika-s0519t4:319_14": "Tajjāmanoviññāṇadhātusamphassena sahādhiṭṭhānato phassasamodhānā. “Phuṭṭho,",
  "tika-s0519t4:319_15": "bhikkhave, vedeti,",
  "tika-s0519t4:319_16": "phuṭṭho sañjānāti,",
  "tika-s0519t4:319_17": "phuṭṭho cetetī”ti hi vuttaṁ.",
  "tika-s0519t4:319_18": "Idaṁ manokammanti kāyaṅgavācaṅgacopanaṁ akatvā saddhāsamannāgatena pasannena manasā pavattaṁ idaṁ kusalaṁ manokammaṁ.",
  "tika-s0519t4:319_19": "Taṁ pana anabhijjhāsahagataṁ,",
  "tika-s0519t4:319_20": "abyāpādasahagataṁ,",
  "tika-s0519t4:319_21": "sammādiṭṭhisahagatanti tividhaṁ hoti.",
  "tika-s0519t4:320_0": "Bhāsatīti avisaṁvādanādinā vācaṅgacopanāvasena pavattentiyā vacīviññattiyā sādhetabbaṁ sādhetīti attho,",
  "tika-s0519t4:320_1": "tena kāyadvārato pavattakusalavacīkammampi saṅgahitaṁ hoti.",
  "tika-s0519t4:320_2": "Tathā hi vakkhati “vacīviññattivipphārato,",
  "tika-s0519t4:320_3": "tathā sādiyanato ca bhāsatī”ti.",
  "tika-s0519t4:320_4": "Sabbampi vacīkammaṁ saccādivasena catubbidhaṁ.",
  "tika-s0519t4:320_5": "Karotīti attano,",
  "tika-s0519t4:320_6": "paresañca hitāhitāni kāraṇākāraṇehi kāyaṅgacopanāvasena pavattentiyā kāyaviññattiyā sādhetabbaṁ sādhetīti attho,",
  "tika-s0519t4:320_7": "tena vacīdvārato pavattakusalakāyakammampi saṅgahitaṁ hoti.",
  "tika-s0519t4:320_8": "Tathā ca vakkhati “kāyaviññattivipphārato,",
  "tika-s0519t4:320_9": "tathā sādiyanato ca karotī”ti.",
  "tika-s0519t4:320_10": "Kammapathavasena gayhamāne pāṇātipātādivasena taṁ tividhaṁ hoti.",
  "tika-s0519t4:320_11": "Tenāha “iti dasakusalakammapathādassitā”ti.",
  "tika-s0519t4:320_12": "Dasapuññakiriyavatthuvasenāpi gāthāya attho yujjati.",
  "tika-s0519t4:320_13": "Tathā hi vakkhati “so pasannacitto”tiādi.",
  "tika-s0519t4:320_14": "Bhāsati vā karoti vā kevalaṁ manasā pavattatīti aniyamattho vā- saddo.",
  "tika-s0519t4:320_15": "Tathā ceva saṁvaṇṇitaṁ.",
  "tika-s0519t4:321_0": "Dasavidhassa kusalakammassāti dasavidhassa kusalakammapathakammassa,",
  "tika-s0519t4:321_1": "vakkhamānanayena vā dasapuññakiriyavatthusaṅkhātassa kusalakammassa.",
  "tika-s0519t4:321_2": "Nanu tattha dānādimayaṁ tividhameva puññakiriyavatthu vuttanti? Saccaṁ,",
  "tika-s0519t4:321_3": "taṁ pana itaresaṁ tadantogadhattā.",
  "tika-s0519t4:322_0": "“Sukhamanvetī”ti saṅkhepena vuttaṁ sukhānugamaṁ vitthārena dassento “idhassu puriso”tiādimāha.",
  "tika-s0519t4:322_1": "Tattha evaṁ santanti evaṁ bhūtaṁ,",
  "tika-s0519t4:322_2": "appahīnānusayo hutvā sukhavedanīyaphassasambhūtanti attho.",
  "tika-s0519t4:323_0": "Tattha “yaṁ mano”tiādinā gāthātthavasena catusaccaṁ niddhāreti.",
  "tika-s0519t4:323_1": "Ādito vavatthāpitesu khandhādīsu khandhamukhena saccānaṁ kathitattā sattānaṁ bhinnarucibhāvato nānānayehi vipassanābhūmikosallatthaṁ,",
  "tika-s0519t4:323_2": "pubbāparasambandhadassanatthañca evaṁ vuttaṁ “evaṁ…pe…",
  "tika-s0519t4:323_3": "niddhāretabbānī”ti.",
  "tika-s0519t4:323_4": "Saccamukhena assādādike niddhāretvā desanāhārasampātaṁ yojetuṁ “tattha samudayenā”tiādimāha,",
  "tika-s0519t4:323_5": "taṁ vuttanayameva.",
  "tika-s0519t4:323_6": "Yañhettha aññampi atthato na vibhattaṁ,",
  "tika-s0519t4:323_7": "taṁ heṭṭhā vuttanayattā,",
  "tika-s0519t4:323_8": "uttānatthattā cāti veditabbaṁ.",
  "tika-s0519t4:324_0": "Mananalakkhaṇeti mananalakkhaṇahetu.",
  "tika-s0519t4:324_1": "“Mananalakkhaṇenā”ti vā pāṭho.",
  "tika-s0519t4:324_2": "Īhābhāvato byāpārābhāvato.",
  "tika-s0519t4:324_3": "Yena pasādena samannāgatattā mano “pasanno”ti vutto,",
  "tika-s0519t4:324_4": "tassa pasādassa kiccaṁ mane āropetvā āha “akālusiyato,",
  "tika-s0519t4:324_5": "ārammaṇassa okappanato ca pasannenā”ti.",
  "tika-s0519t4:324_6": "Tathā sādiyanatoti vācāya vattabbaṁ avatvāva phassasādiyanato anujānato.",
  "tika-s0519t4:324_7": "Dutiye tathā sādiyanatoti kāyena kātabbaṁ yathā kataṁ hoti,",
  "tika-s0519t4:324_8": "tathā vācāya saṁvidhānato.",
  "tika-s0519t4:324_9": "Tathā pasutattāti yathā sukhamanveti,",
  "tika-s0519t4:324_10": "tathā upacitattā evāti attho.",
  "tika-s0519t4:324_11": "Tatoti tato kāraṇā,",
  "tika-s0519t4:324_12": "manasā pasannena,",
  "tika-s0519t4:324_13": "bhāsanena,",
  "tika-s0519t4:324_14": "karaṇena ca hetunāti vuttaṁ hoti.",
  "tika-s0519t4:324_15": "Anaññatthāti etasmiṁ pana atthe.",
  "tika-s0519t4:324_16": "Tatoti tato eva.",
  "tika-s0519t4:324_17": "Yo hi pasannamano tena yaṁ bhāsanaṁ,",
  "tika-s0519t4:324_18": "karaṇañca,",
  "tika-s0519t4:324_19": "tato eva naṁ sukhamanvetīti vuttaṁ hoti.",
  "tika-s0519t4:324_20": "Sātabhāvatoti sātavedanābhāvato.",
  "tika-s0519t4:324_21": "Iṭṭhabhāvatoti manāpabhāvato.",
  "tika-s0519t4:324_22": "Kammato vipākuppattiphaladānasamatthabhāvena kammassa nibbattattā vipākasseva anibbattattāti āha “katū…pe…",
  "tika-s0519t4:324_23": "anvetīti vutta”nti kāraṇāyatta vuttitoti katabhāvahetukattā kammassāti adhippāyo.",
  "tika-s0519t4:324_24": "Asaṅkantitoti yasmiṁ santāne kammaṁ nibbattaṁ,",
  "tika-s0519t4:324_25": "tadaññasantānā saṅkamanato.",
  "tika-s0519t4:325_0": "Ādhipaccayogatoti sahajātādhipativasena ādhipaccayuttattā.",
  "tika-s0519t4:325_1": "Sahajātadhammānañhi taṁsampayuttassa manassa vasena pubbaṅgamatā idhādhippetā.",
  "tika-s0519t4:325_2": "Tato evāti ādhipaccayogato eva.",
  "tika-s0519t4:325_3": "Manassāti upayogatthe sāmivacanaṁ.",
  "tika-s0519t4:325_4": "Tesaṁ dhammānanti sambandho.",
  "tika-s0519t4:325_5": "Kusalabhāvo yujjati pasādassa yonisomanasikārahetukattā.",
  "tika-s0519t4:325_6": "Nanu vibhajjabyākaraṇesu tesaṁ sāvakānaṁ saddhā uppajjatīti?",
  "tika-s0519t4:325_7": "Nāyaṁ saddhā,",
  "tika-s0519t4:325_8": "tadākārā pana akusalā dhammā tathā vuccantīti veditabbaṁ.",
  "tika-s0519t4:325_9": "Tathā hi vakkhati “nāyaṁ pasādo”tiādi.",
  "tika-s0519t4:325_10": "Sukhaṁ anvetīti yujjati kammassa phaladāne samatthabhāvato.",
  "tika-s0519t4:325_11": "Yathā hi kataṁ kammaṁ phaladānasamatthaṁ hoti,",
  "tika-s0519t4:325_12": "tathā kataṁ upacitanti vuccatīti.",
  "tika-s0519t4:326_0": "Manopavicārā idha nekkhammasitā somanassūpavicārā,",
  "tika-s0519t4:326_1": "upekkhūpavicārā ca veditabbā kusalādhikārattā.",
  "tika-s0519t4:326_2": "Te pana yasmā cittaṁ nissāyeva pavattanti,",
  "tika-s0519t4:326_3": "nānissāya,",
  "tika-s0519t4:326_4": "tasmā vuttaṁ “mano manopavicārānaṁ padaṭṭhāna”nti.",
  "tika-s0519t4:326_5": "Kusalapakkhassa padaṭṭhānanti ettha kusalo tāva phasso kusalassa vedanākkhandhassa saññākkhandhassa saṅkhārakkhandhassa sahajātādinā paccayo hoti. “Phuṭṭho,",
  "tika-s0519t4:326_6": "bhikkhave, vedeti,",
  "tika-s0519t4:326_7": "phuṭṭho sañjānāti,",
  "tika-s0519t4:326_8": "phuṭṭho cetetī”ti vuttaṁ.",
  "tika-s0519t4:326_9": "Evaṁ vedanādīnampi veditabbaṁ.",
  "tika-s0519t4:326_10": "Saddhādīnampi paccayabhāve vattabbameva natthi.",
  "tika-s0519t4:326_11": "Sabbassāti catubhūmakassa.",
  "tika-s0519t4:326_12": "Kāmāvacarā hi kusalā dhammā yathārahaṁ catubhūmakassāpi kusalassa paccayā honti,",
  "tika-s0519t4:326_13": "evaṁ itarabhūmakāpi.",
  "tika-s0519t4:327_0": "“Pasannena manasā bhāsatī”ti vuttattā visesato sammāvācāpaccayaṁ bhāsanaṁ idhādhippetanti vuttaṁ “bhāsatīti sammāvācā”ti.",
  "tika-s0519t4:327_1": "Tatthāyamadhippāyo “bhāsatīti yamidaṁ padaṁ,",
  "tika-s0519t4:327_2": "iminā sammāvācā gahitā hotī”ti.",
  "tika-s0519t4:327_3": "Karotīti sammākammantoti etthāpi eseva nayo.",
  "tika-s0519t4:327_4": "Suparisuddhe kāyavacīkamme ṭhitassa ājīvapārisuddhi,",
  "tika-s0519t4:327_5": "na itarassāti vuttaṁ “te sammāājīvassa padaṭṭhāna”nti.",
  "tika-s0519t4:327_6": "Tattha teti sammāvācākammantā.",
  "tika-s0519t4:327_7": "Yasmā pana ājīvaṭṭhamake sīle patiṭṭhitassa uppannānuppannānaṁ akusaladhammānaṁ pahānānuppādanāni,",
  "tika-s0519t4:327_8": "anuppannuppannānaṁ kusaladhammānaṁ uppādanapāripūriyā ca sambhavanti,",
  "tika-s0519t4:327_9": "tathā sammāvāyāme ṭhitasseva kāyādīsu subhasaññādividdhaṁsinī sammāsati sambhavati,",
  "tika-s0519t4:327_10": "tasmā vuttaṁ “sammāājīvo…pe…padaṭṭhāna”nti.",
  "tika-s0519t4:327_11": "Jeṭṭhakasīlaṁ pātimokkhasaṁvaro,",
  "tika-s0519t4:327_12": "saddhāsādhano ca soti āha “taṁ sīlassa padaṭṭhāna”nti.",
  "tika-s0519t4:328_0": "Tesanti kāyavacīkammānaṁ. Kammapaccayatāyāti kusalakammahetukatāya.",
  "tika-s0519t4:329_0": "Padattho ca vuttanayenāti “mananato ārammaṇavijānanato”tiādinā.",
  "tika-s0519t4:330_0": "Ayaṁāvaṭṭoti ayaṁ sabhāgavisabhāgadhammāvaṭṭanavasena āvaṭṭo.",
  "tika-s0519t4:330_1": "Ettha hi kusalamūlasammattamaggādiniddhāraṇā sabhāgadhammāvaṭṭanā.",
  "tika-s0519t4:330_2": "Avijjābhavataṇhānaṁ niddhāraṇā visabhāgadhammāvaṭṭanā.",
  "tika-s0519t4:331_0": "Vibhattihāre padaṭṭhānabhūmivibhāgā vuttanayā,",
  "tika-s0519t4:331_1": "suviññeyyā cāti dhammavibhāgameva dassento “nayida”ntiādimāha.",
  "tika-s0519t4:331_2": "Tattha “nayidaṁ yathārutavasena gahetabba”nti suttassa neyyatthataṁ vatvā “yohī”tiādinā taṁ vivarati.",
  "tika-s0519t4:331_3": "“Dukkhameva anvetī”ti kasmā vuttaṁ,",
  "tika-s0519t4:331_4": "nanu yattha katthaci hitesitā kusalamevāti?",
  "tika-s0519t4:331_5": "Nayidamīdisaṁ sandhāya vuttaṁ,",
  "tika-s0519t4:331_6": "adhammaṁ pana dhammoti,",
  "tika-s0519t4:331_7": "dhammañca pana adhammoti dīpanena lokassa sabbānatthabījabhūtesu sakalahitasukhupāyapaṭikkhepakesu titthakaresu",
  "tika-s0519t4:331_8": "asantaguṇasambhāvanavasena pavattamicchādhimokkhaṁ sandhāya vuttaṁ.",
  "tika-s0519t4:331_9": "Yo hi loke appamattakampi puññaṁ kātukāmaṁ pāpikaṁ diṭṭhiṁ nissāya paṭibāhati,",
  "tika-s0519t4:331_10": "sopi gārayho,",
  "tika-s0519t4:331_11": "kimaṅgaṁ pana ariyavinaye sammāpaṭipattiṁ paṭibāhantesūti dukkhaphalāva tattha sambhāvanāpasaṁsā payirupāsanā.",
  "tika-s0519t4:331_12": "Tathā hi vuttaṁ –",
  "tika-s0519t4:331_13": "“na kho ahaṁ,",
  "tika-s0519t4:331_14": "moghapurisa,",
  "tika-s0519t4:331_15": "arahattassa maccharāyāmi,",
  "tika-s0519t4:331_16": "apica tuyhevetaṁ pāpakaṁ diṭṭhigataṁ…pe…",
  "tika-s0519t4:331_17": "dīgharattaṁ ahitāya dukkhāya saṁvattatī”ti,",
  "tika-s0519t4:331_18": "“yo nindiyaṁ pasaṁsati,",
  "tika-s0519t4:331_19": "sabbassāpi anatthassa mūlaṁ bālūpasevanā”ti ca.",
  "tika-s0519t4:332_0": "Idañhi suttanti “manopubbaṅgamā…pe…pada”nti paṭhamaṁ gāthaṁ sandhāya vadati.",
  "tika-s0519t4:332_1": "Etassāti saṁvaṇṇiyamānasuttassa.",
  "tika-s0519t4:333_0": "Kiccapaññattīti adhipatipaccayasaṅkhātassa kiccassa paññāpanaṁ.",
  "tika-s0519t4:333_1": "Padhānapaññattīti padhānabhāvassa paññāpanā.",
  "tika-s0519t4:333_2": "Sahajātapaññattīti tesaṁ dhammānaṁ manasā sahabhāvapaññāpanā.",
  "tika-s0519t4:334_0": "Mahābhūtātīti itisaddo ādiattho, tena mahābhūtāvinābhāvī sabbo rūpadhammo saṅgayhati.",
  "tika-s0519t4:335_0": "“Manopubbaṅgamā”ti samāsapade “mano”ti padaṁ tadavayavamattanti āha “neva padasuddhī”ti.",
  "tika-s0519t4:335_1": "Tenevāha “manopubbaṅgamāti padasuddhī”ti.",
  "tika-s0519t4:335_2": "“Chāyāva anapāyinī”ti idaṁ sukhānugamassa udāharaṇamattaṁ,",
  "tika-s0519t4:335_3": "na yathādhippetatthaparisamāpanaṁ.",
  "tika-s0519t4:335_4": "“Sukhamanvetī”ti pana yathādhippetatthaparisamāpananti vuttaṁ “padasuddhi ceva ārambhasuddhi cā”ti.",
  "tika-s0519t4:336_0": "Ekattatāti manopubbaṅgamādisāmaññaṁ sandhāya vadati.",
  "tika-s0519t4:336_1": "Evaṁ sesesupi.",
  "tika-s0519t4:336_2": "Vemattatā “manopubbaṅgamā”tiādinā sāmaññato vuttadhamme pasādo dhāraṇāya nivattetvā pasannasaṅkhāte visese avaṭṭhāpanato.",
  "tika-s0519t4:336_3": "Sesesupi eseva nayo.",
  "tika-s0519t4:336_4": "Pasādo sinehasabhāvo,",
  "tika-s0519t4:336_5": "assaddhiyaṁ viya lūkhasabhāvaṁ dosaṁ vinodetīti āha “byāpādavikkhambhanato”ti.",
  "tika-s0519t4:336_6": "Bahiddhāti saddheyyavatthuṁ sandhāyāha.",
  "tika-s0519t4:336_7": "Okappanatoti ārammaṇaṁ anupavisitvā anupakkhanditvā saddahanato.",
  "tika-s0519t4:337_0": "Deyyadhammādayoti ettha ādisaddena saṁvegahirottappakasiṇamaṇḍalādayo saṅgayhanti.",
  "tika-s0519t4:337_1": "Iṭṭhārammaṇādayoti ādisaddena iṭṭhamajjhattārammaṇā,",
  "tika-s0519t4:337_2": "dvāradhammā,",
  "tika-s0519t4:337_3": "manasikāroti evamādīnaṁ saṅgaho daṭṭhabbo.",
  "tika-s0519t4:337_4": "Tathā phassoti yathā vedanādīnaṁ iṭṭhārammaṇādayo paccayo,",
  "tika-s0519t4:337_5": "evaṁ phassopīti paccayatāsāmaññameva upasaṁharati tathā- saddo.",
  "tika-s0519t4:337_6": "Vedanādīnanti hi vedanādayo tayo khandhā gahitā.",
  "tika-s0519t4:337_7": "Viññāṇassa vedanādayoti nāmarūpaṁ sandhāya vadati.",
  "tika-s0519t4:338_0": "“Sīlamayassa adoso padaṭṭhāna”nti vuttaṁ khantipadhānattā sīlassa.",
  "tika-s0519t4:338_1": "Adhiṭṭhātīti anuyuñjati uppādeti.",
  "tika-s0519t4:338_2": "Soti evaṁ kusalacittaṁ bhāvento.",
  "tika-s0519t4:338_3": "“Anuppannāna”ntiādinā bhāvanāpahānasamāropanāni dassento nibbedhabhāgiyavasena gāthāya atthaṁ vicinitvā samāropeti,",
  "tika-s0519t4:338_4": "evampi sakkā yojetunti vāsanābhāgiyavasena padaṭṭhānaniddese udāharīyati.",
  "tika-s0519t4:339_0": "Evaṁ “manopubbaṅgamā dhammā”ti gāthāya vasena hārasampātayojanāvidhiṁ dassetvā idāni gāthāntarena dassetuṁ “tathā dadato puñña”ntiādimāha.",
  "tika-s0519t4:339_1": "Tattha bhāvanāmayanti paññābhāvanāmayaṁ.",
  "tika-s0519t4:340_0": "“Alobho kusalamūla”ntiādi dānādīnaṁ alobhādipadhānattā vuttaṁ,",
  "tika-s0519t4:340_1": "sabbattha ca “vutta”nti padaṁ ānetvā yojetabbaṁ.",
  "tika-s0519t4:340_2": "Tesanti rāgādīnaṁ.",
  "tika-s0519t4:340_3": "Nissaraṇanti ca parinibbānameva sandhāya vadati.",
  "tika-s0519t4:341_0": "Pariccāgasīlo alobhajjhāsayo kāmesu ādīnavadassāvī sammadeva sīlaṁ paripūretīti āha “dadato…pe…",
  "tika-s0519t4:341_1": "padaṭṭhāna”nti.",
  "tika-s0519t4:341_2": "Idha oḷārikā nāma kilesā vītikkamāvatthānaṁ,",
  "tika-s0519t4:341_3": "tappahānaṁ tadaṅgappahānena veditabbaṁ.",
  "tika-s0519t4:341_4": "Majjhimānanti pariyuṭṭhānāvatthānaṁ.",
  "tika-s0519t4:341_5": "Sukhumānanti anusayāvatthānaṁ.",
  "tika-s0519t4:341_6": "Katāvībhūmi nti khīṇāsavabhūmiṁ.",
  "tika-s0519t4:342_0": "Dadatoti maggasahagatena alobhena sadevakassa lokassa abhayadānaṁ dadato.",
  "tika-s0519t4:342_1": "Puññanti lokuttarakusalaṁ.",
  "tika-s0519t4:342_2": "Saṁyamatoti maggapariyāpannehi sammāvācākammantājīvehi diṭṭhekaṭṭhādisaṁkilesato maggasaṁyamena saṁyamantassa.",
  "tika-s0519t4:342_3": "Veranti pāṇātipātādipāpaṁ.",
  "tika-s0519t4:342_4": "Kusaloti maggasammādiṭṭhiyā kusalo vicakkhaṇo.",
  "tika-s0519t4:342_5": "Jahāti pāpakanti tehi tehi maggehi taṁ taṁ pahātabbaṁ pāpadhammaṁ odhiso jahāti samucchindati.",
  "tika-s0519t4:342_6": "Tenāha “maggo vutto”ti.",
  "tika-s0519t4:343_0": "“Dadato”tiādinā pubbe avibhāgena kusalamūlāni uddhaṭānīti idāni vibhāgena tāni uddharanto “lokiyakusalamūla”ntiādimāha.",
  "tika-s0519t4:344_0": "Puthujjanabhūmi sekkhabhūmi dassitā pahānassa vippakatabhāvadīpanato.",
  "tika-s0519t4:344_1": "Asekkhabhūmi dassitā anupādāparinibbānadīpanato.",
  "tika-s0519t4:345_0": "Saggagāminī paṭipadā pubbabhāgappaṭipatti.",
  "tika-s0519t4:346_0": "Puññe kathite puññaphalampi kathitameva hotīti vuttaṁ “dadato…pe…",
  "tika-s0519t4:346_1": "desanamāhā”ti.",
  "tika-s0519t4:346_2": "Saccakammaṭṭhānena vinā saṁkilesappahānaṁ natthīti dassento āha “kusalo…pe…",
  "tika-s0519t4:346_3": "desanamāhā”ti.",
  "tika-s0519t4:347_0": "Verasaddo adinnādānādipāpadhammesupi niruḷhoti vuttaṁ “evaṁ sabbānipi sikkhāpadāni vitthāretabbānī”ti.",
  "tika-s0519t4:347_1": "Dvepi vimuttiyo sekkhāsekkhavimuttiyo,",
  "tika-s0519t4:347_2": "saupādisesaanupādisesavimuttiyo ca.",
  "tika-s0519t4:347_3": "Tathā hi vakkhati “nibbutoti dve nibbānadhātuyo”tiādi.",
  "tika-s0519t4:348_0": "Kāraṇūpacārena,",
  "tika-s0519t4:348_1": "kāraṇaggahaṇena vā phalaṁ gahitanti āha “dve sugatiyo”tiādi.",
  "tika-s0519t4:348_2": "Vaṭṭavivaṭṭasampattiyo imissā desanāya phalaṁ,",
  "tika-s0519t4:348_3": "tassa dānaṁ sīlaṁ bhāvanā upāyo,",
  "tika-s0519t4:348_4": "“sampattidvayaṁ icchantena dānādīsu appamattena bhavitabba”nti ayamettha bhagavato āṇattīti imamatthaṁ",
  "tika-s0519t4:348_5": "sandhāyāha “phalādīni yathārahaṁ veditabbānī”ti.",
  "tika-s0519t4:349_0": "Vicayoti vicayahārasampāto,",
  "tika-s0519t4:349_1": "so vuccatīti attho.",
  "tika-s0519t4:349_2": "Esa nayo ito paresupi.",
  "tika-s0519t4:349_3": "“Tividhampi dānamaya”ntiādinā padatthavicayaṁ dasseti,",
  "tika-s0519t4:349_4": "tena assādādayo,",
  "tika-s0519t4:349_5": "itare ca vicayahārapadatthā atthato vicitā eva hontīti.",
  "tika-s0519t4:349_6": "Rūpādiārammaṇassa pariccāgo vuttoti sambandho.",
  "tika-s0519t4:349_7": "Sabboti sakalo anavasesato kiccassa vuttattā.",
  "tika-s0519t4:350_0": "Dānābhiratassa cāgādhiṭṭhānaṁ pāripūriṁ gacchatīti vuttaṁ “dadato…pe…",
  "tika-s0519t4:350_1": "padaṭṭhāna”nti.",
  "tika-s0519t4:350_2": "Viratisacce,",
  "tika-s0519t4:350_3": "vacīsacce ca tiṭṭhato saccādhiṭṭhānaṁ pāripūriṁ gacchatīti vuttaṁ “saṁyama…pe…",
  "tika-s0519t4:350_4": "padaṭṭhāna”nti.",
  "tika-s0519t4:350_5": "Kosallayogato ca pāpappahānato ca paññāpāripūriṁ gacchatīti vuttaṁ “kusalo…pe…",
  "tika-s0519t4:350_6": "padaṭṭhāna”nti.",
  "tika-s0519t4:350_7": "Anavasesarāgādīsu pahīnesu upasamo upaṭṭhito nāma hotīti vuttaṁ “rāga…pe…",
  "tika-s0519t4:350_8": "padaṭṭhāna”nti.",
  "tika-s0519t4:351_0": "Kusaloti puggalādhiṭṭhānena kosallasammādiṭṭhi vuttāti āha “kusalo…pe…",
  "tika-s0519t4:351_1": "maggaṅgādibhāvena ekalakkhaṇattā”ti.",
  "tika-s0519t4:351_2": "Ādisaddena bodhipakkhiyabhāvādiṁ saṅgaṇhāti.",
  "tika-s0519t4:351_3": "Khepetabbabhāvenāti pahātabbabhāvena.",
  "tika-s0519t4:352_0": "Averatanti asapattataṁ.",
  "tika-s0519t4:352_1": "Kusaladhammehīti anavajjadhammehi,",
  "tika-s0519t4:352_2": "phalanibbānehīti adhippāyo.",
  "tika-s0519t4:352_3": "Dānassa mahapphalatā,",
  "tika-s0519t4:352_4": "sīlādiguṇehi satthu anuttaradakkhiṇeyyabhāvo,",
  "tika-s0519t4:352_5": "anupādāparinibbānanti imesaṁ paccavekkhaṇā imassa dānassa nidānanti ayamattho pāḷiyaṁ niruḷhova.",
  "tika-s0519t4:352_6": "Nibbacananidānasandhayo suviññeyyāvāti āha “nibbacananidānasandhayo vattabbā”ti.",
  "tika-s0519t4:353_0": "Paṭipakkhaniddesena samudayoti desanatthaṁ paṭipakkhaniddesanena niddhārito ayaṁ macchariyādisaṁkilesapakkhiko samudayo.",
  "tika-s0519t4:353_1": "Alobhena…pe…",
  "tika-s0519t4:353_2": "dānādīhīti yehi alobhādīhi dānādayo dhammā sambhavanti,",
  "tika-s0519t4:353_3": "tāni dānādiggahaṇeneva gahitānīti kusalamūlāni niddhāreti “imāni tīṇi kusalānī”ti.",
  "tika-s0519t4:353_4": "Tesanti kusalamūlānaṁ.",
  "tika-s0519t4:354_0": "Bhayahetu deti paṇṇākārādivasena.",
  "tika-s0519t4:354_1": "Rāgahetu deti sabhāgavatthussa.",
  "tika-s0519t4:354_2": "Āmisakiñcikkhahetu deti lañjādivasena.",
  "tika-s0519t4:354_3": "Anukampanto vā karuṇākhette.",
  "tika-s0519t4:354_4": "Apacayamāno guṇakhette,",
  "tika-s0519t4:354_5": "upakārakhette vā.",
  "tika-s0519t4:354_6": "Bhayūparatoti bhayena orato.",
  "tika-s0519t4:354_7": "Tena tathārūpena saṁyamena veraṁ na ciyateva.",
  "tika-s0519t4:354_8": "Evaṁ sabbassa akusalassa pāpako vipākoti yojanā.",
  "tika-s0519t4:355_0": "“Dadato”tiādinā yathā dānapaṭikkhepena parivattanaṁ dassitaṁ,",
  "tika-s0519t4:355_1": "evaṁ pahānapaṭikkhepenapi parivattanaṁ dassetabbanti vuttaṁ “akusalo pana na jahātī”ti.",
  "tika-s0519t4:356_0": "Kammaphalaṁ saddahanto dānakiriyāyaṁ padahanto yena vidhinā dānaṁ dātabbaṁ,",
  "tika-s0519t4:356_1": "tattha satiṁ upaṭṭhapento cittaṁ samādahanto sammādiṭṭhiṁ purakkharonto dāne sammāpaṭipanno hotīti āha “dānaṁ nāma…pe… hotī”ti.",
  "tika-s0519t4:357_0": "Bhāvanāpahānasamāropanāni pāḷiyaṁ sarūpato viññāyantīti padaṭṭhānavevacanasamāropanāni dassetuṁ “taṁ sīlassa padaṭṭhāna”ntiādi vuttaṁ,",
  "tika-s0519t4:357_1": "taṁ suviññeyyaṁ.",
  "tika-s0519t4:357_2": "Aññañca yadettha atthato na vibhattaṁ,",
  "tika-s0519t4:357_3": "taṁ vuttanayattā,",
  "tika-s0519t4:357_4": "uttānatthattā cāti veditabbaṁ.",
  "tika-s0519t4:358_0": "Hārasampātavāravaṇṇanā niṭṭhitā."
}