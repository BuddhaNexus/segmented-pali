{
  "sn55:1.0.1_0": "Saṁyutta Nikāya 55.1",
  "sn55:1.0.2_0": "1. Veḷudvāravagga",
  "sn55:1.0.3_0": "Cakkavattirājasutta",
  "sn55:1.1.1_0": "Sāvatthinidānaṁ.",
  "sn55:1.1.2_0": "Tatra kho bhagavā …pe… etadavoca:",
  "sn55:1.1.3_0": "“kiñcāpi,",
  "sn55:1.1.3_1": "bhikkhave,",
  "sn55:1.1.3_2": "rājā cakkavattī catunnaṁ dīpānaṁ issariyādhipaccaṁ rajjaṁ kāretvā kāyassa bhedā paraṁ maraṇā sugatiṁ",
  "sn55:1.1.3_3": "saggaṁ lokaṁ upapajjati devānaṁ tāvatiṁsānaṁ sahabyataṁ,",
  "sn55:1.1.3_4": "so tattha nandane vane accharāsaṅghaparivuto dibbehi ca pañcahi kāmaguṇehi samappito samaṅgībhūto paricāreti,",
  "sn55:1.1.3_5": "so catūhi dhammehi asamannāgato,",
  "sn55:1.1.3_6": "atha kho so aparimuttova nirayā aparimutto tiracchānayoniyā aparimutto pettivisayā aparimutto apāyaduggativinipātā.",
  "sn55:1.1.4_0": "Kiñcāpi,",
  "sn55:1.1.4_1": "bhikkhave,",
  "sn55:1.1.4_2": "ariyasāvako piṇḍiyālopena yāpeti,",
  "sn55:1.1.4_3": "nantakāni ca dhāreti,",
  "sn55:1.1.4_4": "so catūhi dhammehi samannāgato,",
  "sn55:1.1.4_5": "atha kho so parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:1.2.1_0": "Katamehi catūhi?",
  "sn55:1.2.2_0": "Idha, bhikkhave, ariyasāvako buddhe aveccappasādena samannāgato hoti:",
  "sn55:1.2.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "sn55:1.2.4_0": "Dhamme aveccappasādena samannāgato hoti:",
  "sn55:1.2.5_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.",
  "sn55:1.2.6_0": "Saṅghe aveccappasādena samannāgato hoti:",
  "sn55:1.2.7_0": "‘suppaṭipanno bhagavato sāvakasaṅgho,",
  "sn55:1.2.7_1": "ujuppaṭipanno bhagavato sāvakasaṅgho,",
  "sn55:1.2.7_2": "ñāyappaṭipanno bhagavato sāvakasaṅgho,",
  "sn55:1.2.7_3": "sāmīcippaṭipanno bhagavato sāvakasaṅgho,",
  "sn55:1.2.7_4": "yadidaṁ—cattāri purisayugāni aṭṭha purisapuggalā,",
  "sn55:1.2.7_5": "esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti.",
  "sn55:1.2.8_0": "Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.",
  "sn55:1.2.9_0": "Imehi catūhi dhammehi samannāgato hoti.",
  "sn55:1.2.10_0": "Yo ca,",
  "sn55:1.2.10_1": "bhikkhave,",
  "sn55:1.2.10_2": "catunnaṁ dīpānaṁ paṭilābho,",
  "sn55:1.2.10_3": "yo catunnaṁ dhammānaṁ paṭilābho catunnaṁ dīpānaṁ paṭilābho catunnaṁ dhammānaṁ paṭilābhassa kalaṁ nāgghati soḷasin”ti.",
  "sn55:1.2.11_0": "Paṭhamaṁ.",
  "sn55:2.0.1_0": "Saṁyutta Nikāya 55.2",
  "sn55:2.0.2_0": "1. Veḷudvāravagga",
  "sn55:2.0.3_0": "Brahmacariyogadhasutta",
  "sn55:2.1.1_0": "“Catūhi,",
  "sn55:2.1.1_1": "bhikkhave,",
  "sn55:2.1.1_2": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:2.2.1_0": "Katamehi catūhi?",
  "sn55:2.2.2_0": "Idha, bhikkhave, ariyasāvako buddhe aveccappasādena samannāgato hoti:",
  "sn55:2.2.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "sn55:2.2.4_0": "Dhamme …pe…",
  "sn55:2.2.5_0": "saṅghe …pe…",
  "sn55:2.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:2.2.7_0": "Imehi kho,",
  "sn55:2.2.7_1": "bhikkhave,",
  "sn55:2.2.7_2": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:2.3.1_0": "Idamavoca bhagavā.",
  "sn55:2.3.2_0": "Idaṁ vatvāna sugato athāparaṁ etadavoca satthā:",
  "sn55:2.4.1_0": "“Yesaṁ saddhā ca sīlañca,",
  "sn55:2.4.2_0": "Pasādo dhammadassanaṁ;",
  "sn55:2.4.3_0": "Te ve kālena paccenti,",
  "sn55:2.4.4_0": "Brahmacariyogadhaṁ sukhan”ti.",
  "sn55:2.4.5_0": "Dutiyaṁ.",
  "sn55:3.0.1_0": "Saṁyutta Nikāya 55.3",
  "sn55:3.0.2_0": "1. Veḷudvāravagga",
  "sn55:3.0.3_0": "Dīghāvuupāsakasutta",
  "sn55:3.1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "sn55:3.1.2_0": "Tena kho pana samayena dīghāvu upāsako ābādhiko hoti dukkhito bāḷhagilāno.",
  "sn55:3.1.3_0": "Atha kho dīghāvu upāsako pitaraṁ jotikaṁ gahapatiṁ āmantesi:",
  "sn55:3.1.4_0": "“ehi tvaṁ, gahapati,",
  "sn55:3.1.4_1": "yena bhagavā tenupasaṅkama;",
  "sn55:3.1.4_2": "upasaṅkamitvā mama vacanena bhagavato pāde sirasā vanda:",
  "sn55:3.1.5_0": "‘dīghāvu, bhante, upāsako ābādhiko hoti dukkhito bāḷhagilāno.",
  "sn55:3.1.6_0": "So bhagavato pāde sirasā vandatī’ti.",
  "sn55:3.1.7_0": "Evañca vadehi:",
  "sn55:3.1.8_0": "‘sādhu kira, bhante,",
  "sn55:3.1.8_1": "bhagavā yena dīghāvussa upāsakassa nivesanaṁ tenupasaṅkamatu anukampaṁ upādāyā’”ti.",
  "sn55:3.1.9_0": "“Evaṁ,",
  "sn55:3.1.9_1": "tātā”ti kho jotiko gahapati dīghāvussa upāsakassa paṭissutvā yena bhagavā tenupasaṅkami;",
  "sn55:3.1.9_2": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:3.1.9_3": "Ekamantaṁ nisinno kho jotiko gahapati bhagavantaṁ etadavoca:",
  "sn55:3.1.10_0": "“dīghāvu, bhante, upāsako ābādhiko hoti dukkhito bāḷhagilāno.",
  "sn55:3.1.11_0": "So bhagavato pāde sirasā vandati.",
  "sn55:3.1.12_0": "Evañca vadeti:",
  "sn55:3.1.13_0": "‘sādhu kira, bhante,",
  "sn55:3.1.13_1": "bhagavā yena dīghāvussa upāsakassa nivesanaṁ tenupasaṅkamatu anukampaṁ upādāyā’”ti.",
  "sn55:3.1.14_0": "Adhivāsesi bhagavā tuṇhībhāvena.",
  "sn55:3.2.1_0": "Atha kho bhagavā nivāsetvā pattacīvaramādāya yena dīghāvussa upāsakassa nivesanaṁ tenupasaṅkami;",
  "sn55:3.2.1_1": "upasaṅkamitvā paññatte āsane nisīdi.",
  "sn55:3.2.1_2": "Nisajja kho bhagavā dīghāvuṁ upāsakaṁ etadavoca:",
  "sn55:3.2.2_0": "“kacci te, dīghāvu,",
  "sn55:3.2.2_1": "khamanīyaṁ,",
  "sn55:3.2.2_2": "kacci yāpanīyaṁ?",
  "sn55:3.2.2_3": "Kacci dukkhā vedanā paṭikkamanti,",
  "sn55:3.2.2_4": "no abhikkamanti;",
  "sn55:3.2.2_5": "paṭikkamosānaṁ paññāyati,",
  "sn55:3.2.2_6": "no abhikkamo”ti?",
  "sn55:3.2.3_0": "“Na me, bhante,",
  "sn55:3.2.3_1": "khamanīyaṁ,",
  "sn55:3.2.3_2": "na yāpanīyaṁ.",
  "sn55:3.2.3_3": "Bāḷhā me dukkhā vedanā abhikkamanti,",
  "sn55:3.2.3_4": "no paṭikkamanti;",
  "sn55:3.2.3_5": "abhikkamosānaṁ paññāyati,",
  "sn55:3.2.3_6": "no paṭikkamo”ti.",
  "sn55:3.2.4_0": "“Tasmātiha te, dīghāvu, evaṁ sikkhitabbaṁ:",
  "sn55:3.2.5_0": "‘buddhe aveccappasādena samannāgato bhavissāmi—itipi so bhagavā arahaṁ sammāsambuddho vijjācaraṇasampanno",
  "sn55:3.2.5_1": "sugato lokavidū anuttaro purisadammasārathi satthā devamanussānaṁ buddho bhagavāti.",
  "sn55:3.2.6_0": "Dhamme …pe…",
  "sn55:3.2.7_0": "saṅghe …pe…",
  "sn55:3.2.8_0": "ariyakantehi sīlehi samannāgato bhavissāmi akhaṇḍehi …pe… samādhisaṁvattanikehi’.",
  "sn55:3.2.9_0": "Evañhi te, dīghāvu, sikkhitabban”ti.",
  "sn55:3.3.1_0": "“Yānimāni, bhante,",
  "sn55:3.3.1_1": "bhagavatā cattāri sotāpattiyaṅgāni desitāni,",
  "sn55:3.3.1_2": "saṁvijjante dhammā mayi,",
  "sn55:3.3.1_3": "ahañca tesu dhammesu sandissāmi.",
  "sn55:3.3.2_0": "Ahañhi, bhante,",
  "sn55:3.3.2_1": "buddhe aveccappasādena samannāgato—itipi so bhagavā …pe…",
  "sn55:3.3.2_2": "satthā devamanussānaṁ buddho bhagavāti.",
  "sn55:3.3.3_0": "Dhamme …pe…",
  "sn55:3.3.4_0": "saṅghe …pe…",
  "sn55:3.3.5_0": "ariyakantehi sīlehi samannāgato akhaṇḍehi …pe… samādhisaṁvattanikehī”ti.",
  "sn55:3.3.6_0": "“Tasmātiha tvaṁ, dīghāvu,",
  "sn55:3.3.6_1": "imesu catūsu sotāpattiyaṅgesu patiṭṭhāya cha vijjābhāgiye dhamme uttari bhāveyyāsi.",
  "sn55:3.3.7_0": "Idha tvaṁ, dīghāvu,",
  "sn55:3.3.7_1": "sabbasaṅkhāresu aniccānupassī viharāhi,",
  "sn55:3.3.7_2": "anicce dukkhasaññī,",
  "sn55:3.3.7_3": "dukkhe anattasaññī pahānasaññī virāgasaññī nirodhasaññīti.",
  "sn55:3.3.8_0": "Evañhi te, dīghāvu, sikkhitabban”ti.",
  "sn55:3.4.1_0": "“Yeme, bhante,",
  "sn55:3.4.1_1": "bhagavatā cha vijjābhāgiyā dhammā desitā,",
  "sn55:3.4.1_2": "saṁvijjante dhammā mayi,",
  "sn55:3.4.1_3": "ahañca tesu dhammesu sandissāmi.",
  "sn55:3.4.2_0": "Ahañhi, bhante,",
  "sn55:3.4.2_1": "sabbasaṅkhāresu aniccānupassī viharāmi,",
  "sn55:3.4.2_2": "anicce dukkhasaññī,",
  "sn55:3.4.2_3": "dukkhe anattasaññī pahānasaññī virāgasaññī nirodhasaññī.",
  "sn55:3.4.3_0": "Api ca me, bhante, evaṁ hoti:",
  "sn55:3.4.4_0": "‘mā hevāyaṁ jotiko gahapati mamaccayena vighātaṁ āpajjī’”ti.",
  "sn55:3.4.5_0": "“Mā tvaṁ, tāta dīghāvu, evaṁ manasākāsi.",
  "sn55:3.4.6_0": "Iṅgha tvaṁ, tāta dīghāvu, yadeva te bhagavā āha, tadeva tvaṁ sādhukaṁ manasi karohī”ti.",
  "sn55:3.5.1_0": "Atha kho bhagavā dīghāvuṁ upāsakaṁ iminā ovādena ovaditvā uṭṭhāyāsanā pakkāmi.",
  "sn55:3.5.2_0": "Atha kho dīghāvu upāsako acirapakkantassa bhagavato kālamakāsi.",
  "sn55:3.5.3_0": "Atha kho sambahulā bhikkhū yena bhagavā tenupasaṅkamiṁsu;",
  "sn55:3.5.3_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn55:3.5.3_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn55:3.5.4_0": "“yo so, bhante, dīghāvu nāma upāsako bhagavatā saṅkhittena ovādena ovadito so kālaṅkato.",
  "sn55:3.5.5_0": "Tassa kā gati, ko abhisamparāyo”ti?",
  "sn55:3.5.6_0": "“Paṇḍito,",
  "sn55:3.5.6_1": "bhikkhave,",
  "sn55:3.5.6_2": "dīghāvu upāsako,",
  "sn55:3.5.6_3": "paccapādi dhammassānudhammaṁ,",
  "sn55:3.5.6_4": "na ca maṁ dhammādhikaraṇaṁ vihesesi.",
  "sn55:3.5.7_0": "Dīghāvu,",
  "sn55:3.5.7_1": "bhikkhave,",
  "sn55:3.5.7_2": "upāsako pañcannaṁ orambhāgiyānaṁ saṁyojanānaṁ parikkhayā opapātiko tattha parinibbāyī anāvattidhammo tasmā lokā”ti.",
  "sn55:3.5.8_0": "Tatiyaṁ.",
  "sn55:4.0.1_0": "Saṁyutta Nikāya 55.4",
  "sn55:4.0.2_0": "1. Veḷudvāravagga",
  "sn55:4.0.3_0": "Paṭhamasāriputtasutta",
  "sn55:4.1.1_0": "Ekaṁ samayaṁ āyasmā ca sāriputto āyasmā ca ānando sāvatthiyaṁ viharanti jetavane anāthapiṇḍikassa ārāme.",
  "sn55:4.1.2_0": "Atha kho āyasmā ānando sāyanhasamayaṁ paṭisallānā vuṭṭhito …pe…",
  "sn55:4.1.2_1": "ekamantaṁ nisinno kho āyasmā ānando āyasmantaṁ sāriputtaṁ etadavoca:",
  "sn55:4.1.3_0": "“katinaṁ nu kho,",
  "sn55:4.1.3_1": "āvuso sāriputta,",
  "sn55:4.1.3_2": "dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti?",
  "sn55:4.1.4_0": "“Catunnaṁ kho, āvuso,",
  "sn55:4.1.4_1": "dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā.",
  "sn55:4.2.1_0": "Katamesaṁ catunnaṁ?",
  "sn55:4.2.2_0": "Idhāvuso, ariyasāvako buddhe aveccappasādena samannāgato hoti—",
  "sn55:4.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:4.2.4_0": "Dhamme …pe…",
  "sn55:4.2.5_0": "saṅghe …pe…",
  "sn55:4.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:4.2.7_0": "Imesaṁ kho, āvuso,",
  "sn55:4.2.7_1": "catunnaṁ dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti.",
  "sn55:4.2.8_0": "Catutthaṁ.",
  "sn55:5.0.1_0": "Saṁyutta Nikāya 55.5",
  "sn55:5.0.2_0": "1. Veḷudvāravagga",
  "sn55:5.0.3_0": "Dutiyasāriputtasutta",
  "sn55:5.1.1_0": "Atha kho āyasmā sāriputto yena bhagavā tenupasaṅkami;",
  "sn55:5.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:5.1.1_2": "Ekamantaṁ nisinnaṁ kho āyasmantaṁ sāriputtaṁ bhagavā etadavoca:",
  "sn55:5.1.2_0": "“‘sotāpattiyaṅgaṁ, sotāpattiyaṅgan’ti hidaṁ, sāriputta, vuccati.",
  "sn55:5.1.3_0": "Katamaṁ nu kho, sāriputta, sotāpattiyaṅgan”ti?",
  "sn55:5.1.4_0": "“Sappurisasaṁsevo hi, bhante,",
  "sn55:5.1.4_1": "sotāpattiyaṅgaṁ,",
  "sn55:5.1.4_2": "saddhammassavanaṁ sotāpattiyaṅgaṁ,",
  "sn55:5.1.4_3": "yonisomanasikāro sotāpattiyaṅgaṁ,",
  "sn55:5.1.4_4": "dhammānudhammappaṭipatti sotāpattiyaṅgan”ti.",
  "sn55:5.1.5_0": "“Sādhu sādhu, sāriputta.",
  "sn55:5.1.6_0": "Sappurisasaṁsevo hi,",
  "sn55:5.1.6_1": "sāriputta,",
  "sn55:5.1.6_2": "sotāpattiyaṅgaṁ,",
  "sn55:5.1.6_3": "saddhammassavanaṁ sotāpattiyaṅgaṁ,",
  "sn55:5.1.6_4": "yonisomanasikāro sotāpattiyaṅgaṁ,",
  "sn55:5.1.6_5": "dhammānudhammappaṭipatti sotāpattiyaṅgaṁ.",
  "sn55:5.2.1_0": "‘Soto, soto’ti hidaṁ, sāriputta, vuccati.",
  "sn55:5.2.2_0": "Katamo nu kho, sāriputta, soto”ti?",
  "sn55:5.2.3_0": "“Ayameva hi, bhante, ariyo aṭṭhaṅgiko maggo soto, seyyathidaṁ—",
  "sn55:5.2.4_0": "sammādiṭṭhi,",
  "sn55:5.2.4_1": "sammāsaṅkappo,",
  "sn55:5.2.4_2": "sammāvācā,",
  "sn55:5.2.4_3": "sammākammanto,",
  "sn55:5.2.4_4": "sammāājīvo,",
  "sn55:5.2.4_5": "sammāvāyāmo,",
  "sn55:5.2.4_6": "sammāsati,",
  "sn55:5.2.4_7": "sammāsamādhī”ti.",
  "sn55:5.2.5_0": "“Sādhu sādhu, sāriputta.",
  "sn55:5.2.6_0": "Ayameva hi, sāriputta, ariyo aṭṭhaṅgiko maggo soto, seyyathidaṁ—",
  "sn55:5.2.7_0": "sammādiṭṭhi …pe… sammāsamādhi.",
  "sn55:5.3.1_0": "‘Sotāpanno, sotāpanno’ti hidaṁ, sāriputta, vuccati.",
  "sn55:5.3.2_0": "Katamo nu kho, sāriputta, sotāpanno”ti?",
  "sn55:5.3.3_0": "“Yo hi, bhante,",
  "sn55:5.3.3_1": "iminā ariyena aṭṭhaṅgikena maggena samannāgato ayaṁ vuccati sotāpanno,",
  "sn55:5.3.3_2": "svāyaṁ āyasmā evaṁnāmo evaṅgotto”ti.",
  "sn55:5.3.4_0": "“Sādhu sādhu, sāriputta.",
  "sn55:5.3.5_0": "Yo hi,",
  "sn55:5.3.5_1": "sāriputta,",
  "sn55:5.3.5_2": "iminā ariyena aṭṭhaṅgikena maggena samannāgato ayaṁ vuccati sotāpanno,",
  "sn55:5.3.5_3": "svāyaṁ āyasmā evaṁnāmo evaṅgotto”ti.",
  "sn55:5.3.6_0": "Pañcamaṁ.",
  "sn55:6.0.1_0": "Saṁyutta Nikāya 55.6",
  "sn55:6.0.2_0": "1. Veḷudvāravagga",
  "sn55:6.0.3_0": "Thapatisutta",
  "sn55:6.1.1_0": "Sāvatthinidānaṁ.",
  "sn55:6.1.2_0": "Tena kho pana samayena sambahulā bhikkhū bhagavato cīvarakammaṁ karonti:",
  "sn55:6.1.3_0": "“niṭṭhitacīvaro bhagavā temāsaccayena cārikaṁ pakkamissatī”ti.",
  "sn55:6.1.4_0": "Tena kho pana samayena isidattapurāṇā thapatayo sādhuke paṭivasanti kenacideva karaṇīyena.",
  "sn55:6.1.5_0": "Assosuṁ kho isidattapurāṇā thapatayo:",
  "sn55:6.1.6_0": "“sambahulā kira bhikkhū bhagavato cīvarakammaṁ karonti:",
  "sn55:6.1.7_0": "‘niṭṭhitacīvaro bhagavā temāsaccayena cārikaṁ pakkamissatī’”ti.",
  "sn55:6.2.1_0": "Atha kho isidattapurāṇā thapatayo magge purisaṁ ṭhapesuṁ:",
  "sn55:6.2.2_0": "“yadā tvaṁ,",
  "sn55:6.2.2_1": "ambho purisa,",
  "sn55:6.2.2_2": "passeyyāsi bhagavantaṁ āgacchantaṁ arahantaṁ sammāsambuddhaṁ,",
  "sn55:6.2.2_3": "atha amhākaṁ āroceyyāsī”ti.",
  "sn55:6.2.3_0": "Dvīhatīhaṁ ṭhito kho so puriso addasa bhagavantaṁ dūratova āgacchantaṁ.",
  "sn55:6.2.4_0": "Disvāna yena isidattapurāṇā thapatayo tenupasaṅkami;",
  "sn55:6.2.4_1": "upasaṅkamitvā isidattapurāṇe thapatayo etadavoca:",
  "sn55:6.2.5_0": "“ayaṁ so, bhante, bhagavā āgacchati arahaṁ sammāsambuddho.",
  "sn55:6.2.6_0": "Yassadāni kālaṁ maññathā”ti.",
  "sn55:6.3.1_0": "Atha kho isidattapurāṇā thapatayo yena bhagavā tenupasaṅkamiṁsu;",
  "sn55:6.3.1_1": "upasaṅkamitvā bhagavantaṁ abhivādetvā bhagavantaṁ piṭṭhito piṭṭhito anubandhiṁsu.",
  "sn55:6.3.2_0": "Atha kho bhagavā maggā okkamma yena aññataraṁ rukkhamūlaṁ tenupasaṅkami;",
  "sn55:6.3.2_1": "upasaṅkamitvā paññatte āsane nisīdi.",
  "sn55:6.3.3_0": "Isidattapurāṇā thapatayo bhagavantaṁ abhivādetvā ekamantaṁ nisīdiṁsu.",
  "sn55:6.3.4_0": "Ekamantaṁ nisinnā kho te isidattapurāṇā thapatayo bhagavantaṁ etadavocuṁ:",
  "sn55:6.4.1_0": "“Yadā mayaṁ, bhante, bhagavantaṁ suṇāma:",
  "sn55:6.4.2_0": "‘sāvatthiyā kosalesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:",
  "sn55:6.4.3_0": "‘dūre no bhagavā bhavissatī’ti.",
  "sn55:6.4.4_0": "Yadā pana mayaṁ, bhante, bhagavantaṁ suṇāma:",
  "sn55:6.4.5_0": "‘sāvatthiyā kosalesu cārikaṁ pakkanto’ti, hoti no tasmiṁ samaye anattamanatā hoti domanassaṁ:",
  "sn55:6.4.6_0": "‘dūre no bhagavā’ti.",
  "sn55:6.5.1_0": "Yadā pana mayaṁ, bhante, bhagavantaṁ suṇāma:",
  "sn55:6.5.2_0": "‘kosalehi mallesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:",
  "sn55:6.5.3_0": "‘dūre no bhagavā bhavissatī’ti.",
  "sn55:6.5.4_0": "Yadā pana mayaṁ, bhante, bhagavantaṁ suṇāma:",
  "sn55:6.5.5_0": "‘kosalehi mallesu cārikaṁ pakkanto’ti, hoti no tasmiṁ samaye anattamanatā hoti domanassaṁ:",
  "sn55:6.5.6_0": "‘dūre no bhagavā’ti.",
  "sn55:6.6.1_0": "Yadā pana mayaṁ, bhante, bhagavantaṁ suṇāma:",
  "sn55:6.6.2_0": "‘mallehi vajjīsu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:",
  "sn55:6.6.3_0": "‘dūre no bhagavā bhavissatī’ti.",
  "sn55:6.6.4_0": "Yadā pana mayaṁ, bhante, bhagavantaṁ suṇāma:",
  "sn55:6.6.5_0": "‘mallehi vajjīsu cārikaṁ pakkanto’ti, hoti no tasmiṁ samaye anattamanatā hoti domanassaṁ:",
  "sn55:6.6.6_0": "‘dūre no bhagavā’ti.",
  "sn55:6.7.1_0": "Yadā pana mayaṁ, bhante, bhagavantaṁ suṇāma:",
  "sn55:6.7.2_0": "‘vajjīhi kāsīsu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:",
  "sn55:6.7.3_0": "‘dūre no bhagavā bhavissatī’ti.",
  "sn55:6.7.4_0": "Yadā pana mayaṁ, bhante, bhagavantaṁ suṇāma:",
  "sn55:6.7.5_0": "‘vajjīhi kāsīsu cārikaṁ pakkanto’ti, hoti no tasmiṁ samaye anattamanatā hoti domanassaṁ:",
  "sn55:6.7.6_0": "‘dūre no bhagavā’ti.",
  "sn55:6.8.1_0": "Yadā pana mayaṁ, bhante, bhagavantaṁ suṇāma:",
  "sn55:6.8.2_0": "‘kāsīhi māgadhe cārikaṁ pakkamissatī’ti, hoti no tasmiṁ samaye anattamanatā hoti domanassaṁ:",
  "sn55:6.8.3_0": "‘dūre no bhagavā bhavissatī’ti.",
  "sn55:6.8.4_0": "Yadā pana mayaṁ, bhante, bhagavantaṁ suṇāma:",
  "sn55:6.8.5_0": "‘kāsīhi māgadhe cārikaṁ pakkanto’ti,",
  "sn55:6.8.5_1": "hoti anappakā no tasmiṁ samaye anattamanatā hoti anappakaṁ domanassaṁ:",
  "sn55:6.8.6_0": "‘dūre no bhagavā’ti.",
  "sn55:6.9.1_0": "Yadā pana mayaṁ, bhante, bhagavantaṁ suṇāma:",
  "sn55:6.9.2_0": "‘māgadhehi kāsīsu cārikaṁ pakkamissatī’ti, hoti no tasmiṁ samaye attamanatā hoti somanassaṁ:",
  "sn55:6.9.3_0": "‘āsanne no bhagavā bhavissatī’ti.",
  "sn55:6.9.4_0": "Yadā pana mayaṁ, bhante, bhagavantaṁ suṇāma:",
  "sn55:6.9.5_0": "‘māgadhehi kāsīsu cārikaṁ pakkanto’ti, hoti no tasmiṁ samaye attamanatā hoti somanassaṁ:",
  "sn55:6.9.6_0": "‘āsanne no bhagavā’ti.",
  "sn55:6.10.1_0": "Yadā pana mayaṁ, bhante, bhagavantaṁ suṇāma:",
  "sn55:6.10.2_0": "‘kāsīhi vajjīsu cārikaṁ pakkamissatī’ti, hoti no tasmiṁ samaye attamanatā hoti somanassaṁ:",
  "sn55:6.10.3_0": "‘āsanne no bhagavā bhavissatī’ti.",
  "sn55:6.10.4_0": "Yadā pana mayaṁ, bhante, bhagavantaṁ suṇāma:",
  "sn55:6.10.5_0": "‘kāsīhi vajjīsu cārikaṁ pakkanto’ti, hoti no tasmiṁ samaye attamanatā hoti somanassaṁ:",
  "sn55:6.10.6_0": "‘āsanne no bhagavā’ti.",
  "sn55:6.11.1_0": "Yadā pana mayaṁ, bhante, bhagavantaṁ suṇāma:",
  "sn55:6.11.2_0": "‘vajjīhi mallesu cārikaṁ pakkamissatī’ti, hoti no tasmiṁ samaye attamanatā hoti somanassaṁ:",
  "sn55:6.11.3_0": "‘āsanne no bhagavā bhavissatī’ti.",
  "sn55:6.11.4_0": "Yadā pana mayaṁ, bhante, bhagavantaṁ suṇāma:",
  "sn55:6.11.5_0": "‘vajjīhi mallesu cārikaṁ pakkanto’ti, hoti no tasmiṁ samaye attamanatā hoti somanassaṁ:",
  "sn55:6.11.6_0": "‘āsanne no bhagavā’ti.",
  "sn55:6.12.1_0": "Yadā pana mayaṁ, bhante, bhagavantaṁ suṇāma:",
  "sn55:6.12.2_0": "‘mallehi kosale cārikaṁ pakkamissatī’ti, hoti no tasmiṁ samaye attamanatā hoti somanassaṁ:",
  "sn55:6.12.3_0": "‘āsanne no bhagavā bhavissatī’ti.",
  "sn55:6.12.4_0": "Yadā pana mayaṁ, bhante, bhagavantaṁ suṇāma:",
  "sn55:6.12.5_0": "‘mallehi kosale cārikaṁ pakkanto’ti, hoti no tasmiṁ samaye attamanatā hoti somanassaṁ:",
  "sn55:6.12.6_0": "‘āsanne no bhagavā’ti.",
  "sn55:6.13.1_0": "Yadā pana mayaṁ, bhante, bhagavantaṁ suṇāma:",
  "sn55:6.13.2_0": "‘kosalehi sāvatthiṁ cārikaṁ pakkamissatī’ti, hoti no tasmiṁ samaye attamanatā hoti somanassaṁ:",
  "sn55:6.13.3_0": "‘āsanne no bhagavā bhavissatī’ti.",
  "sn55:6.13.4_0": "Yadā pana mayaṁ, bhante, bhagavantaṁ suṇāma:",
  "sn55:6.13.5_0": "‘sāvatthiyaṁ viharati jetavane anāthapiṇḍikassa ārāme’ti,",
  "sn55:6.13.5_1": "hoti anappakā no tasmiṁ samaye attamanatā hoti anappakaṁ somanassaṁ:",
  "sn55:6.13.6_0": "‘āsanne no bhagavā’”ti.",
  "sn55:6.14.1_0": "“Tasmātiha, thapatayo, sambādho gharāvāso rajāpatho, abbhokāso pabbajjā.",
  "sn55:6.14.2_0": "Alañca pana vo, thapatayo, appamādāyā”ti.",
  "sn55:6.14.3_0": "“Atthi kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti.",
  "sn55:6.14.4_0": "“Katamo pana vo,",
  "sn55:6.14.4_1": "thapatayo,",
  "sn55:6.14.4_2": "etamhā sambādhā añño sambādho sambādhataro ceva sambādhasaṅkhātataro cā”ti?",
  "sn55:6.15.1_0": "“Idha mayaṁ, bhante,",
  "sn55:6.15.1_1": "yadā rājā pasenadi kosalo uyyānabhūmiṁ niyyātukāmo hoti,",
  "sn55:6.15.1_2": "ye te rañño pasenadissa kosalassa nāgā opavayhā te kappetvā,",
  "sn55:6.15.1_3": "yā tā rañño pasenadissa kosalassa pajāpatiyo piyā manāpā tā ekaṁ purato ekaṁ pacchato nisīdāpema.",
  "sn55:6.15.2_0": "Tāsaṁ kho pana, bhante,",
  "sn55:6.15.2_1": "bhaginīnaṁ evarūpo gandho hoti,",
  "sn55:6.15.2_2": "seyyathāpi nāma gandhakaraṇḍakassa tāvadeva vivariyamānassa,",
  "sn55:6.15.2_3": "yathā taṁ rājakaññānaṁ gandhena vibhūsitānaṁ.",
  "sn55:6.15.3_0": "Tāsaṁ kho pana, bhante,",
  "sn55:6.15.3_1": "bhaginīnaṁ evarūpo kāyasamphasso hoti,",
  "sn55:6.15.3_2": "seyyathāpi nāma tūlapicuno vā kappāsapicuno vā,",
  "sn55:6.15.3_3": "yathā taṁ rājakaññānaṁ sukhedhitānaṁ.",
  "sn55:6.15.4_0": "Tasmiṁ kho pana, bhante,",
  "sn55:6.15.4_1": "samaye nāgopi rakkhitabbo hoti,",
  "sn55:6.15.4_2": "tāpi bhaginiyo rakkhitabbā honti,",
  "sn55:6.15.4_3": "attāpi rakkhitabbo hoti.",
  "sn55:6.15.5_0": "Na kho pana mayaṁ, bhante, abhijānāma tāsu bhaginīsu pāpakaṁ cittaṁ uppādetā.",
  "sn55:6.15.6_0": "Ayaṁ kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti.",
  "sn55:6.16.1_0": "“Tasmātiha, thapatayo, sambādho gharāvāso rajāpatho, abbhokāso pabbajjā.",
  "sn55:6.16.2_0": "Alañca pana vo, thapatayo, appamādāya.",
  "sn55:6.16.3_0": "Catūhi kho,",
  "sn55:6.16.3_1": "thapatayo,",
  "sn55:6.16.3_2": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:6.17.1_0": "Katamehi catūhi?",
  "sn55:6.17.2_0": "Idha, thapatayo, ariyasāvako buddhe aveccappasādena samannāgato hoti—",
  "sn55:6.17.3_0": "itipi so bhagavā …pe… satthā devamanussānaṁ buddho bhagavāti.",
  "sn55:6.17.4_0": "Dhamme …pe…",
  "sn55:6.17.5_0": "saṅghe …pe…",
  "sn55:6.17.6_0": "vigatamalamaccherena cetasā ajjhāgāraṁ vasati muttacāgo payatapāṇi vossaggarato yācayogo dānasaṁvibhāgarato.",
  "sn55:6.17.7_0": "Imehi kho,",
  "sn55:6.17.7_1": "thapatayo,",
  "sn55:6.17.7_2": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:6.18.1_0": "Tumhe kho, thapatayo, buddhe aveccappasādena samannāgatā—",
  "sn55:6.18.2_0": "itipi so bhagavā …pe… satthā devamanussānaṁ buddho bhagavāti.",
  "sn55:6.18.3_0": "Dhamme …pe…",
  "sn55:6.18.4_0": "saṅghe …pe…",
  "sn55:6.18.5_0": "yaṁ kho pana kiñci kule deyyadhammaṁ sabbaṁ taṁ appaṭivibhattaṁ sīlavantehi kalyāṇadhammehi.",
  "sn55:6.18.6_0": "Taṁ kiṁ maññatha, thapatayo,",
  "sn55:6.18.7_0": "katividhā te kosalesu manussā ye tumhākaṁ samasamā, yadidaṁ—",
  "sn55:6.18.8_0": "dānasaṁvibhāge”ti?",
  "sn55:6.18.9_0": "“Lābhā no, bhante, suladdhaṁ no, bhante.",
  "sn55:6.18.10_0": "Yesaṁ no bhagavā evaṁ pajānātī”ti.",
  "sn55:6.18.11_0": "Chaṭṭhaṁ.",
  "sn55:7.0.1_0": "Saṁyutta Nikāya 55.7",
  "sn55:7.0.2_0": "1. Veḷudvāravagga",
  "sn55:7.0.3_0": "Veḷudvāreyyasutta",
  "sn55:7.1.1_0": "Evaṁ me sutaṁ—",
  "sn55:7.1.2_0": "ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena veḷudvāraṁ nāma kosalānaṁ brāhmaṇagāmo tadavasari.",
  "sn55:7.1.3_0": "Assosuṁ kho te veḷudvāreyyakā brāhmaṇagahapatikā:",
  "sn55:7.1.4_0": "“samaṇo khalu, bho,",
  "sn55:7.1.4_1": "gotamo sakyaputto sakyakulā pabbajito kosalesu cārikaṁ caramāno mahatā bhikkhusaṅghena saddhiṁ veḷudvāraṁ anuppatto.",
  "sn55:7.1.5_0": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato:",
  "sn55:7.1.6_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’.",
  "sn55:7.1.7_0": "So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.",
  "sn55:7.1.8_0": "So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "sn55:7.1.8_1": "kevalaparipuṇṇaṁ parisuddhaṁ brahmacariyaṁ pakāseti.",
  "sn55:7.1.9_0": "Sādhu kho pana tathārūpānaṁ arahataṁ dassanaṁ hotī”ti.",
  "sn55:7.2.1_0": "Atha kho te veḷudvāreyyakā brāhmaṇagahapatikā yena bhagavā tenupasaṅkamiṁsu;",
  "sn55:7.2.1_1": "upasaṅkamitvā appekacce bhagavantaṁ abhivādetvā ekamantaṁ nisīdiṁsu.",
  "sn55:7.2.1_2": "Appekacce bhagavatā saddhiṁ sammodiṁsu;",
  "sn55:7.2.1_3": "sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn55:7.2.1_4": "Appekacce yena bhagavā tenañjaliṁ paṇāmetvā ekamantaṁ nisīdiṁsu.",
  "sn55:7.2.1_5": "Appekacce bhagavato santike nāmagottaṁ sāvetvā ekamantaṁ nisīdiṁsu.",
  "sn55:7.2.1_6": "Appekacce tuṇhībhūtā ekamantaṁ nisīdiṁsu.",
  "sn55:7.2.1_7": "Ekamantaṁ nisinnā kho te veḷudvāreyyakā brāhmaṇagahapatikā bhagavantaṁ etadavocuṁ:",
  "sn55:7.2.2_0": "“mayaṁ, bho gotama, evaṅkāmā evaṁchandā evaṁadhippāyā—",
  "sn55:7.2.3_0": "puttasambādhasayanaṁ ajjhāvaseyyāma,",
  "sn55:7.2.3_1": "kāsikacandanaṁ paccanubhaveyyāma,",
  "sn55:7.2.3_2": "mālāgandhavilepanaṁ dhāreyyāma,",
  "sn55:7.2.3_3": "jātarūparajataṁ sādiyeyyāma,",
  "sn55:7.2.3_4": "kāyassa bhedā paraṁ maraṇā sugatiṁ saggaṁ lokaṁ upapajjeyyāma.",
  "sn55:7.2.4_0": "Tesaṁ no bhavaṁ gotamo amhākaṁ evaṅkāmānaṁ evaṁchandānaṁ evaṁadhippāyānaṁ tathā dhammaṁ desetu yathā mayaṁ puttasambādhasayanaṁ ajjhāvaseyyāma …pe…",
  "sn55:7.2.4_1": "sugatiṁ saggaṁ lokaṁ upapajjeyyāmā”ti.",
  "sn55:7.3.1_0": "“Attupanāyikaṁ vo, gahapatayo, dhammapariyāyaṁ desessāmi.",
  "sn55:7.3.2_0": "Taṁ suṇātha, sādhukaṁ manasi karotha, bhāsissāmī”ti.",
  "sn55:7.3.3_0": "“Evaṁ, bho”ti kho te veḷudvāreyyakā brāhmaṇagahapatikā bhagavato paccassosuṁ.",
  "sn55:7.3.4_0": "Bhagavā etadavoca:",
  "sn55:7.4.1_0": "“Katamo ca, gahapatayo, attupanāyiko dhammapariyāyo?",
  "sn55:7.4.2_0": "Idha, gahapatayo, ariyasāvako iti paṭisañcikkhati:",
  "sn55:7.4.3_0": "‘ahaṁ khosmi jīvitukāmo amaritukāmo sukhakāmo dukkhappaṭikūlo.",
  "sn55:7.4.4_0": "Yo kho maṁ jīvitukāmaṁ amaritukāmaṁ sukhakāmaṁ dukkhappaṭikūlaṁ jīvitā voropeyya,",
  "sn55:7.4.4_1": "na metaṁ assa piyaṁ manāpaṁ.",
  "sn55:7.4.5_0": "Ahañceva kho pana paraṁ jīvitukāmaṁ amaritukāmaṁ sukhakāmaṁ dukkhappaṭikūlaṁ jīvitā voropeyyaṁ,",
  "sn55:7.4.5_1": "parassapi taṁ assa appiyaṁ amanāpaṁ.",
  "sn55:7.4.6_0": "Yo kho myāyaṁ dhammo appiyo amanāpo, parassa peso dhammo appiyo amanāpo.",
  "sn55:7.4.7_0": "Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.",
  "sn55:7.4.8_0": "So iti paṭisaṅkhāya attanā ca pāṇātipātā paṭivirato hoti,",
  "sn55:7.4.8_1": "parañca pāṇātipātā veramaṇiyā samādapeti,",
  "sn55:7.4.8_2": "pāṇātipātā veramaṇiyā ca vaṇṇaṁ bhāsati.",
  "sn55:7.4.9_0": "Evamassāyaṁ kāyasamācāro tikoṭiparisuddho hoti.",
  "sn55:7.5.1_0": "Puna caparaṁ, gahapatayo, ariyasāvako iti paṭisañcikkhati:",
  "sn55:7.5.2_0": "‘yo kho me adinnaṁ theyyasaṅkhātaṁ ādiyeyya, na metaṁ assa piyaṁ manāpaṁ.",
  "sn55:7.5.3_0": "Ahañceva kho pana parassa adinnaṁ theyyasaṅkhātaṁ ādiyeyyaṁ, parassapi taṁ assa appiyaṁ amanāpaṁ.",
  "sn55:7.5.4_0": "Yo kho myāyaṁ dhammo appiyo amanāpo, parassa peso dhammo appiyo amanāpo.",
  "sn55:7.5.5_0": "Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.",
  "sn55:7.5.6_0": "So iti paṭisaṅkhāya attanā ca adinnādānā paṭivirato hoti,",
  "sn55:7.5.6_1": "parañca adinnādānā veramaṇiyā samādapeti,",
  "sn55:7.5.6_2": "adinnādānā veramaṇiyā ca vaṇṇaṁ bhāsati.",
  "sn55:7.5.7_0": "Evamassāyaṁ kāyasamācāro tikoṭiparisuddho hoti.",
  "sn55:7.6.1_0": "Puna caparaṁ, gahapatayo, ariyasāvako iti paṭisañcikkhati:",
  "sn55:7.6.2_0": "‘yo kho me dāresu cārittaṁ āpajjeyya, na metaṁ assa piyaṁ manāpaṁ.",
  "sn55:7.6.3_0": "Ahañceva kho pana parassa dāresu cārittaṁ āpajjeyyaṁ, parassapi taṁ assa appiyaṁ amanāpaṁ.",
  "sn55:7.6.4_0": "Yo kho myāyaṁ dhammo appiyo amanāpo, parassa peso dhammo appiyo amanāpo.",
  "sn55:7.6.5_0": "Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.",
  "sn55:7.6.6_0": "So iti paṭisaṅkhāya attanā ca kāmesumicchācārā paṭivirato hoti,",
  "sn55:7.6.6_1": "parañca kāmesumicchācārā veramaṇiyā samādapeti,",
  "sn55:7.6.6_2": "kāmesumicchācārā veramaṇiyā ca vaṇṇaṁ bhāsati.",
  "sn55:7.6.7_0": "Evamassāyaṁ kāyasamācāro tikoṭiparisuddho hoti.",
  "sn55:7.7.1_0": "Puna caparaṁ, gahapatayo, ariyasāvako iti paṭisañcikkhati:",
  "sn55:7.7.2_0": "‘yo kho me musāvādena atthaṁ bhañjeyya, na metaṁ assa piyaṁ manāpaṁ.",
  "sn55:7.7.3_0": "Ahañceva kho pana parassa musāvādena atthaṁ bhañjeyyaṁ, parassapi taṁ assa appiyaṁ amanāpaṁ.",
  "sn55:7.7.4_0": "Yo kho myāyaṁ dhammo appiyo amanāpo, parassa peso dhammo appiyo amanāpo.",
  "sn55:7.7.5_0": "Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.",
  "sn55:7.7.6_0": "So iti paṭisaṅkhāya attanā ca musāvādā paṭivirato hoti,",
  "sn55:7.7.6_1": "parañca musāvādā veramaṇiyā samādapeti,",
  "sn55:7.7.6_2": "musāvādā veramaṇiyā ca vaṇṇaṁ bhāsati.",
  "sn55:7.7.7_0": "Evamassāyaṁ vacīsamācāro tikoṭiparisuddho hoti.",
  "sn55:7.8.1_0": "Puna caparaṁ, gahapatayo, ariyasāvako iti paṭisañcikkhati:",
  "sn55:7.8.2_0": "“yo kho maṁ pisuṇāya vācāya mitte bhindeyya, na metaṁ assa piyaṁ manāpaṁ.",
  "sn55:7.8.3_0": "Ahañceva kho pana paraṁ pisuṇāya vācāya mitte bhindeyyaṁ, parassapi taṁ assa appiyaṁ amanāpaṁ …pe…",
  "sn55:7.8.4_0": "evamassāyaṁ vacīsamācāro tikoṭiparisuddho hoti.",
  "sn55:7.9.1_0": "Puna caparaṁ, gahapatayo, ariyasāvako iti paṭisañcikkhati:",
  "sn55:7.9.2_0": "“yo kho maṁ pharusāya vācāya samudācareyya, na metaṁ assa piyaṁ manāpaṁ.",
  "sn55:7.9.3_0": "Ahañceva kho pana paraṁ pharusāya vācāya samudācareyyaṁ, parassapi taṁ assa appiyaṁ amanāpaṁ.",
  "sn55:7.9.4_0": "Yo kho myāyaṁ dhammo …pe…",
  "sn55:7.9.5_0": "evamassāyaṁ vacīsamācāro tikoṭiparisuddho hoti.",
  "sn55:7.10.1_0": "Puna caparaṁ, gahapatayo, ariyasāvako iti paṭisañcikkhati:",
  "sn55:7.10.2_0": "‘yo kho maṁ samphabhāsena samphappalāpabhāsena samudācareyya, na metaṁ assa piyaṁ manāpaṁ.",
  "sn55:7.10.3_0": "Ahañceva kho pana paraṁ samphabhāsena samphappalāpabhāsena samudācareyyaṁ,",
  "sn55:7.10.3_1": "parassapi taṁ assa appiyaṁ amanāpaṁ.",
  "sn55:7.10.4_0": "Yo kho myāyaṁ dhammo appiyo amanāpo, parassa peso dhammo appiyo amanāpo.",
  "sn55:7.10.5_0": "Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.",
  "sn55:7.10.6_0": "So iti paṭisaṅkhāya attanā ca samphappalāpā paṭivirato hoti,",
  "sn55:7.10.6_1": "parañca samphappalāpā veramaṇiyā samādapeti,",
  "sn55:7.10.6_2": "samphappalāpā veramaṇiyā ca vaṇṇaṁ bhāsati.",
  "sn55:7.10.7_0": "Evamassāyaṁ vacīsamācāro tikoṭiparisuddho hoti.",
  "sn55:7.11.1_0": "So buddhe aveccappasādena samannāgato hoti—",
  "sn55:7.11.2_0": "itipi so bhagavā …pe… satthā devamanussānaṁ buddho bhagavāti;",
  "sn55:7.11.3_0": "dhamme …pe…",
  "sn55:7.11.4_0": "saṅghe aveccappasādena samannāgato hoti suppaṭipanno bhagavato sāvakasaṅgho …pe…",
  "sn55:7.11.4_1": "anuttaraṁ puññakkhettaṁ lokassāti.",
  "sn55:7.11.5_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:7.11.6_0": "Yato kho,",
  "sn55:7.11.6_1": "gahapatayo,",
  "sn55:7.11.6_2": "ariyasāvako imehi sattahi saddhammehi samannāgato hoti imehi catūhi ākaṅkhiyehi ṭhānehi,",
  "sn55:7.11.6_3": "so ākaṅkhamāno attanāva attānaṁ byākareyya:",
  "sn55:7.11.7_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:7.11.7_1": "sotāpannohamasmi avinipātadhammo niyato sambodhiparāyaṇo’”ti.",
  "sn55:7.12.1_0": "Evaṁ vutte, veḷudvāreyyakā brāhmaṇagahapatikā bhagavantaṁ etadavocuṁ:",
  "sn55:7.12.2_0": "“abhikkantaṁ, bho gotama …pe…",
  "sn55:7.12.3_0": "ete mayaṁ bhavantaṁ gotamaṁ saraṇaṁ gacchāma dhammañca bhikkhusaṅghañca.",
  "sn55:7.12.4_0": "Upāsake no bhavaṁ gotamo dhāretu ajjatagge pāṇupete saraṇaṁ gate”ti.",
  "sn55:7.12.5_0": "Sattamaṁ.",
  "sn55:8.0.1_0": "Saṁyutta Nikāya 55.8",
  "sn55:8.0.2_0": "1. Veḷudvāravagga",
  "sn55:8.0.3_0": "Paṭhamagiñjakāvasathasutta",
  "sn55:8.1.1_0": "Evaṁ me sutaṁ—",
  "sn55:8.1.2_0": "ekaṁ samayaṁ bhagavā ñātike viharati giñjakāvasathe.",
  "sn55:8.1.3_0": "Atha kho āyasmā ānando yena bhagavā tenupasaṅkami;",
  "sn55:8.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:8.1.3_2": "Ekamantaṁ nisinno kho āyasmā ānando bhagavantaṁ etadavoca:",
  "sn55:8.2.1_0": "“Sāḷho nāma, bhante, bhikkhu kālaṅkato;",
  "sn55:8.2.2_0": "tassa kā gati ko abhisamparāyo?",
  "sn55:8.2.3_0": "Nandā nāma, bhante, bhikkhunī kālaṅkatā;",
  "sn55:8.2.4_0": "tassā kā gati ko abhisamparāyo?",
  "sn55:8.2.5_0": "Sudatto nāma, bhante, upāsako kālaṅkato;",
  "sn55:8.2.6_0": "tassa kā gati ko abhisamparāyo?",
  "sn55:8.2.7_0": "Sujātā nāma, bhante, upāsikā kālaṅkatā;",
  "sn55:8.2.8_0": "tassā kā gati, ko abhisamparāyo”ti?",
  "sn55:8.3.1_0": "“Sāḷho, ānanda,",
  "sn55:8.3.1_1": "bhikkhu kālaṅkato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihāsi.",
  "sn55:8.3.2_0": "Nandā, ānanda,",
  "sn55:8.3.2_1": "bhikkhunī kālaṅkatā pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyinī anāvattidhammā tasmā lokā.",
  "sn55:8.3.3_0": "Sudatto, ānanda,",
  "sn55:8.3.3_1": "upāsako kālaṅkato tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī;",
  "sn55:8.3.3_2": "sakideva imaṁ lokaṁ āgantvā dukkhassantaṁ karissati.",
  "sn55:8.3.4_0": "Sujātā, ānanda,",
  "sn55:8.3.4_1": "upāsikā kālaṅkatā tiṇṇaṁ saṁyojanānaṁ parikkhayā sotāpannā avinipātadhammā niyatā sambodhiparāyaṇā.",
  "sn55:8.4.1_0": "Anacchariyaṁ kho panetaṁ, ānanda, yaṁ manussabhūto kālaṁ kareyya;",
  "sn55:8.4.2_0": "tasmiṁ tasmiñce maṁ kālaṅkate upasaṅkamitvā etamatthaṁ paṭipucchissatha.",
  "sn55:8.4.2_1": "Vihesā pesā, ānanda,",
  "sn55:8.4.2_2": "assa tathāgatassa.",
  "sn55:8.4.3_0": "Tasmātihānanda,",
  "sn55:8.4.3_1": "dhammādāsaṁ nāma dhammapariyāyaṁ desessāmi;",
  "sn55:8.4.3_2": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:8.4.4_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:8.4.4_1": "sotāpannohamasmi avinipātadhammo niyato sambodhiparāyaṇo’.",
  "sn55:8.5.1_0": "Katamo ca so, ānanda,",
  "sn55:8.5.1_1": "dhammādāso dhammapariyāyo;",
  "sn55:8.5.1_2": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:8.5.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:8.5.2_1": "sotāpannohamasmi avinipātadhammo niyato sambodhiparāyaṇo’?",
  "sn55:8.6.1_0": "Idha, ānanda,",
  "sn55:8.6.1_1": "ariyasāvako buddhe aveccappasādena samannāgato hoti—itipi so bhagavā …pe…",
  "sn55:8.6.1_2": "satthā devamanussānaṁ buddho bhagavāti.",
  "sn55:8.6.2_0": "Dhamme …pe…",
  "sn55:8.6.3_0": "saṅghe …pe…",
  "sn55:8.6.4_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:8.6.5_0": "Ayaṁ kho so, ānanda, dhammādāso dhammapariyāyo;",
  "sn55:8.6.6_0": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:8.6.7_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:8.6.7_1": "sotāpannohamasmi avinipātadhammo niyato sambodhiparāyaṇo’”ti.",
  "sn55:8.6.8_0": "Aṭṭhamaṁ.",
  "sn55:8.6.9_0": "(Tīṇipi suttantāni ekanidānāni.)",
  "sn55:9.0.1_0": "Saṁyutta Nikāya 55.9",
  "sn55:9.0.2_0": "1. Veḷudvāravagga",
  "sn55:9.0.3_0": "Dutiyagiñjakāvasathasutta",
  "sn55:9.1.1_0": "Ekamantaṁ nisinno kho āyasmā ānando bhagavantaṁ etadavoca:",
  "sn55:9.1.2_0": "“asoko nāma, bhante, bhikkhu kālaṅkato;",
  "sn55:9.1.3_0": "tassa kā gati, ko abhisamparāyo?",
  "sn55:9.1.4_0": "Asokā nāma, bhante, bhikkhunī kālaṅkatā …pe…",
  "sn55:9.1.5_0": "asoko nāma, bhante, upāsako kālaṅkato …pe…",
  "sn55:9.1.6_0": "asokā nāma, bhante, upāsikā kālaṅkatā;",
  "sn55:9.1.7_0": "tassā kā gati, ko abhisamparāyo”ti?",
  "sn55:9.2.1_0": "“Asoko, ānanda,",
  "sn55:9.2.1_1": "bhikkhu kālaṅkato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihāsi …pe…",
  "sn55:9.2.2_0": "(purimaveyyākaraṇena ekanidānaṁ.)",
  "sn55:9.3.1_0": "Ayaṁ kho so, ānanda, dhammādāso dhammapariyāyo;",
  "sn55:9.3.2_0": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:9.3.3_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:9.3.3_1": "sotāpannohamasmi avinipātadhammo niyato sambodhiparāyaṇo’”ti.",
  "sn55:9.3.4_0": "Navamaṁ.",
  "sn55:10.0.1_0": "Saṁyutta Nikāya 55.10",
  "sn55:10.0.2_0": "1. Veḷudvāravagga",
  "sn55:10.0.3_0": "Tatiyagiñjakāvasathasutta",
  "sn55:10.1.1_0": "Ekamantaṁ nisinno kho āyasmā ānando bhagavantaṁ etadavoca:",
  "sn55:10.1.2_0": "“kakkaṭo nāma, bhante, ñātike upāsako kālaṅkato;",
  "sn55:10.1.3_0": "tassa kā gati, ko abhisamparāyo?",
  "sn55:10.1.4_0": "Kaḷibho nāma, bhante, ñātike upāsako …pe…",
  "sn55:10.1.5_0": "nikato nāma, bhante, ñātike upāsako …",
  "sn55:10.1.6_0": "kaṭissaho nāma, bhante, ñātike upāsako …",
  "sn55:10.1.7_0": "tuṭṭho nāma, bhante, ñātike upāsako …",
  "sn55:10.1.8_0": "santuṭṭho nāma, bhante, ñātike upāsako …",
  "sn55:10.1.9_0": "bhaddo nāma, bhante, ñātike upāsako …",
  "sn55:10.1.10_0": "subhaddo nāma, bhante, ñātike upāsako kālaṅkato;",
  "sn55:10.1.11_0": "tassa kā gati ko abhisamparāyo”ti?",
  "sn55:10.2.1_0": "“Kakkaṭo, ānanda,",
  "sn55:10.2.1_1": "upāsako kālaṅkato pañcannaṁ orambhāgiyānaṁ saṁyojanānaṁ parikkhayā opapātiko tattha parinibbāyī anāvattidhammo tasmā lokā.",
  "sn55:10.2.2_0": "Kaḷibho, ānanda …pe…",
  "sn55:10.2.3_0": "nikato, ānanda …",
  "sn55:10.2.4_0": "kaṭissaho, ānanda …",
  "sn55:10.2.5_0": "tuṭṭho, ānanda …",
  "sn55:10.2.6_0": "santuṭṭho, ānanda …",
  "sn55:10.2.7_0": "bhaddo, ānanda …pe…",
  "sn55:10.2.8_0": "subhaddo, ānanda,",
  "sn55:10.2.8_1": "upāsako kālaṅkato pañcannaṁ orambhāgiyānaṁ saṁyojanānaṁ parikkhayā opapātiko tattha parinibbāyī anāvattidhammo tasmā lokā.",
  "sn55:10.2.9_0": "(Sabbe ekagatikā kātabbā.)",
  "sn55:10.3.1_0": "Paropaññāsa, ānanda,",
  "sn55:10.3.1_1": "ñātike upāsakā kālaṅkatā pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyino anāvattidhammā tasmā lokā.",
  "sn55:10.3.2_0": "Sādhikanavuti, ānanda,",
  "sn55:10.3.2_1": "ñātike upāsakā kālaṅkatā tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmino;",
  "sn55:10.3.2_2": "sakideva imaṁ lokaṁ āgantvā dukkhassantaṁ karissanti.",
  "sn55:10.3.3_0": "Chātirekāni kho, ānanda,",
  "sn55:10.3.3_1": "pañcasatāni ñātike upāsakā kālaṅkatā tiṇṇaṁ saṁyojanānaṁ parikkhayā sotāpannā avinipātadhammā niyatā sambodhiparāyaṇā.",
  "sn55:10.4.1_0": "Anacchariyaṁ kho panetaṁ, ānanda, yaṁ manussabhūto kālaṁ kareyya;",
  "sn55:10.4.2_0": "tasmiṁ tasmiñce maṁ kālaṅkate upasaṅkamitvā etamatthaṁ paṭipucchissatha.",
  "sn55:10.4.2_1": "Vihesā pesā, ānanda,",
  "sn55:10.4.2_2": "assa tathāgatassa.",
  "sn55:10.4.3_0": "Tasmātihānanda,",
  "sn55:10.4.3_1": "dhammādāsaṁ nāma dhammapariyāyaṁ desessāmi;",
  "sn55:10.4.3_2": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:10.4.4_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:10.4.4_1": "sotāpannohamasmi avinipātadhammo niyato sambodhiparāyaṇo’.",
  "sn55:10.5.1_0": "Katamo ca so, ānanda,",
  "sn55:10.5.1_1": "dhammādāso dhammapariyāyo;",
  "sn55:10.5.1_2": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:10.5.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:10.5.2_1": "sotāpannohamasmi avinipātadhammo niyato sambodhiparāyaṇo’.",
  "sn55:10.6.1_0": "Idhānanda,",
  "sn55:10.6.1_1": "ariyasāvako buddhe aveccappasādena samannāgato hoti—itipi so bhagavā …pe…",
  "sn55:10.6.1_2": "satthā devamanussānaṁ buddho bhagavāti.",
  "sn55:10.6.2_0": "Dhamme …pe…",
  "sn55:10.6.3_0": "saṅghe …pe…",
  "sn55:10.6.4_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:10.6.5_0": "Ayaṁ kho so, ānanda, dhammādāso dhammapariyāyo;",
  "sn55:10.6.6_0": "yena samannāgato ariyasāvako ākaṅkhamāno attanāva attānaṁ byākareyya:",
  "sn55:10.6.7_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn55:10.6.7_1": "sotāpannohamasmi avinipātadhammo niyato sambodhiparāyaṇo’”ti.",
  "sn55:10.6.8_0": "Dasamaṁ.",
  "sn55:10.6.9_0": "Veḷudvāravaggo paṭhamo.",
  "sn55:10.7.0_0": "Tassuddānaṁ",
  "sn55:10.7.1_0": "Rājā ogadhadīghāvu,",
  "sn55:10.7.2_0": "sāriputtāpare duve;",
  "sn55:10.7.3_0": "Thapatī veḷudvāreyyā,",
  "sn55:10.7.4_0": "giñjakāvasathe tayoti.",
  "sn55:11.0.1_0": "Saṁyutta Nikāya 55.11",
  "sn55:11.0.2_0": "2. Rājakārāmavagga",
  "sn55:11.0.3_0": "Sahassabhikkhunisaṅghasutta",
  "sn55:11.1.1_0": "Ekaṁ samayaṁ bhagavā sāvatthiyaṁ viharati rājakārāme.",
  "sn55:11.1.2_0": "Atha kho sahassabhikkhunisaṅgho yena bhagavā tenupasaṅkami;",
  "sn55:11.1.2_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "sn55:11.1.2_2": "Ekamantaṁ ṭhitā kho tā bhikkhuniyo bhagavā etadavoca:",
  "sn55:11.2.1_0": "“Catūhi kho,",
  "sn55:11.2.1_1": "bhikkhuniyo,",
  "sn55:11.2.1_2": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:11.2.2_0": "Katamehi catūhi?",
  "sn55:11.2.3_0": "Idha, bhikkhuniyo, ariyasāvako buddhe aveccappasādena samannāgato hoti—",
  "sn55:11.2.4_0": "itipi so bhagavā …pe… satthā devamanussānaṁ buddho bhagavāti.",
  "sn55:11.2.5_0": "Dhamme …pe…",
  "sn55:11.2.6_0": "saṅghe …pe…",
  "sn55:11.2.7_0": "ariyakantehi sīlehi samannāgato hoti, akhaṇḍehi …pe… samādhisaṁvattanikehi.",
  "sn55:11.2.8_0": "Imehi kho,",
  "sn55:11.2.8_1": "bhikkhuniyo,",
  "sn55:11.2.8_2": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:11.2.9_0": "Paṭhamaṁ.",
  "sn55:12.0.1_0": "Saṁyutta Nikāya 55.12",
  "sn55:12.0.2_0": "2. Rājakārāmavagga",
  "sn55:12.0.3_0": "Brāhmaṇasutta",
  "sn55:12.1.1_0": "Sāvatthinidānaṁ.",
  "sn55:12.1.2_0": "“Brāhmaṇā, bhikkhave, udayagāminiṁ nāma paṭipadaṁ paññapenti.",
  "sn55:12.1.3_0": "Te sāvakaṁ evaṁ samādapenti:",
  "sn55:12.1.4_0": "‘ehi tvaṁ, ambho purisa, kālasseva uṭṭhāya pācīnamukho yāhi.",
  "sn55:12.1.5_0": "So tvaṁ mā sobbhaṁ parivajjehi,",
  "sn55:12.1.5_1": "mā papātaṁ,",
  "sn55:12.1.5_2": "mā khāṇuṁ,",
  "sn55:12.1.5_3": "mā kaṇḍakaṭhānaṁ,",
  "sn55:12.1.5_4": "mā candaniyaṁ,",
  "sn55:12.1.5_5": "mā oḷigallaṁ.",
  "sn55:12.1.6_0": "Yattha papateyyāsi tattheva maraṇaṁ āgameyyāsi.",
  "sn55:12.1.7_0": "Evaṁ tvaṁ, ambho purisa, kāyassa bhedā paraṁ maraṇā sugatiṁ saggaṁ lokaṁ upapajjissasī’ti.",
  "sn55:12.2.1_0": "Taṁ kho panetaṁ,",
  "sn55:12.2.1_1": "bhikkhave,",
  "sn55:12.2.1_2": "brāhmaṇānaṁ bālagamanametaṁ mūḷhagamanametaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "sn55:12.2.2_0": "Ahañca kho, bhikkhave, ariyassa vinaye udayagāminiṁ paṭipadaṁ paññāpemi;",
  "sn55:12.2.3_0": "yā ekantanibbidāya virāgāya nirodhāya upasamāya abhiññāya sambodhāya nibbānāya saṁvattati.",
  "sn55:12.3.1_0": "Katamā ca sā, bhikkhave, udayagāminī paṭipadā;",
  "sn55:12.3.2_0": "yā ekantanibbidāya …pe… nibbānāya saṁvattati?",
  "sn55:12.3.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:12.3.4_0": "itipi so bhagavā arahaṁ sammāsambuddho …pe… satthā devamanussānaṁ buddho bhagavāti;",
  "sn55:12.3.5_0": "dhamme …pe…",
  "sn55:12.3.6_0": "saṅghe …pe…",
  "sn55:12.3.7_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:12.3.8_0": "Ayaṁ kho sā, bhikkhave, udayagāminī paṭipadā ekantanibbidāya …pe…",
  "sn55:12.3.9_0": "nibbānāya saṁvattatī”ti.",
  "sn55:12.3.10_0": "Dutiyaṁ.",
  "sn55:13.0.1_0": "Saṁyutta Nikāya 55.13",
  "sn55:13.0.2_0": "2. Rājakārāmavagga",
  "sn55:13.0.3_0": "Ānandattherasutta",
  "sn55:13.1.1_0": "Ekaṁ samayaṁ āyasmā ca ānando āyasmā ca sāriputto sāvatthiyaṁ viharanti jetavane anāthapiṇḍikassa ārāme.",
  "sn55:13.1.2_0": "Atha kho āyasmā sāriputto sāyanhasamayaṁ paṭisallānā vuṭṭhito yenāyasmā ānando tenupasaṅkami;",
  "sn55:13.1.2_1": "upasaṅkamitvā āyasmatā ānandena saddhiṁ sammodi.",
  "sn55:13.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn55:13.1.3_1": "Ekamantaṁ nisinno kho āyasmā sāriputto āyasmantaṁ ānandaṁ etadavoca:",
  "sn55:13.1.4_0": "“katinaṁ kho,",
  "sn55:13.1.4_1": "āvuso ānanda,",
  "sn55:13.1.4_2": "dhammānaṁ pahānā,",
  "sn55:13.1.4_3": "katinaṁ dhammānaṁ samannāgamanahetu,",
  "sn55:13.1.4_4": "evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti?",
  "sn55:13.1.5_0": "“Catunnaṁ kho, āvuso,",
  "sn55:13.1.5_1": "dhammānaṁ pahānā,",
  "sn55:13.1.5_2": "catunnaṁ dhammānaṁ samannāgamanahetu,",
  "sn55:13.1.5_3": "evamayaṁ pajā bhagavatā byākatā sotāpannā avinipātadhammā niyatā sambodhiparāyaṇāti.",
  "sn55:13.2.1_0": "Katamesaṁ catunnaṁ?",
  "sn55:13.2.2_0": "Yathārūpena kho, āvuso,",
  "sn55:13.2.2_1": "buddhe appasādena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ",
  "sn55:13.2.2_2": "nirayaṁ upapajjati tathārūpassa buddhe appasādo na hoti.",
  "sn55:13.2.3_0": "Yathārūpena ca kho, āvuso,",
  "sn55:13.2.3_1": "buddhe aveccappasādena samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ",
  "sn55:13.2.3_2": "upapajjati tathārūpassa buddhe aveccappasādo hoti—",
  "sn55:13.2.4_0": "itipi so bhagavā …pe… satthā devamanussānaṁ buddho bhagavāti.",
  "sn55:13.3.1_0": "Yathārūpena ca kho, āvuso,",
  "sn55:13.3.1_1": "dhamme appasādena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ",
  "sn55:13.3.1_2": "nirayaṁ upapajjati tathārūpassa dhamme appasādo na hoti.",
  "sn55:13.3.2_0": "Yathārūpena ca kho, āvuso,",
  "sn55:13.3.2_1": "dhamme aveccappasādena samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ",
  "sn55:13.3.2_2": "upapajjati tathārūpassa dhamme aveccappasādo hoti—",
  "sn55:13.3.3_0": "svākkhāto bhagavatā dhammo …pe… viññūhīti.",
  "sn55:13.4.1_0": "Yathārūpena ca kho, āvuso,",
  "sn55:13.4.1_1": "saṅghe appasādena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ",
  "sn55:13.4.1_2": "nirayaṁ upapajjati tathārūpassa saṅghe appasādo na hoti.",
  "sn55:13.4.2_0": "Yathārūpena ca kho, āvuso,",
  "sn55:13.4.2_1": "saṅghe aveccappasādena samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ",
  "sn55:13.4.2_2": "upapajjati tathārūpassa saṅghe aveccappasādo hoti—",
  "sn55:13.4.3_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:13.5.1_0": "Yathārūpena ca kho, āvuso,",
  "sn55:13.5.1_1": "dussīlyena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tathārūpassa dussīlyaṁ na hoti.",
  "sn55:13.5.2_0": "Yathārūpehi ca kho, āvuso,",
  "sn55:13.5.2_1": "ariyakantehi sīlehi samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ upapajjati",
  "sn55:13.5.2_2": "tathārūpāni ariyakantāni sīlāni honti akhaṇḍāni …pe…",
  "sn55:13.5.3_0": "samādhisaṁvattanikāni.",
  "sn55:13.5.4_0": "Imesaṁ kho, āvuso,",
  "sn55:13.5.4_1": "catunnaṁ dhammānaṁ pahānā imesaṁ catunnaṁ dhammānaṁ samannāgamanahetu evamayaṁ pajā bhagavatā byākatā",
  "sn55:13.5.4_2": "sotāpannā avinipātadhammā niyatā sambodhiparāyaṇā”ti.",
  "sn55:13.5.5_0": "Tatiyaṁ.",
  "sn55:14.0.1_0": "Saṁyutta Nikāya 55.14",
  "sn55:14.0.2_0": "2. Rājakārāmavagga",
  "sn55:14.0.3_0": "Duggatibhayasutta",
  "sn55:14.1.1_0": "“Catūhi, bhikkhave, dhammehi samannāgato ariyasāvako sabbaduggatibhayaṁ samatikkanto hoti.",
  "sn55:14.1.2_0": "Katamehi catūhi?",
  "sn55:14.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:14.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:14.1.5_0": "Dhamme …pe…",
  "sn55:14.1.6_0": "saṅghe …pe…",
  "sn55:14.1.7_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:14.1.8_0": "Imehi kho,",
  "sn55:14.1.8_1": "bhikkhave,",
  "sn55:14.1.8_2": "catūhi dhammehi samannāgato ariyasāvako sabbaduggatibhayaṁ samatikkanto hotī”ti.",
  "sn55:14.1.9_0": "Catutthaṁ.",
  "sn55:15.0.1_0": "Saṁyutta Nikāya 55.15",
  "sn55:15.0.2_0": "2. Rājakārāmavagga",
  "sn55:15.0.3_0": "Duggativinipātabhayasutta",
  "sn55:15.1.1_0": "“Catūhi, bhikkhave, dhammehi samannāgato ariyasāvako sabbaduggativinipātabhayaṁ samatikkanto hoti.",
  "sn55:15.1.2_0": "Katamehi catūhi?",
  "sn55:15.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:15.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:15.1.5_0": "Dhamme …pe…",
  "sn55:15.1.6_0": "saṅghe …pe…",
  "sn55:15.1.7_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:15.1.8_0": "Imehi kho,",
  "sn55:15.1.8_1": "bhikkhave,",
  "sn55:15.1.8_2": "catūhi dhammehi samannāgato ariyasāvako sabbaduggativinipātabhayaṁ samatikkanto hotī”ti.",
  "sn55:15.1.9_0": "Pañcamaṁ.",
  "sn55:16.0.1_0": "Saṁyutta Nikāya 55.16",
  "sn55:16.0.2_0": "2. Rājakārāmavagga",
  "sn55:16.0.3_0": "Paṭhamamittāmaccasutta",
  "sn55:16.1.1_0": "“Ye te,",
  "sn55:16.1.1_1": "bhikkhave,",
  "sn55:16.1.1_2": "anukampeyyātha,",
  "sn55:16.1.1_3": "ye ca sotabbaṁ maññeyyuṁ—mittā vā amaccā vā ñātī vā sālohitā vā—te,",
  "sn55:16.1.1_4": "bhikkhave,",
  "sn55:16.1.1_5": "catūsu sotāpattiyaṅgesu samādapetabbā,",
  "sn55:16.1.1_6": "nivesetabbā,",
  "sn55:16.1.1_7": "patiṭṭhāpetabbā.",
  "sn55:16.1.2_0": "Katamesu catūsu?",
  "sn55:16.1.3_0": "Buddhe aveccappasāde samādapetabbā, nivesetabbā, patiṭṭhāpetabbā—",
  "sn55:16.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:16.1.5_0": "Dhamme …pe…",
  "sn55:16.1.6_0": "saṅghe …pe…",
  "sn55:16.1.7_0": "ariyakantesu sīlesu samādapetabbā,",
  "sn55:16.1.7_1": "nivesetabbā,",
  "sn55:16.1.7_2": "patiṭṭhāpetabbā akhaṇḍesu …pe…",
  "sn55:16.1.7_3": "samādhisaṁvattanikesu.",
  "sn55:16.1.8_0": "Ye te,",
  "sn55:16.1.8_1": "bhikkhave,",
  "sn55:16.1.8_2": "anukampeyyātha,",
  "sn55:16.1.8_3": "ye ca sotabbaṁ maññeyyuṁ—mittā vā amaccā vā ñātī vā sālohitā vā—te,",
  "sn55:16.1.8_4": "bhikkhave,",
  "sn55:16.1.8_5": "imesu catūsu sotāpattiyaṅgesu samādapetabbā,",
  "sn55:16.1.8_6": "nivesetabbā,",
  "sn55:16.1.8_7": "patiṭṭhāpetabbā”ti.",
  "sn55:16.1.9_0": "Chaṭṭhaṁ.",
  "sn55:17.0.1_0": "Saṁyutta Nikāya 55.17",
  "sn55:17.0.2_0": "2. Rājakārāmavagga",
  "sn55:17.0.3_0": "Dutiyamittāmaccasutta",
  "sn55:17.1.1_0": "“Ye te,",
  "sn55:17.1.1_1": "bhikkhave,",
  "sn55:17.1.1_2": "anukampeyyātha,",
  "sn55:17.1.1_3": "ye ca sotabbaṁ maññeyyuṁ—mittā vā amaccā vā ñātī vā sālohitā vā—te,",
  "sn55:17.1.1_4": "bhikkhave,",
  "sn55:17.1.1_5": "catūsu sotāpattiyaṅgesu samādapetabbā,",
  "sn55:17.1.1_6": "nivesetabbā,",
  "sn55:17.1.1_7": "patiṭṭhāpetabbā.",
  "sn55:17.1.2_0": "Katamesu catūsu?",
  "sn55:17.1.3_0": "Buddhe aveccappasāde samādapetabbā, nivesetabbā, patiṭṭhāpetabbā—",
  "sn55:17.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:17.2.1_0": "Siyā,",
  "sn55:17.2.1_1": "bhikkhave,",
  "sn55:17.2.1_2": "catunnaṁ mahābhūtānaṁ aññathattaṁ—pathavīdhātuyā,",
  "sn55:17.2.1_3": "āpodhātuyā,",
  "sn55:17.2.1_4": "tejodhātuyā,",
  "sn55:17.2.1_5": "vāyodhātuyā—na tveva buddhe aveccappasādena samannāgatassa ariyasāvakassa siyā aññathattaṁ.",
  "sn55:17.2.2_0": "Tatridaṁ aññathattaṁ—so vata buddhe aveccappasādena samannāgato ariyasāvako nirayaṁ vā tiracchānayoniṁ",
  "sn55:17.2.2_1": "vā pettivisayaṁ vā upapajjissatī”ti—netaṁ ṭhānaṁ vijjati.",
  "sn55:17.2.3_0": "“Dhamme …pe…",
  "sn55:17.2.4_0": "saṅghe …pe…",
  "sn55:17.2.5_0": "ariyakantesu sīlesu samādapetabbā,",
  "sn55:17.2.5_1": "nivesetabbā,",
  "sn55:17.2.5_2": "patiṭṭhāpetabbā akhaṇḍesu …pe…",
  "sn55:17.2.5_3": "samādhisaṁvattanikesu.",
  "sn55:17.2.6_0": "Siyā,",
  "sn55:17.2.6_1": "bhikkhave,",
  "sn55:17.2.6_2": "catunnaṁ mahābhūtānaṁ aññathattaṁ—pathavīdhātuyā,",
  "sn55:17.2.6_3": "āpodhātuyā,",
  "sn55:17.2.6_4": "tejodhātuyā,",
  "sn55:17.2.6_5": "vāyodhātuyā—na tveva ariyakantehi sīlehi samannāgatassa ariyasāvakassa siyā aññathattaṁ.",
  "sn55:17.2.7_0": "Tatridaṁ aññathattaṁ—so vata ariyakantehi sīlehi samannāgato ariyasāvako nirayaṁ vā tiracchānayoniṁ vā",
  "sn55:17.2.7_1": "pettivisayaṁ vā upapajjissatīti—netaṁ ṭhānaṁ vijjati.",
  "sn55:17.2.8_0": "Ye te,",
  "sn55:17.2.8_1": "bhikkhave,",
  "sn55:17.2.8_2": "anukampeyyātha,",
  "sn55:17.2.8_3": "ye ca sotabbaṁ maññeyyuṁ—mittā vā amaccā vā ñātī vā sālohitā vā—te,",
  "sn55:17.2.8_4": "bhikkhave,",
  "sn55:17.2.8_5": "imesu catūsu sotāpattiyaṅgesu samādapetabbā,",
  "sn55:17.2.8_6": "nivesetabbā,",
  "sn55:17.2.8_7": "patiṭṭhāpetabbā”ti.",
  "sn55:17.2.9_0": "Sattamaṁ.",
  "sn55:18.0.1_0": "Saṁyutta Nikāya 55.18",
  "sn55:18.0.2_0": "2. Rājakārāmavagga",
  "sn55:18.0.3_0": "Paṭhamadevacārikasutta",
  "sn55:18.1.1_0": "Sāvatthinidānaṁ.",
  "sn55:18.1.2_0": "Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ pasāreyya,",
  "sn55:18.1.2_1": "pasāritaṁ vā bāhaṁ samiñjeyya;",
  "sn55:18.1.2_2": "evameva—jetavane antarahito devesu tāvatiṁsesu pāturahosi.",
  "sn55:18.1.3_0": "Atha kho sambahulā tāvatiṁsakāyikā devatāyo yenāyasmā mahāmoggallāno tenupasaṅkamiṁsu;",
  "sn55:18.1.3_1": "upasaṅkamitvā āyasmantaṁ mahāmoggallānaṁ abhivādetvā ekamantaṁ aṭṭhaṁsu.",
  "sn55:18.1.3_2": "Ekamantaṁ ṭhitā kho tā devatāyo āyasmā mahāmoggallāno etadavoca:",
  "sn55:18.2.1_0": "“Sādhu kho, āvuso, buddhe aveccappasādena samannāgamanaṁ hoti—",
  "sn55:18.2.2_0": "itipi so bhagavā …pe… satthā devamanussānaṁ buddho bhagavāti.",
  "sn55:18.2.3_0": "Buddhe aveccappasādena samannāgamanahetu kho, āvuso,",
  "sn55:18.2.3_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "sn55:18.2.4_0": "Sādhu kho, āvuso, dhamme …pe…",
  "sn55:18.2.5_0": "saṅghe …pe…",
  "sn55:18.2.6_0": "sādhu kho, āvuso, ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.",
  "sn55:18.2.7_0": "Ariyakantehi sīlehi samannāgamanahetu kho, āvuso,",
  "sn55:18.2.7_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "sn55:18.3.1_0": "“Sādhu kho, mārisa moggallāna, buddhe aveccappasādena samannāgamanaṁ hoti—",
  "sn55:18.3.2_0": "itipi so bhagavā …pe… satthā devamanussānaṁ buddho bhagavāti.",
  "sn55:18.3.3_0": "Buddhe aveccappasādena samannāgamanahetu kho,",
  "sn55:18.3.3_1": "mārisa moggallāna,",
  "sn55:18.3.3_2": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "sn55:18.3.4_0": "Sādhu kho, mārisa moggallāna, dhamme …pe…",
  "sn55:18.3.5_0": "saṅghe …pe…",
  "sn55:18.3.6_0": "ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.",
  "sn55:18.3.7_0": "Ariyakantehi sīlehi samannāgamanahetu kho,",
  "sn55:18.3.7_1": "mārisa moggallāna,",
  "sn55:18.3.7_2": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "sn55:18.3.8_0": "Aṭṭhamaṁ.",
  "sn55:19.0.1_0": "Saṁyutta Nikāya 55.19",
  "sn55:19.0.2_0": "2. Rājakārāmavagga",
  "sn55:19.0.3_0": "Dutiyadevacārikasutta",
  "sn55:19.1.1_0": "Sāvatthinidānaṁ.",
  "sn55:19.1.2_0": "Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ pasāreyya,",
  "sn55:19.1.2_1": "pasāritaṁ vā bāhaṁ samiñjeyya;",
  "sn55:19.1.2_2": "evameva—jetavane antarahito devesu tāvatiṁsesu pāturahosi.",
  "sn55:19.1.3_0": "Atha kho sambahulā tāvatiṁsakāyikā devatāyo yenāyasmā mahāmoggallāno tenupasaṅkamiṁsu;",
  "sn55:19.1.3_1": "upasaṅkamitvā āyasmantaṁ mahāmoggallānaṁ abhivādetvā ekamantaṁ aṭṭhaṁsu.",
  "sn55:19.1.3_2": "Ekamantaṁ ṭhitā kho tā devatāyo āyasmā mahāmoggallāno etadavoca:",
  "sn55:19.2.1_0": "“Sādhu kho, āvuso, buddhe aveccappasādena samannāgamanaṁ hoti—",
  "sn55:19.2.2_0": "itipi so bhagavā …pe… satthā devamanussānaṁ buddho bhagavāti.",
  "sn55:19.2.3_0": "Buddhe aveccappasādena samannāgamanahetu kho, āvuso,",
  "sn55:19.2.3_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā.",
  "sn55:19.2.4_0": "Sādhu kho, āvuso, dhamme …pe…",
  "sn55:19.2.5_0": "saṅghe …pe…",
  "sn55:19.2.6_0": "ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.",
  "sn55:19.2.7_0": "Ariyakantehi sīlehi samannāgamanahetu kho, āvuso,",
  "sn55:19.2.7_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā”ti.",
  "sn55:19.3.1_0": "“Sādhu kho, mārisa moggallāna, buddhe aveccappasādena samannāgamanaṁ hoti—",
  "sn55:19.3.2_0": "itipi so bhagavā …pe… satthā devamanussānaṁ buddho bhagavāti.",
  "sn55:19.3.3_0": "Buddhe aveccappasādena samannāgamanahetu kho,",
  "sn55:19.3.3_1": "mārisa moggallāna,",
  "sn55:19.3.3_2": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā.",
  "sn55:19.3.4_0": "Sādhu kho, mārisa moggallāna, dhamme …pe…",
  "sn55:19.3.5_0": "saṅghe …pe…",
  "sn55:19.3.6_0": "ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.",
  "sn55:19.3.7_0": "Ariyakantehi sīlehi samannāgamanahetu kho,",
  "sn55:19.3.7_1": "mārisa moggallāna,",
  "sn55:19.3.7_2": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā”ti.",
  "sn55:19.3.8_0": "Navamaṁ.",
  "sn55:20.0.1_0": "Saṁyutta Nikāya 55.20",
  "sn55:20.0.2_0": "2. Rājakārāmavagga",
  "sn55:20.0.3_0": "Tatiyadevacārikasutta",
  "sn55:20.1.1_0": "Atha kho bhagavā—seyyathāpi nāma balavā puriso samiñjitaṁ vā bāhaṁ pasāreyya,",
  "sn55:20.1.1_1": "pasāritaṁ vā bāhaṁ samiñjeyya;",
  "sn55:20.1.1_2": "evameva—jetavane antarahito devesu tāvatiṁsesu pāturahosi.",
  "sn55:20.1.2_0": "Atha kho sambahulā tāvatiṁsakāyikā devatāyo yena bhagavā tenupasaṅkamiṁsu;",
  "sn55:20.1.2_1": "upasaṅkamitvā bhagavantaṁ abhivādetvā ekamantaṁ aṭṭhaṁsu.",
  "sn55:20.1.2_2": "Ekamantaṁ ṭhitā kho tā devatāyo bhagavā etadavoca:",
  "sn55:20.2.1_0": "“Sādhu kho, āvuso, buddhe aveccappasādena samannāgamanaṁ hoti—",
  "sn55:20.2.2_0": "itipi so bhagavā …pe… satthā devamanussānaṁ buddho bhagavāti.",
  "sn55:20.2.3_0": "Buddhe aveccappasādena samannāgamanahetu kho, āvuso,",
  "sn55:20.2.3_1": "evam’idhekacce sattā sotāpannā avinipātadhammā niyatā sambodhiparāyaṇā.",
  "sn55:20.2.4_0": "Sādhu kho, āvuso, dhamme …pe…",
  "sn55:20.2.5_0": "saṅghe …pe…",
  "sn55:20.2.6_0": "ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.",
  "sn55:20.2.7_0": "Ariyakantehi sīlehi samannāgamanahetu kho, āvuso,",
  "sn55:20.2.7_1": "evam’idhekacce sattā sotāpannā avinipātadhammā niyatā sambodhiparāyaṇā”ti.",
  "sn55:20.3.1_0": "“Sādhu kho, mārisa, buddhe aveccappasādena samannāgamanaṁ hoti—",
  "sn55:20.3.2_0": "itipi so bhagavā …pe… satthā devamanussānaṁ buddho bhagavāti.",
  "sn55:20.3.3_0": "Buddhe aveccappasādena samannāgamanahetu kho, mārisa,",
  "sn55:20.3.3_1": "evamayaṁ pajā sotāpannā avinipātadhammā niyatā sambodhiparāyaṇā.",
  "sn55:20.3.4_0": "Sādhu kho, mārisa, dhamme …pe…",
  "sn55:20.3.5_0": "saṅghe …pe…",
  "sn55:20.3.6_0": "ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.",
  "sn55:20.3.7_0": "Ariyakantehi sīlehi samannāgamanahetu kho, mārisa,",
  "sn55:20.3.7_1": "evamayaṁ pajā sotāpannā avinipātadhammā niyatā sambodhiparāyaṇā”ti.",
  "sn55:20.3.8_0": "Dasamaṁ.",
  "sn55:20.3.9_0": "Rājakārāmavaggo dutiyo.",
  "sn55:20.4.0_0": "Tassuddānaṁ",
  "sn55:20.4.1_0": "Sahassabrāhmaṇānanda,",
  "sn55:20.4.2_0": "duggati apare duve;",
  "sn55:20.4.3_0": "Mittāmaccā duve vuttā,",
  "sn55:20.4.4_0": "tayo ca devacārikāti.",
  "sn55:21.0.1_0": "Saṁyutta Nikāya 55.21",
  "sn55:21.0.2_0": "3. Saraṇānivagga",
  "sn55:21.0.3_0": "Paṭhamamahānāmasutta",
  "sn55:21.1.1_0": "Evaṁ me sutaṁ—",
  "sn55:21.1.2_0": "ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn55:21.1.3_0": "Atha kho mahānāmo sakko yena bhagavā tenupasaṅkami;",
  "sn55:21.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:21.1.3_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:21.1.4_0": "“idaṁ, bhante, kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ.",
  "sn55:21.1.5_0": "So khvāhaṁ, bhante,",
  "sn55:21.1.5_1": "bhagavantaṁ vā payirupāsitvā manobhāvanīye vā bhikkhū sāyanhasamayaṁ kapilavatthuṁ pavisanto;",
  "sn55:21.1.6_0": "bhantenapi hatthinā samāgacchāmi;",
  "sn55:21.1.7_0": "bhantenapi assena samāgacchāmi;",
  "sn55:21.1.8_0": "bhantenapi rathena samāgacchāmi;",
  "sn55:21.1.9_0": "bhantenapi sakaṭena samāgacchāmi;",
  "sn55:21.1.10_0": "bhantenapi purisena samāgacchāmi.",
  "sn55:21.1.11_0": "Tassa mayhaṁ, bhante,",
  "sn55:21.1.11_1": "tasmiṁ samaye mussateva bhagavantaṁ ārabbha sati,",
  "sn55:21.1.11_2": "mussati dhammaṁ ārabbha sati,",
  "sn55:21.1.11_3": "mussati saṅghaṁ ārabbha sati.",
  "sn55:21.1.12_0": "Tassa mayhaṁ, bhante, evaṁ hoti:",
  "sn55:21.1.13_0": "‘imamhi cāhaṁ samaye kālaṁ kareyyaṁ, kā mayhaṁ gati, ko abhisamparāyo’”ti?",
  "sn55:21.2.1_0": "“Mā bhāyi, mahānāma, mā bhāyi, mahānāma.",
  "sn55:21.2.2_0": "Apāpakaṁ te maraṇaṁ bhavissati apāpikā kālaṅkiriyā.",
  "sn55:21.2.3_0": "Yassa kassaci, mahānāma,",
  "sn55:21.2.3_1": "dīgharattaṁ saddhāparibhāvitaṁ cittaṁ sīlaparibhāvitaṁ cittaṁ sutaparibhāvitaṁ cittaṁ cāgaparibhāvitaṁ cittaṁ paññāparibhāvitaṁ cittaṁ,",
  "sn55:21.2.3_2": "tassa yo hi khvāyaṁ kāyo rūpī cātumahābhūtiko mātāpettikasambhavo odanakummāsūpacayo aniccucchādanaparimaddanabhedanaviddhaṁsanadhammo.",
  "sn55:21.2.4_0": "Taṁ idheva kākā vā khādanti gijjhā vā khādanti kulalā vā khādanti sunakhā vā khādanti siṅgālā vā khādanti vividhā vā pāṇakajātā khādanti;",
  "sn55:21.2.5_0": "yañca khvassa cittaṁ dīgharattaṁ saddhāparibhāvitaṁ …pe…",
  "sn55:21.2.5_1": "paññāparibhāvitaṁ taṁ uddhagāmi hoti visesagāmi.",
  "sn55:21.3.1_0": "Seyyathāpi, mahānāma,",
  "sn55:21.3.1_1": "puriso sappikumbhaṁ vā telakumbhaṁ vā gambhīraṁ udakarahadaṁ ogāhitvā bhindeyya.",
  "sn55:21.3.2_0": "Tatra yā assa sakkharā vā kaṭhalā vā sā adhogāmī assa,",
  "sn55:21.3.2_1": "yañca khvassa tatra sappi vā telaṁ vā taṁ uddhagāmi assa visesagāmi.",
  "sn55:21.3.3_0": "Evameva kho, mahānāma, yassa kassaci dīgharattaṁ saddhāparibhāvitaṁ cittaṁ …pe…",
  "sn55:21.3.4_0": "paññāparibhāvitaṁ cittaṁ tassa yo hi khvāyaṁ kāyo rūpī cātumahābhūtiko mātāpettikasambhavo odanakummāsūpacayo",
  "sn55:21.3.4_1": "aniccucchādanaparimaddanabhedanaviddhaṁsanadhammo taṁ idheva kākā vā khādanti gijjhā vā khādanti kulalā",
  "sn55:21.3.4_2": "vā khādanti sunakhā vā khādanti siṅgālā vā khādanti vividhā vā pāṇakajātā khādanti;",
  "sn55:21.3.5_0": "yañca khvassa cittaṁ dīgharattaṁ saddhāparibhāvitaṁ …pe…",
  "sn55:21.3.5_1": "paññāparibhāvitaṁ taṁ uddhagāmi hoti visesagāmi.",
  "sn55:21.3.6_0": "Tuyhaṁ kho pana, mahānāma, dīgharattaṁ saddhāparibhāvitaṁ cittaṁ …pe… paññāparibhāvitaṁ cittaṁ.",
  "sn55:21.3.7_0": "Mā bhāyi, mahānāma, mā bhāyi, mahānāma.",
  "sn55:21.3.8_0": "Apāpakaṁ te maraṇaṁ bhavissati, apāpikā kālaṅkiriyā”ti.",
  "sn55:21.3.9_0": "Paṭhamaṁ.",
  "sn55:22.0.1_0": "Saṁyutta Nikāya 55.22",
  "sn55:22.0.2_0": "3. Saraṇānivagga",
  "sn55:22.0.3_0": "Dutiyamahānāmasutta",
  "sn55:22.1.1_0": "Evaṁ me sutaṁ—",
  "sn55:22.1.2_0": "ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn55:22.1.3_0": "Atha kho mahānāmo sakko yena bhagavā tenupasaṅkami;",
  "sn55:22.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:22.1.3_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:22.1.4_0": "“idaṁ, bhante, kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ.",
  "sn55:22.1.5_0": "So khvāhaṁ, bhante,",
  "sn55:22.1.5_1": "bhagavantaṁ vā payirupāsitvā manobhāvanīye vā bhikkhū sāyanhasamayaṁ kapilavatthuṁ pavisanto;",
  "sn55:22.1.6_0": "bhantenapi hatthinā samāgacchāmi;",
  "sn55:22.1.7_0": "bhantenapi assena samāgacchāmi;",
  "sn55:22.1.8_0": "bhantenapi rathena samāgacchāmi;",
  "sn55:22.1.9_0": "bhantenapi sakaṭena samāgacchāmi;",
  "sn55:22.1.10_0": "bhantenapi purisena samāgacchāmi.",
  "sn55:22.1.11_0": "Tassa mayhaṁ, bhante,",
  "sn55:22.1.11_1": "tasmiṁ samaye mussateva bhagavantaṁ ārabbha sati,",
  "sn55:22.1.11_2": "mussati dhammaṁ ārabbha sati,",
  "sn55:22.1.11_3": "mussati saṅghaṁ ārabbha sati.",
  "sn55:22.1.12_0": "Tassa mayhaṁ, bhante, evaṁ hoti:",
  "sn55:22.1.13_0": "‘imamhi cāhaṁ samaye kālaṁ kareyyaṁ, kā mayhaṁ gati, ko abhisamparāyo’”ti?",
  "sn55:22.2.1_0": "“Mā bhāyi, mahānāma, mā bhāyi, mahānāma.",
  "sn55:22.2.2_0": "Apāpakaṁ te maraṇaṁ bhavissati apāpikā kālaṅkiriyā.",
  "sn55:22.2.3_0": "Catūhi kho, mahānāma,",
  "sn55:22.2.3_1": "dhammehi samannāgato ariyasāvako nibbānaninno hoti nibbānapoṇo nibbānapabbhāro.",
  "sn55:22.2.4_0": "Katamehi catūhi?",
  "sn55:22.2.5_0": "Idha, mahānāma, ariyasāvako buddhe aveccappasādena samannāgato hoti—",
  "sn55:22.2.6_0": "itipi so bhagavā …pe… satthā devamanussānaṁ buddho bhagavāti.",
  "sn55:22.2.7_0": "Dhamme …pe…",
  "sn55:22.2.8_0": "saṅghe …pe…",
  "sn55:22.2.9_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:22.3.1_0": "Seyyathāpi, mahānāma,",
  "sn55:22.3.1_1": "rukkho pācīnaninno pācīnapoṇo pācīnapabbhāro,",
  "sn55:22.3.1_2": "so mūlacchinno katamena papateyyā”ti?",
  "sn55:22.3.2_0": "“Yena, bhante, ninno yena poṇo yena pabbhāro”ti.",
  "sn55:22.3.3_0": "“Evameva kho, mahānāma,",
  "sn55:22.3.3_1": "imehi catūhi dhammehi samannāgato ariyasāvako nibbānaninno hoti nibbānapoṇo nibbānapabbhāro”ti.",
  "sn55:22.3.4_0": "Dutiyaṁ.",
  "sn55:23.0.1_0": "Saṁyutta Nikāya 55.23",
  "sn55:23.0.2_0": "3. Saraṇānivagga",
  "sn55:23.0.3_0": "Godhasakkasutta",
  "sn55:23.1.1_0": "Kapilavatthunidānaṁ.",
  "sn55:23.1.2_0": "Atha kho mahānāmo sakko yena godhā sakko tenupasaṅkami; upasaṅkamitvā godhaṁ sakkaṁ etadavoca:",
  "sn55:23.1.3_0": "“katihi tvaṁ, godhe,",
  "sn55:23.1.3_1": "dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇan”ti?",
  "sn55:23.2.1_0": "“Tīhi khvāhaṁ, mahānāma,",
  "sn55:23.2.1_1": "dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.",
  "sn55:23.2.2_0": "Katamehi tīhi?",
  "sn55:23.2.3_0": "Idha, mahānāma, ariyasāvako buddhe aveccappasādena samannāgato hoti—",
  "sn55:23.2.4_0": "itipi so bhagavā …pe… satthā devamanussānaṁ buddho bhagavāti.",
  "sn55:23.2.5_0": "Dhamme …pe…",
  "sn55:23.2.6_0": "saṅghe aveccappasādena samannāgato hoti—",
  "sn55:23.2.7_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:23.2.8_0": "Imehi khvāhaṁ, mahānāma,",
  "sn55:23.2.8_1": "tīhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.",
  "sn55:23.3.1_0": "Tvaṁ pana, mahānāma,",
  "sn55:23.3.1_1": "katihi dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇan”ti?",
  "sn55:23.3.2_0": "“Catūhi khvāhaṁ, godhe,",
  "sn55:23.3.2_1": "dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.",
  "sn55:23.3.3_0": "Katamehi catūhi?",
  "sn55:23.3.4_0": "Idha, godhe, ariyasāvako buddhe aveccappasādena samannāgato hoti—",
  "sn55:23.3.5_0": "itipi so bhagavā …pe… satthā devamanussānaṁ buddho bhagavāti.",
  "sn55:23.3.6_0": "Dhamme …pe…",
  "sn55:23.3.7_0": "saṅghe …pe…",
  "sn55:23.3.8_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:23.3.9_0": "Imehi khvāhaṁ, godhe,",
  "sn55:23.3.9_1": "catūhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇan”ti.",
  "sn55:23.4.1_0": "“Āgamehi tvaṁ, mahānāma, āgamehi tvaṁ, mahānāma.",
  "sn55:23.4.2_0": "Bhagavāva etaṁ jāneyya etehi dhammehi samannāgataṁ vā asamannāgataṁ vā”ti.",
  "sn55:23.4.3_0": "“Āyāma, godhe, yena bhagavā tenupasaṅkameyyāma; upasaṅkamitvā bhagavato etamatthaṁ ārocessāmā”ti.",
  "sn55:23.4.4_0": "Atha kho mahānāmo sakko godhā ca sakko yena bhagavā tenupasaṅkamiṁsu;",
  "sn55:23.4.4_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn55:23.4.4_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:23.5.1_0": "“Idhāhaṁ, bhante, yena godhā sakko tenupasaṅkamiṁ; upasaṅkamitvā godhaṁ sakkaṁ etadavocaṁ:",
  "sn55:23.5.2_0": "‘katihi tvaṁ, godhe,",
  "sn55:23.5.2_1": "dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇaṁ’?",
  "sn55:23.5.3_0": "Evaṁ vutte, bhante, godhā sakko maṁ etadavoca—",
  "sn55:23.6.1_0": "Tīhi khvāhaṁ, mahānāma,",
  "sn55:23.6.1_1": "dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.",
  "sn55:23.6.2_0": "Katamehi tīhi?",
  "sn55:23.6.3_0": "Idha, mahānāma, ariyasāvako buddhe aveccappasādena samannāgato hoti—",
  "sn55:23.6.4_0": "itipi so bhagavā …pe… satthā devamanussānaṁ buddho bhagavāti.",
  "sn55:23.6.5_0": "Dhamme …pe…",
  "sn55:23.6.6_0": "saṅghe aveccappasādena samannāgato hoti—",
  "sn55:23.6.7_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:23.6.8_0": "Imehi khvāhaṁ, mahānāma,",
  "sn55:23.6.8_1": "tīhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.",
  "sn55:23.6.9_0": "Tvaṁ pana, mahānāma,",
  "sn55:23.6.9_1": "katamehi dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇan’ti?",
  "sn55:23.7.1_0": "Evaṁ vuttāhaṁ, bhante, godhaṁ sakkaṁ etadavocaṁ:",
  "sn55:23.7.2_0": "‘catūhi khvāhaṁ, godhe,",
  "sn55:23.7.2_1": "dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.",
  "sn55:23.7.3_0": "Katamehi catūhi?",
  "sn55:23.7.4_0": "Idha, godhe, ariyasāvako buddhe aveccappasādena samannāgato hoti—",
  "sn55:23.7.5_0": "itipi so bhagavā …pe… satthā devamanussānaṁ buddho bhagavāti.",
  "sn55:23.7.6_0": "Dhamme …pe…",
  "sn55:23.7.7_0": "saṅghe …pe…",
  "sn55:23.7.8_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:23.7.9_0": "Imehi khvāhaṁ, godhe,",
  "sn55:23.7.9_1": "catūhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇan’ti.",
  "sn55:23.8.1_0": "Evaṁ vutte, bhante, godhā sakko maṁ etadavoca:",
  "sn55:23.8.2_0": "‘āgamehi tvaṁ, mahānāma, āgamehi tvaṁ, mahānāma.",
  "sn55:23.8.3_0": "Bhagavāva etaṁ jāneyya etehi dhammehi samannāgataṁ vā asamannāgataṁ vā’ti.",
  "sn55:23.8.4_0": "Idha, bhante, kocideva dhammo samuppādo uppajjeyya, ekato assa bhagavā ekato bhikkhusaṅgho ca.",
  "sn55:23.8.5_0": "Yeneva bhagavā tenevāhaṁ assaṁ.",
  "sn55:23.8.6_0": "Evaṁ pasannaṁ maṁ, bhante, bhagavā dhāretu.",
  "sn55:23.8.7_0": "Idha, bhante,",
  "sn55:23.8.7_1": "kocideva dhammo samuppādo uppajjeyya,",
  "sn55:23.8.7_2": "ekato assa bhagavā ekato bhikkhusaṅgho bhikkhunisaṅgho ca.",
  "sn55:23.8.8_0": "Yeneva bhagavā tenevāhaṁ assaṁ.",
  "sn55:23.8.9_0": "Evaṁ pasannaṁ maṁ, bhante, bhagavā dhāretu.",
  "sn55:23.8.10_0": "Idha, bhante,",
  "sn55:23.8.10_1": "kocideva dhammo samuppādo uppajjeyya,",
  "sn55:23.8.10_2": "ekato assa bhagavā ekato bhikkhusaṅgho bhikkhunisaṅgho ca upāsakā ca.",
  "sn55:23.8.11_0": "Yeneva bhagavā tenevāhaṁ assaṁ.",
  "sn55:23.8.12_0": "Evaṁ pasannaṁ maṁ, bhante, bhagavā dhāretu.",
  "sn55:23.8.13_0": "Idha, bhante,",
  "sn55:23.8.13_1": "kocideva dhammo samuppādo uppajjeyya,",
  "sn55:23.8.13_2": "ekato assa bhagavā ekato bhikkhusaṅgho bhikkhunisaṅgho upāsakā upāsikāyo ca.",
  "sn55:23.8.14_0": "Yeneva bhagavā tenevāhaṁ assaṁ.",
  "sn55:23.8.15_0": "Evaṁ pasannaṁ maṁ, bhante, bhagavā dhāretu.",
  "sn55:23.8.16_0": "Idha, bhante,",
  "sn55:23.8.16_1": "kocideva dhammo samuppādo uppajjeyya,",
  "sn55:23.8.16_2": "ekato assa bhagavā ekato bhikkhusaṅgho bhikkhunisaṅgho upāsakā upāsikāyo sadevako ca loko samārako sabrahmako sassamaṇabrāhmaṇī pajā sadevamanussā.",
  "sn55:23.8.17_0": "Yeneva bhagavā tenevāhaṁ assaṁ.",
  "sn55:23.8.18_0": "Evaṁ pasannaṁ maṁ, bhante, bhagavā dhāretū”ti.",
  "sn55:23.8.19_0": "“Evaṁvādī tvaṁ, godhe, mahānāmaṁ sakkaṁ kiṁ vadesī”ti?",
  "sn55:23.8.20_0": "“Evaṁvādāhaṁ, bhante, mahānāmaṁ sakkaṁ na kiñci vadāmi, aññatra kalyāṇā aññatra kusalā”ti.",
  "sn55:23.8.21_0": "Tatiyaṁ.",
  "sn55:24.0.1_0": "Saṁyutta Nikāya 55.24",
  "sn55:24.0.2_0": "3. Saraṇānivagga",
  "sn55:24.0.3_0": "Paṭhamasaraṇānisakkasutta",
  "sn55:24.1.1_0": "Kapilavatthunidānaṁ.",
  "sn55:24.1.2_0": "Tena kho pana samayena saraṇāni sakko kālaṅkato hoti.",
  "sn55:24.1.3_0": "So bhagavatā byākato:",
  "sn55:24.1.4_0": "“sotāpanno avinipātadhammo niyato sambodhiparāyaṇo”ti.",
  "sn55:24.1.5_0": "Tatra sudaṁ sambahulā sakkā saṅgamma samāgamma ujjhāyanti khīyanti vipācenti:",
  "sn55:24.1.6_0": "“acchariyaṁ vata bho, abbhutaṁ vata bho.",
  "sn55:24.1.7_0": "Ettha dāni ko na sotāpanno bhavissati.",
  "sn55:24.1.8_0": "Yatra hi nāma saraṇāni sakko kālaṅkato;",
  "sn55:24.1.9_0": "so bhagavatā byākato:",
  "sn55:24.1.10_0": "‘sotāpanno avinipātadhammo niyato sambodhiparāyaṇo’ti.",
  "sn55:24.1.11_0": "Saraṇāni sakko sikkhādubbalyamāpādi, majjapānaṁ apāyī”ti.",
  "sn55:24.2.1_0": "Atha kho mahānāmo sakko yena bhagavā tenupasaṅkami;",
  "sn55:24.2.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:24.2.1_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:24.2.2_0": "“idha, bhante, saraṇāni sakko kālaṅkato.",
  "sn55:24.2.3_0": "So bhagavatā byākato:",
  "sn55:24.2.4_0": "‘sotāpanno avinipātadhammo niyato sambodhiparāyaṇo’ti.",
  "sn55:24.2.5_0": "Tatra sudaṁ, bhante, sambahulā sakkā saṅgamma samāgamma ujjhāyanti khīyanti vipācenti—",
  "sn55:24.2.6_0": "acchariyaṁ vata, bho, abbhutaṁ vata, bho.",
  "sn55:24.2.7_0": "Ettha dāni ko na sotāpanno bhavissati.",
  "sn55:24.2.8_0": "Yatra hi nāma saraṇāni sakko kālaṅkato;",
  "sn55:24.2.9_0": "so bhagavatā byākato:",
  "sn55:24.2.10_0": "‘sotāpanno avinipātadhammo niyato sambodhiparāyaṇo’ti.",
  "sn55:24.2.11_0": "Saraṇāni sakko sikkhādubbalyamāpādi, majjapānaṁ apāyī”ti.",
  "sn55:24.3.1_0": "“Yo so, mahānāma,",
  "sn55:24.3.1_1": "dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato,",
  "sn55:24.3.1_2": "so kathaṁ vinipātaṁ gaccheyya.",
  "sn55:24.3.2_0": "Yañhi taṁ, mahānāma, sammā vadamāno vadeyya:",
  "sn55:24.3.3_0": "‘dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato’ti,",
  "sn55:24.3.3_1": "saraṇāni sakkaṁ sammā vadamāno vadeyya.",
  "sn55:24.3.4_0": "Saraṇāni, mahānāma,",
  "sn55:24.3.4_1": "sakko dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato.",
  "sn55:24.3.5_0": "So kathaṁ vinipātaṁ gaccheyya.",
  "sn55:24.4.1_0": "Idha, mahānāma, ekacco puggalo buddhe aveccappasādena samannāgato hoti—",
  "sn55:24.4.2_0": "itipi so bhagavā …pe… satthā devamanussānaṁ buddho bhagavāti.",
  "sn55:24.4.3_0": "Dhamme …pe…",
  "sn55:24.4.4_0": "saṅghe …pe…",
  "sn55:24.4.5_0": "hāsapañño javanapañño vimuttiyā ca samannāgato.",
  "sn55:24.4.6_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "sn55:24.4.7_0": "Ayampi kho, mahānāma,",
  "sn55:24.4.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:24.5.1_0": "Idha pana, mahānāma, ekacco puggalo buddhe aveccappasādena samannāgato hoti—",
  "sn55:24.5.2_0": "itipi so bhagavā …pe… satthā devamanussānaṁ buddho bhagavāti.",
  "sn55:24.5.3_0": "Dhamme …pe…",
  "sn55:24.5.4_0": "saṅghe …pe…",
  "sn55:24.5.5_0": "hāsapañño javanapañño na ca vimuttiyā samannāgato.",
  "sn55:24.5.6_0": "So pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "sn55:24.5.7_0": "Ayampi kho, mahānāma,",
  "sn55:24.5.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:24.6.1_0": "Idha pana, mahānāma, ekacco puggalo buddhe aveccappasādena samannāgato hoti—",
  "sn55:24.6.2_0": "itipi so bhagavā …pe… satthā devamanussānaṁ buddho bhagavāti.",
  "sn55:24.6.3_0": "Dhamme …pe…",
  "sn55:24.6.4_0": "saṅghe …pe…",
  "sn55:24.6.5_0": "na hāsapañño na javanapañño na ca vimuttiyā samannāgato.",
  "sn55:24.6.6_0": "So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti,",
  "sn55:24.6.6_1": "sakideva imaṁ lokaṁ āgantvā dukkhassantaṁ karoti.",
  "sn55:24.6.7_0": "Ayampi kho, mahānāma,",
  "sn55:24.6.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:24.7.1_0": "Idha pana, mahānāma, ekacco puggalo buddhe aveccappasādena samannāgato hoti—",
  "sn55:24.7.2_0": "itipi so bhagavā …pe… satthā devamanussānaṁ buddho bhagavāti;",
  "sn55:24.7.3_0": "dhamme …pe…",
  "sn55:24.7.4_0": "saṅghe …pe…",
  "sn55:24.7.5_0": "na hāsapañño na javanapañño na ca vimuttiyā samannāgato.",
  "sn55:24.7.6_0": "So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇoti.",
  "sn55:24.7.7_0": "Ayampi kho, mahānāma,",
  "sn55:24.7.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:24.8.1_0": "Idha pana, mahānāma, ekacco puggalo na heva kho buddhe aveccappasādena samannāgato hoti …",
  "sn55:24.8.2_0": "na dhamme …pe…",
  "sn55:24.8.3_0": "na saṅghe …pe…",
  "sn55:24.8.4_0": "na hāsapañño na javanapañño na ca vimuttiyā samannāgato.",
  "sn55:24.8.5_0": "Api cassa ime dhammā honti—",
  "sn55:24.8.6_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.",
  "sn55:24.8.7_0": "Tathāgatappaveditā cassa dhammā paññāya mattaso nijjhānaṁ khamanti.",
  "sn55:24.8.8_0": "Ayampi kho, mahānāma,",
  "sn55:24.8.8_1": "puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.",
  "sn55:24.9.1_0": "Idha pana, mahānāma, ekacco puggalo na heva kho buddhe aveccappasādena samannāgato hoti …",
  "sn55:24.9.2_0": "na dhamme …pe…",
  "sn55:24.9.3_0": "na saṅghe …pe…",
  "sn55:24.9.4_0": "na hāsapañño na javanapañño na ca vimuttiyā samannāgato,",
  "sn55:24.9.5_0": "api cassa ime dhammā honti",
  "sn55:24.9.6_0": "saddhindriyaṁ …pe… paññindriyaṁ.",
  "sn55:24.9.7_0": "Tathāgate cassa saddhāmattaṁ hoti pemamattaṁ.",
  "sn55:24.9.8_0": "Ayampi kho, mahānāma,",
  "sn55:24.9.8_1": "puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.",
  "sn55:24.9.9_0": "Ime cepi, mahānāma,",
  "sn55:24.9.9_1": "mahāsālā subhāsitaṁ dubbhāsitaṁ ājāneyyuṁ,",
  "sn55:24.9.9_2": "ime cāhaṁ mahāsāle byākareyyaṁ:",
  "sn55:24.9.9_3": "‘sotāpannā avinipātadhammā niyatā sambodhiparāyaṇā’ti;",
  "sn55:24.9.10_0": "kimaṅgaṁ pana saraṇāniṁ sakkaṁ.",
  "sn55:24.9.11_0": "Saraṇāni, mahānāma, sakko maraṇakāle sikkhaṁ samādiyī”ti.",
  "sn55:24.9.12_0": "Catutthaṁ.",
  "sn55:25.0.1_0": "Saṁyutta Nikāya 55.25",
  "sn55:25.0.2_0": "3. Saraṇānivagga",
  "sn55:25.0.3_0": "Dutiyasaraṇānisakkasutta",
  "sn55:25.1.1_0": "Kapilavatthunidānaṁ.",
  "sn55:25.1.2_0": "Tena kho pana samayena saraṇāni sakko kālaṅkato hoti.",
  "sn55:25.1.3_0": "So bhagavatā byākato:",
  "sn55:25.1.4_0": "“sotāpanno avinipātadhammo niyato sambodhiparāyaṇo”ti.",
  "sn55:25.1.5_0": "Tatra sudaṁ sambahulā sakkā saṅgamma samāgamma ujjhāyanti khīyanti vipācenti:",
  "sn55:25.1.6_0": "“acchariyaṁ vata bho, abbhutaṁ vata bho.",
  "sn55:25.1.7_0": "Ettha dāni ko na sotāpanno bhavissati.",
  "sn55:25.1.8_0": "Yatra hi nāma saraṇāni sakko kālaṅkato.",
  "sn55:25.1.9_0": "So bhagavatā byākato:",
  "sn55:25.1.10_0": "‘sotāpanno avinipātadhammo niyato sambodhiparāyaṇo’ti.",
  "sn55:25.1.11_0": "Saraṇāni sakko sikkhāya aparipūrakārī ahosī”ti.",
  "sn55:25.1.12_0": "Atha kho mahānāmo sakko yena bhagavā tenupasaṅkami;",
  "sn55:25.1.12_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:25.1.12_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:25.2.1_0": "“Idha, bhante, saraṇāni sakko kālaṅkato.",
  "sn55:25.2.2_0": "So bhagavatā byākato:",
  "sn55:25.2.3_0": "‘sotāpanno avinipātadhammo niyato sambodhiparāyaṇo’ti.",
  "sn55:25.2.4_0": "Tatra sudaṁ, bhante, sambahulā sakkā saṅgamma samāgamma ujjhāyanti khīyanti vipācenti:",
  "sn55:25.2.5_0": "‘acchariyaṁ vata bho, abbhutaṁ vata bho.",
  "sn55:25.2.6_0": "Ettha dāni ko na sotāpanno bhavissati.",
  "sn55:25.2.7_0": "Yatra hi nāma saraṇāni sakko kālaṅkato.",
  "sn55:25.2.8_0": "So bhagavatā byākato—",
  "sn55:25.2.9_0": "sotāpanno avinipātadhammo niyato sambodhiparāyaṇoti.",
  "sn55:25.2.10_0": "Saraṇāni sakko sikkhāya aparipūrakārī ahosī’”ti.",
  "sn55:25.3.1_0": "“Yo so, mahānāma,",
  "sn55:25.3.1_1": "dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato,",
  "sn55:25.3.1_2": "so kathaṁ vinipātaṁ gaccheyya.",
  "sn55:25.3.2_0": "Yañhi taṁ, mahānāma, sammā vadamāno vadeyya:",
  "sn55:25.3.3_0": "‘dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato’,",
  "sn55:25.3.3_1": "saraṇāniṁ sakkaṁ sammā vadamāno vadeyya.",
  "sn55:25.3.4_0": "Saraṇāni, mahānāma,",
  "sn55:25.3.4_1": "sakko dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato,",
  "sn55:25.3.4_2": "so kathaṁ vinipātaṁ gaccheyya.",
  "sn55:25.4.1_0": "Idha, mahānāma, ekacco puggalo buddhe ekantagato hoti abhippasanno—",
  "sn55:25.4.2_0": "itipi so bhagavā …pe… satthā devamanussānaṁ buddho bhagavāti.",
  "sn55:25.4.3_0": "Dhamme …pe…",
  "sn55:25.4.4_0": "saṅghe …pe…",
  "sn55:25.4.5_0": "hāsapañño javanapañño vimuttiyā ca samannāgato.",
  "sn55:25.4.6_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "sn55:25.4.7_0": "Ayampi kho, mahānāma,",
  "sn55:25.4.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:25.5.1_0": "Idha pana, mahānāma, ekacco puggalo buddhe ekantagato hoti abhippasanno—",
  "sn55:25.5.2_0": "itipi so bhagavā …pe… satthā devamanussānaṁ buddho bhagavāti.",
  "sn55:25.5.3_0": "Dhamme …pe…",
  "sn55:25.5.4_0": "saṅghe …pe…",
  "sn55:25.5.5_0": "hāsapañño javanapañño na ca vimuttiyā samannāgato.",
  "sn55:25.5.6_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti,",
  "sn55:25.5.6_1": "upahaccaparinibbāyī hoti,",
  "sn55:25.5.6_2": "asaṅkhāraparinibbāyī hoti,",
  "sn55:25.5.6_3": "sasaṅkhāraparinibbāyī hoti,",
  "sn55:25.5.6_4": "uddhaṁsoto hoti akaniṭṭhagāmī.",
  "sn55:25.5.7_0": "Ayampi kho, mahānāma,",
  "sn55:25.5.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:25.6.1_0": "Idha pana, mahānāma, ekacco puggalo buddhe ekantagato hoti abhippasanno—",
  "sn55:25.6.2_0": "itipi so bhagavā …pe… satthā devamanussānaṁ buddho bhagavāti.",
  "sn55:25.6.3_0": "Dhamme …pe…",
  "sn55:25.6.4_0": "saṅghe …pe…",
  "sn55:25.6.5_0": "na hāsapañño na javanapañño na ca vimuttiyā samannāgato.",
  "sn55:25.6.6_0": "So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti,",
  "sn55:25.6.6_1": "sakideva imaṁ lokaṁ āgantvā dukkhassantaṁ karoti.",
  "sn55:25.6.7_0": "Ayampi kho, mahānāma,",
  "sn55:25.6.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:25.7.1_0": "Idha pana, mahānāma, ekacco puggalo buddhe ekantagato hoti abhippasanno—",
  "sn55:25.7.2_0": "itipi so bhagavā …pe… satthā devamanussānaṁ buddho bhagavāti.",
  "sn55:25.7.3_0": "Dhamme …pe…",
  "sn55:25.7.4_0": "saṅghe …pe…",
  "sn55:25.7.5_0": "na hāsapañño na javanapañño na ca vimuttiyā samannāgato.",
  "sn55:25.7.6_0": "So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.",
  "sn55:25.7.7_0": "Ayampi kho, mahānāma,",
  "sn55:25.7.7_1": "puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.",
  "sn55:25.8.1_0": "Idha pana, mahānāma, ekacco puggalo na heva kho buddhe ekantagato hoti abhippasanno …pe…",
  "sn55:25.8.2_0": "na dhamme …pe…",
  "sn55:25.8.3_0": "na saṅghe …pe…",
  "sn55:25.8.4_0": "na hāsapañño na javanapañño na ca vimuttiyā samannāgato;",
  "sn55:25.8.5_0": "api cassa ime dhammā honti—",
  "sn55:25.8.6_0": "saddhindriyaṁ …pe… paññindriyaṁ.",
  "sn55:25.8.7_0": "Tathāgatappaveditā cassa dhammā paññāya mattaso nijjhānaṁ khamanti.",
  "sn55:25.8.8_0": "Ayampi kho, mahānāma,",
  "sn55:25.8.8_1": "puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.",
  "sn55:25.9.1_0": "Idha pana, mahānāma, ekacco puggalo na heva kho buddhe ekantagato hoti abhippasanno …",
  "sn55:25.9.2_0": "na dhamme …pe…",
  "sn55:25.9.3_0": "na saṅghe …pe…",
  "sn55:25.9.4_0": "na hāsapañño na javanapañño na ca vimuttiyā samannāgato;",
  "sn55:25.9.5_0": "api cassa ime dhammā honti—",
  "sn55:25.9.6_0": "saddhindriyaṁ …pe… paññindriyaṁ.",
  "sn55:25.9.7_0": "Tathāgate cassa saddhāmattaṁ hoti pemamattaṁ.",
  "sn55:25.9.8_0": "Ayampi kho, mahānāma,",
  "sn55:25.9.8_1": "puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.",
  "sn55:25.10.1_0": "Seyyathāpi, mahānāma,",
  "sn55:25.10.1_1": "dukkhettaṁ dubbhūmaṁ avihatakhāṇukaṁ,",
  "sn55:25.10.1_2": "bījāni cassu khaṇḍāni pūtīni vātātapahatāni asārādāni asukhasayitāni,",
  "sn55:25.10.1_3": "devo ca na sammā dhāraṁ anuppaveccheyya.",
  "sn55:25.10.2_0": "Api nu tāni bījāni vuddhiṁ virūḷhiṁ vepullaṁ āpajjeyyun”ti?",
  "sn55:25.10.3_0": "“No hetaṁ, bhante”.",
  "sn55:25.10.4_0": "“Evameva kho, mahānāma,",
  "sn55:25.10.4_1": "idha dhammo durakkhāto hoti duppavedito aniyyāniko anupasamasaṁvattaniko asammāsambuddhappavedito—",
  "sn55:25.10.5_0": "idamahaṁ dukkhettasmiṁ vadāmi.",
  "sn55:25.10.6_0": "Tasmiñca dhamme sāvako viharati dhammānudhammappaṭipanno sāmīcippaṭipanno anudhammacārī—",
  "sn55:25.10.7_0": "idamahaṁ dubbījasmiṁ vadāmi.",
  "sn55:25.11.1_0": "Seyyathāpi, mahānāma,",
  "sn55:25.11.1_1": "sukhettaṁ subhūmaṁ suvihatakhāṇukaṁ,",
  "sn55:25.11.1_2": "bījāni cassu akhaṇḍāni apūtīni avātātapahatāni sārādāni sukhasayitāni;",
  "sn55:25.11.2_0": "devo ca sammā dhāraṁ anuppaveccheyya.",
  "sn55:25.11.3_0": "Api nu tāni bījāni vuddhiṁ virūḷhiṁ vepullaṁ āpajjeyyun”ti?",
  "sn55:25.11.4_0": "“Evaṁ, bhante”.",
  "sn55:25.11.5_0": "“Evameva kho, mahānāma,",
  "sn55:25.11.5_1": "idha dhammo svākkhāto hoti suppavedito niyyāniko upasamasaṁvattaniko sammāsambuddhappavedito—",
  "sn55:25.11.6_0": "idamahaṁ sukhettasmiṁ vadāmi.",
  "sn55:25.11.7_0": "Tasmiñca dhamme sāvako viharati dhammānudhammappaṭipanno sāmīcippaṭipanno anudhammacārī—",
  "sn55:25.11.8_0": "idamahaṁ subījasmiṁ vadāmi.",
  "sn55:25.11.9_0": "Kimaṅgaṁ pana saraṇāniṁ sakkaṁ.",
  "sn55:25.11.10_0": "Saraṇāni, mahānāma, sakko maraṇakāle sikkhāya paripūrakārī ahosī”ti.",
  "sn55:25.11.11_0": "Pañcamaṁ.",
  "sn55:26.0.1_0": "Saṁyutta Nikāya 55.26",
  "sn55:26.0.2_0": "3. Saraṇānivagga",
  "sn55:26.0.3_0": "Paṭhamaanāthapiṇḍikasutta",
  "sn55:26.1.1_0": "Sāvatthinidānaṁ.",
  "sn55:26.1.2_0": "Tena kho pana samayena anāthapiṇḍiko gahapati ābādhiko hoti dukkhito bāḷhagilāno.",
  "sn55:26.1.3_0": "Atha kho anāthapiṇḍiko gahapati aññataraṁ purisaṁ āmantesi:",
  "sn55:26.1.4_0": "“ehi tvaṁ,",
  "sn55:26.1.4_1": "ambho purisa,",
  "sn55:26.1.4_2": "yenāyasmā sāriputto tenupasaṅkama;",
  "sn55:26.1.4_3": "upasaṅkamitvā mama vacanena āyasmato sāriputtassa pāde sirasā vanda:",
  "sn55:26.1.5_0": "‘anāthapiṇḍiko, bhante, gahapati ābādhiko dukkhito bāḷhagilāno.",
  "sn55:26.1.6_0": "So āyasmato sāriputtassa pāde sirasā vandatī’ti.",
  "sn55:26.1.7_0": "Evañca vadehi:",
  "sn55:26.1.8_0": "‘sādhu kira, bhante,",
  "sn55:26.1.8_1": "āyasmā sāriputto yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.",
  "sn55:26.2.1_0": "“Evaṁ,",
  "sn55:26.2.1_1": "bhante”ti kho so puriso anāthapiṇḍikassa gahapatissa paṭissutvā yenāyasmā sāriputto tenupasaṅkami;",
  "sn55:26.2.1_2": "upasaṅkamitvā āyasmantaṁ sāriputtaṁ abhivādetvā ekamantaṁ nisīdi.",
  "sn55:26.2.1_3": "Ekamantaṁ nisinno kho so puriso āyasmantaṁ sāriputtaṁ etadavoca:",
  "sn55:26.3.1_0": "“Anāthapiṇḍiko, bhante, gahapati ābādhiko dukkhito bāḷhagilāno.",
  "sn55:26.3.2_0": "So āyasmato sāriputtassa pāde sirasā vandati.",
  "sn55:26.3.3_0": "Evañca vadati:",
  "sn55:26.3.4_0": "‘sādhu kira, bhante,",
  "sn55:26.3.4_1": "āyasmā sāriputto yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.",
  "sn55:26.3.5_0": "Adhivāsesi kho āyasmā sāriputto tuṇhībhāvena.",
  "sn55:26.4.1_0": "Atha kho āyasmā sāriputto pubbaṇhasamayaṁ nivāsetvā pattacīvaramādāya āyasmatā ānandena pacchāsamaṇena",
  "sn55:26.4.1_1": "yena anāthapiṇḍikassa gahapatissa nivesanaṁ tenupasaṅkami;",
  "sn55:26.4.1_2": "upasaṅkamitvā paññatte āsane nisīdi.",
  "sn55:26.4.1_3": "Nisajja kho āyasmā sāriputto anāthapiṇḍikaṁ gahapatiṁ etadavoca:",
  "sn55:26.4.2_0": "“kacci te, gahapati,",
  "sn55:26.4.2_1": "khamanīyaṁ kacci yāpanīyaṁ?",
  "sn55:26.4.2_2": "Kacci dukkhā vedanā paṭikkamanti,",
  "sn55:26.4.2_3": "no abhikkamanti;",
  "sn55:26.4.2_4": "paṭikkamosānaṁ paññāyati,",
  "sn55:26.4.2_5": "no abhikkamo”ti?",
  "sn55:26.4.3_0": "“Na me, bhante,",
  "sn55:26.4.3_1": "khamanīyaṁ,",
  "sn55:26.4.3_2": "na yāpanīyaṁ.",
  "sn55:26.4.3_3": "Bāḷhā me dukkhā vedanā abhikkamanti,",
  "sn55:26.4.3_4": "no paṭikkamanti;",
  "sn55:26.4.3_5": "abhikkamosānaṁ paññāyati,",
  "sn55:26.4.3_6": "no paṭikkamo”ti.",
  "sn55:26.5.1_0": "“Yathārūpena kho, gahapati,",
  "sn55:26.5.1_1": "buddhe appasādena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ",
  "sn55:26.5.1_2": "nirayaṁ upapajjati tathārūpo te buddhe appasādo natthi.",
  "sn55:26.5.2_0": "Atthi ca kho te, gahapati, buddhe aveccappasādo—",
  "sn55:26.5.3_0": "itipi so bhagavā …pe… satthā devamanussānaṁ buddho bhagavāti.",
  "sn55:26.5.4_0": "Tañca pana te buddhe aveccappasādaṁ attani samanupassato ṭhānaso vedanā paṭippassambheyya.",
  "sn55:26.6.1_0": "Yathārūpena kho, gahapati,",
  "sn55:26.6.1_1": "dhamme appasādena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.6.1_2": "tathārūpo te dhamme appasādo natthi.",
  "sn55:26.6.2_0": "Atthi ca kho te, gahapati, dhamme aveccappasādo—",
  "sn55:26.6.3_0": "svākkhāto bhagavatā dhammo …pe… paccattaṁ veditabbo viññūhīti.",
  "sn55:26.6.4_0": "Tañca pana te dhamme aveccappasādaṁ attani samanupassato ṭhānaso vedanā paṭippassambheyya.",
  "sn55:26.7.1_0": "Yathārūpena kho, gahapati,",
  "sn55:26.7.1_1": "saṅghe appasādena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.7.1_2": "tathārūpo te saṅghe appasādo natthi.",
  "sn55:26.7.2_0": "Atthi ca kho te, gahapati, saṅghe aveccappasādo—",
  "sn55:26.7.3_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:26.7.4_0": "Tañca pana te saṅghe aveccappasādaṁ attani samanupassato ṭhānaso vedanā paṭippassambheyya.",
  "sn55:26.8.1_0": "Yathārūpena kho, gahapati,",
  "sn55:26.8.1_1": "dussīlyena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.8.1_2": "tathārūpaṁ te dussīlyaṁ natthi.",
  "sn55:26.8.2_0": "Atthi ca kho te, gahapati, ariyakantāni sīlāni … pe samādhisaṁvattanikāni.",
  "sn55:26.8.3_0": "Tāni ca pana te ariyakantāni sīlāni attani samanupassato ṭhānaso vedanā paṭippassambheyya.",
  "sn55:26.9.1_0": "Yathārūpāya kho, gahapati,",
  "sn55:26.9.1_1": "micchādiṭṭhiyā samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.9.1_2": "tathārūpā te micchādiṭṭhi natthi.",
  "sn55:26.9.2_0": "Atthi ca kho te, gahapati, sammādiṭṭhi.",
  "sn55:26.9.3_0": "Tañca pana te sammādiṭṭhiṁ attani samanupassato ṭhānaso vedanā paṭippassambheyya.",
  "sn55:26.10.1_0": "Yathārūpena kho, gahapati,",
  "sn55:26.10.1_1": "micchāsaṅkappena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.10.1_2": "tathārūpo te micchāsaṅkappo natthi.",
  "sn55:26.10.2_0": "Atthi ca kho te, gahapati, sammāsaṅkappo.",
  "sn55:26.10.3_0": "Tañca pana te sammāsaṅkappaṁ attani samanupassato ṭhānaso vedanā paṭippassambheyya.",
  "sn55:26.11.1_0": "Yathārūpāya kho, gahapati,",
  "sn55:26.11.1_1": "micchāvācāya samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.11.1_2": "tathārūpā te micchāvācā natthi.",
  "sn55:26.11.2_0": "Atthi ca kho te, gahapati, sammāvācā.",
  "sn55:26.11.3_0": "Tañca pana te sammāvācaṁ attani samanupassato ṭhānaso vedanā paṭippassambheyya.",
  "sn55:26.12.1_0": "Yathārūpena kho, gahapati,",
  "sn55:26.12.1_1": "micchākammantena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.12.1_2": "tathārūpo te micchākammanto natthi.",
  "sn55:26.12.2_0": "Atthi ca kho te, gahapati, sammākammanto.",
  "sn55:26.12.3_0": "Tañca pana te sammākammantaṁ attani samanupassato ṭhānaso vedanā paṭippassambheyya.",
  "sn55:26.13.1_0": "Yathārūpena kho, gahapati,",
  "sn55:26.13.1_1": "micchāājīvena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.13.1_2": "tathārūpo te micchāājīvo natthi.",
  "sn55:26.13.2_0": "Atthi ca kho te, gahapati, sammāājīvo.",
  "sn55:26.13.3_0": "Tañca pana te sammāājīvaṁ attani samanupassato ṭhānaso vedanā paṭippassambheyya.",
  "sn55:26.14.1_0": "Yathārūpena kho, gahapati,",
  "sn55:26.14.1_1": "micchāvāyāmena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.14.1_2": "tathārūpo te micchāvāyāmo natthi.",
  "sn55:26.14.2_0": "Atthi ca kho te, gahapati, sammāvāyāmo.",
  "sn55:26.14.3_0": "Tañca pana te sammāvāyāmaṁ attani samanupassato ṭhānaso vedanā paṭippassambheyya.",
  "sn55:26.15.1_0": "Yathārūpāya kho, gahapati,",
  "sn55:26.15.1_1": "micchāsatiyā samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.15.1_2": "tathārūpā te micchāsati natthi.",
  "sn55:26.15.2_0": "Atthi ca kho te, gahapati, sammāsati.",
  "sn55:26.15.3_0": "Tañca pana te sammāsatiṁ attani samanupassato ṭhānaso vedanā paṭippassambheyya.",
  "sn55:26.16.1_0": "Yathārūpena kho, gahapati,",
  "sn55:26.16.1_1": "micchāsamādhinā samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.16.1_2": "tathārūpo te micchāsamādhi natthi.",
  "sn55:26.16.2_0": "Atthi ca kho te, gahapati, sammāsamādhi.",
  "sn55:26.16.3_0": "Tañca pana te sammāsamādhiṁ attani samanupassato ṭhānaso vedanā paṭippassambheyya.",
  "sn55:26.17.1_0": "Yathārūpena kho, gahapati,",
  "sn55:26.17.1_1": "micchāñāṇena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.17.1_2": "tathārūpaṁ te micchāñāṇaṁ natthi.",
  "sn55:26.17.2_0": "Atthi ca kho te, gahapati, sammāñāṇaṁ.",
  "sn55:26.17.3_0": "Tañca pana te sammāñāṇaṁ attani samanupassato ṭhānaso vedanā paṭippassambheyya.",
  "sn55:26.18.1_0": "Yathārūpāya kho, gahapati,",
  "sn55:26.18.1_1": "micchāvimuttiyā samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,",
  "sn55:26.18.1_2": "tathārūpā te micchāvimutti natthi.",
  "sn55:26.18.2_0": "Atthi ca kho te, gahapati, sammāvimutti.",
  "sn55:26.18.3_0": "Tañca pana te sammāvimuttiṁ attani samanupassato ṭhānaso vedanā paṭippassambheyyā”ti.",
  "sn55:26.19.1_0": "Atha kho anāthapiṇḍikassa gahapatissa ṭhānaso vedanā paṭippassambhiṁsu.",
  "sn55:26.19.2_0": "Atha kho anāthapiṇḍiko gahapati āyasmantañca sāriputtaṁ āyasmantañca ānandaṁ sakeneva thālipākena parivisi.",
  "sn55:26.19.3_0": "Atha kho anāthapiṇḍiko gahapati āyasmantaṁ sāriputtaṁ bhuttāviṁ onītapattapāṇiṁ aññataraṁ nīcāsanaṁ gahetvā ekamantaṁ nisīdi.",
  "sn55:26.19.4_0": "Ekamantaṁ nisinnaṁ kho anāthapiṇḍikaṁ gahapatiṁ āyasmā sāriputto imāhi gāthāhi anumodi:",
  "sn55:26.20.1_0": "“Yassa saddhā tathāgate,",
  "sn55:26.20.2_0": "acalā suppatiṭṭhitā;",
  "sn55:26.20.3_0": "Sīlañca yassa kalyāṇaṁ,",
  "sn55:26.20.4_0": "ariyakantaṁ pasaṁsitaṁ.",
  "sn55:26.21.1_0": "Saṅghe pasādo yassatthi,",
  "sn55:26.21.2_0": "ujubhūtañca dassanaṁ;",
  "sn55:26.21.3_0": "Adaliddoti taṁ āhu,",
  "sn55:26.21.4_0": "amoghaṁ tassa jīvitaṁ.",
  "sn55:26.22.1_0": "Tasmā saddhañca sīlañca,",
  "sn55:26.22.2_0": "pasādaṁ dhammadassanaṁ;",
  "sn55:26.22.3_0": "Anuyuñjetha medhāvī,",
  "sn55:26.22.4_0": "saraṁ buddhānasāsanan”ti.",
  "sn55:26.23.1_0": "Atha kho āyasmā sāriputto anāthapiṇḍikaṁ gahapatiṁ imāhi gāthāhi anumoditvā uṭṭhāyāsanā pakkāmi.",
  "sn55:26.24.1_0": "Atha kho āyasmā ānando yena bhagavā tenupasaṅkami;",
  "sn55:26.24.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:26.24.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "sn55:26.24.2_0": "“handa kuto nu tvaṁ, ānanda, āgacchasi divādivassā”ti?",
  "sn55:26.24.3_0": "“Āyasmatā, bhante, sāriputtena anāthapiṇḍiko gahapati iminā ca iminā ca ovādena ovadito”ti.",
  "sn55:26.24.4_0": "“Paṇḍito, ānanda, sāriputto;",
  "sn55:26.24.5_0": "mahāpañño, ānanda, sāriputto, yatra hi nāma cattāri sotāpattiyaṅgāni dasahākārehi vibhajissatī”ti.",
  "sn55:26.24.6_0": "Chaṭṭhaṁ.",
  "sn55:27.0.1_0": "Saṁyutta Nikāya 55.27",
  "sn55:27.0.2_0": "3. Saraṇānivagga",
  "sn55:27.0.3_0": "Dutiyaanāthapiṇḍikasutta",
  "sn55:27.1.1_0": "Sāvatthinidānaṁ.",
  "sn55:27.1.2_0": "Tena kho pana samayena anāthapiṇḍiko gahapati ābādhiko hoti dukkhito bāḷhagilāno.",
  "sn55:27.1.3_0": "Atha kho anāthapiṇḍiko gahapati aññataraṁ purisaṁ āmantesi:",
  "sn55:27.1.4_0": "“ehi tvaṁ,",
  "sn55:27.1.4_1": "ambho purisa,",
  "sn55:27.1.4_2": "yenāyasmā ānando tenupasaṅkama;",
  "sn55:27.1.4_3": "upasaṅkamitvā mama vacanena āyasmato ānandassa pāde sirasā vanda:",
  "sn55:27.1.5_0": "‘anāthapiṇḍiko, bhante, gahapati ābādhiko dukkhito bāḷhagilāno.",
  "sn55:27.1.6_0": "So āyasmato ānandassa pāde sirasā vandatī’ti.",
  "sn55:27.1.7_0": "Evañca vadehi:",
  "sn55:27.1.8_0": "‘sādhu kira, bhante,",
  "sn55:27.1.8_1": "āyasmā ānando yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.",
  "sn55:27.2.1_0": "“Evaṁ,",
  "sn55:27.2.1_1": "bhante”ti kho so puriso anāthapiṇḍikassa gahapatissa paṭissutvā yenāyasmā ānando tenupasaṅkami;",
  "sn55:27.2.1_2": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "sn55:27.2.1_3": "Ekamantaṁ nisinno kho so puriso āyasmantaṁ ānandaṁ etadavoca:",
  "sn55:27.2.2_0": "“anāthapiṇḍiko, bhante, gahapati ābādhiko dukkhito bāḷhagilāno.",
  "sn55:27.2.3_0": "So āyasmato ānandassa pāde sirasā vandati.",
  "sn55:27.2.4_0": "Evañca vadati:",
  "sn55:27.2.5_0": "‘sādhu kira, bhante,",
  "sn55:27.2.5_1": "āyasmā ānando yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.",
  "sn55:27.2.6_0": "Adhivāsesi kho āyasmā ānando tuṇhībhāvena.",
  "sn55:27.3.1_0": "Atha kho āyasmā ānando pubbaṇhasamayaṁ nivāsetvā pattacīvaramādāya yena anāthapiṇḍikassa gahapatissa nivesanaṁ tenupasaṅkami;",
  "sn55:27.3.1_1": "upasaṅkamitvā paññatte āsane nisīdi.",
  "sn55:27.3.1_2": "Nisajja kho āyasmā ānando anāthapiṇḍikaṁ gahapatiṁ etadavoca:",
  "sn55:27.3.2_0": "“kacci te, gahapati,",
  "sn55:27.3.2_1": "khamanīyaṁ,",
  "sn55:27.3.2_2": "kacci yāpanīyaṁ?",
  "sn55:27.3.2_3": "Kacci dukkhā vedanā paṭikkamanti,",
  "sn55:27.3.2_4": "no abhikkamanti;",
  "sn55:27.3.2_5": "paṭikkamosānaṁ paññāyati,",
  "sn55:27.3.2_6": "no abhikkamo”ti?",
  "sn55:27.3.3_0": "“Na me, bhante,",
  "sn55:27.3.3_1": "khamanīyaṁ na yāpanīyaṁ.",
  "sn55:27.3.3_2": "Bāḷhā me dukkhā vedanā abhikkamanti,",
  "sn55:27.3.3_3": "no paṭikkamanti;",
  "sn55:27.3.3_4": "abhikkamosānaṁ paññāyati,",
  "sn55:27.3.3_5": "no paṭikkamo”ti.",
  "sn55:27.4.1_0": "“Catūhi kho, gahapati,",
  "sn55:27.4.1_1": "dhammehi samannāgatassa assutavato puthujjanassa hoti uttāso,",
  "sn55:27.4.1_2": "hoti chambhitattaṁ,",
  "sn55:27.4.1_3": "hoti samparāyikaṁ maraṇabhayaṁ.",
  "sn55:27.4.2_0": "Katamehi catūhi?",
  "sn55:27.4.3_0": "Idha, gahapati, assutavā puthujjano buddhe appasādena samannāgato hoti.",
  "sn55:27.4.4_0": "Tañca panassa buddhe appasādaṁ attani samanupassato hoti uttāso,",
  "sn55:27.4.4_1": "hoti chambhitattaṁ,",
  "sn55:27.4.4_2": "hoti samparāyikaṁ maraṇabhayaṁ.",
  "sn55:27.5.1_0": "Puna caparaṁ, gahapati, assutavā puthujjano dhamme appasādena samannāgato hoti.",
  "sn55:27.5.2_0": "Tañca panassa dhamme appasādaṁ attani samanupassato hoti uttāso,",
  "sn55:27.5.2_1": "hoti chambhitattaṁ,",
  "sn55:27.5.2_2": "hoti samparāyikaṁ maraṇabhayaṁ.",
  "sn55:27.6.1_0": "Puna caparaṁ, gahapati, assutavā puthujjano saṅghe appasādena samannāgato hoti.",
  "sn55:27.6.2_0": "Tañca panassa saṅghe appasādaṁ attani samanupassato hoti uttāso,",
  "sn55:27.6.2_1": "hoti chambhitattaṁ,",
  "sn55:27.6.2_2": "hoti samparāyikaṁ maraṇabhayaṁ.",
  "sn55:27.7.1_0": "Puna caparaṁ, gahapati, assutavā puthujjano dussīlyena samannāgato hoti.",
  "sn55:27.7.2_0": "Tañca panassa dussīlyaṁ attani samanupassato hoti uttāso,",
  "sn55:27.7.2_1": "hoti chambhitattaṁ,",
  "sn55:27.7.2_2": "hoti samparāyikaṁ maraṇabhayaṁ.",
  "sn55:27.7.3_0": "Imehi kho, gahapati,",
  "sn55:27.7.3_1": "catūhi dhammehi samannāgatassa assutavato puthujjanassa hoti uttāso,",
  "sn55:27.7.3_2": "hoti chambhitattaṁ,",
  "sn55:27.7.3_3": "hoti samparāyikaṁ maraṇabhayaṁ.",
  "sn55:27.8.1_0": "Catūhi kho, gahapati,",
  "sn55:27.8.1_1": "dhammehi samannāgatassa sutavato ariyasāvakassa na hoti uttāso,",
  "sn55:27.8.1_2": "na hoti chambhitattaṁ,",
  "sn55:27.8.1_3": "na hoti samparāyikaṁ maraṇabhayaṁ.",
  "sn55:27.8.2_0": "Katamehi catūhi?",
  "sn55:27.8.3_0": "Idha, gahapati, sutavā ariyasāvako buddhe aveccappasādena samannāgato hoti—",
  "sn55:27.8.4_0": "itipi so bhagavā …pe… satthā devamanussānaṁ buddho bhagavāti.",
  "sn55:27.8.5_0": "Tañca panassa buddhe aveccappasādaṁ attani samanupassato na hoti uttāso,",
  "sn55:27.8.5_1": "na hoti chambhitattaṁ,",
  "sn55:27.8.5_2": "na hoti samparāyikaṁ maraṇabhayaṁ.",
  "sn55:27.9.1_0": "Puna caparaṁ, gahapati, sutavā ariyasāvako dhamme aveccappasādena samannāgato hoti—",
  "sn55:27.9.2_0": "svākkhāto bhagavatā dhammo …pe… paccattaṁ veditabbo viññūhīti.",
  "sn55:27.9.3_0": "Tañca panassa dhamme aveccappasādaṁ attani samanupassato na hoti uttāso,",
  "sn55:27.9.3_1": "na hoti chambhitattaṁ,",
  "sn55:27.9.3_2": "na hoti samparāyikaṁ maraṇabhayaṁ.",
  "sn55:27.10.1_0": "Puna caparaṁ, gahapati, sutavā ariyasāvako saṅghe aveccappasādena samannāgato hoti—",
  "sn55:27.10.2_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:27.10.3_0": "Tañca panassa saṅghe aveccappasādaṁ attani samanupassato na hoti uttāso,",
  "sn55:27.10.3_1": "na hoti chambhitattaṁ,",
  "sn55:27.10.3_2": "na hoti samparāyikaṁ maraṇabhayaṁ.",
  "sn55:27.11.1_0": "Puna caparaṁ, gahapati,",
  "sn55:27.11.1_1": "sutavā ariyasāvako ariyakantehi sīlehi samannāgato hoti akhaṇḍehi …pe…",
  "sn55:27.11.1_2": "samādhisaṁvattanikehi.",
  "sn55:27.11.2_0": "Tāni ca panassa ariyakantāni sīlāni attani samanupassato na hoti uttāso,",
  "sn55:27.11.2_1": "na hoti chambhitattaṁ,",
  "sn55:27.11.2_2": "na hoti samparāyikaṁ maraṇabhayaṁ.",
  "sn55:27.11.3_0": "Imehi kho, gahapati,",
  "sn55:27.11.3_1": "catūhi dhammehi samannāgatassa sutavato ariyasāvakassa na hoti uttāso,",
  "sn55:27.11.3_2": "na hoti chambhitattaṁ,",
  "sn55:27.11.3_3": "na hoti samparāyikaṁ maraṇabhayan”ti.",
  "sn55:27.12.1_0": "“Nāhaṁ, bhante ānanda, bhāyāmi.",
  "sn55:27.12.2_0": "Kyāhaṁ bhāyissāmi.",
  "sn55:27.12.3_0": "Ahañhi, bhante, buddhe aveccappasādena samannāgato homi—",
  "sn55:27.12.4_0": "itipi so bhagavā …pe… satthā devamanussānaṁ buddho bhagavāti.",
  "sn55:27.12.5_0": "Dhamme …pe…",
  "sn55:27.12.6_0": "saṅghe aveccappasādena samannāgato homi—",
  "sn55:27.12.7_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:27.12.8_0": "Yāni cimāni, bhante,",
  "sn55:27.12.8_1": "bhagavatā gihisāmīcikāni sikkhāpadāni desitāni,",
  "sn55:27.12.8_2": "nāhaṁ tesaṁ kiñci attani khaṇḍaṁ samanupassāmī”ti.",
  "sn55:27.12.9_0": "“Lābhā te, gahapati, suladdhaṁ te, gahapati.",
  "sn55:27.12.10_0": "Sotāpattiphalaṁ tayā, gahapati, byākatan”ti.",
  "sn55:27.12.11_0": "Sattamaṁ.",
  "sn55:28.0.1_0": "Saṁyutta Nikāya 55.28",
  "sn55:28.0.2_0": "3. Saraṇānivagga",
  "sn55:28.0.3_0": "Paṭhamabhayaverūpasantasutta",
  "sn55:28.1.1_0": "Sāvatthinidānaṁ.",
  "sn55:28.1.2_0": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "sn55:28.1.3_0": "“yato kho, gahapati,",
  "sn55:28.1.3_1": "ariyasāvakassa pañca bhayāni verāni vūpasantāni ca honti,",
  "sn55:28.1.3_2": "catūhi ca sotāpattiyaṅgehi samannāgato hoti,",
  "sn55:28.1.3_3": "ariyo cassa ñāyo paññāya sudiṭṭho hoti suppaṭividdho,",
  "sn55:28.1.3_4": "so ākaṅkhamāno attanāva attānaṁ byākareyya:",
  "sn55:28.1.4_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto;",
  "sn55:28.1.4_1": "sotāpannohamasmi avinipātadhammo niyato sambodhiparāyaṇo’.",
  "sn55:28.2.1_0": "Katamāni pañca bhayāni verāni vūpasantāni honti?",
  "sn55:28.2.2_0": "Yaṁ, gahapati,",
  "sn55:28.2.2_1": "pāṇātipātī pāṇātipātappaccayā diṭṭhadhammikampi bhayaṁ veraṁ pasavati,",
  "sn55:28.2.2_2": "samparāyikampi bhayaṁ veraṁ pasavati,",
  "sn55:28.2.2_3": "cetasikampi dukkhaṁ domanassaṁ paṭisaṁvediyati.",
  "sn55:28.2.3_0": "Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.",
  "sn55:28.2.4_0": "Yaṁ, gahapati, adinnādāyī …pe…",
  "sn55:28.2.5_0": "yaṁ, gahapati, kāmesumicchācārī …pe…",
  "sn55:28.2.6_0": "yaṁ, gahapati, musāvādī …pe…",
  "sn55:28.2.7_0": "yaṁ, gahapati,",
  "sn55:28.2.7_1": "surāmerayamajjappamādaṭṭhāyī surāmerayamajjappamādaṭṭhānappaccayā diṭṭhadhammikampi bhayaṁ veraṁ pasavati,",
  "sn55:28.2.7_2": "samparāyikampi bhayaṁ veraṁ pasavati,",
  "sn55:28.2.7_3": "cetasikampi dukkhaṁ domanassaṁ paṭisaṁvediyati.",
  "sn55:28.2.8_0": "Surāmerayamajjappamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti.",
  "sn55:28.2.9_0": "Imāni pañca bhayāni verāni vūpasantāni honti.",
  "sn55:28.3.1_0": "Katamehi catūhi sotāpattiyaṅgehi samannāgato hoti?",
  "sn55:28.3.2_0": "Idha, gahapati, ariyasāvako buddhe aveccappasādena samannāgato hoti—",
  "sn55:28.3.3_0": "itipi so bhagavā …pe… satthā devamanussānaṁ buddho bhagavāti.",
  "sn55:28.3.4_0": "Dhamme …pe…",
  "sn55:28.3.5_0": "saṅghe …pe…",
  "sn55:28.3.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:28.3.7_0": "Imehi catūhi sotāpattiyaṅgehi samannāgato hoti.",
  "sn55:28.4.1_0": "Katamo cassa ariyo ñāyo paññāya sudiṭṭho hoti suppaṭividdho?",
  "sn55:28.4.2_0": "Idha, gahapati, ariyasāvako paṭiccasamuppādaññeva sādhukaṁ yoniso manasi karoti—",
  "sn55:28.4.3_0": "iti imasmiṁ sati idaṁ hoti, imassuppādā idaṁ uppajjati;",
  "sn55:28.4.4_0": "iti imasmiṁ asati idaṁ na hoti, imassa nirodhā idaṁ nirujjhati;",
  "sn55:28.4.5_0": "yadidaṁ avijjāpaccayā saṅkhārā, saṅkhārapaccayā viññāṇaṁ …pe…",
  "sn55:28.4.6_0": "evametassa kevalassa dukkhakkhandhassa samudayo hoti.",
  "sn55:28.4.7_0": "Avijjāya tveva asesavirāganirodhā saṅkhāranirodho …pe…",
  "sn55:28.4.8_0": "evametassa kevalassa dukkhakkhandhassa nirodho hoti.",
  "sn55:28.4.9_0": "Ayamassa ariyo ñāyo paññāya sudiṭṭho hoti suppaṭividdho.",
  "sn55:28.5.1_0": "Yato kho, gahapati,",
  "sn55:28.5.1_1": "ariyasāvakassa imāni pañca bhayāni verāni vūpasantāni honti,",
  "sn55:28.5.1_2": "imehi catūhi sotāpattiyaṅgehi samannāgato hoti,",
  "sn55:28.5.1_3": "ayañcassa ariyo ñāyo paññāya sudiṭṭho hoti suppaṭividdho.",
  "sn55:28.5.1_4": "So ākaṅkhamāno attanāva attānaṁ byākareyya:",
  "sn55:28.5.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto;",
  "sn55:28.5.2_1": "sotāpannohamasmi avinipātadhammo niyato sambodhiparāyaṇo’”ti.",
  "sn55:28.5.3_0": "Aṭṭhamaṁ.",
  "sn55:29.0.1_0": "Saṁyutta Nikāya 55.29",
  "sn55:29.0.2_0": "3. Saraṇānivagga",
  "sn55:29.0.3_0": "Dutiyabhayaverūpasantasutta",
  "sn55:29.1.1_0": "Sāvatthinidānaṁ …pe…",
  "sn55:29.1.2_0": "“yato kho,",
  "sn55:29.1.2_1": "bhikkhave,",
  "sn55:29.1.2_2": "ariyasāvakassa imāni pañca bhayāni verāni vūpasantāni honti,",
  "sn55:29.1.2_3": "imehi catūhi sotāpattiyaṅgehi samannāgato hoti,",
  "sn55:29.1.2_4": "ayañcassa ariyo ñāyo paññāya sudiṭṭho hoti suppaṭividdho;",
  "sn55:29.1.2_5": "so ākaṅkhamāno attanāva attānaṁ byākareyya:",
  "sn55:29.1.3_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto;",
  "sn55:29.1.3_1": "sotāpannohamasmi avinipātadhammo niyato sambodhiparāyaṇo’”ti.",
  "sn55:29.1.4_0": "Navamaṁ.",
  "sn55:30.0.1_0": "Saṁyutta Nikāya 55.30",
  "sn55:30.0.2_0": "3. Saraṇānivagga",
  "sn55:30.0.3_0": "Nandakalicchavisutta",
  "sn55:30.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "sn55:30.1.2_0": "Atha kho nandako licchavimahāmatto yena bhagavā tenupasaṅkami;",
  "sn55:30.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:30.1.2_2": "Ekamantaṁ nisinnaṁ kho nandakaṁ licchavimahāmattaṁ bhagavā etadavoca:",
  "sn55:30.2.1_0": "“Catūhi kho, nandaka,",
  "sn55:30.2.1_1": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:30.2.2_0": "Katamehi catūhi?",
  "sn55:30.2.3_0": "Idha, nandaka, ariyasāvako buddhe aveccappasādena samannāgato hoti—",
  "sn55:30.2.4_0": "itipi so bhagavā …pe… satthā devamanussānaṁ buddho bhagavāti.",
  "sn55:30.2.5_0": "Dhamme …pe…",
  "sn55:30.2.6_0": "saṅghe …pe…",
  "sn55:30.2.7_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:30.2.8_0": "Imehi kho, nandaka,",
  "sn55:30.2.8_1": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:30.3.1_0": "Imehi ca pana, nandaka,",
  "sn55:30.3.1_1": "catūhi dhammehi samannāgato ariyasāvako āyunā saṁyutto hoti dibbenapi mānusenapi;",
  "sn55:30.3.2_0": "vaṇṇena saṁyutto hoti dibbenapi mānusenapi;",
  "sn55:30.3.3_0": "sukhena saṁyutto hoti dibbenapi mānusenapi;",
  "sn55:30.3.4_0": "yasena saṁyutto hoti dibbenapi mānusenapi;",
  "sn55:30.3.5_0": "ādhipateyyena saṁyutto hoti dibbenapi mānusenapi.",
  "sn55:30.3.6_0": "Taṁ kho panāhaṁ, nandaka,",
  "sn55:30.3.6_1": "nāññassa samaṇassa vā brāhmaṇassa vā sutvā vadāmi.",
  "sn55:30.3.6_2": "Api ca yadeva mayā sāmaṁ ñātaṁ sāmaṁ diṭṭhaṁ sāmaṁ viditaṁ,",
  "sn55:30.3.6_3": "tadevāhaṁ vadāmī”ti.",
  "sn55:30.4.1_0": "Evaṁ vutte, aññataro puriso nandakaṁ licchavimahāmattaṁ etadavoca:",
  "sn55:30.4.2_0": "“nahānakālo, bhante”ti.",
  "sn55:30.4.3_0": "“Alaṁ dāni, bhaṇe, etena bāhirena nahānena.",
  "sn55:30.4.4_0": "Alamidaṁ ajjhattaṁ nahānaṁ bhavissati, yadidaṁ—",
  "sn55:30.4.5_0": "bhagavati pasādo”ti.",
  "sn55:30.4.6_0": "Dasamaṁ.",
  "sn55:30.4.7_0": "Saraṇānivaggo tatiyo.",
  "sn55:30.5.0_0": "Tassuddānaṁ",
  "sn55:30.5.1_0": "Mahānāmena dve vuttā,",
  "sn55:30.5.2_0": "godhā ca saraṇā duve;",
  "sn55:30.5.3_0": "Duve anāthapiṇḍikā,",
  "sn55:30.5.4_0": "duve verabhayena ca;",
  "sn55:30.5.5_0": "Licchavī dasamo vutto,",
  "sn55:30.5.6_0": "vaggo tena pavuccatīti.",
  "sn55:31.0.1_0": "Saṁyutta Nikāya 55.31",
  "sn55:31.0.2_0": "4. Puññābhisandavagga",
  "sn55:31.0.3_0": "Paṭhamapuññābhisandasutta",
  "sn55:31.1.1_0": "Sāvatthinidānaṁ.",
  "sn55:31.1.2_0": "“Cattārome, bhikkhave, puññābhisandā kusalābhisandā sukhassāhārā.",
  "sn55:31.1.3_0": "Katame cattāro?",
  "sn55:31.1.4_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:31.1.5_0": "itipi so bhagavā …pe… satthā devamanussānaṁ buddho bhagavāti.",
  "sn55:31.1.6_0": "Ayaṁ paṭhamo puññābhisando kusalābhisando sukhassāhāro.",
  "sn55:31.2.1_0": "Puna caparaṁ, bhikkhave, ariyasāvako dhamme aveccappasādena samannāgato hoti—",
  "sn55:31.2.2_0": "svākkhāto bhagavatā dhammo …pe… paccattaṁ veditabbo viññūhīti.",
  "sn55:31.2.3_0": "Ayaṁ dutiyo puññābhisando kusalābhisando sukhassāhāro.",
  "sn55:31.3.1_0": "Puna caparaṁ, bhikkhave, ariyasāvako saṅghe aveccappasādena samannāgato hoti—",
  "sn55:31.3.2_0": "suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.",
  "sn55:31.3.3_0": "Ayaṁ tatiyo puññābhisando kusalābhisando sukhassāhāro.",
  "sn55:31.4.1_0": "Puna caparaṁ,",
  "sn55:31.4.1_1": "bhikkhave,",
  "sn55:31.4.1_2": "ariyasāvako ariyakantehi sīlehi samannāgato hoti akhaṇḍehi …pe…",
  "sn55:31.4.1_3": "samādhisaṁvattanikehi.",
  "sn55:31.4.2_0": "Ayaṁ catuttho puññābhisando kusalābhisando sukhassāhāro.",
  "sn55:31.4.3_0": "Ime kho, bhikkhave, cattāro puññābhisandā kusalābhisandā sukhassāhārā”ti.",
  "sn55:31.4.4_0": "Paṭhamaṁ.",
  "sn55:32.0.1_0": "Saṁyutta Nikāya 55.32",
  "sn55:32.0.2_0": "4. Puññābhisandavagga",
  "sn55:32.0.3_0": "Dutiyapuññābhisandasutta",
  "sn55:32.1.1_0": "“Cattārome, bhikkhave, puññābhisandā kusalābhisandā sukhassāhārā.",
  "sn55:32.1.2_0": "Katame cattāro?",
  "sn55:32.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:32.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:32.1.5_0": "Ayaṁ paṭhamo puññābhisando kusalābhisando sukhassāhāro.",
  "sn55:32.2.1_0": "Puna caparaṁ, bhikkhave, ariyasāvako dhamme …pe…",
  "sn55:32.2.2_0": "saṅghe …pe….",
  "sn55:32.3.1_0": "Puna caparaṁ,",
  "sn55:32.3.1_1": "bhikkhave,",
  "sn55:32.3.1_2": "ariyasāvako vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.",
  "sn55:32.3.2_0": "Ayaṁ catuttho puññābhisando kusalābhisando sukhassāhāro.",
  "sn55:32.3.3_0": "Ime kho, bhikkhave, cattāro puññābhisandā kusalābhisandā sukhassāhārā”ti.",
  "sn55:32.3.4_0": "Dutiyaṁ.",
  "sn55:33.0.1_0": "Saṁyutta Nikāya 55.33",
  "sn55:33.0.2_0": "4. Puññābhisandavagga",
  "sn55:33.0.3_0": "Tatiyapuññābhisandasutta",
  "sn55:33.1.1_0": "“Cattārome, bhikkhave, puññābhisandā kusalābhisandā sukhassāhārā.",
  "sn55:33.1.2_0": "Katame cattāro?",
  "sn55:33.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:33.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:33.1.5_0": "Ayaṁ paṭhamo puññābhisando kusalābhisando sukhassāhāro.",
  "sn55:33.2.1_0": "Puna caparaṁ, bhikkhave, ariyasāvako dhamme …pe…",
  "sn55:33.2.2_0": "saṅghe …pe….",
  "sn55:33.3.1_0": "Puna caparaṁ,",
  "sn55:33.3.1_1": "bhikkhave,",
  "sn55:33.3.1_2": "ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "sn55:33.3.2_0": "Ayaṁ catuttho puññābhisando kusalābhisando sukhassāhāro.",
  "sn55:33.3.3_0": "Ime kho, bhikkhave, cattāro puññābhisandā kusalābhisandā sukhassāhārā”ti.",
  "sn55:33.3.4_0": "Tatiyaṁ.",
  "sn55:34.0.1_0": "Saṁyutta Nikāya 55.34",
  "sn55:34.0.2_0": "4. Puññābhisandavagga",
  "sn55:34.0.3_0": "Paṭhamadevapadasutta",
  "sn55:34.1.1_0": "Sāvatthinidānaṁ.",
  "sn55:34.1.2_0": "“Cattārimāni,",
  "sn55:34.1.2_1": "bhikkhave,",
  "sn55:34.1.2_2": "devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.",
  "sn55:34.2.1_0": "Katamāni cattāri?",
  "sn55:34.2.2_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:34.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:34.2.4_0": "Idaṁ paṭhamaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.",
  "sn55:34.3.1_0": "Puna caparaṁ, bhikkhave, ariyasāvako dhamme …pe…",
  "sn55:34.3.2_0": "saṅghe …pe….",
  "sn55:34.4.1_0": "Puna caparaṁ,",
  "sn55:34.4.1_1": "bhikkhave,",
  "sn55:34.4.1_2": "ariyasāvako ariyakantehi sīlehi samannāgato hoti akhaṇḍehi …pe…",
  "sn55:34.4.1_3": "samādhisaṁvattanikehi.",
  "sn55:34.4.2_0": "Idaṁ catutthaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.",
  "sn55:34.4.3_0": "Imāni kho,",
  "sn55:34.4.3_1": "bhikkhave,",
  "sn55:34.4.3_2": "cattāri devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāyā”ti.",
  "sn55:34.4.4_0": "Catutthaṁ.",
  "sn55:35.0.1_0": "Saṁyutta Nikāya 55.35",
  "sn55:35.0.2_0": "4. Puññābhisandavagga",
  "sn55:35.0.3_0": "Dutiyadevapadasutta",
  "sn55:35.1.1_0": "“Cattārimāni,",
  "sn55:35.1.1_1": "bhikkhave,",
  "sn55:35.1.1_2": "devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.",
  "sn55:35.2.1_0": "Katamāni cattāri?",
  "sn55:35.2.2_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:35.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:35.2.4_0": "So iti paṭisañcikkhati:",
  "sn55:35.2.5_0": "‘kiṁ nu kho devānaṁ devapadan’ti?",
  "sn55:35.2.6_0": "So evaṁ pajānāti:",
  "sn55:35.2.7_0": "‘abyābajjhaparame khvāhaṁ etarahi deve suṇāmi.",
  "sn55:35.2.8_0": "Na ca kho panāhaṁ kiñci byābādhemi tasaṁ vā thāvaraṁ vā.",
  "sn55:35.2.9_0": "Addhāhaṁ devapadadhammasamannāgato viharāmī’ti.",
  "sn55:35.2.10_0": "Idaṁ paṭhamaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.",
  "sn55:35.3.1_0": "Puna caparaṁ, bhikkhave, ariyasāvako dhamme …pe…",
  "sn55:35.3.2_0": "saṅghe …pe….",
  "sn55:35.4.1_0": "Puna caparaṁ,",
  "sn55:35.4.1_1": "bhikkhave,",
  "sn55:35.4.1_2": "ariyasāvako ariyakantehi sīlehi samannāgato hoti akhaṇḍehi …pe…",
  "sn55:35.4.1_3": "samādhisaṁvattanikehi.",
  "sn55:35.4.2_0": "So iti paṭisañcikkhati:",
  "sn55:35.4.3_0": "‘kiṁ nu kho devānaṁ devapadan’ti?",
  "sn55:35.4.4_0": "So evaṁ pajānāti:",
  "sn55:35.4.5_0": "‘abyābajjhaparame khvāhaṁ etarahi deve suṇāmi.",
  "sn55:35.4.6_0": "Na kho panāhaṁ kiñci byābādhemi tasaṁ vā thāvaraṁ vā.",
  "sn55:35.4.7_0": "Addhāhaṁ devapadadhammasamannāgato viharāmī’ti.",
  "sn55:35.4.8_0": "Idaṁ catutthaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.",
  "sn55:35.4.9_0": "Imāni kho,",
  "sn55:35.4.9_1": "bhikkhave,",
  "sn55:35.4.9_2": "cattāri devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāyā”ti.",
  "sn55:35.4.10_0": "Pañcamaṁ.",
  "sn55:36.0.1_0": "Saṁyutta Nikāya 55.36",
  "sn55:36.0.2_0": "4. Puññābhisandavagga",
  "sn55:36.0.3_0": "Devasabhāgatasutta",
  "sn55:36.1.1_0": "“Catūhi, bhikkhave, dhammehi samannāgataṁ attamanā devā sabhāgataṁ kathenti.",
  "sn55:36.1.2_0": "Katamehi catūhi?",
  "sn55:36.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:36.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:36.1.5_0": "Yā tā devatā buddhe aveccappasādena samannāgatā ito cutā tatrūpapannā tāsaṁ evaṁ hoti:",
  "sn55:36.1.6_0": "‘yathārūpena kho mayaṁ buddhe aveccappasādena samannāgatā tato cutā idhūpapannā,",
  "sn55:36.1.6_1": "ariyasāvakopi tathārūpena buddhe aveccappasādena samannāgato ehīti devānaṁ santike’ti.",
  "sn55:36.2.1_0": "Puna caparaṁ, bhikkhave, ariyasāvako dhamme …pe…",
  "sn55:36.2.2_0": "saṅghe …pe…",
  "sn55:36.2.3_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:36.2.4_0": "Yā tā devatā ariyakantehi sīlehi samannāgatā ito cutā tatrūpapannā tāsaṁ evaṁ hoti:",
  "sn55:36.2.5_0": "‘yathārūpehi kho mayaṁ ariyakantehi sīlehi samannāgatā tato cutā idhūpapannā,",
  "sn55:36.2.5_1": "ariyasāvakopi tathārūpehi ariyakantehi sīlehi samannāgato ehīti devānaṁ santike’ti.",
  "sn55:36.2.6_0": "Imehi kho, bhikkhave, catūhi dhammehi samannāgataṁ attamanā devā sabhāgataṁ kathentī”ti.",
  "sn55:36.2.7_0": "Chaṭṭhaṁ.",
  "sn55:37.0.1_0": "Saṁyutta Nikāya 55.37",
  "sn55:37.0.2_0": "4. Puññābhisandavagga",
  "sn55:37.0.3_0": "Mahānāmasutta",
  "sn55:37.1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn55:37.1.2_0": "Atha kho mahānāmo sakko yena bhagavā tenupasaṅkami;",
  "sn55:37.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:37.1.2_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:37.2.1_0": "“Kittāvatā nu kho, bhante, upāsako hotī”ti?",
  "sn55:37.2.2_0": "“Yato kho, mahānāma,",
  "sn55:37.2.2_1": "buddhaṁ saraṇaṁ gato hoti,",
  "sn55:37.2.2_2": "dhammaṁ saraṇaṁ gato hoti,",
  "sn55:37.2.2_3": "saṅghaṁ saraṇaṁ gato hoti—",
  "sn55:37.2.3_0": "ettāvatā kho, mahānāma, upāsako hotī”ti.",
  "sn55:37.3.1_0": "“Kittāvatā pana, bhante, upāsako sīlasampanno hotī”ti?",
  "sn55:37.3.2_0": "“Yato kho, mahānāma,",
  "sn55:37.3.2_1": "upāsako pāṇātipātā paṭivirato hoti,",
  "sn55:37.3.2_2": "adinnādānā paṭivirato hoti,",
  "sn55:37.3.2_3": "kāmesumicchācārā paṭivirato hoti,",
  "sn55:37.3.2_4": "musāvādā paṭivirato hoti,",
  "sn55:37.3.2_5": "surāmerayamajjappamādaṭṭhānā paṭivirato hoti—",
  "sn55:37.3.3_0": "ettāvatā kho, mahānāma, upāsako sīlasampanno hotī”ti.",
  "sn55:37.4.1_0": "“Kittāvatā pana, bhante, upāsako saddhāsampanno hotī”ti?",
  "sn55:37.4.2_0": "“Idha, mahānāma, upāsako saddho hoti, saddahati tathāgatassa bodhiṁ—",
  "sn55:37.4.3_0": "itipi so bhagavā …pe… satthā devamanussānaṁ buddho bhagavāti.",
  "sn55:37.4.4_0": "Ettāvatā kho, mahānāma, upāsako saddhāsampanno hotī”ti.",
  "sn55:37.5.1_0": "“Kittāvatā pana, bhante, upāsako cāgasampanno hotī”ti?",
  "sn55:37.5.2_0": "“Idha, mahānāma,",
  "sn55:37.5.2_1": "upāsako vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato—",
  "sn55:37.5.3_0": "ettāvatā kho, mahānāma, upāsako cāgasampanno hotī”ti.",
  "sn55:37.6.1_0": "“Kittāvatā pana, bhante, upāsako paññāsampanno hotī”ti?",
  "sn55:37.6.2_0": "“Idha, mahānāma,",
  "sn55:37.6.2_1": "upāsako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā—",
  "sn55:37.6.3_0": "ettāvatā kho, mahānāma, upāsako paññāsampanno hotī”ti.",
  "sn55:37.6.4_0": "Sattamaṁ.",
  "sn55:38.0.1_0": "Saṁyutta Nikāya 55.38",
  "sn55:38.0.2_0": "4. Puññābhisandavagga",
  "sn55:38.0.3_0": "Vassasutta",
  "sn55:38.1.1_0": "“Seyyathāpi,",
  "sn55:38.1.1_1": "bhikkhave,",
  "sn55:38.1.1_2": "uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti,",
  "sn55:38.1.1_3": "pabbatakandarapadarasākhā paripūrā kusobbhe paripūrenti,",
  "sn55:38.1.1_4": "kusobbhā paripūrā mahāsobbhe paripūrenti,",
  "sn55:38.1.1_5": "mahāsobbhā paripūrā kunnadiyo paripūrenti,",
  "sn55:38.1.1_6": "kunnadiyo paripūrā mahānadiyo paripūrenti,",
  "sn55:38.1.1_7": "mahānadiyo paripūrā mahāsamuddaṁ paripūrenti;",
  "sn55:38.1.2_0": "evameva kho,",
  "sn55:38.1.2_1": "bhikkhave,",
  "sn55:38.1.2_2": "ariyasāvakassa yo ca buddhe aveccappasādo,",
  "sn55:38.1.2_3": "yo ca dhamme aveccappasādo,",
  "sn55:38.1.2_4": "yo ca saṅghe aveccappasādo,",
  "sn55:38.1.2_5": "yāni ca ariyakantāni sīlāni—",
  "sn55:38.1.3_0": "ime dhammā sandamānā pāraṁ gantvā āsavānaṁ khayāya saṁvattantī”ti.",
  "sn55:38.1.4_0": "Aṭṭhamaṁ.",
  "sn55:39.0.1_0": "Saṁyutta Nikāya 55.39",
  "sn55:39.0.2_0": "4. Puññābhisandavagga",
  "sn55:39.0.3_0": "Kāḷigodhasutta",
  "sn55:39.1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn55:39.1.2_0": "Atha kho bhagavā pubbaṇhasamayaṁ nivāsetvā pattacīvaramādāya yena kāḷigodhāya sākiyāniyā nivesanaṁ tenupasaṅkami;",
  "sn55:39.1.2_1": "upasaṅkamitvā paññatte āsane nisīdi.",
  "sn55:39.1.3_0": "Atha kho kāḷigodhā sākiyānī yena bhagavā tenupasaṅkami;",
  "sn55:39.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:39.1.3_2": "Ekamantaṁ nisinnaṁ kho kāḷigodhaṁ sākiyāniṁ bhagavā etadavoca:",
  "sn55:39.2.1_0": "“Catūhi kho, godhe,",
  "sn55:39.2.1_1": "dhammehi samannāgatā ariyasāvikā sotāpannā hoti avinipātadhammā niyatā sambodhiparāyaṇā.",
  "sn55:39.2.2_0": "Katamehi catūhi?",
  "sn55:39.2.3_0": "Idha, godhe, ariyasāvikā buddhe aveccappasādena samannāgatā hoti—",
  "sn55:39.2.4_0": "itipi so bhagavā …pe… satthā devamanussānaṁ buddho bhagavāti.",
  "sn55:39.2.5_0": "Dhamme …pe…",
  "sn55:39.2.6_0": "saṅghe …pe…",
  "sn55:39.2.7_0": "vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.",
  "sn55:39.2.8_0": "Imehi kho, godhe,",
  "sn55:39.2.8_1": "catūhi dhammehi samannāgatā ariyasāvikā sotāpannā hoti avinipātadhammā niyatā sambodhiparāyaṇā”ti.",
  "sn55:39.3.1_0": "“Yānimāni, bhante,",
  "sn55:39.3.1_1": "bhagavatā cattāri sotāpattiyaṅgāni desitāni,",
  "sn55:39.3.1_2": "saṁvijjante dhammā mayi,",
  "sn55:39.3.1_3": "ahañca tesu dhammesu sandissāmi.",
  "sn55:39.3.2_0": "Ahañhi, bhante, buddhe aveccappasādena samannāgatā—",
  "sn55:39.3.3_0": "itipi so bhagavā …pe… satthā devamanussānaṁ buddho bhagavāti.",
  "sn55:39.3.4_0": "Dhamme …pe…",
  "sn55:39.3.5_0": "saṅghe …pe…",
  "sn55:39.3.6_0": "yaṁ kho pana kiñci kule deyyadhammaṁ sabbaṁ taṁ appaṭivibhattaṁ sīlavantehi kalyāṇadhammehī”ti.",
  "sn55:39.3.7_0": "“Lābhā te, godhe, suladdhaṁ te, godhe.",
  "sn55:39.3.8_0": "Sotāpattiphalaṁ tayā, godhe, byākatan”ti.",
  "sn55:39.3.9_0": "Navamaṁ.",
  "sn55:40.0.1_0": "Saṁyutta Nikāya 55.40",
  "sn55:40.0.2_0": "4. Puññābhisandavagga",
  "sn55:40.0.3_0": "Nandiyasakkasutta",
  "sn55:40.1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn55:40.1.2_0": "Atha kho nandiyo sakko yena bhagavā tenupasaṅkami;",
  "sn55:40.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:40.1.2_2": "Ekamantaṁ nisinno kho nandiyo sakko bhagavantaṁ etadavoca:",
  "sn55:40.1.3_0": "“yasseva nu kho, bhante,",
  "sn55:40.1.3_1": "ariyasāvakassa cattāri sotāpattiyaṅgāni sabbena sabbaṁ sabbathā sabbaṁ natthi sveva nu kho, bhante,",
  "sn55:40.1.3_2": "ariyasāvako pamādavihārī”ti.",
  "sn55:40.2.1_0": "“‘Yassa kho, nandiya,",
  "sn55:40.2.1_1": "cattāri sotāpattiyaṅgāni sabbena sabbaṁ sabbathā sabbaṁ natthi tamahaṁ bāhiro puthujjanapakkhe ṭhito’ti vadāmi.",
  "sn55:40.2.2_0": "Api ca, nandiya, yathā ariyasāvako pamādavihārī ceva hoti, appamādavihārī ca",
  "sn55:40.2.3_0": "taṁ suṇāhi, sādhukaṁ manasi karohi; bhāsissāmī”ti.",
  "sn55:40.2.4_0": "“Evaṁ, bhante”ti kho nandiyo sakko bhagavato paccassosi.",
  "sn55:40.2.5_0": "Bhagavā etadavoca:",
  "sn55:40.3.1_0": "“Kathañca, nandiya, ariyasāvako pamādavihārī hoti?",
  "sn55:40.3.2_0": "Idha, nandiya, ariyasāvako buddhe aveccappasādena samannāgato hoti—",
  "sn55:40.3.3_0": "itipi so bhagavā …pe… satthā devamanussānaṁ buddho bhagavāti.",
  "sn55:40.3.4_0": "So tena buddhe aveccappasādena santuṭṭho na uttari vāyamati divā pavivekāya, rattiṁ paṭisallānāya.",
  "sn55:40.3.5_0": "Tassa evaṁ pamattassa viharato pāmojjaṁ na hoti.",
  "sn55:40.3.6_0": "Pāmojje asati, pīti na hoti.",
  "sn55:40.3.7_0": "Pītiyā asati, passaddhi na hoti.",
  "sn55:40.3.8_0": "Passaddhiyā asati, dukkhaṁ viharati.",
  "sn55:40.3.9_0": "Dukkhino cittaṁ na samādhiyati.",
  "sn55:40.3.10_0": "Asamāhite citte dhammā na pātubhavanti.",
  "sn55:40.3.11_0": "Dhammānaṁ apātubhāvā pamādavihārītveva saṅkhyaṁ gacchati.",
  "sn55:40.4.1_0": "Puna caparaṁ, nandiya, ariyasāvako dhamme …pe…",
  "sn55:40.4.2_0": "saṅghe …pe…",
  "sn55:40.4.3_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:40.4.4_0": "So tehi ariyakantehi sīlehi santuṭṭho na uttari vāyamati divā pavivekāya rattiṁ paṭisallānāya.",
  "sn55:40.4.5_0": "Tassa evaṁ pamattassa viharato pāmojjaṁ na hoti.",
  "sn55:40.4.6_0": "Pāmojje asati, pīti na hoti.",
  "sn55:40.4.7_0": "Pītiyā asati, passaddhi na hoti.",
  "sn55:40.4.8_0": "Passaddhiyā asati, dukkhaṁ viharati.",
  "sn55:40.4.9_0": "Dukkhino cittaṁ na samādhiyati.",
  "sn55:40.4.10_0": "Asamāhite citte dhammā na pātubhavanti.",
  "sn55:40.4.11_0": "Dhammānaṁ apātubhāvā pamādavihārītveva saṅkhyaṁ gacchati.",
  "sn55:40.4.12_0": "Evaṁ kho, nandiya, ariyasāvako pamādavihārī hoti.",
  "sn55:40.5.1_0": "Kathañca, nandiya, ariyasāvako appamādavihārī hoti?",
  "sn55:40.5.2_0": "Idha, nandiya, ariyasāvako buddhe aveccappasādena samannāgato hoti—",
  "sn55:40.5.3_0": "itipi so bhagavā …pe… satthā devamanussānaṁ buddho bhagavāti.",
  "sn55:40.5.4_0": "So tena buddhe aveccappasādena asantuṭṭho uttari vāyamati divā pavivekāya rattiṁ paṭisallānāya.",
  "sn55:40.5.5_0": "Tassa evaṁ appamattassa viharato pāmojjaṁ jāyati.",
  "sn55:40.5.6_0": "Pamuditassa pīti jāyati.",
  "sn55:40.5.7_0": "Pītimanassa kāyo passambhati.",
  "sn55:40.5.8_0": "Passaddhakāyo sukhaṁ vediyati.",
  "sn55:40.5.9_0": "Sukhino cittaṁ samādhiyati.",
  "sn55:40.5.10_0": "Samāhite citte dhammā pātubhavanti.",
  "sn55:40.5.11_0": "Dhammānaṁ pātubhāvā appamādavihārītveva saṅkhyaṁ gacchati.",
  "sn55:40.6.1_0": "Puna caparaṁ, nandiya, ariyasāvako dhamme …pe…",
  "sn55:40.6.2_0": "saṅghe …pe…",
  "sn55:40.6.3_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:40.6.4_0": "So tehi ariyakantehi sīlehi asantuṭṭho uttari vāyamati divā pavivekāya rattiṁ paṭisallānāya.",
  "sn55:40.6.5_0": "Tassa evaṁ appamattassa viharato pāmojjaṁ jāyati.",
  "sn55:40.6.6_0": "Pamuditassa pīti jāyati.",
  "sn55:40.6.7_0": "Pītimanassa kāyo passambhati.",
  "sn55:40.6.8_0": "Passaddhakāyo sukhaṁ vediyati.",
  "sn55:40.6.9_0": "Sukhino cittaṁ samādhiyati.",
  "sn55:40.6.10_0": "Samāhite citte dhammā pātubhavanti.",
  "sn55:40.6.11_0": "Dhammānaṁ pātubhāvā appamādavihārītveva saṅkhyaṁ gacchati.",
  "sn55:40.6.12_0": "Evaṁ kho, nandiya, ariyasāvako appamādavihārī hotī”ti.",
  "sn55:40.6.13_0": "Dasamaṁ.",
  "sn55:40.6.14_0": "Puññābhisandavaggo catuttho.",
  "sn55:40.7.0_0": "Tassuddānaṁ",
  "sn55:40.7.1_0": "Abhisandā tayo vuttā,",
  "sn55:40.7.2_0": "duve devapadāni ca;",
  "sn55:40.7.3_0": "Sabhāgataṁ mahānāmo,",
  "sn55:40.7.4_0": "vassaṁ kāḷī ca nandiyāti.",
  "sn55:41.0.1_0": "Saṁyutta Nikāya 55.41",
  "sn55:41.0.2_0": "5. Sagāthakapuññābhisandavagga",
  "sn55:41.0.3_0": "Paṭhamaabhisandasutta",
  "sn55:41.1.1_0": "“Cattārome, bhikkhave, puññābhisandā, kusalābhisandā, sukhassāhārā.",
  "sn55:41.1.2_0": "Katame cattāro?",
  "sn55:41.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:41.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:41.1.5_0": "Ayaṁ paṭhamo puññābhisando, kusalābhisando, sukhassāhāro.",
  "sn55:41.2.1_0": "Puna caparaṁ, bhikkhave, ariyasāvako dhamme …pe…",
  "sn55:41.2.2_0": "saṅghe …pe….",
  "sn55:41.3.1_0": "Puna caparaṁ,",
  "sn55:41.3.1_1": "bhikkhave,",
  "sn55:41.3.1_2": "ariyasāvako ariyakantehi sīlehi samannāgato hoti akhaṇḍehi …pe…",
  "sn55:41.3.1_3": "samādhisaṁvattanikehi.",
  "sn55:41.3.2_0": "Ayaṁ catuttho puññābhisando, kusalābhisando, sukhassāhāro.",
  "sn55:41.3.3_0": "Ime kho, bhikkhave, cattāro puññābhisandā, kusalābhisandā, sukhassāhārā.",
  "sn55:41.4.1_0": "Imehi kho,",
  "sn55:41.4.1_1": "bhikkhave,",
  "sn55:41.4.1_2": "catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:",
  "sn55:41.4.2_0": "‘ettako puññābhisando, kusalābhisando, sukhassāhāro’ti.",
  "sn55:41.4.3_0": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchati.",
  "sn55:41.5.1_0": "Seyyathāpi, bhikkhave, mahāsamudde na sukaraṁ udakassa pamāṇaṁ gaṇetuṁ:",
  "sn55:41.5.2_0": "‘ettakāni udakāḷhakānī’ti vā ‘ettakāni udakāḷhakasatānī’ti vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vāti.",
  "sn55:41.5.3_0": "Atha kho asaṅkhyeyyo appameyyo mahāudakakkhandhotveva saṅkhyaṁ gacchati.",
  "sn55:41.5.4_0": "Evameva kho,",
  "sn55:41.5.4_1": "bhikkhave,",
  "sn55:41.5.4_2": "imehi catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:",
  "sn55:41.5.5_0": "‘ettako puññābhisando, kusalābhisando, sukhassāhāro’ti.",
  "sn55:41.5.6_0": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchatī”ti.",
  "sn55:41.6.1_0": "Idamavoca bhagavā.",
  "sn55:41.6.2_0": "Idaṁ vatvāna sugato athāparaṁ etadavoca satthā:",
  "sn55:41.7.1_0": "“Mahodadhiṁ aparimitaṁ mahāsaraṁ,",
  "sn55:41.7.2_0": "Bahubheravaṁ ratanagaṇānamālayaṁ;",
  "sn55:41.7.3_0": "Najjo yathā naragaṇasaṅghasevitā,",
  "sn55:41.7.4_0": "Puthū savantī upayanti sāgaraṁ.",
  "sn55:41.8.1_0": "Evaṁ naraṁ annapānavatthadadaṁ,",
  "sn55:41.8.2_0": "Seyyāni paccattharaṇassa dāyakaṁ;",
  "sn55:41.8.3_0": "Puññassa dhārā upayanti paṇḍitaṁ,",
  "sn55:41.8.4_0": "Najjo yathā vārivahāva sāgaran”ti.",
  "sn55:41.8.5_0": "Paṭhamaṁ.",
  "sn55:42.0.1_0": "Saṁyutta Nikāya 55.42",
  "sn55:42.0.2_0": "5. Sagāthakapuññābhisandavagga",
  "sn55:42.0.3_0": "Dutiyaabhisandasutta",
  "sn55:42.1.1_0": "“Cattārome, bhikkhave, puññābhisandā, kusalābhisandā, sukhassāhārā.",
  "sn55:42.1.2_0": "Katame cattāro?",
  "sn55:42.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:42.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:42.1.5_0": "Ayaṁ paṭhamo puññābhisando kusalābhisando sukhassāhāro.",
  "sn55:42.2.1_0": "Puna caparaṁ, bhikkhave, ariyasāvako dhamme …pe…",
  "sn55:42.2.2_0": "saṅghe …pe….",
  "sn55:42.3.1_0": "Puna caparaṁ,",
  "sn55:42.3.1_1": "bhikkhave,",
  "sn55:42.3.1_2": "ariyasāvako vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.",
  "sn55:42.3.2_0": "Ayaṁ catuttho puññābhisando kusalābhisando sukhassāhāro.",
  "sn55:42.3.3_0": "Ime kho, bhikkhave, cattāro puññābhisandā, kusalābhisandā, sukhassāhārā.",
  "sn55:42.4.1_0": "Imehi kho,",
  "sn55:42.4.1_1": "bhikkhave,",
  "sn55:42.4.1_2": "catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:",
  "sn55:42.4.2_0": "‘ettako puññābhisando, kusalābhisando, sukhassāhāro’ti.",
  "sn55:42.4.3_0": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchati.",
  "sn55:42.5.1_0": "Seyyathāpi, bhikkhave, yatthimā mahānadiyo saṁsandanti samenti, seyyathidaṁ—",
  "sn55:42.5.2_0": "gaṅgā, yamunā, aciravatī, sarabhū, mahī, tattha na sukaraṁ udakassa pamāṇaṁ gaṇetuṁ:",
  "sn55:42.5.3_0": "‘ettakāni udakāḷhakānī’ti vā ‘ettakāni udakāḷhakasatānī’ti vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vāti.",
  "sn55:42.5.4_0": "Atha kho asaṅkhyeyyo appameyyo mahāudakakkhandhotveva saṅkhyaṁ gacchati.",
  "sn55:42.5.5_0": "Evameva kho,",
  "sn55:42.5.5_1": "bhikkhave,",
  "sn55:42.5.5_2": "imehi catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:",
  "sn55:42.5.6_0": "‘ettako puññābhisando, kusalābhisando, sukhassāhāro’ti.",
  "sn55:42.5.7_0": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchatī”ti.",
  "sn55:42.5.8_0": "Idamavoca bhagavā …pe…",
  "sn55:42.5.9_0": "satthā:",
  "sn55:42.6.1_0": "“Mahodadhiṁ aparimitaṁ mahāsaraṁ,",
  "sn55:42.6.2_0": "Bahubheravaṁ ratanagaṇānamālayaṁ;",
  "sn55:42.6.3_0": "Najjo yathā naragaṇasaṅghasevitā,",
  "sn55:42.6.4_0": "Puthū savantī upayanti sāgaraṁ.",
  "sn55:42.7.1_0": "Evaṁ naraṁ annapānavatthadadaṁ,",
  "sn55:42.7.2_0": "Seyyāni paccattharaṇassa dāyakaṁ;",
  "sn55:42.7.3_0": "Puññassa dhārā upayanti paṇḍitaṁ,",
  "sn55:42.7.4_0": "Najjo yathā vārivahāva sāgaran”ti.",
  "sn55:42.7.5_0": "Dutiyaṁ.",
  "sn55:43.0.1_0": "Saṁyutta Nikāya 55.43",
  "sn55:43.0.2_0": "5. Sagāthakapuññābhisandavagga",
  "sn55:43.0.3_0": "Tatiyaabhisandasutta",
  "sn55:43.1.1_0": "“Cattārome, bhikkhave, puññābhisandā, kusalābhisandā, sukhassāhārā.",
  "sn55:43.1.2_0": "Katame cattāro?",
  "sn55:43.1.3_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:43.1.4_0": "itipi so bhagavā …pe… satthā devamanussānaṁ buddho bhagavāti.",
  "sn55:43.1.5_0": "Ayaṁ paṭhamo puññābhisando, kusalābhisando, sukhassāhāro.",
  "sn55:43.2.1_0": "Puna caparaṁ, bhikkhave, ariyasāvako dhamme …pe…",
  "sn55:43.2.2_0": "saṅghe …pe….",
  "sn55:43.3.1_0": "Puna caparaṁ,",
  "sn55:43.3.1_1": "bhikkhave,",
  "sn55:43.3.1_2": "ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "sn55:43.3.2_0": "Ayaṁ catuttho puññābhisando kusalābhisando sukhassāhāro.",
  "sn55:43.3.3_0": "Ime kho, bhikkhave, cattāro puññābhisandā kusalābhisandā sukhassāhārā.",
  "sn55:43.4.1_0": "Imehi kho,",
  "sn55:43.4.1_1": "bhikkhave,",
  "sn55:43.4.1_2": "catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:",
  "sn55:43.4.2_0": "‘ettako puññābhisando, kusalābhisando, sukhassāhāro’ti.",
  "sn55:43.4.3_0": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchatī”ti.",
  "sn55:43.4.4_0": "Idamavoca bhagavā …pe…",
  "sn55:43.4.5_0": "satthā:",
  "sn55:43.5.1_0": "“Yo puññakāmo kusale patiṭṭhito,",
  "sn55:43.5.2_0": "Bhāveti maggaṁ amatassa pattiyā;",
  "sn55:43.5.3_0": "So dhammasārādhigamo khaye rato,",
  "sn55:43.5.4_0": "Na vedhati maccurājāgamanasmin”ti.",
  "sn55:43.5.5_0": "Tatiyaṁ.",
  "sn55:44.0.1_0": "Saṁyutta Nikāya 55.44",
  "sn55:44.0.2_0": "5. Sagāthakapuññābhisandavagga",
  "sn55:44.0.3_0": "Paṭhamamahaddhanasutta",
  "sn55:44.1.1_0": "“Catūhi, bhikkhave, dhammehi samannāgato ariyasāvako ‘aḍḍho mahaddhano mahābhogo’ti vuccati.",
  "sn55:44.2.1_0": "Katamehi catūhi?",
  "sn55:44.2.2_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:44.2.3_0": "itipi so bhagavā …pe… satthā devamanussānaṁ buddho bhagavāti;",
  "sn55:44.2.4_0": "dhamme …pe…",
  "sn55:44.2.5_0": "saṅghe …pe…",
  "sn55:44.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:44.2.7_0": "Imehi kho,",
  "sn55:44.2.7_1": "bhikkhave,",
  "sn55:44.2.7_2": "catūhi dhammehi samannāgato ariyasāvako ‘aḍḍho mahaddhano mahābhogo’ti vuccatī”ti.",
  "sn55:44.2.8_0": "Catutthaṁ.",
  "sn55:45.0.1_0": "Saṁyutta Nikāya 55.45",
  "sn55:45.0.2_0": "5. Sagāthakapuññābhisandavagga",
  "sn55:45.0.3_0": "Dutiyamahaddhanasutta",
  "sn55:45.1.1_0": "“Catūhi,",
  "sn55:45.1.1_1": "bhikkhave,",
  "sn55:45.1.1_2": "dhammehi samannāgato ariyasāvako ‘aḍḍho mahaddhano mahābhogo mahāyaso’ti vuccati.",
  "sn55:45.2.1_0": "Katamehi catūhi?",
  "sn55:45.2.2_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:45.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:45.2.4_0": "Dhamme …pe…",
  "sn55:45.2.5_0": "saṅghe …pe…",
  "sn55:45.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:45.2.7_0": "Imehi kho,",
  "sn55:45.2.7_1": "bhikkhave,",
  "sn55:45.2.7_2": "catūhi dhammehi samannāgato ariyasāvako ‘aḍḍho mahaddhano mahābhogo mahāyaso’ti vuccatī”ti.",
  "sn55:45.2.8_0": "Pañcamaṁ.",
  "sn55:46.0.1_0": "Saṁyutta Nikāya 55.46",
  "sn55:46.0.2_0": "5. Sagāthakapuññābhisandavagga",
  "sn55:46.0.3_0": "Suddhakasutta",
  "sn55:46.1.1_0": "“Catūhi,",
  "sn55:46.1.1_1": "bhikkhave,",
  "sn55:46.1.1_2": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:46.2.1_0": "Katamehi catūhi?",
  "sn55:46.2.2_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:46.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:46.2.4_0": "Dhamme …pe…",
  "sn55:46.2.5_0": "saṅghe …pe…",
  "sn55:46.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:46.2.7_0": "Imehi kho,",
  "sn55:46.2.7_1": "bhikkhave,",
  "sn55:46.2.7_2": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:46.2.8_0": "Chaṭṭhaṁ.",
  "sn55:47.0.1_0": "Saṁyutta Nikāya 55.47",
  "sn55:47.0.2_0": "5. Sagāthakapuññābhisandavagga",
  "sn55:47.0.3_0": "Nandiyasutta",
  "sn55:47.1.1_0": "Kapilavatthunidānaṁ.",
  "sn55:47.1.2_0": "Ekamantaṁ nisinnaṁ kho nandiyaṁ sakkaṁ bhagavā etadavoca:",
  "sn55:47.1.3_0": "“catūhi kho, nandiya,",
  "sn55:47.1.3_1": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:47.2.1_0": "Katamehi catūhi?",
  "sn55:47.2.2_0": "Idha, nandiya, ariyasāvako buddhe aveccappasādena samannāgato hoti—",
  "sn55:47.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:47.2.4_0": "Dhamme …pe…",
  "sn55:47.2.5_0": "saṅghe …pe…",
  "sn55:47.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:47.2.7_0": "Imehi kho, nandiya,",
  "sn55:47.2.7_1": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:47.2.8_0": "Sattamaṁ.",
  "sn55:48.0.1_0": "Saṁyutta Nikāya 55.48",
  "sn55:48.0.2_0": "5. Sagāthakapuññābhisandavagga",
  "sn55:48.0.3_0": "Bhaddiyasutta",
  "sn55:48.1.1_0": "Kapilavatthunidānaṁ.",
  "sn55:48.1.2_0": "Ekamantaṁ nisinnaṁ kho bhaddiyaṁ sakkaṁ bhagavā etadavoca:",
  "sn55:48.1.3_0": "“catūhi kho, bhaddiya,",
  "sn55:48.1.3_1": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:48.2.1_0": "Katamehi catūhi?",
  "sn55:48.2.2_0": "Idha, bhaddiya, ariyasāvako buddhe …pe…",
  "sn55:48.2.3_0": "dhamme …pe…",
  "sn55:48.2.4_0": "saṅghe …pe…",
  "sn55:48.2.5_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:48.2.6_0": "Imehi kho, bhaddiya,",
  "sn55:48.2.6_1": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:48.2.7_0": "Aṭṭhamaṁ.",
  "sn55:49.0.1_0": "Saṁyutta Nikāya 55.49",
  "sn55:49.0.2_0": "5. Sagāthakapuññābhisandavagga",
  "sn55:49.0.3_0": "Mahānāmasutta",
  "sn55:49.1.1_0": "Kapilavatthunidānaṁ.",
  "sn55:49.1.2_0": "Ekamantaṁ nisinnaṁ kho mahānāmaṁ sakkaṁ bhagavā etadavoca:",
  "sn55:49.1.3_0": "“catūhi kho, mahānāma, dhammehi samannāgato ariyasāvako sotāpanno hoti …pe… sambodhiparāyaṇo.",
  "sn55:49.2.1_0": "Katamehi catūhi?",
  "sn55:49.2.2_0": "Idha, mahānāma, ariyasāvako buddhe …pe…",
  "sn55:49.2.3_0": "dhamme …pe…",
  "sn55:49.2.4_0": "saṅghe …pe…",
  "sn55:49.2.5_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:49.2.6_0": "Imehi kho, mahānāma,",
  "sn55:49.2.6_1": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:49.2.7_0": "Navamaṁ.",
  "sn55:50.0.1_0": "Saṁyutta Nikāya 55.50",
  "sn55:50.0.2_0": "5. Sagāthakapuññābhisandavagga",
  "sn55:50.0.3_0": "Aṅgasutta",
  "sn55:50.1.1_0": "“Cattārimāni, bhikkhave, sotāpattiyaṅgāni.",
  "sn55:50.1.2_0": "Katamāni cattāri?",
  "sn55:50.1.3_0": "Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—",
  "sn55:50.1.4_0": "imāni kho, bhikkhave, cattāri sotāpattiyaṅgānī”ti.",
  "sn55:50.1.5_0": "Dasamaṁ.",
  "sn55:50.1.6_0": "Sagāthakapuññābhisandavaggo pañcamo.",
  "sn55:50.2.0_0": "Tassuddānaṁ",
  "sn55:50.2.1_0": "Abhisandā tayo vuttā,",
  "sn55:50.2.2_0": "Duve mahaddhanena ca;",
  "sn55:50.2.3_0": "Suddhaṁ nandiyaṁ bhaddiyaṁ,",
  "sn55:50.2.4_0": "Mahānāmaṅgena te dasāti.",
  "sn55:51.0.1_0": "Saṁyutta Nikāya 55.51",
  "sn55:51.0.2_0": "6. Sappaññavagga",
  "sn55:51.0.3_0": "Sagāthakasutta",
  "sn55:51.1.1_0": "“Catūhi,",
  "sn55:51.1.1_1": "bhikkhave,",
  "sn55:51.1.1_2": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "sn55:51.2.1_0": "Katamehi catūhi?",
  "sn55:51.2.2_0": "Idha, bhikkhave, ariyasāvako buddhe aveccappasādena samannāgato hoti—",
  "sn55:51.2.3_0": "itipi so bhagavā …pe… satthā devamanussānaṁ buddho bhagavāti.",
  "sn55:51.2.4_0": "Dhamme …pe…",
  "sn55:51.2.5_0": "saṅghe …pe…",
  "sn55:51.2.6_0": "ariyakantehi sīlehi samannāgato hoti akhaṇḍehi …pe… samādhisaṁvattanikehi.",
  "sn55:51.2.7_0": "Imehi kho,",
  "sn55:51.2.7_1": "bhikkhave,",
  "sn55:51.2.7_2": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.",
  "sn55:51.2.8_0": "Idamavoca bhagavā.",
  "sn55:51.2.9_0": "Idaṁ vatvāna sugato athāparaṁ etadavoca satthā:",
  "sn55:51.3.1_0": "“Yassa saddhā tathāgate,",
  "sn55:51.3.2_0": "acalā suppatiṭṭhitā;",
  "sn55:51.3.3_0": "Sīlañca yassa kalyāṇaṁ,",
  "sn55:51.3.4_0": "ariyakantaṁ pasaṁsitaṁ.",
  "sn55:51.4.1_0": "Saṅghe pasādo yassatthi,",
  "sn55:51.4.2_0": "ujubhūtañca dassanaṁ;",
  "sn55:51.4.3_0": "Adaliddoti taṁ āhu,",
  "sn55:51.4.4_0": "amoghaṁ tassa jīvitaṁ.",
  "sn55:51.5.1_0": "Tasmā saddhañca sīlañca,",
  "sn55:51.5.2_0": "pasādaṁ dhammadassanaṁ;",
  "sn55:51.5.3_0": "Anuyuñjetha medhāvī,",
  "sn55:51.5.4_0": "saraṁ buddhānasāsanan”ti.",
  "sn55:51.5.5_0": "Paṭhamaṁ.",
  "sn55:52.0.1_0": "Saṁyutta Nikāya 55.52",
  "sn55:52.0.2_0": "6. Sappaññavagga",
  "sn55:52.0.3_0": "Vassaṁvutthasutta",
  "sn55:52.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "sn55:52.1.2_0": "Tena kho pana samayena aññataro bhikkhu sāvatthiyaṁ vassaṁvuttho kapilavatthuṁ anuppatto hoti kenacideva karaṇīyena.",
  "sn55:52.1.3_0": "Assosuṁ kho kāpilavatthavā sakyā:",
  "sn55:52.1.3_1": "“aññataro kira bhikkhu sāvatthiyaṁ vassaṁvuttho kapilavatthuṁ anuppatto”ti.",
  "sn55:52.2.1_0": "Atha kho kāpilavatthavā sakyā yena so bhikkhu tenupasaṅkamiṁsu;",
  "sn55:52.2.1_1": "upasaṅkamitvā taṁ bhikkhuṁ abhivādetvā ekamantaṁ nisīdiṁsu.",
  "sn55:52.2.1_2": "Ekamantaṁ nisinnā kho kāpilavatthavā sakyā taṁ bhikkhuṁ etadavocuṁ:",
  "sn55:52.2.2_0": "“kacci, bhante, bhagavā arogo ceva balavā cā”ti?",
  "sn55:52.2.3_0": "“Arogo cāvuso, bhagavā balavā cā”ti.",
  "sn55:52.3.1_0": "“Kacci pana, bhante, sāriputtamoggallānā arogā ceva balavanto cā”ti?",
  "sn55:52.3.2_0": "“Sāriputtamoggallānāpi kho, āvuso, arogā ceva balavanto cā”ti.",
  "sn55:52.4.1_0": "“Kacci pana, bhante, bhikkhusaṅgho arogo ca balavā cā”ti.",
  "sn55:52.4.2_0": "“Bhikkhusaṅghopi kho, āvuso, arogo ca balavā cā”ti.",
  "sn55:52.5.1_0": "“Atthi pana te, bhante, kiñci iminā antaravassena bhagavato sammukhā sutaṁ sammukhā paṭiggahitan”ti?",
  "sn55:52.5.2_0": "“Sammukhā metaṁ, āvuso, bhagavato sutaṁ sammukhā paṭiggahitaṁ:",
  "sn55:52.5.3_0": "‘appakā te,",
  "sn55:52.5.3_1": "bhikkhave,",
  "sn55:52.5.3_2": "bhikkhū ye āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharanti.",
  "sn55:52.5.4_0": "Atha kho eteva bahutarā bhikkhū ye pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyino anāvattidhammā tasmā lokā’ti.",
  "sn55:52.6.1_0": "Aparampi kho me, āvuso, bhagavato sammukhā sutaṁ sammukhā paṭiggahitaṁ:",
  "sn55:52.6.2_0": "‘appakā te,",
  "sn55:52.6.2_1": "bhikkhave,",
  "sn55:52.6.2_2": "bhikkhū ye pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyino anāvattidhammā tasmā lokā.",
  "sn55:52.6.3_0": "Atha kho eteva bahutarā bhikkhū ye tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmino,",
  "sn55:52.6.3_1": "sakideva imaṁ lokaṁ āgantvā dukkhassantaṁ karissantī’ti.",
  "sn55:52.7.1_0": "Aparampi kho me, āvuso, bhagavato sammukhā sutaṁ sammukhā paṭiggahitaṁ:",
  "sn55:52.7.2_0": "‘appakā te,",
  "sn55:52.7.2_1": "bhikkhave,",
  "sn55:52.7.2_2": "bhikkhū ye tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmino,",
  "sn55:52.7.2_3": "sakideva imaṁ lokaṁ āgantvā dukkhassantaṁ karissanti.",
  "sn55:52.7.3_0": "Atha kho eteva bahutarā bhikkhū ye tiṇṇaṁ saṁyojanānaṁ parikkhayā sotāpannā avinipātadhammā niyatā sambodhiparāyaṇā’”ti.",
  "sn55:52.7.4_0": "Dutiyaṁ.",
  "sn55:53.0.1_0": "Saṁyutta Nikāya 55.53",
  "sn55:53.0.2_0": "6. Sappaññavagga",
  "sn55:53.0.3_0": "Dhammadinnasutta",
  "sn55:53.1.1_0": "Ekaṁ samayaṁ bhagavā bārāṇasiyaṁ viharati isipatane migadāye.",
  "sn55:53.1.2_0": "Atha kho dhammadinno upāsako pañcahi upāsakasatehi saddhiṁ yena bhagavā tenupasaṅkami;",
  "sn55:53.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:53.1.2_2": "Ekamantaṁ nisinno kho dhammadinno upāsako bhagavantaṁ etadavoca:",
  "sn55:53.1.3_0": "“ovadatu no, bhante, bhagavā;",
  "sn55:53.1.4_0": "anusāsatu no, bhante, bhagavā yaṁ amhākaṁ assa dīgharattaṁ hitāya sukhāyā”ti.",
  "sn55:53.2.1_0": "“Tasmātiha vo, dhammadinna, evaṁ sikkhitabbaṁ:",
  "sn55:53.2.2_0": "‘ye te suttantā tathāgatabhāsitā gambhīrā gambhīratthā lokuttarā suññatapaṭisaṁyuttā te kālena kālaṁ upasampajja viharissāmā’ti.",
  "sn55:53.2.3_0": "Evañhi vo, dhammadinna, sikkhitabban”ti.",
  "sn55:53.2.4_0": "“Na kho netaṁ, bhante,",
  "sn55:53.2.4_1": "sukaraṁ amhehi puttasambādhasayanaṁ ajjhāvasantehi kāsikacandanaṁ paccanubhontehi mālāgandhavilepanaṁ dhārayantehi jātarūparajataṁ sādiyantehi—",
  "sn55:53.2.5_0": "ye te suttantā tathāgatabhāsitā gambhīrā gambhīratthā lokuttarā suññatapaṭisaṁyuttā te kālena kālaṁ upasampajja viharituṁ.",
  "sn55:53.2.6_0": "Tesaṁ no, bhante, bhagavā amhākaṁ pañcasu sikkhāpadesu ṭhitānaṁ uttaridhammaṁ desetū”ti.",
  "sn55:53.3.1_0": "“Tasmātiha vo, dhammadinna, evaṁ sikkhitabbaṁ:",
  "sn55:53.3.2_0": "‘buddhe aveccappasādena samannāgatā bhavissāma—",
  "sn55:53.3.3_0": "itipi so bhagavā …pe… satthā devamanussānaṁ buddho bhagavāti.",
  "sn55:53.3.4_0": "Dhamme …pe…",
  "sn55:53.3.5_0": "saṅghe …pe…",
  "sn55:53.3.6_0": "ariyakantehi sīlehi samannāgatā bhavissāma akhaṇḍehi …pe… samādhisaṁvattanikehī’ti.",
  "sn55:53.3.7_0": "Evañhi vo, dhammadinna, sikkhitabban”ti.",
  "sn55:53.4.1_0": "“Yānimāni, bhante,",
  "sn55:53.4.1_1": "bhagavatā cattāri sotāpattiyaṅgāni desitāni,",
  "sn55:53.4.1_2": "saṁvijjante dhammā amhesu,",
  "sn55:53.4.1_3": "mayañca tesu dhammesu sandissāma.",
  "sn55:53.4.2_0": "Mayañhi, bhante, buddhe aveccappasādena samannāgatā—",
  "sn55:53.4.3_0": "itipi so bhagavā …pe… satthā devamanussānaṁ buddho bhagavāti.",
  "sn55:53.4.4_0": "Dhamme …pe…",
  "sn55:53.4.5_0": "saṅghe …pe…",
  "sn55:53.4.6_0": "ariyakantehi sīlehi samannāgatā akhaṇḍehi …pe… samādhisaṁvattanikehī”ti.",
  "sn55:53.4.7_0": "“Lābhā vo, dhammadinna, suladdhaṁ vo, dhammadinna.",
  "sn55:53.4.8_0": "Sotāpattiphalaṁ tumhehi byākatan”ti.",
  "sn55:53.4.9_0": "Tatiyaṁ.",
  "sn55:54.0.1_0": "Saṁyutta Nikāya 55.54",
  "sn55:54.0.2_0": "6. Sappaññavagga",
  "sn55:54.0.3_0": "Gilānasutta",
  "sn55:54.1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn55:54.1.2_0": "Tena kho pana samayena sambahulā bhikkhū bhagavato cīvarakammaṁ karonti:",
  "sn55:54.1.3_0": "“niṭṭhitacīvaro bhagavā temāsaccayena cārikaṁ pakkamissatī”ti.",
  "sn55:54.1.4_0": "Assosi kho mahānāmo sakko:",
  "sn55:54.1.5_0": "“sambahulā kira bhikkhū bhagavato cīvarakammaṁ karonti:",
  "sn55:54.1.6_0": "‘niṭṭhitacīvaro bhagavā temāsaccayena cārikaṁ pakkamissatī’”ti.",
  "sn55:54.1.7_0": "Atha kho mahānāmo sakko yena bhagavā tenupasaṅkami;",
  "sn55:54.1.7_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn55:54.1.7_2": "Ekamantaṁ nisinno kho mahānāmo sakko bhagavantaṁ etadavoca:",
  "sn55:54.1.8_0": "“sutametaṁ, bhante:",
  "sn55:54.1.9_0": "‘sambahulā kira bhikkhū bhagavato cīvarakammaṁ karonti—",
  "sn55:54.1.10_0": "niṭṭhitacīvaro bhagavā temāsaccayena cārikaṁ pakkamissatī’ti.",
  "sn55:54.1.11_0": "Na kho netaṁ, bhante, bhagavato sammukhā sutaṁ sammukhā paṭiggahitaṁ",
  "sn55:54.1.12_0": "sappaññena upāsakena sappañño upāsako ābādhiko dukkhito bāḷhagilāno ovaditabbo”ti.",
  "sn55:54.2.1_0": "“Sappaññena, mahānāma,",
  "sn55:54.2.1_1": "upāsakena sappañño upāsako ābādhiko dukkhito bāḷhagilāno catūhi assāsanīyehi dhammehi assāsetabbo:",
  "sn55:54.2.2_0": "‘assāsatāyasmā—",
  "sn55:54.2.3_0": "atthāyasmato buddhe aveccappasādo itipi so bhagavā …pe… satthā devamanussānaṁ buddho bhagavāti.",
  "sn55:54.2.4_0": "Assāsatāyasmā—",
  "sn55:54.2.5_0": "atthāyasmato dhamme …pe…",
  "sn55:54.2.6_0": "saṅghe …pe…",
  "sn55:54.2.7_0": "ariyakantāni sīlāni akhaṇḍāni …pe… samādhisaṁvattanikānī’ti.",
  "sn55:54.3.1_0": "Sappaññena, mahānāma,",
  "sn55:54.3.1_1": "upāsakena sappañño upāsako ābādhiko dukkhito bāḷhagilāno imehi catūhi assāsanīyehi dhammehi assāsetvā evamassa vacanīyo:",
  "sn55:54.3.2_0": "‘atthāyasmato mātāpitūsu apekkhā’ti?",
  "sn55:54.3.3_0": "So ce evaṁ vadeyya:",
  "sn55:54.3.4_0": "‘atthi me mātāpitūsu apekkhā’ti, so evamassa vacanīyo:",
  "sn55:54.3.5_0": "‘āyasmā kho māriso maraṇadhammo.",
  "sn55:54.3.6_0": "Sacepāyasmā mātāpitūsu apekkhaṁ karissati, marissateva;",
  "sn55:54.3.7_0": "no cepāyasmā mātāpitūsu apekkhaṁ karissati, marissateva.",
  "sn55:54.3.8_0": "Sādhāyasmā, yā te mātāpitūsu apekkhā taṁ pajahā’ti.",
  "sn55:54.4.1_0": "So ce evaṁ vadeyya:",
  "sn55:54.4.2_0": "‘yā me mātāpitūsu apekkhā sā pahīnā’ti, so evamassa vacanīyo:",
  "sn55:54.4.3_0": "‘atthi panāyasmato puttadāresu apekkhā’ti?",
  "sn55:54.4.4_0": "So ce evaṁ vadeyya:",
  "sn55:54.4.5_0": "‘atthi me puttadāresu apekkhā’ti, so evamassa vacanīyo:",
  "sn55:54.4.6_0": "‘āyasmā kho māriso maraṇadhammo.",
  "sn55:54.4.7_0": "Sacepāyasmā puttadāresu apekkhaṁ karissati, marissateva;",
  "sn55:54.4.8_0": "no cepāyasmā puttadāresu apekkhaṁ karissati, marissateva.",
  "sn55:54.4.9_0": "Sādhāyasmā, yā te puttadāresu apekkhā taṁ pajahā’ti.",
  "sn55:54.5.1_0": "So ce evaṁ vadeyya:",
  "sn55:54.5.2_0": "‘yā me puttadāresu apekkhā sā pahīnā’ti, so evamassa vacanīyo:",
  "sn55:54.5.3_0": "‘atthi panāyasmato mānusakesu pañcasu kāmaguṇesu apekkhā’ti?",
  "sn55:54.5.4_0": "So ce evaṁ vadeyya:",
  "sn55:54.5.5_0": "‘atthi me mānusakesu pañcasu kāmaguṇesu apekkhā’ti, so evamassa vacanīyo:",
  "sn55:54.5.6_0": "‘mānusakehi kho, āvuso, kāmehi dibbā kāmā abhikkantatarā ca paṇītatarā ca.",
  "sn55:54.5.7_0": "Sādhāyasmā, mānusakehi kāmehi cittaṁ vuṭṭhāpetvā cātumahārājikesu devesu cittaṁ adhimocehī’ti.",
  "sn55:54.6.1_0": "So ce evaṁ vadeyya:",
  "sn55:54.6.2_0": "‘mānusakehi me kāmehi cittaṁ vuṭṭhitaṁ,",
  "sn55:54.6.2_1": "cātumahārājikesu devesu cittaṁ adhimocitan’ti,",
  "sn55:54.6.2_2": "so evamassa vacanīyo:",
  "sn55:54.6.3_0": "‘cātumahārājikehi kho, āvuso, devehi tāvatiṁsā devā abhikkantatarā ca paṇītatarā ca.",
  "sn55:54.6.4_0": "Sādhāyasmā, cātumahārājikehi devehi cittaṁ vuṭṭhāpetvā tāvatiṁsesu devesu cittaṁ adhimocehī’ti.",
  "sn55:54.7.1_0": "So ce evaṁ vadeyya:",
  "sn55:54.7.2_0": "‘cātumahārājikehi me devehi cittaṁ vuṭṭhitaṁ,",
  "sn55:54.7.2_1": "tāvatiṁsesu devesu cittaṁ adhimocitan’ti,",
  "sn55:54.7.2_2": "so evamassa vacanīyo:",
  "sn55:54.7.3_0": "‘tāvatiṁsehi kho, āvuso, devehi yāmā devā …pe…",
  "sn55:54.7.4_0": "tusitā devā …pe…",
  "sn55:54.7.5_0": "nimmānaratī devā …pe…",
  "sn55:54.7.6_0": "paranimmitavasavattī devā …pe…",
  "sn55:54.7.7_0": "paranimmitavasavattīhi kho, āvuso, devehi brahmaloko abhikkantataro ca paṇītataro ca.",
  "sn55:54.7.8_0": "Sādhāyasmā, paranimmitavasavattīhi devehi cittaṁ vuṭṭhāpetvā brahmaloke cittaṁ adhimocehī’ti.",
  "sn55:54.7.9_0": "So ce evaṁ vadeyya:",
  "sn55:54.7.10_0": "‘paranimmitavasavattīhi me devehi cittaṁ vuṭṭhitaṁ,",
  "sn55:54.7.10_1": "brahmaloke cittaṁ adhimocitan’ti,",
  "sn55:54.7.10_2": "so evamassa vacanīyo:",
  "sn55:54.7.11_0": "‘brahmalokopi kho, āvuso, anicco addhuvo sakkāyapariyāpanno.",
  "sn55:54.7.12_0": "Sādhāyasmā, brahmalokā cittaṁ vuṭṭhāpetvā sakkāyanirodhe cittaṁ upasaṁharāhī’ti.",
  "sn55:54.8.1_0": "So ce evaṁ vadeyya:",
  "sn55:54.8.2_0": "‘brahmalokā me cittaṁ vuṭṭhitaṁ, sakkāyanirodhe cittaṁ upasaṁharāmī’ti;",
  "sn55:54.8.3_0": "evaṁ vimuttacittassa kho, mahānāma,",
  "sn55:54.8.3_1": "upāsakassa āsavā vimuttacittena bhikkhunā na kiñci nānākaraṇaṁ vadāmi, yadidaṁ—",
  "sn55:54.8.4_0": "vimuttiyā vimuttan”ti.",
  "sn55:54.8.5_0": "Catutthaṁ.",
  "sn55:55.0.1_0": "Saṁyutta Nikāya 55.55",
  "sn55:55.0.2_0": "6. Sappaññavagga",
  "sn55:55.0.3_0": "Sotāpattiphalasutta",
  "sn55:55.1.1_0": "“Cattārome, bhikkhave, dhammā bhāvitā bahulīkatā sotāpattiphalasacchikiriyāya saṁvattanti.",
  "sn55:55.1.2_0": "Katame cattāro?",
  "sn55:55.1.3_0": "Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—",
  "sn55:55.1.4_0": "ime kho, bhikkhave, cattāro dhammā bhāvitā bahulīkatā sotāpattiphalasacchikiriyāya saṁvattantī”ti.",
  "sn55:55.1.5_0": "Pañcamaṁ.",
  "sn55:56.0.1_0": "Saṁyutta Nikāya 55.56",
  "sn55:56.0.2_0": "6. Sappaññavagga",
  "sn55:56.0.3_0": "Sakadāgāmiphalasutta",
  "sn55:56.1.1_0": "“Cattārome, bhikkhave, dhammā bhāvitā bahulīkatā sakadāgāmiphalasacchikiriyāya saṁvattanti.",
  "sn55:56.1.2_0": "Katame cattāro?",
  "sn55:56.1.3_0": "… pe Saṁvattantī”ti.",
  "sn55:56.1.4_0": "Chaṭṭhaṁ.",
  "sn55:57.0.1_0": "Saṁyutta Nikāya 55.57",
  "sn55:57.0.2_0": "6. Sappaññavagga",
  "sn55:57.0.3_0": "Anāgāmiphalasutta",
  "sn55:57.1.1_0": "“… Anāgāmiphalasacchikiriyāya saṁvattantī”ti.",
  "sn55:57.1.2_0": "Sattamaṁ.",
  "sn55:58.0.1_0": "Saṁyutta Nikāya 55.58",
  "sn55:58.0.2_0": "6. Sappaññavagga",
  "sn55:58.0.3_0": "Arahattaphalasutta",
  "sn55:58.1.1_0": "“… Arahattaphalasacchikiriyāya saṁvattantī”ti.",
  "sn55:58.1.2_0": "Aṭṭhamaṁ.",
  "sn55:59.0.1_0": "Saṁyutta Nikāya 55.59",
  "sn55:59.0.2_0": "6. Sappaññavagga",
  "sn55:59.0.3_0": "Paññāpaṭilābhasutta",
  "sn55:59.1.1_0": "“… Paññāpaṭilābhāya saṁvattantī”ti.",
  "sn55:59.1.2_0": "Navamaṁ.",
  "sn55:60.0.1_0": "Saṁyutta Nikāya 55.60",
  "sn55:60.0.2_0": "6. Sappaññavagga",
  "sn55:60.0.3_0": "Paññāvuddhisutta",
  "sn55:60.1.1_0": "“… Paññāvuddhiyā saṁvattantī”ti.",
  "sn55:60.1.2_0": "Dasamaṁ.",
  "sn55:61.0.1_0": "Saṁyutta Nikāya 55.61",
  "sn55:61.0.2_0": "6. Sappaññavagga",
  "sn55:61.0.3_0": "Paññāvepullasutta",
  "sn55:61.1.1_0": "“…. Paññāvepullāya … saṁvattantī”ti.",
  "sn55:61.1.2_0": "Ekādasamaṁ.",
  "sn55:61.1.3_0": "Sappaññavaggo chaṭṭho.",
  "sn55:61.2.0_0": "Tassuddānaṁ",
  "sn55:61.2.1_0": "Sagāthakaṁ vassaṁvutthaṁ,",
  "sn55:61.2.2_0": "dhammadinnañca gilānaṁ;",
  "sn55:61.2.3_0": "Caturo phalā paṭilābho,",
  "sn55:61.2.4_0": "vuddhi vepullatāya cāti.",
  "sn55:62.0.1_0": "Saṁyutta Nikāya 55.62",
  "sn55:62.0.2_0": "7. Mahāpaññavagga",
  "sn55:62.0.3_0": "Mahāpaññāsutta",
  "sn55:62.1.1_0": "“Cattārome, bhikkhave, dhammā bhāvitā bahulīkatā mahāpaññatāya saṁvattanti.",
  "sn55:62.1.2_0": "Katame cattāro?",
  "sn55:62.1.3_0": "Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—",
  "sn55:62.1.4_0": "ime kho, bhikkhave, cattāro dhammā bhāvitā bahulīkatā mahāpaññatāya saṁvattantī”ti.",
  "sn55:62.1.5_0": "Paṭhamaṁ.",
  "sn55:63.0.1_0": "Saṁyutta Nikāya 55.63",
  "sn55:63.0.2_0": "7. Mahāpaññavagga",
  "sn55:63.0.3_0": "Puthupaññāsutta",
  "sn55:63.1.1_0": "“… Puthupaññatāya saṁvattantī”ti.",
  "sn55:63.1.2_0": "Dutiyaṁ.",
  "sn55:64.0.1_0": "Saṁyutta Nikāya 55.64",
  "sn55:64.0.2_0": "7. Mahāpaññavagga",
  "sn55:64.0.3_0": "Vipulapaññāsutta",
  "sn55:64.1.1_0": "“… Vipulapaññatāya saṁvattantī”ti.",
  "sn55:64.1.2_0": "Tatiyaṁ.",
  "sn55:65.0.1_0": "Saṁyutta Nikāya 55.65",
  "sn55:65.0.2_0": "7. Mahāpaññavagga",
  "sn55:65.0.3_0": "Gambhīrapaññāsutta",
  "sn55:65.1.1_0": "“… Gambhīrapaññatāya saṁvattantī”ti.",
  "sn55:65.1.2_0": "Catutthaṁ.",
  "sn55:66.0.1_0": "Saṁyutta Nikāya 55.66",
  "sn55:66.0.2_0": "7. Mahāpaññavagga",
  "sn55:66.0.3_0": "Appamattapaññāsutta",
  "sn55:66.1.1_0": "“… Appamattapaññatāya saṁvattantī”ti.",
  "sn55:66.1.2_0": "Pañcamaṁ.",
  "sn55:67.0.1_0": "Saṁyutta Nikāya 55.67",
  "sn55:67.0.2_0": "7. Mahāpaññavagga",
  "sn55:67.0.3_0": "Bhūripaññāsutta",
  "sn55:67.1.1_0": "“… Bhūripaññatāya saṁvattantī”ti.",
  "sn55:67.1.2_0": "Chaṭṭhaṁ.",
  "sn55:68.0.1_0": "Saṁyutta Nikāya 55.68",
  "sn55:68.0.2_0": "7. Mahāpaññavagga",
  "sn55:68.0.3_0": "Paññābāhullasutta",
  "sn55:68.1.1_0": "“… Paññābāhullāya saṁvattantī”ti.",
  "sn55:68.1.2_0": "Sattamaṁ.",
  "sn55:69.0.1_0": "Saṁyutta Nikāya 55.69",
  "sn55:69.0.2_0": "7. Mahāpaññavagga",
  "sn55:69.0.3_0": "Sīghapaññāsutta",
  "sn55:69.1.1_0": "“… Sīghapaññatāya saṁvattantī”ti.",
  "sn55:69.1.2_0": "Aṭṭhamaṁ.",
  "sn55:70.0.1_0": "Saṁyutta Nikāya 55.70",
  "sn55:70.0.2_0": "7. Mahāpaññavagga",
  "sn55:70.0.3_0": "Lahupaññāsutta",
  "sn55:70.1.1_0": "“… Lahupaññatāya saṁvattantī”ti.",
  "sn55:70.1.2_0": "Navamaṁ.",
  "sn55:71.0.1_0": "Saṁyutta Nikāya 55.71",
  "sn55:71.0.2_0": "7. Mahāpaññavagga",
  "sn55:71.0.3_0": "Hāsapaññāsutta",
  "sn55:71.1.1_0": "“… Hāsapaññatāya saṁvattantī”ti.",
  "sn55:71.1.2_0": "Dasamaṁ.",
  "sn55:72.0.1_0": "Saṁyutta Nikāya 55.72",
  "sn55:72.0.2_0": "7. Mahāpaññavagga",
  "sn55:72.0.3_0": "Javanapaññāsutta",
  "sn55:72.1.1_0": "“… Javanapaññatāya saṁvattantī”ti.",
  "sn55:72.1.2_0": "Ekādasamaṁ.",
  "sn55:73.0.1_0": "Saṁyutta Nikāya 55.73",
  "sn55:73.0.2_0": "7. Mahāpaññavagga",
  "sn55:73.0.3_0": "Tikkhapaññāsutta",
  "sn55:73.1.1_0": "“… Tikkhapaññatāya saṁvattantī”ti.",
  "sn55:73.1.2_0": "Dvādasamaṁ.",
  "sn55:74.0.1_0": "Saṁyutta Nikāya 55.74",
  "sn55:74.0.2_0": "7. Mahāpaññavagga",
  "sn55:74.0.3_0": "Nibbedhikapaññāsutta",
  "sn55:74.1.1_0": "“… Nibbedhikapaññatāya saṁvattanti.",
  "sn55:74.1.2_0": "Katame cattāro?",
  "sn55:74.1.3_0": "Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—",
  "sn55:74.1.4_0": "ime kho, bhikkhave, cattāro dhammā bhāvitā bahulīkatā nibbedhikapaññatāya saṁvattantī”ti.",
  "sn55:74.1.5_0": "Terasamaṁ.",
  "sn55:74.1.6_0": "Mahāpaññavaggo sattamo.",
  "sn55:74.2.0_0": "Tassuddānaṁ",
  "sn55:74.2.1_0": "Mahā puthu vipula gambhīraṁ,",
  "sn55:74.2.2_0": "Appamatta bhūri bāhullaṁ;",
  "sn55:74.2.3_0": "Sīgha lahu hāsa javana,",
  "sn55:74.2.4_0": "Tikkha nibbedhikāya cāti.",
  "sn55:74.2.5_0": "Sotāpattisaṁyuttaṁ ekādasamaṁ."
}