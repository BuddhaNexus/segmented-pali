{
  "tika-s0401t11:0_0": "14. Etadaggavaggo",
  "tika-s0401t11:1_0": "(14) 1. Paṭhamaetadaggavaggo",
  "tika-s0401t11:2_0": "Etadaggapadavaṇṇanā",
  "tika-s0401t11:3_0": "188.",
  "tika-s0401t11:3_1": "Etadaggesu paṭhamavaggassa paṭhame ādimhi dissatīti ettha aggasaddoti ānetvā yojetabbaṁ.",
  "tika-s0401t11:3_2": "Ajjataggeti ajjadivasaṁ ādiṁ katvāti attho.",
  "tika-s0401t11:3_3": "Aṅgulaggenāti aṅgulikoṭiyā.",
  "tika-s0401t11:3_4": "Ambilagganti ambilakoṭṭhāso.",
  "tika-s0401t11:3_5": "Koṭibhūtāti paramakoṭibhūtā tasmiṁ ṭhāne tādisānaṁ aññesaṁ abhāvato.",
  "tika-s0401t11:3_6": "Tato eva seṭṭhabhūtātipi aggā.",
  "tika-s0401t11:3_7": "Etadaggasannikkhepoti etadagge ṭhapanaṁ aṭṭhuppattiādīhi catūhipi kāraṇehi.",
  "tika-s0401t11:3_8": "Mahāpaññatāya therena etadaggaṭṭhānassa laddhabhāvaṁ vitthārato dassetuṁ –",
  "tika-s0401t11:3_9": "“katha”ntiādimāha.",
  "tika-s0401t11:3_10": "Dve padantarānīti kaṇḍambamūle yugandharapabbateti dvīsu ṭhānesu dve padāni dassetvā.",
  "tika-s0401t11:3_11": "Muṇḍapīṭhakanti yaṁ sattaṅgaṁ pañcaṅgaṁ vā na hoti,",
  "tika-s0401t11:3_12": "kevalaṁ muṇḍakapīṭhaṁ,",
  "tika-s0401t11:3_13": "taṁ sandhāyetaṁ vuttaṁ.",
  "tika-s0401t11:3_14": "Avattharitvā nisīdīti buddhānubhāvena ajjhottharitvā nisīdi. Tenāha –",
  "tika-s0401t11:3_15": "“evaṁ nisīdanto”tiādi.",
  "tika-s0401t11:3_16": "Kāyasakkhiṁ katvāti nāmakāyena desanāya sampaṭicchanavasena sakkhibhūtaṁ katvā.",
  "tika-s0401t11:3_17": "Kusalā dhammā akusalā dhammā abyākatā dhammāti iti-",
  "tika-s0401t11:3_18": "saddo ādyattho,",
  "tika-s0401t11:3_19": "tena sabbaṁ abhidhammadesanaṁ saṅgaṇhāti.",
  "tika-s0401t11:4_0": "Pāṭihāriyaṭṭhāneti yamakapāṭihāriyassa kataṭṭhāne.",
  "tika-s0401t11:4_1": "Passathāti tesaṁ bahubhāvaṁ sandhāya vuttaṁ.",
  "tika-s0401t11:4_2": "Assāti manussasamūhassa ekabhāvaṁ.",
  "tika-s0401t11:4_3": "Ākappanti ākāraṁ.",
  "tika-s0401t11:4_4": "Mahājanoti sadevake loke sabbo mahājano.",
  "tika-s0401t11:4_5": "Yathā nirayadassanaṁ saṁvegajananatthaṁ,",
  "tika-s0401t11:4_6": "evaṁ devalokadassanampi saṁvegajananatthameva “anupubbikathāyaṁ saggakathā viya evaṁ sabbasampattisamupetopi saggo anicco addhuvo cavanadhammo”ti.",
  "tika-s0401t11:4_7": "Sajjetvāti samapaṇṇāsāya mucchanāhi yathā kāmena nivādetuṁ sakkā,",
  "tika-s0401t11:4_8": "evaṁ sajjetvā.",
  "tika-s0401t11:5_0": "Puthujjanapañcakaṁ pañhanti puthujjanapañhaṁ ādiṁ katvā pavattitaṁ khīṇāsavapañhapariyantaṁ pañhapañcakaṁ.",
  "tika-s0401t11:5_1": "Paṭhamaṁ…pe…",
  "tika-s0401t11:5_2": "pucchīti puthujjanavisaye pañhaṁ pucchi.",
  "tika-s0401t11:5_3": "Paṭisambhidā yathābhinīhāraṁ yathāsakaṁ vipassanābhinīhārena paṭhamabhūmiyādayo viya pavattitavisayāti vuttaṁ –",
  "tika-s0401t11:5_4": "“te attano attano paṭisambhidāvisaye ṭhatvā kathayiṁsū”ti.",
  "tika-s0401t11:5_5": "Buddhavisaye pañhaṁ pucchīti –",
  "tika-s0401t11:6_0": "“Ye ca saṅkhātadhammāse, ye ca sekhā puthū idha;",
  "tika-s0401t11:7_0": "Tesaṁ me nipako iriyaṁ, puṭṭho pabrūhi mārisā”ti. –",
  "tika-s0401t11:8_0": "Idaṁ pañhaṁ pucchi.",
  "tika-s0401t11:8_1": "Tattha saṅkhātadhammāti saṅkhātā ñātā catusaccadhammā,",
  "tika-s0401t11:8_2": "ye ca saṅkhātadhammā catūhi maggehi paṭividdhacatusaccadhammāti attho.",
  "tika-s0401t11:8_3": "Iminā asekkhā kathitā. Puthu-",
  "tika-s0401t11:8_4": "saddo ubhayatthapi yojetabbo “ye puthū saṅkhātadhammā,",
  "tika-s0401t11:8_5": "ye ca puthū sekhā”ti.",
  "tika-s0401t11:8_6": "Tesanti tesaṁ dvinnaṁ sekkhāsekkhapuggalānaṁ me puṭṭhoti yojetabbaṁ,",
  "tika-s0401t11:8_7": "mayā puṭṭhoti attho.",
  "tika-s0401t11:8_8": "Iriyanti sekkhāsekkhabhūmiyā āgamanappaṭipadaṁ.",
  "tika-s0401t11:8_9": "Iriyati gacchati sekkhabhūmiṁ asekkhabhūmiñca etāyāti iriyā,",
  "tika-s0401t11:8_10": "taṁ tesaṁ iriyaṁ āgamanappaṭipadaṁ mayā puṭṭho pabrūhi kathehīti attho.",
  "tika-s0401t11:8_11": "Evaṁ bhagavā buddhavisaye pañhaṁ pucchitvā “imassa nu kho,",
  "tika-s0401t11:8_12": "sāriputta,",
  "tika-s0401t11:8_13": "saṁkhittena bhāsitassa kathaṁ vitthārena attho daṭṭhabbo”ti āha.",
  "tika-s0401t11:8_14": "Thero pañhaṁ oloketvā “satthā maṁ sekkhāsekkhānaṁ bhikkhūnaṁ āgamanappaṭipadaṁ pucchatī”ti pañhe nikkaṅkho",
  "tika-s0401t11:8_15": "hutvā “āgamanappaṭipadā nāma khandhādivasena bahūhipi mukhehi sakkā kathetuṁ,",
  "tika-s0401t11:8_16": "katarākārena nu kho kathento satthu ajjhāsayaṁ gaṇhituṁ sakkhissāmī”ti ajjhāsaye kaṅkhi,",
  "tika-s0401t11:8_17": "taṁ sandhāyetaṁ vuttaṁ –",
  "tika-s0401t11:8_18": "“dhammasenāpati…pe…",
  "tika-s0401t11:8_19": "na sakkotī”ti.",
  "tika-s0401t11:8_20": "Pucchitapañhaṁ vissajjetuṁ paṭibhāne asati disāvilokanaṁ sattānaṁ sabhāvoti dassento,",
  "tika-s0401t11:8_21": "“puratthima…pe...",
  "tika-s0401t11:8_22": "nāsakkhī”ti āha.",
  "tika-s0401t11:8_23": "Tattha pañhuppattiṭṭhānanti pañhuppattikāraṇaṁ.",
  "tika-s0401t11:9_0": "Therassakilamanabhāvaṁ jānitvāti “sāriputto pañhe nikkaṅkho,",
  "tika-s0401t11:9_1": "ajjhāsaye me kaṅkhamāno kilamatī”ti therassa kilamanabhāvaṁ ñatvā.",
  "tika-s0401t11:9_2": "Catumahābhūtikakāyapariggahanti etena khandhamukhena nāmarūpapariggaho vutto.",
  "tika-s0401t11:9_3": "“Bhūtamidanti,",
  "tika-s0401t11:9_4": "sāriputta,",
  "tika-s0401t11:9_5": "samanupassasī”ti hi vadantena bhagavatā khandhavasena nāmarūpapariggaho dassito.",
  "tika-s0401t11:9_6": "Evaṁ kirassa bhagavato ahosi “sāriputto mayā naye adinne kathetuṁ na sakkhissati,",
  "tika-s0401t11:9_7": "dinne pana naye mamajjhāsayaṁ gahetvā khandhavasena kathessatī”ti.",
  "tika-s0401t11:9_8": "Therassa saha nayadānena so pañho nayasatena nayasahassena upaṭṭhāsi. Tenāha –",
  "tika-s0401t11:9_9": "“aññātaṁ bhagavā,",
  "tika-s0401t11:9_10": "aññātaṁ sugatā”ti.",
  "tika-s0401t11:10_0": "Arūpāvacare paṭisandhi nāma na hotīti bodhisambhārasambharaṇassa anokāsabhāvato vuttaṁ. Tenāha –",
  "tika-s0401t11:10_1": "“abhabbaṭṭhānattā”ti,",
  "tika-s0401t11:10_2": "laddhabyākaraṇānaṁ bodhisattānaṁ uppattiyā abhabbadesattāti attho.",
  "tika-s0401t11:10_3": "Rūpāvacare nibbattīti kammavasitāsambhavato arūpāvacare anibbattitvā rūpāvacare nibbatti.",
  "tika-s0401t11:11_0": "Parosahassantiādinā parosahassajātakaṁ dasseti.",
  "tika-s0401t11:11_1": "Tattha parosahassampīti atirekasahassampi.",
  "tika-s0401t11:11_2": "Samāgatānanti sannipatitānaṁ bhāsitassa atthaṁ jānituṁ asakkontānaṁ bālānaṁ.",
  "tika-s0401t11:11_3": "Kandeyyuṁ te vassasataṁ apaññāti te evaṁ samāgatā apaññā ime bālattā sasā viya vassasatampi vassasahassampi rodeyyuṁ parideveyyuṁ.",
  "tika-s0401t11:11_4": "Rodamānāpi pana atthaṁ vā kāraṇaṁ vā neva jāneyyunti dīpeti.",
  "tika-s0401t11:11_5": "Ekova seyyo puriso sapaññoti evarūpānaṁ bālānaṁ parosahassatopi eko paṇḍitapurisova seyyo varataroti attho.",
  "tika-s0401t11:11_6": "Kīdiso sapaññoti āha –",
  "tika-s0401t11:11_7": "“yo bhāsitassa vijānāti attha”nti,",
  "tika-s0401t11:11_8": "ayaṁ jeṭṭhantevāsiko viya yo bhāsitassa atthaṁ jānāti,",
  "tika-s0401t11:11_9": "so tādiso sapañño varataroti attho.",
  "tika-s0401t11:11_10": "Dutiye parosatajātake jhāyeyyunti yāthāvato atthaṁ jānituṁ samāhitā hutvā cinteyyuṁ.",
  "tika-s0401t11:11_11": "Sesamettha vuttanayameva.",
  "tika-s0401t11:12_0": "Tatiyajātake ye saññinoti ṭhapetvā nevasaññānāsaññāyatanalābhino avasesacittakasatte dasseti.",
  "tika-s0401t11:12_1": "Tepi duggatāti tassā nevasaññānāsaññāyatanasamāpattiyā alābhato tepi duggatā dukkhaṁ upagatā saññībhave.",
  "tika-s0401t11:12_2": "“Saññā rogo saññā gaṇḍo saññā salla”nti hi te saññāya ādīnavadassino.",
  "tika-s0401t11:12_3": "Yepi asaññinoti asaññībhave nibbatte acittakasatte dasseti.",
  "tika-s0401t11:12_4": "Tepi imissāyeva samāpattiyā alābhato duggatāyeva.",
  "tika-s0401t11:12_5": "Jhānasukhaṁ anaṅgaṇaṁ niddosaṁ yathāvuttadosābhāvato.",
  "tika-s0401t11:12_6": "Balavacittekaggatāsabhāvenapi taṁ anaṅgaṇaṁ nāma jātaṁ.",
  "tika-s0401t11:12_7": "Nevasaññī nāsaññīti āhāti atīte kira bārāṇasiyaṁ brahmadatte rajjaṁ kārente bodhisatto araññāyatane kālaṁ",
  "tika-s0401t11:12_8": "karonto antevāsikehi puṭṭho “nevasaññī nāsaññī”ti āha.",
  "tika-s0401t11:12_9": "Purimajātake vuttanayeneva tāpasā jeṭṭhantevāsikassa kathaṁ na gaṇhiṁsu.",
  "tika-s0401t11:12_10": "Bodhisatto ābhassarato āgantvā ākāse ṭhatvā imaṁ gāthamāha.",
  "tika-s0401t11:12_11": "Tena vuttaṁ –",
  "tika-s0401t11:12_12": "“sesaṁ vuttanayeneva veditabba”nti.",
  "tika-s0401t11:13_0": "Catutthajātake candassa viya ābhā etassāti candābhaṁ,",
  "tika-s0401t11:13_1": "odātakasiṇaṁ.",
  "tika-s0401t11:13_2": "Sūriyābhanti sūriyassa viya ābhā etassāti sūriyābhaṁ,",
  "tika-s0401t11:13_3": "pītakasiṇaṁ.",
  "tika-s0401t11:13_4": "Yodha paññāya gādhatīti yo puggalo idha sattaloke idaṁ kasiṇadvayaṁ paññāya gādhati,",
  "tika-s0401t11:13_5": "ārammaṇaṁ katvā anuppavisati,",
  "tika-s0401t11:13_6": "tattha vā patiṭṭhahati.",
  "tika-s0401t11:13_7": "Avitakkena dutiyajjhānena ābhassarūpago hotīti so puggalo tathā katvā paṭiladdhena dutiyena jhānena ābhassarabrahmalokūpago hoti.",
  "tika-s0401t11:13_8": "Sesaṁ purimanayenevaveditabbanti iminā imaṁ dasseti –",
  "tika-s0401t11:13_9": "atīte bārāṇasiyaṁ brahmadatte rajjaṁ kārente bodhisatto araññāyatane kālaṁ karonto antevāsikehi pucchito",
  "tika-s0401t11:13_10": "“candābhaṁ sūriyābha”nti vatvā ābhassare nibbatto.",
  "tika-s0401t11:13_11": "Tāpasā jeṭṭhantevāsikassa na saddahiṁsu.",
  "tika-s0401t11:13_12": "Bodhisatto āgantvā ākāse ṭhito imaṁ gāthaṁ abhāsi.",
  "tika-s0401t11:14_0": "Pañcamajātake āsīsethevāti āsācchedaṁ akatvā attano kammesu āsaṁ kareyyeva.",
  "tika-s0401t11:14_1": "Na nibbindeyyāti na nibbedaṁ uppādeyya,",
  "tika-s0401t11:14_2": "na ukkaṇṭheyyāti attho.",
  "tika-s0401t11:14_3": "Voti nipātamattaṁ.",
  "tika-s0401t11:14_4": "Yathā icchinti ahañhi saṭṭhihatthā narakā uṭṭhānaṁ icchiṁ,",
  "tika-s0401t11:14_5": "somhi tatheva jāto,",
  "tika-s0401t11:14_6": "tato uṭṭhitoyevāti dīpeti.",
  "tika-s0401t11:15_0": "Atīte kira bārāṇasiyaṁ brahmadatte rajjaṁ kārente bodhisatto sarabhamigayoniyaṁ nibbattitvā araññe paṭivasati.",
  "tika-s0401t11:15_1": "Rājā migavittako ahosi thāmasampanno.",
  "tika-s0401t11:15_2": "Ekadivasaṁ gantvā amacce āha –",
  "tika-s0401t11:15_3": "“yassa passena migo palāyati,",
  "tika-s0401t11:15_4": "teneva so dātabbo”ti.",
  "tika-s0401t11:15_5": "Athekadivasaṁ sarabhamigo uṭṭhāya rañño ṭhitaṭṭhānena palāyi.",
  "tika-s0401t11:15_6": "Atha naṁ amaccā uppaṇḍesuṁ.",
  "tika-s0401t11:15_7": "Rājā cintesi –",
  "tika-s0401t11:15_8": "“ime maṁ parihāsanti,",
  "tika-s0401t11:15_9": "mama pamāṇaṁ na jānantī”ti gāḷhaṁ nivāsetvā pattikova khaggaṁ ādāya “sarabhaṁ gaṇhissāmī”ti vegena pakkhandi.",
  "tika-s0401t11:15_10": "Atha naṁ disvā tīṇi yojanāni anubandhi.",
  "tika-s0401t11:15_11": "Sarabho araññaṁ pāvisi.",
  "tika-s0401t11:15_12": "Rājāpi pāvisiyeva.",
  "tika-s0401t11:15_13": "Tattha sarabhamigassa gamanamagge saṭṭhihatthamatto mahāpūtipātanarakaāvāṭo atthi,",
  "tika-s0401t11:15_14": "so tiṁsahatthamattaṁ udakena puṇṇo tiṇehi ca paṭicchanno.",
  "tika-s0401t11:15_15": "Sarabho udakagandhaṁ ghāyitvāva āvāṭabhāvaṁ ñatvā thokaṁ osakkitvā gato.",
  "tika-s0401t11:15_16": "Rājā pana ujukameva āgacchanto tasmiṁ pati.",
  "tika-s0401t11:16_0": "Sarabho tassa padasaddaṁ asuṇanto nivattitvā taṁ apassanto “narakaāvāṭe patito bhavissatī”ti ñatvā āgantvā",
  "tika-s0401t11:16_1": "olokento taṁ gambhīre udake appatiṭṭhe kilamantaṁ disvā tena katāparādhaṁ hadaye akatvā sañjātakāruñño",
  "tika-s0401t11:16_2": "“mā mayi passante varāko nassatu,",
  "tika-s0401t11:16_3": "imamhā taṁ dukkhā mocessāmī”ti āvāṭatīre ṭhito “mā bhāyi, mahārāja,",
  "tika-s0401t11:16_4": "ahaṁ taṁ dukkhā mocessāmī”ti vatvā attano piyaputtaṁ uddharituṁ ussāhaṁ karonto viya tassuddharaṇatthāya",
  "tika-s0401t11:16_5": "silāya yoggaṁ katvā “vijjhissāmī”ti āgataṁ rājānaṁ saṭṭhihatthā narakā uddharitvā assāsetvā piṭṭhiṁ āropetvā",
  "tika-s0401t11:16_6": "araññā nīharitvā senāya avidūre otāretvā ovādamassa datvā pañcasu sīlesu patiṭṭhāpesi.",
  "tika-s0401t11:16_7": "Rājā senaṅgaparivuto nagaraṁ gantvā “ito paṭṭhāya sakalaraṭṭhavāsino pañca sīlāni rakkhantū”ti dhammabheriṁ carāpesi.",
  "tika-s0401t11:16_8": "Mahāsattena pana attano kataguṇaṁ kassaci akathetvā sāyaṁ nānaggarasabhojanaṁ bhuñjitvā alaṅkatasayane",
  "tika-s0401t11:16_9": "sayitvā paccūsakāle mahāsattassa guṇaṁ saritvā uṭṭhāya sayanapiṭṭhe pallaṅkena nisīditvā pītipuṇṇena",
  "tika-s0401t11:16_10": "hadayena udānaṁ udānento “āsīsetheva puriso”tiādinā imā cha gāthā abhāsi.",
  "tika-s0401t11:17_0": "Tattha ahitā hitā cāti dukkhaphassā sukhaphassā ca,",
  "tika-s0401t11:17_1": "maraṇaphassā,",
  "tika-s0401t11:17_2": "jīvitaphassātipi attho.",
  "tika-s0401t11:17_3": "Sattānañhi maraṇaphasso ahito,",
  "tika-s0401t11:17_4": "jīvitaphasso hito.",
  "tika-s0401t11:17_5": "Tesaṁ acintito maraṇaphasso āgacchatīti dasseti.",
  "tika-s0401t11:17_6": "Acintitampīti mayā “āvāṭe patissāmī”ti na cintitaṁ,",
  "tika-s0401t11:17_7": "“sarabhaṁ māressāmī”ti cintitaṁ.",
  "tika-s0401t11:17_8": "Idāni pana me cintitaṁ naṭṭhaṁ,",
  "tika-s0401t11:17_9": "acintitameva jātanti udānavasena vadati.",
  "tika-s0401t11:17_10": "Bhogāti yasaparivārā,",
  "tika-s0401t11:17_11": "ete cintāmayā na honti.",
  "tika-s0401t11:17_12": "Tasmā ñāṇavatā vīriyameva kātabbanti vadati.",
  "tika-s0401t11:17_13": "Vīriyavato hi acintitampi hotiyeva.",
  "tika-s0401t11:18_0": "Tassetaṁ udānaṁ udānentasseva aruṇaṁ uṭṭhahi.",
  "tika-s0401t11:18_1": "Purohito pātova sukhaseyyapucchanatthaṁ āgantvā dvāre ṭhito tassa udānagītasaddaṁ sutvā cintesi –",
  "tika-s0401t11:18_2": "“rājā hiyyo migavaṁ agamāsi,",
  "tika-s0401t11:18_3": "tattha sarabhamigaṁ viddho bhavissati,",
  "tika-s0401t11:18_4": "tena maññe udānaṁ udānetī”ti.",
  "tika-s0401t11:18_5": "Evaṁ brāhmaṇassa rañño paripuṇṇabyañjanaṁ udānaṁ sutvā sumajjite ādāse mukhaṁ olokentassa chāyā viya raññā ca sarabhena ca katakāraṇaṁ pākaṭaṁ ahosi,",
  "tika-s0401t11:18_6": "so nakhaggena dvāraṁ ākoṭesi.",
  "tika-s0401t11:18_7": "Rājā “ko eso”ti pucchi. Ahaṁ, deva,",
  "tika-s0401t11:18_8": "purohitoti.",
  "tika-s0401t11:18_9": "Athassa dvāraṁ vivaritvā “ito ehācariyā”ti āha.",
  "tika-s0401t11:18_10": "So pavisitvā rājānaṁ jayāpetvā ekamantaṁ ṭhito “ahaṁ, mahārāja,",
  "tika-s0401t11:18_11": "tayā araññe katakāraṇaṁ jānāmi,",
  "tika-s0401t11:18_12": "tvaṁ ekaṁ sarabhamigaṁ anubandhanto narake patito,",
  "tika-s0401t11:18_13": "atha naṁ so sarabho silāya yoggaṁ katvā narakato uddhari,",
  "tika-s0401t11:18_14": "so tvaṁ tassa guṇaṁ saritvā udānaṁ udānesī”ti vatvā “sarabhaṁ giriduggasmi”ntiādinā dve gāthā abhāsi.",
  "tika-s0401t11:19_0": "Tattha anusarīti anubandhi.",
  "tika-s0401t11:19_1": "Vikkantanti uddharaṇatthāya kataparakkamaṁ.",
  "tika-s0401t11:19_2": "Anujīvasīti upajīvasi,",
  "tika-s0401t11:19_3": "tassānubhāvena tayā jīvitaṁ laddhanti attho.",
  "tika-s0401t11:19_4": "Samuddharīti uddharaṇaṁ akāsi.",
  "tika-s0401t11:19_5": "Silāya yoggaṁ sarabho karitvāti silāya sopānasadisāya narakato uddharaṇayoggataṁ karitvā.",
  "tika-s0401t11:19_6": "Alīnacittanti saṅkocaṁ appattacittaṁ.",
  "tika-s0401t11:19_7": "Ta migaṁ vadesīti suvaṇṇasarabhamigaṁ idha sirisayane nipanno vaṇṇesi.",
  "tika-s0401t11:19_8": "Taṁ sutvā rājā,",
  "tika-s0401t11:19_9": "“ayaṁ mayā saddhiṁ na migavaṁ āgato,",
  "tika-s0401t11:19_10": "sabbañca pavattiṁ jānāti,",
  "tika-s0401t11:19_11": "kathaṁ nu kho jānāti,",
  "tika-s0401t11:19_12": "pucchissāmi na”nti cintetvā –",
  "tika-s0401t11:19_13": "“kiṁ tvaṁ nu tatthevā”ti navamagāthamāha.",
  "tika-s0401t11:19_14": "Tattha bhiṁsarūpanti kiṁ nu te ñāṇaṁ balavajātikaṁ,",
  "tika-s0401t11:19_15": "tenetaṁ jānāsīti vadati.",
  "tika-s0401t11:19_16": "Brāhmaṇo “nāhaṁ sabbaññubuddho,",
  "tika-s0401t11:19_17": "byañjanaṁ amakkhetvā tayā kathitagāthāya pana mayhaṁ attho upaṭṭhātī”ti dīpento “na cevaha”nti dasamagāthamāha.",
  "tika-s0401t11:19_18": "Tattha subhāsitānanti byañjanaṁ amakkhetvā suṭṭhu bhāsitānaṁ.",
  "tika-s0401t11:19_19": "Atthaṁ tadānentīti yo tesaṁ attho,",
  "tika-s0401t11:19_20": "taṁ ānenti upadhārentīti attho.",
  "tika-s0401t11:19_21": "Tadā purohito dhammasenāpati ahosi.",
  "tika-s0401t11:19_22": "Tenevāha –",
  "tika-s0401t11:19_23": "“atītepī”tiādi.",
  "tika-s0401t11:19_24": "Sesaṁ uttānatthameva.",
  "tika-s0401t11:20_0": "Aññāsikoṇḍaññattheravatthu",
  "tika-s0401t11:21_0": "Aññāsikoṇḍaññattherādayotiādīsu pana yāthāvasarasaguṇavasenāti yathāsabhāvaguṇavasena.",
  "tika-s0401t11:21_1": "Pabbajjāvasena paṭivedhavasena suciraṁ sunipuṇaṁ rattindivaparicchedajānanavasena ca rattaññutā veditabbāti",
  "tika-s0401t11:21_2": "taṁ dassento “ṭhapetvā hi sammāsambuddha”ntiādimāha.",
  "tika-s0401t11:21_3": "Pākaṭova hotīti satipaññāvepullappattiko pākaṭo vibhūto hoti.",
  "tika-s0401t11:21_4": "Aññāsikoṇḍaññoti sāvakesu sabbapaṭhamaṁ cattāri ariyasaccāni ñātakoṇḍañño.",
  "tika-s0401t11:21_5": "Sabbesupi etadaggesūti sabbesupi etadaggasuttesu,",
  "tika-s0401t11:21_6": "sabbesu vā etadaggaṭṭhapanesu.",
  "tika-s0401t11:22_0": "Dhurapattānīti pattānaṁ pamukhabhūtāni bāhirapattāni.",
  "tika-s0401t11:22_1": "Navutihatthānīti majjhimapurisassa hatthena navutiratanāni.",
  "tika-s0401t11:22_2": "Padumeneva taṁ taṁ padesaṁ uttarati atikkamatīti padumuttaro, bhagavā.",
  "tika-s0401t11:22_3": "Gandhadāmamālādāmādīhīti ādisaddena pattadāmādiṁ saṅgaṇhāti.",
  "tika-s0401t11:22_4": "Tattha gandhadāmehi katamālā gandhadāmaṁ.",
  "tika-s0401t11:22_5": "Lavaṅgatakkolajātipupphādīhi katamālā mālādāmaṁ.",
  "tika-s0401t11:22_6": "Tamālapattādīhi katamālā pattadāmaṁ.",
  "tika-s0401t11:22_7": "Vaṅgapaṭṭeti vaṅgadese uppannaghanasukhumavatthe.",
  "tika-s0401t11:22_8": "Uttamasukhumavatthanti kāsikavatthamāha.",
  "tika-s0401t11:23_0": "Teparivaṭṭadhammacakkappavattanasuttantapariyosāneti ettha “idaṁ dukkhaṁ ariyasacca”ntiādinā saccavasena,",
  "tika-s0401t11:23_1": "“dukkhaṁ ariyasaccaṁ pariññeyya”ntiādinā kiccavasena,",
  "tika-s0401t11:23_2": "“dukkhaṁ ariyasaccaṁ pariññāta”ntiādinā katavasena ca tīhi ākārehi parivaṭṭetvā catunnaṁ saccānaṁ desitattā",
  "tika-s0401t11:23_3": "tayo parivaṭṭā etassa atthīti tiparivaṭṭaṁ,",
  "tika-s0401t11:23_4": "tiparivaṭṭameva teparivaṭṭaṁ,",
  "tika-s0401t11:23_5": "teparivaṭṭañca taṁ dhammacakkappavattanañcāti teparivaṭṭadhammacakkappavattanaṁ,",
  "tika-s0401t11:23_6": "tadeva suttantaṁ,",
  "tika-s0401t11:23_7": "tassa pariyosāneti attho.",
  "tika-s0401t11:24_0": "Sāligabbhaṁ phāletvā ādāyāti sāligabbhaṁ phāletvā tattha labbhamānaṁ sālikhīrarasaṁ ādāya.",
  "tika-s0401t11:24_1": "Anucchavikanti buddhānaṁ anucchavikaṁ khīrapāyasaṁ pacāpema.",
  "tika-s0401t11:24_2": "Veṇiyo purisabhāvavasena bandhitvā kalāpakaraṇe kalāpaggaṁ.",
  "tika-s0401t11:24_3": "Khale kalāpānaṁ ṭhapanadivase khalaggaṁ.",
  "tika-s0401t11:24_4": "Madditvā vīhīnaṁ rāsikaraṇadivase khalabhaṇḍaggaṁ.",
  "tika-s0401t11:24_5": "Koṭṭhesu hi dhaññassa pakkhipanadivase koṭṭhaggaṁ.",
  "tika-s0401t11:25_0": "Dve gatiyoti dve eva nipphattiyo,",
  "tika-s0401t11:25_1": "dve niṭṭhāti attho.",
  "tika-s0401t11:25_2": "Tasmiṁ kumāre sabbaññutaṁ patteti koṇḍaññamāṇavasseva laddhiyaṁ ṭhatvā itarepi cha janā putte anusāsiṁsu.",
  "tika-s0401t11:25_3": "Bodhirukkhamūle pācīnapassaṁ acalaṭṭhānaṁ nāma,",
  "tika-s0401t11:25_4": "yaṁ “vajirāsana”ntipi vuccati.",
  "tika-s0401t11:25_5": "Mahataṁ mahatiyo vahatīti “pācīnamukho”ti avatvā “pācīnalokadhātuabhimukho”ti vuttaṁ.",
  "tika-s0401t11:25_6": "Maṁsacakkhupi lokanāthassa appaṭighātaṁ mahāvisayañcāti.",
  "tika-s0401t11:25_7": "Caturaṅgasamannāgatanti “kāmaṁ taco ca nhāru ca,",
  "tika-s0401t11:25_8": "aṭṭhi ca avasissatū”tiādinā vuttacaturaṅgasamannāgataṁ.",
  "tika-s0401t11:26_0": "Idaṁ pana sabbamevāti “kassa nu kho ahaṁ paṭhamaṁ dhammaṁ desessāmī”tiādinayappavattaṁ sabbameva.",
  "tika-s0401t11:26_1": "Parivitakkamattameva tathā atthasiddhiyā abhāvato.",
  "tika-s0401t11:26_2": "Pupphitaphalitaṁ katvāti abhiññāpaṭisambhidāhi sabbapāliphullaṁ,",
  "tika-s0401t11:26_3": "maggaphalehi sabbaso phalabhārabharitañca karonto pupphitaṁ phalitaṁ katvā.",
  "tika-s0401t11:26_4": "Apakkamitukāmo hutvāti dvepi aggasāvake attano nipaccakāraṁ karonte disvā tesaṁ guṇātirekataṁ bahu maññanto buddhānaṁ santikā apakkamitukāmo hutvā.",
  "tika-s0401t11:26_5": "Tatthevāti chaddantadahatīreyeva.",
  "tika-s0401t11:27_0": "Sāriputta-moggallānattheravatthu",
  "tika-s0401t11:28_0": "189- 190.",
  "tika-s0401t11:28_1": "Dutiyatatiyesu iddhimantānanti ettha manta-",
  "tika-s0401t11:28_2": "saddo atisayatthavisayoti therassa atisayikaiddhitaṁ dassetuṁ –",
  "tika-s0401t11:28_3": "“iddhiyā sampannāna”nti vuttaṁ.",
  "tika-s0401t11:28_4": "Saha paṁsūhi kīḷiṁsūti sahapaṁsukīḷitā.",
  "tika-s0401t11:28_5": "Idhalokattabhāvamevāti diṭṭhadhammikaattabhāvameva.",
  "tika-s0401t11:28_6": "Soḷasa paññā paṭivijjhitvā ṭhitoti majjhimanikāye anupadasuttantadesanāya “mahāpañño,",
  "tika-s0401t11:28_7": "bhikkhave,",
  "tika-s0401t11:28_8": "sāriputto,",
  "tika-s0401t11:28_9": "puthupañño,",
  "tika-s0401t11:28_10": "bhikkhave,",
  "tika-s0401t11:28_11": "sāriputto,",
  "tika-s0401t11:28_12": "hāsapañño,",
  "tika-s0401t11:28_13": "bhikkhave,",
  "tika-s0401t11:28_14": "sāriputto,",
  "tika-s0401t11:28_15": "javanapañño,",
  "tika-s0401t11:28_16": "bhikkhave,",
  "tika-s0401t11:28_17": "sāriputto,",
  "tika-s0401t11:28_18": "tikkhapañño,",
  "tika-s0401t11:28_19": "bhikkhave,",
  "tika-s0401t11:28_20": "sāriputto,",
  "tika-s0401t11:28_21": "nibbedhikapañño,",
  "tika-s0401t11:28_22": "bhikkhave,",
  "tika-s0401t11:28_23": "sāriputto”ti evamāgatā mahāpaññādikā cha,",
  "tika-s0401t11:28_24": "tasmiṁyeva sutte āgatā navānupubbavihārasamāpattipaññā,",
  "tika-s0401t11:28_25": "arahattamaggapaññāti imā soḷasavidhā paññā paṭivijjhitvā sacchikatvā ṭhito.",
  "tika-s0401t11:29_0": "Pañhasākacchanti pañhassa pucchanavasena vissajjanavasena ca sākacchaṁ karoti.",
  "tika-s0401t11:29_1": "Atthikehi upaññātaṁ magganti etaṁ anubandhanassa kāraṇavacanaṁ.",
  "tika-s0401t11:29_2": "Idañhi vuttaṁ hoti –",
  "tika-s0401t11:29_3": "yaṁnūnāhaṁ imaṁ bhikkhuṁ piṭṭhito piṭṭhito anubandheyyaṁ. Kasmā?",
  "tika-s0401t11:29_4": "Yasmā idaṁ piṭṭhito piṭṭhito anubandhanaṁ nāma atthikehi upaññātaṁ maggaṁ,",
  "tika-s0401t11:29_5": "ñāto ceva upagato ca maggoti attho.",
  "tika-s0401t11:29_6": "Atha vā atthikehi amhehi maraṇe sati amatenapi bhavitabbanti evaṁ kevalaṁ atthīti upaññātaṁ,",
  "tika-s0401t11:29_7": "anumānañāṇena upagantvā ñātaṁ nibbānaṁ nāma atthi,",
  "tika-s0401t11:29_8": "taṁ magganto pariyesantoti evampettha attho daṭṭhabbo.",
  "tika-s0401t11:30_0": "Nesaṁ parisāyāti dvinnaṁ aggasāvakānaṁ parivārabhūtaparisāya.",
  "tika-s0401t11:30_1": "Dve aggasāvaketi sāriputtamoggallāne dve mahānubhāve sāvake.",
  "tika-s0401t11:30_2": "Ṭhānantareti aggasāvakattasaññite ṭhānantare ṭhapesi.",
  "tika-s0401t11:30_3": "Kasmā panettha “aggasāvake”ti avatvā “mahāsāvake”ti vuttaṁ.",
  "tika-s0401t11:30_4": "Yadi aññepi mahātherā abhiññātādiguṇavisesayogena “mahāsāvakā”ti vattabbataṁ labhanti,",
  "tika-s0401t11:30_5": "imeyeva pana sāvakesu anaññasādhāraṇabhūtā visesato “mahāsāvakā”ti vattabbāti dassanatthaṁ “dvepi mahāsāvake”ti vuttaṁ.",
  "tika-s0401t11:31_0": "Mahākassapattheravatthu",
  "tika-s0401t11:32_0": "191.",
  "tika-s0401t11:32_1": "Catutthe yasmā dhutavādadhutadhammadhutaṅgāni dhutamūlakāni,",
  "tika-s0401t11:32_2": "tasmā “dhuto veditabbo”ti āraddhaṁ,",
  "tika-s0401t11:32_3": "tattha kilese dhuni dhutavāti dhuto,",
  "tika-s0401t11:32_4": "dhutakileso puggalo,",
  "tika-s0401t11:32_5": "kilesadhunano vā dhammo,",
  "tika-s0401t11:32_6": "kilesadhunano dhammoti ca sapubbabhāgo ariyamaggo daṭṭhabbo.",
  "tika-s0401t11:32_7": "Taṁ dhutasaññitaṁ kilesadhunanadhammaṁ vadati,",
  "tika-s0401t11:32_8": "pare tattha patiṭṭhāpetīti dhutavādo.",
  "tika-s0401t11:32_9": "Catukkañcettha sambhavatīti taṁ dassetuṁ –",
  "tika-s0401t11:32_10": "“ettha panā”tiādi āraddhaṁ.",
  "tika-s0401t11:32_11": "Tayidanti nipāto,",
  "tika-s0401t11:32_12": "tassa so ayanti attho.",
  "tika-s0401t11:32_13": "Dhutabhūtassa dhutabhūtā dhammā dhutadhammā.",
  "tika-s0401t11:32_14": "Appicchatā santuṭṭhitā heṭṭhā vuttā eva.",
  "tika-s0401t11:32_15": "Kilese sammā likhati tacchatīti sallekho,",
  "tika-s0401t11:32_16": "kilesajegucchī,",
  "tika-s0401t11:32_17": "tassa bhāvo sallekhatā.",
  "tika-s0401t11:32_18": "Dvīhipi kāmehi viviccatīti paviveko,",
  "tika-s0401t11:32_19": "yonisomanasikārabahulo puggalo,",
  "tika-s0401t11:32_20": "tassa bhāvo pavivekatā.",
  "tika-s0401t11:32_21": "Iminā sarīraṭṭhapanamattena atthīti idamaṭṭhi ttha-",
  "tika-s0401t11:32_22": "kārassa ṭṭha-",
  "tika-s0401t11:32_23": "kāraṁ katvā,",
  "tika-s0401t11:32_24": "tassa bhāvo idamaṭṭhitā,",
  "tika-s0401t11:32_25": "imehi vā kusaladhammehi atthi idamaṭṭhi,",
  "tika-s0401t11:32_26": "yena ñāṇena “pabbajitena nāma paṁsukūlikaṅgādīsu patiṭṭhitena bhavitabba”nti yathānusiṭṭhaṁ dhutaguṇe samādiyati ceva pariharati ca,",
  "tika-s0401t11:32_27": "taṁ ñāṇaṁ idamaṭṭhitā. Tenāha –",
  "tika-s0401t11:32_28": "“idamaṭṭhitā ñāṇamevā”ti.",
  "tika-s0401t11:32_29": "Dhutadhammā nāmāti dhutaṅgasevanāya paṭipakkhabhūtānaṁ pāpadhammānaṁ dhunanavasena pavattiyā dhutoti",
  "tika-s0401t11:32_30": "laddhanāmāya dhutaṅgacetanāya upakārakā dhammāti katvā dhutadhammā nāma.",
  "tika-s0401t11:32_31": "Anupatantīti tadantogadhā tappariyāpannā honti tadubhayasseva pavattivisesabhāvato.",
  "tika-s0401t11:32_32": "Paṭikkhepavatthūsūti dhutaṅgasevanāya paṭikkhipitabbavatthūsu pahātabbavatthūsu.",
  "tika-s0401t11:33_0": "Paṁsukūlikaṅgaṁ…pe…",
  "tika-s0401t11:33_1": "nesajjikaṅganti uddesopi peyyālanayena dassito.",
  "tika-s0401t11:33_2": "Yadettha vattabbaṁ,",
  "tika-s0401t11:33_3": "taṁ sabbaṁ visuddhimagge vitthārato vuttaṁ.",
  "tika-s0401t11:33_4": "Dhutavādaggahaṇeneva therassa dhutabhāvopi gahito hotīti “dhutavādāna”nteva vuttaṁ.",
  "tika-s0401t11:33_5": "Ayaṁ mahāti abhinīhārādimahantatāyapi sāsanassa upakāritāyapi ayaṁ thero mahā,",
  "tika-s0401t11:33_6": "guṇamahantatāya pasaṁsāvacanameva vā etaṁ therassa yadidaṁ mahākassapoti yathā “mahāmoggallāno”ti.",
  "tika-s0401t11:34_0": "Satthu dhammadesanāya vatthuttaye sañjātappasādatāya upāsakabhāve ṭhitattā vuttaṁ –",
  "tika-s0401t11:34_1": "“uposathaṅgāni adhiṭṭhāyā”tiādi.",
  "tika-s0401t11:34_2": "Etassa aggabhāvassāti yojetabbaṁ.",
  "tika-s0401t11:34_3": "Saccakāroti saccabhāvāvaho kāro,",
  "tika-s0401t11:34_4": "avisaṁvādanavasena vā tadatthasādhanoti attho.",
  "tika-s0401t11:34_5": "Kolāhalanti kutūhalavipphāro.",
  "tika-s0401t11:34_6": "Satthā sattame sattame saṁvacchare dhammaṁ kathento sattānaṁ savanayoggaṁ kālaṁ sallakkhento divā sāyanhasamayaṁ katheti,",
  "tika-s0401t11:34_7": "rattiyaṁ sakalayāmaṁ. Tenāha –",
  "tika-s0401t11:34_8": "“brāhmaṇo brāhmaṇe āha –",
  "tika-s0401t11:34_9": "‘bhoti kiṁ rattiṁ dhammaṁ suṇissasi divā”’ti.",
  "tika-s0401t11:34_10": "Vissāsikoti vissāsikabhāvo.",
  "tika-s0401t11:34_11": "“Tato paṭṭhāya so”ti vā pāṭho.",
  "tika-s0401t11:35_0": "Dveasaṅkhyeyyāni pūritapāramissāti idaṁ sā paramparāya sotapatitaṁ atthaṁ gahetvā āha.",
  "tika-s0401t11:35_1": "Adinnavipākassāti avipakkavipākassa.",
  "tika-s0401t11:35_2": "Bhaddake kāleti yutte kāle.",
  "tika-s0401t11:35_3": "Nakkhattanti nakkhattena lakkhitaṁ chaṇaṁ.",
  "tika-s0401t11:35_4": "Tasmiṁ tasmiñhi nakkhatte anubhavitabbachaṇāni nakkhattāni nāma,",
  "tika-s0401t11:35_5": "itarāni pana chaṇāni nāma.",
  "tika-s0401t11:35_6": "Sammāpatitadukkhato vimocanena tato niyyānāvahatāya icchitatthassa labhāpanato ca niyyānikaṁ.",
  "tika-s0401t11:35_7": "Tesanti suvaṇṇapadumānaṁ.",
  "tika-s0401t11:35_8": "Olambakāti suvaṇṇaratanavicittā ratanadāmā.",
  "tika-s0401t11:35_9": "Puññaniyāmenāti puññānubhāvasiddhena niyāmena.",
  "tika-s0401t11:35_10": "Svassa bārāṇasirajjaṁ dātuṁ katokāso.",
  "tika-s0401t11:35_11": "Phussarathanti maṅgalarathaṁ.",
  "tika-s0401t11:35_12": "Setacchattauṇhīsavālabījanikhaggamaṇipādukāni pañcavidhaṁ rājakakudhabhaṇḍanti vadanti.",
  "tika-s0401t11:35_13": "Idha pana setacchattaṁ visuṁ gahitanti sīhāsanaṁ pañcamaṁ katvā vadanti.",
  "tika-s0401t11:35_14": "Pārupanakaṇṇanti pārupanavatthassa dasantaṁ.",
  "tika-s0401t11:35_15": "Dibbavatthadāyipuññānubhāvacodito “nanu tātā thūla”nti āha.",
  "tika-s0401t11:35_16": "Aho tapassīti aho kapaṇo ahaṁ rājāti attho.",
  "tika-s0401t11:35_17": "Buddhānaṁ saddahitvāti buddhānaṁ sāsanaṁ saddahitvā.",
  "tika-s0401t11:35_18": "Caṅkamanasatānīti iti-",
  "tika-s0401t11:35_19": "saddo ādyattho.",
  "tika-s0401t11:35_20": "Tena hi aggisālādīni pabbajitasāruppāni ṭhānāni saṅgaṇhāti.",
  "tika-s0401t11:36_0": "Sādhukīḷitanti ariyānaṁ parinibbutaṭṭhāne kātabbasakkāraṁ vadati.",
  "tika-s0401t11:36_1": "Nappamajji,",
  "tika-s0401t11:36_2": "nirogā ayyāti pucchitākāradassanaṁ.",
  "tika-s0401t11:36_3": "Parinibbutā devāti devī paṭivacanaṁ adāsi.",
  "tika-s0401t11:36_4": "Paṭiyādetvāti niyyātetvā.",
  "tika-s0401t11:36_5": "Samaṇakapabbajjanti samitapāpehi ariyehi anuṭṭhātabbapabbajjaṁ.",
  "tika-s0401t11:36_6": "So hi rājā paccekabuddhānaṁ vesassa diṭṭhattā “idameva bhaddaka”nti tādisaṁyeva liṅgaṁ gaṇhi.",
  "tika-s0401t11:36_7": "Tatthevāti brahmaloke eva.",
  "tika-s0401t11:36_8": "Vīsatime vasse sampatteti āharitvā sambandho.",
  "tika-s0401t11:36_9": "Brahmalokato cavitvā nibbattattā,",
  "tika-s0401t11:36_10": "brahmacariyādhikārassa ca cirakālasambhūtattā “evarūpaṁ kathaṁ mā kathethā”ti āha.",
  "tika-s0401t11:36_11": "Vīsati dharaṇāni nikkhanti vadanti,",
  "tika-s0401t11:36_12": "pañcapalaṁ nikkhanti apare.",
  "tika-s0401t11:36_13": "Itthākaroti itthiratanassa uppattiṭṭhānaṁ.",
  "tika-s0401t11:36_14": "Ayyadhītāti amhākaṁ ayyassa dhītā,",
  "tika-s0401t11:36_15": "bhaddakāpilānīti attho.",
  "tika-s0401t11:36_16": "Samānapaṇṇanti sadisapaṇṇaṁ sadisalekhaṁ kumārassa kumārikāya ca yuttaṁ paṇṇalekhaṁ.",
  "tika-s0401t11:36_17": "Te purisā samāgataṭṭhānato magadharaṭṭhe mahātitthagāmaṁ maddaraṭṭhe sāgalanagarañca uddissa apakkamantā",
  "tika-s0401t11:36_18": "aññamaññaṁ vissajjantā nāma hontīti “ito ca etto ca pesesu”nti vuttā.",
  "tika-s0401t11:37_0": "Pupphadāmanti hatthihatthappamāṇaṁ pupphadāmaṁ.",
  "tika-s0401t11:37_1": "Tānīti tāni ubhohi ganthāpitāni dve pupphadāmāni.",
  "tika-s0401t11:37_2": "Teti ubho bhaddā ceva pippalikumāro ca.",
  "tika-s0401t11:37_3": "Lokāmisenāti kāmassādena.",
  "tika-s0401t11:37_4": "Asaṁsaṭṭhāti na saṁyuttā ghaṭe jalantena viya padīpena ajjhāsaye samujjalantena vimokkhabījena samussāhitacittattā.",
  "tika-s0401t11:37_5": "Yantabaddhānīti sassasampādanatthaṁ tattha tattha dvārakavāṭayojanavasena baddhāni nikkhamanatumbāni.",
  "tika-s0401t11:37_6": "Kammantoti kasikammakaraṇaṭṭhānaṁ.",
  "tika-s0401t11:37_7": "Dāsikagāmāti dāsānaṁ vasanagāmā.",
  "tika-s0401t11:37_8": "Osāretvāti pakkhipitvā.",
  "tika-s0401t11:37_9": "Ākappakuttavasenāti ākāravasena kiriyāvasena.",
  "tika-s0401t11:37_10": "Ananucchavikanti pabbajitabhāvassa ananurūpaṁ.",
  "tika-s0401t11:37_11": "Tassa matthaketi dvedhāpathassa dvidhābhūtaṭṭhāne.",
  "tika-s0401t11:37_12": "Etesaṁ saṅgahaṁ kātuṁ vaṭṭatīti nisīdatīti sambandho.",
  "tika-s0401t11:37_13": "Sā pana tattha satthu nisajjā edisīti dassetuṁ –",
  "tika-s0401t11:37_14": "“nisīdanto panā”tiādi vuttaṁ.",
  "tika-s0401t11:37_15": "Tattha yā buddhānaṁ aparimitakālasambhūtācinteyyāpariññeyyapuññasambhārūpacayanibbattā rūpappabhāvabuddhaguṇavijjotitā",
  "tika-s0401t11:37_16": "dvattiṁsamahāpurisalakkhaṇaasītianubyañjanasamujjalitā byāmappabhāketumālālaṅkatā sabhāvasiddhitāya akittimā",
  "tika-s0401t11:37_17": "rūpakāyasirī,",
  "tika-s0401t11:37_18": "taṁyeva mahākassapassa adiṭṭhapubbappasādasaṁvaddhanatthaṁ aniggūhitvā nisinno bhagavā “buddhavesaṁ gahetvā…pe…",
  "tika-s0401t11:37_19": "nisīdī”ti vutto.",
  "tika-s0401t11:37_20": "Asītihatthappadesaṁ byāpetvā pavattiyā asītihatthāti vuttā.",
  "tika-s0401t11:37_21": "Satasākhoti bahusākho anekasākho.",
  "tika-s0401t11:37_22": "Suvaṇṇavaṇṇova ahosi nirantaraṁ buddharasmīhi samantato samokiṇṇabhāvato.",
  "tika-s0401t11:38_0": "Tīsu ṭhānesūti dūrato nātidūre āsanneti tīsu ṭhānesu.",
  "tika-s0401t11:38_1": "Tīhi ovādehīti “tasmātiha te, kassapa,",
  "tika-s0401t11:38_2": "evaṁ sikkhitabbaṁ ‘tibbaṁ me hirottappaṁ paccupaṭṭhitaṁ bhavissati theresu navesu majjhimesū’ti.",
  "tika-s0401t11:38_3": "Evañhi te, kassapa,",
  "tika-s0401t11:38_4": "sikkhitabbaṁ.",
  "tika-s0401t11:38_5": "Tasmātiha te, kassapa,",
  "tika-s0401t11:38_6": "evaṁ sikkhitabbaṁ ‘yaṁ kiñci dhammaṁ suṇissāmi kusalūpasaṁhitaṁ,",
  "tika-s0401t11:38_7": "sabbaṁ taṁ aṭṭhiṁ katvā manasi karitvā sabbaṁ cetasā samannāharitvā ohitasoto dhammaṁ suṇissāmī’ti,",
  "tika-s0401t11:38_8": "evañhi te, kassapa,",
  "tika-s0401t11:38_9": "sikkhitabbaṁ.",
  "tika-s0401t11:38_10": "Tasmātiha te, kassapa,",
  "tika-s0401t11:38_11": "evaṁ sikkhitabbaṁ ‘sātasahagatā ca me kāyagatāsati na vijahissatī’ti,",
  "tika-s0401t11:38_12": "evañhi te, kassapa,",
  "tika-s0401t11:38_13": "sikkhitabba”nti imehi tīhi ovādehi.",
  "tika-s0401t11:38_14": "Ettha hi bhagavā paṭhamaṁ ovādaṁ therassa brāhmaṇajātikattā jātimānappahānatthamabhāsi,",
  "tika-s0401t11:38_15": "dutiyaṁ bāhusaccaṁ nissāya uppajjanakaahaṁkārappahānatthaṁ,",
  "tika-s0401t11:38_16": "tatiyaṁ upadhisampattiṁ nissāya uppajjanakaattasinehappahānatthaṁ.",
  "tika-s0401t11:38_17": "Mudukā kho tyāyanti mudukā kho te ayaṁ.",
  "tika-s0401t11:38_18": "Kasmā pana bhagavā evamāha?",
  "tika-s0401t11:38_19": "Therena saha cīvaraṁ parivattetukāmatāya.",
  "tika-s0401t11:38_20": "Kasmā parivattetukāmo jātoti?",
  "tika-s0401t11:38_21": "Theraṁ attano ṭhāne ṭhapetukāmatāya.",
  "tika-s0401t11:38_22": "Kiṁ sāriputtamoggallānā natthīti? Atthi,",
  "tika-s0401t11:38_23": "evaṁ panassa ahosi “imena ciraṁ ṭhassanti,",
  "tika-s0401t11:38_24": "kassapo pana vīsativassasatāyuko,",
  "tika-s0401t11:38_25": "so mayi parinibbute sattapaṇṇiguhāyaṁ vasitvā dhammavinayasaṅgahaṁ katvā mama sāsanaṁ pañcavassasahassaparimāṇakālappavattanakaṁ",
  "tika-s0401t11:38_26": "karissatīti attano ṭhāne ṭhapesi.",
  "tika-s0401t11:38_27": "Evaṁ bhikkhū kassapassa sussūsitabbaṁ maññissantī”ti.",
  "tika-s0401t11:38_28": "Tasmā evamāha.",
  "tika-s0401t11:39_0": "Candūpamoti candasadiso hutvā.",
  "tika-s0401t11:39_1": "Kiṁ parimaṇḍalatāya? No,",
  "tika-s0401t11:39_2": "apica kho yathā cando gaganatalaṁ pakkhandamāno na kenaci saddhiṁ santhavaṁ vā sinehaṁ vā ālayaṁ vā karoti,",
  "tika-s0401t11:39_3": "na ca na hoti mahājanassa piyo manāpo,",
  "tika-s0401t11:39_4": "ayampi evaṁ kenaci saddhiṁ santhavādīnaṁ akaraṇena bahujanassa piyo manāpo candūpamo hutvā khattiyakulādīni cattāri kulāni upasaṅkamatīti attho.",
  "tika-s0401t11:39_5": "Apakasseva kāyaṁ apakassa cittanti teneva santhavādīnaṁ akaraṇena kāyañca cittañca apakaḍḍhitvā,",
  "tika-s0401t11:39_6": "apanetvāti attho.",
  "tika-s0401t11:39_7": "Niccaṁ navoti niccanavakova,",
  "tika-s0401t11:39_8": "āgantukasadiso hutvāti attho.",
  "tika-s0401t11:39_9": "Āgantuko hi paṭipāṭiyā sampattagehaṁ pavisitvā sace naṁ gharasāmikā disvā “amhākampi puttabhātaro vippavāsaṁ",
  "tika-s0401t11:39_10": "gantvā evaṁ vicariṁsū”ti anukampamānā nisīdāpetvā bhojenti,",
  "tika-s0401t11:39_11": "bhuttamattoyeva “tumhākaṁ bhājanaṁ gaṇhathā”ti uṭṭhāya pakkamati,",
  "tika-s0401t11:39_12": "na tehi saddhiṁ santhavaṁ vā karoti,",
  "tika-s0401t11:39_13": "kiccakaraṇīyāni vā saṁvidahati,",
  "tika-s0401t11:39_14": "evamayampi paṭipāṭiyā sampattaṁ gharaṁ pavisitvā yaṁ iriyāpathe pasannā manussā denti,",
  "tika-s0401t11:39_15": "taṁ gahetvā chinnasanthavo tesaṁ kiccakaraṇīye abyāvaṭo hutvā nikkhamatīti dīpeti.",
  "tika-s0401t11:40_0": "Appagabbhoti nappagabbho,",
  "tika-s0401t11:40_1": "aṭṭhaṭṭhānena kāyapāgabbhiyena,",
  "tika-s0401t11:40_2": "catuṭṭhānena vacīpāgabbhiyena,",
  "tika-s0401t11:40_3": "anekaṭṭhānena manopāgabbhiyena ca virahitoti attho.",
  "tika-s0401t11:40_4": "Aṭṭhaṭṭhānaṁ kāyapāgabbhiyaṁ nāma saṅghagaṇapuggalabhojanasālajantāgharanahānatitthabhikkhācāramaggesu",
  "tika-s0401t11:40_5": "antaragharapavesane ca kāyena appatirūpakaraṇaṁ.",
  "tika-s0401t11:40_6": "Catuṭṭhānaṁ vacīpāgabbhiyaṁ nāma saṅghagaṇapuggalaantaragharesu appatirūpavācānicchāraṇaṁ.",
  "tika-s0401t11:40_7": "Anekaṭṭhānaṁ manopāgabbhiyaṁ nāma tesu tesu ṭhānesu kāyavācāhi ajjhācāraṁ anāpajjitvāpi manasā kāmavitakkādīnaṁ vitakkanaṁ.",
  "tika-s0401t11:40_8": "Sabbesampi imesaṁ pāgabbhiyānaṁ abhāvena appagabbho hutvā kulāni upasaṅkamatīti attho.",
  "tika-s0401t11:40_9": "Kassapasaṁyuttena ca candūpamappaṭipadāditherassa dhutavādesu aggabhāvassa bodhitattā vuttaṁ “etadeva kassapasaṁyuttaṁ aṭṭhuppattiṁ katvā”ti.",
  "tika-s0401t11:41_0": "Anuruddhattheravatthu",
  "tika-s0401t11:42_0": "192.",
  "tika-s0401t11:42_1": "Pañcame bhojanapapañcamattanti gocaragāme piṇḍāya caraṇāhāraparibhogasaññitaṁ bhojanapapañcamattaṁ.",
  "tika-s0401t11:42_2": "Dīparukkhānanti lohadantakaṭṭhamayānaṁ mahantānaṁ dīparukkhānaṁ.",
  "tika-s0401t11:42_3": "Lohamayesupi hi tesu dīpādhāresu dīparukkhakāti ruḷhiresā daṭṭhabbā.",
  "tika-s0401t11:42_4": "Olambakadīpamaṇḍaladīpasañcaraṇadīpādikā sesadīpā.",
  "tika-s0401t11:43_0": "Anupariyāyi padakkhiṇakaraṇavasena.",
  "tika-s0401t11:43_1": "Ahaṁ tenāti yena tuyhaṁ attho,",
  "tika-s0401t11:43_2": "ahaṁ tena pavāremi,",
  "tika-s0401t11:43_3": "tasmā taṁ āharāpetvā gaṇhāti attho.",
  "tika-s0401t11:43_4": "Suvaṇṇapātiyaṁyevassa bhattaṁ uppajjīti devatānubhāvena uppajji,",
  "tika-s0401t11:43_5": "na kiñci pacanakiccaṁ atthi.",
  "tika-s0401t11:43_6": "Satta mahāpurisavitakke vitakkesīti “appicchassāyaṁ dhammo,",
  "tika-s0401t11:43_7": "nāyaṁ dhammo mahicchassā”tiādike satta mahāpurisavitakke vitakkesi.",
  "tika-s0401t11:43_8": "Aṭṭhameti “nippapañcārāmassāyaṁ dhammo,",
  "tika-s0401t11:43_9": "nāyaṁ dhammo papañcārāmassā”ti etasmiṁ purisavitakke.",
  "tika-s0401t11:44_0": "Mama saṅkappamaññāyāti “appicchassāyaṁ dhammo,",
  "tika-s0401t11:44_1": "nāyaṁ dhammo mahicchassā”tiādinā mahāpurisavitakkavasena āraddhamattaṁ matthakaṁ pāpetuṁ asamatthabhāvena ṭhitaṁ mama saṅkappaṁ jānitvā.",
  "tika-s0401t11:44_2": "Manomayenāti manomayena viya manasā nimmitasadisena,",
  "tika-s0401t11:44_3": "pariṇāmitenāti attho.",
  "tika-s0401t11:44_4": "Iddhiyāti “ayaṁ kāyo idaṁ cittaṁ viya hotū”ti evaṁ pavattāya adhiṭṭhāniddhiyā.",
  "tika-s0401t11:45_0": "Yadā me ahu saṅkappoti yasmiṁ kāle mayhaṁ “kīdiso nu kho aṭṭhamo mahāpurisavitakko”ti parivitakko ahosi,",
  "tika-s0401t11:45_1": "yadā me ahu saṅkappo,",
  "tika-s0401t11:45_2": "tato mama saṅkappamaññāya iddhiyā upasaṅkami,",
  "tika-s0401t11:45_3": "uttari desayīti yojanā.",
  "tika-s0401t11:45_4": "Uttari desayīti “nippapañcārāmassāyaṁ dhammo nippapañcaratino,",
  "tika-s0401t11:45_5": "nāyaṁ dhammo papañcārāmassa papañcaratino”ti imaṁ aṭṭhamaṁ mahāpurisavitakkaṁ pūrento upari desayi.",
  "tika-s0401t11:45_6": "Taṁ pana desitaṁ dassento āha –",
  "tika-s0401t11:45_7": "“nippapañcarato buddho,",
  "tika-s0401t11:45_8": "nippapañcamadesayī”ti,",
  "tika-s0401t11:45_9": "papañcā nāma rāgādayo kilesā,",
  "tika-s0401t11:45_10": "tesaṁ vūpasamanatāya tadabhāvato ca lokuttaradhammā nippapañcā nāma.",
  "tika-s0401t11:45_11": "Yathā taṁ pāpuṇāti,",
  "tika-s0401t11:45_12": "tathā dhammaṁ desesi,",
  "tika-s0401t11:45_13": "sāmukkaṁsikaṁ catusaccadesanaṁ adesayīti attho.",
  "tika-s0401t11:46_0": "Tassāhaṁ dhammamaññāyāti tassa satthu desanādhammaṁ jānitvā.",
  "tika-s0401t11:46_1": "Vihāsinti yathānusiṭṭhaṁ paṭipajjanto vihariṁ.",
  "tika-s0401t11:46_2": "Sāsane ratoti sikkhattayasaṅgahe sāsane abhirato.",
  "tika-s0401t11:46_3": "Tisso vijjā anuppattāti pubbenivāsañāṇaṁ,",
  "tika-s0401t11:46_4": "dibbacakkhuñāṇaṁ,",
  "tika-s0401t11:46_5": "āsavakkhayañāṇanti imā tisso vijjā mayā anuppattā sacchikatā.",
  "tika-s0401t11:46_6": "Tato eva kataṁ buddhassa sāsanaṁ,",
  "tika-s0401t11:46_7": "anusiṭṭhi ovādo anuṭṭhitoti attho.",
  "tika-s0401t11:47_0": "Bhaddiyattheravatthu",
  "tika-s0401t11:48_0": "193.",
  "tika-s0401t11:48_1": "Chaṭṭhe ucca-",
  "tika-s0401t11:48_2": "saddena samānattho uccā-",
  "tika-s0401t11:48_3": "saddoti āha –",
  "tika-s0401t11:48_4": "“uccākulikānanti ucce kule jātāna”nti.",
  "tika-s0401t11:48_5": "Kāḷī sā devīti kāḷavaṇṇatāya kāḷī sā devī.",
  "tika-s0401t11:48_6": "Kulānukkamena rajjānuppatti mahākulinassevāti vuttaṁ –",
  "tika-s0401t11:48_7": "“soyeva cā”tiādi.",
  "tika-s0401t11:49_0": "Lakuṇḍakabhaddiyattheravatthu",
  "tika-s0401t11:50_0": "194.",
  "tika-s0401t11:50_1": "Sattame rittakoti deyyavatthurahito.",
  "tika-s0401t11:50_2": "Guṇe āvajjetvāti bhagavato rūpaguṇe ceva ākappasampadādiguṇe ca attano adhippāyaṁ ñatvā ambapakkassa",
  "tika-s0401t11:50_3": "paṭiggahaṇaṁ paribhuñjananti evamādike yathāupaṭṭhite guṇe āvajjetvā.",
  "tika-s0401t11:51_0": "Piṇḍolabhāradvājattheravatthu",
  "tika-s0401t11:52_0": "195.",
  "tika-s0401t11:52_1": "Aṭṭhame abhītanādabhāvena sīhassa viya nādo sīhanādo,",
  "tika-s0401t11:52_2": "so etesaṁ atthīti sīhanādikā,",
  "tika-s0401t11:52_3": "tesaṁ sīhanādikānaṁ.",
  "tika-s0401t11:52_4": "Garahitabbapasaṁsitabbadhamme yāthāvato jānantasseva garahā pasaṁsā ca yuttarūpāti āha –",
  "tika-s0401t11:52_5": "“buddhā ca nāmā”tiādi.",
  "tika-s0401t11:52_6": "Khīṇā jātītiādīhi paccavekkhaṇañāṇassa bhūmiṁ dasseti.",
  "tika-s0401t11:52_7": "Tena hi ñāṇena ariyasāvako paccavekkhanto “khīṇā jātī”tiādiṁ pajānāti.",
  "tika-s0401t11:52_8": "Katamā panassa jāti khīṇā,",
  "tika-s0401t11:52_9": "kathañca pajānātīti?",
  "tika-s0401t11:52_10": "Na tāvassa atītā khīṇā pubbeva khīṇattā,",
  "tika-s0401t11:52_11": "na anāgatā anāgate vāyāmābhāvato,",
  "tika-s0401t11:52_12": "na paccuppannā vijjamānattā.",
  "tika-s0401t11:52_13": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "tika-s0401t11:52_14": "sā maggassa bhāvitattā anuppādadhammataṁ āpajjanena khīṇā.",
  "tika-s0401t11:52_15": "Taṁ so maggabhāvanāya pahīnakilese paccavekkhitvā “kilesābhāve vijjamānampi kammaṁ āyatiṁ appaṭisandhikaṁ hotī”ti jānanto pajānāti.",
  "tika-s0401t11:53_0": "Vusitanti vuṭṭhaṁ parivuṭṭhaṁ,",
  "tika-s0401t11:53_1": "kataṁ caritaṁ niṭṭhitanti attho.",
  "tika-s0401t11:53_2": "Brahmacariyanti maggabrahmacariyaṁ.",
  "tika-s0401t11:53_3": "Puthujjanakalyāṇakena hi saddhiṁ satta sekkhā maggabrahmacariyaṁ vasanti nāma,",
  "tika-s0401t11:53_4": "khīṇāsavo vuṭṭhavāso.",
  "tika-s0401t11:53_5": "Tasmā ariyasāvako attano brahmacariyavāsaṁ paccavekkhanto “vusitaṁ brahmacariya”nti pajānāti.",
  "tika-s0401t11:53_6": "Kataṁ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena soḷasavidhaṁ kiccaṁ niṭṭhāpitanti attho.",
  "tika-s0401t11:53_7": "Puthujjanakalyāṇakādayo hi taṁ kiccaṁ karonti,",
  "tika-s0401t11:53_8": "khīṇāsavo katakaraṇīyo.",
  "tika-s0401t11:53_9": "Tasmā ariyasāvako attano karaṇīyaṁ paccavekkhanto “kataṁ karaṇīya”nti pajānāti.",
  "tika-s0401t11:53_10": "Nāparaṁ itthattāyāti idāni puna itthabhāvāya evaṁ soḷasavidhakiccabhāvāya,",
  "tika-s0401t11:53_11": "kilesakkhayāya vā maggabhāvanāya kiccaṁ me natthīti pajānāti.",
  "tika-s0401t11:53_12": "Atha vā itthattāyāti itthabhāvato imasmā evaṁpakārā idāni vattamānakkhandhasantānā aparaṁ khandhasantānaṁ mayhaṁ natthi,",
  "tika-s0401t11:53_13": "ime pana pañcakkhandhā pariññātā tiṭṭhanti chinnamūlakā rukkhā viya,",
  "tika-s0401t11:53_14": "te carimakaviññāṇanirodhena anupādāno viya jātavedo nibbāyissantīti pajānāti.",
  "tika-s0401t11:54_0": "Mantāṇiputtapuṇṇattheravatthu",
  "tika-s0401t11:55_0": "196.",
  "tika-s0401t11:55_1": "Navame aṭṭhārasasupi vijjāṭṭhānesu nipphattiṁ gatattā “sabbasippesu kovido hutvā”ti vuttaṁ.",
  "tika-s0401t11:55_2": "Abhidayāabbhaññāvahasseva dhammassa tattha upalabbhanato “mokkhadhammaṁ adisvā”ti vuttaṁ. Tenāha –",
  "tika-s0401t11:55_3": "“idaṁ vedattayaṁ nāmā”tiādi.",
  "tika-s0401t11:55_4": "Tathā hi anena duggatiparimuccanampi dullabhaṁ,",
  "tika-s0401t11:55_5": "abhiññāparivārānaṁ aṭṭhannaṁ samāpattīnaṁ lābhitāya sayaṁ ekadesena upasanto paramukkaṁsagataṁ uttamadamathasamathaṁ",
  "tika-s0401t11:55_6": "anaññasādhāraṇaṁ bhagavantaṁ sambhāvento “ayaṁ puriso”tiādimāha.",
  "tika-s0401t11:55_7": "Piṭakāni gahetvā āgacchantīti phalabhājanāni gahetvā assāmikāya āgacchanti.",
  "tika-s0401t11:55_8": "Buddhānanti gāravavasena bahuvacananiddeso kato.",
  "tika-s0401t11:55_9": "Paribhuñjīti devatāhi pakkhittadibbojaṁ vanamūlaphalāphalaṁ paribhuñji.",
  "tika-s0401t11:55_10": "Patte patiṭṭhāpitasamanantarameva hi devatā tattha dibbojaṁ pakkhipiṁsu.",
  "tika-s0401t11:55_11": "Sammasitvāti paccavekkhitvā,",
  "tika-s0401t11:55_12": "parivattetvāti ca vadanti.",
  "tika-s0401t11:55_13": "Arahattaṁ pāpuṇiṁsūti mahādevattherassa anumodanakathāya anupubbikathāsakkhikāya suvisodhitacittasantānā arahattaṁ pāpuṇiṁsu.",
  "tika-s0401t11:56_0": "Dasahi kathāvatthūhīti appicchakathā santuṭṭhikathā pavivekakathā asaṁsaggakathā vīriyārambhakathā sīlasampadākathā",
  "tika-s0401t11:56_1": "samādhisampadākathā paññāsampadākathā vimuttisampadākathā vimuttiñāṇadassanasampadākathāti imehi dasahi",
  "tika-s0401t11:56_2": "kathāvatthūhi.",
  "tika-s0401t11:56_3": "Jātibhūmiraṭṭhavāsinoti jātibhūmivantadesavāsino,",
  "tika-s0401t11:56_4": "satthu jātadesavāsinoti attho.",
  "tika-s0401t11:56_5": "Sīsānulokikoti purato gacchantassa sīsaṁ anu anu passanto.",
  "tika-s0401t11:56_6": "Okāsaṁ sallakkhetvāti sākacchāya avasaraṁ sallakkhetvā.",
  "tika-s0401t11:56_7": "Sattavisuddhikkamaṁ pucchīti “kiṁ nu kho, āvuso,",
  "tika-s0401t11:56_8": "sīlavisuddhatthaṁ bhagavati brahmacariyaṁ vussatī”tiādinā satta visuddhiyo pucchi.",
  "tika-s0401t11:56_9": "Dhammakathikānaṁ aggaṭṭhāne ṭhapesi savisesena dasakathāvatthulābhitāya.",
  "tika-s0401t11:57_0": "Mahākaccānattheravatthu",
  "tika-s0401t11:58_0": "197.",
  "tika-s0401t11:58_1": "Dasame saṁkhittena kathitadhammassāti madhupiṇḍikasuttantadesanāsu viya saṅkhepena desitadhammassa.",
  "tika-s0401t11:58_2": "Taṁ desanaṁ vitthāretvāti taṁ saṅkhepadesanaṁ āyatanādivasena vitthāretvā.",
  "tika-s0401t11:58_3": "Atthaṁ vibhajamānānanti tassā saṅkhepadesanāya atthaṁ vibhajitvā kathentānaṁ.",
  "tika-s0401t11:58_4": "Atthavasena vāti “ettakā etassa atthā”ti atthavasena vā desanaṁ pūretuṁ sakkonti.",
  "tika-s0401t11:58_5": "Byañjanavasena vāti “ettakāni ettha byañjanāni desanāvasena vattabbānī”ti byañjanavasena vā pūretuṁ sakkonti.",
  "tika-s0401t11:58_6": "Ayaṁ pana mahākaccānatthero ubhayavasenapi sakkoti tassa saṅkhepena uddiṭṭhassa vitthārena satthu ajjhāsayānurūpaṁ desanato,",
  "tika-s0401t11:58_7": "tasmā tattha aggoti vutto.",
  "tika-s0401t11:58_8": "Vuttanayenevāti “pātova subhojanaṁ bhuñjitvā uposathaṅgāni adhiṭṭhāyā”tiādinā heṭṭhā vuttanayeneva.",
  "tika-s0401t11:58_9": "Aññehīti aññāsaṁ itthīnaṁ kesehi ativiya dīghā.",
  "tika-s0401t11:58_10": "Na kevalañca dīghā eva,",
  "tika-s0401t11:58_11": "atha kho siniddhanīlamudukañcikā ca.",
  "tika-s0401t11:58_12": "Nikkesīti appakesī yathā “anudarā kaññā”ti.",
  "tika-s0401t11:59_0": "Paṇiyanti vikketabbabhaṇḍaṁ.",
  "tika-s0401t11:59_1": "Āvajjetvāti upanissayaṁ kesānaṁ pakatibhāvāpattiñca āvajjetvā.",
  "tika-s0401t11:59_2": "Gāravenāti muṇḍasīsāpi there gāravena ekavacaneneva āgantvā.",
  "tika-s0401t11:59_3": "Nimantetvāti svātanāya nimantetvā.",
  "tika-s0401t11:59_4": "Imissā itthiyāti yathāvuttaseṭṭhidhītaramāha.",
  "tika-s0401t11:59_5": "Diṭṭhadhammikovāti avadhāraṇaṁ aṭṭhānapayuttaṁ,",
  "tika-s0401t11:59_6": "diṭṭhadhammiko yasapaṭilābhova ahosīti attho.",
  "tika-s0401t11:59_7": "Yasapaṭilābhoti ca bhavasampattipaṭilābho.",
  "tika-s0401t11:59_8": "Sattasu hi javanacetanāsu paṭhamā diṭṭhadhammavedanīyaphalā,",
  "tika-s0401t11:59_9": "pacchimā upapajjavedanīyaphalā,",
  "tika-s0401t11:59_10": "majjhe pañca aparāpariyavedanīyaphalā,",
  "tika-s0401t11:59_11": "tasmā paṭhamaṁ ekaṁ cetanaṁ ṭhapetvā sesā yathāsakaṁ paripuṇṇaphaladāyino honti,",
  "tika-s0401t11:59_12": "paṭhamacetanāya pana diṭṭhadhammiko yasapaṭilābhova ahosi.",
  "tika-s0401t11:60_0": "Paṭhamaetadaggavaggavaṇṇanā niṭṭhitā.",
  "tika-s0401t11:61_0": "14. Etadaggavaggo",
  "tika-s0401t11:62_0": "(14) 2. Dutiyaetadaggavaggavaṇṇanā",
  "tika-s0401t11:63_0": "Cūḷapanthakattheravatthu",
  "tika-s0401t11:64_0": "198- 200.",
  "tika-s0401t11:64_1": "Dutiyassa paṭhame manena nibbattitanti abhiññāmanena uppāditaṁ.",
  "tika-s0401t11:64_2": "Manena katakāyoti abhiññācittena desantaraṁ pattakāyo.",
  "tika-s0401t11:64_3": "Manena nibbattitakāyoti abhiññāmanasā nimmitakāyo “aññaṁ kāyaṁ abhinimminātī”tiādīsu viya.",
  "tika-s0401t11:64_4": "Ekasadiseyevāti attasadiseyeva.",
  "tika-s0401t11:64_5": "Ekavidhamevāti attanā katappakārameva.",
  "tika-s0401t11:64_6": "Etapparamo hi yebhuyyena sāvakānaṁ iddhinimmānavidhi.",
  "tika-s0401t11:64_7": "Aggo nāma jāto ekadesena satthu iddhinimmānānuvidhānato.",
  "tika-s0401t11:65_0": "Lābhitāyāti ettha lābhīti īkāro atisayattho.",
  "tika-s0401t11:65_1": "Tena therassa catunnaṁ rūpāvacarajjhānānaṁ atisayena savisesalābhitaṁ dasseti.",
  "tika-s0401t11:65_2": "Arūpāvacarajjhānānaṁ lābhitāyāti etthāpi eseva nayo.",
  "tika-s0401t11:65_3": "Na kevalañcetā cetosaññāvivaṭṭakusalatā rūpārūpajjhānalābhitāya eva,",
  "tika-s0401t11:65_4": "atha kho imehipi kāraṇehīti dassetuṁ –",
  "tika-s0401t11:65_5": "“cūḷapanthako cā”tiādi vuttaṁ.",
  "tika-s0401t11:65_6": "Cetoti cettha cittasīsena samādhi vutto,",
  "tika-s0401t11:65_7": "tasmā cetaso samādhissa vivaṭṭanaṁ cetovivaṭṭo,",
  "tika-s0401t11:65_8": "ekasmiṁyevārammaṇe samādhicittaṁ vivaṭṭetvā heṭṭhimassa heṭṭhimassa uparūpari hāpanato rūpāvacarajjhānalābhī cetovivaṭṭakusalo nāma.",
  "tika-s0401t11:65_9": "“Sabbaso rūpasaññāna”ntiādinā vuttasaññā atikkamitvā “ākāsānañcāyatanasaññāsahagataṁ…pe…",
  "tika-s0401t11:65_10": "nevasaññānāsaññāyatanasaññāsahagata”nti saññāsīsena vuttajjhānānaṁ vivaṭṭakusalo,",
  "tika-s0401t11:65_11": "tathā itthipurisādisaññā niccasaññādito cittaṁ vivaṭṭetvā kevale rūpārūpadhammamatte asaṅkhate nibbāne",
  "tika-s0401t11:65_12": "ca visesato vaṭṭanato ca suññatānupassanābahulo saññāvivaṭṭakusalo.",
  "tika-s0401t11:65_13": "Samādhikusalatāya cetovivaṭṭakusalatā tabbahulavihāritāya.",
  "tika-s0401t11:65_14": "Tathā vipassanākusalatāya saññāvivaṭṭakusalatā.",
  "tika-s0401t11:65_15": "Ekoti cūḷapanthakattheraṁ vadati.",
  "tika-s0401t11:65_16": "Samādhilakkhaṇeti savitakkasavicārādisamādhisabhāve.",
  "tika-s0401t11:65_17": "Puna ekoti mahāpanthakattheramāha.",
  "tika-s0401t11:65_18": "Vipassanālakkhaṇeti sattaanupassanā aṭṭhārasamahāvipassanādivipassanāsabhāve.",
  "tika-s0401t11:65_19": "Samādhigāḷhoti samādhismiṁ ogāḷhacitto subhāvitabhāvanatā.",
  "tika-s0401t11:65_20": "Aṅgasaṁkhitteti caturaṅgikativaṅgikādivasena jhānaṅgānaṁ saṅkhipane.",
  "tika-s0401t11:65_21": "Ārammaṇasaṁkhitteti kasiṇugghāṭimākāsādinibbattanena kasiṇādiārammaṇānaṁ saṁkhipane.",
  "tika-s0401t11:65_22": "Aṅgavavatthāpaneti vitakkādīnaṁ jhānaṅgānaṁ vavatthāpane.",
  "tika-s0401t11:65_23": "Ārammaṇavavatthāpaneti pathavīkasiṇādijjhānārammaṇānaṁ vavatthāpane.",
  "tika-s0401t11:66_0": "Jhānaṅgehīti rūpāvacarajjhānaṅgehi,",
  "tika-s0401t11:66_1": "jhānaṅgāneva jhānaṁ.",
  "tika-s0401t11:66_2": "Puna jhānaṅgehīti arūpāvacarajjhānaṅgehi.",
  "tika-s0401t11:66_3": "Bhātāti jeṭṭhabhātā.",
  "tika-s0401t11:66_4": "Assāti kuṭumbiyassa.",
  "tika-s0401t11:66_5": "Suvaṇṇapūjanti sovaṇṇamayaṁ pupphapūjaṁ katvā.",
  "tika-s0401t11:66_6": "Devapureti tāvatiṁsabhavane sudassanamahānagare.",
  "tika-s0401t11:66_7": "Aggadvārenāti tasmiṁ divase aggaṁ sabbapaṭhamaṁ vivaṭena nagaradvārena nikkhamitvā.",
  "tika-s0401t11:67_0": "Kokanadanti padumavisesanaṁ yathā “kokāsaka”nti.",
  "tika-s0401t11:67_1": "Taṁ kira bahupattaṁ vaṇṇasampannaṁ atisugandhañca hoti.",
  "tika-s0401t11:67_2": "“Kokanadaṁ nāma setapaduma”ntipi vadanti.",
  "tika-s0401t11:67_3": "Pātoti pageva.",
  "tika-s0401t11:67_4": "Ayañhettha attho –",
  "tika-s0401t11:67_5": "yathā kokanadasaṅkhātaṁ padumaṁ pāto sūriyuggamanavelāyaṁ phullaṁ vikasitaṁ avītagandhaṁ siyā virocamānaṁ,",
  "tika-s0401t11:67_6": "evaṁ sarīragandhena guṇagandhena ca sugandhaṁ saradakāle antalikkhe ādiccamiva attano tejasā tapantaṁ",
  "tika-s0401t11:67_7": "aṅgehi niccharaṇakajutiyā aṅgīrasaṁ sammāsambuddhaṁ passāti.",
  "tika-s0401t11:68_0": "Cūḷapanthako kira kassapasammāsambuddhakāle pabbajitvā paññavā hutvā aññatarassa dandhabhikkhuno uddesagahaṇakāle parihāsakeḷiṁ akāsi.",
  "tika-s0401t11:68_1": "So bhikkhu tena parihāsena lajjito neva uddesaṁ gaṇhi,",
  "tika-s0401t11:68_2": "na sajjhāyamakāsi.",
  "tika-s0401t11:68_3": "Tena kammenāyaṁ pabbajitvāva dandho jāto,",
  "tika-s0401t11:68_4": "tasmā gahitagahitapadaṁ upariuparipadaṁ gaṇhantassa nassati.",
  "tika-s0401t11:68_5": "Iddhiyā abhisaṅkharitvā suddhaṁ coḷakhaṇḍaṁ adāsīti tassa pubbahetuṁ disvā tadanurūpe kammaṭṭhāne niyojento suddhaṁ coḷakhaṇḍaṁ adāsi.",
  "tika-s0401t11:68_6": "So kira pubbe rājā hutvā nagaraṁ padakkhiṇaṁ karonto nalāṭato sede muccante parisuddhena sāṭakena nalāṭaṁ puñchi,",
  "tika-s0401t11:68_7": "sāṭako kiliṭṭho ahosi.",
  "tika-s0401t11:68_8": "So “imaṁ sarīraṁ nissāya evarūpo parisuddhasāṭako pakatiṁ jahitvā kiliṭṭho jāto,",
  "tika-s0401t11:68_9": "aniccā vata saṅkhārā”ti aniccasaññaṁ paṭilabhi.",
  "tika-s0401t11:68_10": "Tena kāraṇenassa rajoharaṇameva paccayo jāto.",
  "tika-s0401t11:69_0": "Lomānīti coḷakhaṇḍatantagataaṁsuke vadati.",
  "tika-s0401t11:69_1": "“Kiliṭṭhadhātukānī”ti kiliṭṭhasabhāvāni.",
  "tika-s0401t11:69_2": "Evaṁgatikamevāti idaṁ cittampi bhavaṅgavasena pakatiyā paṇḍaraṁ parisuddhaṁ rāgādisampayuttadhammavasena saṁkiliṭṭhaṁ jātanti dasseti.",
  "tika-s0401t11:69_3": "Nakkhattaṁ samānetvāti nakkhattaṁ samannāharitvā,",
  "tika-s0401t11:69_4": "āvajjetvāti attho.",
  "tika-s0401t11:69_5": "Biḷārassatthāyāti biḷārassa gocaratthāya.",
  "tika-s0401t11:69_6": "Jalapathakammikenāti samuddakammikena.",
  "tika-s0401t11:69_7": "Cārinti khāditabbatiṇaṁ.",
  "tika-s0401t11:69_8": "Saccakāranti saccabhāvāvahaṁ kāraṁ,",
  "tika-s0401t11:69_9": "“attanā gahite bhaṇḍe aññesaṁ na dātabba”nti vatvā dātabbalañjanti vuttaṁ hoti.",
  "tika-s0401t11:69_10": "Tatiyena paṭihārenāti tatiyena sāsanena.",
  "tika-s0401t11:69_11": "Pattikā hutvāti sāmino hutvā.",
  "tika-s0401t11:70_0": "Appakenapīti thokenapi parittenapi.",
  "tika-s0401t11:70_1": "Medhāvīti paññavā.",
  "tika-s0401t11:70_2": "Pābhatenāti bhaṇḍamūlena.",
  "tika-s0401t11:70_3": "Vicakkhaṇoti vohārakusalo.",
  "tika-s0401t11:70_4": "Samuṭṭhāpeti attānanti mahantaṁ dhanaṁ yasañca uppādetvā tattha attānaṁ saṇṭhapeti patiṭṭhāpeti.",
  "tika-s0401t11:70_5": "Yathā kiṁ?",
  "tika-s0401t11:70_6": "Aṇuṁ aggiṁva sandhamaṁ,",
  "tika-s0401t11:70_7": "yathā paṇḍito puriso parittakaṁ aggiṁ anukkamena gomayacuṇṇādīni pakkhipitvā mukhavātena dhamento samuṭṭhāpeti vaḍḍheti,",
  "tika-s0401t11:70_8": "mahantaṁ aggikkhandhaṁ karoti,",
  "tika-s0401t11:70_9": "evameva paṇḍito thokampi pābhataṁ labhitvā nānāupāyehi payojetvā dhanañca yasañca vaḍḍheti,",
  "tika-s0401t11:70_10": "vaḍḍhetvā puna tattha attānaṁ patiṭṭhāpeti.",
  "tika-s0401t11:70_11": "Tāya eva vā pana dhanassa mahantatāya attānaṁ samuṭṭhāpeti,",
  "tika-s0401t11:70_12": "abhiññātaṁ pākaṭaṁ karotīti attho.",
  "tika-s0401t11:71_0": "Subhūtittheravatthu",
  "tika-s0401t11:72_0": "201- 202.",
  "tika-s0401t11:72_1": "Tatiye raṇāti hi rāgādayo kilesā vuccantīti “saraṇā dhammā”tiādīsu rāgādayo kilesā “raṇā”ti vuccanti.",
  "tika-s0401t11:72_2": "Raṇanti etehīti raṇā.",
  "tika-s0401t11:72_3": "Yehi abhibhūtā sattā nānappakārena kandanti paridevanti,",
  "tika-s0401t11:72_4": "tasmā te rāgādayo “raṇā”ti vuttā.",
  "tika-s0401t11:72_5": "Desitaniyāmato anokkamitvāti desitānokkamanato anupagantvā deseti,",
  "tika-s0401t11:72_6": "satthārā desitaniyāmeneva anodissakaṁ katvā dhammaṁ desetīti vuttaṁ hoti.",
  "tika-s0401t11:72_7": "Evanti evaṁ mettājhānato vuṭṭhāya bhikkhāgahaṇe sati.",
  "tika-s0401t11:72_8": "Bhikkhādāyakānaṁ mahapphalaṁ bhavissatīti idaṁ cūḷaccharāsaṅghātasuttena dīpetabbaṁ.",
  "tika-s0401t11:72_9": "Accharāsaṅghātamattampi hi kālaṁ mettacittaṁ āsevantassa bhikkhuno dinnadānaṁ mahapphalaṁ hoti mahānisaṁsaṁ,",
  "tika-s0401t11:72_10": "tena ca so amoghaṁ raṭṭhapiṇḍaṁ bhuñjatīti ayamattho tattha āgatoyeva.",
  "tika-s0401t11:72_11": "Nimittaṁ gaṇhitvāti ākāraṁ sallakkhetvā.",
  "tika-s0401t11:73_0": "Khadiravaniyarevatattheravatthu",
  "tika-s0401t11:74_0": "203.",
  "tika-s0401t11:74_1": "Pañcame vanasabhāganti sabhāgaṁ vanaṁ,",
  "tika-s0401t11:74_2": "sabhāganti ca sappāyanti attho.",
  "tika-s0401t11:74_3": "Yañhi pakativiruddhaṁ byādhiviruddhañca na hoti,",
  "tika-s0401t11:74_4": "taṁ “sabhāga”nti vuccati.",
  "tika-s0401t11:74_5": "Udakasabhāgantiādīsupi imināva nayena attho veditabbo.",
  "tika-s0401t11:74_6": "Kalyāṇakammāyūhanakkhaṇoti kalyāṇakammūpacayassa okāso.",
  "tika-s0401t11:74_7": "Tiṇṇaṁ bhātikānanti upatisso, cundo,",
  "tika-s0401t11:74_8": "upasenoti imesaṁ tiṇṇaṁ jeṭṭhabhātikānaṁ.",
  "tika-s0401t11:74_9": "Tissannañca bhaginīnanti cālā, upacālā,",
  "tika-s0401t11:74_10": "sīsupacālāti imesaṁ tissannaṁ jeṭṭhabhaginīnaṁ.",
  "tika-s0401t11:74_11": "Ettha ca sāriputtatthero sayaṁ pabbajitvā cālā, upacālā,",
  "tika-s0401t11:74_12": "sīsupacālāti tisso bhaginiyo,",
  "tika-s0401t11:74_13": "cundo upasenoti ime bhātaro pabbājesi,",
  "tika-s0401t11:74_14": "revatakumāro ekova gehe avasissati.",
  "tika-s0401t11:74_15": "Tena vuttaṁ –",
  "tika-s0401t11:74_16": "“amhākaṁ…pe…",
  "tika-s0401t11:74_17": "pabbājentī”ti.",
  "tika-s0401t11:74_18": "Mahallakatarāti vuddhatarā.",
  "tika-s0401t11:74_19": "Idañca kumārikāya cirajīvitaṁ abhikaṅkhamānā āhaṁsu.",
  "tika-s0401t11:74_20": "Sā kira tassa ayyikā vīsativassasatikā khaṇḍadantā palitakesā valittacā tilakāhatagattā gopānasivaṅkā ahosi.",
  "tika-s0401t11:74_21": "Vidhāvanikanti vidhāvanakīḷikaṁ.",
  "tika-s0401t11:74_22": "Tissannaṁ sampattīnanti anussavavasena manussadevamokkhasampattiyo sandhāya vadati,",
  "tika-s0401t11:74_23": "manussadevabrahmasampattiyo vā.",
  "tika-s0401t11:74_24": "Sīvalissa puññaṁ vīmaṁsissāmāti “sīvalinā katapuññassa vipākadānaṭṭhānamida”nti ñatvā evamāha.",
  "tika-s0401t11:74_25": "Sabhāgaṭṭhānanti samaṁ desaṁ.",
  "tika-s0401t11:75_0": "Taṁ bhūmirāmaṇeyyakanti kiñcāpi arahanto gāmante kāyavivekaṁ na labhanti,",
  "tika-s0401t11:75_1": "cittavivekaṁ pana labhanteva.",
  "tika-s0401t11:75_2": "Tesañhi dibbappaṭibhāgānipi ārammaṇāni cittaṁ cāletuṁ na sakkonti,",
  "tika-s0401t11:75_3": "tasmā gāmo vā hotu araññādīnaṁ vā aññataraṁ,",
  "tika-s0401t11:75_4": "‘yattha arahanto viharanti,",
  "tika-s0401t11:75_5": "taṁ bhūmirāmaṇeyyakaṁ’,",
  "tika-s0401t11:75_6": "so bhūmippadeso ramaṇīyo evāti attho.",
  "tika-s0401t11:76_0": "Kaṅkhārevatattheravatthu",
  "tika-s0401t11:77_0": "204.",
  "tika-s0401t11:77_1": "Chaṭṭhe akappiyo, āvuso,",
  "tika-s0401t11:77_2": "guḷoti ekadivasaṁ thero antarāmagge guḷakaraṇaṁ okkamitvā guḷe piṭṭhampi chārikampi pakkhitte disvāna “akappiyo guḷo,",
  "tika-s0401t11:77_3": "sāmiso na kappati guḷo vikāle paribhuñjitu”nti kukkuccāyanto evamāha.",
  "tika-s0401t11:77_4": "Akappiyā muggāti ekadivasaṁ antarāmagge vacce muggaṁ jātaṁ disvā “akappiyā muggā,",
  "tika-s0401t11:77_5": "pakkāpi muggā jāyantī”ti kukkuccāyanto evamāha.",
  "tika-s0401t11:77_6": "Sesamettha sabbaṁ uttānameva.",
  "tika-s0401t11:78_0": "Soṇakoḷivisattheravatthu",
  "tika-s0401t11:79_0": "205.",
  "tika-s0401t11:79_1": "Sattame hāpetabbameva ahosi accāraddhavīriyattā.",
  "tika-s0401t11:79_2": "Udakena samupabyūḷheti udakena thalaṁ ussāretvā tattha tattha rāsikate.",
  "tika-s0401t11:79_3": "Haritūpalittāyāti gomayaparibhaṇḍakatāya.",
  "tika-s0401t11:79_4": "Tividhena udakenaposentīti khīrodakaṁ gandhodakaṁ kevalodakanti evaṁ tividhena udakena posenti paripālenti.",
  "tika-s0401t11:79_5": "Parissāvetvāti parisodhetvā gahite taṇḍuleti yojetabbaṁ.",
  "tika-s0401t11:79_6": "Devo maññeti devo viya.",
  "tika-s0401t11:79_7": "Vīṇovādenāti “taṁ kiṁ maññasi, soṇa,",
  "tika-s0401t11:79_8": "yadā te vīṇāya tantiyo accāyatā honti,",
  "tika-s0401t11:79_9": "api nu te vīṇā tasmiṁ samaye saravatī vā hoti kammaññā vāti? No hetaṁ, bhanteti.",
  "tika-s0401t11:79_10": "Evameva kho, soṇa,",
  "tika-s0401t11:79_11": "accāraddhavīriyaṁ uddhaccāya saṁvattati,",
  "tika-s0401t11:79_12": "atisithilavīriyaṁ kosajjāya saṁvattati.",
  "tika-s0401t11:79_13": "Tasmātiha tvaṁ, soṇa,",
  "tika-s0401t11:79_14": "vīriyasamataṁ adhiṭṭhaha,",
  "tika-s0401t11:79_15": "indriyānañca samataṁ paṭivijjhā”ti evaṁ vīṇaṁ upamaṁ katvā pavattitena vīṇopamovādena.",
  "tika-s0401t11:79_16": "Vīriyasamathayojanatthāyāti vīriyassa samathena yojanatthāya.",
  "tika-s0401t11:80_0": "Soṇakuṭikaṇṇattheravatthu",
  "tika-s0401t11:81_0": "206.",
  "tika-s0401t11:81_1": "Aṭṭhame kuṭikaṇṇoti vuccatīti “koṭikaṇṇo”ti vattabbe “kuṭikaṇṇo”ti voharīyati.",
  "tika-s0401t11:81_2": "Kulaghare bhavā kulagharikā.",
  "tika-s0401t11:81_3": "Sā kira avantiraṭṭhe kulaghare mahāvibhavassa seṭṭhissa bhariyā.",
  "tika-s0401t11:81_4": "Dasabalassa dhammakathaṁ sutvā sotāpattiphale patiṭṭhāya cintesīti idaṁ aṅguttarabhāṇakānaṁ matena vuttaṁ.",
  "tika-s0401t11:81_5": "Suttanipātaṭṭhakathāyaṁ pana “sapariso bhagavantaṁ upasaṅkamma dhammadesanaṁ assosi,",
  "tika-s0401t11:81_6": "na ca kañci visesaṁ adhigañchi. Kasmā?",
  "tika-s0401t11:81_7": "So hi dhammaṁ suṇanto hemavataṁ anussaritvā ‘āgato nu kho me sahāyako,",
  "tika-s0401t11:81_8": "no’ti disādisaṁ oloketvā taṁ apassanto ‘vañcito me sahāyo,",
  "tika-s0401t11:81_9": "yo evaṁ vicittappaṭibhānaṁ bhagavato desanaṁ na suṇātī’ti vikkhittacitto ahosī”ti vuttaṁ.",
  "tika-s0401t11:82_0": "Yasmā paṭisandhijātiabhinikkhamanabodhiparinibbānesveva dvattiṁsa pubbanimittāni hutvāva paṭivigacchanti,",
  "tika-s0401t11:82_1": "na ciraṭṭhitikāni honti,",
  "tika-s0401t11:82_2": "dhammacakkappavattane pana tāni savisesāni hutvā cirataraṁ ṭhatvā nirujjhanti,",
  "tika-s0401t11:82_3": "tasmā vuttaṁ –",
  "tika-s0401t11:82_4": "“tiyojanasahassaṁ himavantaṁ akālapupphitaṁ disvā”tiādi.",
  "tika-s0401t11:82_5": "Aggabalakāyāti sabbapurato gacchantā balakāyā.",
  "tika-s0401t11:82_6": "Kena pupphitabhāvaṁ jānāsīti kena kāraṇena himavantassa pupphitabhāvaṁ jānāsīti,",
  "tika-s0401t11:82_7": "yena kāraṇena imaṁ akālapupphapāṭihāriyaṁ jātaṁ,",
  "tika-s0401t11:82_8": "taṁ jānāsīti vuttaṁ hoti.",
  "tika-s0401t11:82_9": "Tassa pavattitabhāvanti tassa dhammacakkassa bhagavatā pavattitabhāvaṁ.",
  "tika-s0401t11:82_10": "Sadde nimittaṁ gaṇhīti sadde ākāraṁ sallakkhesi.",
  "tika-s0401t11:82_11": "Tatoti “ahaṁ ‘etaṁ amatadhammaṁ tampi jānāpessāmī’ti tava santikaṁ āgatosmī”ti yaṁ vuttaṁ,",
  "tika-s0401t11:82_12": "tadanantaranti attho.",
  "tika-s0401t11:83_0": "Sātāgiro hemavatassa buddhuppādaṁ kathetvā taṁ bhagavato santikaṁ ānetukāmo “ajja pannaraso”tiādigāthamāha.",
  "tika-s0401t11:83_1": "Tattha ajjāti ayaṁ rattindivo pakkhagaṇanato pannaraso,",
  "tika-s0401t11:83_2": "upavasitabbato uposatho.",
  "tika-s0401t11:83_3": "Tīsu vā uposathesu ajja pannaraso uposatho,",
  "tika-s0401t11:83_4": "na cātuddasiuposatho,",
  "tika-s0401t11:83_5": "na sāmaggīuposatho.",
  "tika-s0401t11:83_6": "Divi bhavāni dibbāni,",
  "tika-s0401t11:83_7": "dibbāni ettha atthīti dibbāni.",
  "tika-s0401t11:83_8": "Kāni tāni? Rūpāni.",
  "tika-s0401t11:83_9": "Tañhi rattiṁ devānaṁ dasasahassilokadhātuto sannipatitānaṁ sarīravatthābharaṇavimānappabhāhi abbhādiupakkilesavirahitāya",
  "tika-s0401t11:83_10": "candappabhāya ca sakalajambudīpo alaṅkato ahosīti ativiya alaṅkato ca parivisuddhidevassa bhagavato sarīrappabhāya.  Tenāha –",
  "tika-s0401t11:83_11": "“dibbā ratti upaṭṭhitā”ti.",
  "tika-s0401t11:84_0": "Evaṁ rattiguṇavaṇṇanāpadesenapi sahāyassa cittaṁ pasādaṁ janento buddhuppādaṁ kathetvā āha –",
  "tika-s0401t11:84_1": "“anomanāmaṁ satthāraṁ,",
  "tika-s0401t11:84_2": "handa passāma gotama”nti.",
  "tika-s0401t11:84_3": "Tattha anomehi alāmakehi sabbākāraparipūrehi guṇehi nāmaṁ assāti anomanāmo.",
  "tika-s0401t11:84_4": "Tathā hissa “bujjhitā saccānīti buddho,",
  "tika-s0401t11:84_5": "bodhetā pajāyāti buddho”tiādinā nayena buddhoti anomehi guṇehi nāmaṁ.",
  "tika-s0401t11:84_6": "“Bhaggarāgoti bhagavā,",
  "tika-s0401t11:84_7": "bhaggadosoti bhagavā”tiādinā nayena bhagavāti anomehi guṇehi nāmaṁ.",
  "tika-s0401t11:84_8": "Esa nayo “arahaṁ sammāsambuddho vijjācaraṇasampanno”tiādīsu.",
  "tika-s0401t11:84_9": "Diṭṭhadhammikādiatthehi devamanusse anusāsati “imaṁ pajahatha,",
  "tika-s0401t11:84_10": "imaṁ samādāya vattathā”ti satthā.",
  "tika-s0401t11:84_11": "Taṁ anomanāmaṁ satthāraṁ.",
  "tika-s0401t11:84_12": "Handāti vacasāyatthe nipāto.",
  "tika-s0401t11:84_13": "Passāmāti tena attānaṁ saha saṅgahetvā paccuppannabahuvacanaṁ.",
  "tika-s0401t11:84_14": "Gotamanti gotamagottaṁ.",
  "tika-s0401t11:84_15": "Idaṁ vuttaṁ hoti – “satthā,",
  "tika-s0401t11:84_16": "na satthā”ti mā vimatiṁ akāsi,",
  "tika-s0401t11:84_17": "ekantabyavasito hutvāva ehi passāma gotamanti.",
  "tika-s0401t11:85_0": "Evaṁ vutte hemavato “ayaṁ sātāgiro ‘anomanāmaṁ satthāra’nti bhaṇanto tassa sabbaññutaṁ pakāseti,",
  "tika-s0401t11:85_1": "sabbaññuno ca dullabhā loke,",
  "tika-s0401t11:85_2": "sabbaññupaṭiññehi pūraṇādisadiseheva loko upadduto.",
  "tika-s0401t11:85_3": "So pana yadi sabbaññū,",
  "tika-s0401t11:85_4": "addhā tādilakkhaṇaṁ patto bhavissati,",
  "tika-s0401t11:85_5": "tena evaṁ gahessāmī”ti cintetvā tādilakkhaṇaṁ pucchanto āha –",
  "tika-s0401t11:85_6": "“kacci mano”tiādi.",
  "tika-s0401t11:85_7": "Tattha kaccīti pucchā.",
  "tika-s0401t11:85_8": "Manoti cittaṁ.",
  "tika-s0401t11:85_9": "Supaṇihitoti suṭṭhu ṭhapito acalo asampavedhī.",
  "tika-s0401t11:85_10": "Sabbesu bhūtesu sabbabhūtesu.",
  "tika-s0401t11:85_11": "Tādinoti tādilakkhaṇaṁ pattasseva sato.",
  "tika-s0401t11:85_12": "Pucchā eva vā ayaṁ “so tava satthā sabbabhūtesu tādī,",
  "tika-s0401t11:85_13": "udāhu no”ti.",
  "tika-s0401t11:85_14": "Iṭṭhe aniṭṭhecāti evarūpe ārammaṇe.",
  "tika-s0401t11:85_15": "Saṅkappāti vitakkā.",
  "tika-s0401t11:85_16": "Vasīkatāti vasaṁ gamitā.",
  "tika-s0401t11:85_17": "Idaṁ vuttaṁ hoti –",
  "tika-s0401t11:85_18": "yaṁ taṁ satthāraṁ vadasi,",
  "tika-s0401t11:85_19": "tassa te satthuno kacci tādilakkhaṇaṁ sampattassa sato sabbabhūtesu mano supaṇihito,",
  "tika-s0401t11:85_20": "udāhu yāva paccayaṁ na labhati,",
  "tika-s0401t11:85_21": "tāva supaṇihito viya khāyati.",
  "tika-s0401t11:85_22": "So vā te satthā kacci sabbabhūtesu sattesu tādī, udāhu no,",
  "tika-s0401t11:85_23": "ye ca iṭṭhāniṭṭhesu ārammaṇesu rāgadosavasena saṅkappā uppajjeyyuṁ,",
  "tika-s0401t11:85_24": "tyāssa kacci vasīkatā,",
  "tika-s0401t11:85_25": "udāhu kadāci tesampi vasena vattatīti.",
  "tika-s0401t11:86_0": "Tīṇi vassānīti soṇassa pabbajitadivasato paṭṭhāya tīṇi vassāni.",
  "tika-s0401t11:86_1": "Tadā kira bhikkhū yebhuyyena majjhimadeseyeva vasiṁsu,",
  "tika-s0401t11:86_2": "tasmā tattha katipayā eva ahesuṁ.",
  "tika-s0401t11:86_3": "Te ca ekasmiṁ nigame eko dveti evaṁ visuṁ visuṁ vasiṁsu,",
  "tika-s0401t11:86_4": "therānañca katipaye bhikkhū ānetvā aññesu ānīyamānesu pubbaṁ ānītā kenacideva karaṇīyena pakkamiṁsu,",
  "tika-s0401t11:86_5": "kañci kālaṁ āgametvā puna tesu ānīyamānesu itare pakkamiṁsu,",
  "tika-s0401t11:86_6": "evaṁ punappunaṁ ānayanena sannipāto cireneva ahosi,",
  "tika-s0401t11:86_7": "thero ca tadā ekavihārī ahosi.",
  "tika-s0401t11:86_8": "Tena vuttaṁ –",
  "tika-s0401t11:86_9": "“tīṇi vassāni gaṇaṁ pariyesitvā”ti.",
  "tika-s0401t11:86_10": "Tīṇi vassānīti ca accantasaṁyoge upayogavacanaṁ.",
  "tika-s0401t11:86_11": "Satthu adhippāyaṁ ñatvāti attano āṇāpaneneva “iminā saddhiṁ ekagandhakuṭiyaṁ vasitukāmo bhagavā”ti satthu adhippāyaṁ jānitvā.",
  "tika-s0401t11:86_12": "Bhagavā kira yena saddhiṁ ekagandhakuṭiyaṁ vasitukāmo,",
  "tika-s0401t11:86_13": "tassa senāsanapaññattiyaṁ ānandattheraṁ āṇāpeti.",
  "tika-s0401t11:87_0": "Ajjhokāse vītināmetvāti ajjhokāse nisajjāya vītināmetvā.",
  "tika-s0401t11:87_1": "Yasmā bhagavā āyasmato soṇassa samāpattisamāpajjanena paṭisanthāraṁ karonto sāvakasādhāraṇā sabbā samāpattiyo",
  "tika-s0401t11:87_2": "anulomappaṭilomaṁ samāpajjanto bahudeva rattiṁ ajjhokāse nisajjāya vītināmetvā pāde pakkhāletvā vihāraṁ pāvisi,",
  "tika-s0401t11:87_3": "tasmā āyasmāpi soṇo bhagavato adhippāyaṁ ñatvā tadanurūpaṁ sabbā tā samāpattiyo samāpajjanto bahudeva",
  "tika-s0401t11:87_4": "rattiṁ ajjhokāse nisajjāya vītināmetvā pāde pakkhāletvā vihāraṁ pāvisīti vadanti.",
  "tika-s0401t11:87_5": "Pavisitvā ca bhagavatā anuññāto cīvaratirokaraṇiyaṁ katvā bhagavato pādapasse nisajjāya vītināmesi.",
  "tika-s0401t11:87_6": "Ajjhesīti āṇāpesi.",
  "tika-s0401t11:87_7": "Paṭibhātu taṁ bhikkhu dhammo bhāsitunti bhikkhu tuyhaṁ dhammo bhāsituṁ upaṭṭhātu,",
  "tika-s0401t11:87_8": "ñāṇamukhaṁ āgacchatu,",
  "tika-s0401t11:87_9": "yathāsutaṁ yathāpariyattaṁ dhammaṁ bhaṇāhīti attho.",
  "tika-s0401t11:87_10": "Aṭṭhakavaggiyānīti aṭṭhakavaggabhūtāni kāmasuttādisoḷasasuttāni.",
  "tika-s0401t11:87_11": "Suggahitoti sammā uggahito.",
  "tika-s0401t11:87_12": "Sabbe vare yācīti vinayadharapañcamena gaṇena upasampadā dhuvanhānaṁ cammattharaṇaṁ gaṇaṅgaṇūpāhanaṁ cīvaravippavāsoti ime pañca vare yāci.",
  "tika-s0401t11:87_13": "Sutte āgatamevāti udānapāḷiyaṁ āgatasuttaṁ sandhāya vadati.",
  "tika-s0401t11:88_0": "Sīvalittheravatthu",
  "tika-s0401t11:89_0": "207.",
  "tika-s0401t11:89_1": "Navame sākacchitvā sākacchitvāti raññā saddhiṁ paṭivirujjhanavasena punappunaṁ sākacchaṁ katvā.",
  "tika-s0401t11:89_2": "Guḷadadhinti patthinnaṁ guḷasadisaṁ kaṭhinadadhiṁ.",
  "tika-s0401t11:89_3": "Atiañchitunti ativiya ākaḍḍhituṁ.",
  "tika-s0401t11:89_4": "Kañjiyaṁ vāhetvāti dadhimatthuṁ pavāhetvā,",
  "tika-s0401t11:89_5": "parissāvetvāti attho.",
  "tika-s0401t11:89_6": "“Dadhito kañjiyaṁ gahetvā”tipi pāṭho.",
  "tika-s0401t11:89_7": "Nanti suppavāsaṁ.",
  "tika-s0401t11:89_8": "Bījapacchiṁ phusāpentīti iminā sambandho.",
  "tika-s0401t11:89_9": "Yāva na ukkaḍḍhantīti yāva dāne na ukkaḍḍhanti,",
  "tika-s0401t11:89_10": "dātukāmāva hontīti adhippāyo mahādukkhaṁ anubhosīti pasavanibandhanaṁ mahantaṁ dukkhaṁ anubhosi.",
  "tika-s0401t11:89_11": "Sāmikaṁ āmantetvāti sattāhaṁ mūḷhagabbhā tibbāhi kharāhi dukkhavedanāhi phuṭṭhā “sammāsambuddho vata so bhagavā,",
  "tika-s0401t11:89_12": "yo imassa evarūpassa dukkhassa pahānāya dhammaṁ deseti.",
  "tika-s0401t11:89_13": "Suppaṭipanno vata tassa bhagavato sāvakasaṅgho,",
  "tika-s0401t11:89_14": "yo imassa evarūpassa dukkhassa pahānāya paṭipanno.",
  "tika-s0401t11:89_15": "Susukhaṁ vata nibbānaṁ,",
  "tika-s0401t11:89_16": "yatthidaṁ evarūpaṁ dukkhaṁ na saṁvijjatī”ti imehi tīhi vitakkehi taṁ dukkhaṁ adhivāsentī satthu santikaṁ pesetukāmatāya sāmikaṁ āmantetvā.",
  "tika-s0401t11:89_17": "Pure maraṇāti maraṇato puretarameva.",
  "tika-s0401t11:89_18": "Iṅgitanti ākāraṁ.",
  "tika-s0401t11:89_19": "Jīvitabhattanti jīvitasaṁsaye dātabbabhattaṁ.",
  "tika-s0401t11:89_20": "Sabbakammakkhamo ahosīti sattavassikehi dārakehi kātabbaṁ yaṁ kiñci kammaṁ kātuṁ samatthatāya sabbassa kammassa khamo ahosi.",
  "tika-s0401t11:89_21": "Teneva so sattāhaṁ mahādāne dīyamāne jātadivasato paṭṭhāya dhammakaraṇaṁ ādāya saṅghassa udakaṁ parissāvetvā adāsi.",
  "tika-s0401t11:90_0": "Yomantiādigāthāya “yo bhikkhu imaṁ rāgapalipathañceva kilesaduggañca saṁsāravaṭṭañca catunnaṁ saccānaṁ",
  "tika-s0401t11:90_1": "appaṭivijjhanakamohañca atīto cattāro oghe tiṇṇo hutvā pāraṁ anuppatto,",
  "tika-s0401t11:90_2": "duvidhena jhānena jhāyī,",
  "tika-s0401t11:90_3": "taṇhāya abhāvena anejo,",
  "tika-s0401t11:90_4": "kathaṁkathāya abhāvena akathaṁkathī,",
  "tika-s0401t11:90_5": "upādānānaṁ abhāvena anupādiyitvā kilesanibbānena nibbuto,",
  "tika-s0401t11:90_6": "tamahaṁ brāhmaṇaṁ vadāmī”ti attho.",
  "tika-s0401t11:91_0": "Sabbesaṁyeva pana kesānaṁ oropanañca arahattasacchikiriyā ca apacchāapurimā ahosīti iminā therassa khuraggeyeva arahattuppatti dīpitā.",
  "tika-s0401t11:91_1": "Ekacce pana ācariyā evaṁ vadanti “heṭṭhā vuttanayena dhammasenāpatinā ovāde dinne ‘yaṁ mayā kātuṁ sakkā,",
  "tika-s0401t11:91_2": "tamahaṁ jānissāmī’ti pabbajitvā vipassanākammaṭṭhānaṁ gahetvā taṁ divasaṁyeva aññataraṁ vicittaṁ kuṭikaṁ",
  "tika-s0401t11:91_3": "disvā pavisitvā mātukucchiyaṁ satta vassāni attanā anubhūtadukkhaṁ anussaritvā tadanusārena atītānāgate",
  "tika-s0401t11:91_4": "ñāṇaṁ nentassa ādittā viya tayo bhavā upaṭṭhahiṁsu.",
  "tika-s0401t11:91_5": "Ñāṇassa paripākaṁ gatattā vipassanāvīthiṁ otaritvā tāvadeva maggappaṭipāṭiyā sabbepi āsave khepento arahattaṁ pāpuṇī”ti.",
  "tika-s0401t11:91_6": "Ubhayathāpi therassa arahattuppattiyeva pakāsitā,",
  "tika-s0401t11:91_7": "thero pana pabhinnappaṭisambhido chaḷabhiñño ahosi.",
  "tika-s0401t11:92_0": "Vakkalittheravatthu",
  "tika-s0401t11:93_0": "208.",
  "tika-s0401t11:93_1": "Dasame āhārakaraṇavelanti bhojanakiccavelaṁ.",
  "tika-s0401t11:93_2": "Adhigacche padaṁ santanti saṅkhārūpasamaṁ sukhanti laddhanāmaṁ santaṁ padaṁ nibbānaṁ adhigaccheyya.",
  "tika-s0401t11:93_3": "Paṭhamapādena pabbate ṭhitoyevāti paṭhamena pādena gijjhakūṭe pabbate ṭhitoyeva.",
  "tika-s0401t11:93_4": "Sesamettha suviññeyyameva.",
  "tika-s0401t11:94_0": "Dutiyaetadaggavaggavaṇṇanā niṭṭhitā.",
  "tika-s0401t11:95_0": "14. Etadaggavaggo",
  "tika-s0401t11:96_0": "(14) 3. Tatiyaetadaggavaggavaṇṇanā",
  "tika-s0401t11:97_0": "Rāhula-raṭṭhapālattheravatthu",
  "tika-s0401t11:98_0": "209- 210.",
  "tika-s0401t11:98_1": "Tatiyassa paṭhamadutiyesu tisso sikkhāti adhisīlaadhicittaadhipaññāsaṅkhātā tisso sikkhā.",
  "tika-s0401t11:98_2": "Cuddasa bhattacchede katvāti sattāhaṁ nirāhāratāya ekekasmiṁ divase dvinnaṁ bhattacchedānaṁ vasena cuddasa bhattacchede katvā.",
  "tika-s0401t11:99_0": "Tesanti tesaṁ tāpasānaṁ.",
  "tika-s0401t11:99_1": "Lābubhājanādiparikkhāraṁ saṁvidhāyāti lābubhājanāditāpasaparikkhāraṁ saṁvidahitvā.",
  "tika-s0401t11:99_2": "Sapariḷāhakāyadhātukoti ussannapittatāya sapariḷāhakāyasabhāvo.",
  "tika-s0401t11:99_3": "Satasahassāti satasahassaparimāṇā.",
  "tika-s0401t11:99_4": "Satasahassaṁ parimāṇaṁ etesanti satasahassā uttarapadalopena yathā “rūpabhavo rūpa”nti,",
  "tika-s0401t11:99_5": "atthiatthe vā akārapaccayo daṭṭhabbo.",
  "tika-s0401t11:99_6": "Pāṇātipātādiakusaladhammasamudācārasaṅkhāto āmagandho kuṇapagandho natthi etesanti nirāmagandhā,",
  "tika-s0401t11:99_7": "yathāvuttakilesasamudācārarahitāti attho.",
  "tika-s0401t11:99_8": "Kilesasamudācāro hettha “āmagandho”ti vutto.",
  "tika-s0401t11:99_9": "Kiṁkāraṇā?",
  "tika-s0401t11:99_10": "Amanuññattā,",
  "tika-s0401t11:99_11": "kilesaasucimissattā,",
  "tika-s0401t11:99_12": "sabbhi jigucchitattā,",
  "tika-s0401t11:99_13": "paramaduggandhabhāvavahattā ca.",
  "tika-s0401t11:99_14": "Tathā hi ye ye ussannakilesā sattā,",
  "tika-s0401t11:99_15": "te te atiduggandhā honti.",
  "tika-s0401t11:99_16": "Teneva nikkilesānaṁ matasarīrampi duggandhaṁ na hoti.",
  "tika-s0401t11:99_17": "Dānaggaparivahanaketi dānaggadhuravahanake.",
  "tika-s0401t11:99_18": "Māpakoti divase divase parimitaparibbayadānavasena dhaññamāpako.",
  "tika-s0401t11:100_0": "Pāḷiyanti vinayapāḷiyaṁ.",
  "tika-s0401t11:100_1": "Migajātakaṁ āharitvā kathesīti atīte kira bodhisatto migayoniyaṁ nibbattitvā migagaṇaparivuto araññe vasati.",
  "tika-s0401t11:100_2": "Athassa bhaginī attano puttakaṁ upanetvā “bhātika imaṁ bhāgineyyaṁ migamāyaṁ sikkhāpehī”ti āha.",
  "tika-s0401t11:100_3": "Bodhisatto “sādhū”ti paṭissuṇitvā “gaccha tāta,",
  "tika-s0401t11:100_4": "asukavelāyaṁ nāma āgantvā sikkheyyāsī”ti āha.",
  "tika-s0401t11:100_5": "So mātulena vuttavelaṁ anatikkamitvā taṁ upasaṅkamitvā migamāyaṁ sikkhi.",
  "tika-s0401t11:100_6": "So ekadivasaṁ vane vicaranto pāsena baddho baddharavaṁ viravi.",
  "tika-s0401t11:100_7": "Migagaṇo palāyitvā “putto te pāsena baddho”ti tassa mātuyā ārocesi.",
  "tika-s0401t11:100_8": "Sā bhātu santikaṁ gantvā “bhātika bhāgineyyo te migamāyaṁ sikkhāpito”ti pucchi.",
  "tika-s0401t11:100_9": "Bodhisatto “mā tvaṁ puttassa kiñci pāpakaṁ āsaṅki,",
  "tika-s0401t11:100_10": "suggahitā tena migamāyā,",
  "tika-s0401t11:100_11": "idāni taṁ hāsayamāno āgacchissatī”ti vatvā “migaṁ tipallattha”ntiādimāha.",
  "tika-s0401t11:101_0": "Tattha miganti bhāgineyyamigaṁ.",
  "tika-s0401t11:101_1": "Tipallatthaṁ vuccati sayanaṁ,",
  "tika-s0401t11:101_2": "ubhohi passehi ujukameva ca nipannakavasena tīhākārehi pallatthaṁ assa,",
  "tika-s0401t11:101_3": "tīṇi vā pallatthāni assāti tipallattho,",
  "tika-s0401t11:101_4": "taṁ tipallatthaṁ.",
  "tika-s0401t11:101_5": "Anekamāyanti bahumāyaṁ bahuvañcanaṁ.",
  "tika-s0401t11:101_6": "Aṭṭhakkhuranti ekekasmiṁ pāde dvinnaṁ dvinnaṁ vasena aṭṭhahi khurehi samannāgataṁ.",
  "tika-s0401t11:101_7": "Aḍḍharattāpapāyinti purimayāmaṁ atikkamitvā majjhimayāme araññato āgamma pānīyassa pivanato aḍḍharatte āpaṁ pivatīti aḍḍharattāpapāyī.",
  "tika-s0401t11:101_8": "“Aḍḍharatte āpapāyi”ntipi pāṭho.",
  "tika-s0401t11:101_9": "Mama bhāgineyyaṁ migaṁ ahaṁ sādhukaṁ migamāyaṁ uggaṇhāpesiṁ. Kathaṁ?",
  "tika-s0401t11:101_10": "Yathā ekena sotena chamāyaṁ assasanto chahi kalāhi atibhoti bhāgineyyo.",
  "tika-s0401t11:101_11": "Idaṁ vuttaṁ hoti –",
  "tika-s0401t11:101_12": "ayañhi tava puttaṁ tathā uggaṇhāpesiṁ,",
  "tika-s0401t11:101_13": "yathā ekasmiṁ uparimanāsikāsote vātaṁ sannirumbhitvā pathaviyaṁ allīnena ekena heṭṭhimanāsikāsotena tatheva",
  "tika-s0401t11:101_14": "chamāyaṁ assasanto chahi kalāhi luddakaṁ atibhoti,",
  "tika-s0401t11:101_15": "chahi koṭṭhāsehi ajjhottharati vañcetīti attho.",
  "tika-s0401t11:101_16": "Katamehi chahi?",
  "tika-s0401t11:101_17": "Cattāro pāde pasāretvā ekena passena seyyāya,",
  "tika-s0401t11:101_18": "khurehi tiṇapaṁsukhaṇanena,",
  "tika-s0401t11:101_19": "jivhāninnāmanena,",
  "tika-s0401t11:101_20": "udarassa uddhumātabhāvakaraṇena,",
  "tika-s0401t11:101_21": "uccārapassāvavissajjanena,",
  "tika-s0401t11:101_22": "vātassa nirumbhanenāti.",
  "tika-s0401t11:101_23": "Atha vā tathā naṁ uggaṇhāpesiṁ,",
  "tika-s0401t11:101_24": "yathā ekena sotena chamāyaṁ assasanto.",
  "tika-s0401t11:101_25": "Chahīti heṭṭhā vuttehi chahi kāraṇehi.",
  "tika-s0401t11:101_26": "Kalāhīti kalāyissati,",
  "tika-s0401t11:101_27": "luddakaṁ vañcessatīti attho.",
  "tika-s0401t11:101_28": "Bhotīti bhaginiṁ ālapati.",
  "tika-s0401t11:101_29": "Bhāgineyyoti evaṁ chahi kāraṇehi vañcakaṁ bhāgineyyaṁ niddisati.",
  "tika-s0401t11:102_0": "Evaṁ bodhisatto bhāgineyyassa migamāyaṁ sādhukaṁ uggahitabhāvaṁ vadanto bhaginiṁ samassāsesi.",
  "tika-s0401t11:102_1": "Sopi migapotako pāse baddho anibandhitvāyeva bhūmiyaṁ mahāphāsukapassena pāde pasāretvā nipanno pādānaṁ",
  "tika-s0401t11:102_2": "āsannaṭṭhāne khurehi eva paharitvā paṁsuñca tiṇāni ca uppāṭetvā uccārapassāvaṁ vissajjetvā sīsaṁ pātetvā",
  "tika-s0401t11:102_3": "jivhaṁ ninnāmetvā sarīraṁ kheḷakilinnaṁ katvā vātaggahaṇena udaraṁ uddhumātakaṁ katvā akkhīni parivattetvā",
  "tika-s0401t11:102_4": "heṭṭhānāsikāsotena vātaṁ sañcarāpento uparimanāsikāsotena vātaṁ sannirumbhitvā sakalasarīraṁ thaddhabhāvaṁ",
  "tika-s0401t11:102_5": "gāhāpetvā matakākāraṁ dassesi,",
  "tika-s0401t11:102_6": "nīlamakkhikāpi naṁ samparivāresuṁ,",
  "tika-s0401t11:102_7": "tasmiṁ tasmiṁ ṭhāne kākā nilīyiṁsu.",
  "tika-s0401t11:102_8": "Luddo āgantvā udare hatthena paharitvā “pātova baddho bhavissati,",
  "tika-s0401t11:102_9": "pūtiko jāto”ti tassa bandhanarajjuṁ mocetvā “ettheva dāni naṁ ukkantitvā maṁsaṁ ādāya gamissāmī”ti nirāsaṅko hutvā sākhāpalāsaṁ gahetuṁ āraddho.",
  "tika-s0401t11:102_10": "Migapotakopi uṭṭhāya catūhi pādehi ṭhatvā kāyaṁ vidhunitvā gīvaṁ pasāretvā mahāvātena chinnavalāhako viya vegena mātu santikaṁ agamāsi.",
  "tika-s0401t11:102_11": "Satthā “na,",
  "tika-s0401t11:102_12": "bhikkhave,",
  "tika-s0401t11:102_13": "rāhulo idāneva sikkhākāmo,",
  "tika-s0401t11:102_14": "pubbepi sikkhākāmoyevā”ti evaṁ migajātakaṁ āharitvā kathesi.",
  "tika-s0401t11:103_0": "Ambalaṭṭhiyarāhulovādaṁ desesīti “passasi no tvaṁ, rāhula,",
  "tika-s0401t11:103_1": "imaṁ parittaṁ udakāvasesaṁ udakādāne ṭhapitanti? Evaṁ, bhante.",
  "tika-s0401t11:103_2": "Evaṁ parittakaṁ kho, rāhula,",
  "tika-s0401t11:103_3": "tesaṁ sāmaññaṁ,",
  "tika-s0401t11:103_4": "yesaṁ natthi sampajānamusāvāde lajjā”ti evamādinā ambalaṭṭhiyarāhulovādaṁ kathesi.",
  "tika-s0401t11:103_5": "Gehasitaṁ vitakkaṁ vitakkentassāti āyasmā kira rāhulo bhagavato piṭṭhito piṭṭhito gacchantova pādatalato yāva upari kesantā tathāgataṁ olokesi,",
  "tika-s0401t11:103_6": "so bhagavato buddhavesavilāsaṁ disvā “sobhati bhagavā dvattiṁsamahāpurisalakkhaṇavicittasarīro byāmappabhāparikkhittatāya",
  "tika-s0401t11:103_7": "vippakiṇṇasuvaṇṇacuṇṇamajjhagato viya vijjulatāparikkhitto kanakapabbato viya yantasamākaḍḍhitaratanavicittasuvaṇṇaagghikaṁ",
  "tika-s0401t11:103_8": "viya paṁsukūlacīvarappaṭicchannopi rattakambalaparikkhittakanakapabbato viya pavāḷalatāpaṭimaṇḍitasuvaṇṇaghaṭikaṁ",
  "tika-s0401t11:103_9": "viya cīnapiṭṭhacuṇṇapūjitasuvaṇṇacetiyaṁ viya lākhārasānulitto kanakathūpo viya rattavalāhakantaragato",
  "tika-s0401t11:103_10": "taṅkhaṇamuggatapuṇṇacando viya aho samatiṁsapāramitānubhāvena sajjitassa attabhāvassa sirisampattī”ti cintesi.",
  "tika-s0401t11:103_11": "Tato attānampi oloketvā “ahampi sobhāmi,",
  "tika-s0401t11:103_12": "sace bhagavā catūsu mahādīpesu cakkavattirajjaṁ akarissa,",
  "tika-s0401t11:103_13": "mayhaṁ pariṇāyakaṭṭhānantaramadassa,",
  "tika-s0401t11:103_14": "evaṁ sante ativiya jambudīpatalaṁ atisobhissā”ti attabhāvaṁ nissāya gehasitaṁ chandarāgaṁ uppādesi.",
  "tika-s0401t11:103_15": "Taṁ sandhāyetaṁ vuttaṁ –",
  "tika-s0401t11:103_16": "“satthu ceva attano ca rūpasampattiṁ disvā gehasitaṁ vitakkaṁ vitakkentassā”ti.",
  "tika-s0401t11:104_0": "Bhagavāpi purato gacchantova cintesi –",
  "tika-s0401t11:104_1": "“paripuṇṇacchavimaṁsalohito dāni rāhulassa attabhāvo,",
  "tika-s0401t11:104_2": "rajanīyesu rūpārammaṇādīsu cittassa pakkhandanakālo jāto,",
  "tika-s0401t11:104_3": "nipphalatāya nu kho rāhulo vītināmetī”ti.",
  "tika-s0401t11:104_4": "Atha sahāvajjaneneva pasanne udake macchaṁ viya parisuddhe ādāsamaṇḍale mukhanimittaṁ viya ca tassa taṁ cittuppādaṁ addasa,",
  "tika-s0401t11:104_5": "disvā ca “ayaṁ rāhulo mayhaṁ atrajo hutvā mama pacchato āgacchanto ‘ahaṁ sobhāmi,",
  "tika-s0401t11:104_6": "mayhaṁ vaṇṇāyatanaṁ pasanna’nti attabhāvaṁ nissāya gehasitaṁ chandarāgaṁ uppādeti,",
  "tika-s0401t11:104_7": "atitthe pakkhando,",
  "tika-s0401t11:104_8": "uppathaṁ paṭipanno,",
  "tika-s0401t11:104_9": "agocare carati,",
  "tika-s0401t11:104_10": "disāmūḷhaaddhiko viya agantabbaṁ disaṁ gacchati,",
  "tika-s0401t11:104_11": "ayaṁ kho panassa kileso abbhantare vaḍḍhanto attatthampi yathābhūtaṁ passituṁ na dassissati paratthampi ubhayatthampi,",
  "tika-s0401t11:104_12": "tato nirayepi paṭisandhiṁ gaṇhāpessati,",
  "tika-s0401t11:104_13": "tiracchānayoniyampi pettivisayepi asurakāyepi sambādhepi mātukucchisminti anamatagge saṁsāravaṭṭe paripātessati.",
  "tika-s0401t11:104_14": "Yathā kho pana anekaratanapūrā mahānāvā bhinnaphalakantarena udakaṁ ādiyamānā muhuttampi na ajjhupekkhitabbā hoti,",
  "tika-s0401t11:104_15": "vegena vegenassā vivaraṁ pidahituṁ vaṭṭati,",
  "tika-s0401t11:104_16": "evameva ayampi na ajjhupekkhitabbo.",
  "tika-s0401t11:104_17": "Yāvassa ayaṁ kileso abbhantare sīlaratanādīni na vināseti,",
  "tika-s0401t11:104_18": "tāvadeva naṁ niggaṇhissāmī”ti ajjhāsayaṁ akāsi.",
  "tika-s0401t11:104_19": "Tato rāhulaṁ āmantetvā “yaṁ kiñci, rāhula,",
  "tika-s0401t11:104_20": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "tika-s0401t11:104_21": "sabbaṁ rūpaṁ ‘netaṁ mama,",
  "tika-s0401t11:104_22": "nesohamasmi,",
  "tika-s0401t11:104_23": "na meso attā’ti evametaṁ yathābhūtaṁ sammappaññāya daṭṭhabbanti.",
  "tika-s0401t11:104_24": "Rūpameva nu kho bhagavā rūpameva nu kho sugatāti.",
  "tika-s0401t11:104_25": "Rūpampi rāhula,",
  "tika-s0401t11:104_26": "vedanāpi rāhula,",
  "tika-s0401t11:104_27": "saññāpi rāhula,",
  "tika-s0401t11:104_28": "saṅkhārāpi rāhula,",
  "tika-s0401t11:104_29": "viññāṇampi rāhulā”ti mahārāhulovādasuttaṁ abhāsi.",
  "tika-s0401t11:104_30": "Taṁ dassetuṁ –",
  "tika-s0401t11:104_31": "“yaṁ kiñci rāhula…pe…",
  "tika-s0401t11:104_32": "kathesī”ti vuttaṁ.",
  "tika-s0401t11:105_0": "Saṁyuttake pana rāhulovādoti rāhulasaṁyutte vuttarāhulovādaṁ sandhāya vadanti.",
  "tika-s0401t11:105_1": "Tattha “sādhu me, bhante,",
  "tika-s0401t11:105_2": "bhagavā saṁkhittena dhammaṁ desetu, yamahaṁ, bhante,",
  "tika-s0401t11:105_3": "bhagavato dhammaṁ sutvā eko vūpakaṭṭho appamatto ātāpī pahitatto vihareyya”nti therena yācito “taṁ kiṁ maññasi, rāhula,",
  "tika-s0401t11:105_4": "cakkhu niccaṁ vā aniccaṁ vāti? Aniccaṁ, bhante.",
  "tika-s0401t11:105_5": "Yaṁ panāniccaṁ,",
  "tika-s0401t11:105_6": "dukkhaṁ vā taṁ sukhaṁ vāti? Dukkhaṁ, bhante.",
  "tika-s0401t11:105_7": "Yaṁ panāniccaṁ dukkhaṁ vipariṇāmadhammaṁ,",
  "tika-s0401t11:105_8": "kallaṁ nu taṁ samanupassituṁ ‘etaṁ mama,",
  "tika-s0401t11:105_9": "esohamasmi,",
  "tika-s0401t11:105_10": "eso me attā”’tiādinā rāhulovādaṁ ārabhi.",
  "tika-s0401t11:105_11": "Therassa vipassanācāroyeva,",
  "tika-s0401t11:105_12": "na pana mahārāhulovādo viya vitakkūpacchedāya vuttoti adhippāyo.",
  "tika-s0401t11:106_0": "Athassa satthā ñāṇaparipākaṁ ñatvātiādīsu bhagavato kira rahogatassa paṭisallīnassa evaṁ cetaso parivitakko",
  "tika-s0401t11:106_1": "udapādi “paripakkā kho rāhulassa vimuttiparipācanīyā dhammā,",
  "tika-s0401t11:106_2": "yannūnāhaṁ rāhulaṁ uttari āsavānaṁ khaye vineyya”nti?",
  "tika-s0401t11:106_3": "Athassa bhagavā pubbaṇhasamayaṁ nivāsetvā pattacīvaramādāya sāvatthiyaṁ piṇḍāya caritvā pacchābhattaṁ",
  "tika-s0401t11:106_4": "piṇḍapātapaṭikkanto āyasmantaṁ rāhulaṁ āmantesi – “gaṇhāhi, rāhula,",
  "tika-s0401t11:106_5": "nisīdanaṁ,",
  "tika-s0401t11:106_6": "yena andhavanaṁ tenupasaṅkamissāma divāvihārāyā”ti. “Evaṁ,",
  "tika-s0401t11:106_7": "bhante”ti kho āyasmā rāhulo bhagavato paṭissutvā nisīdanaṁ ādāya bhagavato piṭṭhito piṭṭhito anubandhi.",
  "tika-s0401t11:106_8": "Tena kho pana samayena anekāni devatāsahassāni bhagavantaṁ abhivanditvā anubandhitā honti “ajja bhagavā",
  "tika-s0401t11:106_9": "āyasmantaṁ rāhulaṁ uttari āsavānaṁ khaye vinessatī”ti.",
  "tika-s0401t11:106_10": "Atha kho bhagavā andhavanaṁ ajjhogāhetvā aññatarasmiṁ rukkhamūle paññatte āsane nisīdi.",
  "tika-s0401t11:106_11": "Āyasmāpi rāhulo bhagavantaṁ abhivādetvā ekamantaṁ nisīdi.",
  "tika-s0401t11:106_12": "Atha āyasmantaṁ rāhulaṁ āmantetvā “taṁ kiṁ maññasi, rāhula,",
  "tika-s0401t11:106_13": "cakkhu niccaṁ vā aniccaṁ vāti? Aniccaṁ, bhante.",
  "tika-s0401t11:106_14": "Yaṁ panāniccaṁ,",
  "tika-s0401t11:106_15": "dukkhaṁ vā taṁ sukhaṁ vāti? Dukkhaṁ, bhante.",
  "tika-s0401t11:106_16": "Yaṁ panāniccaṁ dukkhaṁ vipariṇāmadhammaṁ,",
  "tika-s0401t11:106_17": "kallaṁ nu taṁ samanupassituṁ ‘etaṁ mama,",
  "tika-s0401t11:106_18": "esohamasmi,",
  "tika-s0401t11:106_19": "eso me attā”’tiādinā rāhulovādaṁ adāsi.",
  "tika-s0401t11:106_20": "Taṁ sandhāyetaṁ vuttaṁ –",
  "tika-s0401t11:106_21": "“andhavane nisinno cūḷarāhulovādaṁ kathesī”ti.",
  "tika-s0401t11:107_0": "Koṭisatasahassadevatāhīti āyasmatā rāhulena padumuttarassa bhagavato pādamūle pathavindhararājakāle patthanaṁ",
  "tika-s0401t11:107_1": "ṭhapentena saddhiṁ patthanaṁ ṭhapitadevatāyevetā.",
  "tika-s0401t11:107_2": "Tāsu pana kāci bhūmaṭṭhadevatā,",
  "tika-s0401t11:107_3": "kāci antalikkhaṭṭhakā,",
  "tika-s0401t11:107_4": "kāci cātumahārājikādidevaloke,",
  "tika-s0401t11:107_5": "kāci brahmaloke nibbattā,",
  "tika-s0401t11:107_6": "imasmiṁ pana divase sabbā ekaṭṭhāne andhavanasmiṁyeva sannipatitā.",
  "tika-s0401t11:108_0": "Ābhidosikanti pārivāsikaṁ ekarattātikkantaṁ pūtibhūtaṁ.",
  "tika-s0401t11:108_1": "Ekarattātikkantasseva hi nāmasaññā esā,",
  "tika-s0401t11:108_2": "yadidaṁ ābhidosikoti.",
  "tika-s0401t11:108_3": "Ayaṁ panettha vacanattho –",
  "tika-s0401t11:108_4": "pūtibhāvadosena abhibhūtoti abhidoso,",
  "tika-s0401t11:108_5": "abhidosoyeva ābhidosiko.",
  "tika-s0401t11:108_6": "Kummāsanti yavakummāsaṁ.",
  "tika-s0401t11:108_7": "Adhivāsetvāti “tena hi,",
  "tika-s0401t11:108_8": "tāta raṭṭhapāla,",
  "tika-s0401t11:108_9": "adhivāsehi svātanāya bhatta”nti pitarā nimantito svātanāya bhikkhaṁ adhivāsetvā.",
  "tika-s0401t11:108_10": "Ettha ca thero pakatiyā ukkaṭṭhasapadānacāriko svātanāya bhikkhaṁ nāma nādhivāseti,",
  "tika-s0401t11:108_11": "mātu anuggahena pana adhivāseti.",
  "tika-s0401t11:108_12": "Mātu kirassa theraṁ anussaritvā anussaritvā mahāsoko uppajjati,",
  "tika-s0401t11:108_13": "rodaneneva dukkhī viya jātā,",
  "tika-s0401t11:108_14": "tasmā thero “sacāhaṁ taṁ apassitvā gamissāmi,",
  "tika-s0401t11:108_15": "hadayampissā phaleyyā”ti anuggahena adhivāsesi.",
  "tika-s0401t11:108_16": "Paṇḍitā hi bhikkhū mātāpitūnaṁ ācariyupajjhāyānaṁ vā kātabbaṁ anuggahaṁ ajjhupekkhitvā dhutaṅgasuddhikā na bhavanti.",
  "tika-s0401t11:109_0": "Alaṅkatapaṭiyatte itthijaneti pitarā uyyojite itthijane.",
  "tika-s0401t11:109_1": "Pitā kirassa dutiyadivase sakanivesane mahantaṁ hiraññasuvaṇṇassa puñjaṁ kārāpetvā kilañjehi paṭicchādāpetvā",
  "tika-s0401t11:109_2": "āyasmato raṭṭhapālassa purāṇadutiyikāyo “etha tumhe vadhū,",
  "tika-s0401t11:109_3": "yena alaṅkārena alaṅkatā pubbe raṭṭhapālassa kulaputtassa piyā hotha manāpā,",
  "tika-s0401t11:109_4": "tena alaṅkārena alaṅkarothā”ti āṇāpetvā paṇītaṁ khādanīyaṁ bhojanīyaṁ paṭiyādāpetvā kāle ārocite āgantvā paññatte āsane nisinnaṁ “idaṁ te,",
  "tika-s0401t11:109_5": "raṭṭhapāla,",
  "tika-s0401t11:109_6": "mattikaṁ dhanaṁ,",
  "tika-s0401t11:109_7": "aññaṁ pettikaṁ,",
  "tika-s0401t11:109_8": "aññaṁ pitāmahaṁ; sakkā,",
  "tika-s0401t11:109_9": "tāta raṭṭhapāla,",
  "tika-s0401t11:109_10": "bhoge ca bhuñjituṁ,",
  "tika-s0401t11:109_11": "puññāni ca kātuṁ? Ehi tvaṁ,",
  "tika-s0401t11:109_12": "tāta raṭṭhapāla,",
  "tika-s0401t11:109_13": "sikkhaṁ paccakkhāya hīnāyāvattitvā bhoge ca bhuñjassu,",
  "tika-s0401t11:109_14": "puññāni ca karohī”ti yācitvā tena paṭikkhipitvā dhamme desite “ahaṁ imaṁ uppabbājessāmī”ti ānayiṁ,",
  "tika-s0401t11:109_15": "so “dāni me dhammakathaṁ kātuṁ āraddho,",
  "tika-s0401t11:109_16": "alaṁ me vacanaṁ na karissatī”ti uṭṭhāya gantvā tassa orodhānaṁ dvāraṁ vivarāpetvā “ayaṁ vo sāmiko,",
  "tika-s0401t11:109_17": "gacchatha,",
  "tika-s0401t11:109_18": "yaṁ kiñci katvāna gaṇhituṁ vāyamathā”ti uyyojesi.",
  "tika-s0401t11:109_19": "Tīsu vayesu ṭhitā nāṭakitthiyo theraṁ parivārayiṁsu.",
  "tika-s0401t11:109_20": "Tāsu ayaṁ asubhasaññaṁ uppādesi.",
  "tika-s0401t11:109_21": "Tena vuttaṁ –",
  "tika-s0401t11:109_22": "“alaṅkatapaṭiyatte itthijane asubhasaññaṁ uppādetvā”ti.",
  "tika-s0401t11:110_0": "Ṭhitakovadhammaṁ desetvāti –",
  "tika-s0401t11:111_0": "“Passa cittakataṁ bimbaṁ, arukāyaṁ samussitaṁ;",
  "tika-s0401t11:112_0": "Āturaṁ bahusaṅkappaṁ, yassa natthi dhuvaṁ ṭhiti.",
  "tika-s0401t11:113_0": "“Passa cittakataṁ rūpaṁ, maṇinā kuṇḍalena ca;",
  "tika-s0401t11:114_0": "Aṭṭhiṁ tacena onaddhaṁ, saha vatthehi sobhati.",
  "tika-s0401t11:115_0": "“Alattakakatā pādā, mukhaṁ cuṇṇakamakkhitaṁ;",
  "tika-s0401t11:116_0": "Alaṁ bālassa mohāya, no ca pāragavesino.",
  "tika-s0401t11:117_0": "“Aṭṭhāpadakatā kesā, nettā añjanamakkhitā;",
  "tika-s0401t11:118_0": "Alaṁ bālassa mohāya, no ca pāragavesino.",
  "tika-s0401t11:119_0": "“Añjanīvaṇṇavā cittā, pūtikāyo alaṅkato;",
  "tika-s0401t11:120_0": "Alaṁ bālassa mohāya, no ca pāragavesino.",
  "tika-s0401t11:121_0": "“Odahi migavo pāsaṁ, nāsadā vāguraṁ migo;",
  "tika-s0401t11:122_0": "Bhutvā nivāpaṁ gacchāmi, kandante migabandhake”ti. –",
  "tika-s0401t11:123_0": "Imāhi gāthāhi dhammaṁ desetvā.",
  "tika-s0401t11:124_0": "Ākāsaṁuppatitvāti ākāsaṁ pakkhanditvā.",
  "tika-s0401t11:124_1": "Kasmā pana thero ākāsena gato?",
  "tika-s0401t11:124_2": "Pitā kirassa seṭṭhi sattasu dvārakoṭṭhakesu aggaḷāni dāpetvā malle āṇāpesi “sace nikkhamitvā gacchati,",
  "tika-s0401t11:124_3": "hatthapādesu naṁ gahetvā kāsāyāni haritvā gihivesaṁ gaṇhāpethā”ti.",
  "tika-s0401t11:124_4": "Tasmā thero “ete mādisaṁ mahākhīṇāsavaṁ hatthe vā pāde vā gahetvā apuññaṁ pasaveyyuṁ,",
  "tika-s0401t11:124_5": "taṁ nesaṁ mā ahosī”ti cintetvā ākāsena agamāsi.",
  "tika-s0401t11:124_6": "Migacīranti evaṁnāmakaṁ uyyānaṁ.",
  "tika-s0401t11:124_7": "Catupārijuññapaṭimaṇḍitanti jarāpārijuññaṁ,",
  "tika-s0401t11:124_8": "byādhipārijuññaṁ,",
  "tika-s0401t11:124_9": "bhogapārijuññaṁ,",
  "tika-s0401t11:124_10": "ñātipārijuññanti imehi catūhi pārijuññehi paṭimaṇḍitaṁ.",
  "tika-s0401t11:124_11": "Pārijuññanti ca parihānīti attho.",
  "tika-s0401t11:124_12": "Sesamettha suviññeyyameva.",
  "tika-s0401t11:125_0": "Kuṇḍadhānattheravatthu",
  "tika-s0401t11:126_0": "211.",
  "tika-s0401t11:126_1": "Tatiye salākaṁ gaṇhantīti salākagāhakā.",
  "tika-s0401t11:126_2": "Sunāparantajanapadaṁ gacchantepi paṭhamameva salākaṁ gaṇhīti sambandho.",
  "tika-s0401t11:126_3": "Chabbassantareti channaṁ vassānaṁ abbhantare.",
  "tika-s0401t11:126_4": "Mettīti mittabhāvo.",
  "tika-s0401t11:126_5": "Bhedake satīti bhedakaraṇe sati.",
  "tika-s0401t11:126_6": "Gumbasabhāgatoti gumbasamīpato,",
  "tika-s0401t11:126_7": "ayameva vā pāṭho.",
  "tika-s0401t11:126_8": "Itthī hutvāti itthī viya hutvā,",
  "tika-s0401t11:126_9": "manussitthivaṇṇaṁ māpetvāti attho.",
  "tika-s0401t11:126_10": "Dīgharattānugatoti dīghakālaṁ anubandho.",
  "tika-s0401t11:126_11": "Ettakaṁ addhānanti ettakaṁ kālaṁ.",
  "tika-s0401t11:126_12": "Handāvusoti gaṇhāvuso.",
  "tika-s0401t11:126_13": "Atthaṁ gahetvāti bhūtatthaṁ gahetvā,",
  "tika-s0401t11:126_14": "ayameva vā pāṭho.",
  "tika-s0401t11:126_15": "Koṇḍo jātoti dhutto jāto.",
  "tika-s0401t11:127_0": "Māvoca pharusaṁ kañcīti kañci ekapuggalaṁ pharusaṁ mā avoca.",
  "tika-s0401t11:127_1": "Vuttā paṭivadeyyu tanti tayā pare dussīlāti vuttā tampi tatheva paṭivadeyyuṁ.",
  "tika-s0401t11:127_2": "Dukkhā hi sārambhakathāti esā kāraṇuttarā yugaggāhakathā nāma dukkhā.",
  "tika-s0401t11:127_3": "Paṭidaṇḍā phuseyyu tanti kāyadaṇḍādīhi paraṁ paharantassa tādisāva paṭidaṇḍā tava matthake pateyyuṁ.",
  "tika-s0401t11:128_0": "Sace neresi attānanti sace attānaṁ niccalaṁ kātuṁ sakkhissasi.",
  "tika-s0401t11:128_1": "Kaṁso upahato yathāti mukhavaṭṭiyaṁ chinditvā talamattaṁ katvā ṭhapitaṁ kaṁsatālaṁ viya.",
  "tika-s0401t11:128_2": "Tādisañhi hatthehi pādehi daṇḍena vā pahatampi saddaṁ na karoti.",
  "tika-s0401t11:128_3": "Esa pattosi nibbānanti sace evarūpo bhavituṁ sakkhissasi,",
  "tika-s0401t11:128_4": "imaṁ paṭipadaṁ pūrayamāno eso tvaṁ idāni appattopi nibbānaṁ pattosi nāma.",
  "tika-s0401t11:128_5": "Sārambho te na vijjatīti “evañca sati tvaṁ dussīlo,",
  "tika-s0401t11:128_6": "ahaṁ susīlo”ti evamādiko uttarikaraṇavācālakkhaṇo sārambho te na vijjati,",
  "tika-s0401t11:128_7": "na bhavissatiyevāti attho.",
  "tika-s0401t11:128_8": "Parikkilesenāti saṁkilesahetunā.",
  "tika-s0401t11:129_0": "Vaṅgīsattheravatthu",
  "tika-s0401t11:130_0": "212.",
  "tika-s0401t11:130_1": "Catutthe sampannapaṭibhānānanti paripuṇṇapaṭibhānānaṁ.",
  "tika-s0401t11:130_2": "Cutiṁ yo vedi…pe…",
  "tika-s0401t11:130_3": "sabbasoti yo sattānaṁ cutiñca paṭisandhiñca sabbākārena pākaṭaṁ katvā jānāti,",
  "tika-s0401t11:130_4": "taṁ ahaṁ alagganatāya asattaṁ,",
  "tika-s0401t11:130_5": "paṭipattiyā suṭṭhu gatattā sugataṁ,",
  "tika-s0401t11:130_6": "catunnaṁ saccānaṁ sambuddhattā buddhaṁ brāhmaṇaṁ vadāmīti attho.",
  "tika-s0401t11:130_7": "Yassa gatinti yassete devādayo gatiṁ na jānanti,",
  "tika-s0401t11:130_8": "tamahaṁ āsavānaṁ khīṇatāya khīṇāsavaṁ,",
  "tika-s0401t11:130_9": "kilesehi ārakattā arahantaṁ brāhmaṇaṁ vadāmīti attho.",
  "tika-s0401t11:131_0": "Upasenavaṅgantaputtattheravatthu",
  "tika-s0401t11:132_0": "213.",
  "tika-s0401t11:132_1": "Pañcame sabbapāsādikānanti sabbaso pasādaṁ janentānaṁ.",
  "tika-s0401t11:132_2": "Kintāyanti kiṁ te ayaṁ.",
  "tika-s0401t11:132_3": "Atilahunti atisīghaṁ.",
  "tika-s0401t11:132_4": "Yassa tasmiṁ attabhāve uppajjanārahānaṁ maggaphalānaṁ upanissayo natthi,",
  "tika-s0401t11:132_5": "taṁ buddhā “moghapuriso”ti vadanti ariṭṭhalāḷudāyiādike viya.",
  "tika-s0401t11:132_6": "Upanissaye satipi tasmiṁ khaṇe magge vā phale vā asati “moghapurisā”ti vadantiyeva dhaniyattherādike viya.",
  "tika-s0401t11:132_7": "Imassapi tasmiṁ khaṇe maggaphalānaṁ abhāvato “moghapurisā”ti āha,",
  "tika-s0401t11:132_8": "tucchamanussāti attho.",
  "tika-s0401t11:132_9": "Bāhullāyāti parisabāhullāya.",
  "tika-s0401t11:132_10": "Anekapariyāyenāti anekakāraṇena.",
  "tika-s0401t11:133_0": "Icchāmahaṁ,",
  "tika-s0401t11:133_1": "bhikkhaveti bhagavā kira taṁ addhamāsaṁ na kañci bodhaneyyasattaṁ addasa,",
  "tika-s0401t11:133_2": "tasmā evamāha,",
  "tika-s0401t11:133_3": "evaṁ santepi tantivasena dhammadesanā kattabbā siyā.",
  "tika-s0401t11:133_4": "Yasmā panassa etadahosi –",
  "tika-s0401t11:133_5": "“mayi okāsaṁ kāretvā paṭisallīne bhikkhū adhammikaṁ katikavattaṁ karissanti,",
  "tika-s0401t11:133_6": "taṁ upaseno bhindissati,",
  "tika-s0401t11:133_7": "ahaṁ tassa pasīditvā bhikkhūnaṁ dassanaṁ anujānissāmi.",
  "tika-s0401t11:133_8": "Tato maṁ passitukāmā bahū bhikkhū dhutaṅgāni samādiyissanti,",
  "tika-s0401t11:133_9": "ahañca tehi ujjhitasanthatapaccayā sikkhāpadaṁ paññapessāmī”ti,",
  "tika-s0401t11:133_10": "tasmā evamāha.",
  "tika-s0401t11:133_11": "Therassāti upasenattherassa.",
  "tika-s0401t11:133_12": "Manāpāni te bhikkhu paṁsukūlānīti “bhikkhu tava imāni paṁsukūlāni manāpāni attano ruciyā khantiyā gahitānī”ti pucchati.",
  "tika-s0401t11:133_13": "Na kho me, bhante,",
  "tika-s0401t11:133_14": "manāpāni paṁsukūlānīti, bhante,",
  "tika-s0401t11:133_15": "na mayā attano ruciyā khantiyā gahitāni,",
  "tika-s0401t11:133_16": "galaggāhena viya matthakatāḷanena viya ca gāhito mayāti dasseti.",
  "tika-s0401t11:133_17": "Pāḷiyaṁ āgatamevāti vinayapāḷiṁ sandhāya vadati.",
  "tika-s0401t11:134_0": "Dabbattheravatthu",
  "tika-s0401t11:135_0": "214.",
  "tika-s0401t11:135_1": "Chaṭṭhe aṭṭhārasasu mahāvihāresūti rājagahassa samantato ṭhitesu aṭṭhārasasu mahāvihāresu.",
  "tika-s0401t11:135_2": "Upavijaññāti āsannapasūtikālā.",
  "tika-s0401t11:135_3": "Rahogatoti rahasi gato.",
  "tika-s0401t11:135_4": "Saṅghassa veyyāvaccakaraṇe kāyaṁ yojetukāmo cintesīti thero kira attano katakiccabhāvaṁ disvā “ahaṁ imaṁ sarīraṁ dhāremi,",
  "tika-s0401t11:135_5": "tañca kho vātamukhe ṭhitapadīpo viya aniccatāmukhe ṭhitaṁ nacirasseva nibbāyanadhammaṁ yāva na nibbāyati,",
  "tika-s0401t11:135_6": "tāva kiṁ nu kho ahaṁ saṅghassa veyyāvaccaṁ kareyya”nti cintento iti paṭisañcikkhati “tiroraṭṭhesu bahū kulaputtā bhagavantaṁ adisvāva pabbajanti,",
  "tika-s0401t11:135_7": "te ‘bhagavantaṁ passissāma ceva vandissāmā’ti ca dūratopi āgacchanti,",
  "tika-s0401t11:135_8": "tatra yesaṁ senāsanaṁ nappahoti,",
  "tika-s0401t11:135_9": "te silāpattakepi seyyaṁ kappenti.",
  "tika-s0401t11:135_10": "Pahomi kho panāhaṁ attano ānubhāvena tesaṁ tesaṁ kulaputtānaṁ icchāvasena pāsādavihāraaḍḍhayogādīni mañcapīṭhattharaṇāni nimminitvā dātuṁ?",
  "tika-s0401t11:135_11": "Punadivase cettha ekacce ativiya kilantarūpā honti,",
  "tika-s0401t11:135_12": "te gāravena bhikkhūnaṁ purato ṭhatvā bhattānipi na uddisāpenti,",
  "tika-s0401t11:135_13": "ahaṁ kho pana tesaṁ bhattānipi uddisituṁ pahomī”ti.",
  "tika-s0401t11:135_14": "Iti paṭisañcikkhanto “yaṁnūnāhaṁ saṅghassa senāsanañca paññapeyyaṁ,",
  "tika-s0401t11:135_15": "bhattāni ca uddiseyya”nti cintesi.",
  "tika-s0401t11:135_16": "Sabhāgasabhāgānanti suttantikādiguṇavasena sabhāgānaṁ,",
  "tika-s0401t11:135_17": "na mittasanthavavasena.",
  "tika-s0401t11:135_18": "Thero hi yāvatikā suttantikā honti,",
  "tika-s0401t11:135_19": "te uccinitvā uccinitvā ekato tesaṁ anurūpameva senāsanaṁ paññapeti.",
  "tika-s0401t11:135_20": "Venayikābhidhammikakammaṭṭhānikakāyadaḷhibahulesupi eseva nayo.",
  "tika-s0401t11:135_21": "Teneva pāḷiyaṁ vuttaṁ –",
  "tika-s0401t11:135_22": "“yete bhikkhū suttantikā,",
  "tika-s0401t11:135_23": "tesaṁ ekajjhaṁ senāsanaṁ paññapetī”tiādi.",
  "tika-s0401t11:136_0": "Aṅguliyā jalamānāyāti tejokasiṇacatutthajjhānaṁ samāpajjitvā vuṭṭhāya abhiññāñāṇena aṅgulijalanaṁ adhiṭṭhahitvā",
  "tika-s0401t11:136_1": "teneva tejodhātusamāpattijanitena aggijālena aṅguliyā jalamānāya.",
  "tika-s0401t11:136_2": "Ayaṁ mañcotiādīsu pana there “ayaṁ mañco”tiādiṁ vadante nimmitāpi attano attano gataṭṭhāne “ayaṁ mañco”tiādiṁ vadanti.",
  "tika-s0401t11:136_3": "Ayañhi nimmitānaṁ dhammatā.",
  "tika-s0401t11:137_0": "“Ekasmiṁ bhāsamānasmiṁ, sabbe bhāsanti nimmitā;",
  "tika-s0401t11:138_0": "Ekasmiṁ tuṇhimāsine, sabbe tuṇhī bhavanti te”ti. ;",
  "tika-s0401t11:139_0": "Yasmiṁ pana vihāre mañcapīṭhādīni na paripūrenti,",
  "tika-s0401t11:139_1": "tattha attano ānubhāvena pūrenti,",
  "tika-s0401t11:139_2": "tena nimmitānaṁ avatthukaṁ vacanaṁ na hoti sabbattha mañcapīṭhādīnaṁ sabbhāvato.",
  "tika-s0401t11:139_3": "Sabbavihāresu ca gamanamagge samappamāṇe katvā adhiṭṭhāti.",
  "tika-s0401t11:139_4": "Katikasaṇṭhānādīnaṁ pana nānappakārattā tasmiṁ tasmiṁ vihāre katikavattāni visuṁ visuṁ kathāpetīti veditabbaṁ.",
  "tika-s0401t11:139_5": "Aniyametvā nimmitānañhi “ekasmiṁ bhāsamānasmi”ntiādidhammatā vuttā.",
  "tika-s0401t11:139_6": "Tathā hi ye vaṇṇavayasarīrāvayavaparikkhārakiriyāvisesādīhi niyamaṁ akatvā nimmitā honti,",
  "tika-s0401t11:139_7": "te aniyametvā nimmitattā iddhimatā sadisāva honti.",
  "tika-s0401t11:139_8": "Ṭhānanisajjādīsu bhāsitatuṇhībhāvādīsu vā yaṁ yaṁ iddhimā karoti,",
  "tika-s0401t11:139_9": "taṁ tadeva karonti.",
  "tika-s0401t11:139_10": "Sace pana nānappakāre kātukāmo hoti,",
  "tika-s0401t11:139_11": "keci paṭhamavaye,",
  "tika-s0401t11:139_12": "keci majjhimavaye,",
  "tika-s0401t11:139_13": "keci pacchimavaye,",
  "tika-s0401t11:139_14": "tathā dīghakese upaḍḍhamuṇḍe missakakese upaḍḍharattacīvare paṇḍukacīvare,",
  "tika-s0401t11:139_15": "padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni karonte,",
  "tika-s0401t11:139_16": "aparepi vā nānappakāre kātukāmo hoti,",
  "tika-s0401t11:139_17": "tena pādakajjhānato vuṭṭhāya “ettakā bhikkhū paṭhamavayā hontū”tiādinā nayena parikammaṁ katvā puna samāpajjitvā",
  "tika-s0401t11:139_18": "vuṭṭhāya adhiṭṭhite adhiṭṭhānacittena saddhiṁ icchiticchitappakārāyeva honti.",
  "tika-s0401t11:139_19": "Puna attano vasanaṭṭhānameva āgacchatīti tehi saddhiṁ janapadakathaṁ kathento anisīditvā attano vasanaṭṭhānaṁ veḷuvanameva paccāgacchati.",
  "tika-s0401t11:139_20": "Pāḷiyanti vinayapāḷiyaṁ.",
  "tika-s0401t11:140_0": "Pilindavacchattheravatthu",
  "tika-s0401t11:141_0": "215.",
  "tika-s0401t11:141_1": "Sattame piyānanti piyāyitabbānaṁ.",
  "tika-s0401t11:141_2": "Manāpānanti manavaḍḍhanakānaṁ.",
  "tika-s0401t11:141_3": "Pilindoti panassa gottaṁ,",
  "tika-s0401t11:141_4": "vacchoti nāmanti ettha vuttavipariyāyenapi vadanti “pilindoti nāmaṁ,",
  "tika-s0401t11:141_5": "vacchoti gotta”nti.",
  "tika-s0401t11:141_6": "Teneva ācariyadhammapālattherena theragāthāsaṁvaṇṇanāya vuttaṁ –",
  "tika-s0401t11:141_7": "“pilindotissa nāmaṁ akaṁsu,",
  "tika-s0401t11:141_8": "vacchoti pana gottaṁ.",
  "tika-s0401t11:141_9": "Tena so aparabhāge pilindavacchoti paññāyitthā”ti.",
  "tika-s0401t11:141_10": "Saṁsandetvāti ekato katvā.",
  "tika-s0401t11:142_0": "Satthu dhammadesanaṁ sutvā paṭiladdhasaddho pabbajitvāti idaṁ aṅguttarabhāṇakānaṁ kathāmaggena vuttaṁ.",
  "tika-s0401t11:142_1": "Apare pana bhaṇanti –",
  "tika-s0401t11:142_2": "anuppanneyeva amhākaṁ bhagavati sāvatthiyaṁ brāhmaṇagehe nibbattitvā pilindavacchoti paññāto saṁsāre",
  "tika-s0401t11:142_3": "saṁvegabahulatāya paribbājakapabbajjaṁ pabbajitvā cūḷagandhāraṁ nāma vijjaṁ sādhetvā ākāsacārī paracittavidū",
  "tika-s0401t11:142_4": "ca hutvā rājagahe lābhaggayasaggappatto paṭivasati.",
  "tika-s0401t11:142_5": "Atha yadā amhākaṁ bhagavā abhisambuddho hutvā anukkamena rājagahaṁ upagato,",
  "tika-s0401t11:142_6": "tato paṭṭhāya buddhānubhāvena tassa sā vijjā na sampajjati,",
  "tika-s0401t11:142_7": "atthakiccaṁ na sādheti.",
  "tika-s0401t11:142_8": "So cintesi –",
  "tika-s0401t11:142_9": "“sutaṁ kho pana metaṁ ‘ācariyapācariyānaṁ bhāsamānānaṁ yattha mahāgandhāravijjā dharati,",
  "tika-s0401t11:142_10": "tattha cūḷagandhāravijjā na sampajjatī’ti.",
  "tika-s0401t11:142_11": "Samaṇassa pana gotamassa āgatakālato paṭṭhāya nāyaṁ mama vijjā sampajjati,",
  "tika-s0401t11:142_12": "nissaṁsayaṁ samaṇo gotamo mahāgandhāravijjaṁ jānāti,",
  "tika-s0401t11:142_13": "yannūnāhaṁ taṁ payirupāsitvā tassa santike vijjaṁ pariyāpuṇeyya”nti.",
  "tika-s0401t11:142_14": "So bhagavantaṁ upasaṅkamitvā etadavoca – “ahaṁ,",
  "tika-s0401t11:142_15": "mahāsamaṇa,",
  "tika-s0401t11:142_16": "tava santike ekaṁ vijjaṁ pariyāpuṇitukāmo,",
  "tika-s0401t11:142_17": "okāsaṁ me karohī”ti.",
  "tika-s0401t11:142_18": "Bhagavā “tena hi pabbajā”ti āha.",
  "tika-s0401t11:142_19": "So “vijjāya parikammaṁ pabbajjā”ti maññamāno pabbajīti.",
  "tika-s0401t11:142_20": "Paravambhanavasenāti paresaṁ garahanavasena.",
  "tika-s0401t11:143_0": "Akakkasanti apharusaṁ.",
  "tika-s0401t11:143_1": "Viññāpaninti atthaviññāpaniṁ.",
  "tika-s0401t11:143_2": "Saccanti bhūtatthaṁ.",
  "tika-s0401t11:143_3": "Nābhisajeti yāya girāya aññaṁ kujjhāpanavasena na lagāpeyya,",
  "tika-s0401t11:143_4": "khīṇāsavo nāma evarūpameva giraṁ na bhāseyya,",
  "tika-s0401t11:143_5": "tasmā tamahaṁ brūmi brāhmaṇaṁ vadāmīti attho.",
  "tika-s0401t11:144_0": "Anuvicinitvāti anuvicāretvā. Caṇḍikataṁ gacchantanti sīghagatiyā gacchantaṁ.",
  "tika-s0401t11:145_0": "Bāhiyadārucīriyattheravatthu",
  "tika-s0401t11:146_0": "216.",
  "tika-s0401t11:146_1": "Aṭṭhame ekarattivāsena gantvāti devatānubhāvena gantvā.",
  "tika-s0401t11:146_2": "“Buddhānubhāvenā”tipi vadanti.",
  "tika-s0401t11:146_3": "Evaṁ gato ca vihāraṁ pavisitvā sambahule bhikkhū bhuttapātarāse kāyālasiyavimocanatthāya abbhokāse caṅkamante disvā “kahaṁ etarahi satthā”ti pucchi.",
  "tika-s0401t11:146_4": "Bhikkhū “sāvatthiyaṁ piṇḍāya paviṭṭho”ti vatvā taṁ pucchiṁsu –",
  "tika-s0401t11:146_5": "“tvaṁ pana kuto āgato”ti?",
  "tika-s0401t11:146_6": "Suppārakā āgatomhīti.",
  "tika-s0401t11:146_7": "Kadā nikkhantosīti?",
  "tika-s0401t11:146_8": "Hiyyo sāyaṁ nikkhantomhīti.",
  "tika-s0401t11:146_9": "Dūrato āgato,",
  "tika-s0401t11:146_10": "tava pāde dhovitvā telena makkhetvā thokaṁ vissamāhi,",
  "tika-s0401t11:146_11": "āgatakāle satthāraṁ dakkhissatīti. Ahaṁ, bhante,",
  "tika-s0401t11:146_12": "satthu vā attano vā jīvitantarāyaṁ na jānāmi,",
  "tika-s0401t11:146_13": "ekarattenevamhi katthaci aṭṭhatvā anisīditvā vīsayojanasatikaṁ maggaṁ āgato,",
  "tika-s0401t11:146_14": "satthāraṁ passitvāva vissamissāmīti.",
  "tika-s0401t11:146_15": "So evaṁ vatvā taramānarūpo sāvatthiṁ pavisitvā bhagavantaṁ anopamāya buddhasiriyā piṇḍāya carantaṁ disvā",
  "tika-s0401t11:146_16": "“cirassaṁ vata me diṭṭho sammāsambuddho”ti diṭṭhaṭṭhānato paṭṭhāya oṇatasarīro gantvā antaravīthiyameva",
  "tika-s0401t11:146_17": "pañcapatiṭṭhitena vanditvā gopphakesu daḷhaṁ gahetvā evamāha –",
  "tika-s0401t11:146_18": "“desetu me, bhante,",
  "tika-s0401t11:146_19": "bhagavā dhammaṁ,",
  "tika-s0401t11:146_20": "desetu me sugato dhammaṁ,",
  "tika-s0401t11:146_21": "yaṁ mamassa dīgharattaṁ hitāya sukhāyā”ti.",
  "tika-s0401t11:147_0": "Atha naṁ satthā “akālo kho tāva, bāhiya,",
  "tika-s0401t11:147_1": "antaragharaṁ paviṭṭhomhi piṇḍāyā”ti paṭikkhipi.",
  "tika-s0401t11:147_2": "Taṁ sutvā bāhiyo, “bhante,",
  "tika-s0401t11:147_3": "saṁsāre saṁsarantena kabaḷīkārāhāro na no laddhapubbo,",
  "tika-s0401t11:147_4": "tumhākaṁ vā mayhaṁ vā jīvitantarāyaṁ na jānāmi,",
  "tika-s0401t11:147_5": "desetha me dhamma”nti.",
  "tika-s0401t11:147_6": "Satthā dutiyampi paṭikkhipiyeva.",
  "tika-s0401t11:147_7": "Evaṁ kirassa ahosi “imassa maṁ diṭṭhakālato paṭṭhāya sakalasarīraṁ pītiyā nirantaraṁ ajjhotthaṭaṁ hoti,",
  "tika-s0401t11:147_8": "balavapītivegena dhammaṁ sutvāpi na sakkhissati paṭivijjhituṁ,",
  "tika-s0401t11:147_9": "majjhattupekkhā tāva tiṭṭhatu,",
  "tika-s0401t11:147_10": "ekaratteneva vīsayojanasataṁ maggaṁ āgatattā darathopissa balavā,",
  "tika-s0401t11:147_11": "sopi tāva paṭippassambhatū”ti.",
  "tika-s0401t11:147_12": "Tasmā dvikkhattuṁ paṭikkhipitvā tatiyaṁ yācito antaravīthiyaṁ ṭhitova “tasmātiha te, bāhiya,",
  "tika-s0401t11:147_13": "evaṁ sikkhitabbaṁ diṭṭhe diṭṭhamattaṁ bhavissatī”tiādinā nayena dhammaṁ deseti.",
  "tika-s0401t11:147_14": "Imamatthaṁ saṁkhipitvā dassento “satthāraṁ piṇḍāya paviṭṭha”ntiādimāha.",
  "tika-s0401t11:147_15": "Tattha antaraghareti antaravīthiyaṁ.",
  "tika-s0401t11:148_0": "Aparipuṇṇapattacīvaratāya pattacīvaraṁ pariyesantoti so kira vīsativassasahassāni samaṇadhammaṁ karonto",
  "tika-s0401t11:148_1": "“bhikkhunā nāma attano paccaye labhitvā aññaṁ anoloketvā sayameva bhuñjituṁ vaṭṭatī”ti ekabhikkhussapi",
  "tika-s0401t11:148_2": "pattena vā cīvarena vā saṅgahaṁ nākāsi.",
  "tika-s0401t11:148_3": "Tenassa “iddhimayapattacīvaraṁ na uppajjissatī”ti ñatvā ehibhikkhubhāvena pabbajjaṁ na adāsi.",
  "tika-s0401t11:148_4": "Tāvadeva ca pabbajjaṁ yācito “paripuṇṇaṁ te pattacīvara”nti pucchitvā “aparipuṇṇa”nti vutte “tena hi pattacīvaraṁ pariyesāhī”ti vatvā pakkāmi.",
  "tika-s0401t11:148_5": "Tasmā so pattacīvaraṁ pariyesanto saṅkāraṭṭhānato coḷakhaṇḍāni saṁkaḍḍhati.",
  "tika-s0401t11:149_0": "Sahassamapīti paricchedavacanaṁ.",
  "tika-s0401t11:149_1": "Ekasahassaṁ dvesahassānīti evaṁ sahassena ce paricchinnā gāthā honti,",
  "tika-s0401t11:149_2": "tā ca anatthapadasaṁhitā ākāsavaṇṇapabbatavaṇṇādīni pakāsakehi anibbānadīpakehi anatthakehi padehi saṁhitā yāva bahukā honti,",
  "tika-s0401t11:149_3": "tāva pāpikā evāti attho.",
  "tika-s0401t11:149_4": "Ekaṁ gāthāpadaṁ seyyoti “appamādo amatapadaṁ…pe…",
  "tika-s0401t11:149_5": "yathā matā”ti evarūpā ekagāthāpi seyyoti attho.",
  "tika-s0401t11:150_0": "Kumārakassapattheravatthu",
  "tika-s0401t11:151_0": "217.",
  "tika-s0401t11:151_1": "Navame ekaṁ buddhantaraṁ sampattiṁ anubhavamānoti sāvakabodhiyā niyatatāya puññasambhārassa ca sātisayattā",
  "tika-s0401t11:151_2": "vinipātaṁ agantvā ekaṁ buddhantaraṁ devesu ca manussesu ca sampattiṁ anubhavamāno.",
  "tika-s0401t11:151_3": "“Ekissā kuladārikāya kucchimhi uppanno”ti vatvā tamevassa uppannabhāvaṁ mūlato paṭṭhāya dassetuṁ –",
  "tika-s0401t11:151_4": "“sā cā”tiādi vuttaṁ.",
  "tika-s0401t11:151_5": "Tattha sāti kuladārikā. Ca-",
  "tika-s0401t11:151_6": "saddo byatirekattho.",
  "tika-s0401t11:151_7": "Tena vuccamānaṁ visesaṁ jotayati.",
  "tika-s0401t11:151_8": "Kulagharanti patikulagehaṁ.",
  "tika-s0401t11:151_9": "Gabbhanimittanti gabbhassa saṇṭhitabhāvaviggahaṁ.",
  "tika-s0401t11:151_10": "Satipi visākhāya sāvatthivāsikulapariyāpannatte tassā tattha padhānabhāvadassanatthaṁ “visākhañcā”tiādi vuttaṁ yathā “brāhmaṇā āgatā,",
  "tika-s0401t11:151_11": "vāsiṭṭhopi āgato”ti.",
  "tika-s0401t11:151_12": "Bhagavatā evaṁ gahitanāmattāti yojanā.",
  "tika-s0401t11:151_13": "Yasmā rājaputtā loke “kumārā”ti voharīyanti,",
  "tika-s0401t11:151_14": "ayañca rañño kittimaputto,",
  "tika-s0401t11:151_15": "tasmā āha –",
  "tika-s0401t11:151_16": "“rañño…pe…",
  "tika-s0401t11:151_17": "sañjāniṁsū”ti.",
  "tika-s0401t11:152_0": "Pañcadasa pañhe abhisaṅkharitvāti “bhikkhu, bhikkhu,",
  "tika-s0401t11:152_1": "ayaṁ vammiko rattiṁ dhūpāyati,",
  "tika-s0401t11:152_2": "divā pajjalatī”tiādinā vammikasutte āgatanayena pañcadasa pañhe abhisaṅkharitvā.",
  "tika-s0401t11:152_3": "Pāyāsiraññoti “natthi paraloko,",
  "tika-s0401t11:152_4": "natthi sattā opapātikā,",
  "tika-s0401t11:152_5": "natthi sukatadukkaṭānaṁ kammānaṁ phalaṁ vipāko”ti evaṁladdhikassa pāyāsirājassa.",
  "tika-s0401t11:152_6": "Rājā hi tadā anabhisitto hutvā pasenadinā kosalena dinnasetabyanagaraṁ ajjhāvasanto imaṁ diṭṭhiṁ gaṇhi.",
  "tika-s0401t11:152_7": "Pañcadasahi pañhehi paṭimaṇḍetvāti “taṁ kiṁ maññasi, rājañña,",
  "tika-s0401t11:152_8": "ime candimasūriyā imasmiṁ vā loke parasmiṁ vā devā vā te manussā”ti evamādīhi pañcadasahi pañhehi paṭimaṇḍitaṁ katvā.",
  "tika-s0401t11:152_9": "Suttanteti pāyāsisuttante.",
  "tika-s0401t11:153_0": "Mahākoṭṭhikattheravatthu",
  "tika-s0401t11:154_0": "218. Dasamaṁ uttānatthameva.",
  "tika-s0401t11:155_0": "Tatiyaetadaggavaggavaṇṇanā niṭṭhitā.",
  "tika-s0401t11:156_0": "14. Etadaggavaggo",
  "tika-s0401t11:157_0": "(14) 4. Catutthaetadaggavaggavaṇṇanā",
  "tika-s0401t11:158_0": "Ānandattheravatthu",
  "tika-s0401t11:159_0": "219- 223.",
  "tika-s0401t11:159_1": "Catutthavaggassa paṭhame heṭṭhā vuttappamāṇanti heṭṭhā koṇḍaññattherassa vatthumhi “tassa dhurapattāni navutihatthāni honti,",
  "tika-s0401t11:159_2": "kesaraṁ tiṁsahatthaṁ,",
  "tika-s0401t11:159_3": "kaṇṇikā dvādasahatthā,",
  "tika-s0401t11:159_4": "pādena patiṭṭhitaṭṭhānaṁ ekādasahattha”nti evaṁ vuttappamāṇaṁ.",
  "tika-s0401t11:159_5": "Rañño pesesīti paccantassa kupitabhāvaṁ ārocetvā pesesi.",
  "tika-s0401t11:159_6": "Theragāthāsaṁvaṇṇanāyaṁ pana “paccantassa kupitabhāvaṁ rañño anārocetvā sayameva taṁ vūpasamesi,",
  "tika-s0401t11:159_7": "taṁ sutvā rājā tuṭṭhamānaso puttaṁ pakkosāpetvā ‘varaṁ te, sumana, dammi,",
  "tika-s0401t11:159_8": "gaṇhāhī’ti āhā”ti vuttaṁ.",
  "tika-s0401t11:159_9": "Na metaṁ cittaṁ atthīti mama evarūpaṁ cittaṁ natthi.",
  "tika-s0401t11:159_10": "Avañjhanti atucchaṁ.",
  "tika-s0401t11:159_11": "Aññaṁ varehīti aññaṁ patthehi,",
  "tika-s0401t11:159_12": "aññaṁ gaṇhāhīti vuttaṁ hoti.",
  "tika-s0401t11:159_13": "Udakaṁ adhiṭṭhāyāti “udakaṁ hotū”ti adhiṭṭhahitvā.",
  "tika-s0401t11:159_14": "Gatenāti gamanena.",
  "tika-s0401t11:159_15": "Na āmisacakkhukāti cīvarādipaccayasaṅkhātaṁ āmisaṁ na olokenti.",
  "tika-s0401t11:160_0": "Vasanaṭṭhānasabhāgeyevāti vasanaṭṭhānasamīpeyeva.",
  "tika-s0401t11:160_1": "Ekantavallabhoti upaṭṭhākaṭṭhāne ekantena vallabho.",
  "tika-s0401t11:160_2": "Etassevāti etasseva bhikkhussa.",
  "tika-s0401t11:160_3": "Dvejjhakathā na hontīti dvidhābhūtakathā na honti,",
  "tika-s0401t11:160_4": "anekantikakathā na hontīti vuttaṁ hoti.",
  "tika-s0401t11:160_5": "Anibaddhāti aniyatā.",
  "tika-s0401t11:160_6": "Lohitena galantenāti itthambhūtakkhāne karaṇavacanaṁ,",
  "tika-s0401t11:160_7": "galantena lohitena yuttoti attho.",
  "tika-s0401t11:160_8": "Anvāsattoti anugato. Uṭṭhehi,",
  "tika-s0401t11:160_9": "āvuso ānanda, uṭṭhehi,",
  "tika-s0401t11:160_10": "āvuso ānandāti turite idamāmeḍitavacanaṁ.",
  "tika-s0401t11:160_11": "Duvidhena udakenāti sītudakena uṇhudakena ca.",
  "tika-s0401t11:160_12": "Tividhena dantakaṭṭhenāti khuddakaṁ mahantaṁ majjhimanti evaṁ tippakārena dantakaṭṭhena.",
  "tika-s0401t11:160_13": "Nava vāre anupariyāyatīti satthari pakkosante paṭivacanadānāya thinamiddhavinodanatthaṁ navakkhattuṁ anupariyāyati.",
  "tika-s0401t11:160_14": "Tenevāha –",
  "tika-s0401t11:160_15": "“evañhissa ahosī”tiādi.",
  "tika-s0401t11:160_16": "Sesamettha suviññeyyameva.",
  "tika-s0401t11:161_0": "Uruvelakassapattheravatthu",
  "tika-s0401t11:162_0": "224. Dutiye yaṁ vattabbaṁ, taṁ vitthārato vinayapāḷiyaṁ āgatameva.",
  "tika-s0401t11:163_0": "Kāḷudāyittheravatthu",
  "tika-s0401t11:164_0": "225. Tatiye gamanākappanti gamanākāraṁ. Sesamettha uttānameva.",
  "tika-s0401t11:165_0": "Bākulattheravatthu",
  "tika-s0401t11:166_0": "226.",
  "tika-s0401t11:166_1": "Catutthe nirābādhānanti ābādharahitānaṁ.",
  "tika-s0401t11:166_2": "Yathā “dvāvīsati dvattiṁsā”tiādimhi vattabbe “bāvīsati bāttiṁsā”tiādīni vuccanti,",
  "tika-s0401t11:166_3": "evamevaṁ dve kulāni assāti dvikulo,",
  "tika-s0401t11:166_4": "dvekuloti vā vattabbe bākuloti vuttanti āha –",
  "tika-s0401t11:166_5": "“bākuloti dvīsu kulesu vaḍḍhitattā evaṁladdhanāmo”ti.",
  "tika-s0401t11:166_6": "Upayogenāti ānubhāvena.",
  "tika-s0401t11:166_7": "Phāsukakāleti arogakāle.",
  "tika-s0401t11:166_8": "Gadduhanamattampīti goduhanamattampi kālaṁ.",
  "tika-s0401t11:166_9": "Idha pana na sakalo goduhanakkhaṇo adhippeto,",
  "tika-s0401t11:166_10": "atha kho gāviṁ thane gahetvā ekakhīrabinduduhanakālamattaṁ adhippetaṁ.",
  "tika-s0401t11:166_11": "Ārogyasālanti āturānaṁ arogabhāvakaraṇatthāya katasālaṁ.",
  "tika-s0401t11:167_0": "Nimujjanummujjanavasenāti jāṇuppamāṇe udake thokaṁyeva nimujjanummujjanavasena.",
  "tika-s0401t11:167_1": "Chaḍḍetvā palāyīti macchassa mukhasamīpeyeva chaḍḍetvā palāyi.",
  "tika-s0401t11:167_2": "Dārakassa tejenāti dārakassa puññatejena.",
  "tika-s0401t11:167_3": "Māriyamānāva marantīti daṇḍādīhi pothetvā māriyamānāva maranti,",
  "tika-s0401t11:167_4": "na jālena baddhatāmattena amāriyamānā.",
  "tika-s0401t11:167_5": "Nīhaṭamattova matoti nīhaṭakkhaṇeyeva mato.",
  "tika-s0401t11:167_6": "Tenassa māraṇatthaṁ upakkamo na kato,",
  "tika-s0401t11:167_7": "yena upakkamena dārakassa ābādho siyā.",
  "tika-s0401t11:167_8": "Tanti macchaṁ.",
  "tika-s0401t11:167_9": "Sakalamevāti avikalameva paripuṇṇāvayavameva.",
  "tika-s0401t11:167_10": "Na keḷāyatīti na nandati,",
  "tika-s0401t11:167_11": "kismiñci na maññati.",
  "tika-s0401t11:167_12": "Piṭṭhito phālentīti dārakassa puññatejena piṭṭhito phālentī.",
  "tika-s0401t11:167_13": "Bheriṁ carāpetvāti “puttaṁ labhi”nti ugghosanavasena bheriṁ carāpetvā.",
  "tika-s0401t11:167_14": "Pakatiṁ ācikkhīti attano puttabhāvaṁ kathesi.",
  "tika-s0401t11:167_15": "Kucchiyā dhāritattā amātā kātuṁ na sakkāti jananībhāvato amātā kātuṁ na sakkā.",
  "tika-s0401t11:167_16": "Macchaṁ gaṇhantāpīti macchaṁ vikkiṇitvā gaṇhantāpi.",
  "tika-s0401t11:167_17": "Tathā gaṇhantā ca tappariyāpannaṁ sabbaṁ gaṇhanti nāmāti āha –",
  "tika-s0401t11:167_18": "“vakkayakanādīni bahi katvā gaṇhantā nāma natthī”ti.",
  "tika-s0401t11:167_19": "Ayampi amātā kātuṁ na sakkāti dinnaputtabhāvato na sakkā.",
  "tika-s0401t11:168_0": "Sobhitattheravatthu",
  "tika-s0401t11:169_0": "227. Pañcamaṁ uttānatthameva.",
  "tika-s0401t11:170_0": "Upālittheravatthu",
  "tika-s0401t11:171_0": "228.",
  "tika-s0401t11:171_1": "Chaṭṭhe bhārukacchakavatthunti aññataro kira bhārukacchadesavāsī bhikkhu supinante purāṇadutiyikāya methunaṁ",
  "tika-s0401t11:171_2": "dhammaṁ paṭisevitvā “assamaṇo ahaṁ vibbhamissāmī”ti bhārukacchaṁ gacchanto antarāmagge āyasmantaṁ upāliṁ",
  "tika-s0401t11:171_3": "passitvā etamatthaṁ ārocesi.",
  "tika-s0401t11:171_4": "Āyasmā upāli, evamāha –",
  "tika-s0401t11:171_5": "“anāpatti, āvuso,",
  "tika-s0401t11:171_6": "supinantenā”ti.",
  "tika-s0401t11:171_7": "Yasmā supinante avisayattā evaṁ hoti.",
  "tika-s0401t11:171_8": "Tasmā upālitthero bhagavatā avinicchitapubbampi imaṁ vatthuṁ nayaggāhena evaṁ vinicchini.",
  "tika-s0401t11:171_9": "Gahapatino dve dārakā honti putto ca bhāgineyyo ca.",
  "tika-s0401t11:171_10": "Atha so gahapati gilāno hutvā āyasmantaṁ ajjukaṁ etadavoca – “imaṁ, bhante,",
  "tika-s0401t11:171_11": "okāsaṁ yo imesaṁ dārakānaṁ saddho hoti pasanno,",
  "tika-s0401t11:171_12": "tassa ācikkheyyāsī”ti.",
  "tika-s0401t11:171_13": "Tena ca samayena tassa ca gahapatino bhāgineyyo saddho hoti pasanno.",
  "tika-s0401t11:171_14": "Athāyasmā ajjuko taṁ okāsaṁ tassa dārakassa ācikkhi.",
  "tika-s0401t11:171_15": "So tena sāpateyyena kuṭumbañca saṇṭhapesi,",
  "tika-s0401t11:171_16": "dānañca paṭṭhapesi.",
  "tika-s0401t11:171_17": "Atha tassa gahapatino putto āyasmantaṁ ānandaṁ etadavoca –",
  "tika-s0401t11:171_18": "“ko nu kho,",
  "tika-s0401t11:171_19": "bhante ānanda,",
  "tika-s0401t11:171_20": "pituno dāyajjo putto vā bhāgineyyo vā”ti.",
  "tika-s0401t11:171_21": "Putto kho, āvuso,",
  "tika-s0401t11:171_22": "pituno dāyajjoti. Āyasmā, bhante,",
  "tika-s0401t11:171_23": "ayyo ajjuko amhākaṁ sāpateyyaṁ amhākaṁ methunakassa ācikkhīti. Assamaṇo, āvuso,",
  "tika-s0401t11:171_24": "so ajjukoti.",
  "tika-s0401t11:171_25": "Athāyasmā ajjuko āyasmantaṁ ānandaṁ etadavoca – “dehi me,",
  "tika-s0401t11:171_26": "āvuso ānanda,",
  "tika-s0401t11:171_27": "vinicchaya”nti.",
  "tika-s0401t11:171_28": "Te ubhopi upālittherassa santikaṁ agamaṁsu.",
  "tika-s0401t11:171_29": "Athāyasmā upāli,",
  "tika-s0401t11:171_30": "āyasmantaṁ ānandaṁ etadavoca –",
  "tika-s0401t11:171_31": "“yo nu kho,",
  "tika-s0401t11:171_32": "āvuso ānanda,",
  "tika-s0401t11:171_33": "sāmikena ‘imaṁ okāsaṁ itthannāmassa ācikkhā’ti vutto,",
  "tika-s0401t11:171_34": "tassa ācikkhati,",
  "tika-s0401t11:171_35": "kiṁ so āpajjatī”ti? Na, bhante,",
  "tika-s0401t11:171_36": "kiñci āpajjati antamaso dukkaṭamatthampīti. Ayaṁ, āvuso,",
  "tika-s0401t11:171_37": "āyasmā ajjuko sāmikena “imaṁ okāsaṁ itthannāmassa ācikkhā”ti vutto tassa ācikkhati, anāpatti, āvuso,",
  "tika-s0401t11:171_38": "āyasmato ajjukassāti.",
  "tika-s0401t11:171_39": "Bhagavā taṁ sutvā “sukathitaṁ,",
  "tika-s0401t11:171_40": "bhikkhave,",
  "tika-s0401t11:171_41": "upālinā”ti vatvā sādhukāramadāsi,",
  "tika-s0401t11:171_42": "taṁ sandhāyetaṁ vuttaṁ.",
  "tika-s0401t11:171_43": "Kumārakassapavatthu pana heṭṭhā āgatameva.",
  "tika-s0401t11:172_0": "Channaṁ khattiyānanti bhaddiyo sakyarājā anuruddho ānando bhagu kimilo devadattoti imesaṁ channaṁ khattiyānaṁ.",
  "tika-s0401t11:172_1": "Pasādhakoti maṇḍayitā.",
  "tika-s0401t11:172_2": "Pāḷiyanti saṅghabhedakkhandhakapāḷiyanti.",
  "tika-s0401t11:173_0": "Nandakattheravatthu",
  "tika-s0401t11:174_0": "229. Sattame ekasamodhāneti ekasmiṁ samodhāne, ekasmiṁ sannipāteti attho. Sesaṁ suviññeyyameva.",
  "tika-s0401t11:175_0": "Nandattheravatthu",
  "tika-s0401t11:176_0": "230.",
  "tika-s0401t11:176_1": "Aṭṭhame na taṁ catusampajaññavasena aparicchinditvā oloketīti sātthakasappāyagocaraasammohasampajaññasaṅkhātānaṁ",
  "tika-s0401t11:176_2": "catunnaṁ sampajaññānaṁ vasena aparicchinditvā taṁ disaṁ na oloketi.",
  "tika-s0401t11:176_3": "So hi āyasmā “yamevāhaṁ indriyesu aguttadvārataṁ nissāya sāsane anabhiratiādivippakārappatto,",
  "tika-s0401t11:176_4": "tameva suṭṭhu niggahessāmī”ti ussāhajāto balavahirottappo,",
  "tika-s0401t11:176_5": "tattha ca katādhikārattā indriyasaṁvaro ukkaṁsapāramippatto catusampajaññaṁ amuñcitvāva sabbadisaṁ āloketi.",
  "tika-s0401t11:176_6": "Vuttañcetaṁ bhagavatā –",
  "tika-s0401t11:177_0": "“Sace,",
  "tika-s0401t11:177_1": "bhikkhave,",
  "tika-s0401t11:177_2": "nandassa puratthimā disā āloketabbā hoti,",
  "tika-s0401t11:177_3": "sabbaṁ cetaso samannāharitvā nando puratthimaṁ disaṁ āloketi ‘evaṁ me puratthimaṁ disaṁ ālokayato nābhijjhādomanassā",
  "tika-s0401t11:177_4": "pāpakā akusalā dhammā anvāsavissantī’ti.",
  "tika-s0401t11:177_5": "Itiha tattha sampajāno hoti. Sace,",
  "tika-s0401t11:177_6": "bhikkhave,",
  "tika-s0401t11:177_7": "nandassa pacchimā disā,",
  "tika-s0401t11:177_8": "uttarā disā,",
  "tika-s0401t11:177_9": "dakkhiṇā disā, uddhaṁ, adho,",
  "tika-s0401t11:177_10": "anudisā anuviloketabbā hoti,",
  "tika-s0401t11:177_11": "sabbaṁ cetaso samannāharitvā nando anudisaṁ anuviloketi ‘evaṁ me anudisaṁ anuvilokayato…pe…",
  "tika-s0401t11:177_12": "sampajāno hotī”’ti.",
  "tika-s0401t11:178_0": "Abhisekagehapavesanaāvāhamaṅgalesuvattamānesūti idha tīṇi maṅgalāni vuttāni,",
  "tika-s0401t11:178_1": "vinayaṭṭhakathāyaṁ pana “taṁ divasameva nandakumārassa kesavissajjanaṁ,",
  "tika-s0401t11:178_2": "paṭṭabandho,",
  "tika-s0401t11:178_3": "gharamaṅgalaṁ,",
  "tika-s0401t11:178_4": "chattamaṅgalaṁ,",
  "tika-s0401t11:178_5": "āvāhamaṅgalanti pañca maṅgalāni hontī”ti vuttaṁ.",
  "tika-s0401t11:178_6": "Tattha kulamariyādavasena kesoropanaṁ kesavissajjanaṁ.",
  "tika-s0401t11:178_7": "Yuvarājapaṭṭabandhanaṁ paṭṭabandho.",
  "tika-s0401t11:178_8": "Abhinavagharappavesanamaho gharamaṅgalaṁ.",
  "tika-s0401t11:178_9": "Vivāhakaraṇamaho āvāhamaṅgalaṁ.",
  "tika-s0401t11:178_10": "Yuvarājachattamaho chattamaṅgalaṁ.",
  "tika-s0401t11:179_0": "Nandakumāraṁ abhisekamaṅgalaṁ na tathā pīḷesi,",
  "tika-s0401t11:179_1": "yathā janapadakalyāṇiyā vuttavacananti ajjhāharitabbaṁ.",
  "tika-s0401t11:179_2": "Tadeva pana vacanaṁ sarūpato dassetuṁ –",
  "tika-s0401t11:179_3": "“pattaṁ ādāya gamanakāle”tiādi vuttaṁ.",
  "tika-s0401t11:179_4": "Janapadakalyāṇīti janapadamhi kalyāṇī uttamā cha sarīradosarahitā pañca kalyāṇasamannāgatā.",
  "tika-s0401t11:179_5": "Sā hi yasmā nātidīghā nātirassā nātikisā nātithūlā nātikāḷī nāccodātāti atikkantā mānusavaṇṇaṁ,",
  "tika-s0401t11:179_6": "asampattā dibbavaṇṇaṁ,",
  "tika-s0401t11:179_7": "tasmā cha sarīradosarahitā.",
  "tika-s0401t11:179_8": "Chavikalyāṇaṁ maṁsakalyāṇaṁ nhārukalyāṇaṁ aṭṭhikalyāṇaṁ vayakalyāṇanti imehi pana kalyāṇehi samannāgatattā pañca kalyāṇasamannāgatā nāma.",
  "tika-s0401t11:179_9": "Tassā hi āgantukobhāsakiccaṁ natthi,",
  "tika-s0401t11:179_10": "attano sarīrobhāseneva dvādasahatthe ṭhāne ālokaṁ karoti,",
  "tika-s0401t11:179_11": "piyaṅgusāmā vā hoti suvaṇṇasāmā vā,",
  "tika-s0401t11:179_12": "ayamassā chavikalyāṇatā.",
  "tika-s0401t11:179_13": "Cattāro panassā hatthapādā mukhapariyosānañca lākhārasaparikammakataṁ viya rattapavāḷarattakambalasadisaṁ hoti,",
  "tika-s0401t11:179_14": "ayamassā maṁsakalyāṇatā.",
  "tika-s0401t11:179_15": "Vīsati pana nakhapattāni maṁsato amuttaṭṭhāne lākhārasapūritāni viya,",
  "tika-s0401t11:179_16": "muttaṭṭhāne khīradhārāsadisāni honti,",
  "tika-s0401t11:179_17": "ayamassā nhārukalyāṇatā.",
  "tika-s0401t11:179_18": "Dvattiṁsa dantā suphusitā sudhotavajirapanti viya khāyanti,",
  "tika-s0401t11:179_19": "ayamassā aṭṭhikalyāṇatā.",
  "tika-s0401t11:179_20": "Vīsaṁvassasatikāpi samānā soḷasavassuddesikā viya hoti nippalitena,",
  "tika-s0401t11:179_21": "ayamassā vayakalyāṇatā.",
  "tika-s0401t11:179_22": "Iti imehi pañcahi kalyāṇehi samannāgatattā “janapadakalyāṇī”ti vuccati.",
  "tika-s0401t11:179_23": "Tuvaṭanti sīghaṁ.",
  "tika-s0401t11:180_0": "Imasmiṁ ṭhāne nivattessati,",
  "tika-s0401t11:180_1": "imasmiṁ ṭhāne nivattessatīti cintentamevāti so kira tathāgate gāravavasena “pattaṁ vo, bhante,",
  "tika-s0401t11:180_2": "gaṇhathā”ti vattuṁ avisahanto evaṁ cintesi –",
  "tika-s0401t11:180_3": "“sopānasīse pattaṁ gaṇhissatī”ti.",
  "tika-s0401t11:180_4": "Satthā tasmimpi ṭhāne na gaṇhi.",
  "tika-s0401t11:180_5": "Itaro “sopānapādamūle gaṇhissatī”ti cintesi.",
  "tika-s0401t11:180_6": "Satthā tatthāpi na gaṇhi.",
  "tika-s0401t11:180_7": "Itaro “rājaṅgaṇe gaṇhissatī”ti cintesi.",
  "tika-s0401t11:180_8": "Satthā tatthāpi na gaṇhi.",
  "tika-s0401t11:180_9": "Evaṁ “idha gaṇhissati,",
  "tika-s0401t11:180_10": "ettha gaṇhissatī”ti cintentameva satthā vihāraṁ netvā pabbājesi.",
  "tika-s0401t11:181_0": "Mahākappinattheravatthu",
  "tika-s0401t11:182_0": "231.",
  "tika-s0401t11:182_1": "Navame sutavittakoti dhammassavanapiyo.",
  "tika-s0401t11:182_2": "Paṭihārakassāti dovārikassa.",
  "tika-s0401t11:182_3": "Saccakārenāti saccakiriyāya.",
  "tika-s0401t11:182_4": "Satthā “uppalavaṇṇā āgacchatū”ti cintesi.",
  "tika-s0401t11:182_5": "Therī āgantvā sabbā pabbājetvā bhikkhunīupassayaṁ gatāti idaṁ aṅguttarabhāṇakānaṁ kathāmaggaṁ dassentena vuttaṁ.",
  "tika-s0401t11:182_6": "Teneva dhammapadaṭṭhakathāyaṁ vuttaṁ –",
  "tika-s0401t11:183_0": "“Tā satthāraṁ vanditvā ekamantaṁ ṭhitā pabbajjaṁ yāciṁsu.",
  "tika-s0401t11:183_1": "Evaṁ kira vutte satthā uppalavaṇṇāya āgamanaṁ cintesīti ekacce vadanti.",
  "tika-s0401t11:183_2": "Satthā pana tā upāsikāyo āha –",
  "tika-s0401t11:183_3": "‘sāvatthiṁ gantvā bhikkhunīupassaye pabbājethā’ti.",
  "tika-s0401t11:183_4": "Tā anupubbena janapadacārikaṁ caramānā antarāmagge mahājanena abhihaṭasakkārasammānā padasāva vīsayojanasatikaṁ",
  "tika-s0401t11:183_5": "maggaṁ gantvā bhikkhunīupassaye pabbajitvā arahattaṁ pāpuṇiṁsū”ti.",
  "tika-s0401t11:184_0": "Dhammapītīti dhammapāyako,",
  "tika-s0401t11:184_1": "dhammaṁ pivantoti attho.",
  "tika-s0401t11:184_2": "Dhammo ca nāmesa na sakkā bhājanena yāguādīni viya pātuṁ,",
  "tika-s0401t11:184_3": "navavidhaṁ pana lokuttaradhammaṁ nāmakāyena phusanto ārammaṇato sacchikaronto pariññābhisamayādīhi dukkhādīni",
  "tika-s0401t11:184_4": "ariyasaccāni paṭivijjhanto dhammaṁ pivati nāma.",
  "tika-s0401t11:184_5": "Sukhaṁ setīti desanāmattametaṁ,",
  "tika-s0401t11:184_6": "catūhipi iriyāpathehi sukhaṁ viharatīti attho.",
  "tika-s0401t11:184_7": "Vippasannenāti anāvilena nirupakkilesena.",
  "tika-s0401t11:184_8": "Ariyappavediteti buddhādīhi ariyehi pavedite satipaṭṭhānādibhede bodhipakkhiyadhamme.",
  "tika-s0401t11:184_9": "Sadā ramatīti evarūpo dhammapīti vippasannena cetasā viharanto paṇḍiccena samannāgato sadā ramati abhiramati.",
  "tika-s0401t11:184_10": "Bāhitapāpattā “brāhmaṇā”ti theraṁ ālapati.",
  "tika-s0401t11:185_0": "Sāgatattheravatthu",
  "tika-s0401t11:186_0": "232.",
  "tika-s0401t11:186_1": "Dasame chabbaggiyānaṁ vacanenāti kosambikā kira upāsakā āyasmantaṁ sāgataṁ upasaṅkamitvā abhivādetvā ekamantaṁ ṭhitā evamāhaṁsu – “kiṁ, bhante,",
  "tika-s0401t11:186_2": "ayyānaṁ dullabhañca manāpañca,",
  "tika-s0401t11:186_3": "kiṁ paṭiyādemā”ti?",
  "tika-s0401t11:186_4": "Evaṁ vutte chabbaggiyā bhikkhū kosambike upāsake etadavocuṁ –",
  "tika-s0401t11:186_5": "“atthāvuso kāpotikā,",
  "tika-s0401t11:186_6": "nāma pasannā bhikkhūnaṁ dullabhā ca manāpā ca,",
  "tika-s0401t11:186_7": "taṁ paṭiyādethā”ti.",
  "tika-s0401t11:186_8": "Atha kosambikā upāsakā ghare ghare kāpotikaṁ pasannaṁ paṭiyādetvā āyasmantaṁ sāgataṁ piṇḍāya carantaṁ disvā etadavocuṁ – “pivatu, bhante,",
  "tika-s0401t11:186_9": "ayyo sāgato kāpotikaṁ pasannaṁ, pivatu, bhante,",
  "tika-s0401t11:186_10": "ayyo sāgato kāpotikaṁ pasanna”nti.",
  "tika-s0401t11:186_11": "Athāyasmā sāgato ghare ghare kāpotikaṁ pasannaṁ pivitvā nagaramhā nikkhamanto nagaradvāre pati.",
  "tika-s0401t11:186_12": "Tena vuttaṁ –",
  "tika-s0401t11:186_13": "“chabbaggiyānaṁ vacanena sabbagehesu kāpotikaṁ pasannaṁ paṭiyādetvā”tiādi.",
  "tika-s0401t11:186_14": "Tattha kāpotikā nāma kapotapādasamānavaṇṇā rattobhāsā.",
  "tika-s0401t11:186_15": "Pasannāti surāmaṇḍassetaṁ adhivacanaṁ.",
  "tika-s0401t11:186_16": "Vinaye samuṭṭhitanti surāpānasikkhāpade āgataṁ.",
  "tika-s0401t11:187_0": "Rādhattheravatthu",
  "tika-s0401t11:188_0": "233.",
  "tika-s0401t11:188_1": "Ekādasame satthā sāriputtattherassa saññaṁ adāsīti brāhmaṇaṁ pabbājetuṁ saññaṁ adāsi,",
  "tika-s0401t11:188_2": "āṇāpesīti vuttaṁ hoti.",
  "tika-s0401t11:188_3": "Bhagavā kira taṁ brāhmaṇaṁ pabbajjaṁ alabhitvā kisaṁ lūkhaṁ dubbaṇṇaṁ uppaṇḍuppaṇḍukajātaṁ disvā bhikkhū āmantesi – “ko,",
  "tika-s0401t11:188_4": "bhikkhave,",
  "tika-s0401t11:188_5": "tassa brāhmaṇassa adhikāraṁ saratī”ti.",
  "tika-s0401t11:188_6": "Evaṁ vutte āyasmā sāriputto bhagavantaṁ etadavoca –",
  "tika-s0401t11:188_7": "“ahaṁ kho, bhante,",
  "tika-s0401t11:188_8": "tassa brāhmaṇassa adhikāraṁ sarāmī”ti.",
  "tika-s0401t11:188_9": "Kiṁ pana tvaṁ,",
  "tika-s0401t11:188_10": "sāriputta,",
  "tika-s0401t11:188_11": "brāhmaṇassa adhikāraṁ sarasīti. Idha me, bhante,",
  "tika-s0401t11:188_12": "so brāhmaṇo rājagahe piṇḍāya carantassa kaṭacchubhikkhaṁ dāpesi,",
  "tika-s0401t11:188_13": "imaṁ kho ahaṁ, bhante,",
  "tika-s0401t11:188_14": "tassa brāhmaṇassa adhikāraṁ sarāmī”ti.",
  "tika-s0401t11:188_15": "Sādhu sādhu,",
  "tika-s0401t11:188_16": "sāriputta.",
  "tika-s0401t11:188_17": "Kataññuno hi,",
  "tika-s0401t11:188_18": "sāriputta,",
  "tika-s0401t11:188_19": "sappurisā katavedino,",
  "tika-s0401t11:188_20": "tena hi tvaṁ,",
  "tika-s0401t11:188_21": "sāriputta,",
  "tika-s0401t11:188_22": "taṁ brāhmaṇaṁ pabbājehi upasampādehīti.",
  "tika-s0401t11:188_23": "Aṭṭhuppattiyaṁ āgatoti alīnacittajātakassa aṭṭhuppattiyaṁ āgato.",
  "tika-s0401t11:189_0": "Nidhīnanti tattha tattha nidahitvā ṭhapitānaṁ hiraññasuvaṇṇādipūrānaṁ nidhikumbhīnaṁ.",
  "tika-s0401t11:189_1": "Pavattāranti kicchajīvike duggatamanusse anukampaṁ katvā “ehi,",
  "tika-s0401t11:189_2": "te sukhena jīvanupāyaṁ dassessāmī”ti nidhiṭṭhānaṁ netvā hatthaṁ pasāretvā “imaṁ gahetvā sukhaṁ jīvā”ti ācikkhitāraṁ viya.",
  "tika-s0401t11:189_3": "Vajjadassinanti dve vajjadassino “iminā naṁ asāruppena vā khalitena vā saṅghamajjhe niggaṇhissāmī”ti randhagavesako ca,",
  "tika-s0401t11:189_4": "anaññātaṁ ñāpanatthāya ñātaṁ anuggaṇhanatthāya sīlādīnamassa vuddhikāmatāya taṁ taṁ vajjaṁ olokanena ullumpanasabhāvasaṇṭhito ca.",
  "tika-s0401t11:189_5": "Ayaṁ idha adhippeto.",
  "tika-s0401t11:189_6": "Yathā hi duggatamanusso “imaṁ gaṇhāhī”ti tajjetvāpi pothetvāpi nidhiṁ dassente kopaṁ na karoti,",
  "tika-s0401t11:189_7": "pamuditova hoti,",
  "tika-s0401t11:189_8": "evamevaṁ evarūpe puggale asāruppaṁ vā khalitaṁ vā disvā ācikkhante kopo na kātabbo,",
  "tika-s0401t11:189_9": "tuṭṭheneva bhavitabbaṁ. “Bhante,",
  "tika-s0401t11:189_10": "mahantaṁ vo kammaṁ kataṁ mayhaṁ ācariyupajjhāyaṭṭhāne ṭhatvā ovadantehi,",
  "tika-s0401t11:189_11": "punapi maṁ vadeyyāthā”ti pavāretabbameva.",
  "tika-s0401t11:190_0": "Niggayhavādinti ekacco hi saddhivihārikādīnaṁ asāruppaṁ vā khalitaṁ vā disvā “ayaṁ me mukhodakadānādīhi sakkaccaṁ upaṭṭhahati,",
  "tika-s0401t11:190_1": "sace naṁ vakkhāmi,",
  "tika-s0401t11:190_2": "na maṁ upaṭṭhahissati,",
  "tika-s0401t11:190_3": "evaṁ me parihāni bhavissatī”ti taṁ vattuṁ avisahanto na niggayhavādī nāma hoti,",
  "tika-s0401t11:190_4": "so imasmiṁ sāsane kacavaraṁ ākirati.",
  "tika-s0401t11:190_5": "Yo pana tathārūpaṁ vajjaṁ disvā vajjānurūpaṁ tajjento paṇāmento daṇḍakammaṁ karonto vihārā nīharanto sikkhāpeti,",
  "tika-s0401t11:190_6": "ayaṁ niggayhavādī nāma seyyathāpi,",
  "tika-s0401t11:190_7": "sammāsambuddho.",
  "tika-s0401t11:190_8": "Vuttañhetaṁ –",
  "tika-s0401t11:190_9": "“niggayha niggayhāhaṁ, ānanda, vakkhāmi,",
  "tika-s0401t11:190_10": "pavayha pavayha, ānanda, vakkhāmi, yo sāro,",
  "tika-s0401t11:190_11": "so ṭhassatī”ti.",
  "tika-s0401t11:190_12": "Medhāvinti dhammojapaññāya samannāgataṁ.",
  "tika-s0401t11:190_13": "Tādisanti evarūpaṁ paṇḍitaṁ bhajeyya payirupāseyya.",
  "tika-s0401t11:190_14": "Tādisañhi ācariyaṁ bhajamānassa antevāsikassa seyyo hoti na pāpiyo,",
  "tika-s0401t11:190_15": "vaḍḍhiyeva hoti,",
  "tika-s0401t11:190_16": "no parihānīti.",
  "tika-s0401t11:191_0": "Mogharājattheravatthu",
  "tika-s0401t11:192_0": "234.",
  "tika-s0401t11:192_1": "Dvādasame kaṭṭhavāhananagareti kaṭṭhavāhanena gahitattā evaṁladdhanāmake nagare.",
  "tika-s0401t11:192_2": "Atīte kira bārāṇasivāsī eko rukkhavaḍḍhakī sake ācariyake adutiyo.",
  "tika-s0401t11:192_3": "Tassa soḷasa sissā ekamekassa sahassaṁ antevāsikā.",
  "tika-s0401t11:192_4": "Evaṁ te sattarasādhikā soḷasa sahassā ācariyantevāsikā sabbepi bārāṇasiṁ upanissāya jīvikaṁ kappentā",
  "tika-s0401t11:192_5": "pabbatasamīpaṁ gantvā rukkhe gahetvā tattheva nānāpāsādavikatiyo niṭṭhāpetvā kullaṁ bandhitvā gaṅgāya",
  "tika-s0401t11:192_6": "bārāṇasiṁ ānetvā sace rājā atthiko hoti,",
  "tika-s0401t11:192_7": "rañño ekabhūmakaṁ vā sattabhūmakaṁ vā pāsādaṁ yojetvā denti. No ce,",
  "tika-s0401t11:192_8": "aññesampi vikkiṇitvā puttadāraṁ posenti.",
  "tika-s0401t11:192_9": "Atha nesaṁ ekadivasaṁ ācariyo “na sakkā vaḍḍhakikammena niccaṁ jīvituṁ,",
  "tika-s0401t11:192_10": "dukkarañhi jarākāle etaṁ kamma”nti cintetvā antevāsike āmantesi – “tātā,",
  "tika-s0401t11:192_11": "udumbarādayo appasārarukkhe ānethā”ti.",
  "tika-s0401t11:192_12": "Te “sādhū”ti paṭissuṇitvā ānayiṁsu.",
  "tika-s0401t11:192_13": "So tehi kaṭṭhasakuṇaṁ katvā tassabbhantaraṁ pavisitvā vātena yantaṁ pūresi.",
  "tika-s0401t11:192_14": "Kaṭṭhasakuṇo suvaṇṇahaṁsarājā viya ākāse laṅghitvā vanassa upari caritvā antevāsīnaṁ purato oruhi.",
  "tika-s0401t11:193_0": "Athācariyo sisse āha –",
  "tika-s0401t11:193_1": "“tātā īdisāni kaṭṭhavāhanāni katvā sakkā sakalajambudīpe rajje gahetuṁ,",
  "tika-s0401t11:193_2": "tumhepi tātā etāni karotha,",
  "tika-s0401t11:193_3": "rajjaṁ gahetvā jīvissāma,",
  "tika-s0401t11:193_4": "dukkaraṁ vaḍḍhakisippena jīvitu”nti.",
  "tika-s0401t11:193_5": "Te tathā katvā ācariyassa paṭivedesuṁ.",
  "tika-s0401t11:193_6": "Tato ne ācariyo āha –",
  "tika-s0401t11:193_7": "“katamaṁ tātā rajjaṁ gaṇhāmā”ti?",
  "tika-s0401t11:193_8": "Bārāṇasirajjaṁ ācariyāti.",
  "tika-s0401t11:193_9": "Alaṁ tātā,",
  "tika-s0401t11:193_10": "mā etaṁ rucittha,",
  "tika-s0401t11:193_11": "mayañhi taṁ gahetvāpi “vaḍḍhakirājā,",
  "tika-s0401t11:193_12": "vaḍḍhakiyuvarājā”ti vaḍḍhakivādā na muccissāma,",
  "tika-s0401t11:193_13": "mahanto jambudīpo,",
  "tika-s0401t11:193_14": "aññattha gacchāmāti.",
  "tika-s0401t11:193_15": "Tato saputtadārakā kaṭṭhavāhanāni abhiruhitvā sajjāvudhā hutvā himavantābhimukhā gantvā himavati aññataraṁ",
  "tika-s0401t11:193_16": "nagaraṁ pavisitvā rañño nivesaneyeva paccuṭṭhaṁsu.",
  "tika-s0401t11:193_17": "Te tattha rajjaṁ gahetvā ācariyaṁ rajje abhisiñciṁsu.",
  "tika-s0401t11:193_18": "So “kaṭṭhavāhano rājā”ti pākaṭo ahosi,",
  "tika-s0401t11:193_19": "taṁ nagaraṁ tena gahitattā “kaṭṭhavāhananagara”nteva nāmaṁ labhi.",
  "tika-s0401t11:194_0": "Tapacāranti tapacaraṇaṁ.",
  "tika-s0401t11:194_1": "Pāsāṇacetiye piṭṭhipāsāṇe nisīdīti pāsāṇakacetiyanti laddhavohāre piṭṭhipāsāṇe sakkena māpite mahāmaṇḍape nisīdi.",
  "tika-s0401t11:194_2": "Tattha kira mahato pāsāṇassa upari pubbe devaṭṭhānaṁ ahosi,",
  "tika-s0401t11:194_3": "uppanne pana bhagavati vihāro jāto,",
  "tika-s0401t11:194_4": "so teneva purimavohārena “pāsāṇacetiya”nti vuccati.",
  "tika-s0401t11:195_0": "Tenapucchite dutiyo hutvā satthāraṁ pañhaṁ pucchīti –",
  "tika-s0401t11:196_0": "“Muddhaṁ muddhādhipātañca, bāvarī paripucchati;",
  "tika-s0401t11:197_0": "Taṁ byākarohi bhagavā, kaṅkhaṁ vinaya no ise”ti. –",
  "tika-s0401t11:198_0": "Evaṁ tena pañhe pucchite bhagavatā ca –",
  "tika-s0401t11:199_0": "“Avijjā muddhāti jānāhi, vijjā muddhādhipātinī;",
  "tika-s0401t11:200_0": "Saddhāsatisamādhīhi, chandavīriyena saṁyutā”ti. –",
  "tika-s0401t11:201_0": "Pañhe vissajjite dutiyo hutvā pañhaṁ pucchi.",
  "tika-s0401t11:202_0": "Athassa…pe… pañhaṁ kathesīti –",
  "tika-s0401t11:203_0": "“Kathaṁ lokaṁ avekkhantaṁ, maccurājā na passatī”ti. –",
  "tika-s0401t11:204_0": "Tena pañhe pucchite –",
  "tika-s0401t11:205_0": "“Suññato lokaṁ avekkhassu, mogharāja sadā sato;",
  "tika-s0401t11:206_0": "Attānudiṭṭhiṁ ūhacca, evaṁ maccutaro siyā;",
  "tika-s0401t11:207_0": "Evaṁ lokaṁ avekkhantaṁ, maccurājā na passatī”ti. –",
  "tika-s0401t11:208_0": "Pañhaṁ vissajjesi.",
  "tika-s0401t11:209_0": "Sesajanāti tasmiṁ samāgame sannipatitā sesajanā.",
  "tika-s0401t11:209_1": "Na kathīyantīti “ettakā sotāpannā”tiādinā na vuccanti.",
  "tika-s0401t11:209_2": "Evaṁ pārāyane vatthu samuṭṭhitanti pārāyanavagge idaṁ vatthu samuṭṭhitaṁ.",
  "tika-s0401t11:210_0": "Catutthaetadaggavaggavaṇṇanā niṭṭhitā.",
  "tika-s0401t11:211_0": "Therapāḷisaṁvaṇṇanā niṭṭhitā.",
  "tika-s0401t11:212_0": "14. Etadaggavaggo",
  "tika-s0401t11:213_0": "(14) 5. Pañcamaetadaggavaggavaṇṇanā",
  "tika-s0401t11:214_0": "Mahāpajāpatigotamītherīvatthu",
  "tika-s0401t11:215_0": "235.",
  "tika-s0401t11:215_1": "Theripāḷisaṁvaṇṇanāya paṭhame yadidaṁ mahāgotamīti ettha “yadidaṁ mahāpajāpati gotamī”ti ca paṭhanti.",
  "tika-s0401t11:215_2": "Tattha gotamīti gottaṁ.",
  "tika-s0401t11:215_3": "Nāmakaraṇadivase panassā laddhasakkārā brāhmaṇā lakkhaṇasampattiṁ disvā “sace ayaṁ dhītaraṁ labhissati,",
  "tika-s0401t11:215_4": "cakkavattirañño mahesī bhavissati.",
  "tika-s0401t11:215_5": "Sace puttaṁ labhissati,",
  "tika-s0401t11:215_6": "cakkavattirājā bhavissatī”ti ubhayathāpi “mahatīyevassā pajā bhavissatī”ti byākariṁsu,",
  "tika-s0401t11:215_7": "tasmā puttapajāya ceva dhītupajāya ca mahantatāya “mahāpajāpatī”ti vohariṁsu.",
  "tika-s0401t11:215_8": "Tadubhayaṁ pana saṁsandetvā “mahāpajāpatigotamī”ti vuttaṁ.",
  "tika-s0401t11:215_9": "Vārabhikkhanti vārena dātabbaṁ bhikkhaṁ.",
  "tika-s0401t11:215_10": "Nāmaṁ akaṁsūti gottaṁyeva nāmaṁ akaṁsu.",
  "tika-s0401t11:215_11": "Mātucchanti cūḷamātaraṁ.",
  "tika-s0401t11:215_12": "Mātubhaginī hi mātucchāti vuccati.",
  "tika-s0401t11:215_13": "Kalahavivādasuttapariyosāneti “kutopahūtā kalahā vivādā”tiādinā suttanipāte āgatassa kalahavivādasuttassa pariyosāne.",
  "tika-s0401t11:215_14": "Idañca aṅguttarabhāṇakānaṁ kathāmaggānusārena vuttaṁ.",
  "tika-s0401t11:215_15": "Apare pana “tasmiṁyeva suttanipāte ‘attadaṇḍābhayaṁ jāta’ntiādinā āgatassa attadaṇḍasuttassa pariyosāne”ti vadanti.",
  "tika-s0401t11:215_16": "Nikkhamitvā pabbajitānanti ettha ehibhikkhupabbajjāya ete pabbajitāti vadanti.",
  "tika-s0401t11:215_17": "Teneva suttanipāte attadaṇḍasuttasaṁvaṇṇanāya vuttaṁ –",
  "tika-s0401t11:215_18": "“desanāpariyosāne pañcasatā sākiyakumārā koḷiyakumārā ca ehibhikkhupabbajjāya pabbajitā.",
  "tika-s0401t11:215_19": "Te gahetvā bhagavā mahāvanaṁ pāvisī”ti.",
  "tika-s0401t11:215_20": "Sesamettha suviññeyyameva.",
  "tika-s0401t11:216_0": "Khemātherīvatthu",
  "tika-s0401t11:217_0": "236.",
  "tika-s0401t11:217_1": "Dutiye parapariyāpannā hutvāti paresaṁ dāsī hutvā.",
  "tika-s0401t11:217_2": "Suvaṇṇarasapiñjaro ahosīti suvaṇṇarasapiñjaro viya ahosi.",
  "tika-s0401t11:218_0": "Makkaṭakovajālanti yathā nāma makkaṭako suttajālaṁ katvā majjhaṭṭhāne nābhimaṇḍale nipanno pariyante",
  "tika-s0401t11:218_1": "patitaṁ paṭaṅgaṁ vā makkhikaṁ vā vegena gantvā vijjhitvā tassa rasaṁ pivitvā punāgantvā tasmiṁyeva ṭhāne",
  "tika-s0401t11:218_2": "nipajjati,",
  "tika-s0401t11:218_3": "evameva ye sattā rāgarattā dosapaduṭṭhā mohamūḷhā sayaṁkataṁ taṇhāsotaṁ anupatanti,",
  "tika-s0401t11:218_4": "te taṁ samatikkamituṁ na sakkonti,",
  "tika-s0401t11:218_5": "evaṁ duratikkamaṁ.",
  "tika-s0401t11:218_6": "Etampi chetvāna vajanti dhīrāti paṇḍitā etaṁ bandhanaṁ chinditvā anapekkhino nirālayā hutvā arahattamaggena",
  "tika-s0401t11:218_7": "sabbaṁ dukkhaṁ pahāya vajanti gacchantīti attho.",
  "tika-s0401t11:219_0": "Uppalavaṇṇātherīvatthu",
  "tika-s0401t11:220_0": "237. Tatiyaṁ uttānatthameva.",
  "tika-s0401t11:221_0": "Paṭācārātherīvatthu",
  "tika-s0401t11:222_0": "238.",
  "tika-s0401t11:222_1": "Catutthe paṭihārasatenapīti dvārasatenapi.",
  "tika-s0401t11:222_2": "Paṭihārasaddo hi dvāre dovārike ca dissati.",
  "tika-s0401t11:222_3": "Kulasabhāganti attano gehasamīpaṁ.",
  "tika-s0401t11:223_0": "Tāṇāyāti tāṇabhāvāya patiṭṭhānatthāya.",
  "tika-s0401t11:223_1": "Bandhavāti putte ca pitaro ca ṭhapetvā avasesā ñātisuhajjā.",
  "tika-s0401t11:223_2": "Antakenādhipannassāti maraṇena abhibhūtassa.",
  "tika-s0401t11:223_3": "Pavattiyañhi puttādayo annapānādidānena ceva uppannakiccanittharaṇena ca tāṇā hutvāpi maraṇakāle kenaci",
  "tika-s0401t11:223_4": "upāyena maraṇaṁ paṭibāhituṁ asamatthatāya tāṇatthāya leṇatthāya na santi nāma.",
  "tika-s0401t11:223_5": "Teneva vuttaṁ –",
  "tika-s0401t11:223_6": "“natthi ñātīsu tāṇatā”ti.",
  "tika-s0401t11:224_0": "Etamatthavasanti etaṁ tesaṁ aññamaññassa tāṇaṁ bhavituṁ asamatthabhāvasaṅkhātaṁ kāraṇaṁ jānitvā paṇḍito",
  "tika-s0401t11:224_1": "catupārisuddhisīlena saṁvuto rakkhitagopito hutvā nibbānagamanaṁ aṭṭhaṅgikaṁ maggaṁ sīghaṁ sodheyyāti attho.",
  "tika-s0401t11:225_0": "Dhammadinnātherīvatthu",
  "tika-s0401t11:226_0": "239.",
  "tika-s0401t11:226_1": "Pañcame parāyattaṭṭhāneti paresaṁ dāsiṭṭhāne.",
  "tika-s0401t11:226_2": "Sujātattherassa adhikārakammaṁ katvāti sā kira attano kese vikkiṇitvā sujātattherassa nāma aggasāvakassa dānaṁ datvā patthanaṁ akāsi.",
  "tika-s0401t11:226_3": "Taṁ sandhāyetaṁ vuttaṁ.",
  "tika-s0401t11:226_4": "Hatthe pasāriteti tassa hatthāvalambanatthaṁ pubbāciṇṇavasena hatthe pasārite.",
  "tika-s0401t11:226_5": "So kira anāgāmī hutvā gehaṁ āgacchanto yathā aññesu divasesu ito cito ca olokento sitaṁ kurumāno hasamāno āgacchati,",
  "tika-s0401t11:226_6": "evaṁ anāgantvā santindriyo santamānaso hutvā agamāsi.",
  "tika-s0401t11:226_7": "Dhammadinnā sīhapañjaraṁ ugghāṭetvā vīthiṁ olokayamānā tassa āgamanākāraṁ disvā “kiṁ nu kho eta”nti cintetvā",
  "tika-s0401t11:226_8": "tassa paccuggamanaṁ kurumānā sopānasīse ṭhatvā olambanatthaṁ hatthaṁ pasāresi.",
  "tika-s0401t11:226_9": "Upāsako attano hatthaṁ samiñjesi.",
  "tika-s0401t11:226_10": "Sā “pātarāsabhojanakāle jānissāmī”ti cintesi.",
  "tika-s0401t11:226_11": "Upāsako pubbe tāya saddhiṁ ekato bhuñjati.",
  "tika-s0401t11:226_12": "Taṁ divasaṁ pana taṁ anapaloketvā yogāvacarabhikkhu viya ekakova bhuñji. Tenāha –",
  "tika-s0401t11:226_13": "“bhuñjamānopi imaṁ detha,",
  "tika-s0401t11:226_14": "imaṁ harathāti na byāharī”ti.",
  "tika-s0401t11:226_15": "Tattha imaṁ dethāti imaṁ khādanīyaṁ vā bhojanīyaṁ vā detha.",
  "tika-s0401t11:226_16": "Imaṁ harathāti imaṁ khādanīyaṁ vā bhojanīyaṁ vā apaharatha.",
  "tika-s0401t11:226_17": "Santhavavasenāti kilesasanthavavasena.",
  "tika-s0401t11:226_18": "Cirakālaparibhāvitāya ghaṭadīpajālāya viya abbhantare dibbamānāya hetusampattiyā codiyamānā āha –",
  "tika-s0401t11:226_19": "“evaṁ sante…pe…",
  "tika-s0401t11:226_20": "mayhaṁ pabbajjaṁ anujānāthā”ti.",
  "tika-s0401t11:227_0": "Ayaṁ tāva seṭṭhi gharamajjhe ṭhitova dukkhassantaṁ akāsīti sā kira “dhammadinne tuyhaṁ doso natthi,",
  "tika-s0401t11:227_1": "ahaṁ pana ajja paṭṭhāya santhavavasena…pe…",
  "tika-s0401t11:227_2": "kulagharaṁ gacchā”ti vutte evaṁ cintesi –",
  "tika-s0401t11:227_3": "“pakatipuriso evaṁ vattā nāma natthi,",
  "tika-s0401t11:227_4": "addhā etena lokuttaradhammo nāma paṭividdho”ti.",
  "tika-s0401t11:227_5": "Tenassā ayaṁ saṅkappo ahosi “ayaṁ tāva seṭṭhi gharamajjhe ṭhitova dukkhassantaṁ akāsī”ti.",
  "tika-s0401t11:227_6": "Majjhimanikāyaṭṭhakathāyaṁ pana “atha kasmā mayā saddhiṁ yathāpakatiyā ālāpasallāpamattampi na karothāti so cintesi –",
  "tika-s0401t11:227_7": "‘ayaṁ lokuttaradhammo nāma garu bhāriyo na pakāsetabbo;",
  "tika-s0401t11:227_8": "sace kho panāhaṁ na kathessāmi,",
  "tika-s0401t11:227_9": "ayaṁ hadayaṁ phāletvā ettheva kālaṁ kareyyā’ti tassā anuggahatthāya kathesi –",
  "tika-s0401t11:227_10": "‘dhammadinne ahaṁ satthu dhammadesanaṁ sutvā lokuttaradhammaṁ nāma adhigato,",
  "tika-s0401t11:227_11": "taṁ adhigatassa evarūpā lokiyakiriyā na vaṭṭatī”’ti vuttaṁ.",
  "tika-s0401t11:228_0": "Pañcakkhandhādivasena pañhe pucchīti “sakkāyo sakkāyoti ayye vuccati,",
  "tika-s0401t11:228_1": "katamo nu kho ayye sakkāyo vutto bhagavatā”tiādinā cūḷavedallasutte āgatanayena pucchi.",
  "tika-s0401t11:228_2": "Pucchitaṁ pucchitaṁ vissajjesīti “pañca kho ime,",
  "tika-s0401t11:228_3": "āvuso visākha,",
  "tika-s0401t11:228_4": "upādānakkhandhā sakkāyo vutto bhagavatā”tiādinā tattheva āgatanayena vissajjesi.",
  "tika-s0401t11:228_5": "Sūrabhāvanti tikkhabhāvaṁ.",
  "tika-s0401t11:228_6": "Anadhigataarahattamaggassa uggahena vinā tattha pañho na upaṭṭhātīti āha –",
  "tika-s0401t11:228_7": "“uggahavasena arahattamaggepi pucchī”ti.",
  "tika-s0401t11:228_8": "Taṁ nivattentīti “vimuttiyā panāyye kiṁ paṭibhāgo”ti pucchite “vimuttiyā kho,",
  "tika-s0401t11:228_9": "āvuso visākha,",
  "tika-s0401t11:228_10": "nibbānaṁ paṭibhāgo”ti vutte “nibbānassa, panāyye,",
  "tika-s0401t11:228_11": "kiṁ paṭibhāgo”ti puna pucchite taṁ nivattentī “accasarāvusovisākhā”tiādimāha.",
  "tika-s0401t11:228_12": "Tattha accasarāti apucchitabbaṁ pucchanto pañhaṁ atikkāmitā ahosīti attho.",
  "tika-s0401t11:228_13": "Nāsakkhi pañhānaṁ pariyantaṁ gahetunti pañhānaṁ paricchedappamāṇaṁ gahetuṁ nāsakkhi.",
  "tika-s0401t11:228_14": "Pañhānañhi paricchedaṁ gahetuṁ yuttaṭṭhāne aṭṭhatvā tato paraṁ pucchanto nāsakkhi pañhānaṁ pariyantaṁ gahetuṁ.",
  "tika-s0401t11:228_15": "Appaṭibhāgadhammassa ca paṭibhāgaṁ pucchi.",
  "tika-s0401t11:228_16": "Nibbānaṁ nāmetaṁ appaṭibhāgaṁ,",
  "tika-s0401t11:228_17": "na sakkā nīlaṁ vā pītakaṁ vāti kenaci dhammena saddhiṁ paṭibhāgaṁ katvā dassetuṁ,",
  "tika-s0401t11:228_18": "tañca tvaṁ iminā adhippāyena pucchasīti attho.",
  "tika-s0401t11:228_19": "Nibbānogadhanti nibbānaṁ ogāhetvā ṭhitaṁ,",
  "tika-s0401t11:228_20": "nibbānantogadhaṁ nibbānaṁ anuppaviṭṭhanti attho.",
  "tika-s0401t11:228_21": "Nibbānaparāyaṇanti nibbānaṁ paraṁ ayanamassa parāgati,",
  "tika-s0401t11:228_22": "na tato paraṁ gacchatīti attho.",
  "tika-s0401t11:228_23": "Nibbānaṁ pariyosānaṁ avasānaṁ assāti nibbānapariyosānaṁ.",
  "tika-s0401t11:229_0": "Pureti atītesu khandhesu.",
  "tika-s0401t11:229_1": "Pacchāti anāgatesu khandhesu.",
  "tika-s0401t11:229_2": "Majjheti paccuppannesu khandhesu.",
  "tika-s0401t11:229_3": "Akiñcananti yassa etesu tīsu taṇhāgāhasaṅkhātaṁ kiñcanaṁ natthi,",
  "tika-s0401t11:229_4": "tamahaṁ rāgakiñcanādīhi akiñcanaṁ kassaci gahaṇassa abhāvena anādānaṁ brāhmaṇaṁ vadāmīti attho.",
  "tika-s0401t11:230_0": "Paṇḍitāti dhātuāyatanādikusalatāsaṅkhātena paṇḍiccena samannāgatā. Vuttañhetaṁ –",
  "tika-s0401t11:231_0": "“Kittāvatā nu kho, bhante,",
  "tika-s0401t11:231_1": "paṇḍito hoti? Yato kho, ānanda,",
  "tika-s0401t11:231_2": "bhikkhu dhātukusalo ca hoti āyatanakusalo ca paṭiccasamuppādakusalo ca ṭhānāṭṭhānakusalo ca,",
  "tika-s0401t11:231_3": "ettāvatā kho, ānanda,",
  "tika-s0401t11:231_4": "bhikkhu paṇḍito hotī”ti.",
  "tika-s0401t11:232_0": "Mahāpaññāti mahante atthe mahante dhamme mahantā niruttiyo mahantāni paṭibhānāni pariggahaṇe samatthāya paññāya samannāgatā.",
  "tika-s0401t11:232_1": "Imissā hi theriyā asekkhappaṭisambhidāppattatāya paṭisambhidāyo pūretvā ṭhitatāya paññāmahattaṁ.",
  "tika-s0401t11:232_2": "Yathā taṁ dhammadinnāyāti yathā dhammadinnāya bhikkhuniyā byākataṁ,",
  "tika-s0401t11:232_3": "ahaṁ evameva byākareyyanti attho.",
  "tika-s0401t11:232_4": "Tanti nipātamatthaṁ.",
  "tika-s0401t11:233_0": "Nandātherīvatthu",
  "tika-s0401t11:234_0": "240.",
  "tika-s0401t11:234_1": "Chaṭṭhe aññaṁ maggaṁ apassantīti aññaṁ upāyaṁ apassantī.",
  "tika-s0401t11:234_2": "Vissatthāti nirāsaṅkā.",
  "tika-s0401t11:234_3": "Itthinimittanti itthiyā subhanimittaṁ,",
  "tika-s0401t11:234_4": "subhākāranti vuttaṁ hoti.",
  "tika-s0401t11:234_5": "Dhammapade gāthaṁ vatvāti –",
  "tika-s0401t11:235_0": "“Aṭṭhīnaṁ nagaraṁ kataṁ, maṁsalohitalepanaṁ;",
  "tika-s0401t11:236_0": "Yattha jarā ca maccu ca, māno makkho ca ohito”ti. –",
  "tika-s0401t11:237_0": "Imaṁ gāthaṁ vatvā.",
  "tika-s0401t11:237_1": "Tatrāyamadhippāyo –",
  "tika-s0401t11:237_2": "yatheva hi pubbaṇṇāparaṇṇādīnaṁ odahanatthāya kaṭṭhāni ussāpetvā vallīhi bandhitvā mattikāya vilimpitvā nagarasaṅkhātaṁ bahiddhā gehaṁ karonti,",
  "tika-s0401t11:237_3": "evamidaṁ ajjhattikampi tīṇi aṭṭhisatāni ussāpetvā nhāruvinaddhaṁ maṁsalohitalepanaṁ tacapaṭicchannaṁ",
  "tika-s0401t11:237_4": "jīraṇalakkhaṇāya jarāya maraṇalakkhaṇassa maccuno ārogyasampadādīni paṭicca uppajjanalakkhaṇassa mānassa",
  "tika-s0401t11:237_5": "sukatakāraṇavināsanalakkhaṇassa makkhassa ca odahanatthāya nagaraṁ kataṁ.",
  "tika-s0401t11:237_6": "Evarūpo eva hi ettha kāyikacetasiko ābādho ohito,",
  "tika-s0401t11:237_7": "ito uddhaṁ kiñci gayhūpagaṁ natthīti.",
  "tika-s0401t11:238_0": "Suttaṁ abhāsīti –",
  "tika-s0401t11:239_0": "“Caraṁ vā yadi vā tiṭṭhaṁ, nisinno uda vā sayaṁ;",
  "tika-s0401t11:240_0": "Samiñjeti pasāreti, esā kāyassa iñjanā.",
  "tika-s0401t11:241_0": "“Aṭṭhinahārusaṁyutto, tacamaṁsāvalepano;",
  "tika-s0401t11:242_0": "Chaviyā kāyo paṭicchanno, yathābhūtaṁ na dissatī”ti. –",
  "tika-s0401t11:243_0": "Ādinā suttamabhāsi.",
  "tika-s0401t11:244_0": "Soṇātherīvatthu",
  "tika-s0401t11:245_0": "241.",
  "tika-s0401t11:245_1": "Sattame sabbepi visuṁ visuṁ gharāvāse patiṭṭhāpesīti ettha sabbepi visuṁ visuṁ gharāvāse patiṭṭhāpetvā “puttāva maṁ paṭijaggissanti,",
  "tika-s0401t11:245_2": "kiṁ me visuṁ kuṭumbenā”ti sabbaṁ sāpateyyampi vibhajitvā adāsīti veditabbaṁ.",
  "tika-s0401t11:245_3": "Teneva hi tato paṭṭhāya “ayaṁ amhākaṁ kiṁ karissatī”ti attano santikaṁ āgataṁ “mātā”ti saññampi na kariṁsu.",
  "tika-s0401t11:245_4": "Tathā hi naṁ katipāhaccayena jeṭṭhaputtassa bhariyā “aho amhākaṁ ayaṁ jeṭṭheputto meti dve koṭṭhāse datvā viya imameva gehaṁ āgacchatī”ti āha.",
  "tika-s0401t11:245_5": "Sesaputtānaṁ bhariyāyopi evamevaṁ vadiṁsu.",
  "tika-s0401t11:245_6": "Jeṭṭhadhītaraṁ ādiṁ katvā tāsaṁ gehaṁ gatakāle tāpi naṁ evameva vadiṁsu.",
  "tika-s0401t11:245_7": "Sā avamānappattā hutvā “kiṁ me imesaṁ santike vutthena,",
  "tika-s0401t11:245_8": "bhikkhunī hutvā jīvissāmī”ti bhikkhunīupassayaṁ gantvā pabbajjaṁ yāci,",
  "tika-s0401t11:245_9": "tā naṁ pabbājesuṁ.",
  "tika-s0401t11:245_10": "Imameva vatthuṁ dassento “bahuputtikasoṇā tesaṁ attani agāravabhāvaṁ ñatvā ‘gharāvāsena kiṁ karissāmī’ti nikkhamitvā pabbajī”ti āha.",
  "tika-s0401t11:246_0": "Vihāraṁ gacchantiyoti bhikkhuvihāraṁ gacchantiyo.",
  "tika-s0401t11:246_1": "Dhammamuttamanti navavidhalokuttaradhammaṁ.",
  "tika-s0401t11:246_2": "So hi uttamadhammo nāma yo hi taṁ na passati,",
  "tika-s0401t11:246_3": "tassa vassasatampi jīvanato taṁ dhammaṁ passantassa paṭivijjhantassa ekāhampi ekakkhaṇampi jīvitaṁ seyyo.",
  "tika-s0401t11:246_4": "Āgantukajanoti vihāragataṁ bhikkhunījanaṁ sandhāya vadati.",
  "tika-s0401t11:246_5": "Anupadhāretvāti asallakkhetvā.",
  "tika-s0401t11:247_0": "Bakulātherīvatthu",
  "tika-s0401t11:248_0": "242. Aṭṭhamaṁ uttānatthameva.",
  "tika-s0401t11:249_0": "Kuṇḍalakesātherīvatthu",
  "tika-s0401t11:250_0": "243.",
  "tika-s0401t11:250_1": "Navame catukketi vīthicatukke.",
  "tika-s0401t11:250_2": "Catunnaṁ samāhāro catukkaṁ.",
  "tika-s0401t11:250_3": "Cārakatoti bandhanāgārato.",
  "tika-s0401t11:250_4": "Ubbaṭṭetvāti uddharitvā.",
  "tika-s0401t11:251_0": "Muhuttamapi cintayeti muhuttaṁ taṅkhaṇampi ṭhānuppattikapaññāya taṅkhaṇānurūpaṁ atthaṁ cintituṁ sakkuṇeyya.",
  "tika-s0401t11:251_1": "Sahassamapi ce gāthā,",
  "tika-s0401t11:251_2": "anatthapadasaṁhitāti ayaṁ gāthā dārucīriyattherassa bhagavatā bhāsitā,",
  "tika-s0401t11:251_3": "idhāpi ca sāyeva gāthā dassitā.",
  "tika-s0401t11:251_4": "Therigāthāsaṁvaṇṇanāyaṁ ācariyadhammapālattherenapi kuṇḍalakesittheriyā vatthumhi ayameva gāthā vuttā.",
  "tika-s0401t11:251_5": "Dhammapadaṭṭhakathāyaṁ pana kuṇḍalakesittheriyā vatthumhi –",
  "tika-s0401t11:252_0": "“Yo ca gāthāsataṁ bhāse, anatthapadasaṁhitā;",
  "tika-s0401t11:253_0": "Ekaṁ dhammapadaṁ seyyo, yaṁ sutvā upasammatī”ti. –",
  "tika-s0401t11:254_0": "Ayaṁ gāthā āgatā.",
  "tika-s0401t11:254_1": "Taṁtaṁbhāṇakānaṁ kathāmaggānusārena tattha tattha tathā vuttanti na idha ācariyassa pubbāparavirodho saṅkitabbo.",
  "tika-s0401t11:255_0": "Bhaddākāpilānītherī-bhaddākaccānātherīvatthu",
  "tika-s0401t11:256_0": "244-245. Dasamaṁ ekādasamañca uttānatthameva.",
  "tika-s0401t11:257_0": "Kisāgotamītherīvatthu",
  "tika-s0401t11:258_0": "246.",
  "tika-s0401t11:258_1": "Dvādasame tīhi lūkhehīti vatthalūkhasuttalūkharajanalūkhasaṅkhātehi tīhi lūkhehi.",
  "tika-s0401t11:258_2": "Siddhatthakanti sāsapabījaṁ.",
  "tika-s0401t11:259_0": "Taṁ puttapasusammattanti taṁ rūpabalādisampanne putte ca pasū ca labhitvā “mama puttā abhirūpā balasampannā paṇḍitā sabbakiccasamatthā,",
  "tika-s0401t11:259_1": "mama goṇo arogo abhirūpo mahābhāravaho,",
  "tika-s0401t11:259_2": "mama gāvī bahukhīrā”ti evaṁ puttehi ca pasūhi ca sammattaṁ naraṁ.",
  "tika-s0401t11:259_3": "Byāsattamanasanti cakkhuviññeyyādīsu ārammaṇesu hiraññasuvaṇṇādīsu pattacīvarādīsu vā yaṁ yaṁ laddhaṁ hoti,",
  "tika-s0401t11:259_4": "tattha tattheva lagganāya sattamānasaṁ.",
  "tika-s0401t11:259_5": "Suttaṁ gāmanti niddaṁ upagataṁ sattakāyaṁ.",
  "tika-s0401t11:259_6": "Mahoghovāti yathā evarūpaṁ gāmaṁ gambhīrato vitthārato ca mahanto mahānadiogho antamaso sunakhampi asesetvā sabbaṁ ādāya gacchati,",
  "tika-s0401t11:259_7": "evaṁ vuttappakāraṁ naraṁ maccu ādāya gacchatīti attho.",
  "tika-s0401t11:259_8": "Amataṁ padanti maraṇarahitaṁ koṭṭhāsaṁ,",
  "tika-s0401t11:259_9": "amataṁ mahānibbānanti attho.",
  "tika-s0401t11:259_10": "Sesamettha uttānameva.",
  "tika-s0401t11:260_0": "Siṅgālakamātātherīvatthu",
  "tika-s0401t11:261_0": "247. Terasamaṁ uttānatthameva.",
  "tika-s0401t11:262_0": "(Pañcamaetadaggavaggavaṇṇanā niṭṭhitā.)",
  "tika-s0401t11:263_0": "Theripāḷisaṁvaṇṇanā niṭṭhitā.",
  "tika-s0401t11:264_0": "14. Etadaggavaggo",
  "tika-s0401t11:265_0": "(14) 6. Chaṭṭhaetadaggavaggavaṇṇanā",
  "tika-s0401t11:266_0": "Tapussa-bhallikavatthu",
  "tika-s0401t11:267_0": "248.",
  "tika-s0401t11:267_1": "Upāsakapāḷisaṁvaṇṇanāya paṭhame sabbapaṭhamaṁ saraṇaṁ gacchantānanti sabbesaṁ paṭhamaṁ hutvā saraṇaṁ gacchantānaṁ.",
  "tika-s0401t11:267_2": "Ito paranti sattasattāhato paraṁ.",
  "tika-s0401t11:267_3": "Gamanūpacchedaṁ akāsīti gamanavicchedaṁ akāsi.",
  "tika-s0401t11:267_4": "Yathā te goṇā dhuraṁ chaḍḍetvā pothiyamānāpi na gacchanti,",
  "tika-s0401t11:267_5": "tathā akāsīti attho.",
  "tika-s0401t11:267_6": "Tesanti tapussabhallikānaṁ.",
  "tika-s0401t11:267_7": "Adhimuccitvāti āvisitvā.",
  "tika-s0401t11:267_8": "Yakkhassa āvaṭṭo yakkhāvaṭṭo.",
  "tika-s0401t11:267_9": "Evaṁ sesesupi.",
  "tika-s0401t11:267_10": "Atītabuddhānaṁ āciṇṇaṁ olokesīti atītabuddhā kena bhājanena paṭiggaṇhiṁsūti buddhāciṇṇaṁ olokesi.",
  "tika-s0401t11:267_11": "Dvevācike saraṇe patiṭṭhāyāti saṅghassa anuppannattā buddhadhammavasena dvevācike saraṇe patiṭṭhahitvā.",
  "tika-s0401t11:267_12": "Cetiyanti pūjanīyavatthuṁ.",
  "tika-s0401t11:267_13": "Jīvakesadhātuyāti jīvamānassa bhagavato kesadhātuyā.",
  "tika-s0401t11:268_0": "Anāthapiṇḍikaseṭṭhivatthu",
  "tika-s0401t11:269_0": "249.",
  "tika-s0401t11:269_1": "Dutiye teneva guṇenāti teneva dāyakabhāvasaṅkhātena guṇena.",
  "tika-s0401t11:269_2": "So hi sabbakāmasamiddhatāya vigatamaccheratāya karuṇādiguṇasamaṅgitāya ca niccakālaṁ anāthānaṁ piṇḍamadāsi.",
  "tika-s0401t11:269_3": "Tena sabbakālaṁ upaṭṭhito anāthānaṁ piṇḍo etassa atthīti anāthapiṇḍikoti saṅkhaṁ gato.",
  "tika-s0401t11:269_4": "Yojanikavihāre kāretvāti yojane yojane ekamekaṁ vihāraṁ kāretvā.",
  "tika-s0401t11:269_5": "“Evarūpaṁ dānaṁ pavattesī”ti vatvā tameva dānaṁ vibhajitvā dassento “devasikaṁ pañca salākabhattāni hontī”tiādimāha.",
  "tika-s0401t11:269_6": "Tattha salākāya gāhetabbaṁ bhattaṁ salākabhattaṁ.",
  "tika-s0401t11:269_7": "Ekasmiṁ pakkhe ekadivasaṁ dātabbaṁ bhattaṁ pakkhikabhattaṁ.",
  "tika-s0401t11:269_8": "Dhuragehe ṭhapetvā dātabbaṁ bhattaṁ dhurabhattaṁ.",
  "tika-s0401t11:269_9": "Āgantukānaṁ dātabbaṁ bhattaṁ āgantukabhattaṁ.",
  "tika-s0401t11:269_10": "Evaṁ sesesupi.",
  "tika-s0401t11:269_11": "Pañca āsanasatāni gehe niccapaññattāneva hontīti gehe nisīdāpetvā bhuñjantānaṁ pañcannaṁ bhikkhusatānaṁ pañca āsanasatāni niccapaññattāni honti.",
  "tika-s0401t11:270_0": "Cittagahapativatthu",
  "tika-s0401t11:271_0": "250.",
  "tika-s0401t11:271_1": "Tatiye migā eva migarūpāni.",
  "tika-s0401t11:271_2": "Bhikkhaṁ samādāpetvāti, “bhante,",
  "tika-s0401t11:271_3": "mayhaṁ anuggahaṁ karotha,",
  "tika-s0401t11:271_4": "idha nisīditvā bhikkhaṁ gaṇhathā”ti bhikkhāgahaṇatthaṁ samādāpetvā.",
  "tika-s0401t11:271_5": "Vivaṭṭaṁ uddissa upacitaṁ nibbedhabhāgiyakusalaṁ upanissayo.",
  "tika-s0401t11:271_6": "Saḷāyatanavibhattimeva desesīti saḷāyatanavibhāgappaṭisaṁyuttameva dhammakathaṁ kathesi.",
  "tika-s0401t11:271_7": "Therenāti tattha sannihitānaṁ sabbesaṁ jeṭṭhena mahātherena.",
  "tika-s0401t11:271_8": "Pañhaṁ vissajjetuṁ asakkontenāti cittena gahapatinā “yā imā,",
  "tika-s0401t11:271_9": "bhante thera,",
  "tika-s0401t11:271_10": "anekavihitā diṭṭhiyo loke uppajjanti,",
  "tika-s0401t11:271_11": "‘sassato loko’ti vā,",
  "tika-s0401t11:271_12": "‘asassato loko’ti vā,",
  "tika-s0401t11:271_13": "‘antavā loko’ti vā,",
  "tika-s0401t11:271_14": "‘anantavā loko’ti vā,",
  "tika-s0401t11:271_15": "‘taṁ jīvaṁ taṁ sarīra’nti vā,",
  "tika-s0401t11:271_16": "‘aññaṁ jīvaṁ aññaṁ sarīra’nti vā,",
  "tika-s0401t11:271_17": "‘hoti tathāgato paraṁ maraṇā’ti vā,",
  "tika-s0401t11:271_18": "‘na hoti tathāgato paraṁ maraṇā’ti vā,",
  "tika-s0401t11:271_19": "‘hoti ca na hoti ca tathāgato paraṁ maraṇā’ti vā,",
  "tika-s0401t11:271_20": "‘neva hoti na na hoti tathāgato paraṁ maraṇā’ti vā yāni cimāni dvāsaṭṭhi diṭṭhigatāni brahmajāle gaṇitāni,",
  "tika-s0401t11:271_21": "imā nu kho, bhante,",
  "tika-s0401t11:271_22": "diṭṭhiyo kismiṁ sati honti,",
  "tika-s0401t11:271_23": "kismiṁ asati na hontī”ti evamādinā pañhe puṭṭhe taṁ pañhaṁ vissajjetuṁ asakkontena.",
  "tika-s0401t11:271_24": "Imaṁ kira pañhaṁ yāvatatiyaṁ puṭṭho mahāthero tuṇhī ahosi.",
  "tika-s0401t11:271_25": "Atha isidattatthero cintesi –",
  "tika-s0401t11:271_26": "“ayaṁ thero neva attanā byākaroti,",
  "tika-s0401t11:271_27": "na aññaṁ ajjhesati,",
  "tika-s0401t11:271_28": "upāsako ca bhikkhusaṅghaṁ vihesati,",
  "tika-s0401t11:271_29": "ahametaṁ byākaritvā phāsuvihāraṁ katvā dassāmī”ti.",
  "tika-s0401t11:271_30": "Evaṁ cintetvā ca āsanato vuṭṭhāya therassa santikaṁ gantvā “byākaromahaṁ, bhante,",
  "tika-s0401t11:271_31": "cittassa gahapatino etaṁ pañha”nti āha.",
  "tika-s0401t11:271_32": "Evaṁ vutte thero “byākarohi tvaṁ,",
  "tika-s0401t11:271_33": "āvuso isidatta,",
  "tika-s0401t11:271_34": "cittassa gahapatino etaṁ pañha”nti isidattaṁ ajjhesi.",
  "tika-s0401t11:271_35": "Tena vuttaṁ –",
  "tika-s0401t11:271_36": "“pañhaṁ vissajjetuṁ asakkontena ajjhiṭṭho”ti.",
  "tika-s0401t11:272_0": "Pañhaṁ vissajjetvāti “yā imā, gahapati,",
  "tika-s0401t11:272_1": "anekavihitā diṭṭhiyo loke uppajjanti ‘sassato loko’ti vā,",
  "tika-s0401t11:272_2": "‘asassato loko’ti vā…pe…",
  "tika-s0401t11:272_3": "yāni cimāni dvāsaṭṭhi diṭṭhigatāni brahmajāle gaṇitāni, imā kho, gahapati,",
  "tika-s0401t11:272_4": "diṭṭhiyo sakkāyadiṭṭhiyā sati honti,",
  "tika-s0401t11:272_5": "sakkāyadiṭṭhiyā asati na hontī”tiādinā nayena pañhaṁ vissajjetvā.",
  "tika-s0401t11:272_6": "Gihisahāyakabhāve ñāteti therassa gihisahāyakabhāve cittena gahapatinā ñāte.",
  "tika-s0401t11:272_7": "Citto kira, gahapati,",
  "tika-s0401t11:272_8": "tassa pañhaveyyākaraṇe tuṭṭho “kuto, bhante,",
  "tika-s0401t11:272_9": "ayyo isidatto āgacchatī”ti vatvā “avantiyā kho ahaṁ, gahapati,",
  "tika-s0401t11:272_10": "āgacchāmī”ti vutto “atthi, bhante,",
  "tika-s0401t11:272_11": "avantiyā isidatto nāma kulaputto amhākaṁ adiṭṭhasahāyo pabbajito,",
  "tika-s0401t11:272_12": "diṭṭho so āyasmatā”ti pucchi.",
  "tika-s0401t11:272_13": "Thero ca “evaṁ,",
  "tika-s0401t11:272_14": "gahapatī”ti vatvā “kahaṁ nu kho, bhante,",
  "tika-s0401t11:272_15": "so āyasmā etarahi viharatī”ti puna puṭṭho tuṇhī ahosi.",
  "tika-s0401t11:272_16": "Atha citto gahapati “ayyo no, bhante,",
  "tika-s0401t11:272_17": "isidatto”ti pucchitvā “evaṁ,",
  "tika-s0401t11:272_18": "gahapatī”ti vutte attano gihisahāyabhāvaṁ aññāsi.",
  "tika-s0401t11:273_0": "Tejosamāpattipāṭihāriyaṁ dassetvāti ekasmiṁ kira divase citto gahapati “sādhu me, bhante,",
  "tika-s0401t11:273_1": "ayyo uttarimanussadhammā iddhipāṭihāriyaṁ dassetū”ti mahātheraṁ yāci.",
  "tika-s0401t11:273_2": "Thero “tena hi tvaṁ, gahapati,",
  "tika-s0401t11:273_3": "āḷinde uttarāsaṅgaṁ paññāpetvā tattha tiṇakalāpaṁ okirā”ti vatvā tena ca tathā kate sayaṁ vihāraṁ pavisitvā",
  "tika-s0401t11:273_4": "ca ghaṭikaṁ datvā tathārūpaṁ iddhābhisaṅkhāraṁ abhisaṅkhāresi,",
  "tika-s0401t11:273_5": "yathā tāḷacchiggaḷena ca aggaḷantarikāya ca acci nikkhamitvā tiṇāni jhāpeti,",
  "tika-s0401t11:273_6": "uttarāsaṅgaṁ na jhāpeti.",
  "tika-s0401t11:273_7": "Atha citto gahapati uttarāsaṅgaṁ papphoṭetvā saṁviggo lomahaṭṭhajāto ekamantaṁ ṭhito theraṁ bahi nikkhamantaṁ disvā “abhiramatu, bhante,",
  "tika-s0401t11:273_8": "ayyo macchikāsaṇḍe,",
  "tika-s0401t11:273_9": "ramaṇīyaṁ ambāṭakavanaṁ,",
  "tika-s0401t11:273_10": "ahaṁ ayyassa ussukkaṁ karissāmi cīvarapiṇḍapātasenāsanagilānapaccayabhesajjaparikkhārāna”nti āha.",
  "tika-s0401t11:273_11": "Tato thero “na dāni idha vasituṁ sakkā”ti tamhā vihārā pakkāmi.",
  "tika-s0401t11:273_12": "Taṁ sandhāyetaṁ vuttaṁ –",
  "tika-s0401t11:273_13": "“tejosamāpatti pāṭihāriyaṁ dassetvā ‘idāni idha vasituṁ na yutta’nti yathāsukhaṁ pakkāmī”ti.",
  "tika-s0401t11:273_14": "Dve aggasāvakātiādīsu yaṁ vattabbaṁ,",
  "tika-s0401t11:273_15": "taṁ vitthārato vinayapāḷiyaṁ āgatameva.",
  "tika-s0401t11:274_0": "Saddhoti lokiyalokuttarāya saddhāya samannāgato.",
  "tika-s0401t11:274_1": "Sīlenāti agāriyasīlaṁ anagāriyasīlanti duvidhaṁ sīlaṁ,",
  "tika-s0401t11:274_2": "tesu idha agāriyaṁ sīlaṁ adhippetaṁ,",
  "tika-s0401t11:274_3": "tena samannāgatoti attho.",
  "tika-s0401t11:274_4": "Yasobhogasamappitoti yādiso anāthapiṇḍikādīnaṁ pañcaupāsakasataparivārasaṅkhāto agāriyo yaso,",
  "tika-s0401t11:274_5": "tādiseneva yasena,",
  "tika-s0401t11:274_6": "yo ca dhanadhaññādiko ceva sattavidhaariyadhanasaṅkhāto cāti duvidho bhogo,",
  "tika-s0401t11:274_7": "tena ca samannāgatoti attho.",
  "tika-s0401t11:274_8": "Yaṁ yaṁ padesanti puratthimādīsu disāsu evarūpo kulaputto yaṁ yaṁ padesaṁ bhajati,",
  "tika-s0401t11:274_9": "tattha tattha evarūpena lābhasakkārena pūjitova hotīti attho.",
  "tika-s0401t11:275_0": "Hatthakaāḷavakavatthu",
  "tika-s0401t11:276_0": "251.",
  "tika-s0401t11:276_1": "Catutthe catubbidhena saṅgahavatthunāti dānapiyavacanaatthacariyāsamānattatāsaṅkhātena catubbidhena saṅgahavatthunā.",
  "tika-s0401t11:276_2": "“Sve bhattacāṭiyā saddhiṁ āḷavakassa pesetabbo ahosī”ti vuttamatthaṁ pākaṭaṁ katvā dassetuṁ –",
  "tika-s0401t11:276_3": "“tatrāyaṁ anupubbikathā”tiādimāha.",
  "tika-s0401t11:276_4": "Migavatthāya araññaṁ gantvāti āḷavako rājā vividhanāṭakūpabhogaṁ chaḍḍetvā corappaṭibāhanatthañca paṭirājanisedhanatthañca",
  "tika-s0401t11:276_5": "byāyāmakaraṇatthañca sattame sattame divase migavaṁ gacchanto ekadivasaṁ balakāyena saddhiṁ “yassa passena",
  "tika-s0401t11:276_6": "migo palāyati,",
  "tika-s0401t11:276_7": "tasseva so bhāro”ti katakatikavatto migavatthāya araññaṁ gantvā.",
  "tika-s0401t11:276_8": "Ekaṁ miganti attano ṭhitaṭṭhānena palātaṁ eṇimigaṁ.",
  "tika-s0401t11:276_9": "Anubandhitvāti tiyojanamaggaṁ ekakova anubandhitvā.",
  "tika-s0401t11:276_10": "Javasampanno hi rājā dhanuṁ gahetvā pattikova tiyojanaṁ taṁ migamanubandhi.",
  "tika-s0401t11:276_11": "Ghātetvāti yasmā eṇimigā tiyojanavegā eva honti,",
  "tika-s0401t11:276_12": "tasmā parikkhiṇajavaṁ taṁ migaṁ udakaṁ pavisitvā ṭhitaṁ ghātetvā.",
  "tika-s0401t11:276_13": "Dvidhā chetvā dhanukoṭiyaṁ lagetvā nivattetvā āgacchantoti anatthikopi maṁsena “nāsakkhi migaṁ gahetu”nti",
  "tika-s0401t11:276_14": "apavādamocanatthaṁ dvidhā chinnaṁ dhanukoṭiyaṁ lagetvā āgacchanto.",
  "tika-s0401t11:276_15": "Sandacchāyanti ghanacchāyaṁ bahalapattapalāsaṁ.",
  "tika-s0401t11:277_0": "Rukkhe adhivatthā devatāti āḷavakaṁ yakkhaṁ sandhāya vadati.",
  "tika-s0401t11:277_1": "So hi mahārājūnaṁ santikā varaṁ labhitvā majjhanhikasamaye tassa rukkhassa chāyāya phuṭṭhokāsaṁ paviṭṭhe pāṇino khādanto tattha paṭivasati.",
  "tika-s0401t11:277_2": "Āḷavakassa nisīdanapallaṅke nisīdīti yattha abhilakkhitesu maṅgaladivasādīsu āḷavako nisīditvā siriṁ anubhoti,",
  "tika-s0401t11:277_3": "tasmiṁyeva dibbaratanapallaṅke nisīdi.",
  "tika-s0401t11:277_4": "Attano gamane asampajjamāne “kiṁ nu kho kāraṇa”nti āvajjentāti tadā kira sātāgirahemavatā bhagavantaṁ",
  "tika-s0401t11:277_5": "jetavaneyeva vanditvā “yakkhasamāgamaṁ gamissāmā”ti saparivārā nānāyānehi ākāsena gacchanti,",
  "tika-s0401t11:277_6": "ākāse ca yakkhānaṁ na sabbattha maggo atthi,",
  "tika-s0401t11:277_7": "ākāsaṭṭhāni vimānāni pariharitvā maggaṭṭhāneneva maggo hoti,",
  "tika-s0401t11:277_8": "āḷavakassa pana vimānaṁ bhūmaṭṭhaṁ suguttaṁ pākāraparikkhittaṁ susaṁvihitadvāraṭṭālakagopuraṁ upari kaṁsajālasañchannamañjūsāsadisaṁ",
  "tika-s0401t11:277_9": "tiyojanaṁ ubbedhena,",
  "tika-s0401t11:277_10": "tassa upari maggo hoti,",
  "tika-s0401t11:277_11": "te taṁ padesamāgamma gantumasamatthā ahesuṁ.",
  "tika-s0401t11:277_12": "Buddhānañhi nisinnokāsassa uparibhāgena yāva bhavaggā koci gantumasamattho,",
  "tika-s0401t11:277_13": "tasmā attano gamane asampajjamāne “kiṁ nu kho kāraṇa”nti āvajjesuṁ.",
  "tika-s0401t11:277_14": "Tesaṁ kathaṁ sutvā cintesīti yasmā assaddhassa saddhākathā dukkathā hoti dussīlādīnaṁ sīlakathādayo viya,",
  "tika-s0401t11:277_15": "tasmā tesaṁ yakkhānaṁ santikā bhagavato pasaṁsaṁ sutvā eva aggimhi pakkhittaloṇasakkharā viya abbhantare",
  "tika-s0401t11:277_16": "uppannakopena paṭapaṭāyamānahadayo hutvā cintesi.",
  "tika-s0401t11:277_17": "Pabbatakūṭanti kelāsapabbatakūṭaṁ.",
  "tika-s0401t11:278_0": "Ito paṭṭhāya āḷavakayuddhaṁ vitthāretabbanti so kira manosilātale vāmapādena ṭhatvā “passatha dāni tumhākaṁ vā satthā mahānubhāvo,",
  "tika-s0401t11:278_1": "ahaṁ vā”ti dakkhiṇapādena saṭṭhiyojanamattaṁ kelāsakūṭapabbataṁ akkami,",
  "tika-s0401t11:278_2": "taṁ ayokūṭappahato viya niddhantaayapiṇḍo papaṭikāyo muñci.",
  "tika-s0401t11:278_3": "So tatra ṭhatvā “ahaṁ āḷavako”ti ugghosesi,",
  "tika-s0401t11:278_4": "sakalajambudīpaṁ saddo phari.",
  "tika-s0401t11:278_5": "Tiyojanasahassavitthatahimavāpi sampakampi yakkhassānubhāvena.",
  "tika-s0401t11:278_6": "So vātamaṇḍalaṁ samuṭṭhāpesi “eteneva samaṇaṁ palāpessāmī”ti.",
  "tika-s0401t11:278_7": "Te puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā",
  "tika-s0401t11:278_8": "vanagaccharukkhādīni ummūletvā āḷavinagaraṁ pakkhandā jiṇṇahatthisālādīni cuṇṇentā chadaniṭṭhakā ākāse bhamentā.",
  "tika-s0401t11:278_9": "Bhagavā “mā kassaci uparodho hotū”ti adhiṭṭhāsi.",
  "tika-s0401t11:278_10": "Te vātā dasabalaṁ patvā cīvarakaṇṇamattampi cāletuṁ nāsakkhiṁsu.",
  "tika-s0401t11:278_11": "Tato mahāvassaṁ samuṭṭhāpesi “udakena ajjhottharitvā samaṇaṁ māressāmī”ti.",
  "tika-s0401t11:278_12": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā pavassiṁsu.",
  "tika-s0401t11:278_13": "Vuṭṭhidhārāvegena pathavī chiddā ahosi.",
  "tika-s0401t11:278_14": "Vanarukkhādīnaṁ upari mahogho āgantvā dasabalassa cīvare ussāvabindumattampi temetuṁ nāsakkhi.",
  "tika-s0401t11:278_15": "Tato pāsāṇavassaṁ samuṭṭhāpesi.",
  "tika-s0401t11:278_16": "Mahantāni mahantāni pabbatakūṭāni dhūmāyantāni pajjalantāni ākāsenāgantvā dasabalaṁ patvā dibbamālāguḷāni sampajjiṁsu.",
  "tika-s0401t11:278_17": "Tato paharaṇavassaṁ samuṭṭhāpesi.",
  "tika-s0401t11:278_18": "Ekatodhārā ubhatodhārā asisattikhurappādayo dhūmāyantā pajjalantā ākāsenāgantvā dasabalassa pādamūle dibbapupphāni ahesuṁ.",
  "tika-s0401t11:279_0": "Tato aṅgāravassaṁ samuṭṭhāpesi.",
  "tika-s0401t11:279_1": "Kiṁsukavaṇṇā aṅgārā ākāsenāgantvā dasabalassa pādamūle dibbapupphāni hutvā vikiriṁsu.",
  "tika-s0401t11:279_2": "Tato kukkuḷavassaṁ samuṭṭhāpesi.",
  "tika-s0401t11:279_3": "Accuṇho kukkuḷo ākāsenāgantvā dasabalassa pādamūle candanacuṇṇaṁ hutvā nipati.",
  "tika-s0401t11:279_4": "Tato vālikavassaṁ samuṭṭhāpesi.",
  "tika-s0401t11:279_5": "Atisukhumā vālikā dhūmāyantā pajjalantā ākāsenāgantvā dasabalassa pādamūle dibbapupphāni hutvā nipatiṁsu.",
  "tika-s0401t11:279_6": "Tato kalalavassaṁ samuṭṭhāpesi.",
  "tika-s0401t11:279_7": "Taṁ dhūmāyantaṁ pajjalantaṁ ākāsenāgantvā dasabalassa pādamūle dibbagandhaṁ hutvā nipati.",
  "tika-s0401t11:279_8": "Tato andhakāraṁ samuṭṭhāpesi “bhiṁsetvā samaṇaṁ palāpessāmī”ti.",
  "tika-s0401t11:279_9": "Caturaṅgasamannāgataṁ andhakārasadisaṁ hutvā dasabalaṁ patvā sūriyappabhāvihatamivandhakāraṁ antaradhāyi.",
  "tika-s0401t11:279_10": "Evaṁ yakkho imāhi navahi vātavassapāsāṇapaharaṇaṅgārakukkuḷavālikakalalandhakāravuṭṭhīhi bhagavantaṁ",
  "tika-s0401t11:279_11": "palāpetumasakkonto nānāvidhappaharaṇahatthaanekappakārarūpabhūtagaṇasamākulāya caturaṅginiyā senāya sayameva",
  "tika-s0401t11:279_12": "bhagavantaṁ abhigato.",
  "tika-s0401t11:279_13": "Te bhūtagaṇā anekappakāravikāre katvā “gaṇhatha hanathā”ti bhagavato upari āgacchantā viya ca honti.",
  "tika-s0401t11:279_14": "Apica kho niddhantalohapiṇḍaṁ viya makkhikā bhagavantaṁ allīyitumasamatthā eva ahesuṁ.",
  "tika-s0401t11:280_0": "Evaṁ sabbarattiṁ anekappakāravibhiṁsākāradassanenapi bhagavantaṁ cāletumasakkonto āḷavako cintesi –",
  "tika-s0401t11:280_1": "“yaṁnūnāhaṁ kenaci ajeyyaṁ dussāvudhaṁ muñceyya”nti.",
  "tika-s0401t11:280_2": "Sace hi so duṭṭho ākāse taṁ dussāvudhaṁ muñceyya,",
  "tika-s0401t11:280_3": "dvādasa vassāni devo na vasseyya.",
  "tika-s0401t11:280_4": "Sace pathaviyaṁ muñceyya,",
  "tika-s0401t11:280_5": "sabbarukkhatiṇādīni sussitvā dvādasavassantaraṁ na puna ruheyyuṁ.",
  "tika-s0401t11:280_6": "Sace samudde muñceyya,",
  "tika-s0401t11:280_7": "tattakapāle udakabindu viya sabbaṁ susseyya.",
  "tika-s0401t11:280_8": "Sace sinerupabbate muñceyya,",
  "tika-s0401t11:280_9": "khaṇḍākhaṇḍaṁ hutvā vikireyya.",
  "tika-s0401t11:280_10": "So evaṁmahānubhāvaṁ dussāvudhaṁ uttarisāṭakaṁ muñcitvā aggahesi.",
  "tika-s0401t11:280_11": "Yebhuyyena dasasahassilokadhātudevatā vegena sannipatiṁsu “ajja bhagavā āḷavakaṁ damessati,",
  "tika-s0401t11:280_12": "tattha dhammaṁ sossāmā”ti.",
  "tika-s0401t11:280_13": "Yuddhadassanakāmāpi devatā sannipatiṁsu.",
  "tika-s0401t11:280_14": "Evaṁ sakalampi ākāsaṁ devatāhi paripuṇṇaṁ ahosi.",
  "tika-s0401t11:280_15": "Athāḷavako bhagavato samīpe uparūpari vicaritvā vatthāvudhaṁ muñci.",
  "tika-s0401t11:280_16": "Taṁ asanicakkaṁ viya ākāse bheravasaddaṁ karontaṁ dhūmāyantaṁ pajjalantaṁ bhagavantaṁ patvā yakkhassa",
  "tika-s0401t11:280_17": "mānamaddanatthaṁ pādapuñchanacoḷaṁ hutvā pādamūle nipati.",
  "tika-s0401t11:280_18": "Āḷavako taṁ disvā chinnavisāṇo viya usabho,",
  "tika-s0401t11:280_19": "uddhaṭadāṭho viya sappo nittejo nimmado nipātitamānaddhajo ahosi.",
  "tika-s0401t11:280_20": "Evamidaṁ āḷavakayuddhaṁ vitthāretabbaṁ.",
  "tika-s0401t11:281_0": "Aṭṭha pañhe pucchīti –",
  "tika-s0401t11:282_0": "“Kiṁ sūdha vittaṁ purisassa seṭṭhaṁ,",
  "tika-s0401t11:283_0": "Kiṁ su suciṇṇaṁ sukhamāvahāti;",
  "tika-s0401t11:284_0": "Kiṁ su have sādutaraṁ rasānaṁ,",
  "tika-s0401t11:285_0": "Kathaṁ jīviṁ jīvitamāhu seṭṭha”nti. –",
  "tika-s0401t11:286_0": "Ādinā aṭṭha pañhe pucchi. Satthā vissajjesīti –",
  "tika-s0401t11:287_0": "“Saddhīdha vittaṁ purisassa seṭṭhaṁ,",
  "tika-s0401t11:288_0": "Dhammo suciṇṇo sukhamāvahāti;",
  "tika-s0401t11:289_0": "Saccaṁ have sādutaraṁ rasānaṁ,",
  "tika-s0401t11:290_0": "Paññājīviṁ jīvitamāhu seṭṭha”nti. –",
  "tika-s0401t11:291_0": "Ādinā vissajjesi. Vikkandamānāyāti accantaṁ paridevamānāya.",
  "tika-s0401t11:292_0": "Mahānāmasakkavatthu",
  "tika-s0401t11:293_0": "252.",
  "tika-s0401t11:293_1": "Pañcame satthā tato paraṁ paṭiññaṁ nādāsīti saṁvaccharato paraṁ sikkhāpadapaññattiyā paccayappavāraṇāsādiyanassa vāritattā “paṭiññaṁ nādāsī”ti vuttaṁ.",
  "tika-s0401t11:293_2": "Tathā hi bhagavā tatiyavārepi mahānāmena sakkena “icchāmahaṁ, bhante,",
  "tika-s0401t11:293_3": "saṅghaṁ yāvajīvaṁ bhesajjena pavāretu”nti vutte “sādhu sādhu, mahānāma,",
  "tika-s0401t11:293_4": "tena hi tvaṁ, mahānāma,",
  "tika-s0401t11:293_5": "saṅghaṁ yāvajīvaṁ bhesajjena pavārehī”ti paṭiññaṁ adāsiyeva.",
  "tika-s0401t11:293_6": "Evaṁ paṭiññaṁ datvā pacchā chabbaggiyehi bhikkhūhi mahānāmassa sakkassa viheṭhitabhāvaṁ sutvā chabbaggiye",
  "tika-s0401t11:293_7": "bhikkhū vigarahitvā sikkhāpadaṁ paññapesi “agilānena bhikkhunā cātumāsappaccayapavāraṇā sāditabbā aññatra",
  "tika-s0401t11:293_8": "punappavāraṇāya aññatra niccappavāraṇāya.",
  "tika-s0401t11:293_9": "Tato ce uttari sādiyeyya,",
  "tika-s0401t11:293_10": "pācittiya”nti.",
  "tika-s0401t11:293_11": "Tasmā paṭhamaṁ anujānitvāpi pacchā sikkhāpadabandhanena vāritattā “paṭiññaṁ nādāsī”ti vuttaṁ.",
  "tika-s0401t11:294_0": "Uggagahapatyādivatthu",
  "tika-s0401t11:295_0": "253-256. Chaṭṭhasattamaaṭṭhamanavamāni suviññeyyāneva.",
  "tika-s0401t11:296_0": "Nakulapitugahapativatthu",
  "tika-s0401t11:297_0": "257.",
  "tika-s0401t11:297_1": "Dasame susumāragirinagareti evaṁnāmake nagare.",
  "tika-s0401t11:297_2": "Tassa kira nagarassa vatthupariggahadivase avidūre udakarahade susumāro saddamakāsi,",
  "tika-s0401t11:297_3": "giraṁ nicchāresi.",
  "tika-s0401t11:297_4": "Atha nagare anantarāyena māpite tameva susumāragirakaraṇaṁ subhanimittaṁ katvā “susumāragirī”tvevassa nāmaṁ akaṁsu.",
  "tika-s0401t11:297_5": "Keci pana “susumārasaṇṭhānattā susumāro nāma eko giri,",
  "tika-s0401t11:297_6": "so tassa nagarassa samīpe,",
  "tika-s0401t11:297_7": "tasmā taṁ susumāragiri etassa atthīti susumāragirīti vuccatī”ti vadanti.",
  "tika-s0401t11:297_8": "Bhesakaḷāvaneti bhesakaḷānāmake vane.",
  "tika-s0401t11:297_9": "“Bhesakalāvane”tipi pāṭho.",
  "tika-s0401t11:297_10": "Kathaṁ pana bhagavati nesaṁ puttasaññā patiṭṭhāsīti āha –",
  "tika-s0401t11:297_11": "“ayaṁ kirā”tiādi.",
  "tika-s0401t11:297_12": "Daharasseva daharā ānītāti me daharasseva sato daharā ānītāti attho.",
  "tika-s0401t11:297_13": "Aticaritāti atikkamitvā caranto.",
  "tika-s0401t11:298_0": "(Chaṭṭhaetadaggavaggavaṇṇanā niṭṭhitā.)",
  "tika-s0401t11:299_0": "Upāsakapāḷisaṁvaṇṇanā niṭṭhitā.",
  "tika-s0401t11:300_0": "14. Etadaggavaggo",
  "tika-s0401t11:301_0": "(14) 7. Sattamaetadaggavaggavaṇṇanā",
  "tika-s0401t11:302_0": "Sujātāvatthu",
  "tika-s0401t11:303_0": "258. Upāsikāpāḷisaṁvaṇṇanāya paṭhamaṁ suviññeyyameva.",
  "tika-s0401t11:304_0": "Visākhāvatthu",
  "tika-s0401t11:305_0": "259.",
  "tika-s0401t11:305_1": "Dutiye mahālatāpasādhanassāti mahālatāpiḷandhanassa.",
  "tika-s0401t11:305_2": "Tasmiñca piḷandhane catasso vajiranāḷiyo upayogaṁ agamaṁsu.",
  "tika-s0401t11:305_3": "Muttānaṁ ekādasa nāḷiyo,",
  "tika-s0401t11:305_4": "pavāḷassa dvāvīsati nāḷiyo,",
  "tika-s0401t11:305_5": "padumarāgamaṇīnaṁ tettiṁsa nāḷiyo.",
  "tika-s0401t11:305_6": "Iti etehi ca aññehi ca indanīlādīhi nīlapītalohitodātamañjiṭṭhasāmakabaravaṇṇavasena sattavaṇṇehi vararatanehi niṭṭhānaṁ agamāsi,",
  "tika-s0401t11:305_7": "taṁ sīse paṭimukkaṁ yāva pādapiṭṭhiyā bhassati,",
  "tika-s0401t11:305_8": "pañcannaṁ hatthīnaṁ balaṁ dhārayamānāva naṁ itthī dhāretuṁ sakkoti.",
  "tika-s0401t11:305_9": "Antoaggi bahi na nīharitabbotiādīnaṁ attho upari āvi bhavissati.",
  "tika-s0401t11:305_10": "Sesamettha suviññeyyameva.",
  "tika-s0401t11:306_0": "Khujjuttarā-sāmāvatīvatthu",
  "tika-s0401t11:307_0": "260- 261.",
  "tika-s0401t11:307_1": "Tatiyacatutthesu pāyāsassāti bahalatarassa pāyāsassa.",
  "tika-s0401t11:307_2": "Taṁ pāyāsaṁ bhuñjantesūti taṁ bahalataraṁ garusiniddhaṁ pāyāsaṁ bhuñjantesu.",
  "tika-s0401t11:307_3": "Jīrāpetuṁ asakkontoti antarāmagge appāhāratāya mandagahaṇikattā jīrāpetuṁ asakkonto.",
  "tika-s0401t11:307_4": "Vāḷamigaṭṭhāneti vāḷamigehi adhiṭṭhitaṭṭhāne.",
  "tika-s0401t11:307_5": "Anuvijjantoti vicārento.",
  "tika-s0401t11:307_6": "Sālāti naḷakārasālā.",
  "tika-s0401t11:307_7": "Mudhā na karissatīti mūlyaṁ vinā na karissati.",
  "tika-s0401t11:307_8": "Ālimpesīti aggiṁ adāsi,",
  "tika-s0401t11:307_9": "aggiṁ jālesīti attho.",
  "tika-s0401t11:307_10": "Pekkhāti āgamehi.",
  "tika-s0401t11:307_11": "Upadhisampadāti sarīrasampatti.",
  "tika-s0401t11:307_12": "Vaṭarukkhaṁ patvāti nigrodharukkhaṁ patvā.",
  "tika-s0401t11:307_13": "Suvaṇṇakaṭaketi suvaṇṇavalaye.",
  "tika-s0401t11:307_14": "Abbhuṁ meti me avaḍḍhīti attho.",
  "tika-s0401t11:307_15": "Anto asodhetvāti paṇṇasālāya anto kassaci atthibhāvaṁ vā natthibhāvaṁ vā anupadhāretvā.",
  "tika-s0401t11:307_16": "Sesaṁ suviññeyyameva.",
  "tika-s0401t11:308_0": "Uttarānandamātāvatthu",
  "tika-s0401t11:309_0": "262.",
  "tika-s0401t11:309_1": "Pañcame upanissayaṁ disvāti iminā yathā visesādhigamassa satipi paccuppannapaccayasamavāye avassaṁ upanissayasampadā icchitabbā,",
  "tika-s0401t11:309_2": "evaṁ diṭṭhadhammavedanīyabhāvena vipaccanakassa kammassapi paccuppannasamavāyo viya upanissayasampadāpi savisesā icchitabbāti dasseti.",
  "tika-s0401t11:309_3": "Tathā hi ukkaṁsagatasappurisūpanissayayonisomanasikāresu labbhamānesupi upanissayarahitassa visesādhigamo na sampajjatevāti.",
  "tika-s0401t11:309_4": "Kappiyaṁ katvāti yathā kappiyaṁ hoti,",
  "tika-s0401t11:309_5": "tathā katvā.",
  "tika-s0401t11:309_6": "Patte patiṭṭhapeyyāti āhāraṁ dānamukhe vissajjeyya.",
  "tika-s0401t11:309_7": "Tīhi cetanāhīti pubbabhāgamuñcaanumodanācetanāhi.",
  "tika-s0401t11:309_8": "Vuttañhetaṁ –",
  "tika-s0401t11:310_0": "“Pubbeva dānā sumano, dadaṁ cittaṁ pasādaye;",
  "tika-s0401t11:311_0": "Datvā attamano hoti, esā puññassa sampadā”ti. ;",
  "tika-s0401t11:312_0": "Tavamanaṁ sandhārehīti “ajja bhattaṁ cirāyita”nti kodhato tava cittaṁ sandhārehi,",
  "tika-s0401t11:312_1": "mā kujjhīti attho.",
  "tika-s0401t11:312_2": "Olokitolokitaṭṭhānaṁ…pe…",
  "tika-s0401t11:312_3": "samparikiṇṇaṁ viya ahosīti tena kasitaṭṭhānaṁ sabbaṁ suvaṇṇabhāvāpattiyā mahākosātakipupphehi sañchannaṁ viya ahosi.",
  "tika-s0401t11:312_4": "Tādiseti tayā sadise.",
  "tika-s0401t11:312_5": "Na kopemīti na vināsemi,",
  "tika-s0401t11:312_6": "jātiyā na hīḷemi.",
  "tika-s0401t11:312_7": "Pūjaṁ karotīti sammāsambuddhassa pūjaṁ karoti.",
  "tika-s0401t11:312_8": "Antaravatthunti gehaṅgaṇaṁ.",
  "tika-s0401t11:312_9": "Bhoti sambodhane nipāto.",
  "tika-s0401t11:312_10": "Jeti avaññālapanaṁ.",
  "tika-s0401t11:312_11": "Sayaṁ ariyasāvikābhāvato satthuvasena “sapitikā dhītā”ti vatvā satthu sammukhā dhammassavanena tassā",
  "tika-s0401t11:312_12": "visesādhigamaṁ paccāsīsantī “dasabale khamanteyeva khamissāmī”ti āha.",
  "tika-s0401t11:312_13": "Kadariyanti thaddhamacchariṁ.",
  "tika-s0401t11:313_0": "Suppavāsāvatthu",
  "tika-s0401t11:314_0": "263.",
  "tika-s0401t11:314_1": "Chaṭṭhe paṇītadāyikānanti paṇītarasavatthūnaṁ dāyikānaṁ.",
  "tika-s0401t11:314_2": "Āyuno ṭhitihetuṁ bhojanaṁ dentī āyuṁ deti nāma.",
  "tika-s0401t11:314_3": "Esa nayo vaṇṇaṁ detītiādīsu. Tenāha –",
  "tika-s0401t11:314_4": "“pañca ṭhānānī”ti.",
  "tika-s0401t11:314_5": "Kammasarikkhakañcetaṁ phalanti dassento “āyuṁ kho pana datvā”tiādimāha.",
  "tika-s0401t11:314_6": "Tattha datvāti dānahetu.",
  "tika-s0401t11:314_7": "Bhāginīti bhāgavatī laddhuṁ bhabbā.",
  "tika-s0401t11:315_0": "Suppiyāvatthu",
  "tika-s0401t11:316_0": "264.",
  "tika-s0401t11:316_1": "Sattame ūrumaṁsaṁ chinditvā dāsiyā adāsīti āgataphalā viññātasāsanā ariyasāvikā attano sarīradukkhaṁ",
  "tika-s0401t11:316_2": "acintetvā tassa bhikkhuno rogavūpasamameva paccāsīsantī attano ūrumaṁsaṁ chinditvā dāsiyā adāsi.",
  "tika-s0401t11:316_3": "Satthāpi tassā tathāpavattaṁ ajjhāsayasampattiṁ disvā “mama sammukhībhāvūpagamanenevassā vaṇo ruhitvā sañchavi jāyati,",
  "tika-s0401t11:316_4": "phāsubhāvo hotī”ti ca disvā “pakkosatha na”nti āha.",
  "tika-s0401t11:316_5": "Sā cintesīti “sabbalokassa hitānukampako satthā na maṁ dukkhāpetuṁ pakkosati,",
  "tika-s0401t11:316_6": "atthettha kāraṇa”nti cintesi.",
  "tika-s0401t11:316_7": "Attanā katakāraṇaṁ sabbaṁ kathesīti buddhānubhāvavibhāvanatthaṁ kathesi,",
  "tika-s0401t11:316_8": "na attano daḷhajjhāsayatāya vibhāvanatthaṁ.",
  "tika-s0401t11:316_9": "Gilānupaṭṭhākīnaṁ aggaṭṭhāne ṭhapesīti agaṇitattadukkhā gilānānaṁ bhikkhūnaṁ gelaññavūpasamane yuttappayuttāti gilānupaṭṭhākīnaṁ aggaṭṭhāne ṭhapesīti.",
  "tika-s0401t11:317_0": "Kātiyānīvatthu",
  "tika-s0401t11:318_0": "265.",
  "tika-s0401t11:318_1": "Aṭṭhame aveccappasannānanti ratanattayaguṇe yāthāvato ñatvā pasannānaṁ,",
  "tika-s0401t11:318_2": "so panassa pasādo maggenāgatattā kenaci akampanīyo.",
  "tika-s0401t11:318_3": "Adhigatenāti maggādhigameneva adhigatena.",
  "tika-s0401t11:318_4": "“Avigatenā”ti vā pāṭho,",
  "tika-s0401t11:318_5": "tassattho “kadāci avigacchantenā”ti.",
  "tika-s0401t11:318_6": "So appadhaṁsiyo ca hoti,",
  "tika-s0401t11:318_7": "tasmā vuttaṁ –",
  "tika-s0401t11:318_8": "“adhigatena acalappasādenā”ti.",
  "tika-s0401t11:318_9": "Tattha kāyasakkhiṁ katvāti pamukhaṁ katvā,",
  "tika-s0401t11:318_10": "vacanatthato pana nāmakāyena desanāya sampaṭicchanavasena sakkhibhūtaṁ katvāti attho.",
  "tika-s0401t11:318_11": "Ummaggaṁ khanitvāti gharasandhicchedanena antopavisanamaggaṁ khanitvā.",
  "tika-s0401t11:318_12": "Dullabhassavananti dullabhasaddhammassavanaṁ.",
  "tika-s0401t11:318_13": "Mahāpathavī pavisitabbā bhaveyyāti avīcippavesanaṁ vadati.",
  "tika-s0401t11:319_0": "Nakulamātāvatthu",
  "tika-s0401t11:320_0": "266.",
  "tika-s0401t11:320_1": "Navame vissāsakathaneneva nakulamātā nakulapitā ca satthuvissāsikā nāma jātāti vuttaṁ –",
  "tika-s0401t11:320_2": "“vissāsikānanti vissāsakathaṁ kathentīnaṁ upāsikāna”nti.",
  "tika-s0401t11:320_3": "Gahapatānīti gehasāminī.",
  "tika-s0401t11:320_4": "Vuttamevāti upāsakapāḷiyaṁ nakulapitukathāyaṁ vuttanayameva.",
  "tika-s0401t11:321_0": "Kāḷīkuraragharikāvatthu",
  "tika-s0401t11:322_0": "267.",
  "tika-s0401t11:322_1": "Dasame anussavenevāti paccakkhato rūpadassanena satthu sammukhā dhammassavanena ca vinā kevalaṁ anussavaneneva",
  "tika-s0401t11:322_2": "parassa vacanaṁ anugatassavaneneva uppannena pasādena.",
  "tika-s0401t11:322_3": "Anussavikappasādanti anussavato āgatappasādaṁ.",
  "tika-s0401t11:323_0": "(Sattamaetadaggavaggavaṇṇanā niṭṭhitā.)",
  "tika-s0401t11:324_0": "Upāsikāpāḷisaṁvaṇṇanā samattā.",
  "tika-s0401t11:325_0": "Niṭṭhitā ca manorathapūraṇiyā",
  "tika-s0401t11:326_0": "Aṅguttaranikāya-aṭṭhakathāya",
  "tika-s0401t11:327_0": "Etadaggavaggavaṇṇanāya anuttānatthadīpanā."
}