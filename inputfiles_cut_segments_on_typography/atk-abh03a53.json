{
  "atk-abh03a53:0_0": "1. Kusalattikavaṇṇanā",
  "atk-abh03a53:1_0": "1. Paṭiccavāravaṇṇanā",
  "atk-abh03a53:2_0": "1. Paccayānulomaṁ",
  "atk-abh03a53:3_0": "(1.) Vibhaṅgavāro",
  "atk-abh03a53:4_0": "53.",
  "atk-abh03a53:4_1": "Idāni yā etā paṇṇattivāre kusalattikaṁ nissāya hetupaccayādivasena ekūnapaññāsaṁ ādiṁ katvā nayamattaṁ dassentena aparimāṇā pucchā dassitā.",
  "atk-abh03a53:4_2": "Tattha kusalākusalādīnaṁ sahuppattiyā abhāvato yā pucchā “kusalaṁ dhammaṁ paṭicca akusalo dhammo uppajjati",
  "atk-abh03a53:4_3": "hetupaccayā”ti evaṁ vissajjanaṁ na labhanti.",
  "atk-abh03a53:4_4": "Tā pahāya yā vissajjanaṁ labhanti,",
  "atk-abh03a53:4_5": "tāyeva vissajjetuṁ ayaṁ kusalaṁ dhammaṁ paṭicca kusalo dhammo uppajjati hetupaccayātiādinā nayena paṭiccavārassa niddesavāro āraddho.",
  "atk-abh03a53:5_0": "Tattha siyā –",
  "atk-abh03a53:5_1": "sace imā hetupaccayādivasena ekūnapaññāsaṁ pucchā sabbaso vissajjanaṁ na labhanti,",
  "atk-abh03a53:5_2": "atha kasmā dassitā?",
  "atk-abh03a53:5_3": "Nanu yā labhanti,",
  "atk-abh03a53:5_4": "tāyeva dassetabbāti? Āma,",
  "atk-abh03a53:5_5": "dassetabbā siyuṁ.",
  "atk-abh03a53:5_6": "Tathā dassiyamānā pana sabbesu tikadukapaṭṭhānādīsu ekekasmiṁ tike, duke, dukatike, tikaduke, tikatike,",
  "atk-abh03a53:5_7": "dukaduke ca saṅkhepaṁ akatvā dassetabbāyeva bhaveyyuṁ. Kasmā?",
  "atk-abh03a53:5_8": "Yasmā yā kusalattike labhanti,",
  "atk-abh03a53:5_9": "na tāyeva vedanāttikādīsu.",
  "atk-abh03a53:5_10": "Dhammānulomapaccanīye ca tikapaṭṭhāne vitakkattikapītittikānaṁ vissajjane sabbāpetā vissajjanaṁ labhanti,",
  "atk-abh03a53:5_11": "tasmā ukkaṭṭhaparicchedena ekekasmiṁ tike yattakāhi pucchāhi bhavitabbaṁ sabbā kusalattike dassitā.",
  "atk-abh03a53:5_12": "Evaṁ dassitāsu hi yā tattha vissajjanaṁ na labhanti,",
  "atk-abh03a53:5_13": "tā pahāya yā labhanti,",
  "atk-abh03a53:5_14": "tā vuccamānā sakkā sukhena vijānitunti sukhena vijānanatthaṁ sabbāpi kusalattike dassitā.",
  "atk-abh03a53:5_15": "Yā panettha vissajjanaṁ na labhanti,",
  "atk-abh03a53:5_16": "tā pahāya yā labhanti,",
  "atk-abh03a53:5_17": "tāyeva vissajjitāti veditabbā.",
  "atk-abh03a53:6_0": "Tattha kusalaṁ dhammaṁ paṭiccāti catubhūmakakusaladhammesu vedanākkhandhādibhedaṁ ekaṁ dhammaṁ paṭicca",
  "atk-abh03a53:6_1": "paṭigantvā sahuppattisaṅkhātena sadisabhāvena patvā,",
  "atk-abh03a53:6_2": "tena saddhiṁ ekato uppattibhāvaṁ upagantvāti attho.",
  "atk-abh03a53:6_3": "Kusalo dhammoti catubhūmakakusaladhammesuyeva saññākkhandhādibhedo eko dhammo.",
  "atk-abh03a53:6_4": "Uppajjatīti uppādato yāva nirodhagamanā uddhaṁ pajjati,",
  "atk-abh03a53:6_5": "nibbattatītipi attho.",
  "atk-abh03a53:6_6": "Attānaṁ labhati,",
  "atk-abh03a53:6_7": "uppādādayo tayopi khaṇe pāpuṇātīti vuttaṁ hoti.",
  "atk-abh03a53:6_8": "Hetupaccayāti kusalahetunā hetupaccayabhāvaṁ sādhentena.",
  "atk-abh03a53:7_0": "Evaṁ “uppajjeyyā”ti pucchāya “uppajjatī”ti vissajjanaṁ vatvā idāni yaṁ dhammaṁ paṭicca yo dhammo uppajjati,",
  "atk-abh03a53:7_1": "taṁ dhammaṁ khandhavasena dassetuṁ kusalaṁ ekaṁ khandhantiādimāha.",
  "atk-abh03a53:7_2": "Tattha ekanti vedanādīsu catūsu yaṁkiñci ekaṁ.",
  "atk-abh03a53:7_3": "Tayo khandhāti yo yo paccayabhāvena gahito,",
  "atk-abh03a53:7_4": "taṁ taṁ ṭhapetvā avasesā tayo khandhā.",
  "atk-abh03a53:7_5": "Tayo khandheti vedanādīsu yo eko khandho uppajjatīti gahito,",
  "atk-abh03a53:7_6": "taṁ ṭhapetvā sese tayo.",
  "atk-abh03a53:7_7": "Dve khandheti vedanāsaññādukādīsu chasu dukesu yekeci dve khandhe paṭicca.",
  "atk-abh03a53:7_8": "Dve khandhāti ye ye paccayabhāvena gahitā,",
  "atk-abh03a53:7_9": "te te ṭhapetvā avasesā dve khandhā kusalahetunā hetupaccayabhāvaṁ sādhentena uppajjantīti attho.",
  "atk-abh03a53:8_0": "Yasmā pana eko khandho ekasseva dvinnaṁyeva vā,",
  "atk-abh03a53:8_1": "dve vā pana ekasseva paccayo nāma natthi,",
  "atk-abh03a53:8_2": "tasmā “ekaṁ khandhaṁ paṭicca eko khandho,",
  "atk-abh03a53:8_3": "ekaṁ khandhaṁ paṭicca dve khandhā,",
  "atk-abh03a53:8_4": "dve khandhe paṭicca eko khandho”ti na vuttaṁ.",
  "atk-abh03a53:8_5": "Kusalaṁ dhammaṁ paṭicca abyākato dhammo uppajjatītiādīsupi vuttanayeneva attho veditabbo.",
  "atk-abh03a53:8_6": "Cittasamuṭṭhānaṁ rūpanti idaṁ paṭiccatthassa sahajātatthattā yaṁ kusalena sahajātañceva hetupaccayañca labhati,",
  "atk-abh03a53:8_7": "taṁ dassetuṁ vuttaṁ.",
  "atk-abh03a53:8_8": "Paratopi evarūpesu ṭhānesu ayameva nayo.",
  "atk-abh03a53:9_0": "Vipākābyākataṁ kiriyābyākatanti ettha hetupaccayābhāvato ahetukaṁ,",
  "atk-abh03a53:9_1": "rūpena saddhiṁ anuppattito āruppavipākañca na gahetabbaṁ.",
  "atk-abh03a53:9_2": "Paṭisandhikkhaṇeti kaṭattārūpasaṅkhātassa abyākatassa abyākataṁ paṭicca uppattidassanatthaṁ vuttaṁ.",
  "atk-abh03a53:9_3": "Vipākābyākatanti tasmiṁ khaṇe vijjamānābyākatavasena vuttaṁ.",
  "atk-abh03a53:9_4": "Khandhe paṭicca vatthu,",
  "atk-abh03a53:9_5": "vatthuṁ paṭicca khandhāti idaṁ kaṭattārūpaggahaṇena vatthumhi gahitepi vatthuṁ paṭicca khandhānaṁ uppattidassanatthaṁ vuttaṁ.",
  "atk-abh03a53:10_0": "Ekaṁ mahābhūtantiādi rūpābyākataṁ paṭicca rūpābyākatassa uppattidassanatthaṁ vuttaṁ.",
  "atk-abh03a53:10_1": "Ekaṁ khandhantiādīsu vuttanayeneva panettha atthayojanā veditabbā.",
  "atk-abh03a53:10_2": "Evaṁ rūpābyākatamhi bhūte paṭicca bhūtānaṁ uppattiṁ vatvā idāni bhūte paṭicca upādārūpānaṁ uppattiṁ dassetuṁ",
  "atk-abh03a53:10_3": "mahābhūtepaṭicca cittasamuṭṭhānantiādi vuttaṁ.",
  "atk-abh03a53:10_4": "Evaṁ sante upādārūpanti ettakameva vattabbaṁ,",
  "atk-abh03a53:10_5": "itaradvayaṁ kasmā vuttanti?",
  "atk-abh03a53:10_6": "Mahābhūtepi paṭicca uppattidassanatthaṁ.",
  "atk-abh03a53:10_7": "Yañhi heṭṭhā “cittasamuṭṭhānañca rūpaṁ kaṭattā ca rūpa”nti dassitaṁ,",
  "atk-abh03a53:10_8": "taṁ na kevalaṁ khandheyeva ca paṭicca uppajjati,",
  "atk-abh03a53:10_9": "mahābhūtepi pana paṭicca uppajjatīti dassanatthamidaṁ vuttanti veditabbaṁ.",
  "atk-abh03a53:10_10": "Tattha cittasamuṭṭhānaṁ pavatteyeva,",
  "atk-abh03a53:10_11": "kaṭattārūpaṁ paṭisandhiyampi.",
  "atk-abh03a53:10_12": "Upādārūpanti tasseva ubhayassa visesanaṁ.",
  "atk-abh03a53:11_0": "Kusale khandhe ca mahābhūte ca paṭiccāti ettha cittasamuṭṭhānāva mahābhūtā gahitā.",
  "atk-abh03a53:11_1": "Cittasamuṭṭhānaṁ rūpanti ettha pana bhūtarūpampi upādārūpampi gahitaṁ.",
  "atk-abh03a53:11_2": "“Ekaṁ mahābhūtaṁ paṭicca tayo mahābhūtā”tiādinā nayena hi bhūtarūpampi khandhe ca mahābhūte ca paṭicca uppajjati.",
  "atk-abh03a53:11_3": "Mahābhūte paṭicca upādārūpanti vuttanayena upādārūpampi.",
  "atk-abh03a53:11_4": "Akusalañca abyākatañcāti pañhāvissajjanesupi eseva nayo.",
  "atk-abh03a53:11_5": "Evaṁ hetupaccaye nava pucchā vissajjitā.",
  "atk-abh03a53:11_6": "Etāyeva hi ettha labbhanti,",
  "atk-abh03a53:11_7": "sesā cattālīsa moghapucchāti na vissajjitā.",
  "atk-abh03a53:11_8": "Iminā upāyena ārammaṇapaccayādīsupi pucchāvissajjanānaṁ attho veditabbo.",
  "atk-abh03a53:11_9": "Tattha tattha pana vicāretabbayuttakameva vicārayissāma.",
  "atk-abh03a53:12_0": "54.",
  "atk-abh03a53:12_1": "Ārammaṇapaccaye tāva rūpassa ārammaṇapaccayavasena anuppattito tāsu navasu rūpamissakā pahāya tissova pucchā vissajjitā.",
  "atk-abh03a53:12_2": "Teneva ca kāraṇena “vatthuṁ paṭicca khandhā”ti vatvā “khandhe paṭicca vatthū”ti na vuttaṁ.",
  "atk-abh03a53:12_3": "Na hi taṁ ārammaṇapaccayena uppajjati.",
  "atk-abh03a53:13_0": "55.",
  "atk-abh03a53:13_1": "Adhipatipaccaye vipākābyākatanti lokuttarameva sandhāya vuttaṁ.",
  "atk-abh03a53:13_2": "Tenevettha “paṭisandhikkhaṇe”ti na gahitaṁ.",
  "atk-abh03a53:13_3": "Sesaṁ hetupaccayasadisameva.",
  "atk-abh03a53:14_0": "56. Anantarasamantaresupi rūpaṁ na labbhatīti ārammaṇapaccaye viya tissova pucchā.",
  "atk-abh03a53:15_0": "57.",
  "atk-abh03a53:15_1": "Sahajātapaccaye paṭisandhikkhaṇeti pañcavokāre paṭisandhivasena vuttaṁ.",
  "atk-abh03a53:15_2": "Heṭṭhā pana paccayavibhaṅge “okkantikkhaṇe”ti āgataṁ tampi iminā saddhiṁ atthato ekaṁ,",
  "atk-abh03a53:15_3": "byañjanamattameva hettha nānanti.",
  "atk-abh03a53:15_4": "Apica “tiṇṇaṁ sannipātā gabbhassa avakkanti hotī”ti vacanato okkantīti pañcavokārapaṭisandhiyāvetaṁ nāmaṁ.",
  "atk-abh03a53:15_5": "Paṭisandhīti sabbabhavasādhāraṇaṁ.",
  "atk-abh03a53:15_6": "Idha pana “kaṭattā ca rūpa”ntiādivacanato pañcavokārapaṭisandhiyeva adhippetā.",
  "atk-abh03a53:15_7": "Sā hi rūpassapi arūpassapi paccayabhāvañceva paccayuppannabhāvañca saṅgaṇhāti,",
  "atk-abh03a53:15_8": "tasmā paripuṇṇavissajjanā hotīti gahitā.",
  "atk-abh03a53:15_9": "Bāhiraṁ ekaṁ mahābhūtanti anindriyabaddhesu pathavīpāsāṇādīsu mahābhūtaṁ sandhāya vuttaṁ.",
  "atk-abh03a53:15_10": "Paccayavibhaṅgavārasmiñhi cattāro mahābhūtāti ajjhattikañca bāhirañca ekato katvā gahitaṁ.",
  "atk-abh03a53:15_11": "Saṅkhepadesanā hi sā.",
  "atk-abh03a53:15_12": "Ayaṁ pana vitthāradesanā,",
  "atk-abh03a53:15_13": "tasmā sabbaṁ vibhajitvā dassento “bāhiraṁ ekaṁ mahābhūta”ntiādimāha.",
  "atk-abh03a53:15_14": "Asaññasattānaṁ ekaṁ mahābhūtaṁ paṭiccāti dvisantatisamuṭṭhānabhūtavasena vuttaṁ.",
  "atk-abh03a53:15_15": "Mahābhūte paṭicca kaṭattārūpanti idaṁ pana kammasamuṭṭhānavaseneva vuttaṁ.",
  "atk-abh03a53:15_16": "Upādārūpanti utusamuṭṭhānavaseneva.",
  "atk-abh03a53:16_0": "58.",
  "atk-abh03a53:16_1": "Aññamaññapaccaye khandhe paṭicca vatthu,",
  "atk-abh03a53:16_2": "vatthuṁ paṭicca khandhāti catunnampi khandhānaṁ ekato vatthunā aññamaññapaccayataṁ dassetuṁ vuttaṁ.",
  "atk-abh03a53:17_0": "59.",
  "atk-abh03a53:17_1": "Nissayapaccaye yasmā paṭiccattho nāma sahajātattho,",
  "atk-abh03a53:17_2": "tasmā yā heṭṭhā paccayavibhaṅgavāre cakkhāyatanādīnaṁ nissayapaccayatā dassitā,",
  "atk-abh03a53:17_3": "na sā gahitā.",
  "atk-abh03a53:17_4": "Cakkhāyatanādīni hi purejātāni hutvā paccayā honti,",
  "atk-abh03a53:17_5": "idha sahajātameva labbhati.",
  "atk-abh03a53:17_6": "Teneva vuttaṁ –",
  "atk-abh03a53:17_7": "“nissayapaccayo sahajātapaccayasadiso”ti.",
  "atk-abh03a53:18_0": "60.",
  "atk-abh03a53:18_1": "Upanissayapaccaye rūpassa upanissayapaccayābhāvā tīṇeva vissajjanāni labbhanti,",
  "atk-abh03a53:18_2": "tena vuttaṁ “ārammaṇapaccayasadisa”nti.",
  "atk-abh03a53:18_3": "Tattha kiñcāpi na sabbe kusalākusalābyākatā ārammaṇūpanissayaṁ labhanti,",
  "atk-abh03a53:18_4": "ye pana labhanti,",
  "atk-abh03a53:18_5": "tesaṁ vasenetaṁ vuttanti veditabbaṁ.",
  "atk-abh03a53:19_0": "61.",
  "atk-abh03a53:19_1": "Purejātapaccaye vatthuṁ purejātapaccayāti vatthuṁ paṭicca vatthunā purejātapaccayataṁ sādhentena uppajjantīti attho.",
  "atk-abh03a53:19_2": "Vipākābyākataṁ ekaṁ khandhanti ettha yaṁ vipākābyākatassa vatthu okkantikkhaṇe sahajātapaccayo hoti,",
  "atk-abh03a53:19_3": "taṁ purejātapaccayabhājaniyattā idha na gahetabbaṁ.",
  "atk-abh03a53:19_4": "Yepi kusalādayo āruppe purejātapaccayaṁ na labhanti,",
  "atk-abh03a53:19_5": "tepi purejātapaccayabhājaniyatoyeva idha na gahetabbā.",
  "atk-abh03a53:19_6": "Ārammaṇaṁ pana niyamato purejātapaccayabhāvaṁ na labhati.",
  "atk-abh03a53:19_7": "Rūpāyatanādīni hi cakkhuviññāṇādīnaṁyeva purejātapaccayataṁ sādhenti,",
  "atk-abh03a53:19_8": "manoviññāṇadhātuyā atītānāgatānipi ārammaṇaṁ hontiyeva.",
  "atk-abh03a53:19_9": "Tasmā idha na gahitaṁ.",
  "atk-abh03a53:19_10": "Khandhavasena hi ayaṁ desanā,",
  "atk-abh03a53:19_11": "na viññāṇadhātuvasena.",
  "atk-abh03a53:19_12": "“Vipākābyākataṁ ekaṁ khandha”nti desanāya ca sabbāpi viññāṇadhātuyo gahitā,",
  "atk-abh03a53:19_13": "na cakkhuviññāṇadhātuādayo evāti.",
  "atk-abh03a53:20_0": "Pacchājāto kusalākusalānaṁ paccayo na hoti,",
  "atk-abh03a53:20_1": "abyākatassapi upatthambhakova na janako,",
  "atk-abh03a53:20_2": "tasmā “uppajjati pacchājātapaccayā”ti evaṁ vattabbo ekadhammopi natthīti pacchājātapaccayavasena vissajjanaṁ na kataṁ.",
  "atk-abh03a53:21_0": "62.",
  "atk-abh03a53:21_1": "Āsevanapaccaye kāmaṁ sabbā kiriyā āsevanapaccayaṁ na labhanti,",
  "atk-abh03a53:21_2": "labbhamānavasena pana “kiriyābyākata”nti vuttaṁ.",
  "atk-abh03a53:21_3": "Tasmā javanakiriyāvettha gahitāti veditabbā.",
  "atk-abh03a53:22_0": "63.",
  "atk-abh03a53:22_1": "Kammapaccaye kusalākusalesu ekakkhaṇiko kammapaccayo veditabbo,",
  "atk-abh03a53:22_2": "tathā kiriyābyākate.",
  "atk-abh03a53:22_3": "Vipākābyākate pana nānākkhaṇikopi,",
  "atk-abh03a53:22_4": "tathā paṭisandhikkhaṇe mahābhūtānaṁ.",
  "atk-abh03a53:22_5": "Cittasamuṭṭhānānaṁ pana ekakkhaṇiko.",
  "atk-abh03a53:22_6": "Kaṭattārūpānaṁ nānākkhaṇikova tathā asaññasattarūpānaṁ.",
  "atk-abh03a53:22_7": "Kaṭattārūpaṁ panettha jīvitindriyaṁ.",
  "atk-abh03a53:22_8": "Sesaṁ na ekantato kammasamuṭṭhānattā upādārūpanti vuttaṁ.",
  "atk-abh03a53:22_9": "Evaṁ santepi idha kammasamuṭṭhānameva adhippetaṁ.",
  "atk-abh03a53:23_0": "64.",
  "atk-abh03a53:23_1": "Vipākapaccaye kusalākusalaṁ kiriyañca na labbhatīti abyākatavaseneva vissajjanaṁ kataṁ.",
  "atk-abh03a53:23_2": "Cittasamuṭṭhānanti vipākacittasamuṭṭhānameva.",
  "atk-abh03a53:23_3": "Kaṭattārūpanti yathālābhavasena indriyarūpañca vatthurūpañca.",
  "atk-abh03a53:23_4": "Upādārūpanti tadavasesaṁ tasmiṁ samaye vijjamānakaṁ upādārūpaṁ.",
  "atk-abh03a53:24_0": "65.",
  "atk-abh03a53:24_1": "Āhārapaccaye sabbesampi kusalādīnaṁ khandhānaṁ cittasamuṭṭhānarūpassa ca arūpāhāravasena uppatti veditabbā,",
  "atk-abh03a53:24_2": "tathā paṭisandhikkhaṇe mahābhūtānaṁ.",
  "atk-abh03a53:24_3": "Cittasamuṭṭhānanti bhavaṅgādicittasamuṭṭhānaṁ.",
  "atk-abh03a53:24_4": "Āhārasamuṭṭhānanti kabaḷīkārāhārasamuṭṭhānaṁ.",
  "atk-abh03a53:24_5": "Cittasamuṭṭhānanti kusalākusalacittasamuṭṭhānameva.",
  "atk-abh03a53:24_6": "Paccayavibhaṅgavāre āhārapaṭipāṭiyā paṭhamaṁ kabaḷīkāro āhāro dassito,",
  "atk-abh03a53:24_7": "idha pana kusalaṁ dhammanti pucchāvasena paṭhamaṁ arūpāhārā dassitāti veditabbā.",
  "atk-abh03a53:25_0": "66.",
  "atk-abh03a53:25_1": "Indriyapaccaye paccayavibhaṅge indriyapaṭipāṭiyā paṭhamaṁ cakkhundriyādīni dassitāni,",
  "atk-abh03a53:25_2": "idha pana kusalādipucchāvasena paṭhamaṁ arūpindriyānaṁ paccayatā dassitā.",
  "atk-abh03a53:25_3": "Tattha kusalādīsu yathālābhavasena arūpindriyā gahetabbā.",
  "atk-abh03a53:25_4": "Asaññasattānaṁ bhūtarūpesupi jīvitindriyanti.",
  "atk-abh03a53:26_0": "67. Jhānamaggapaccayesu hetupaccayasadisameva vissajjanaṁ, tenevettha “hetupaccayasadisa”nti vuttaṁ.",
  "atk-abh03a53:27_0": "68.",
  "atk-abh03a53:27_1": "Sampayuttapaccaye vissajjanaṁ ārammaṇapaccayagatikaṁ,",
  "atk-abh03a53:27_2": "tenevettha “ārammaṇapaccayasadisa”nti vuttaṁ.",
  "atk-abh03a53:28_0": "69.",
  "atk-abh03a53:28_1": "Vippayuttapaccaye vatthuṁ vippayuttapaccayāti vatthuṁ paṭicca vippayuttapaccayā,",
  "atk-abh03a53:28_2": "vatthunā vippayuttapaccayataṁ sādhentena uppajjantīti attho.",
  "atk-abh03a53:28_3": "Khandhe vippayuttapaccayāti khandhe paṭicca vippayuttapaccayā,",
  "atk-abh03a53:28_4": "khandhehi vippayuttapaccayataṁ sādhentehi uppajjatīti attho.",
  "atk-abh03a53:28_5": "Khandhā vatthuṁ vippayuttapaccayāti vatthuṁ paṭicca khandhā vippayuttapaccayā.",
  "atk-abh03a53:28_6": "Vatthunā vippayuttapaccayataṁ sādhentena uppajjantīti attho.",
  "atk-abh03a53:28_7": "Cittasamuṭṭhānarūpaṁ khandhe vippayuttapaccayāti khandhe paṭicca vippayuttapaccayā cittasamuṭṭhānaṁ rūpaṁ",
  "atk-abh03a53:28_8": "khandhehi vippayuttapaccayataṁ sādhentehi uppajjatīti attho.",
  "atk-abh03a53:28_9": "Sesavissajjanesupi vatthuṁ vippayuttapaccayātiādīsupi vuttanayenevattho veditabbo.",
  "atk-abh03a53:28_10": "Vipākābyākate cettha vatthuggahaṇena cakkhādīni saṅgahitabbāni.",
  "atk-abh03a53:28_11": "Ekaṁ mahābhūtantiādi rūpābyākatassa paccayabhāvaṁ dassetuṁ vuttaṁ.",
  "atk-abh03a53:28_12": "Cittasamuṭṭhānanti abyākatacittasamuṭṭhānampi kusalākusalacittasamuṭṭhānampi.",
  "atk-abh03a53:29_0": "70. Atthipaccaye sabbaṁ sahajātapaccayagatikaṁ. Tenevettha “sahajātapaccayasadisa”nti vuttaṁ.",
  "atk-abh03a53:30_0": "71- 72.",
  "atk-abh03a53:30_1": "Natthivigatā ārammaṇapaccayagatikā,",
  "atk-abh03a53:30_2": "avigataṁ sahajātagatikaṁ.",
  "atk-abh03a53:30_3": "Tenevettha “ārammaṇapaccayasadisaṁ,",
  "atk-abh03a53:30_4": "sahajātapaccayasadisa”nti vuttaṁ.",
  "atk-abh03a53:30_5": "Ime tevīsati paccayāti saṅkhipitvā dassitānaṁ vasenetaṁ vuttaṁ.",
  "atk-abh03a53:30_6": "Vitthāretabbāti yā pucchā vissajjanaṁ labhanti,",
  "atk-abh03a53:30_7": "tāsaṁ vasena vitthāretabbā.",
  "atk-abh03a53:30_8": "Ayaṁ hetupaccayaṁ ādiṁ katvā ekamūlake paccayānulome paṭiccavārassa kusalattikavissajjane atthavaṇṇanā.",
  "atk-abh03a53:31_0": "(2.) Saṅkhyāvāro",
  "atk-abh03a53:32_0": "73.",
  "atk-abh03a53:32_1": "Idāni ye ettha hetupaccayādīsu ekekasmiṁ paccaye vissajjanavārā laddhā,",
  "atk-abh03a53:32_2": "te gaṇanavasena dassetuṁ hetuyā navātiādi āraddhaṁ.",
  "atk-abh03a53:32_3": "Tattha hetuyā navāti hetupaccaye nava pucchāvissajjanavārā honti.",
  "atk-abh03a53:32_4": "Seyyathidaṁ –",
  "atk-abh03a53:32_5": "kusalena kusalaṁ,",
  "atk-abh03a53:32_6": "kusalena abyākataṁ,",
  "atk-abh03a53:32_7": "kusalena kusalābyākataṁ;",
  "atk-abh03a53:32_8": "akusalena akusalaṁ,",
  "atk-abh03a53:32_9": "akusalena abyākataṁ,",
  "atk-abh03a53:32_10": "akusalena akusalābyākataṁ,",
  "atk-abh03a53:32_11": "abyākatena abyākataṁ,",
  "atk-abh03a53:32_12": "kusalābyākatena abyākataṁ,",
  "atk-abh03a53:32_13": "akusalābyākatena abyākatanti.",
  "atk-abh03a53:33_0": "Ārammaṇetīṇīti kusalena kusalaṁ,",
  "atk-abh03a53:33_1": "akusalena akusalaṁ,",
  "atk-abh03a53:33_2": "abyākatena abyākataṁ.",
  "atk-abh03a53:33_3": "Adhipatiyā navāti hetuyā vuttasadisāva.",
  "atk-abh03a53:33_4": "Dvādasasu hi paccayesu nava navāti vuttaṁ.",
  "atk-abh03a53:33_5": "Sabbesupi pucchāvissajjanāni hetupaccayasadisāneva.",
  "atk-abh03a53:33_6": "Vibhaṅge pana atthi viseso.",
  "atk-abh03a53:33_7": "Dasasu paccayesu tīṇi tīṇīti vuttaṁ.",
  "atk-abh03a53:33_8": "Sabbesupi pucchāvissajjanāni ārammaṇasadisāneva.",
  "atk-abh03a53:33_9": "Vibhaṅge pana atthi viseso.",
  "atk-abh03a53:33_10": "Aññamaññapaccayasmiñhi abyākatapadassa vissajjane rūpampi labbhati,",
  "atk-abh03a53:33_11": "tathā purejātapaccaye.",
  "atk-abh03a53:33_12": "Āsevanapaccaye vipākāni ceva vīthicittāni ca na labbhanti.",
  "atk-abh03a53:33_13": "Vipāke ekanti abyākatameva.",
  "atk-abh03a53:33_14": "Evamettha saṅkhepato nava tīṇi ekanti,",
  "atk-abh03a53:33_15": "tividhova vāraparicchedo.",
  "atk-abh03a53:33_16": "Vitthārato dvādasa navakā,",
  "atk-abh03a53:33_17": "dasa tikā,",
  "atk-abh03a53:33_18": "ekaṁ ekakanti sabbesupi tevīsatiyā paccayesu ekūnacattālīsādhikaṁ vārasataṁ hoti,",
  "atk-abh03a53:33_19": "ekūnacattālīsādhikañca pucchāsataṁ.",
  "atk-abh03a53:33_20": "Ekūnacattālīsādhikaṁ pucchāvissajjanasatantipi tasseva nāmaṁ.",
  "atk-abh03a53:34_0": "74.",
  "atk-abh03a53:34_1": "Evaṁ hetupaccayādike ekamūlake gaṇanaṁ dassetvā ito paresu dumūlakādīsu vitthāradesanaṁ saṅkhipitvā ekamūlake",
  "atk-abh03a53:34_2": "dassitāya desanāya labbhamānagaṇanaññeva ādāya vāraparicchedaṁ dassetuṁ dumūlake tāva hetupaccayā ārammaṇe",
  "atk-abh03a53:34_3": "tīṇītiādimāha.",
  "atk-abh03a53:34_4": "Tatridaṁ lakkhaṇaṁ –",
  "atk-abh03a53:34_5": "bahugaṇanopi paccayo abahugaṇanena saddhiṁ yutto tena samānagaṇanova hoti.",
  "atk-abh03a53:34_6": "Tena vuttaṁ “hetupaccayā ārammaṇe tīṇī”ti.",
  "atk-abh03a53:34_7": "Hetuārammaṇaduke ārammaṇe vuttāni tīṇeva vissajjanāni labbhantīti attho.",
  "atk-abh03a53:34_8": "Samānagaṇano pana samānagaṇanena saddhiṁ yutto aparihīnagaṇanova hoti.",
  "atk-abh03a53:34_9": "Tena vuttaṁ “hetupaccayā adhipatiyā navā”ti.",
  "atk-abh03a53:34_10": "Hetādhipatiduke naveva vissajjanāni labbhantīti attho.",
  "atk-abh03a53:34_11": "Vipāke ekanti hetuvipākaduke vipāke vuttaṁ ekameva vissajjanaṁ labbhatīti evaṁ tāva dumūlake vāraparicchedo veditabbo.",
  "atk-abh03a53:35_0": "75.",
  "atk-abh03a53:35_1": "Timūlakādīsupi idameva lakkhaṇaṁ.",
  "atk-abh03a53:35_2": "Tenevāha –",
  "atk-abh03a53:35_3": "hetupaccayā ārammaṇapaccayā adhipatiyā tīṇīti.",
  "atk-abh03a53:35_4": "Hetārammaṇādhipati tike ārammaṇe vuttāni tīṇeva vissajjanāni labbhantīti attho.",
  "atk-abh03a53:35_5": "Evaṁ sabbattha nayo netabbo.",
  "atk-abh03a53:36_0": "76- 79.",
  "atk-abh03a53:36_1": "Dvādasamūlake pana vipākapaccayo na labbhati,",
  "atk-abh03a53:36_2": "tasmā āsevanapaccayā kamme tīṇīti vatvā vipākaṁ aparāmasitvā āhāre tīṇīti vuttaṁ.",
  "atk-abh03a53:36_3": "Terasamūlakādīsupi eseva nayo.",
  "atk-abh03a53:36_4": "Te pana saṅkhipitvā tevīsatimūlakovettha dassito.",
  "atk-abh03a53:36_5": "So duvidho hoti –",
  "atk-abh03a53:36_6": "sāsevano vā savipāko vā.",
  "atk-abh03a53:36_7": "Tattha paṭhamaṁ sāsevano dassito,",
  "atk-abh03a53:36_8": "so tīṇeva vissajjanāni labhati.",
  "atk-abh03a53:36_9": "Tena vuttaṁ “āsevanapaccayā avigate tīṇī”ti.",
  "atk-abh03a53:36_10": "Savipāko pana āsevanaṁ na labhati,",
  "atk-abh03a53:36_11": "tasmā taṁ pahāya vipākavasena gaṇanāya dassanatthaṁ anantarāyeva “hetupaccayā…pe…",
  "atk-abh03a53:36_12": "vipākapaccayā āhāre eka”nti ekaṁ nayaṁ dassetvā pacchā tevīsatimūlakova dassito.",
  "atk-abh03a53:36_13": "Etesu pana dvīsu tevīsatimūlakesu kiñcāpi ekasmiṁ vipākapaccayo natthi,",
  "atk-abh03a53:36_14": "ekasmiṁ āsevanapaccayo,",
  "atk-abh03a53:36_15": "pacchājātapaccayo pana ubhayatthāpi.",
  "atk-abh03a53:36_16": "Ruḷhīsaddena panete tevīsatimūlakātveva veditabbā.",
  "atk-abh03a53:36_17": "Tesu sāsevane āsevanassa vasena sabbattha tīṇeva vissajjanāni,",
  "atk-abh03a53:36_18": "savipāke vipākapaccayassa vasena ekamevāti ayaṁ hetupaccayaṁ ādiṁ katvā ekamūlakādīsu gaṇanā.",
  "atk-abh03a53:37_0": "Yaṁ panetaṁ hetumūlakānantaraṁ “ārammaṇe ṭhitena sabbattha tīṇeva pañhā”ti vuttaṁ,",
  "atk-abh03a53:37_1": "taṁ ārammaṇapaccayaṁ ādiṁ katvā ekamūlakepi dumūlakādīsupi sabbattha ārammaṇapade ceva ārammaṇena saddhiṁ",
  "atk-abh03a53:37_2": "sesapaccayayojanāsu ca yattha navahi bhavitabbaṁ,",
  "atk-abh03a53:37_3": "tattha tayova pañhā hontīti dassanatthaṁ vuttaṁ.",
  "atk-abh03a53:37_4": "Vipākapade pana vipākapadena saddhiṁ sesapaccayayojanāsu ca ekova pañho hotīti.",
  "atk-abh03a53:37_5": "Iti yaṁ heṭṭhā avocumha “bahugaṇanopi paccayo abahugaṇanena saddhiṁ yutto tena samānagaṇano hotī”ti,",
  "atk-abh03a53:37_6": "taṁ suvuttameva.",
  "atk-abh03a53:38_0": "80- 85.",
  "atk-abh03a53:38_1": "Idāni ye ārammaṇādīnaṁ paccayānaṁ vasena ekamūlakādayo dassetabbā,",
  "atk-abh03a53:38_2": "tesu ekamūlako tāva hetuekamūlakeneva sadisoti ekasmimpi paccaye na dassito.",
  "atk-abh03a53:38_3": "Ārammaṇapaccayavasena pana dumūlake gaṇanaṁ dassetuṁ ārammaṇapaccayā hetuyā tīṇi,",
  "atk-abh03a53:38_4": "adhipatiyā tīṇi…pe…",
  "atk-abh03a53:38_5": "avigate tīṇīti vuttaṁ.",
  "atk-abh03a53:38_6": "Ettha ca “ārammaṇapaccayā adhipatiyā tīṇi…pe…",
  "atk-abh03a53:38_7": "avigate tīṇī”ti vattabbe ye hetupaccayādayo paccayā bahugaṇanā,",
  "atk-abh03a53:38_8": "tesaṁ ūnataragaṇanehi ca samānagaṇanehi ca saddhiṁ saṁsandane yā gaṇanā labbhati,",
  "atk-abh03a53:38_9": "taṁ dassetuṁ ārammaṇapaccayassa purimabhāge ṭhitampi hetupaccayaṁ pacchimabhāgeva ṭhapetvā “ārammaṇapaccayā hetuyā tīṇī”ti vuttaṁ.",
  "atk-abh03a53:38_10": "Tenetaṁ āvi karoti –",
  "atk-abh03a53:38_11": "ārammaṇapaccayo yena yena bahutaragaṇanena vā samānagaṇanena vā paccayena saddhiṁ dukatikādibhedaṁ gacchati,",
  "atk-abh03a53:38_12": "sabbattha tīṇeva pañhāvissajjanāni veditabbāni.",
  "atk-abh03a53:38_13": "Vipākapaccayena pana saddhiṁ saṁsandane ekameva labbhati,",
  "atk-abh03a53:38_14": "taṁ vipākapaccayādikāya gaṇanāya āvi bhavissatīti idha na dassitaṁ.",
  "atk-abh03a53:38_15": "Yā cesā dumūlake gaṇanā dassitā,",
  "atk-abh03a53:38_16": "timūlakādīsupi esāva gaṇanāti ārammaṇapaccayavasena timūlakādayo na vitthāritā.",
  "atk-abh03a53:39_0": "Idāni adhipatipaccayādivasena dumūlakādīsu gaṇanaṁ dassetuṁ adhipatipaccayā hetuyā navātiādi vuttaṁ.",
  "atk-abh03a53:39_1": "Tatthāpi vuttanayeneva paccayasanniveso veditabbo.",
  "atk-abh03a53:39_2": "Yathā ca adhipatipaccayā hetuyā nava,",
  "atk-abh03a53:39_3": "evaṁ sesesupi hetunā samānagaṇanāsu naveva.",
  "atk-abh03a53:39_4": "Iti yo yo paccayo ādimhi tiṭṭhati,",
  "atk-abh03a53:39_5": "tena tena saddhiṁ samānagaṇanānaṁ saṁsandane ādimhi ṭhitassa vasena gaṇanā hoti.",
  "atk-abh03a53:39_6": "Tena pana saddhiṁ ūnataragaṇanānaṁ saṁsandane ūnataragaṇanānaṁyeva vasena gaṇanā hotīti veditabbo.",
  "atk-abh03a53:39_7": "Yathā ca ārammaṇapaccayavasena evaṁ adhipatipaccayavasenāpi tato paresaṁ anantarādīnaṁ vasenāpi timūlakādayo na vitthāritā.",
  "atk-abh03a53:39_8": "Tasmā dumūlake dassitagaṇanāvaseneva sabbattha sādhetabbā.",
  "atk-abh03a53:39_9": "Teneva vuttaṁ “ekekaṁ paccayaṁ mūlakaṁ kātuna sajjhāyamaggena gaṇetabbā”ti.",
  "atk-abh03a53:40_0": "Paccayānulomavaṇṇanā.",
  "atk-abh03a53:41_0": "Paṭiccavāro",
  "atk-abh03a53:42_0": "Paccayapaccanīyavaṇṇanā",
  "atk-abh03a53:43_0": "86- 87.",
  "atk-abh03a53:43_1": "Paccayapaccanīyaṁ pana yasmā kusalapade na labbhati kusaladhammassa hetupaccayena vinā anuppattito,",
  "atk-abh03a53:43_2": "tasmā akusalaṁ dhammaṁ paṭiccātiādi āraddhaṁ.",
  "atk-abh03a53:43_3": "Tattha nahetupaccayāti hetupaccayapaṭikkhepo hetupaccayaṁ vinā aññena paccayena uppajjatīti attho.",
  "atk-abh03a53:43_4": "Vicikicchāsahagato uddhaccasahagato mohoti ayañhi sampayuttadhammānañceva cittasamuṭṭhānarūpassa ca sayaṁ hetupaccayo hoti,",
  "atk-abh03a53:43_5": "aññassa pana sampayuttahetuno abhāvā na hetupaccayā uppajjatīti ṭhapetvā hetupaccayaṁ sesehi attano anurūpapaccayehi uppajjati.",
  "atk-abh03a53:43_6": "Iminā nayena sabbapaccayapaṭikkhepesu attho veditabbo.",
  "atk-abh03a53:43_7": "Ahetukaṁ vipākābyākatanti idaṁ rūpasamuṭṭhāpakavaseneva veditabbaṁ.",
  "atk-abh03a53:43_8": "Aññesupi evarūpesu eseva nayo.",
  "atk-abh03a53:44_0": "88.",
  "atk-abh03a53:44_1": "Naadhipatipaccaye kāmaṁ adhipatipi attanā saddhiṁ dutiyassa adhipatino abhāvā naadhipatipaccayaṁ labhati,",
  "atk-abh03a53:44_2": "yathā pana vicikicchuddhaccasahagato moho ahetuko,",
  "atk-abh03a53:44_3": "na tathā adhipatayo eva nirādhipati.",
  "atk-abh03a53:44_4": "Chandādīsu pana aññataraṁ adhipatiṁ akatvā kusalādīnaṁ uppattikāle sabbepi kusalādayo nirādhipatino.",
  "atk-abh03a53:44_5": "Tasmā mohaṁ viya visuṁ adhipatimattameva anuddharitvā sabbasaṅgāhikavasena esā “ekaṁ khandhaṁ paṭicca tayo khandhā”tiādikā desanā katāti veditabbā.",
  "atk-abh03a53:45_0": "89.",
  "atk-abh03a53:45_1": "Nānantaranasamanantaresu nārammaṇe viya rūpameva paccayuppannaṁ.",
  "atk-abh03a53:45_2": "Tena vuttaṁ “nārammaṇapaccayasadisa”nti.",
  "atk-abh03a53:45_3": "Sahajātapaccayo parihīno.",
  "atk-abh03a53:45_4": "Yathā cesa,",
  "atk-abh03a53:45_5": "tathā nissayaatthiavigatapaccayāpi.",
  "atk-abh03a53:45_6": "Kiṁ kāraṇā?",
  "atk-abh03a53:45_7": "Etehi vinā kassaci anuppattito.",
  "atk-abh03a53:45_8": "Sahajātanissayaatthiavigatapaccayepi hi paccakkhāya ekopi rūpārūpadhammo nuppajjati,",
  "atk-abh03a53:45_9": "tasmā te parihīnā.",
  "atk-abh03a53:46_0": "90.",
  "atk-abh03a53:46_1": "Naaññamaññapaccayavibhaṅge paṭisandhikkhaṇe vipākābyākate khandhe paṭicca kaṭattārūpanti hadayavatthuvajjaṁ veditabbaṁ.",
  "atk-abh03a53:47_0": "91.",
  "atk-abh03a53:47_1": "Naupanissayapaccayavibhaṅge rūpameva paccayuppannaṁ,",
  "atk-abh03a53:47_2": "tañhi upanissayaṁ na labhati.",
  "atk-abh03a53:47_3": "Arūpaṁ pana kiñcāpi ārammaṇūpanissayapakatūpanissaye na labheyya,",
  "atk-abh03a53:47_4": "anantarūpanissayamuttakaṁ pana natthi.",
  "atk-abh03a53:47_5": "Tena vuttaṁ “nārammaṇapaccayasadisa”nti.",
  "atk-abh03a53:48_0": "92. Napurejāte cittasamuṭṭhānarūpanti pañcavokāravasena vuttaṁ.",
  "atk-abh03a53:49_0": "93.Napacchājātapaccayāti ettha sahajātapurejātapaccayā saṅgahaṁ gacchanti.",
  "atk-abh03a53:49_1": "Tasmā sahajātapaccayasadisā ettha pāḷi,",
  "atk-abh03a53:49_2": "sā naadhipatipaccaye vitthāritāti idha saṅkhittā.",
  "atk-abh03a53:49_3": "Nāsevanapaccaye kusalākusalā paṭhamajavanavasena veditabbā,",
  "atk-abh03a53:49_4": "tathā kiriyābyākataṁ.",
  "atk-abh03a53:49_5": "Pāḷi pana idhāpi naadhipatipaccaye vitthāritavasena veditabbā.",
  "atk-abh03a53:49_6": "Tenevāha –",
  "atk-abh03a53:49_7": "“napacchājātapaccayampi nāsevanapaccayampi nādhipatipaccayasadisa”nti.",
  "atk-abh03a53:50_0": "94- 97.",
  "atk-abh03a53:50_1": "Nakammapaccaye vipākacetanā nānākkhaṇikakammapaccayaṁ labhatīti na gahitā.",
  "atk-abh03a53:50_2": "Nāhārapaccaye ekaccaṁ rūpameva paccayuppannaṁ,",
  "atk-abh03a53:50_3": "tathā naindriyapaccaye.",
  "atk-abh03a53:51_0": "98.",
  "atk-abh03a53:51_1": "Najhānapaccaye pañcaviññāṇadhammā ceva ekaccañca rūpaṁ paccayuppannaṁ.",
  "atk-abh03a53:51_2": "Pañcaviññāṇasmiñhi vedanā ca cittekaggatā ca dubbalattā upanijjhānalakkhaṇaṁ na pāpuṇantīti jhānapaccaye na gahitā.",
  "atk-abh03a53:52_0": "99- 102.",
  "atk-abh03a53:52_1": "Namaggapaccaye ahetukavipākakiriyañceva ekaccañca rūpaṁ paccayuppannaṁ.",
  "atk-abh03a53:52_2": "Nasampayuttanonatthinovigatesu rūpameva paccayuppannaṁ.",
  "atk-abh03a53:52_3": "Tena vuttaṁ “nārammaṇapaccayasadisa”nti.",
  "atk-abh03a53:53_0": "103.Nahetuyā dveti ekamūlakagaṇanāya yathāpāḷimeva niyyāti.",
  "atk-abh03a53:54_0": "104.",
  "atk-abh03a53:54_1": "Dumūlake nahetupaccayā nārammaṇe ekanti ettha kiñcāpi bahugaṇanena saddhiṁ ūnataragaṇanassa saṁsandane",
  "atk-abh03a53:54_2": "ūnataragaṇanavasena nahetuyā viya dvīhi bhavitabbaṁ.",
  "atk-abh03a53:54_3": "Nārammaṇavasena pana arūpadhammānaṁ parihīnattā abyākataṁ paṭicca rūpābyākatassa uppattiṁ sandhāya “eka”nti vuttaṁ.",
  "atk-abh03a53:54_4": "Sabbesu ekakesupi eseva nayo.",
  "atk-abh03a53:54_5": "Dveti vuttaṭṭhāne pana nahetuyā laddhavasena vāradvayaṁ veditabbaṁ.",
  "atk-abh03a53:55_0": "105- 106.",
  "atk-abh03a53:55_1": "Timūlakādīsu pana sabbesu nārammaṇapaccayassa aparihīnattā ekameva vissajjananti ayaṁ paccanīye nahetupaccayaṁ ādiṁ katvā ekamūlakādīsu gaṇanā.",
  "atk-abh03a53:56_0": "107- 130.",
  "atk-abh03a53:56_1": "Nārammaṇapaccayādayo pana ekamūlake tāva purimena sadisattā idhāpi na dassitāyeva.",
  "atk-abh03a53:56_2": "Nārammaṇapaccayavasena dumūlake nārammaṇapaccayā,",
  "atk-abh03a53:56_3": "nahetuyā ekanti nahetudumūlake vuttameva.",
  "atk-abh03a53:56_4": "Nādhipatiyā pañcāti nārammaṇapaccaye laddhavasena veditabbāti evaṁ sabbasaṁsandanesu ūnataragaṇanasseva paccayassa vasena gaṇanā veditabbā.",
  "atk-abh03a53:56_5": "Yattha yattha ca nārammaṇapaccayo pavisati,",
  "atk-abh03a53:56_6": "tattha tattha rūpameva paccayuppannaṁ.",
  "atk-abh03a53:56_7": "Nānantaranasamanantaranaaññamaññanaupanissayanāhāranaindriyanasampayuttanonatthinovigatapaccayānaṁ paviṭṭhaṭṭhānepi eseva nayo.",
  "atk-abh03a53:56_8": "Nāhāranaindriyanajhānanamaggapaccayā sabbattha sadisavissajjanā.",
  "atk-abh03a53:56_9": "Nasahajātādicatukkaṁ idhāpi parihīnamevāti idamettha lakkhaṇaṁ.",
  "atk-abh03a53:56_10": "Iminā pana lakkhaṇena sabbesu dumūlakādīsu “ayaṁ paccayo mūlaṁ,",
  "atk-abh03a53:56_11": "ayamettha dumūlako,",
  "atk-abh03a53:56_12": "ayaṁ timūlako,",
  "atk-abh03a53:56_13": "ayaṁ sabbamūlako”ti sallakkhetvā ūnataragaṇanassa paccayassa vasena gaṇanā veditabbāti.",
  "atk-abh03a53:57_0": "Paccayapaccanīyavaṇṇanā.",
  "atk-abh03a53:58_0": "Paccayānulomapaccanīyavaṇṇanā",
  "atk-abh03a53:59_0": "131- 189.",
  "atk-abh03a53:59_1": "Idāni anulomapaccanīye gaṇanaṁ dassetuṁ hetupaccayā nārammaṇe pañcātiādi āraddhaṁ.",
  "atk-abh03a53:59_2": "Tattha hetādhipatimaggapaccayesu anulomato ṭhitesu sahajātādayo cattāro sabbaṭṭhānikapaccayā,",
  "atk-abh03a53:59_3": "āhārindriyajhānamaggapaccayā cattāroti ime aṭṭha paccanīyato na labbhanti.",
  "atk-abh03a53:59_4": "Hetupaccayādivasena hi uppajjamāno dhammo ime aṭṭha paccaye alabhanto nāma natthi.",
  "atk-abh03a53:59_5": "Ārammaṇaanantarasamanantaraupanissayasampayuttanatthivigatapaccayesu pana anulomato ṭhitesu arūpaṭṭhānikā paccanīkato na labbhanti.",
  "atk-abh03a53:59_6": "Na hi ārammaṇapaccayādīhi uppajjamānā anantarasamanantarapaccayādayo na labhanti.",
  "atk-abh03a53:59_7": "Sahajātaaññamaññanissayakammāhārindriyaatthiavigatapaccayesu pana anulomato ṭhitesu cattāro sabbaṭṭhānikāyeva,",
  "atk-abh03a53:59_8": "paccanīkato na labbhanti.",
  "atk-abh03a53:59_9": "Etesañhi paccayānaṁ vasena uppajjamāno sabbaṭṭhānike alabhanto nāma natthi.",
  "atk-abh03a53:59_10": "Pacchājātapaccayassa anulomato ṭhānaṁ nāma natthi.",
  "atk-abh03a53:59_11": "Evaṁ sesesu anulomato ṭhitesu ye ca labbhanti,",
  "atk-abh03a53:59_12": "ye ca na labbhanti,",
  "atk-abh03a53:59_13": "te sallakkhetvā sabbesupi dumūlakādīsu nayesu tesaṁ tesaṁ paccayānaṁ saṁsandane ūnataragaṇanānaṁyeva vasena gaṇanā veditabbāti.",
  "atk-abh03a53:60_0": "Paccayānulomapaccanīyavaṇṇanā.",
  "atk-abh03a53:61_0": "Paccayapaccanīyānulomavaṇṇanā",
  "atk-abh03a53:62_0": "190.",
  "atk-abh03a53:62_1": "Idāni paccanīyānulome gaṇanaṁ dassetuṁ nahetupaccayā ārammaṇe dvetiādi āraddhaṁ.",
  "atk-abh03a53:62_2": "Tattha hetumhi paccanīkato ṭhite ṭhapetvā adhipatiṁ avasesā anulomato labbhanti.",
  "atk-abh03a53:62_3": "Pacchājāto pana anulomato sabbattheva na labbhati,",
  "atk-abh03a53:62_4": "ye nava paccayā “arūpānaññevā”ti vuttā,",
  "atk-abh03a53:62_5": "tesu purejātañca āsevanañca ṭhapetvā avasesesu sattasu paccanīkato ṭhitesu sesā arūpaṭṭhānikā anulomato na labbhanti.",
  "atk-abh03a53:62_6": "Yo hi ārammaṇādīhi nuppajjati,",
  "atk-abh03a53:62_7": "na so anantarādayo labhati.",
  "atk-abh03a53:62_8": "Paṭisandhivipāko pana purejātato,",
  "atk-abh03a53:62_9": "sabbavipāko ca saddhiṁ kiriyamanodhātuyā āsevanato anuppajjamānopi anantarādayo labhati,",
  "atk-abh03a53:62_10": "tasmā “purejātañca āsevanañca ṭhapetvā”ti vuttaṁ.",
  "atk-abh03a53:63_0": "Purejātapacchājātaāsevanavipākavippayuttesu paccanīkato ṭhitesu ekaṁ ṭhapetvā avasesā anulomato labbhanti.",
  "atk-abh03a53:63_1": "Kammapaccaye paccanīkato ṭhite ṭhapetvā vipākapaccayaṁ avasesā anulomato labbhanti.",
  "atk-abh03a53:63_2": "Āhārindriyesu paccanīkato ṭhitesu ṭhapetvā sabbaṭṭhānike ceva aññamaññakammāhārindriyapaccaye ca avasesā anulomato na labbhanti,",
  "atk-abh03a53:63_3": "itare yujjamānakavasena labbhanti.",
  "atk-abh03a53:63_4": "Jhānapaccaye paccanīkato ṭhite.",
  "atk-abh03a53:63_5": "Hetādhipatiāsevanamaggapaccayā anulomato na labbhanti.",
  "atk-abh03a53:63_6": "Maggapaccaye paccanīkato ṭhite hetādhipatipaccayā anulomato na labbhanti.",
  "atk-abh03a53:63_7": "Vippayuttapaccaye paccanīkato ṭhite purejātapaccayaṁ ṭhapetvā avasesā anulomato labbhanti.",
  "atk-abh03a53:63_8": "Evaṁ tesu tesu paccayesu paccanīkato ṭhitesu ye ye anulomato na labbhanti,",
  "atk-abh03a53:63_9": "te te ñatvā tesaṁ tesaṁ paccayānaṁ saṁsandane ūnataragaṇanānaṁ vasena gaṇanā veditabbā.",
  "atk-abh03a53:64_0": "191- 195.",
  "atk-abh03a53:64_1": "Dumūlakādīsu ca nayesu yaṁ yaṁ paccayaṁ ādiṁ katvā ye ye dukādayo dassitā,",
  "atk-abh03a53:64_2": "te te labbhamānālabbhamānapaccayavasena yathā yathā dassitā,",
  "atk-abh03a53:64_3": "tathā tathā sādhukaṁ sallakkhetabbā.",
  "atk-abh03a53:64_4": "Tattha yaṁ nahetuvasena dumūlakādayo naye dassentena nahetupaccayā nārammaṇapaccayā…pe…",
  "atk-abh03a53:64_5": "nāsevanapaccayāti vatvā “yāva āsevanā sabbaṁ sadisa”nti vuttaṁ. Tassa,",
  "atk-abh03a53:64_6": "“naaññamaññapaccayā sahajāte eka”ntiādīhi sadisatā veditabbā.",
  "atk-abh03a53:64_7": "Yaṁ pana “nakamme gaṇite pañca gaṇhātī”ti sīhaḷabhāsāya likhitaṁ,",
  "atk-abh03a53:64_8": "tassattho –",
  "atk-abh03a53:64_9": "nahetupaccayaṁ ādiṁ katvā nakammapaccayāti evaṁ nakammapaccayena ghaṭite sahajāte ekanti evaṁ dassitā pañceva paccayā anulomato labbhanti,",
  "atk-abh03a53:64_10": "na aññeti.",
  "atk-abh03a53:64_11": "Evaṁ aññesupi evarūpesu ṭhānesu byañjanaṁ anādiyitvā adhippetatthoyeva gahetabbo.",
  "atk-abh03a53:64_12": "Evarūpañhi byañjanaṁ attano saññānibandhanatthaṁ porāṇehi sakasakabhāsāya likhitaṁ.",
  "atk-abh03a53:65_0": "Apica imasmiṁ paccanīyānulome paccayuppannadhammesupi atthi dhammo kammapaccayaṁ labhati,",
  "atk-abh03a53:65_1": "na indriyapaccayaṁ.",
  "atk-abh03a53:65_2": "So asaññesu ceva pañcavokāre pavatte ca rūpajīvitindriyavasena veditabbo.",
  "atk-abh03a53:65_3": "Atthi dhammo maggapaccayaṁ labhati,",
  "atk-abh03a53:65_4": "nahetupaccayaṁ.",
  "atk-abh03a53:65_5": "So vicikicchuddhaccasahajātamohavasena veditabbo.",
  "atk-abh03a53:65_6": "Atthi dhammo jhānapaccayaṁ labhati,",
  "atk-abh03a53:65_7": "namaggapaccayaṁ.",
  "atk-abh03a53:65_8": "So manodhātuahetukamanoviññāṇadhātuvasena veditabbo.",
  "atk-abh03a53:65_9": "Yattha kaṭattārūpāni nānākkhaṇikakammavaseneva kammapaccayaṁ labhanti,",
  "atk-abh03a53:65_10": "tattha rūpadhammā hetādhipativipākindriyajhānamaggapaccaye na labhanti,",
  "atk-abh03a53:65_11": "sabbaṭṭhānikā paccanīyā na honti.",
  "atk-abh03a53:65_12": "Ahetuke adhipatipaccayo natthīti imesampi pakiṇṇakānaṁ vasenettha gaṇanavāro asammohato veditabbo.",
  "atk-abh03a53:66_0": "Tatrāyaṁ nayo –",
  "atk-abh03a53:66_1": "nahetupaccayā ārammaṇe dveti ettha tāva ahetukamoho ceva ahetukavipākakiriyā ca paccayuppannaṁ,",
  "atk-abh03a53:66_2": "tasmā akusalenākusalaṁ,",
  "atk-abh03a53:66_3": "abyākatena abyākataṁ sandhāyettha dveti vuttaṁ.",
  "atk-abh03a53:66_4": "Sesesupi eseva nayo.",
  "atk-abh03a53:66_5": "Āsevane pana vipākaṁ na labbhati,",
  "atk-abh03a53:66_6": "tathā kiriyamanodhātu.",
  "atk-abh03a53:66_7": "Tasmā kiriyāhetumanoviññāṇadhātuvasenettha abyākatena abyākataṁ veditabbaṁ.",
  "atk-abh03a53:66_8": "Vipāke ekanti abyākatena abyākatameva.",
  "atk-abh03a53:66_9": "Magge ekanti akusalena akusalameva.",
  "atk-abh03a53:67_0": "196-",
  "atk-abh03a53:67_1": "197.Nārammaṇamūlake hetuyā pañcāti rūpameva sandhāya vuttaṁ.",
  "atk-abh03a53:67_2": "Tañhi kusalaṁ akusalaṁ abyākataṁ kusalābyākataṁ akusalābyākatañcāti pañca koṭṭhāse paṭicca uppajjati.",
  "atk-abh03a53:67_3": "Sabbapañcakesu eseva nayo.",
  "atk-abh03a53:67_4": "Aññamaññe ekanti bhūtarūpāni ceva vatthuñca sandhāya vuttaṁ.",
  "atk-abh03a53:67_5": "Tāni hi nārammaṇapaccayā aññamaññapaccayā uppajjanti.",
  "atk-abh03a53:67_6": "Timūlakepi eseva nayo.",
  "atk-abh03a53:68_0": "198- 202.",
  "atk-abh03a53:68_1": "Nādhipatimūlake hetuyā navāti anulome hetumhi vuttāneva.",
  "atk-abh03a53:68_2": "Tīṇītiādīnipi heṭṭhā anulome vuttasadisāneva.",
  "atk-abh03a53:68_3": "Timūlake dveti heṭṭhā nahetupaccayā ārammaṇe vuttasadisāneva.",
  "atk-abh03a53:69_0": "203- 233.",
  "atk-abh03a53:69_1": "Napurejātamūlake hetuyā sattāti heṭṭhā “āruppe kusalaṁ ekaṁ khandhaṁ paṭiccā”tiādinā nayena purejāte dassitāneva.",
  "atk-abh03a53:69_2": "Sabbasattakesu eseva nayo.",
  "atk-abh03a53:69_3": "Nakammamūlake hetuyā tīṇītiādīsu cetanāva paccayuppannā.",
  "atk-abh03a53:69_4": "Tasmā kusalaṁ akusalaṁ abyākatañca paṭicca uppattiṁ sandhāya tīṇīti vuttaṁ.",
  "atk-abh03a53:69_5": "Iminā nayena “ekaṁ dve tīṇi pañca satta navā”ti āgataṭṭhānesu gaṇanā veditabbā.",
  "atk-abh03a53:69_6": "“Cattāri cha aṭṭhā”ti imā pana tisso gaṇanā natthevāti.",
  "atk-abh03a53:70_0": "Paccayapaccanīyānulomavaṇṇanā.",
  "atk-abh03a53:71_0": "Niṭṭhitā ca paṭiccavārassa atthavaṇṇanā.",
  "atk-abh03a53:72_0": "2. Sahajātavāravaṇṇanā",
  "atk-abh03a53:73_0": "234- 242.",
  "atk-abh03a53:73_1": "Sahajātavāre kusalaṁ dhammaṁ sahajātoti kusalaṁ dhammaṁ paṭicca tena sahajāto hutvāti attho.",
  "atk-abh03a53:73_2": "Sesamettha paṭiccavāre vuttanayeneva veditabbaṁ.",
  "atk-abh03a53:73_3": "Avasāne panassa “paṭiccattaṁ nāma sahajātattaṁ,",
  "atk-abh03a53:73_4": "sahajātattaṁ nāma paṭiccatta”nti idaṁ ubhinnampi etesaṁ vārānaṁ atthato ninnānākaraṇabhāvadassanatthaṁ vuttaṁ.",
  "atk-abh03a53:73_5": "Atthato hi ete dvepi ninnānākaraṇā.",
  "atk-abh03a53:73_6": "Evaṁ santepi aññamaññassa atthaniyamanatthaṁ vuttā.",
  "atk-abh03a53:73_7": "“Cakkhuñca paṭicca rūpe cā”tiādīsu hi asahajātampi paṭicca uppajjatīti vuccati.",
  "atk-abh03a53:73_8": "Sahajātampi ca upādārūpaṁ bhūtarūpassa paccayo na hoti.",
  "atk-abh03a53:73_9": "Iti paṭiccavārena sahajātapaccayabhāvaṁ,",
  "atk-abh03a53:73_10": "sahajātavārena ca paṭiccāti vuttassa sahajātabhāvaṁ niyametuṁ ubhopete vuttā.",
  "atk-abh03a53:73_11": "Apica tathā bujjhanakānaṁ ajjhāsayavasena desanāvilāsena niruttipaṭisambhidāppabhedajānanavasena cāpi ete ubhopi vuttāti.",
  "atk-abh03a53:74_0": "Sahajātavāravaṇṇanā niṭṭhitā.",
  "atk-abh03a53:75_0": "3. Paccayavāravaṇṇanā",
  "atk-abh03a53:76_0": "243.",
  "atk-abh03a53:76_1": "Paccayavāre kusalaṁ dhammaṁ paccayāti kusaladhamme patiṭṭhito hutvā kusalaṁ dhammaṁ nissayaṭṭhena paccayaṁ katvāti attho.",
  "atk-abh03a53:76_2": "Kusalaṁ ekaṁ khandhaṁ paccayāti kusalaṁ ekaṁ khandhaṁ nissayapaccayaṁ katvā tayo khandhā uppajjanti hetupaccayāti vuttaṁ hoti.",
  "atk-abh03a53:76_3": "Imināvupāyena sabbapadesu attho veditabbo.",
  "atk-abh03a53:76_4": "Vatthuṁ paccayā vipākābyākatā kiriyābyākatā khandhāti idaṁ pañcavokāre pavattivasena vuttaṁ.",
  "atk-abh03a53:76_5": "Pañcavokāre pavattiyañhi khandhānaṁ purejātaṁ vatthu nissayapaccayo hoti.",
  "atk-abh03a53:76_6": "Paṭiccaṭṭhassa pana sahajātaṭṭhattā paṭiccavāre esa nayo na labbhatīti paṭisandhiyaṁ sahajātameva vatthuṁ sandhāya “vatthuṁ paṭicca khandhā”ti vuttaṁ.",
  "atk-abh03a53:76_7": "Kusalaṁ ekaṁ khandhañca vatthuñca paccayā tayo khandhātiādīsupi imināva nayena attho veditabbo.",
  "atk-abh03a53:77_0": "Abyākataṁdhammaṁ paccayā kusalo ca abyākato cāti kusalābyākatānaṁ hetupaccayavasena ekato uppattiṁ sandhāya vuttaṁ.",
  "atk-abh03a53:77_1": "Kusaluppattikkhaṇasmiñhi vatthuṁ nissāya kusalā khandhā,",
  "atk-abh03a53:77_2": "cittasamuṭṭhāne ca mahābhūte nissāya cittasamuṭṭhānaṁ upādārūpaṁ hetupaccayavasena ekato uppajjati.",
  "atk-abh03a53:77_3": "Iti paccayabhūtassa abyākatassa nānattepi paccayuppannānaṁ hetupaccayavasena ekato uppattiṁ sandhāyetaṁ vuttanti veditabbaṁ.",
  "atk-abh03a53:77_4": "Aññesupi evarūpesu ṭhānesu eseva nayo.",
  "atk-abh03a53:77_5": "Evaṁ imasmiṁ hetupaccaye sahajātañca purejātañca nissayaṭṭhena paccayaṁ katvā sattarasa pañhā vissajjitā.",
  "atk-abh03a53:77_6": "Tattha khandhā ceva bhūtā ca sahajātavasena,",
  "atk-abh03a53:77_7": "vatthu sahajātapurejātavasena gahitaṁ.",
  "atk-abh03a53:77_8": "Paṭiccavāre pana sahajātavasena paccayo labbhati,",
  "atk-abh03a53:77_9": "tasmā tattha naveva pañhā vissajjitā.",
  "atk-abh03a53:77_10": "Ye panete ettha sattarasa pañhā vissajjitā,",
  "atk-abh03a53:77_11": "tesu ekādike ekāvasāne vissajjane kusalādīsu ekapaccayato eko paccayuppanno.",
  "atk-abh03a53:77_12": "Ekādike dukāvasāne ekapaccayato nānāpaccayuppanno.",
  "atk-abh03a53:77_13": "Dukādike ekāvasāne nānāpaccayato eko paccayuppanno.",
  "atk-abh03a53:77_14": "Dukādike dukāvasāne nānāpaccayato nānāpaccayuppanno.",
  "atk-abh03a53:78_0": "248- 252.",
  "atk-abh03a53:78_1": "Ārammaṇapaccayādīsupi imināvupāyena pañhāvissajjanappabhedo veditabbo.",
  "atk-abh03a53:78_2": "Yaṁ panetaṁ ārammaṇapaccaye vatthuṁ paccayā khandhāti vuttaṁ,",
  "atk-abh03a53:78_3": "taṁ paṭisandhikkhaṇe vipākakkhandheyeva sandhāya vuttaṁ.",
  "atk-abh03a53:78_4": "Cakkhuviññāṇādīni abyākataṁ nissāya ārammaṇapaccayena uppajjantānaṁ pabhedadassanatthaṁ vuttāni.",
  "atk-abh03a53:78_5": "Puna vatthuṁ paccayāti pavatte vipākakiriyābyākatānaṁ uppattidassanatthaṁ vuttaṁ.",
  "atk-abh03a53:78_6": "Sesaṁ purimanayeneva veditabbaṁ.",
  "atk-abh03a53:78_7": "Evaṁ imasmiṁ ārammaṇapaccaye sahajātañca purejātañca paccayaṁ katvā satta pañhā vissajjitā.",
  "atk-abh03a53:78_8": "Tattha khandhā sahajātavasena,",
  "atk-abh03a53:78_9": "vatthu sahajātapurejātavasena,",
  "atk-abh03a53:78_10": "cakkhāyatanādīni purejātavaseneva gahitāni.",
  "atk-abh03a53:78_11": "Paṭiccavāre pana sahajātavaseneva paccayo labbhati.",
  "atk-abh03a53:78_12": "Tasmā tattha tayova pañhā vissajjitā.",
  "atk-abh03a53:79_0": "253- 254.",
  "atk-abh03a53:79_1": "Adhipatipaccaye vipākābyākataṁ lokuttarameva veditabbaṁ.",
  "atk-abh03a53:79_2": "Anantarasamanantarā rūpābhāvena ārammaṇasadisā.",
  "atk-abh03a53:79_3": "Parato āsevananatthivigatesupi eseva nayo.",
  "atk-abh03a53:80_0": "255.",
  "atk-abh03a53:80_1": "Sahajātapaccaye kaṭattārūpaṁ upādārūpanti upādārūpasaṅkhātaṁ kaṭattārūpaṁ.",
  "atk-abh03a53:80_2": "Idaṁ asaññasattānaññeva rūpaṁ sandhāya vuttaṁ.",
  "atk-abh03a53:80_3": "Cakkhāyatanādīni pañcavokāravasena vuttāni.",
  "atk-abh03a53:81_0": "256- 257.",
  "atk-abh03a53:81_1": "Aññamaññapaccaye ca yathā ārammaṇapaccayā evanti vissajjanasamataṁ sandhāya vuttaṁ.",
  "atk-abh03a53:81_2": "Paccayuppannesu pana nānattaṁ atthi.",
  "atk-abh03a53:82_0": "258. Upanissayapaccaye ārammaṇapaccayasadisanti rūpābhāvatopi vissajjanasamatāyapi vuttaṁ.",
  "atk-abh03a53:83_0": "259-260.Vatthuṁ purejātapaccayātiādīnaṁ paṭiccavāre vuttanayenevattho gahetabbo.",
  "atk-abh03a53:84_0": "261- 266.",
  "atk-abh03a53:84_1": "Kammapaccaye tīṇīti kusalaṁ paccayā kusalo abyākato kusalābyākato cāti evaṁ tīṇi veditabbāni.",
  "atk-abh03a53:84_2": "Akusalepi eseva nayo.",
  "atk-abh03a53:85_0": "267- 268.",
  "atk-abh03a53:85_1": "Vippayuttapaccaye khandhe vippayuttapaccayāti khandhe nissāya vippayuttapaccayā uppajjantīti attho.",
  "atk-abh03a53:85_2": "Khandhā vatthuṁ vippayuttapaccayāti khandhā vatthuṁ nissāya vippayuttapaccayā uppajjantīti attho.",
  "atk-abh03a53:85_3": "Sesaṁ heṭṭhā vuttanayeneva veditabbaṁ.",
  "atk-abh03a53:86_0": "269- 276.",
  "atk-abh03a53:86_1": "Idāni yathāladdhāni vissajjanāni gaṇanavasena dassetuṁ hetuyā sattarasātiādimāha.",
  "atk-abh03a53:86_2": "Tattha hetuyā sattarasāti kusalena kusalaṁ,",
  "atk-abh03a53:86_3": "kusalena abyākataṁ,",
  "atk-abh03a53:86_4": "kusalena kusalābyākatanti evaṁ kusalavasena ekādikāni ekāvasānāni dve,",
  "atk-abh03a53:86_5": "dukāvasānaṁ ekanti tīṇi vuttāni honti,",
  "atk-abh03a53:86_6": "tathā akusalavasena.",
  "atk-abh03a53:86_7": "Abyākatena abyākataṁ,",
  "atk-abh03a53:86_8": "teneva kusalaṁ, akusalaṁ,",
  "atk-abh03a53:86_9": "kusalābyākataṁ akusalābyākatañca;",
  "atk-abh03a53:86_10": "kusalābyākatehi kusalaṁ,",
  "atk-abh03a53:86_11": "abyākataṁ,",
  "atk-abh03a53:86_12": "kusalābyākataṁ;",
  "atk-abh03a53:86_13": "akusalābyākatehi akusalaṁ,",
  "atk-abh03a53:86_14": "abyākataṁ,",
  "atk-abh03a53:86_15": "akusalābyākatanti evaṁ sattarasa veditabbāni.",
  "atk-abh03a53:87_0": "Ārammaṇesattāti kusalena kusalaṁ;",
  "atk-abh03a53:87_1": "akusalena akusalaṁ,",
  "atk-abh03a53:87_2": "abyākatena abyākataṁ, kusalaṁ, akusalaṁ;",
  "atk-abh03a53:87_3": "kusalābyākatena kusalaṁ;",
  "atk-abh03a53:87_4": "akusalābyākatena akusalanti evaṁ satta.",
  "atk-abh03a53:88_0": "Vipākeekanti abyākatena abyākatameva.",
  "atk-abh03a53:88_1": "Evamettha sattarasa, satta,",
  "atk-abh03a53:88_2": "ekanti tayo vāraparicchedā honti.",
  "atk-abh03a53:88_3": "Tesu dvādasa sattarasakā,",
  "atk-abh03a53:88_4": "dasa sattakā,",
  "atk-abh03a53:88_5": "ekaṁ ekakanti te sabbe sādhukaṁ sallakkhetvā parato dukatikādivasena paccayasaṁsandane ūnataragaṇanassa vasena gaṇanā veditabbā.",
  "atk-abh03a53:88_6": "Sakkā hi imāya gaṇanāya dukamūlādīsu vāraparicchede jānitunti puna “kusalaṁ dhammaṁ paccayā kusalo dhammo”ti",
  "atk-abh03a53:88_7": "anāmasitvā gaṇanavaseneva vāraparicchedaṁ dassetuṁ hetupaccayā ārammaṇe sattātiādi āraddhaṁ.",
  "atk-abh03a53:89_0": "Tattha kusalaṁ dhammaṁ paccayā kusalo dhammo uppajjati hetupaccayā ārammaṇapaccayā.",
  "atk-abh03a53:89_1": "Kusalaṁ ekaṁ khandhaṁ paccayā tayo khandhāti iminā nayena ārammaṇe laddhavissajjanāni vitthāretabbāni.",
  "atk-abh03a53:89_2": "Ayaṁ tāva anulome nayo.",
  "atk-abh03a53:90_0": "277- 285.",
  "atk-abh03a53:90_1": "Paccanīye pana kusalaṁ na labbhatīti akusalaṁ dhammaṁ paccayāti akusalameva ādiṁ katvā vissajjanaṁ āraddhaṁ.",
  "atk-abh03a53:90_2": "Taṁ yathāpāḷimeva niyyāti.",
  "atk-abh03a53:90_3": "Yañhettha vattabbaṁ siyā,",
  "atk-abh03a53:90_4": "taṁ paṭiccavārassa paccanīye vuttameva.",
  "atk-abh03a53:91_0": "286- 287.",
  "atk-abh03a53:91_1": "Yaṁ panetaṁ paccanīye laddhavissajjanaparicchedaṁ gaṇanato dassetuṁ nahetuyā cattārītiādi vuttaṁ,",
  "atk-abh03a53:91_2": "tattha cattāri,",
  "atk-abh03a53:91_3": "sattarasa, satta, pañca, tīṇi,",
  "atk-abh03a53:91_4": "ekanti cha paricchedā.",
  "atk-abh03a53:91_5": "Tesaṁ vasena dukatikādīsu paccayasaṁsandane gaṇanā veditabbā.",
  "atk-abh03a53:91_6": "Yo hi paccayo sattarasa vissajjanāni labhati,",
  "atk-abh03a53:91_7": "tena saddhiṁ sadisasaṁsandane sattarasa,",
  "atk-abh03a53:91_8": "ūnatarasaṁsandane sesā chapi paricchedā labbhanti.",
  "atk-abh03a53:91_9": "Evaṁ sesesupi adhikaparicchedaṁ ṭhapetvā samasamā ūnatarā ca labbhantīti.",
  "atk-abh03a53:92_0": "Ettha ca adhikatarā na labbhantīti ayamettha niyamo.",
  "atk-abh03a53:92_1": "Samasamā pana ūnatarā ca atthā virodhe sati labbhanti.",
  "atk-abh03a53:92_2": "Tenettha “nahetupaccayā nārammaṇe eka”ntiādi vuttaṁ.",
  "atk-abh03a53:92_3": "Ettha hi nahetuyā catunnaṁ,",
  "atk-abh03a53:92_4": "nārammaṇe pañcannaṁ āgatattā nahetuvasena cattārīti vattabbaṁ siyā,",
  "atk-abh03a53:92_5": "nārammaṇena saddhiṁ ghaṭitattā pana ārammaṇadhammo virujjhatīti akusalaṁ dhammaṁ paccayā akusalo dhammo,",
  "atk-abh03a53:92_6": "abyākataṁ dhammaṁ paccayā akusalo,",
  "atk-abh03a53:92_7": "akusalañca abyākatañca dhammaṁ paccayā akusaloti tīṇi vissajjanāni parihīnāni.",
  "atk-abh03a53:92_8": "Abyākataṁ dhammaṁ paccayā abyākatoti rūpavasena ekameva vuttaṁ.",
  "atk-abh03a53:92_9": "Evaṁ sabbattha viruddhāviruddhaṁ ñatvā labbhamānaparicchedo veditabbo.",
  "atk-abh03a53:92_10": "Apicettha idaṁ nayamattadassanaṁ.",
  "atk-abh03a53:92_11": "Nādhipatiyā cattārīti nahetuyā laddhāneva.",
  "atk-abh03a53:92_12": "Sesacatukkesupi eseva nayo.",
  "atk-abh03a53:93_0": "Nānantare ekanti ahetukacittasamuṭṭhānassa ceva sesarūpassa ca vasena abyākatena abyākataṁ.",
  "atk-abh03a53:93_1": "Evaṁ sabbesu ekakesu yujjamānakarūpaṁ jānitabbaṁ.",
  "atk-abh03a53:93_2": "Napurejāte dveti idhāpi nahetuvasena cattārīti vattabbaṁ siyā,",
  "atk-abh03a53:93_3": "napurejātena saddhiṁ ghaṭitattā pana abyākataṁ dhammaṁ paccayā akusalo,",
  "atk-abh03a53:93_4": "akusalañca abyākatañca dhammaṁ paccayā akusaloti vatthupurejātavasena dve vissajjanāni parihīnāni.",
  "atk-abh03a53:93_5": "Āruppe pana ahetukamohassa ahetukakiriyassa ca vasena dve vuttāni.",
  "atk-abh03a53:93_6": "Navippayutte dveti āruppe ahetukākusalakiriyavasena dve.",
  "atk-abh03a53:93_7": "Nonatthi novigatesu ekanti sabbassa rūpassa vasena abyākatena abyākataṁ daṭṭhabbaṁ.",
  "atk-abh03a53:93_8": "Tikādīsu apubbaṁ natthi.",
  "atk-abh03a53:94_0": "288.",
  "atk-abh03a53:94_1": "Nārammaṇamūlake pana naadhipatiyā pañcāti nārammaṇe laddhāneva.",
  "atk-abh03a53:94_2": "Nakamme ekanti ettha cittasamuṭṭhānañca kaṭattārūpañca aggahetvā sesarūpavasena abyākatena abyākataṁ veditabbaṁ.",
  "atk-abh03a53:95_0": "289- 296.",
  "atk-abh03a53:95_1": "Nādhipatimūlake napurejāte sattāti napurejāte laddhāneva.",
  "atk-abh03a53:95_2": "Napacchājāte sattarasāti imānipi tattha laddhāni sattaraseva.",
  "atk-abh03a53:95_3": "Nānantaranasamanantaranaaññamaññanaupanissayanasampayuttanonatthinovigatamūlakāni nārammaṇamūlakasadisāneva.",
  "atk-abh03a53:95_4": "Imināva nayamattadassanena sabbattha āgatānāgataṁ labbhamānālabbhamānañca veditabbanti.",
  "atk-abh03a53:96_0": "Paccanīyavaṇṇanā niṭṭhitā.",
  "atk-abh03a53:97_0": "297- 328.",
  "atk-abh03a53:97_1": "Imināyeva pana lakkhaṇena anulomaṁ purato katvā anulomapaccanīye paccanīyaṁ purato katvā paccanīyānulome",
  "atk-abh03a53:97_2": "ca gaṇanaparicchedo āgatānāgataṁ labbhamānālabbhamānañca veditabbanti.",
  "atk-abh03a53:98_0": "Paccayavāravaṇṇanā niṭṭhitā.",
  "atk-abh03a53:99_0": "4. Nissayavāravaṇṇanā",
  "atk-abh03a53:100_0": "329- 337.",
  "atk-abh03a53:100_1": "Nissayavāre kusalaṁ dhammaṁ nissāyāti kusalaṁ dhammaṁ patiṭṭhaṭṭhena nissayaṁ katvāti attho.",
  "atk-abh03a53:100_2": "Sesamettha paccayavāre vuttanayeneva veditabbaṁ.",
  "atk-abh03a53:100_3": "Avasāne panassa “paccayattaṁ nāma nissayattaṁ,",
  "atk-abh03a53:100_4": "nissayattaṁ nāma paccayatta”nti idaṁ ubhinnampi etesaṁ vārānaṁ atthato ninnānākaraṇabhāvadassanatthaṁ vuttaṁ.",
  "atk-abh03a53:100_5": "Atthato hi etepi paṭiccasahajātā viya ninnānākaraṇā.",
  "atk-abh03a53:100_6": "Evaṁ santepi aññamaññassa atthaniyamanatthaṁ vuttā.",
  "atk-abh03a53:100_7": "Avijjāpaccayā saṅkhārātiādīsu hi anissāya vattamānaṁ nānākkhaṇikampi “paccayā uppajjatī”ti vuttaṁ.",
  "atk-abh03a53:100_8": "Aññamaññaṁ allīyitvā ṭhitakaṭṭhādīsu ca ekaṁ ekassa nissayapaccayo na hoti,",
  "atk-abh03a53:100_9": "tathā upādārūpaṁ mahābhūtassa nissayapaccayo na hotiyeva.",
  "atk-abh03a53:100_10": "Iti paccayavārena nissayapaccayabhāvaṁ nissayavārena ca paccayāti vuttassa sahajātapurejātabhāvaṁ niyametuṁ ubhopete vuttā.",
  "atk-abh03a53:100_11": "Apica tathā bujjhanakānaṁ ajjhāsayavasena desanāvilāsena niruttipaṭisambhidāpabhedajānanavasena cāpi ete ubhopi vuttāti.",
  "atk-abh03a53:101_0": "Nissayavāravaṇṇanā.",
  "atk-abh03a53:102_0": "5. Saṁsaṭṭhavāravaṇṇanā",
  "atk-abh03a53:103_0": "338- 346.",
  "atk-abh03a53:103_1": "Saṁsaṭṭhavāre kusalaṁ dhammaṁ saṁsaṭṭhoti kusalaṁ dhammaṁ ekuppādādilakkhaṇena sampayogaṭṭhena paccayaṁ katvāti attho.",
  "atk-abh03a53:103_2": "Kusalaṁ ekaṁ khandhaṁ saṁsaṭṭhoti kusalaṁ ekaṁ khandhaṁ sampayuttapaccayaṁ katvā tayo khandhā uppajjanti hetupaccayāti vuttaṁ hoti.",
  "atk-abh03a53:103_3": "Iminā upāyena sabbapadesu attho veditabbo.",
  "atk-abh03a53:103_4": "Imasmiṁ pana hetupaccaye arūpadhammasseva sampayogaṭṭhena paccayaṁ katvā tayo pañhā vissajjitā.",
  "atk-abh03a53:103_5": "Yathā ca hetupaccaye,",
  "atk-abh03a53:103_6": "tathā ārammaṇapaccayādīsupi,",
  "atk-abh03a53:103_7": "kevalaṁ vipākapaccaye ekameva vissajjanaṁ.",
  "atk-abh03a53:104_0": "347- 350.",
  "atk-abh03a53:104_1": "Idāni yathāladdhāni vissajjanāni gaṇanavasena dassetuṁ hetuyā tīṇītiādi vuttaṁ.",
  "atk-abh03a53:104_2": "Tattha sabbatikesu kusalena kusalaṁ,",
  "atk-abh03a53:104_3": "akusalena akusalaṁ,",
  "atk-abh03a53:104_4": "abyākatena abyākatanti ayameva niyamo.",
  "atk-abh03a53:104_5": "Ekake pana abyākatena abyākatameva labbhatīti evamettha bāvīsatiyā paccayesu tīṇi,",
  "atk-abh03a53:104_6": "vipāke ekanti dve paricchedā.",
  "atk-abh03a53:104_7": "Pacchājāte anulomaṁ natthi.",
  "atk-abh03a53:104_8": "Tasmā tīṇi ekanti imesaññeva vasena dukatikādīsu paccayasaṁsandane yattha vipākapaccayo pavisati;",
  "atk-abh03a53:104_9": "tattha ekaṁ,",
  "atk-abh03a53:104_10": "sesesu tīṇīti evaṁ gaṇanā veditabbā.",
  "atk-abh03a53:104_11": "Sesamettha anulome uttānatthameva.",
  "atk-abh03a53:105_0": "351- 354.",
  "atk-abh03a53:105_1": "Paccanīye pana kusalaṁ na labbhatīti akusalameva ādiṁ katvā vissajjanaṁ kataṁ,",
  "atk-abh03a53:105_2": "taṁ uttānatthameva.",
  "atk-abh03a53:106_0": "359.",
  "atk-abh03a53:106_1": "Yaṁ panettha paccanīye vissajjanaparicchedaṁ gaṇanato dassetuṁ nahetuyā dvetiādi vuttaṁ,",
  "atk-abh03a53:106_2": "tattha dve tīṇi ekanti tayo paricchedā.",
  "atk-abh03a53:106_3": "Tesaṁ vasena dukatikādīsu paccayasaṁsandane gaṇanā veditabbā.",
  "atk-abh03a53:106_4": "Idhāpi adhikataragaṇanānaṁ ūnataragaṇanena saddhiṁ saṁsandane ūnataragaṇanameva labbhati,",
  "atk-abh03a53:106_5": "samagaṇanena saddhiṁ samagaṇanaṁ.",
  "atk-abh03a53:106_6": "Yasmā cettha arūpadhammāyeva paccayuppannā,",
  "atk-abh03a53:106_7": "tasmā nahetunādhipatinapurejātanapacchājātanāsevananakammanavipākanajhānanamagganavippayuttavasena daseva paccayā paccanīkato dassitā,",
  "atk-abh03a53:106_8": "sesā cuddasa na labbhanti.",
  "atk-abh03a53:106_9": "Yepi labbhanti,",
  "atk-abh03a53:106_10": "tesupi vipāke paccayuppanne nakammanavipākā na labbhanti.",
  "atk-abh03a53:107_0": "360-",
  "atk-abh03a53:107_1": "368.Nahetupaccayā nādhipatiyā dveti nahetuyā laddhaṁ dvayameva.",
  "atk-abh03a53:107_2": "Sesadvayesupi eseva nayo.",
  "atk-abh03a53:107_3": "Nakamme ekanti ahetukakiriyacetanaṁ paccayuppannaṁ katvā abyākatena abyākataṁ.",
  "atk-abh03a53:107_4": "Navipāke dveti ahetukamohakiriyavasena dve.",
  "atk-abh03a53:107_5": "Najhāne ekanti ahetukapañcaviññāṇavasena abyākatavissajjanaṁ veditabbaṁ.",
  "atk-abh03a53:107_6": "Namagge ekanti ahetukavipākakiriyavasena abyākatavissajjanaṁ.",
  "atk-abh03a53:107_7": "Imināvupāyena sabbasaṁsandanesu attho veditabboti.",
  "atk-abh03a53:108_0": "369- 383.",
  "atk-abh03a53:108_1": "Anulomapaccanīye heṭṭhā vuttā nahetuādayo daseva paccanīyato labbhanti, na sesā.",
  "atk-abh03a53:108_2": "Yepi labbhanti,",
  "atk-abh03a53:108_3": "tesu hetumhi anulomato ṭhite jhānamaggā paccanīyato na labbhantīti sabbaṁ heṭṭhā vuttanayeneva veditabbanti.",
  "atk-abh03a53:109_0": "384- 391.",
  "atk-abh03a53:109_1": "Paccanīyānulome nahetupaccayuppannesu ahetukamohova jhānamaggapaccayaṁ labhati,",
  "atk-abh03a53:109_2": "sesā na labhanti.",
  "atk-abh03a53:109_3": "Najhānapaccaye aṭṭhāhetukacittānipi.",
  "atk-abh03a53:109_4": "Nakammapaccayā nahetupaccayā nādhipatipaccayā napurejātapaccayā ārammaṇe ekanti āruppe ahetukakiriyacetanāvasena abyākatena abyākataṁ.",
  "atk-abh03a53:109_5": "Iminā upāyena yaṁ labbhati,",
  "atk-abh03a53:109_6": "yañca na labbhati,",
  "atk-abh03a53:109_7": "tassa vasena sabbattha gaṇanā veditabbāti.",
  "atk-abh03a53:110_0": "Saṁsaṭṭhavāravaṇṇanā.",
  "atk-abh03a53:111_0": "6. Sampayuttavāravaṇṇanā",
  "atk-abh03a53:112_0": "392- 400.",
  "atk-abh03a53:112_1": "Sampayuttavāre kusalaṁ dhammaṁ sampayuttoti kusalaṁ dhammaṁ sampayuttapaccayaṁ katvāti attho.",
  "atk-abh03a53:112_2": "Sesamettha saṁsaṭṭhavāre vuttanayeneva veditabbaṁ.",
  "atk-abh03a53:112_3": "Avasāne panassa “saṁsaṭṭhattaṁ nāma sampayuttattaṁ,",
  "atk-abh03a53:112_4": "sampayuttattaṁ nāma saṁsaṭṭhatta”nti idaṁ ubhinnampi etesaṁ vārānaṁ atthato ninnānākaraṇabhāvadassanatthaṁ vuttaṁ.",
  "atk-abh03a53:112_5": "Atthato hi etepi paṭiccasahajātā viya paccayanissayā viya ca ninnānākaraṇā.",
  "atk-abh03a53:112_6": "Evaṁ santepi aññamaññassa atthaniyamanatthaṁ vuttā.",
  "atk-abh03a53:112_7": "“Saṁsaṭṭhā yojitā hayā”tiādīsu hi asampayuttampi saṁsaṭṭhanti vuccati.",
  "atk-abh03a53:112_8": "“Yā sā vīmaṁsā kosajjasahagatā kosajjasampayuttā”tiādīsu asaṁsaṭṭhaṁ vokiṇṇampi sampayuttanti.",
  "atk-abh03a53:112_9": "Iti saṁsaṭṭhavārena ekuppādalakkhaṇassa sampayuttassa saṁsaṭṭhabhāvaṁ sampayuttavārena ca saṁsaṭṭhassa",
  "atk-abh03a53:112_10": "ekuppādādilakkhaṇassa sampayuttabhāvaṁ niyametuṁ ubhopete vuttā.",
  "atk-abh03a53:112_11": "Apica tathā bujjhanakānaṁ ajjhāsayavasena desanāvilāsena niruttipaṭisambhidāpabhedajānanavasena cāpi ete ubhopi vuttāti.",
  "atk-abh03a53:113_0": "Sampayuttavāravaṇṇanā.",
  "atk-abh03a53:114_0": "Etesu pana chasu vāresu atthi koci paccayo ekantaṁ anulomato na tiṭṭhati,",
  "atk-abh03a53:114_1": "paccanīkatova tiṭṭhati;",
  "atk-abh03a53:114_2": "atthi ekantaṁ paccanīkato na tiṭṭhati,",
  "atk-abh03a53:114_3": "anulomatova tiṭṭhati;",
  "atk-abh03a53:114_4": "atthi anekantaṁ anulomato ceva tiṭṭhati,",
  "atk-abh03a53:114_5": "paccanīkato cāti idaṁ pakiṇṇakaṁ veditabbaṁ.",
  "atk-abh03a53:114_6": "Tattha paṭhamo pañho pacchājātassa,",
  "atk-abh03a53:114_7": "dutiyo mahācatukkassa,",
  "atk-abh03a53:114_8": "tatiyo yujjamānakānaṁ sesānaṁ vasena veditabboti.",
  "atk-abh03a53:115_0": "7. Pañhāvāravibhaṅgavaṇṇanā",
  "atk-abh03a53:116_0": "401- 403.",
  "atk-abh03a53:116_1": "Pañhāvāre “siyā kusalo dhammo kusalassa dhammassa hetupaccayena paccayo”tiādinā kusalattike uddharitabbapucchānaṁ",
  "atk-abh03a53:116_2": "labbhamānavasena vissajjanaṁ dassetuṁ kusalo dhammo kusalassa dhammassa hetupaccayena paccayotiādi vuttaṁ.",
  "atk-abh03a53:116_3": "Kusalo ca nāmesa sayaṁ uppajjanto ṭhapetvā pacchājātañca vipākañca sesehi dvāvīsatiyā paccayehi uppajjati.",
  "atk-abh03a53:116_4": "Kusalassa paccayo honto ṭhapetvā purejātapacchājātavipākavippayutte sesehi vīsatiyā paccayehi paccayo hoti.",
  "atk-abh03a53:116_5": "Tasmā yehi paccayehi kusalo kusalassa paccayo hoti,",
  "atk-abh03a53:116_6": "te paccaye paṭipāṭiyā dassetuṁ hetupaccayenātiādi āraddhaṁ.",
  "atk-abh03a53:117_0": "Tattha yā esā paccayavibhaṅgavāre viya “hetusampayuttakānaṁ dhammāna”nti akatvā “hetū sampayuttakānaṁ khandhāna”nti desanā katā,",
  "atk-abh03a53:117_1": "tassā eva karaṇe idaṁ payojanaṁ –",
  "atk-abh03a53:117_2": "tattha hi suññaṭṭhaṁ dīpetuṁ dhammānanti vuttaṁ.",
  "atk-abh03a53:117_3": "Idha paccayato uppajjamānā dhammā rāsito uppajjanti,",
  "atk-abh03a53:117_4": "na ekekatoti rāsaṭṭhaṁ dīpetuṁ khandhānanti vuttaṁ.",
  "atk-abh03a53:117_5": "Paṭiccavārādīsu vā khandhavasena paccayuppannadesanā āruḷhāti tenevānukkamena idhāpi āruḷhāti.",
  "atk-abh03a53:117_6": "Kasmā panetesu evaṁ āruḷhāti?",
  "atk-abh03a53:117_7": "Asaṅkarato vibhāgadassanatthaṁ.",
  "atk-abh03a53:117_8": "“Ekaṁ dhammaṁ paṭicca sesā dhammā”ti hi ādinā nayena vuccamāne asukadhammaṁ nāma nissāya asukadhammāti",
  "atk-abh03a53:117_9": "na sakkā asaṅkarato paccaye paccayuppanne ca jānituṁ,",
  "atk-abh03a53:117_10": "evaṁ sante uddesaniddesā nibbisesā siyuṁ.",
  "atk-abh03a53:117_11": "Tasmā asaṅkarato vibhāgadassanatthaṁ evaṁ āruḷhāti veditabbā.",
  "atk-abh03a53:117_12": "Cittasamuṭṭhānānanti idaṁ yassa abyākatassa kusalo hetupaccayena paccayo hoti,",
  "atk-abh03a53:117_13": "tameva dassetuṁ vuttaṁ.",
  "atk-abh03a53:117_14": "Paccayavibhaṅge pana kusalādivasena vibhāgaṁ akatvā sāmaññato sabbesaṁ hetūnaṁ vasena uppannarūpadassanatthaṁ",
  "atk-abh03a53:117_15": "cittasamuṭṭhānānanti avatvā taṁsamuṭṭhānānanti vuttaṁ.",
  "atk-abh03a53:117_16": "Tasmā tattha abyākatahetusamuṭṭhānarūpaṁ,",
  "atk-abh03a53:117_17": "okkantikkhaṇe kaṭattārūpampi saṅgahaṁ gataṁ.",
  "atk-abh03a53:117_18": "Iminā upāyena sesesupi evarūpesu vissajjanesu attho veditabbo.",
  "atk-abh03a53:118_0": "404.Dānaṁdatvāti deyyadhammaṁ cajitvā.",
  "atk-abh03a53:118_1": "Yāya vā cetanāya so diyyati,",
  "atk-abh03a53:118_2": "sā cetanā dānaṁ.",
  "atk-abh03a53:118_3": "Datvāti taṁ cetanaṁ pariyodāpetvā visuddhaṁ katvā.",
  "atk-abh03a53:118_4": "Sīlaṁ samādiyitvāti pañcaṅgādivasena niccasīlaṁ gaṇhitvā.",
  "atk-abh03a53:118_5": "Iminā samādānaviratiyeva dassitā.",
  "atk-abh03a53:118_6": "Sampattaviratisamucchedaviratiyo pana loke sīlanti apākaṭattā na vuttā.",
  "atk-abh03a53:118_7": "Kiñcāpi na vuttā,",
  "atk-abh03a53:118_8": "ārammaṇapaccayā pana hontiyeva.",
  "atk-abh03a53:118_9": "Tattha samucchedavirati sekkhānaṁyeva kusalassa ārammaṇaṁ hoti,",
  "atk-abh03a53:118_10": "na itaresaṁ.",
  "atk-abh03a53:118_11": "Uposathakammaṁ katvāti “pāṇaṁ na hane,",
  "atk-abh03a53:118_12": "na cādinnamādiye”ti evaṁ vuttaṁ uposathadivasesu aṭṭhaṅgauposathakiriyaṁ katvā.",
  "atk-abh03a53:118_13": "Taṁ paccavekkhatīti taṁ kusalaṁ sekkhopi puthujjanopi paccavekkhati,",
  "atk-abh03a53:118_14": "arahāpi paccavekkhateva.",
  "atk-abh03a53:118_15": "Arahatopi hi pubbe kataṁ kusalaṁ kusalameva,",
  "atk-abh03a53:118_16": "yena pana cittena paccavekkhati,",
  "atk-abh03a53:118_17": "taṁ kiriyacittaṁ nāma hoti.",
  "atk-abh03a53:118_18": "Tasmā “etaṁ kusalo dhammo kusalassa dhammassā”ti imasmiṁ adhikāre na labbhati.",
  "atk-abh03a53:118_19": "Pubbe suciṇṇānīti “datvā samādiyitvā katvā”ti hi āsanne katāni vuttāni,",
  "atk-abh03a53:118_20": "imāni na āsanne katānīti veditabbāni.",
  "atk-abh03a53:118_21": "Dānādīhi vā sesāni kāmāvacarakusalāni dassetuṁ idaṁ vuttaṁ.",
  "atk-abh03a53:118_22": "Jhānā vuṭṭhahitvāti jhānā vuṭṭhahitvā.",
  "atk-abh03a53:118_23": "Ayameva vā pāḷi.",
  "atk-abh03a53:118_24": "Sekkhā gotrabhunti sotāpannaṁ sandhāya vuttaṁ.",
  "atk-abh03a53:118_25": "So hi gotrabhuṁ paccavekkhati.",
  "atk-abh03a53:118_26": "Vodānanti idaṁ pana sakadāgāmianāgāmino sandhāya vuttaṁ.",
  "atk-abh03a53:118_27": "Tesañhi taṁ cittaṁ vodānaṁ nāma hoti.",
  "atk-abh03a53:118_28": "Sekkhāti sotāpannasakadāgāmianāgāmino.",
  "atk-abh03a53:118_29": "Maggā vuṭṭhahitvāti maggaphalabhavaṅgātikkamavasena attanā paṭiladdhā maggā vuṭṭhahitvā,",
  "atk-abh03a53:118_30": "suddhamaggatoyeva pana vuṭṭhāya paccavekkhaṇaṁ nāma natthi.",
  "atk-abh03a53:119_0": "Kusalaṁ aniccatoti ettha vipassanūpagaṁ tebhūmakakusalameva veditabbaṁ,",
  "atk-abh03a53:119_1": "vipassanākusalaṁ pana kāmāvacarameva.",
  "atk-abh03a53:119_2": "Cetopariyañāṇenāti rūpāvacarakusalaṁ dasseti.",
  "atk-abh03a53:119_3": "Ākāsānañcāyatanantiādīhi arūpāvacarakusalārammaṇavasena uppajjamānaṁ arūpāvacarakusalameva.",
  "atk-abh03a53:119_4": "Kusalā khandhā iddhividhañāṇassātiādīhi puggalaṁ anāmasitvā dhammavasena dasseti.",
  "atk-abh03a53:119_5": "Tenevettha heṭṭhā gahitampi cetopariyañāṇaṁ puna vuttaṁ.",
  "atk-abh03a53:120_0": "405.Assādetīti somanassasahagatalobhasampayuttacittehi anubhavati ceva rajjati ca.",
  "atk-abh03a53:120_1": "Abhinandatīti sappītikataṇhāvasena nandati haṭṭhapahaṭṭho hoti,",
  "atk-abh03a53:120_2": "diṭṭhābhinandanāya vā abhinandati.",
  "atk-abh03a53:120_3": "Rāgo uppajjatīti assādentassa rāgo uppajjati nāma.",
  "atk-abh03a53:120_4": "Idaṁ aṭṭhapi lobhasahagatāni gahetvā vuttaṁ.",
  "atk-abh03a53:120_5": "Diṭṭhi uppajjatīti abhinandantassa attā attaniyantiādivasena catūhipi cittehi sampayuttā diṭṭhi uppajjati.",
  "atk-abh03a53:120_6": "Asanniṭṭhānagatassa panettha vicikicchā uppajjati.",
  "atk-abh03a53:120_7": "Vikkhepagatassa uddhaccaṁ,",
  "atk-abh03a53:120_8": "akataṁ vata me kalyāṇanti vippaṭisārino domanassaṁ.",
  "atk-abh03a53:120_9": "Taṁ ārabbhāti tāni suciṇṇāni ārammaṇaṁ katvāti attho.",
  "atk-abh03a53:120_10": "Bahuvacanassa hesa ekavacanādeso,",
  "atk-abh03a53:120_11": "jātivasena vā ekavacanamevetaṁ.",
  "atk-abh03a53:121_0": "406.Arahā maggā vuṭṭhahitvāti maggavīthiyaṁ phalānantarassa bhavaṅgassa atikkamavasena vuṭṭhahitvā.",
  "atk-abh03a53:121_1": "Paccavekkhaṇacittāni panassa kiriyābyākatāni.",
  "atk-abh03a53:121_2": "Evaṁ kiriyābyākatassa ārammaṇapaccayaṁ dassetvā puna vipākābyākatassa dassetuṁ sekkhā vātiādimāha.",
  "atk-abh03a53:121_3": "Kusale niruddheti vipassanājavanavīthiyā pacchinnāya.",
  "atk-abh03a53:121_4": "Vipākoti kāmāvacaravipāko.",
  "atk-abh03a53:121_5": "Tadārammaṇatāti tadārammaṇatāya,",
  "atk-abh03a53:121_6": "taṁ kusalassa javanassa ārammaṇabhūtaṁ vipassitakusalaṁ ārammaṇaṁ katvā uppajjatīti attho.",
  "atk-abh03a53:121_7": "Na kevalañca tadārammaṇavaseneva,",
  "atk-abh03a53:121_8": "paṭisandhibhavaṅgacutivasenāpi.",
  "atk-abh03a53:121_9": "Vipāko hi kammaṁ ārammaṇaṁ katvā gahitapaṭisandhikassa kusalārammaṇo hotiyeva,",
  "atk-abh03a53:121_10": "so pana dubbiññeyyattā idha na dassito.",
  "atk-abh03a53:122_0": "Kusalaṁ assādetītiādi akusalajavanāvasāne kusalārammaṇavipākaṁ dassetuṁ vuttaṁ.",
  "atk-abh03a53:122_1": "Viññāṇañcāyatanavipākassāti idaṁ dubbiññeyyampi samānaṁ mahaggatavipākassa tadārammaṇabhāvena anuppattito labbhamānakavasena vuttaṁ.",
  "atk-abh03a53:122_2": "Kiriyassāti arahattaṁ patvā asamāpannapubbe ākāsānañcāyatane paṭilomato vā ekantarikavasena vā samāpannakiriyāya.",
  "atk-abh03a53:122_3": "Cetopariyañāṇassātiādīni parato āvajjanāya yojetabbāni.",
  "atk-abh03a53:122_4": "Yā etesaṁ āvajjanā,",
  "atk-abh03a53:122_5": "tassā kusalā khandhā ārammaṇapaccayena paccayoti ayañhettha attho.",
  "atk-abh03a53:123_0": "407-",
  "atk-abh03a53:123_1": "409.Rāganti attano vā parassa vā rāgaṁ.",
  "atk-abh03a53:123_2": "Attano rāgavasena panettha vaṇṇanā pākaṭā hoti.",
  "atk-abh03a53:123_3": "Assādetītiādīni vuttatthāneva.",
  "atk-abh03a53:123_4": "Vicikicchādīsu pana tīsu assādetabbatāya abhāvena “assādetī”ti na vuttaṁ.",
  "atk-abh03a53:123_5": "Diṭṭhi panettha uppajjati,",
  "atk-abh03a53:123_6": "sā assādetīti padassa parihīnattā āgatapaṭipāṭiyā paṭhamaṁ na vuttā.",
  "atk-abh03a53:123_7": "Vicikicchādīsuyeva taṁ taṁ sabhāgaṁ paṭhamaṁ vatvā tassa tassa anantarā vuttā.",
  "atk-abh03a53:123_8": "Imesu ca pana rāgādīsu “kiṁ me pāpadhammā uppajjantī”ti akkhantivasena vā,",
  "atk-abh03a53:123_9": "“kataṁ pāpaṁ kataṁ luddha”nti vippaṭisārādivasena vā domanassuppatti veditabbā.",
  "atk-abh03a53:124_0": "410.Cakkhuṁ aniccatoti vipassanānukkamena oḷārikāyatanāni vatthurūpañcāti ekādasa rūpāni pākaṭattā gahitāni.",
  "atk-abh03a53:124_1": "Puna rūpāyatanādīni cakkhuviññāṇādīnaṁ ārammaṇattā gahitāni.",
  "atk-abh03a53:124_2": "Yasmā panesā viññāṇakāyavasena desanā,",
  "atk-abh03a53:124_3": "na dhātuvasena,",
  "atk-abh03a53:124_4": "tasmā manodhātu na gahitā.",
  "atk-abh03a53:124_5": "Evaṁ sabbattha gahitāgahitaṁ veditabbaṁ.",
  "atk-abh03a53:125_0": "411.Phalaṁ paccavekkhanti nibbānaṁ paccavekkhantīti paccavekkhaṇakusalassa ārammaṇadassanatthaṁ vuttaṁ.",
  "atk-abh03a53:126_0": "413- 416.",
  "atk-abh03a53:126_1": "Ārammaṇādhipatiniddese sekkhaputhujjanānaṁ vasena catubhūmakakusalaṁ dassitaṁ,",
  "atk-abh03a53:126_2": "tathā sahajātādhipatiniddese.",
  "atk-abh03a53:126_3": "Arahato uttamadhammaṁ adhigatattā lokiyakusalesu garukāro natthīti aggamaggova dassito.",
  "atk-abh03a53:127_0": "417.",
  "atk-abh03a53:127_1": "Anantarapaccaye purimā purimāti ekabhūmakāpi nānābhūmakāpi kusalā ekato katvā vuttā.",
  "atk-abh03a53:127_2": "Anulomaṁ gotrabhussa,",
  "atk-abh03a53:127_3": "anulomaṁ vodānassāti nānārammaṇavasena.",
  "atk-abh03a53:127_4": "Gotrabhu maggassa,",
  "atk-abh03a53:127_5": "vodānaṁ maggassāti nānābhūmivasena.",
  "atk-abh03a53:127_6": "Kusalaṁ vuṭṭhānassāti ettha pana kusalanti tebhūmakakusalaṁ.",
  "atk-abh03a53:127_7": "Vuṭṭhānanti tebhūmakavipākaṁ.",
  "atk-abh03a53:127_8": "Tehi kusalajavanavīthito vuṭṭhahanti,",
  "atk-abh03a53:127_9": "tasmā vuṭṭhānanti vuccati.",
  "atk-abh03a53:127_10": "Taṁ duvidhaṁ hoti –",
  "atk-abh03a53:127_11": "tadārammaṇaṁ bhavaṅgañca.",
  "atk-abh03a53:127_12": "Tattha kāmāvacarakusalassa ubhayampi vuṭṭhānaṁ hoti,",
  "atk-abh03a53:127_13": "mahaggatassa bhavaṅgameva.",
  "atk-abh03a53:127_14": "Maggo phalassāti idaṁ yasmā lokuttaravipākaṁ javanavīthipariyāpannattā vuṭṭhānaṁ nāma na hoti,",
  "atk-abh03a53:127_15": "tasmā visuṁ vuttaṁ.",
  "atk-abh03a53:127_16": "Anulomaṁ sekkhāyāti asekkhāya kusalaṁ anantaraṁ na hoti,",
  "atk-abh03a53:127_17": "tasmā vibhāgaṁ karoti.",
  "atk-abh03a53:127_18": "Phalasamāpattiyāti sotāpattiphalasakadāgāmiphalaanāgāmiphalasamāpattiyāpi.",
  "atk-abh03a53:127_19": "Phalasamāpattiyāti anāgāmiphalasamāpattiyā.",
  "atk-abh03a53:127_20": "Akusale duvidhampi vuṭṭhānaṁ labbhati.",
  "atk-abh03a53:127_21": "Vipākābyākatā kiriyābyākatāti ettha vipākābyākatā vipākābyākatānaṁyeva,",
  "atk-abh03a53:127_22": "kiriyābyākatā kiriyābyākatānaṁyeva veditabbā.",
  "atk-abh03a53:127_23": "Bhavaṅgaṁ āvajjanāyātiādi vomissakavasena vuttaṁ.",
  "atk-abh03a53:127_24": "Tattha kiriyāti kāmāvacarakiriyā.",
  "atk-abh03a53:127_25": "Sā duvidhassāpi vuṭṭhānassa anantarapaccayo hoti,",
  "atk-abh03a53:127_26": "mahaggatā bhavaṅgasseva.",
  "atk-abh03a53:127_27": "Iti ye heṭṭhā paccayavibhaṅganiddese “purimā purimā kusalā dhammā pacchimānaṁ pacchimānaṁ kusalānaṁ dhammānaṁ",
  "atk-abh03a53:127_28": "anantarapaccayena paccayo”ti ārabhitvā kusalaṁ kusalassa,",
  "atk-abh03a53:127_29": "kusalaṁ abyākatassa,",
  "atk-abh03a53:127_30": "akusalaṁ akusalassa,",
  "atk-abh03a53:127_31": "akusalaṁ abyākatassa,",
  "atk-abh03a53:127_32": "abyākataṁ abyākatassa,",
  "atk-abh03a53:127_33": "abyākataṁ kusalassa,",
  "atk-abh03a53:127_34": "abyākataṁ akusalassāti satta vārā dassitā;",
  "atk-abh03a53:127_35": "tesaṁ vasena idha saṅkhepato anantarapaccayo vibhatto.",
  "atk-abh03a53:128_0": "Vitthārato panettha –",
  "atk-abh03a53:129_0": "Dasadhā sattarasadhā, samasaṭṭhividhena ca;",
  "atk-abh03a53:130_0": "Bahudhāpi ca niddesaṁ, sādhukaṁ upalakkhaye.",
  "atk-abh03a53:131_0": "Ayañhi anantarapaccayo na kevalaṁ sattadhāva niddesaṁ labhati,",
  "atk-abh03a53:131_1": "kusalaṁ pana kusalassa vipākassa;",
  "atk-abh03a53:131_2": "akusalaṁ akusalassa vipākassa;",
  "atk-abh03a53:131_3": "vipākaṁ vipākassa kiriyassa;",
  "atk-abh03a53:131_4": "kiriyaṁ kusalassa akusalassa vipākassa kiriyassāti evaṁ dasadhāpi niddesaṁ labhati.",
  "atk-abh03a53:131_5": "Na kevalaṁ dasadhāyeva,",
  "atk-abh03a53:131_6": "kusalaṁ pana kusalassa kusalavipākassa akusalavipākassa;",
  "atk-abh03a53:131_7": "akusalaṁ akusalassa akusalavipākassa kusalavipākassa;",
  "atk-abh03a53:131_8": "kusalavipākaṁ kusalavipākassa akusalavipākassa kiriyassa;",
  "atk-abh03a53:131_9": "akusalavipākaṁ akusalavipākassa kusalavipākassa kiriyassa;",
  "atk-abh03a53:131_10": "kiriyaṁ kiriyassa kusalassa akusalassa kusalavipākassa akusalavipākassāti evaṁ sattarasadhā niddesaṁ labhati.",
  "atk-abh03a53:132_0": "Na kevalañca sattarasadhāva samasaṭṭhividhenāpi niddesaṁ labhateva. Kathaṁ?",
  "atk-abh03a53:132_1": "Kāmāvacarakusalañhi bhūmibhedena catubbidhassa kusalassa anantarapaccayo hoti,",
  "atk-abh03a53:132_2": "rūpāvacarārūpāvacaraṁ sakasakabhūmikassevāti kusalaṁ kusalassa chabbidhena anantarapaccayo.",
  "atk-abh03a53:132_3": "Kāmāvacarakusalaṁ pana kāmāvacarakusalavipākassa akusalavipākassa rūpāvacaravipākassa arūpāvacaravipākassa lokuttaravipākassa;",
  "atk-abh03a53:132_4": "rūpāvacarakusalaṁ rūpāvacaravipākassa kāmāvacarakusalavipākassa;",
  "atk-abh03a53:132_5": "arūpāvacarakusalaṁ kāmāvacarakusalavipākassa rūpāvacaraarūpāvacaralokuttaravipākassa;",
  "atk-abh03a53:132_6": "lokuttarakusalaṁ lokuttaravipākassāti kusalaṁ vipākassa dvādasavidhena anantarapaccayo.",
  "atk-abh03a53:132_7": "Akusalaṁ akusalassa akusalavipākassa tebhūmakakusalavipākassāti pañcavidhena anantarapaccayo.",
  "atk-abh03a53:133_0": "Kāmāvacarakusalavipākaṁ kāmāvacarakusalavipākassa akusalavipākassa rūpāvacaravipākassa arūpāvacaravipākassāti",
  "atk-abh03a53:133_1": "kāmāvacarakusalavipākaṁ vipākassa catubbidhena anantarapaccayo.",
  "atk-abh03a53:133_2": "Rūpāvacaravipākaṁ tebhūmakakusalavipākassāti tividhena anantarapaccayo.",
  "atk-abh03a53:133_3": "Arūpāvacaravipākaṁ arūpāvacaravipākassa kāmāvacarakusalavipākassāti duvidhena anantarapaccayo.",
  "atk-abh03a53:133_4": "Lokuttaravipākaṁ catubhūmakakusalavipākassāti catubbidhena anantarapaccayo.",
  "atk-abh03a53:133_5": "Evaṁ kusalavipākaṁ vipākassa terasadhāpi anantarapaccayo.",
  "atk-abh03a53:133_6": "Akusalavipākaṁ akusalavipākassa kāmāvacarakusalavipākassāti duvidhena anantarapaccayo.",
  "atk-abh03a53:133_7": "Evaṁ sabbathāpi vipākaṁ vipākassa pañcadasavidhena anantarapaccayo.",
  "atk-abh03a53:133_8": "Kāmāvacarakusalavipākaṁ pana kāmāvacarakiriyassa,",
  "atk-abh03a53:133_9": "tathā akusalavipākaṁ,",
  "atk-abh03a53:133_10": "tathā rūpāvacaravipākaṁ,",
  "atk-abh03a53:133_11": "tathā arūpāvacaravipākañcāti vipākaṁ kiriyassa ca catubbidhena anantarapaccayo.",
  "atk-abh03a53:134_0": "Kāmāvacarakiriyaṁ tebhūmakakiriyassa,",
  "atk-abh03a53:134_1": "rūpāvacarārūpāvacarakiriyaṁ rūpāvacarārūpāvacarānaññevāti kiriyaṁ kiriyassa pañcavidhena anantarapaccayo.",
  "atk-abh03a53:134_2": "Kāmāvacarakiriyaṁ akusalavipākassa ceva catubhūmakakusalavipākassa ca,",
  "atk-abh03a53:134_3": "rūpāvacarakiriyaṁ kāmāvacarakusalavipākarūpāvacaravipākānaṁ arūpāvacarakiriyaṁ catubhūmakakusalavipākassāpīti",
  "atk-abh03a53:134_4": "kiriyaṁ vipākassa ekādasavidhena anantarapaccayo.",
  "atk-abh03a53:134_5": "Kāmāvacarakiriyaṁ pana kāmāvacarakusalassa akusalassāti kusalākusalānaṁ duvidhena anantarapaccayo hoti.",
  "atk-abh03a53:134_6": "Evaṁ samasaṭṭhividhenāpi niddesaṁ labhati.",
  "atk-abh03a53:135_0": "Na kevalañca samasaṭṭhividheneva,",
  "atk-abh03a53:135_1": "bahuvidhenāpi labhateva. Kathaṁ?",
  "atk-abh03a53:135_2": "Kāmāvacarapaṭhamamahākusalacittaṁ tāva attano,",
  "atk-abh03a53:135_3": "catunnañca rūpāvacarakusalānaṁ pādakayogena soḷasannaṁ somanassalokuttarānanti ekavīsatiyā ca kusalānaṁ,",
  "atk-abh03a53:135_4": "javanapariyosāne tadārammaṇabhavaṅgavasena uppajjamānānaṁ ekādasannaṁ kāmāvacaravipākānaṁ,",
  "atk-abh03a53:135_5": "bhavaṅgavaseneva pavattānaṁ rūpāvacarārūpāvacaravipākānaṁ,",
  "atk-abh03a53:135_6": "phalasamāpattivasena pavattānaṁ dvādasannaṁ lokuttaravipākānanti evaṁ ekavīsatiyā kusalānaṁ;",
  "atk-abh03a53:135_7": "dvattiṁsāya vipākānanti tepaññāsāya cittānaṁ anantarapaccayo hoti.",
  "atk-abh03a53:135_8": "Tathā dutiyakusalacittaṁ.",
  "atk-abh03a53:135_9": "Tatiyacatutthāni pana ṭhapetvā uparibhūmakakusalāni ca lokuttaravipākāni ca sesaekavīsaticittānaṁ.",
  "atk-abh03a53:135_10": "Pañcamachaṭṭhāni attano ca,",
  "atk-abh03a53:135_11": "navannañca uparibhūmakaupekkhākusalānaṁ,",
  "atk-abh03a53:135_12": "tevīsatiyā ca vipākānanti tettiṁsāya.",
  "atk-abh03a53:135_13": "Sattamaaṭṭhamāni ekavīsatiyāva.",
  "atk-abh03a53:136_0": "Pañca rūpāvacarakusalāni attano attano pacchimānaṁ rūpāvacarakusalānaṁ,",
  "atk-abh03a53:136_1": "catunnampi ñāṇasampayuttamahāvipākānaṁ,",
  "atk-abh03a53:136_2": "pañcannaṁ rūpāvacaravipākānañcāti dasannaṁ.",
  "atk-abh03a53:136_3": "Eteneva ca nayena arūpāvacarakusalesu paṭhamaṁ attano vipākena saddhiṁ ekādasannaṁ,",
  "atk-abh03a53:136_4": "dutiyaṁ dvādasannaṁ,",
  "atk-abh03a53:136_5": "tatiyaṁ terasannaṁ,",
  "atk-abh03a53:136_6": "catutthaṁ cuddasannaṁ phalasamāpattiyā cāti pannarasannaṁ lokuttarakusalaṁ attano attano vipākasseva.",
  "atk-abh03a53:136_7": "Aṭṭhasu lobhasahagatesu ekekaṁ akusalaṁ ekādasannaṁ kāmāvacaravipākamanoviññāṇadhātūnaṁ navannaṁ,",
  "atk-abh03a53:136_8": "mahaggatavipākānaṁ attano attano pacchimassa cāti ekavīsatiyā.",
  "atk-abh03a53:136_9": "Dve domanassasahagatāni upekkhāsahagatānaṁ channaṁ kāmāvacaravipākamanoviññāṇadhātūnaṁ attano pacchimassa cāti sattannaṁ.",
  "atk-abh03a53:136_10": "Vicikicchuddhaccasahagatadvayaṁ somanassasahagatāhetukavipākena saddhiṁ ekādasannaṁ kāmāvacaravipākamanoviññāṇadhātūnaṁ",
  "atk-abh03a53:136_11": "navannaṁ rūpāvacarārūpāvacaravipākānaṁ attano pacchimassa cāti ekavīsatiyā.",
  "atk-abh03a53:137_0": "Kusalavipākapañcaviññāṇā kusalavipākamanodhātuyā,",
  "atk-abh03a53:137_1": "manodhātu dvinnaṁ vipākamanoviññāṇadhātūnaṁ.",
  "atk-abh03a53:137_2": "Tāsu dvīsu somanassasahagatā dasannaṁ vipākamanoviññāṇadhātūnaṁ bhavaṅgabhūtānaṁ tadārammaṇakāle attano",
  "atk-abh03a53:137_3": "pacchimassa voṭṭhabbanakiriyassa cāti dvādasannaṁ.",
  "atk-abh03a53:137_4": "Upekkhāsahagatāhetukamanoviññāṇadhātu pana āvajjanamanodhātuyā dviṭṭhānikāya āvajjanamanoviññāṇadhātuyā",
  "atk-abh03a53:137_5": "dasannañca vipākamanoviññāṇadhātūnanti dvādasannameva.",
  "atk-abh03a53:137_6": "Tihetukamahāvipākā somanassasahagatāhetukavajjānaṁ dasannampi kāmāvacaravipākamanoviññāṇadhātūnaṁ rūpāvacarārūpāvacaravipākānaṁ",
  "atk-abh03a53:137_7": "āvajjanadvayassa cāti ekavīsatiyā,",
  "atk-abh03a53:137_8": "duhetukavipākā ṭhapetvā mahaggatavipāke sesānaṁ dvādasannaṁ.",
  "atk-abh03a53:137_9": "Pañca rūpāvacaravipākā tebhūmakakusalavipākasahetukapaṭisandhicittānaṁ sattarasannaṁ āvajjanadvayassa cāti ekūnavīsatiyā.",
  "atk-abh03a53:137_10": "Arūpāvacaravipākesu paṭhamaṁ kāmāvacarakusalavipākatihetukapaṭisandhicittānaṁ,",
  "atk-abh03a53:137_11": "catunnaṁ arūpāvacaravipākacittānaṁ catunnaṁ manodvārāvajjanassa cāti navannaṁ.",
  "atk-abh03a53:137_12": "Dutiyaṁ heṭṭhimavipākaṁ vajjetvā aṭṭhannaṁ,",
  "atk-abh03a53:137_13": "tatiyaṁ dve heṭṭhimāni vajjetvā sattannaṁ,",
  "atk-abh03a53:137_14": "catutthaṁ tīṇi heṭṭhimāni vajjetvā channaṁ cattāri lokuttaravipākāni tihetukavipākānaṁ terasannaṁ attano attano pacchimassa cāti cuddasannaṁ.",
  "atk-abh03a53:138_0": "Akusalavipākapañcaviññāṇā akusalavipākamanodhātuyā,",
  "atk-abh03a53:138_1": "manodhātu akusalavipākāhetukamanoviññāṇadhātuyā.",
  "atk-abh03a53:138_2": "Sā tadārammaṇakāle attano pacchimassa cutikāle paṭisandhivasena bhavaṅgavasena ca pavattānaṁ itaresampi",
  "atk-abh03a53:138_3": "navannaṁ kāmāvacaravipākānaṁ upekkhāsahagatānaṁ dvinnaṁ parittakiriyānañcāti dvādasannaṁ.",
  "atk-abh03a53:138_4": "Kiriyamanodhātu dasannaṁ viññāṇānaṁ hasituppādakiriyā pañcavokāre bhavaṅgavasena pavattānaṁ navannaṁ tihetukavipākānaṁ,",
  "atk-abh03a53:138_5": "tadārammaṇavasena pavattānaṁ pañcannaṁ somanassasahagatavipākānaṁ attano pacchimassa cāti aggahitaggahaṇena terasannaṁ.",
  "atk-abh03a53:138_6": "Voṭṭhabbanakiriyā ṭhapetvā kiriyamanodhātuṁ dasannaṁ kāmāvacarakiriyānaṁ,",
  "atk-abh03a53:138_7": "kāmāvacarakusalākusalānaṁ pañcavokāre bhavaṅgavasena pavattānaṁ pannarasannaṁ vipākacittānañcāti pañcacattālīsāya.",
  "atk-abh03a53:139_0": "Kāmāvacaratihetukasomanassasahagatakiriyadvayaṁ bhavaṅgavasena pavattānaṁ terasannaṁ tihetukavipākānaṁ",
  "atk-abh03a53:139_1": "tadārammaṇavasena pañcannaṁ somanassasahagatavipākānaṁ parikammavasena pavattamānānaṁ catunnaṁ rūpāvacarakiriyānaṁ",
  "atk-abh03a53:139_2": "arahattaphalasamāpattiyā attano pacchimassa cāti aggahitaggahaṇena dvāvīsatiyā duhetukasomanassasahagatakiriyadvayaṁ",
  "atk-abh03a53:139_3": "yathāvuttānaṁ terasannaṁ bhavaṅgacittānaṁ pañcannaṁ tadārammaṇānaṁ attano pacchimassa cāti aggahitaggahaṇena",
  "atk-abh03a53:139_4": "sattarasannaṁ.",
  "atk-abh03a53:139_5": "Kāmāvacaratihetukaupekkhāsahagatakiriyadvayaṁ tesaṁyeva terasannaṁ bhavaṅgānaṁ,",
  "atk-abh03a53:139_6": "tadārammaṇavasena pavattānaṁ channaṁ upekkhāsahagatavipākānaṁ,",
  "atk-abh03a53:139_7": "parikammavasena pavattānaṁ ekissā rūpāvacarakiriyāya catunnaṁ arūpāvacarakiriyānaṁ arahattaphalasamāpattiyā",
  "atk-abh03a53:139_8": "attano pacchimassa cāti aggahitaggahaṇena catuvīsatiyā.",
  "atk-abh03a53:139_9": "Duhetukaupekkhāsahagatakiriyadvayaṁ tesaṁyeva terasannaṁ bhavaṅgānaṁ channaṁ tadārammaṇānaṁ attano pacchimassa cāti aggahitaggahaṇena aṭṭhārasannaṁ.",
  "atk-abh03a53:139_10": "Rūpāvacarakiriyesu ekekaṁ navannaṁ pañcavokāre tihetukabhavaṅgānaṁ attano pacchimassa cāti dasannaṁ.",
  "atk-abh03a53:139_11": "Arūpāvacarakiriyesu paṭhamaṁ pañcavokāre navannaṁ bhavaṅgānaṁ,",
  "atk-abh03a53:139_12": "catuvokāre ekassa attano pacchimassa cāti ekādasannaṁ.",
  "atk-abh03a53:139_13": "Dutiyaṁ catuvokāre dve bhavaṅgāni labhati.",
  "atk-abh03a53:139_14": "Tatiyaṁ tīṇi,",
  "atk-abh03a53:139_15": "catutthaṁ cattāri phalasamāpattiñcāti tesu ekekaṁ yathāpaṭipāṭiyā ekādasannaṁ dvādasannaṁ terasannaṁ pañcadasannañca anantarapaccayo hoti.",
  "atk-abh03a53:139_16": "Evaṁ bahuvidhenāpi niddesaṁ labhati.",
  "atk-abh03a53:139_17": "Tena vuttaṁ –",
  "atk-abh03a53:140_0": "“Dasadhā sattarasadhā, samasaṭṭhividhena ca;",
  "atk-abh03a53:141_0": "Bahudhāpi ca niddesaṁ, sādhukaṁ upalakkhaye”ti.",
  "atk-abh03a53:142_0": "Samanantarapaccayādayo uttānatthāyeva.",
  "atk-abh03a53:143_0": "423.",
  "atk-abh03a53:143_1": "Upanissaye saddhaṁ upanissāyāti kammakammaphalaidhalokaparalokādīsu saddhaṁ upanissayaṁ katvā.",
  "atk-abh03a53:143_2": "Yathā hi puriso heṭṭhāpathaviyaṁ udakaṁ atthīti saddahitvā pathaviṁ khanati,",
  "atk-abh03a53:143_3": "evaṁ saddho kulaputto dānādīnaṁ phalañca ānisaṁsañca saddahitvā dānādīni pavatteti.",
  "atk-abh03a53:143_4": "Tasmā “saddhaṁ upanissāyā”ti vuttaṁ.",
  "atk-abh03a53:144_0": "Sīlaṁ upanissāyātiādīsupi ime sīlādayo dhamme upanissayaṁ katvāti attho.",
  "atk-abh03a53:144_1": "Sīlavā hi sīlānubhāvesu sīlānisaṁsesu ca kusalo sīlaṁ upanissāya sīlavantānaṁ dānaṁ deti,",
  "atk-abh03a53:144_2": "uparūpari sīlaṁ samādiyati suparisuddhaṁ akhaṇḍaṁ,",
  "atk-abh03a53:144_3": "cātuddasīādīsu pakkhadivasesu uposathakammaṁ karoti,",
  "atk-abh03a53:144_4": "sīlasampadaṁ nissāya jhānādīni uppādeti.",
  "atk-abh03a53:144_5": "Bahussutopi dānādipuññakiriyāyattā sabbasampattiyo dānādīnañca saṅkilesavodānādibhedaṁ sutamayāya paññāya",
  "atk-abh03a53:144_6": "paṭivijjhitvā ṭhito sutaṁ upanissāya dānādīni pavatteti.",
  "atk-abh03a53:144_7": "Cāgavāpi cāgādhimutto attano cāgasampadaṁ upanissāya dānaṁ deti,",
  "atk-abh03a53:144_8": "sīlavanto hutvā dinnaṁ mahapphalanti sīlaṁ samādiyati,",
  "atk-abh03a53:144_9": "uposathakammaṁ karoti,",
  "atk-abh03a53:144_10": "tāya paṭipattiyā parisuddhacitto jhānādīni uppādeti.",
  "atk-abh03a53:144_11": "Paññavāpi idhalokaparalokahitañceva lokasamatikkamanupāyañca upaparikkhanto “sakkā imāya paṭipattiyā",
  "atk-abh03a53:144_12": "idhalokahitampi paralokahitampi lokasamatikkamanūpāyañca sampādetu”nti paññaṁ upanissāya dānādīni pavatteti.",
  "atk-abh03a53:144_13": "Yasmā pana na kevalaṁ saddhādayo dānādīnaṁyeva upanissayā,",
  "atk-abh03a53:144_14": "attano aparabhāge uppajjamānānaṁ saddhādīnampi upanissayā eva,",
  "atk-abh03a53:144_15": "tasmā saddhā sīlaṁ sutaṁ cāgo paññā saddhāya sīlassa sutassa cāgassa paññāyāti vuttaṁ.",
  "atk-abh03a53:145_0": "Parikammanti anantaraṁ aggahetvā pubbabhāge parikammaṁ gahetabbaṁ.",
  "atk-abh03a53:145_1": "Yathākammūpagañāṇassa anāgataṁsañāṇassāti imesaṁ dvinnaṁ dibbacakkhuparikammameva,",
  "atk-abh03a53:145_2": "parikammaṁ visuṁ natthi.",
  "atk-abh03a53:145_3": "Dibbacakkhusseva paribhaṇḍañāṇāni etāni,",
  "atk-abh03a53:145_4": "tasmiṁ ijjhamāne ijjhanti evaṁ santepi tadadhimuttatāya sahitaṁ dibbacakkhuparikammaṁ tesaṁ parikammanti veditabbaṁ.",
  "atk-abh03a53:145_5": "Na hi etāni sabbesaṁ dibbacakkhukānaṁ samagatikāni honti.",
  "atk-abh03a53:145_6": "Tasmā bhavitabbamettha parikammavisesenāti.",
  "atk-abh03a53:145_7": "Dibbacakkhu dibbāya sotadhātuyāti dūre rūpāni disvā tesaṁ saddaṁ sotukāmassa dibbacakkhu sotadhātuvisuddhiyā upanissayo hoti.",
  "atk-abh03a53:145_8": "Tesaṁ pana saddaṁ sutvā tattha gantukāmatādivasena dibbasotadhātu iddhividhañāṇassa upanissayo hoti.",
  "atk-abh03a53:145_9": "Evaṁ sabbattha tassa tassa upakārakabhāvavasena upanissayapaccayatā veditabbā.",
  "atk-abh03a53:146_0": "Maggaṁ upanissāya anuppannaṁ samāpattinti tena tena maggena sithilīkatapāripanthakattā pahīnapāripanthakattā",
  "atk-abh03a53:146_1": "ca taṁ taṁ samāpattiṁ uppādentīti tesaṁ maggo samāpattiyā upanissayo hoti.",
  "atk-abh03a53:146_2": "Vipassantīti uparūparimaggatthāya vipassanti.",
  "atk-abh03a53:146_3": "Atthapaṭisambhidāyātiādi paṭisambhidānaṁ maggapaṭilābheneva ijjhanato vuttaṁ.",
  "atk-abh03a53:146_4": "Evaṁiddhānañca panetāsaṁ pacchā tesu tesu ārammaṇesu pavattiyā maggova upanissayo nāma hoti.",
  "atk-abh03a53:147_0": "Saddhaṁ upanissāya mānaṁ jappetīti ahamasmi saddho pasannoti mānaṁ pavatteti.",
  "atk-abh03a53:147_1": "Diṭṭhiṁ gaṇhātīti tasmiṁ tasmiṁ vacane saddhāvaseneva gantvā paññāya atthaṁ anupaparikkhanto “atthi puggalo”tiādivasena diṭṭhiṁ gaṇhāti.",
  "atk-abh03a53:147_2": "Sīlaṁ sutaṁ cāgaṁ paññanti ahamasmi sīlavā sutavā cāgī paññāsampannoti mānaṁ jappeti.",
  "atk-abh03a53:147_3": "Sīlasutacāgapaññāsu pana mānamaññanaṁ viya diṭṭhimaññanaṁ uppādento diṭṭhiṁ gaṇhāti.",
  "atk-abh03a53:147_4": "Rāgassātiādīsu saddhādisampadaṁ upanissāya attukkaṁsanakāle tesu ekeko dhammo rāgassa,",
  "atk-abh03a53:147_5": "paravambhanakāle dosassa,",
  "atk-abh03a53:147_6": "ubhayena sampayuttassa mohassa,",
  "atk-abh03a53:147_7": "vuttappakārānaṁ mānadiṭṭhīnaṁ,",
  "atk-abh03a53:147_8": "saddhādisampadaṁ upanissāya bhavabhogasampattipatthanāya upanissayo hoti.",
  "atk-abh03a53:147_9": "Evamettha lokiyakusalaññeva dassitaṁ.",
  "atk-abh03a53:147_10": "Lokuttaraṁ pana santaṁ paṇītaṁ uttamaṁ akusalaviddhaṁsanaṁ.",
  "atk-abh03a53:147_11": "Tasmā cando viya andhakāratamānaṁ na akusalassa upanissayo hotīti na gahitaṁ.",
  "atk-abh03a53:148_0": "Ātāpetītiādi kāyikadukkhavasena abyākatadhammadassanatthaṁ vuttaṁ.",
  "atk-abh03a53:148_1": "Saddho hi saddhaṁ nissāya atisītaṁ atiuṇhanti anosakkitvā nānappakārāni navakammaveyyāvaccādīni karonto attānaṁ ātāpeti paritāpeti,",
  "atk-abh03a53:148_2": "bhogaṁ uppādetvā puññāni karissāmīti pariyeṭṭhimūlakaṁ dukkhaṁ paccanubhoti.",
  "atk-abh03a53:148_3": "Sīlavāpi sīlānurakkhaṇatthaṁ abbhokāsikattādivasena attānaṁ ātāpeti paritāpeti,",
  "atk-abh03a53:148_4": "piṇḍacārikattādivasena pariyeṭṭhimūlakaṁ dukkhaṁ paccanubhoti.",
  "atk-abh03a53:148_5": "Sutavāpi bāhussaccānurūpaṁ paṭipattiṁ paṭipajjissāmīti vuttanayeneva paṭipajjanto attānaṁ ātāpeti paritāpeti,",
  "atk-abh03a53:148_6": "pariyeṭṭhimūlakaṁ dukkhaṁ paccanubhoti.",
  "atk-abh03a53:148_7": "Cāgavāpi cāgādhimuttatāya attano yāpanamattepi paccaye anavasesetvā pariccajanto,",
  "atk-abh03a53:148_8": "aṅgādipariccāgaṁ vā pana karonto attānaṁ ātāpeti paritāpeti,",
  "atk-abh03a53:148_9": "pariccajitabbassa vatthuno uppādanatthaṁ pariyeṭṭhimūlakaṁ dukkhaṁ paccanubhoti.",
  "atk-abh03a53:148_10": "Paññavāpi uparūpari paññaṁ vaḍḍhessāmīti sappaññataṁ nissāya sītuṇhādīni agaṇetvā sajjhāyamanasikāresu yogaṁ karonto attānaṁ ātāpeti paritāpeti,",
  "atk-abh03a53:148_11": "micchājīve ādīnavaṁ sammājīve ca ānisaṁsaṁ disvā micchājīvaṁ pahāya parisuddhena ājīvena jīvitavuttiṁ",
  "atk-abh03a53:148_12": "pariyesanto pariyeṭṭhimūlakaṁ dukkhaṁ paccanubhoti.",
  "atk-abh03a53:149_0": "Kāyikassa sukhassāti saddhādisampattiṁ upanissāya uppannāni sukhopakaraṇāni paribhuñjanakāle saddhādisamuṭṭhānapaṇītarūpaphuṭakāyassa",
  "atk-abh03a53:149_1": "ca tesaṁ vasena avippaṭisāramūlakapāmojjapītisamuṭṭhānarūpaphuṭakāyassa ca sukhuppattikāle tesaṁ kaṭattā",
  "atk-abh03a53:149_2": "uppannavipākasukhakāle ca kāyikassa sukhassa,",
  "atk-abh03a53:149_3": "vuttanayeneva dukkhuppattikāle saddhādiguṇasampattiṁ asahamānehi payuttavadhabandhanādikāle ca kāyikassa dukkhassa,",
  "atk-abh03a53:149_4": "saddhādayo upanissāya pavattitaphalasamāpattikāle pana phalasamāpattiyā etesu ekeko upanissayapaccayena paccayo hotīti veditabbo.",
  "atk-abh03a53:149_5": "Kusalaṁ kammanti kusalacetanā attano vipākassa upanissayapaccayo,",
  "atk-abh03a53:149_6": "sā pana balavacetanāva labbhati,",
  "atk-abh03a53:149_7": "na dubbalā.",
  "atk-abh03a53:149_8": "Tatridaṁ vatthu –",
  "atk-abh03a53:149_9": "ekā kira itthī ubbandhitukāmā rukkhe rajjuṁ laggetvā saṁvidhātabbaṁ saṁvidahati.",
  "atk-abh03a53:149_10": "Atheko coro rattibhāge taṁ gehaṁ upasaṅkamitvā “imāya rajjuyā kiñcideva bandhitvā harissāmī”ti satthena chindituṁ upagato.",
  "atk-abh03a53:149_11": "Atha sā rajju āsīviso hutvā susūti akāsi.",
  "atk-abh03a53:149_12": "Coro bhīto apasakki.",
  "atk-abh03a53:149_13": "Itthī attano nivesanā nikkhamitvā rajjupāse gīvaṁ paṭimuñcitvā ubbandhā kālamakāsi.",
  "atk-abh03a53:149_14": "Evaṁ balavacetanā antarāye nivāretvā attano vipākassa upanissayo hoti.",
  "atk-abh03a53:149_15": "Na panetaṁ ekantato gahetabbaṁ.",
  "atk-abh03a53:149_16": "Katokāsañhi kammaṁ eva vipākassa antarāyaṁ paṭibāhitvā vipaccati,",
  "atk-abh03a53:149_17": "vipākajanakaṁ pana kammaṁ vipākassa upanissayapaccayo na hotīti na vattabbaṁ.",
  "atk-abh03a53:149_18": "Kammanti ettha catubhūmakampi veditabbaṁ.",
  "atk-abh03a53:149_19": "Yaṁ pana parato “maggo phalasamāpattiyā”ti vuttaṁ,",
  "atk-abh03a53:149_20": "taṁ acetanāvasena.",
  "atk-abh03a53:149_21": "Tenetaṁ dīpeti –",
  "atk-abh03a53:149_22": "yo koci vipākajanako dhammo,",
  "atk-abh03a53:149_23": "so attano vipākassa upanissayapaccayo hotīti.",
  "atk-abh03a53:150_0": "Rāgaṁupanissāya pāṇaṁ hanatīti yasmiṁ vatthusmiṁ sāratto hoti,",
  "atk-abh03a53:150_1": "tasmiṁ vā viruddhaṁ,",
  "atk-abh03a53:150_2": "tassa vā atthāya pāṇaṁ hanati.",
  "atk-abh03a53:150_3": "Adinnādānādīsupi etenevupāyena attho veditabbo.",
  "atk-abh03a53:150_4": "Sandhiṁ chindatīti adinnādānavasena vuttaṁ.",
  "atk-abh03a53:150_5": "Tattha sandhinti gehasandhiṁ.",
  "atk-abh03a53:150_6": "Nillopaṁ haratīti nilīyitvā harati.",
  "atk-abh03a53:150_7": "Ekāgārikaṁ karotīti bahūhi saddhiṁ ekameva gehaṁ parivāretvā vilumpati.",
  "atk-abh03a53:150_8": "Paripanthe tiṭṭhatīti panthadūhanakammaṁ karoti.",
  "atk-abh03a53:150_9": "Dosaṁ upanissāyātiādīsu “anatthaṁ me acarī”tiādivasena uppannaṁ dosaṁ upanissayaṁ katvā.",
  "atk-abh03a53:150_10": "Mohaṁ upanissāyāti pāṇātipātādīsu ādīnavapaṭicchādakaṁ mohaṁ upanissayaṁ katvā.",
  "atk-abh03a53:150_11": "Mānaṁ upanissāyāti ahaṁ kiṁ hanituṁ na sakkomi,",
  "atk-abh03a53:150_12": "ādātuṁ na sakkomīti mānaṁ upanissayaṁ katvā.",
  "atk-abh03a53:150_13": "Kenaci vā pana avaññāto hoti paribhūto hīḷito,",
  "atk-abh03a53:150_14": "taṁ omānaṁ upanissayaṁ katvātipi attho.",
  "atk-abh03a53:150_15": "Diṭṭhiṁ upanissāyāti yaññādīsu brāhmaṇādayo viya pādasikamilakkhuādayo viya ca diṭṭhiṁ upanissayaṁ katvā.",
  "atk-abh03a53:150_16": "Patthanaṁ upanissāyāti “sace me idaṁ nāma ijjhissati,",
  "atk-abh03a53:150_17": "evarūpaṁ te balikammaṁ karissāmīti evaṁ devatāyācanasaṅkhataṁ vā,",
  "atk-abh03a53:150_18": "asukaṁ nāma me ghātetvā dehi,",
  "atk-abh03a53:150_19": "asukassa santakaṁ āhara,",
  "atk-abh03a53:150_20": "ehi vā me etāni kammāni karontassa sahāyo hohī”ti evamādiṁ vā patthanaṁ upanissayaṁ katvā.",
  "atk-abh03a53:150_21": "Rāgo doso moho māno diṭṭhi patthanā rāgassāti.",
  "atk-abh03a53:150_22": "Ettha rāgo rāgassāpi upanissayo hoti dosādīnampi.",
  "atk-abh03a53:150_23": "Dosādīsupi eseva nayo.",
  "atk-abh03a53:151_0": "Pāṇātipāto pāṇātipātassāti pāṇātipātī asaṁvare ṭhitattā aññampi pāṇaṁ hanati.",
  "atk-abh03a53:151_1": "Yo vā etena hato,",
  "atk-abh03a53:151_2": "tassa ñātimittehi upadduto tesu aññampi hanati.",
  "atk-abh03a53:151_3": "Evaṁ pāṇātipāto pāṇātipātassa upanissayapaccayena paccayo.",
  "atk-abh03a53:151_4": "Bhaṇḍasāmikaṁ pana gopakaṁ vā ghātetvā parabhaṇḍaharaṇe,",
  "atk-abh03a53:151_5": "sāmikaṁ ghātetvā tassa dārātikkame,",
  "atk-abh03a53:151_6": "nāhaṁ hanāmīti musābhaṇane,",
  "atk-abh03a53:151_7": "katassa paṭicchādanatthāya akatassa vā karaṇatthāya pesuññaṁ upasaṁhāre,",
  "atk-abh03a53:151_8": "teneva nayena pharusavācānicchāraṇe,",
  "atk-abh03a53:151_9": "samphappalāpabhaṇane,",
  "atk-abh03a53:151_10": "paraṁ hanitvā abhijjhāyitabbaparavittūpakaraṇābhijjhāyane,",
  "atk-abh03a53:151_11": "yo tena ghātito hoti;",
  "atk-abh03a53:151_12": "tassa mittāmaccā ucchijjantūtiādicintane “evaṁ me pāṇātipāto nijjiṇṇo bhavissatī”ti dukkarakārikādivasena",
  "atk-abh03a53:151_13": "diṭṭhiggahaṇakāle pāṇātipāto adinnādānādīnampi upanissayo hoti.",
  "atk-abh03a53:151_14": "Iminā upāyena adinnādānādimūlakesupi cakkesu attho veditabbo.",
  "atk-abh03a53:152_0": "Mātughātikammaṁ mātughātikammassāti aññaṁ mātaraṁ hanantaṁ disvā “vaṭṭati evaṁ kātu”nti attano mātaraṁ hanantassa vā,",
  "atk-abh03a53:152_1": "ekasmiṁ bhave hantvā aparasmimpi hananavasena vā,",
  "atk-abh03a53:152_2": "ekasmiṁyeva bhave “gaccha,",
  "atk-abh03a53:152_3": "me mātaraṁ hanāhī”ti punappunaṁ āṇāpanavasena vā,",
  "atk-abh03a53:152_4": "dvīhi pahārehi niyatamaraṇāya dutiyapahāradānavasena vā mātughātikammaṁ mātughātikammassa upanissayo hoti.",
  "atk-abh03a53:152_5": "Sesānipi yathāyogaṁ imināva nayena veditabbāni.",
  "atk-abh03a53:152_6": "Yasmā pana balavākusalaṁ dubbalākusalassa upanissayo na hoti,",
  "atk-abh03a53:152_7": "tasmā kammapathānantariyakammavaseneva desanā katāti vadanti.",
  "atk-abh03a53:152_8": "Taṁ na ekantato gahetabbaṁ.",
  "atk-abh03a53:152_9": "Pāṇātipātādīni hi katvā “kasmā evamakāsī”ti codiyamāno kopamattakampi karoti.",
  "atk-abh03a53:152_10": "Vippaṭisārīpi hoti.",
  "atk-abh03a53:152_11": "Appamattakepi ca kilese uppanne taṁ vaḍḍhetvā vītikkamaṁ karoti.",
  "atk-abh03a53:152_12": "Tasmā balavaṁ dubbalassa dubbalañca balavassāpi upanissayo hotiyeva.",
  "atk-abh03a53:152_13": "Yaṁ pana paccayavibhaṅgassa uddesavaṇṇanāyaṁ vuttaṁ “balavakāraṇaṭṭhena upanissayo hotī”ti,",
  "atk-abh03a53:152_14": "taṁ kāraṇabhāvasseva balavatāya vuttaṁ,",
  "atk-abh03a53:152_15": "na upanissayapaccayadhammānaṁ.",
  "atk-abh03a53:152_16": "Kammakilesā hi balavantopi dubbalāpi balavakāraṇaṁ hontiyeva.",
  "atk-abh03a53:153_0": "Rāgaṁupanissāya dānaṁ detītiādīsu aho vatāhaṁ cātumahārājikānaṁ devānaṁ sahabyataṁ upapajjeyyanti upapattibhave",
  "atk-abh03a53:153_1": "vā bhogesu vā rāgaṁ upanissāya dānaṁ deti.",
  "atk-abh03a53:153_2": "Sīlasamādānauposathakammesupi eseva nayo.",
  "atk-abh03a53:153_3": "Jhānaṁ pana rāgavikkhambhanatthāya,",
  "atk-abh03a53:153_4": "vipassanaṁ rāgassa pahānatthāya,",
  "atk-abh03a53:153_5": "maggaṁ samucchedanatthāya uppādento rāgaṁ upanissāya uppādeti nāma.",
  "atk-abh03a53:153_6": "Vītarāgabhāvatthāya pana abhiññaṁ samāpattiñca uppādento rāgaṁ upanissāya uppādeti nāma.",
  "atk-abh03a53:153_7": "Ettāvatā hi vītarāgo nāma hoti.",
  "atk-abh03a53:154_0": "Saddhāyāti dānādivasena pavattasaddhāya sīlādīsupi eseva nayo.",
  "atk-abh03a53:154_1": "Yatheva hi dānādivasena saddhādayo uppādento rāgaṁ upanissāya uppādeti nāma,",
  "atk-abh03a53:154_2": "evaṁ rāgādayopi saddhādīnaṁ upanissayapaccayā nāma hontīti veditabbā.",
  "atk-abh03a53:154_3": "Tassa paṭighātatthāyāti tassa paṭibāhanatthāya,",
  "atk-abh03a53:154_4": "vipākokāsassa anuppadānatthāyāti attho.",
  "atk-abh03a53:154_5": "Sappaṭighātesu tāva evaṁ hotu,",
  "atk-abh03a53:154_6": "yāni pana appaṭighātāni ānantariyakammāni,",
  "atk-abh03a53:154_7": "tesu “tassa paṭighātatthāyā”ti kasmā vuttanti?",
  "atk-abh03a53:154_8": "Tassa ajjhāsayavasena.",
  "atk-abh03a53:154_9": "Tappaṭighātatthāya pavattemīti hissa ajjhāsayo,",
  "atk-abh03a53:154_10": "taṁ gahetvā evaṁ vuttaṁ.",
  "atk-abh03a53:155_0": "Rāgaṁ upanissāya attānaṁ ātāpetīti yattha ratto,",
  "atk-abh03a53:155_1": "tassa dukkarena pattiṁ sampassanto evaṁ karotīti sabbaṁ purimanayeneva veditabbaṁ.",
  "atk-abh03a53:155_2": "Kāyikassa sukhassāti rāgādisamatikkamavasena kusalaṁ katvā paṭiladdhasukhassa vā rāgādivasena anādīnavadassāvino",
  "atk-abh03a53:155_3": "kāme paribhuñjanavasena uppannasukhassa vā.",
  "atk-abh03a53:155_4": "Dukkhassāti ātāpanādivasena uppannasukhassa vā rāgādihetu pavattavadhabandhanādivasena uppannadukkhassa vā.",
  "atk-abh03a53:155_5": "Phalasamāpattiyāti rāgādayo samucchinditvā vā uppāditāya tehi vā aṭṭīyamānena samāpannāya.",
  "atk-abh03a53:156_0": "Kāyikaṁ sukhantiādīsu sukhe uppanne taṁ assādetvā punappunaṁ tathārūpeheva paccayehi taṁ uppādentassa purimaṁ pacchimassa upanissayo hoti.",
  "atk-abh03a53:156_1": "Sītādīsu pana aggisantāpanādīni atisevantassa pubbabhāge sukhaṁ aparabhāge dukkhassa,",
  "atk-abh03a53:156_2": "“sukho vati missā paribbājikāya taruṇāya lomasāya bāhāya samphasso”ti kāmesu pātabyataṁ āpajjantassa idha kāyikaṁ sukhaṁ nerayikassa kāyikadukkhassa,",
  "atk-abh03a53:156_3": "arogabhāvena pana sukhino phalasamāpattiṁ samāpajjantassa kāyikaṁ sukhaṁ phalasamāpattiyā upanissayapaccayo hoti.",
  "atk-abh03a53:156_4": "Dukkhapaṭighātāya pana sukhaṁ sevantassa dukkhapaṭighātāya ca bhagavato viya ābādhaṁ vikkhambhetvā phalasamāpattiṁ",
  "atk-abh03a53:156_5": "samāpajjantassa kāyikadukkhaṁ kāyikasukhassa ceva phalasamāpattiyā ca,",
  "atk-abh03a53:156_6": "upanissayapaccayo hoti.",
  "atk-abh03a53:156_7": "Utusappāyo sukhassa ceva phalasamāpattiyā ca,",
  "atk-abh03a53:156_8": "asappāyo dukkhassa.",
  "atk-abh03a53:156_9": "Utuasappāyaṁ vā abhibhavitvā samāpattisamuṭṭhitarūpavasena uppannaṁ sukhaṁ anubhavitukāmassa asappāyopi utu phalasamāpattiyā paccayova.",
  "atk-abh03a53:156_10": "Bhojanasenāsanesupi eseva nayo.",
  "atk-abh03a53:156_11": "Puna kāyikaṁ sukhantiādīni kevalaṁ ekato dassitāni.",
  "atk-abh03a53:156_12": "Heṭṭhā vuttanayeneva panesaṁ paccayabhāvo veditabbo.",
  "atk-abh03a53:156_13": "Phalasamāpatti kāyikassa sukhassāti samāpattisamuṭṭhānarūpavasena uppannassa sukhassa.",
  "atk-abh03a53:156_14": "Taṁ hesa samāpattito vuṭṭhāya anubhavati.",
  "atk-abh03a53:157_0": "Kāyikaṁ sukhaṁ upanissāya dānantiādīsu “aho vata me idaṁ sukhaṁ na parihāyeyyā”ti pattassa vā aparihāyanavasena;",
  "atk-abh03a53:157_1": "“aho vatāhaṁ āyatiṁ evarūpaṁ sukhaṁ pāpuṇeyya”nti appattassa vā pattivasena;",
  "atk-abh03a53:157_2": "dukkhepi “aho vata me dukkhaṁ parihāyeyyā”ti pattassa parihāyanavasena vā;",
  "atk-abh03a53:157_3": "“āyatiṁ evarūpaṁ nuppajjeyyā”ti anuppādapatthanāvasena vā sukhadukkhānaṁ upanissayatā veditabbā.",
  "atk-abh03a53:157_4": "Utubhojanasenāsanāni vuttanayāneva.",
  "atk-abh03a53:157_5": "Puna kāyikaṁ sukhantiādīsu yasmā “sādhu kho, mārisa,",
  "atk-abh03a53:157_6": "moggallāna,",
  "atk-abh03a53:157_7": "buddhasaraṇagamanaṁ hotī”ti sukhappattānampi,",
  "atk-abh03a53:157_8": "“sammāsambuddho vata,",
  "atk-abh03a53:157_9": "so bhagavā,",
  "atk-abh03a53:157_10": "yo evarūpassa dukkhassa pariññāya dhammaṁ desetī”ti dukkhappattānampi saddhā uppajjati.",
  "atk-abh03a53:157_11": "Sukhadukkhehi ca saṁyogaviyogatthāya sīlādiparipūraṇaṁ kareyya,",
  "atk-abh03a53:157_12": "tasmā sukhadukkhāni saddhādīnaṁ upanissayabhāvena dassitāni.",
  "atk-abh03a53:157_13": "Utuādīnipi yathāyogaṁ yojetabbāni.",
  "atk-abh03a53:157_14": "Kāyikaṁ sukhaṁ upanissāya pāṇaṁ hanatītiādīsupi vuttanayānusāreneva sukhādīnaṁ upanissayatā veditabbā.",
  "atk-abh03a53:158_0": "Imasmiṁ pana upanissayabhājanīye kusalo kusalassa tividhenāpi upanissayo,",
  "atk-abh03a53:158_1": "akusalassa duvidhena,",
  "atk-abh03a53:158_2": "abyākatassa tividhena.",
  "atk-abh03a53:158_3": "Akusalo akusalassa tividhena,",
  "atk-abh03a53:158_4": "kusalassa ekavidhena,",
  "atk-abh03a53:158_5": "abyākatassa duvidhena.",
  "atk-abh03a53:158_6": "Abyākatopi abyākatassa tividhena,",
  "atk-abh03a53:158_7": "tathā kusalassa,",
  "atk-abh03a53:158_8": "tathā akusalassāti.",
  "atk-abh03a53:158_9": "Evaṁ kusalo aṭṭhavidhena,",
  "atk-abh03a53:158_10": "akusalo chabbidhena,",
  "atk-abh03a53:158_11": "abyākato navavidhenāti tevīsatividhena upanissayo bhājitoti veditabbo.",
  "atk-abh03a53:159_0": "424.",
  "atk-abh03a53:159_1": "Purejāte cakkhādīni oḷārikavasena vuttāni.",
  "atk-abh03a53:159_2": "Āpodhātuādīnipi pana purejātārammaṇāni hontiyeva.",
  "atk-abh03a53:159_3": "Vatthu purejātaṁ cakkhāyatanantiādi yaṁ vatthu hutvā purejātaṁ hoti,",
  "atk-abh03a53:159_4": "taṁ dassetuṁ vuttaṁ.",
  "atk-abh03a53:159_5": "Vatthu vipākābyākatānanti pavattiyaṁ purejātapaccayaṁ sandhāya vuttaṁ.",
  "atk-abh03a53:160_0": "425.",
  "atk-abh03a53:160_1": "Pacchājāte imassa kāyassāti cātumahābhūtikakāyassa.",
  "atk-abh03a53:160_2": "Pacchājātapaccayena paccayoti upatthambhanavasena pacchājāto hutvā paccayo.",
  "atk-abh03a53:160_3": "Upatthambhakaṭṭhena paccayattāyeva hesa pacchājātapaccayoti imasmiṁ pañhāvāre anulomato āgato.",
  "atk-abh03a53:161_0": "426.",
  "atk-abh03a53:161_1": "Āsevanapaccaye anulomaṁ gotrabhussātiādīnaṁ visuṁ gahaṇe heṭṭhā vuttanayeneva kāraṇaṁ veditabbaṁ.",
  "atk-abh03a53:162_0": "427.",
  "atk-abh03a53:162_1": "Kammapaccaye kusalā cetanā sampayuttakānanti ettha sahajātanānākkhaṇikavibhāgassa abhāvato sahajātāti na vuttā.",
  "atk-abh03a53:162_2": "Abyākatavissajjane pana so vibhāgo atthi,",
  "atk-abh03a53:162_3": "tasmā tattha vuttā.",
  "atk-abh03a53:162_4": "Paṭisandhiggahaṇaṁ kaṭattārūpānaṁ vasena kataṁ.",
  "atk-abh03a53:162_5": "Cetanā vatthussāti kiñcāpi paṭisandhikkhaṇe vatthupatiṭṭhitā arūpadhammā vatthupaccayā vattanti,",
  "atk-abh03a53:162_6": "cetanā pana vatthussāpi paccayoti dassetuṁ vuttaṁ.",
  "atk-abh03a53:163_0": "428. Vipākapaccaye paṭisandhivāre imināva nayena attho veditabbo.",
  "atk-abh03a53:164_0": "429- 438.",
  "atk-abh03a53:164_1": "Āhārapaccaye imassa kāyassāti imasmiṁ catusantativasena pavatte cātumahābhūtikakāye āhārasamuṭṭhānassa janakavasena,",
  "atk-abh03a53:164_2": "sesassa upatthambhakavasena āhārapaccayena paccayo.",
  "atk-abh03a53:164_3": "Indriyapaccayādīsupi paṭisandhivāro vuttanayeneva veditabbo.",
  "atk-abh03a53:164_4": "Sesaṁ sabbattha uttānatthamevāti.",
  "atk-abh03a53:165_0": "Pañhāvāravibhaṅgavaṇṇanā niṭṭhitā.",
  "atk-abh03a53:166_0": "Pañhāvārassa ghaṭane anulomagaṇanā",
  "atk-abh03a53:167_0": "439.",
  "atk-abh03a53:167_1": "Idānettha yathāladdhāni vissajjanāni gaṇanāvasena dassetuṁ hetuyā sattātiādi vuttaṁ.",
  "atk-abh03a53:167_2": "Tattha sattāti kusalena kusalaṁ,",
  "atk-abh03a53:167_3": "abyākataṁ,",
  "atk-abh03a53:167_4": "kusalābyākatanti tīṇi.",
  "atk-abh03a53:167_5": "Tathā akusalena;",
  "atk-abh03a53:167_6": "abyākatena abyākatamevāti evaṁ satta.",
  "atk-abh03a53:167_7": "Ārammaṇe navāti ekamūlakaekāvasānāni nava.",
  "atk-abh03a53:167_8": "Adhipatiyā dasāti kusalaṁ kusalassa sahajātato ceva ārammaṇato ca;",
  "atk-abh03a53:167_9": "akusalassa ārammaṇatova abyākatassa sahajātato ceva ārammaṇato ca;",
  "atk-abh03a53:167_10": "kusalābyākatassa sahajātatovāti kusalamūlakāni cattāri.",
  "atk-abh03a53:167_11": "Akusalaṁ akusalassa sahajātato ceva ārammaṇato ca;",
  "atk-abh03a53:167_12": "abyākatassa sahajātatova tathā akusalābyākatassāti akusalamūlakāni tīṇi.",
  "atk-abh03a53:167_13": "Abyākato abyākatassa sahajātato ceva ārammaṇato ca;",
  "atk-abh03a53:167_14": "kusalassa ārammaṇatova tathā akusalassāti abyākatamūlakāni tīṇīti evaṁ dasa.",
  "atk-abh03a53:167_15": "Ettha pana ārammaṇādhipatipi sattadhā,",
  "atk-abh03a53:167_16": "sahajātādhipatipi sattadhāva labbhati.",
  "atk-abh03a53:168_0": "Anantare sattāti kusalamūlakāni dve,",
  "atk-abh03a53:168_1": "tathā akusalamūlakāni,",
  "atk-abh03a53:168_2": "abyākatamūlakāni tīṇīti evaṁ satta.",
  "atk-abh03a53:168_3": "Samanantarepi etāneva.",
  "atk-abh03a53:168_4": "Sahajāte navāti kusalamūlakāni tīṇi,",
  "atk-abh03a53:168_5": "akusalamūlakāni tīṇi,",
  "atk-abh03a53:168_6": "abyākatamūlakaṁ ekaṁ,",
  "atk-abh03a53:168_7": "tathā kusalābyākatamūlakaṁ,",
  "atk-abh03a53:168_8": "akusalābyākatamūlakañcāti evaṁ nava.",
  "atk-abh03a53:168_9": "Aññamaññe tīṇīti kusalena kusalaṁ,",
  "atk-abh03a53:168_10": "akusalena akusalaṁ,",
  "atk-abh03a53:168_11": "abyākatena abyākatanti evaṁ tīṇi.",
  "atk-abh03a53:168_12": "Nissaye terasāti sahajātatova kusalamūlakāni tīṇi,",
  "atk-abh03a53:168_13": "tathā akusalamūlakāni,",
  "atk-abh03a53:168_14": "tathā abyākatamūlakāni.",
  "atk-abh03a53:168_15": "Ettha pana purejātampi labbhati.",
  "atk-abh03a53:168_16": "Abyākatañhi abyākatassa sahajātampi hoti purejātampi;",
  "atk-abh03a53:168_17": "kusalassa purejātameva tathā akusalassa.",
  "atk-abh03a53:168_18": "Puna kusalābyākato sahajātapurejātato kusalassa,",
  "atk-abh03a53:168_19": "sahajātatova abyākatassa,",
  "atk-abh03a53:168_20": "tathā akusalābyākatoti evaṁ terasa.",
  "atk-abh03a53:168_21": "Upanissaye navāti ekamūlakekāvasānā nava.",
  "atk-abh03a53:168_22": "Tesaṁ vibhaṅge tevīsati bhedā dassitā.",
  "atk-abh03a53:168_23": "Tesu ārammaṇūpanissaye satta,",
  "atk-abh03a53:168_24": "anantarūpanissaye satta,",
  "atk-abh03a53:168_25": "pakatūpanissaye nava honti.",
  "atk-abh03a53:168_26": "Purejāte tīṇīti abyākato abyākatassa,",
  "atk-abh03a53:168_27": "kusalassa,",
  "atk-abh03a53:168_28": "akusalassāti evaṁ tīṇi.",
  "atk-abh03a53:169_0": "Pacchājātetīṇīti kusalo abyākatassa,",
  "atk-abh03a53:169_1": "akusalo abyākatassa,",
  "atk-abh03a53:169_2": "abyākato abyākatassāti evaṁ tīṇi.",
  "atk-abh03a53:169_3": "Āsevane tīṇi aññamaññasadisāni.",
  "atk-abh03a53:169_4": "Kamme satta hetusadisāni.",
  "atk-abh03a53:169_5": "Tattha dvīsu vissajjanesu nānākkhaṇikakammampi āgataṁ,",
  "atk-abh03a53:169_6": "pañcasu sahajātameva.",
  "atk-abh03a53:169_7": "Vipāke ekaṁ abyākatena abyākataṁ.",
  "atk-abh03a53:169_8": "Āhāraindriyajhānamaggesu satta hetusadisāneva.",
  "atk-abh03a53:169_9": "Indriyaṁ panettha sahajātapurejātavasena āgataṁ.",
  "atk-abh03a53:169_10": "Sampayutte tīṇi aññamaññasadisāni.",
  "atk-abh03a53:169_11": "Vippayutte pañcāti sahajātapacchājātato kusalena abyākataṁ,",
  "atk-abh03a53:169_12": "akusalena abyākataṁ,",
  "atk-abh03a53:169_13": "sahajātapurejātapacchājātato abyākatena abyākataṁ,",
  "atk-abh03a53:169_14": "vatthupurejātato abyākatena kusalaṁ,",
  "atk-abh03a53:169_15": "tathā akusalanti ekaṁ kusalamūlaṁ,",
  "atk-abh03a53:169_16": "ekaṁ akusalamūlaṁ,",
  "atk-abh03a53:169_17": "tīṇi abyākatamūlānīti evaṁ pañca.",
  "atk-abh03a53:170_0": "Atthiyā terasāti sahajātato kusalena kusalaṁ,",
  "atk-abh03a53:170_1": "sahajātapacchājātato kusalena abyākataṁ,",
  "atk-abh03a53:170_2": "sahajātatova kusalena kusalābyākatanti kusalamūlāni tīṇi,",
  "atk-abh03a53:170_3": "tathā akusalamūlāni,",
  "atk-abh03a53:170_4": "sahajātapurejātapacchājātāhārindriyato pana abyākatena abyākataṁ,",
  "atk-abh03a53:170_5": "vatthārammaṇapurejātato abyākatena kusalaṁ,",
  "atk-abh03a53:170_6": "tathā akusalaṁ,",
  "atk-abh03a53:170_7": "sahajātapurejātato kusalo ca abyākato ca akusalassa;",
  "atk-abh03a53:170_8": "sveva abyākatassa sahajātapacchājātaāhārindriyato sahajātapurejātato ca kusalo ca abyākato ca kusalassa;",
  "atk-abh03a53:170_9": "sveva abyākatassa sahajātapacchājātaāhārindriyatoti evaṁ terasa.",
  "atk-abh03a53:170_10": "Natthivigatesu satta anantarasadisāni.",
  "atk-abh03a53:170_11": "Avigate terasa atthisadisānīti.",
  "atk-abh03a53:170_12": "Evamettha satta gaṇanaparicchedā ekaṁ tīṇi pañca satta nava dasa terasāti.",
  "atk-abh03a53:170_13": "Tesu vipākavasena ekameva ekakaṁ,",
  "atk-abh03a53:170_14": "aññamaññapurejātapacchājātāsevanasampayuttavasena pañca tikā,",
  "atk-abh03a53:170_15": "vippayuttavasena ekameva pañcakaṁ,",
  "atk-abh03a53:170_16": "hetuanantarasamanantarakammaāhārindriyajhānamagganatthivigatavasena dasa sattakā,",
  "atk-abh03a53:170_17": "ārammaṇasahajātaupanissayavasena tayo navakā,",
  "atk-abh03a53:170_18": "adhipativasena ekaṁ dasakaṁ,",
  "atk-abh03a53:170_19": "nissayaatthiavigatavasena tayo terasakāti evaṁ tasmiṁ tasmiṁ paccaye niddiṭṭhavāre gaṇanavasena sādhukaṁ",
  "atk-abh03a53:170_20": "sallakkhetvā tesaṁ vasena dukatikādīsu paccayasaṁsandane gaṇanā veditabbā.",
  "atk-abh03a53:171_0": "440.",
  "atk-abh03a53:171_1": "Ye pana paccayā yesaṁ paccayānaṁ visabhāgā vā viruddhā vā honti,",
  "atk-abh03a53:171_2": "te tehi saddhiṁ na yojetabbā.",
  "atk-abh03a53:171_3": "Seyyathidaṁ –",
  "atk-abh03a53:171_4": "hetupaccayassa tāva ārammaṇānantarasamanantarūpanissayapurejātapacchājātakammāsevanāhārajhānanatthivigatā",
  "atk-abh03a53:171_5": "adhipatipaccaye ca ṭhapetvā vīmaṁsaṁ sesādhipatino visabhāgā,",
  "atk-abh03a53:171_6": "sahajātādayo sabhāgā. Kasmā?",
  "atk-abh03a53:171_7": "Tathā bhāvābhāvato.",
  "atk-abh03a53:171_8": "Hetupaccayo hi yesaṁ hetupaccayo hoti,",
  "atk-abh03a53:171_9": "tesaṁ sahajātādipaccayopi hoti,",
  "atk-abh03a53:171_10": "ārammaṇādipaccayo pana na hotīti ārammaṇādayo tassa visabhāgā nāma.",
  "atk-abh03a53:171_11": "Tasmā so tehi,",
  "atk-abh03a53:171_12": "te vā tena saddhiṁ,",
  "atk-abh03a53:171_13": "na yojetabbā.",
  "atk-abh03a53:171_14": "Purejātapacchājātasampayuttavippayuttaatthinatthivigatāvigatā ca aññamaññaviruddhā,",
  "atk-abh03a53:171_15": "tepi aññamaññaṁ na yojetabbā.",
  "atk-abh03a53:171_16": "Tattha ayojanīye vajjetvā yojanīyehi yoge ye vārā labbhanti,",
  "atk-abh03a53:171_17": "te saṅkhepato dassetuṁ hetupaccayā adhipatiyā cattārītiādi vuttaṁ.",
  "atk-abh03a53:172_0": "Tattha kiñcāpi hetupaccayassa adhipatinā saṁsandane ūnataragaṇanavasena sattahi vārehi bhavitabbaṁ,",
  "atk-abh03a53:172_1": "yasmā pana adhipatīsu vīmaṁsāva hetupaccayo, na itare,",
  "atk-abh03a53:172_2": "tasmā visabhāge vajjetvā sabhāgavasena “cattārī”ti vuttaṁ.",
  "atk-abh03a53:172_3": "Tāni evaṁ veditabbāni –",
  "atk-abh03a53:172_4": "kusalo dhammo kusalassa dhammassa hetupaccayena paccayo adhipatipaccayena paccayo;",
  "atk-abh03a53:172_5": "kusalā vīmaṁsā sampayuttakānaṁ khandhānaṁ,",
  "atk-abh03a53:172_6": "kusalo dhammo abyākatassa dhammassa hetupaccayena paccayo adhipatipaccayena paccayo;",
  "atk-abh03a53:172_7": "kusalā vīmaṁsā cittasamuṭṭhānānaṁ rūpānaṁ,",
  "atk-abh03a53:172_8": "kusalo dhammo kusalassa ca abyākatassa ca dhammassa hetupaccayena paccayo adhipatipaccayena paccayo;",
  "atk-abh03a53:172_9": "kusalā vīmaṁsā sampayuttakānaṁ khandhānaṁ cittasamuṭṭhānānañca rūpānaṁ,",
  "atk-abh03a53:172_10": "abyākato dhammo abyākatassa dhammassa hetupaccayena paccayo adhipatipaccayena paccayo;",
  "atk-abh03a53:172_11": "vipākābyākatā kiriyābyākatā vīmaṁsā sampayuttakānaṁ khandhānaṁ cittasamuṭṭhānānañca rūpānanti.",
  "atk-abh03a53:172_12": "Ettha ca vipākābyākatā lokuttaratova gahetabbā.",
  "atk-abh03a53:172_13": "Ārammaṇapaccayaanantarapaccayādayo pana visabhāgattā na yojitā.",
  "atk-abh03a53:172_14": "Iminā upāyena sabbattha labbhamānañca alabbhamānañca ñatvā labbhamānavasena vārā uddharitabbā.",
  "atk-abh03a53:173_0": "Sahajātesattāti hetuyā laddhāneva.",
  "atk-abh03a53:173_1": "Aññamaññe tīṇīti suddhikaaññamaññe laddhāneva.",
  "atk-abh03a53:173_2": "Nissaye sattāti hetuyā laddhāneva.",
  "atk-abh03a53:173_3": "Vipāke ekanti suddhikavipāke laddhameva.",
  "atk-abh03a53:173_4": "Indriyamaggesu cattārīti heṭṭhā vuttanayāneva.",
  "atk-abh03a53:173_5": "Sampayutte tīṇīti suddhikasampayutte laddhāneva.",
  "atk-abh03a53:173_6": "Vippayutte tīṇīti kusalādicittasamuṭṭhānaṁ rūpaṁ paccayuppannaṁ katvā veditabbāni.",
  "atk-abh03a53:173_7": "Atthiavigatesu sattāti hetuyā laddhāneva.",
  "atk-abh03a53:174_0": "441- 443.",
  "atk-abh03a53:174_1": "Evaṁ yehi adhipatipaccayādīhi ekādasahi paccayehi saddhiṁ hetupaccayo yojanaṁ labhati,",
  "atk-abh03a53:174_2": "tesaṁ vasena dumūlakanaye gaṇanaṁ dassetvā idāni timūlakādīsu tassa dassanatthaṁ lakkhaṇaṁ ṭhapento hetusahajātanissayaatthiavigatanti sattātiādimāha.",
  "atk-abh03a53:174_3": "Potthakesu pana nissaupanissaadhipāti evaṁ parihīnakkharāni paccayanāmāni likhanti,",
  "atk-abh03a53:174_4": "taṁ saññākaraṇamattavasena likhitaṁ.",
  "atk-abh03a53:174_5": "Tasmā tādisesu ṭhānesu paripuṇṇā pāḷi kātabbā.",
  "atk-abh03a53:174_6": "Yaṁ panidaṁ lakkhaṇaṁ ṭhapitaṁ,",
  "atk-abh03a53:174_7": "tena idaṁ dīpeti –",
  "atk-abh03a53:174_8": "ayaṁ hetupaccayo sahajātādīhi catūhi saddhiṁ saṁsandane attano vibhaṅge laddhāni satteva vissajjanāni labhati.",
  "atk-abh03a53:174_9": "Sace panettha aññamaññapaccayo pavisati,",
  "atk-abh03a53:174_10": "aññamaññe laddhāni tīṇi labhati.",
  "atk-abh03a53:174_11": "Sace sampayuttapaccayo pavisati,",
  "atk-abh03a53:174_12": "tāneva tīṇi labhati.",
  "atk-abh03a53:174_13": "Sace vippayuttapaccayo pavisati,",
  "atk-abh03a53:174_14": "hetuvippayuttaduke laddhāni tīṇi labhati.",
  "atk-abh03a53:174_15": "Sace vipākapaccayo pavisati,",
  "atk-abh03a53:174_16": "sabbehi vipākasabhāgehi saddhiṁ saṁsandane evameva vissajjanaṁ labhati.",
  "atk-abh03a53:174_17": "Sace panettha indriyamaggapaccayā pavisanti,",
  "atk-abh03a53:174_18": "tehi saddhiṁ dumūlake laddhāni cattāriyeva labhati.",
  "atk-abh03a53:174_19": "Sace tehi saddhiṁ aññamaññapaccayo pavisati,",
  "atk-abh03a53:174_20": "hetādhipatiduke dassitesu catūsu vissajjanesu “kusalo dhammo abyākatassa,",
  "atk-abh03a53:174_21": "kusalo dhammo kusalassa ca abyākatassa cā”ti dve apanetvā sesāni dve labhati.",
  "atk-abh03a53:174_22": "Sacepi tattha sampayuttapaccayo pavisati,",
  "atk-abh03a53:174_23": "tāneva dve labhati.",
  "atk-abh03a53:174_24": "Sace pana vippayuttapaccayo pavisati,",
  "atk-abh03a53:174_25": "itarāni dve labhati.",
  "atk-abh03a53:174_26": "Sace pana tesu vipākapaccayo pavisati,",
  "atk-abh03a53:174_27": "sabbattha ekameva labhati.",
  "atk-abh03a53:174_28": "Adhipatinā pana saddhiṁ hetādhipatidukato ūnataragaṇanesu appavisantesu cattāriyeva labhati.",
  "atk-abh03a53:174_29": "Ūnataragaṇanesu pavisantesu tesaṁ vasena dve ekanti labhati.",
  "atk-abh03a53:174_30": "Evaṁ tesaṁ tesaṁ paccayānaṁ samāyoge labbhamānaṁ gaṇanaṁ viditvā timūlakādīsu gaṇanā uddharitabbāti.",
  "atk-abh03a53:175_0": "Etesu pana ghaṭanesu sabbapaṭhamāni cattāri ghaṭanāni sāmaññato navannampi hetūnaṁ vasena vuttāni avipākāni.",
  "atk-abh03a53:175_1": "Abyākatena abyākatavissajjane panettha vipākahetupi labbhati.",
  "atk-abh03a53:176_0": "Tato parāni pañca ghaṭanāni vipākahetuvasena vuttāni.",
  "atk-abh03a53:176_1": "Tattha sabbepi sahajātavipākā ceva vipākasahajātarūpā ca.",
  "atk-abh03a53:176_2": "Tesu paṭhame ghaṭane vipākā ceva taṁsamuṭṭhānarūpā ca labbhanti,",
  "atk-abh03a53:176_3": "dutiye vipākā ceva paṭisandhiyañca vatthurūpaṁ.",
  "atk-abh03a53:176_4": "Tatiye arūpadhammāva.",
  "atk-abh03a53:176_5": "Catutthe vipākacittasamuṭṭhānarūpameva labbhati.",
  "atk-abh03a53:176_6": "Pañcame vatthurūpameva.",
  "atk-abh03a53:177_0": "Tato parāni pañcadasa ghaṭanāni indriyamaggayuttāni amohahetuvasena vuttāni.",
  "atk-abh03a53:177_1": "Tattha paṭhamāni nava nirādhipatīni,",
  "atk-abh03a53:177_2": "pacchimāni cha sādhipatīni.",
  "atk-abh03a53:177_3": "Nirādhipatikesupi paṭhamāni cattāri sāmaññato sabbattha amohavasena vuttāni,",
  "atk-abh03a53:177_4": "pacchimāni pañca vipākāmohavasena.",
  "atk-abh03a53:177_5": "Tattha nirādhipatikesu paṭhame cattārīti heṭṭhā hetādhipatiduke dassitāneva.",
  "atk-abh03a53:177_6": "Dutiye cittasamuṭṭhānarūpaṁ parihāyati.",
  "atk-abh03a53:177_7": "Tatiye vatthurūpaṁ parihāyati.",
  "atk-abh03a53:177_8": "Catutthe kusalo dhammo cittasamuṭṭhānānaṁ,",
  "atk-abh03a53:177_9": "abyākato taṁsamuṭṭhānānanti rūpameva labbhati.",
  "atk-abh03a53:177_10": "Tato parāni vipākayuttāni pañca heṭṭhā vuttanayāneva.",
  "atk-abh03a53:177_11": "Sādhipatikesu paṭhamāni tīṇi ghaṭanāni sāmaññato vipākāvipākahetuvasena vuttāni.",
  "atk-abh03a53:177_12": "Tesu paṭhame cattāri vuttanayāneva.",
  "atk-abh03a53:177_13": "Dutiye rūpaṁ parihāyati,",
  "atk-abh03a53:177_14": "tatiye arūpaṁ parihāyati.",
  "atk-abh03a53:177_15": "Tato parāni tīṇi vipākahetuvasena vuttāni.",
  "atk-abh03a53:177_16": "Tesu paṭhame rūpārūpaṁ labbhati,",
  "atk-abh03a53:177_17": "dutiye arūpameva,",
  "atk-abh03a53:177_18": "tatiye rūpameva.",
  "atk-abh03a53:177_19": "Evampi tesaṁ tesaṁ paccayānaṁ samāyoge labbhamānaṁ gaṇanaṁ viditvā timūlakādīsu gaṇanā uddharitabbāti.",
  "atk-abh03a53:178_0": "Hetumūlakaṁ niṭṭhitaṁ.",
  "atk-abh03a53:179_0": "444.",
  "atk-abh03a53:179_1": "Ārammaṇamūlakepi adhipatipaccayādayo satta ārammaṇena sabhāgā,",
  "atk-abh03a53:179_2": "sesā soḷasa visabhāgāti te ayojetvā satteva yojitā.",
  "atk-abh03a53:179_3": "Tesu adhipatiyā sattāti kusalo dhammo kusalassa dhammassa,",
  "atk-abh03a53:179_4": "akusalassa dhammassa,",
  "atk-abh03a53:179_5": "abyākatassāti evaṁ kusalamūlāni tīṇi,",
  "atk-abh03a53:179_6": "akusalamūlaṁ ekaṁ,",
  "atk-abh03a53:179_7": "abyākatamūlāni tīṇīti satta.",
  "atk-abh03a53:179_8": "Nissaye tīṇīti vatthuvasena abyākatamūlāneva.",
  "atk-abh03a53:179_9": "Upanissaye satta heṭṭhimāni eva.",
  "atk-abh03a53:179_10": "Purejāte tīṇīti vatthārammaṇavasena abyākatamūlāni.",
  "atk-abh03a53:179_11": "Vippayutte tīṇīti vatthuvaseneva.",
  "atk-abh03a53:179_12": "Atthiavigatesu tīṇīti vatthārammaṇavasena.",
  "atk-abh03a53:179_13": "Yathā pana hetumūlake lakkhaṇadassanatthaṁ ghaṭanāni ṭhapitāni,",
  "atk-abh03a53:179_14": "tathā ārammaṇamūlakādīsupi.",
  "atk-abh03a53:180_0": "445.",
  "atk-abh03a53:180_1": "Tattha yāni tāva imasmiṁ ārammaṇamūlake pañca ghaṭanāni ṭhapitāni.",
  "atk-abh03a53:180_2": "Tattha paṭhamaṁ ārammaṇādhipativasena sādhipatikaṁ.",
  "atk-abh03a53:180_3": "Tattha sattāti ārammaṇādhipatiduke laddhavissajjanāneva.",
  "atk-abh03a53:180_4": "Dutiyaṁ nirādhipatikaṁ.",
  "atk-abh03a53:180_5": "Tattha tīṇīti vatthārammaṇavasena ārammaṇavaseneva vā abyākatamūlāni.",
  "atk-abh03a53:180_6": "Tatiyaṁ nissayena vuttaṁ.",
  "atk-abh03a53:180_7": "Tattha tīṇīti vatthuvasena abyākatamūlāni.",
  "atk-abh03a53:180_8": "Catutthapañcamāni sādhipatikāni.",
  "atk-abh03a53:180_9": "Tesu catutthe ekanti vatthārammaṇavasena ārammaṇavaseneva vā abyākatamūlaṁ akusalaṁ.",
  "atk-abh03a53:180_10": "Pañcame ekanti nissayato abyākatamūlakaṁ akusalaṁ.",
  "atk-abh03a53:180_11": "Evamidhāpi labbhamānavasena tikādīsu gaṇanā veditabbā.",
  "atk-abh03a53:180_12": "Tathā adhipatimūlakādīsu.",
  "atk-abh03a53:180_13": "Ārammaṇaindriyavipākavasena vitthārayojanaṁ pana avatvā tattha tattha vattabbayuttakameva vadāmāti.",
  "atk-abh03a53:181_0": "446.",
  "atk-abh03a53:181_1": "Adhipatimūlake sahajāte sattāti sahajātādhipativasena kusalamūlāni tīṇi,",
  "atk-abh03a53:181_2": "akusalamūlāni tīṇi,",
  "atk-abh03a53:181_3": "abyākatamūlaṁ ekaṁ.",
  "atk-abh03a53:181_4": "Sahajātena pana saddhiṁ ārammaṇādhipati,",
  "atk-abh03a53:181_5": "ārammaṇādhipatinā ca saddhiṁ sahajātaṁ na labbhati.",
  "atk-abh03a53:181_6": "Aññamaññe tīṇīti sahajātādhipativaseneva.",
  "atk-abh03a53:181_7": "Nissaye aṭṭhāti kusalamūlāni tīṇi,",
  "atk-abh03a53:181_8": "akusalamūlāni tīṇi,",
  "atk-abh03a53:181_9": "abyākatamūlāni dve.",
  "atk-abh03a53:181_10": "Abyākato hi adhipati abyākatassa sahajātato ceva ārammaṇato ca nissayo hoti,",
  "atk-abh03a53:181_11": "akusalassa ārammaṇatova.",
  "atk-abh03a53:181_12": "Kusalassa pana ubhayathāpi na hotīti abyākatamūlāni dveyevāti evaṁ aṭṭha.",
  "atk-abh03a53:181_13": "Upanissaye satta ārammaṇasadisāneva.",
  "atk-abh03a53:181_14": "Purejāte ekanti abyākatādhipati ārammaṇavasena akusalassa.",
  "atk-abh03a53:181_15": "Vipāke ekaṁ abyākatena abyākataṁ lokuttaraṁ.",
  "atk-abh03a53:181_16": "Āhārādīsu satta heṭṭhā ekamūlake laddhāneva.",
  "atk-abh03a53:181_17": "Vippayutte cattārīti kusalena abyākataṁ,",
  "atk-abh03a53:181_18": "tathā akusalena,",
  "atk-abh03a53:181_19": "abyākatena abyākatañca kusalañca.",
  "atk-abh03a53:181_20": "Atthiavigatesu aṭṭha nissayasadisāneva.",
  "atk-abh03a53:182_0": "447- 452.",
  "atk-abh03a53:182_1": "Ghaṭanāni panettha paṭipāṭiyā ārammaṇādīhi ayojetvā paṭhamaṁ atthiavigatehi yojitāni.",
  "atk-abh03a53:182_2": "Kiṁ kāraṇāti?",
  "atk-abh03a53:182_3": "Ubhayādhipatimissakattā.",
  "atk-abh03a53:182_4": "Tattha paṭhame ghaṭane ārammaṇādhipativasena vatthārammaṇaṁ labbhati,",
  "atk-abh03a53:182_5": "dutiye nissayavasena garuṁ katvā assādentassa vatthumeva,",
  "atk-abh03a53:182_6": "tatiye sahajātādhipativasena kusalādayo rūpānaṁ,",
  "atk-abh03a53:182_7": "ārammaṇādhipativasena vatthu akusalassa.",
  "atk-abh03a53:182_8": "Tato parāni tīṇi ghaṭanāni ārammaṇādhipativasena vuttāni.",
  "atk-abh03a53:182_9": "Tattha paṭhame sattāti heṭṭhā vuttāneva.",
  "atk-abh03a53:182_10": "Dutiye ekanti purejātāni vatthārammaṇāni akusalassa.",
  "atk-abh03a53:182_11": "Tatiye vatthumeva akusalassa.",
  "atk-abh03a53:182_12": "Tato parāni tīṇi ghaṭanāni vipākāvipākasādhāraṇāni sahajātādhipativasena vuttāni.",
  "atk-abh03a53:182_13": "Tattha paṭhame rūpārūpaṁ labbhati,",
  "atk-abh03a53:182_14": "dutiye arūpameva,",
  "atk-abh03a53:182_15": "tatiye rūpameva.",
  "atk-abh03a53:182_16": "Tato parāni tīṇi vipākādhipativasena vuttāni.",
  "atk-abh03a53:182_17": "Tesupi paṭhame rūpārūpaṁ labbhati,",
  "atk-abh03a53:182_18": "dutiye arūpaṁ,",
  "atk-abh03a53:182_19": "tatiye rūpameva.",
  "atk-abh03a53:182_20": "Tato parāni cha ghaṭanāni āhārindriyayuttāni cittādhipativasena vuttāni.",
  "atk-abh03a53:182_21": "Tattha tīṇi avipākāni,",
  "atk-abh03a53:182_22": "tīṇi savipākāni.",
  "atk-abh03a53:182_23": "Tesu gaṇanā pākaṭāyeva.",
  "atk-abh03a53:182_24": "Tato parāni cha ghaṭanāni tatheva viriyādhipativasena vuttāni.",
  "atk-abh03a53:182_25": "Nanu ca adhipatipaṭipāṭiyā paṭhamaṁ viriyādhipativasena vattabbāni siyuṁ,",
  "atk-abh03a53:182_26": "kasmā tathā na vuttānīti?",
  "atk-abh03a53:182_27": "Parato hetuvasena vuttaghaṭanehi sadisattā.",
  "atk-abh03a53:182_28": "Parato hi hetuvasena ghaṭanāni amohassa vīmaṁsādhipatittā vīmaṁsāya ca sammādiṭṭhibhāvato maggasampayuttāni.",
  "atk-abh03a53:182_29": "Viriyampi ca sammāvāyāmamicchāvāyāmabhāvena maggoti tena saddhiṁ ghaṭanāni parato hetuvasena vuttaghaṭanehi sadisānīti parivattetvā vuttāni.",
  "atk-abh03a53:182_30": "Tesupi gaṇanā pākaṭāyeva.",
  "atk-abh03a53:183_0": "453- 456.",
  "atk-abh03a53:183_1": "Anantarasamanantaramūlakesu sattāti kusalo kusalassa abyākatassa ca,",
  "atk-abh03a53:183_2": "tathā akusalo,",
  "atk-abh03a53:183_3": "abyākato tiṇṇannampīti evaṁ satta.",
  "atk-abh03a53:183_4": "Kamme ekanti kusalā maggacetanā attano vipākābyākatassa.",
  "atk-abh03a53:183_5": "Ghaṭanāni panetesu tīṇi tīṇiyeva.",
  "atk-abh03a53:183_6": "Tāni bahutarapaṭipāṭiyā vuttāni.",
  "atk-abh03a53:184_0": "457- 460.",
  "atk-abh03a53:184_1": "Sahajātaaññamaññanissayamūlakesu ye ye dukamūlake paccayā vuttā te teyeva ādito ṭhitena sabhāgā.",
  "atk-abh03a53:184_2": "Tasmā dukamūlake gaṇanaṁ ñatvā ye upari paccayā ghaṭitā,",
  "atk-abh03a53:184_3": "tesu ūnataragaṇanassa vasena sabbaghaṭanesu gaṇanā veditabbā.",
  "atk-abh03a53:184_4": "Tattha sahajātamūlake dasa ghaṭanāni.",
  "atk-abh03a53:184_5": "Tesu pañca avipākāni,",
  "atk-abh03a53:184_6": "pañca savipākāni.",
  "atk-abh03a53:184_7": "Tattha avipākesu tāva paṭhame kusalo kusalassa abyākatassa,",
  "atk-abh03a53:184_8": "kusalābyākatassa,",
  "atk-abh03a53:184_9": "kusalābyākato abyākatassāti cattāri,",
  "atk-abh03a53:184_10": "tathā akusalo,",
  "atk-abh03a53:184_11": "abyākato abyākatassevāti evaṁ nava.",
  "atk-abh03a53:184_12": "Tattha kusalākusalādikesu aṭṭhasu vissajjanesu arūpañceva cittasamuṭṭhānarūpañca labbhati.",
  "atk-abh03a53:184_13": "Abyākate vatthurūpampi.",
  "atk-abh03a53:184_14": "Dutiye ghaṭane abyākatavissajjane rūpesu vatthumeva labbhati,",
  "atk-abh03a53:184_15": "tatiye tīsupi arūpameva,",
  "atk-abh03a53:184_16": "catutthe cittasamuṭṭhānarūpameva,",
  "atk-abh03a53:184_17": "pañcame paṭisandhiyaṁ vatthunā saddhiṁ arūpadhammā.",
  "atk-abh03a53:184_18": "Savipākesu paṭhame vipākā ceva vipākacittasamuṭṭhānarūpañca,",
  "atk-abh03a53:184_19": "dutiye vipākā ceva vatthurūpañca,",
  "atk-abh03a53:184_20": "tatiye vipākameva,",
  "atk-abh03a53:184_21": "catutthe vipākacittasamuṭṭhānameva,",
  "atk-abh03a53:184_22": "pañcame vatthurūpameva labbhati.",
  "atk-abh03a53:185_0": "Aññamaññamūlake cha ghaṭanāni.",
  "atk-abh03a53:185_1": "Tesu paṭhamāni tīṇi avipākāni,",
  "atk-abh03a53:185_2": "pacchimāni tīṇi savipākāni.",
  "atk-abh03a53:185_3": "Tesu gaṇanā pākaṭāyeva.",
  "atk-abh03a53:186_0": "461.",
  "atk-abh03a53:186_1": "Nissayamūlake nissayapaccayā ārammaṇe tīṇīti vatthuṁ ārammaṇaṁ katvā pavattakusalādivasena veditabbāni.",
  "atk-abh03a53:186_2": "Upanissaye ekanti vatthuṁ ārammaṇūpanissayaṁ katvā uppannākusalaṁ.",
  "atk-abh03a53:186_3": "Sesaṁ dumūlake heṭṭhā vuttanayeneva veditabbaṁ.",
  "atk-abh03a53:187_0": "462- 464.",
  "atk-abh03a53:187_1": "Imasmiṁ pana nissayapaccaye vīsati ghaṭanāni.",
  "atk-abh03a53:187_2": "Tesu purimāni cha ghaṭanāni purejātasahajātavasena vuttāni,",
  "atk-abh03a53:187_3": "tato cattāri purejātavaseneva,",
  "atk-abh03a53:187_4": "tato dasa sahajātavaseneva.",
  "atk-abh03a53:187_5": "Tattha paṭhame ghaṭane terasāti nissayapaccayavibhaṅge vuttāneva.",
  "atk-abh03a53:187_6": "Dutiye aṭṭhāti sahajātādhipativasena satta,",
  "atk-abh03a53:187_7": "vatthuṁ garuṁ katvā akusalañcāti aṭṭha.",
  "atk-abh03a53:187_8": "Tatiye satta indriyapaccaye laddhāneva.",
  "atk-abh03a53:187_9": "Catutthe pañca vippayutte laddhāni.",
  "atk-abh03a53:187_10": "Pañcame cattārīti kusalādīni cittasamuṭṭhānānaṁ,",
  "atk-abh03a53:187_11": "vatthu ca akusalassa.",
  "atk-abh03a53:187_12": "Chaṭṭhe tīṇīti kusalādīni cittasamuṭṭhānassa.",
  "atk-abh03a53:187_13": "Purejātavasena catūsu paṭhame tīṇīti vatthu kusalādīnaṁ,",
  "atk-abh03a53:187_14": "cakkhādīni ca abyākatassa.",
  "atk-abh03a53:187_15": "Dutiye vatthumeva kusalādīnaṁ.",
  "atk-abh03a53:187_16": "Tatiye ekanti vatthu akusalassa.",
  "atk-abh03a53:187_17": "Catutthe cakkhādīni viññāṇapañcakassa.",
  "atk-abh03a53:187_18": "Sahajātavasena dasa savipākāvipākavasena dvidhā bhinditvā sahajātamūlake vuttanayeneva veditabbāni.",
  "atk-abh03a53:188_0": "465.",
  "atk-abh03a53:188_1": "Upanissayamūlake ārammaṇe sattāti ārammaṇūpanissaye laddhāneva.",
  "atk-abh03a53:188_2": "Adhipatiyā sattāti tāneva.",
  "atk-abh03a53:188_3": "Anantarasamanantaresu anantarūpanissaye laddhāneva.",
  "atk-abh03a53:188_4": "Nissaye ekanti vatthu akusalassa.",
  "atk-abh03a53:188_5": "Purejāte ekanti tasseva vatthuṁ vā ārammaṇaṁ vā.",
  "atk-abh03a53:188_6": "Āsevane tīṇi anantarūpanissayavasena.",
  "atk-abh03a53:188_7": "Kamme dve pakatūpanissayavasena.",
  "atk-abh03a53:188_8": "Lokuttarakusalacetanā pana anantarūpanissayopi hoti.",
  "atk-abh03a53:188_9": "Vippayutte ekaṁ ārammaṇūpanissayavasena,",
  "atk-abh03a53:188_10": "tathā atthiavigatesu.",
  "atk-abh03a53:188_11": "Natthivigatesu satta anantarasamāneva.",
  "atk-abh03a53:189_0": "466.",
  "atk-abh03a53:189_1": "Upanissayamūlakāni pana satta ghaṭanāni honti.",
  "atk-abh03a53:189_2": "Tattha purimāni tīṇi ārammaṇūpanissayavasena vuttāni.",
  "atk-abh03a53:189_3": "Tattha paṭhame sattāti kusalo kusalādīnaṁ,",
  "atk-abh03a53:189_4": "tathā abyākato,",
  "atk-abh03a53:189_5": "akusalo akusalassevāti evaṁ satta.",
  "atk-abh03a53:189_6": "Dutiye ekanti cakkhādiabyākataṁ akusalassa.",
  "atk-abh03a53:189_7": "Tatiye vatthu akusalassa.",
  "atk-abh03a53:189_8": "Tato parāni dve anantarūpanissayavasena vuttāni.",
  "atk-abh03a53:189_9": "Tesu gaṇanā pākaṭāyeva.",
  "atk-abh03a53:189_10": "Tato dve anantarapakatūpanissayavasena vuttāni.",
  "atk-abh03a53:189_11": "Tattha paṭhame lokiyakusalākusalacetanāpaccayabhāvato gahetabbā,",
  "atk-abh03a53:189_12": "dutiye lokuttarakusalāva.",
  "atk-abh03a53:190_0": "467- 468.",
  "atk-abh03a53:190_1": "Purejātamūlake ārammaṇe tīṇīti abyākato kusalādīnaṁ.",
  "atk-abh03a53:190_2": "Adhipatiyā ekanti abyākato akusalassa.",
  "atk-abh03a53:190_3": "Sesesupi eseva nayo.",
  "atk-abh03a53:190_4": "Ettha pana satta ghaṭanāni.",
  "atk-abh03a53:190_5": "Tesu paṭhamaṁ vatthārammaṇavasena vuttaṁ,",
  "atk-abh03a53:190_6": "dutiyaṁ vatthuvaseneva,",
  "atk-abh03a53:190_7": "tatiyaṁ ārammaṇavasena,",
  "atk-abh03a53:190_8": "catutthaṁ vatthussa ārammaṇakālavasena,",
  "atk-abh03a53:190_9": "pañcamaṁ ārammaṇādhipativasena,",
  "atk-abh03a53:190_10": "chaṭṭhaṁ vatthuno ārammaṇādhipatikālavasena,",
  "atk-abh03a53:190_11": "sattamaṁ cakkhādivasena.",
  "atk-abh03a53:191_0": "469- 472.",
  "atk-abh03a53:191_1": "Pacchājātamūlake vīsati paccayā na yujjanti,",
  "atk-abh03a53:191_2": "tayova yojanaṁ labhanti.",
  "atk-abh03a53:191_3": "Ekamevettha ghaṭanaṁ,",
  "atk-abh03a53:191_4": "taṁ kāyassa kusalādīnaṁ vasena veditabbaṁ.",
  "atk-abh03a53:191_5": "Āsevanamūlakepi ekameva ghaṭanaṁ.",
  "atk-abh03a53:192_0": "473- 477.",
  "atk-abh03a53:192_1": "Kammamūlake anantare ekanti maggacetanāvasena vuttaṁ.",
  "atk-abh03a53:192_2": "Aññamaññe tīṇīti ettha paṭisandhiyaṁ vatthupi gahetabbaṁ.",
  "atk-abh03a53:192_3": "Upanissaye dveti anantarapakatūpanissayavasena heṭṭhā vuttāneva.",
  "atk-abh03a53:192_4": "Evaṁ sesānipi heṭṭhā vuttanayeneva veditabbāni.",
  "atk-abh03a53:192_5": "Ettha pana ekādasa ghaṭanāni.",
  "atk-abh03a53:192_6": "Tattha paṭhamāni dve pakatūpanissayānantarūpanissayavibhāgato nānākkhaṇikakammavasena vuttāni.",
  "atk-abh03a53:192_7": "Tato parāni cattāri vipākāvipākato ekakkhaṇikakammavasena vuttāni.",
  "atk-abh03a53:192_8": "Tattha paṭhame arūpena saddhiṁ cittasamuṭṭhānarūpaṁ labbhati,",
  "atk-abh03a53:192_9": "dutiye arūpena saddhiṁ vatthu,",
  "atk-abh03a53:192_10": "tatiye arūpameva,",
  "atk-abh03a53:192_11": "catutthe cittasamuṭṭhānarūpameva.",
  "atk-abh03a53:192_12": "Paṭisandhiyaṁ pana kaṭattārūpampi labbhati.",
  "atk-abh03a53:192_13": "Tato parāni pañca savipākāni,",
  "atk-abh03a53:192_14": "tāni heṭṭhā vuttanayāneva.",
  "atk-abh03a53:192_15": "Vipākamūlake pañca ghaṭānāni uttānatthāneva.",
  "atk-abh03a53:193_0": "478- 483.",
  "atk-abh03a53:193_1": "Āhāramūlake sattātiādīni vuttanayāneva.",
  "atk-abh03a53:193_2": "Ghaṭanāni panettha catuttiṁsa.",
  "atk-abh03a53:193_3": "Tesu paṭhamāni pañca vipākāvipākasāmaññato vuttāni.",
  "atk-abh03a53:193_4": "Tattha paṭhame cattāropi āhārā labbhanti;",
  "atk-abh03a53:193_5": "dutiye tayo arūpāhārāva.",
  "atk-abh03a53:193_6": "Tatiye vatthupi paccayuppannaṁ hoti,",
  "atk-abh03a53:193_7": "catutthe taṁ parihāyati.",
  "atk-abh03a53:193_8": "Pañcame rūpameva paccayuppannaṁ.",
  "atk-abh03a53:193_9": "Tato parāni pañca savipākaghaṭanāni,",
  "atk-abh03a53:193_10": "tāni heṭṭhā vuttanayāneva.",
  "atk-abh03a53:193_11": "Tato parāni nava ghaṭanāni cetanāhāravasena vuttāni.",
  "atk-abh03a53:193_12": "Tato parāni nava nirādhipativiññāṇāhāravasena.",
  "atk-abh03a53:193_13": "Tato parāni sādhipativiññāṇāhāravasena cha ghaṭanāni vuttāni.",
  "atk-abh03a53:193_14": "Tattha tīṇi vipākāvipākasāmaññavasena vuttāni.",
  "atk-abh03a53:193_15": "Tīṇi vipākavaseneva.",
  "atk-abh03a53:193_16": "Tattha lokiyānaṁ vipākānaṁ abhāvato vatthu parihāyati.",
  "atk-abh03a53:194_0": "484- 495.",
  "atk-abh03a53:194_1": "Indriyamūlake purejāte ekanti cakkhundriyādīnaṁ vasena abyākatena abyākataṁ.",
  "atk-abh03a53:194_2": "Sesaṁ dumūlakaṁ heṭṭhā vuttanayeneva veditabbaṁ.",
  "atk-abh03a53:194_3": "Ghaṭanāni panettha cha sattati.",
  "atk-abh03a53:194_4": "Tattha paṭhame sabbānipi indriyāni paccayaṭṭhena labbhanti.",
  "atk-abh03a53:194_5": "Dutiye rūpajīvitindriyaṁ hāyati.",
  "atk-abh03a53:194_6": "Na hi taṁ nissayo hoti.",
  "atk-abh03a53:194_7": "Tatiye arūpindriyāni rūpānaṁ.",
  "atk-abh03a53:194_8": "Catutthe cakkhādīni cakkhuviññāṇādīnaṁ.",
  "atk-abh03a53:194_9": "Tato parāni nava ghaṭanāni sahajātaarūpindriyavasena vuttāni,",
  "atk-abh03a53:194_10": "tato nava maggabhūtānaṁ indriyānaṁ vasena,",
  "atk-abh03a53:194_11": "tato nava jhānaṅgabhūtānaṁ,",
  "atk-abh03a53:194_12": "tato nava jhānamaggabhūtānaṁ,",
  "atk-abh03a53:194_13": "tato nava manindriyavaseneva,",
  "atk-abh03a53:194_14": "tato sādhipatīni cha,",
  "atk-abh03a53:194_15": "tato vīriyavasena maggasampayuttāni cha,",
  "atk-abh03a53:194_16": "tato amohahetuvasena nirādhipatīni nava,",
  "atk-abh03a53:194_17": "sādhipatīni cha.",
  "atk-abh03a53:194_18": "Tesu sabbesu vipākapaccayena ayuttāni ca yuttāni ca heṭṭhā vuttanayeneva veditabbāni.",
  "atk-abh03a53:195_0": "496- 500.",
  "atk-abh03a53:195_1": "Jhānamūlakepi dumūlakaṁ heṭṭhā vuttanayeneva veditabbaṁ.",
  "atk-abh03a53:195_2": "Ghaṭanāni panettha chattiṁsa.",
  "atk-abh03a53:195_3": "Tesu paṭhamāni nava indriyamaggabhāvaṁ anāmasitvā sādhāraṇajhānaṅgavaseneva vuttāni.",
  "atk-abh03a53:195_4": "Tato parāni nava indriyabhūtajhānaṅgavasena,",
  "atk-abh03a53:195_5": "tato nava maggabhūtajhānaṅgavasena,",
  "atk-abh03a53:195_6": "tato nava indriyamaggabhūtajhānaṅgavasena.",
  "atk-abh03a53:195_7": "Catūsupi cetesu navakesu ādito cattāri cattāri vipākāvipākasādhāraṇāni.",
  "atk-abh03a53:195_8": "Avasāne pañca pañca vipākāneva,",
  "atk-abh03a53:195_9": "tāni heṭṭhā vuttanayāneva.",
  "atk-abh03a53:196_0": "501- 508.",
  "atk-abh03a53:196_1": "Maggamūlakepi dumūlakaṁ vuttanayeneva veditabbaṁ.",
  "atk-abh03a53:196_2": "Ghaṭanāni panettha sattapaññāsa.",
  "atk-abh03a53:196_3": "Tesu paṭhamāni nava indriyajhānabhāvaṁ anāmasitvā suddhikamaggavaseneva vuttāni.",
  "atk-abh03a53:196_4": "Tato nava indriyabhūtamaggavasena,",
  "atk-abh03a53:196_5": "tato nava jhānabhūtamaggavasena,",
  "atk-abh03a53:196_6": "tato nava indriyajhānabhūtamaggavasena,",
  "atk-abh03a53:196_7": "tato cha adhipatibhūtamaggavasena,",
  "atk-abh03a53:196_8": "tato nava nirādhipatimaggahetuvasena,",
  "atk-abh03a53:196_9": "tato cha sādhipatimaggahetuvasena,",
  "atk-abh03a53:196_10": "tattha navakesu pañca pañca chakkesu tīṇi tīṇi vipākāni.",
  "atk-abh03a53:196_11": "Sesāni sādhāraṇāni,",
  "atk-abh03a53:196_12": "tāni heṭṭhā vuttanayāneva.",
  "atk-abh03a53:197_0": "509- 510.",
  "atk-abh03a53:197_1": "Sampayuttamūlake dumūlakaṁ uttānatthameva.",
  "atk-abh03a53:197_2": "Ettha pana dveyeva ghaṭanāni.",
  "atk-abh03a53:197_3": "Tattha ekaṁ sādhāraṇavasena,",
  "atk-abh03a53:197_4": "ekaṁ vipākavasena vuttaṁ.",
  "atk-abh03a53:198_0": "511- 514.",
  "atk-abh03a53:198_1": "Vippayuttamūlakepi dumūlakaṁ uttānatthameva.",
  "atk-abh03a53:198_2": "Ghaṭanāni panettha terasa.",
  "atk-abh03a53:198_3": "Tattha paṭhame pañcāti kusalo abyākatassa,",
  "atk-abh03a53:198_4": "tathā akusalo,",
  "atk-abh03a53:198_5": "abyākato tiṇṇannampi.",
  "atk-abh03a53:198_6": "Ettha ca ime vippayuttādayo sahajātāpi honti,",
  "atk-abh03a53:198_7": "pacchājātapurejātāpi.",
  "atk-abh03a53:198_8": "Dutiye purejātasahajātāva tatiye teyeva adhipativasena.",
  "atk-abh03a53:198_9": "Tattha kusalo abyākatassa tathā akusalo,",
  "atk-abh03a53:198_10": "abyākato pana abyākatassa ca ārammaṇādhipativasena akusalassa cāti evaṁ cattāri.",
  "atk-abh03a53:198_11": "Catutthe tīṇīti kusalādīni abyākatassa.",
  "atk-abh03a53:198_12": "Indriyāni panettha rūpānipi arūpānipi.",
  "atk-abh03a53:198_13": "Pañcame paccayā arūpāva chaṭṭhe vatthuvasena rūpāva sattame kusalābyākatānaṁ vipassanāvasena,",
  "atk-abh03a53:198_14": "akusalassa assādanavasena vatthumeva.",
  "atk-abh03a53:198_15": "Aṭṭhame tadevākusalassa,",
  "atk-abh03a53:198_16": "navame cakkhādīni abyākatassa,",
  "atk-abh03a53:198_17": "dasame kusalādayo cittasamuṭṭhānānaṁ,",
  "atk-abh03a53:198_18": "ekādasame paṭisandhiyaṁ vatthu khandhānaṁ,",
  "atk-abh03a53:198_19": "dvādasame paṭisandhiyaṁ khandhā kaṭattārūpānaṁ,",
  "atk-abh03a53:198_20": "terasame paṭisandhiyaṁ khandhā vatthussa.",
  "atk-abh03a53:199_0": "515- 518.",
  "atk-abh03a53:199_1": "Atthipaccayamūlake upanissaye ekanti ārammaṇūpanissayavasena abyākataṁ akusalassa.",
  "atk-abh03a53:199_2": "Sesaṁ dumūlake uttānameva.",
  "atk-abh03a53:199_3": "Ghaṭanāni panettha ekūnatiṁsa.",
  "atk-abh03a53:199_4": "Tesu paṭhame arūpavatthārammaṇamahābhūtaindriyāhārānaṁ vasena sahajātapurejātapacchājātapaccayā labbhanti.",
  "atk-abh03a53:199_5": "Dutiye pacchājātakabaḷīkārāhārā na labbhanti.",
  "atk-abh03a53:199_6": "Paṭhamadutiyaghaṭanāneva adhipatinā saddhiṁ upari tatiyacatutthāni katāni.",
  "atk-abh03a53:199_7": "Puna paṭhamameva catūhi āhārehi saddhiṁ pañcamaṁ,",
  "atk-abh03a53:199_8": "rūpindriyehi saddhiṁ chaṭṭhaṁ,",
  "atk-abh03a53:199_9": "rūpārūpindriyehi saddhiṁ sattamaṁ kataṁ.",
  "atk-abh03a53:199_10": "Dutiyameva vā pana indriyehi saddhiṁ sattamaṁ kataṁ.",
  "atk-abh03a53:199_11": "Paṭhamadutiyāneva vippayuttapaccayena saddhiṁ aṭṭhamanavamāni.",
  "atk-abh03a53:199_12": "Tesu navamaṁ adhipatinā saddhiṁ dasamaṁ kataṁ.",
  "atk-abh03a53:199_13": "Tato ekādasame paccayavasena vatthu hāyati.",
  "atk-abh03a53:199_14": "Dvādasame arūpadhammāyeva paccayā,",
  "atk-abh03a53:199_15": "terasame vatthārammaṇā,",
  "atk-abh03a53:199_16": "cuddasame vatthumeva,",
  "atk-abh03a53:199_17": "pannarasame ārammaṇameva,",
  "atk-abh03a53:199_18": "soḷasame vatthumeva ārammaṇaṁ,",
  "atk-abh03a53:199_19": "sattarasame pana tadeva ārammaṇādhipatibhāvena,",
  "atk-abh03a53:199_20": "aṭṭhārasamepi tadeva ārammaṇūpanissayavasena,",
  "atk-abh03a53:199_21": "ekūnavīsatime cakkhādayova paccayā.",
  "atk-abh03a53:199_22": "Imāni ekūnavīsati pakiṇṇakaghaṭanāni nāma sahajātaṁ aggahetvā vuttāni.",
  "atk-abh03a53:199_23": "Tato parāni dasa sahajātavasena vuttāni.",
  "atk-abh03a53:200_0": "519.",
  "atk-abh03a53:200_1": "Natthivigatamūlakesu anantarasamanantaramūlakesu viya upanissayāsevanakammavasena tīṇiyeva ghaṭanāni,",
  "atk-abh03a53:200_2": "avigatamūlakaṁ atthimūlakasadisamevāti.",
  "atk-abh03a53:201_0": "Yāni panetāni imasmiṁ pañhāvāre ghaṭanāni vuttāni,",
  "atk-abh03a53:201_1": "tāni sabbānipi duvidhāniyeva –",
  "atk-abh03a53:201_2": "pakiṇṇakato sahajātato ca.",
  "atk-abh03a53:201_3": "Tattha sabbesampi ārammaṇamūlakādīnaṁ ādito sahajātaṁ aggahetvā vuttāni pakiṇṇakāni nāma.",
  "atk-abh03a53:201_4": "Tāni ārammaṇamūlake pañcapi,",
  "atk-abh03a53:201_5": "adhipatimūlake cha,",
  "atk-abh03a53:201_6": "anantaramūlake tīṇipi,",
  "atk-abh03a53:201_7": "tathā samanantaramūlake,",
  "atk-abh03a53:201_8": "nissayamūlake dasa,",
  "atk-abh03a53:201_9": "upanissayamūlake satta,",
  "atk-abh03a53:201_10": "purejātamūlake satta,",
  "atk-abh03a53:201_11": "pacchājātamūlake ekameva,",
  "atk-abh03a53:201_12": "tathā āsevanamūlake,",
  "atk-abh03a53:201_13": "kammamūlake dve,",
  "atk-abh03a53:201_14": "āhāramūlake ekaṁ,",
  "atk-abh03a53:201_15": "indriyamūlake cattāri,",
  "atk-abh03a53:201_16": "vippayuttamūlake nava,",
  "atk-abh03a53:201_17": "atthimūlake ekūnavīsati,",
  "atk-abh03a53:201_18": "natthimūlake tīṇipi,",
  "atk-abh03a53:201_19": "tathāvigatamūlake.",
  "atk-abh03a53:201_20": "Avigatamūlake ekūnavīsatīti sabbānipi satañceva tīṇi ca honti.",
  "atk-abh03a53:201_21": "Sahajātanissayabhāvena panetāni pakiṇṇakānīti vuttāni.",
  "atk-abh03a53:202_0": "Yāni pana sahajātaṁ labbhanti,",
  "atk-abh03a53:202_1": "tāni sahajātaghaṭanāni nāmāti vuccanti.",
  "atk-abh03a53:202_2": "Tāni ārammaṇamūlake anantarasamanantarapurejātapacchājātaāsevananatthivigatamūlakesu na labbhanti.",
  "atk-abh03a53:202_3": "Na hi te paccayā sahajātānaṁ paccayā honti.",
  "atk-abh03a53:202_4": "Yathā ca sahajātānaṁ na honti,",
  "atk-abh03a53:202_5": "tathā hetusahajātaaññamaññavipākajhānamaggasampayuttapaccayā.",
  "atk-abh03a53:202_6": "Asahajātānanti hetumūlake sabbāni catuvīsatipi ghaṭanāni sahajātaghaṭanāneva.",
  "atk-abh03a53:202_7": "Tathā adhipatimūlake catuvīsati,",
  "atk-abh03a53:202_8": "sahajātamūlake dasapi,",
  "atk-abh03a53:202_9": "aññamaññamūlake chapi,",
  "atk-abh03a53:202_10": "nissayamūlake dasa,",
  "atk-abh03a53:202_11": "kammamūlake nava,",
  "atk-abh03a53:202_12": "vipākamūlake pañcapi,",
  "atk-abh03a53:202_13": "āhāramūlake tettiṁsa,",
  "atk-abh03a53:202_14": "indriyamūlake dvāsattati jhānamūlake chattiṁsāpi,",
  "atk-abh03a53:202_15": "maggamūlake sattapaññāsampi,",
  "atk-abh03a53:202_16": "sampayuttamūlake dvepi,",
  "atk-abh03a53:202_17": "vippayuttamūlake cattāri,",
  "atk-abh03a53:202_18": "atthimūlake dasa,",
  "atk-abh03a53:202_19": "avigatamūlake dasāti sabbānipi tīṇi satāni dvādasa ca honti.",
  "atk-abh03a53:202_20": "Iti purimāni sataṁ tīṇi ca imāni ca dvādasuttarāni tīṇi satānīti sabbānipi pañcadasādhikāni cattāri ghaṭanasatāni pañhāvāre āgatāni.",
  "atk-abh03a53:202_21": "Tesu ye ye paccayadhammā nāmavasena na pākaṭā hutvā paññāyanti,",
  "atk-abh03a53:202_22": "tepi hetumūlakādīnaṁ nayānaṁ ādito vipākāvipākasāmaññato vuttesu ghaṭanesu dassetabbā.",
  "atk-abh03a53:202_23": "Dvādaseva hi hetū cha ārammaṇā cattāro adhipatayo cattāro āhārā vīsati indriyāni satta jhānaṅgāni dvādasa maggaṅgānīti ete paccayadhammā nāma.",
  "atk-abh03a53:202_24": "Tesu ye ye dhammā ekantena kusalā,",
  "atk-abh03a53:202_25": "ekanteneva akusalā,",
  "atk-abh03a53:202_26": "ekantena kusalavipākā,",
  "atk-abh03a53:202_27": "ekantenevākusalavipākā,",
  "atk-abh03a53:202_28": "ekanteneva vipākā,",
  "atk-abh03a53:202_29": "ekanteneva avipākā te te sādhukaṁ sallakkhetvā ye tattha vipākā,",
  "atk-abh03a53:202_30": "te vipākaghaṭanesu,",
  "atk-abh03a53:202_31": "ye avipākā,",
  "atk-abh03a53:202_32": "te avipākaghaṭanesu yathāyogaṁ yojetabbāti.",
  "atk-abh03a53:203_0": "Pañhāvārassa ghaṭane anulomagaṇanā.",
  "atk-abh03a53:204_0": "Paccanīyuddhāravaṇṇanā",
  "atk-abh03a53:205_0": "527.",
  "atk-abh03a53:205_1": "Idāni paccanīyaṁ hoti.",
  "atk-abh03a53:205_2": "Tattha yathā paṭicca vārādīsu “akusalaṁ dhammaṁ paṭicca akusalo dhammo uppajjati nahetupaccayā”tiādinā",
  "atk-abh03a53:205_3": "nayena labbhamānā pañhā labbhamānānaṁ paccayānaṁ vasena sarūpatova vitthāritā.",
  "atk-abh03a53:205_4": "Evaṁ avitthāretvā ekena lakkhaṇena saṅkhepato paccanīyaṁ dassetuṁ dhammasaṅgāhakehi kusalo dhammo kusalassa",
  "atk-abh03a53:205_5": "dhammassa ārammaṇapaccayena paccayotiādinā nayena anulomato kusalādīnaṁ paccayā uddhaṭā.",
  "atk-abh03a53:205_6": "Te ca kho paccayā samūhavasena,",
  "atk-abh03a53:205_7": "no ekekapaccayavaseneva;",
  "atk-abh03a53:205_8": "tasmā ye yattha samūhato dassitā,",
  "atk-abh03a53:205_9": "te vibhajitvā veditabbā.",
  "atk-abh03a53:205_10": "Sabbepi hi ime catuvīsati paccayā aṭṭhasu paccayesu saṅgahaṁ gacchanti.",
  "atk-abh03a53:205_11": "Kataresu aṭṭhasu? Ārammaṇe, sahajāte,",
  "atk-abh03a53:205_12": "upanissaye, purejāte,",
  "atk-abh03a53:205_13": "pacchājāte, kamme, āhāre,",
  "atk-abh03a53:205_14": "indriyeti. Kathaṁ?",
  "atk-abh03a53:205_15": "Ṭhapetvā hi ime aṭṭha paccaye sesesu soḷasasu hetupaccayo aññamaññavipākajhānamaggasampayuttapaccayoti",
  "atk-abh03a53:205_16": "ime cha paccayā ekantena sahajātā hutvā sahajātānaññeva paccayabhāvato sahajātapaccaye saṅgahaṁ gacchanti.",
  "atk-abh03a53:205_17": "Anantarapaccayo samanantaraāsevananatthivigatapaccayoti ime pana pañca uppajjitvā niruddhā attano anantaraṁ",
  "atk-abh03a53:205_18": "uppajjamānānaññeva paccayabhāvato anantarūpanissayalakkhaṇena upanissaye saṅgahaṁ gacchanti.",
  "atk-abh03a53:205_19": "Nissayapaccayo sahajātapurejātabhedato duvidho.",
  "atk-abh03a53:205_20": "Tattha sahajātanissayo sahajātānaññeva nissayapaccayabhāvato sahajātapaccaye saṅgahaṁ gacchati,",
  "atk-abh03a53:205_21": "purejātanissayo purejātapaccaye saṅgahaṁ gacchati.",
  "atk-abh03a53:206_0": "Adhipatipaccayopi sahajātādhipatiārammaṇādhipativasena duvidho.",
  "atk-abh03a53:206_1": "Tattha sahajātādhipati sahajātānaṁyeva adhipatipaccayabhāvato sahajātapaccaye saṅgahaṁ gacchati.",
  "atk-abh03a53:206_2": "Ārammaṇādhipati ārammaṇūpanissayo hotiyevāti ārammaṇūpanissayalakkhaṇena upanissayapaccaye saṅgahaṁ gacchati.",
  "atk-abh03a53:206_3": "Vippayuttapaccayo sahajātapurejātapacchājātabhedato tividho.",
  "atk-abh03a53:206_4": "Tattha sahajātavippayutto sahajātānaññeva vippayuttapaccayabhāvato sahajātapaccaye saṅgahaṁ gacchati.",
  "atk-abh03a53:206_5": "Purejātavippayutto pure uppajjitvā pacchā uppajjamānānaṁ paccayabhāvato purejāte saṅgahito.",
  "atk-abh03a53:206_6": "Pacchājātavippayutto pacchā uppajjitvā pure uppannānaṁ upatthambhanavasena paccayabhāvato pacchājātapaccaye saṅgahaṁ gacchati.",
  "atk-abh03a53:206_7": "Atthipaccayaavigatapaccayā sahajātapurejātapacchājātaāhārindriyānañceva atthiavigatesu ca ekekassa vasena chahi bhedehi ṭhitā.",
  "atk-abh03a53:206_8": "Tattha sahajātaatthiavigatā sahajātānaññeva atthiavigatapaccayabhāvato.",
  "atk-abh03a53:206_9": "Sahajātapaccaye saṅgahaṁ gacchanti.",
  "atk-abh03a53:206_10": "Purejātā pure uppajjitvā pacchā uppajjamānānaṁ paccayabhāvato purejātapaccaye saṅgahaṁ gacchanti.",
  "atk-abh03a53:206_11": "Pacchājātā pacchā uppajjitvā pure uppannānaṁ upatthambhanavasena paccayabhāvato pacchājātapaccaye saṅgahaṁ gacchanti.",
  "atk-abh03a53:206_12": "Āhārabhūtā kabaḷīkārāhārapaccaye saṅgahaṁ gacchanti.",
  "atk-abh03a53:206_13": "Indriyabhūtā rūpajīvitindriyapaccaye saṅgahaṁ gacchantīti evaṁ ime soḷasa paccayā imesu aṭṭhasu paccayesu saṅgahaṁ gacchantīti veditabbā.",
  "atk-abh03a53:207_0": "Imesampi pana aṭṭhannaṁ paccayānaṁ aññamaññaṁ saṅgaho atthiyeva.",
  "atk-abh03a53:207_1": "Ādito niddiṭṭho hi ārammaṇapaccayo adhipatianadhipatibhedena duvidho.",
  "atk-abh03a53:207_2": "Tattha adhipatibhūto ārammaṇūpanissayalakkhaṇena upanissaye saṅgahaṁ gacchati.",
  "atk-abh03a53:207_3": "Anadhipatibhūto suddho ārammaṇapaccayova.",
  "atk-abh03a53:207_4": "Kammapaccayopi sahajātanānākkhaṇikavasena duvidho.",
  "atk-abh03a53:207_5": "Tattha sahajātakammaṁ attanā sahajātānaññeva kammapaccayabhāvato sahajāteyeva saṅgahaṁ gacchati.",
  "atk-abh03a53:207_6": "Nānākkhaṇikakammaṁ balavadubbalavasena duvidhaṁ.",
  "atk-abh03a53:207_7": "Tattha balavakammaṁ vipākadhammānaṁ upanissayova hutvā paccayo hotīti upanissaye saṅgahaṁ gacchati.",
  "atk-abh03a53:207_8": "Balavampi pana rūpānaṁ dubbalañca arūpānaṁ nānākkhaṇikakammapaccayeneva paccayo.",
  "atk-abh03a53:207_9": "Āhārapaccayopi rūpārūpato duvidho.",
  "atk-abh03a53:207_10": "Tattha arūpāhāro attanā sahajātānaññeva paccayo hotīti sahajātapaccaye saṅgahaṁ gacchati.",
  "atk-abh03a53:207_11": "Rūpāhāro sahajātapurejātapacchājātānaṁ paccayo na hoti.",
  "atk-abh03a53:207_12": "Attano pana uppādakkhaṇaṁ atikkamitvā ṭhitippatto āhārapaccayataṁ sādhetīti āhārapaccayova hoti.",
  "atk-abh03a53:207_13": "Indriyapaccayopi rūpārūpato duvidho.",
  "atk-abh03a53:207_14": "Tattha arūpindriyapaccayo attanā sahajātānaññeva indriyapaccayataṁ sādhetīti sahajāteyeva saṅgahaṁ gacchati.",
  "atk-abh03a53:207_15": "Rūpindriyapaccayo pana ajjhattabahiddhābhedato duvidho.",
  "atk-abh03a53:207_16": "Tattha ajjhattaṁ indriyapaccayo pure uppajjitvā pacchā uppajjamānānaṁ sasampayuttadhammānaṁ cakkhuviññāṇādīnaṁ",
  "atk-abh03a53:207_17": "indriyapaccayo hotīti purejāteyeva saṅgahaṁ gacchati.",
  "atk-abh03a53:207_18": "Bāhiro indriyapaccayo nāma rūpajīvitindriyaṁ,",
  "atk-abh03a53:207_19": "taṁ sahajātānaṁ paccayo hontampi anupālanamattavaseneva hoti,",
  "atk-abh03a53:207_20": "na janakavasenāti indriyapaccayova hoti.",
  "atk-abh03a53:207_21": "Evaṁ ime aṭṭha paccayā aññamaññampi saṅgahaṁ gacchantīti veditabbā.",
  "atk-abh03a53:207_22": "Ayaṁ tāva aṭṭhasu paccayesu avasesānaṁ soḷasannañceva tesaṁyeva ca aṭṭhannaṁ aññamaññavasena saṅgahanayo.",
  "atk-abh03a53:208_0": "Idāni imesaṁ aṭṭhannaṁ paccayānaṁ ekekasmiṁ catuvīsatiyāpi paccayesu ye ye saṅgahaṁ gacchanti,",
  "atk-abh03a53:208_1": "te te veditabbā.",
  "atk-abh03a53:208_2": "Tattha aṭṭhannaṁ tāva sabbapaṭhame ārammaṇapaccaye ārammaṇapaccayova saṅgahaṁ gacchati,",
  "atk-abh03a53:208_3": "na sesā tevīsati.",
  "atk-abh03a53:208_4": "Dutiye sahajātapaccaye hetupaccayo sahajātādhipatipaccayo sahajātapaccayo aññamaññapaccayo sahajātanissayapaccayo",
  "atk-abh03a53:208_5": "sahajātakammapaccayo vipākapaccayo sahajātaāhārapaccayo sahajātaindriyapaccayo jhānapaccayo maggapaccayo",
  "atk-abh03a53:208_6": "sampayuttapaccayo sahajātavippayuttapaccayo sahajātatthipaccayo sahajātāvigatapaccayoti ime pannarasa",
  "atk-abh03a53:208_7": "paccayā saṅgahaṁ gacchanti.",
  "atk-abh03a53:208_8": "Tatiye upanissayapaccaye adhipatibhūto ārammaṇapaccayo ārammaṇabhūto adhipatipaccayo anantarasamanantaraupanissayaāsevanapaccayā",
  "atk-abh03a53:208_9": "nānākkhaṇiko balavakammapaccayo natthipaccayo vigatapaccayoti ime nava paccayā saṅgahaṁ gacchanti.",
  "atk-abh03a53:208_10": "Catutthe purejātapaccaye purejātanissayapaccayo purejātapaccayo purejātindriyapaccayo purejātavippayuttapaccayo",
  "atk-abh03a53:208_11": "purejātatthipaccayo purejātāvigatapaccayoti ime cha paccayā saṅgahaṁ gacchanti.",
  "atk-abh03a53:208_12": "Pañcame pacchājātapaccaye pacchājātapaccayo pacchājātavippayuttapaccayo pacchājātatthipaccayo pacchājātāvigatapaccayoti",
  "atk-abh03a53:208_13": "ime cattāro paccayā saṅgahaṁ gacchanti.",
  "atk-abh03a53:208_14": "Chaṭṭhe kammapaccaye nānākkhaṇikakammapaccayova saṅgahito.",
  "atk-abh03a53:208_15": "Sattame āhārapaccaye kabaḷīkārāhāravaseneva āhārapaccayo āhāratthipaccayo āhārāvigatapaccayoti ime tayo paccayā saṅgahitā.",
  "atk-abh03a53:208_16": "Aṭṭhame indriyapaccaye rūpajīvitindriyapaccayo indriyatthipaccayo indriyāvigatapaccayoti ime tayo paccayā saṅgahaṁ gacchanti.",
  "atk-abh03a53:208_17": "Evaṁ imesaṁ aṭṭhannaṁ paccayānaṁ ekekasmiṁ ime cime ca paccayā saṅgahaṁ gatāti ñatvā ye yattha saṅgahaṁ gatā,",
  "atk-abh03a53:208_18": "te tassa gaṇanena gahitāva hontīti veditabbā.",
  "atk-abh03a53:209_0": "Evaṁ sabbapaccayasaṅgāhakānaṁ imesaṁ aṭṭhannaṁ paccayānaṁ vasena ekūnapaññāsāya pañhesu imasmiṁ paccanīye",
  "atk-abh03a53:209_1": "“kusalo dhammo kusalassa dhammassa ārammaṇapaccayena paccayo”tiādayo ime pannarasa pañhā uddharitvā vissajjitā.",
  "atk-abh03a53:209_2": "Tattha kusalo kusalassa,",
  "atk-abh03a53:209_3": "kusalo akusalassa,",
  "atk-abh03a53:209_4": "kusalo abyākatassa,",
  "atk-abh03a53:209_5": "kusalo kusalābyākatassāti kusalādikā cattāro pañhā;",
  "atk-abh03a53:209_6": "tathā akusalādikā;",
  "atk-abh03a53:209_7": "abyākato pana abyākatassa,",
  "atk-abh03a53:209_8": "abyākato kusalassa,",
  "atk-abh03a53:209_9": "abyākato akusalassāti abyākatādikā tayo;",
  "atk-abh03a53:209_10": "kusalo ca abyākato ca kusalassa;",
  "atk-abh03a53:209_11": "tathā abyākatassa;",
  "atk-abh03a53:209_12": "akusalo ca abyākato ca akusalassa;",
  "atk-abh03a53:209_13": "tathā abyākatassāti dumūlakekāvasānā cattāro honti.",
  "atk-abh03a53:209_14": "Tesu paṭhame pañhe yehi bhavitabbaṁ,",
  "atk-abh03a53:209_15": "te sabbe saṅgahetvā tayo paccayā vuttā.",
  "atk-abh03a53:209_16": "Dutiye dve,",
  "atk-abh03a53:209_17": "tatiye pañca,",
  "atk-abh03a53:209_18": "catutthe ekova pañcame tayo,",
  "atk-abh03a53:209_19": "chaṭṭhe dve,",
  "atk-abh03a53:209_20": "sattame pañca,",
  "atk-abh03a53:209_21": "aṭṭhame ekova navame satta,",
  "atk-abh03a53:209_22": "dasame tayo,",
  "atk-abh03a53:209_23": "ekādasame tayo,",
  "atk-abh03a53:209_24": "dvādasame dve,",
  "atk-abh03a53:209_25": "terasame cattāro,",
  "atk-abh03a53:209_26": "cuddasame dve,",
  "atk-abh03a53:209_27": "pannarasamepi cattārova.",
  "atk-abh03a53:209_28": "Te “sahajātapaccayenā”ti avatvā “sahajātaṁ pacchājāta”nti vuttā.",
  "atk-abh03a53:209_29": "Tattha kāraṇaṁ parato vakkhāma.",
  "atk-abh03a53:210_0": "Samāsato panettha eko dve tayo cattāro pañca sattāti chaḷeva paccayaparicchedā honti.",
  "atk-abh03a53:210_1": "Ayaṁ pañhāvārassa paccanīye ukkaṭṭhavasena pañhāparicchedo ceva te te paccaye saṅgahetvā dassitapaccayaparicchedo ca.",
  "atk-abh03a53:210_2": "“Na hetupaccayo”tiādīsu hi catuvīsatiyāpi paccayapaccanīyesu ekapaccanīyepi ito uddhaṁ pañhā vā paccayā vā na labbhanti,",
  "atk-abh03a53:210_3": "heṭṭhā labbhanti.",
  "atk-abh03a53:210_4": "Tasmā yesu pañhesu “kusalo dhammo kusalassa ca abyākatassa ca dhammassa sahajātapaccayena paccayo”ti evaṁ ekova paccayo āgato,",
  "atk-abh03a53:210_5": "tasmiṁ paccaye paṭikkhitte te pañhā parihāyanti.",
  "atk-abh03a53:210_6": "Yasmiṁ pana pañhe “kusalo dhammo akusalassa dhammassa ārammaṇapaccayena paccayo upanissayapaccayena paccayo”ti evaṁ dve paccayā āgatā.",
  "atk-abh03a53:210_7": "Tattha nārammaṇapaccayāti evaṁ ekasmiṁ paccaye paṭikkhittepi itarassa paccayassa vasena so pañho labbhateva.",
  "atk-abh03a53:210_8": "Tesu pana dvīsupi paccayesu paṭikkhittesu so vāro pacchijjati.",
  "atk-abh03a53:210_9": "Evameva yesu pañhesu tayo cattāro pañca satta vā labbhanti,",
  "atk-abh03a53:210_10": "tesu ṭhapetvā paṭikkhitte paccaye avasesānaṁ vasena te pañhā labbhantiyeva.",
  "atk-abh03a53:210_11": "Sabbesu pana paccayesu paṭikkhittesu sabbepi te vārā pacchijjantīti idameva cettha lakkhaṇaṁ.",
  "atk-abh03a53:210_12": "Iminā lakkhaṇena ādito paṭṭhāya tesu tesu pañhesu saṅkhipitvā vuttapaccayānaṁ pabhedo ca tasmiṁ tasmiṁ",
  "atk-abh03a53:210_13": "paccanīye tesaṁ tesaṁ pañhānaṁ parihāni ca veditabbā.",
  "atk-abh03a53:211_0": "Tatrāyaṁ vitthārakathā –",
  "atk-abh03a53:211_1": "paṭhamapañhe tāva tīhi paccayehi ekūnavīsati paccayā dassitā. Kathaṁ?",
  "atk-abh03a53:211_2": "Kusalo hi kusalassa purejātapacchājātavipākavippayutteheva paccayo na hoti,",
  "atk-abh03a53:211_3": "sesehi vīsatiyā hoti,",
  "atk-abh03a53:211_4": "tesu ārammaṇapaccayo ekova sahajāte pana sabbasaṅgāhikavasena pannarasa paccayā saṅgahaṁ gacchantīti vuttā.",
  "atk-abh03a53:211_5": "Tesu hetupaccaye paṭikkhitte cuddasa honti.",
  "atk-abh03a53:211_6": "Kusalo pana kusalassa neva vipākapaccayo na,",
  "atk-abh03a53:211_7": "vippayuttapaccayoti te dve apanetvā sese dvādasa sandhāya sahajātapaccayena paccayoti vuttaṁ.",
  "atk-abh03a53:211_8": "Upanissayapaccayepi sabbasaṅgāhikavasena nava paccayā saṅgahaṁ gacchantīti vuttā.",
  "atk-abh03a53:211_9": "Tesu adhipatibhūto ārammaṇapaccayo ārammaṇabhūto ca adhipatipaccayo ārammaṇūpanissayavasena upanissayameva anupaviṭṭho.",
  "atk-abh03a53:211_10": "Kusalo pana kusalassa nānākkhaṇikakammapaccayo na hotīti taṁ apanetvā sese cha sandhāya upanissayapaccayena paccayoti vuttaṁ.",
  "atk-abh03a53:211_11": "Evaṁ paṭhamapañhe tīhi paccayehi ekūnavīsatipaccayā dassitāti veditabbā.",
  "atk-abh03a53:211_12": "Tesu imasmiṁ hetupaccanīye “kusalo dhammo kusalassa dhammassa nahetupaccayena paccayoti dānaṁ datvā sīlaṁ",
  "atk-abh03a53:211_13": "samādiyitvā uposathakammaṁ katvā taṁ paccavekkhati,",
  "atk-abh03a53:211_14": "pubbe suciṇṇāni paccavekkhatī”ti evamādinā ārammaṇapaccayādīsu vuttanayeneva uddharitvā pāḷi dassetabbā.",
  "atk-abh03a53:212_0": "Ārammaṇapaccaye pana paṭikkhitte tassa vitthāraṁ apanetvā hetupaccayavitthāraṁ pakkhipitvā sāyeva pāḷi dassetabbā,",
  "atk-abh03a53:212_1": "sesapaccayapaṭikkhepesupi eseva nayo.",
  "atk-abh03a53:212_2": "Tasmiṁ pana paccaye paṭikkhitte ye vārā parihāyanti,",
  "atk-abh03a53:212_3": "te parato vakkhāma.",
  "atk-abh03a53:213_0": "Dutiyapañhe pana dvīhi paccayehi tayo paccayā dassitā. Kathaṁ?",
  "atk-abh03a53:213_1": "Kusalo hi akusalassa anantarādivasena paccayo na hoti.",
  "atk-abh03a53:213_2": "Tasmā te apanetvā ārammaṇūpanissayavasena saṅgahitaṁ ārammaṇādhipatiñceva pakatūpanissayañca sandhāya upanissayapaccayena paccayoti vuttaṁ.",
  "atk-abh03a53:213_3": "Tasmā suddho ārammaṇapaccayo ārammaṇādhipativasena adhipatipaccayo upanissayapaccayoti dutiyapañhe dvīhi",
  "atk-abh03a53:213_4": "paccayehi ime tayo paccayā dassitāti veditabbā.",
  "atk-abh03a53:214_0": "Tatiyapañhe pana pañcahi paccayehi aṭṭhārasa paccayā dassitā. Kathaṁ?",
  "atk-abh03a53:214_1": "Kusalo hi abyākatassa aññamaññapurejātāsevanavipākasampayuttehiyeva paccayo na hoti,",
  "atk-abh03a53:214_2": "sesehi ekūnavīsatiyā hoti.",
  "atk-abh03a53:214_3": "Tesu ārammaṇapaccayo eko.",
  "atk-abh03a53:214_4": "Yasmā pana kusalo abyākatassa aññamaññavipākasampayuttavasena paccayo na hoti,",
  "atk-abh03a53:214_5": "hetupaccayo paṭikkhitto,",
  "atk-abh03a53:214_6": "kammapaccayo visuṁ gahito,",
  "atk-abh03a53:214_7": "tasmā ime pañca apanetvā sahajātena dasa paccayā dassitā.",
  "atk-abh03a53:214_8": "Upanissayena heṭṭhā vuttesu chasu ṭhapetvā āsevanaṁ sesā pañca.",
  "atk-abh03a53:214_9": "Pacchājāto ekova tathā sahajātanānākkhaṇikavasena duvidhopi kammapaccayoti evaṁ tatiyapañhe pañcahi paccayehi",
  "atk-abh03a53:214_10": "ime aṭṭhārasa paccayā dassitāti veditabbā.",
  "atk-abh03a53:215_0": "Catutthapañhe pana ekena paccayena dasa. Kathaṁ?",
  "atk-abh03a53:215_1": "Kusalo hi kusalābyākatassa sahajāte vuttesu pannarasasu aññamaññavipākasampayuttavippayuttehi paccayo na hoti,",
  "atk-abh03a53:215_2": "hetupaccayo paṭikkhitto.",
  "atk-abh03a53:215_3": "Iti ime pañca apanetvā sesā dasa paccayā ettha ekena paccayena dassitāti veditabbā.",
  "atk-abh03a53:216_0": "528.",
  "atk-abh03a53:216_1": "Yathā ca imesu kusalādikesu catūsu,",
  "atk-abh03a53:216_2": "tathā akusalādikesupi catūsu pañhesu tehi tehi paccayehi te teyeva paccayā dassitāti veditabbā.",
  "atk-abh03a53:217_0": "529.",
  "atk-abh03a53:217_1": "Tato parānaṁ abyākatādīnaṁ tiṇṇaṁ pañhānaṁ paṭhamapañhe sattahi paccayehi tevīsati paccayā dassitā. Kathaṁ?",
  "atk-abh03a53:217_2": "Abyākato hi abyākatassa catuvīsatiyāpi paccayehi paccayo hoti.",
  "atk-abh03a53:217_3": "Hetupaccaye pana paṭikkhitte tevīsati honti.",
  "atk-abh03a53:217_4": "Tesu ārammaṇapaccayo ekova.",
  "atk-abh03a53:217_5": "Yasmā panettha asahajātānampi saṅgahaṇatthaṁ āhārindriyapaccayā visuṁ gahitā.",
  "atk-abh03a53:217_6": "Tasmā ime tayo apanetvā sahajātena dvādasa paccayā dassitā.",
  "atk-abh03a53:217_7": "Upanissayena heṭṭhā vuttā cha,",
  "atk-abh03a53:217_8": "purejāto ekova tathā pacchājātaāhārindriyapaccayāti evamettha sattahi paccayehi ime tevīsati paccayā dassitāti veditabbā.",
  "atk-abh03a53:217_9": "Dutiye tīhi paccayehi dvādasa dassitā. Kathaṁ?",
  "atk-abh03a53:217_10": "Ārammaṇapaccayo eko,",
  "atk-abh03a53:217_11": "upanissayena pana ārammaṇūpanissayavasena ārammaṇādhipatianantarasamanantaranatthivigataupanissayapaccayoti cha dassitā.",
  "atk-abh03a53:217_12": "Purejātena purejātanissayavippayuttaatthiavigatā pañcāti evamettha tīhi paccayehi ime dvādasa paccayā dassitāti veditabbā.",
  "atk-abh03a53:217_13": "Tatiyepi eseva nayo.",
  "atk-abh03a53:218_0": "530.",
  "atk-abh03a53:218_1": "Tato parānaṁ dukamūlakānaṁ catunnaṁ pañhānaṁ paṭhamapañhe “sahajātapaccayena purejātapaccayenā”ti avatvā",
  "atk-abh03a53:218_2": "“sahajātaṁ purejāta”nti vuttehi dvīhi nissayaatthiavigatavasena tayo paccayā dassitā.",
  "atk-abh03a53:218_3": "Kusalā hi khandhā vatthunā saddhiṁ ekato kusalassa paccayabhāvaṁ sādhayamānā kiñcāpi sahajātā,",
  "atk-abh03a53:218_4": "sahajātapaccayā pana na honti vatthumissakattā.",
  "atk-abh03a53:218_5": "Tasmā tesaṁ sahajātānaṁ nissayaatthiavigatānaṁ vasena sahajātanti vuttaṁ.",
  "atk-abh03a53:218_6": "Vatthumhipi eseva nayo.",
  "atk-abh03a53:218_7": "Tampi hi kiñcāpi purejātaṁ,",
  "atk-abh03a53:218_8": "khandhamissakattā pana purejātapaccayo na hoti.",
  "atk-abh03a53:218_9": "Kevalaṁ purejātānaṁ nissayādīnaṁ vasena purejātanti vuttaṁ.",
  "atk-abh03a53:219_0": "Dutiyapañhe “sahajātaṁ pacchājātaṁ āhāraṁ indriya”nti vuttehi catūhipi sahajātanissayaatthiavigatavasena cattāro paccayā dassitā.",
  "atk-abh03a53:219_1": "Imasmiñhi vāre sahajātapaccayo labbhati,",
  "atk-abh03a53:219_2": "pacchājātapaccayādayo na labbhanti.",
  "atk-abh03a53:219_3": "Pacchājātānaṁ pana āhārindriyasaṅkhātānañca atthiavigatānaṁ vasenetaṁ vuttaṁ.",
  "atk-abh03a53:219_4": "Kusalā hi khandhā abyākatā ca mahābhūtā upādārūpānaṁ sahajātapaccayena nissayapaccayena atthiavigatapaccayehīti catudhā paccayā honti.",
  "atk-abh03a53:219_5": "Pacchājātā pana kusalā tehiyeva bhūtehi saddhiṁ tesaññeva upādārūpānaṁ atthiavigatavasena paccayo.",
  "atk-abh03a53:219_6": "Kabaḷīkārāhāropi pacchājātehi kusalehi saddhiṁ purejātassa kāyassa atthiavigatavaseneva paccayo.",
  "atk-abh03a53:219_7": "Rūpajīvitindriyampi pacchājātehi kusalehi saddhiṁ kaṭattārūpānaṁ atthiavigatapaccayeneva paccayo.",
  "atk-abh03a53:219_8": "Iti imaṁ catudhā paccayabhāvaṁ sandhāya “sahajātaṁ pacchājātaṁ,",
  "atk-abh03a53:219_9": "āhāraṁ indriya”nti idaṁ vuttaṁ.",
  "atk-abh03a53:219_10": "Pacchājātāhārindriyapaccayā panettha na labbhantiyeva.",
  "atk-abh03a53:219_11": "Parato akusalamissakapañhādvayepi eseva nayoti.",
  "atk-abh03a53:219_12": "Evamettha tesu tesu pañhesu saṅkhipitvā vuttapaccayānaṁ pabhedo veditabbo.",
  "atk-abh03a53:219_13": "Tasmiṁ tasmiṁ pana paccaye tesaṁ tesaṁ pañhānaṁ parihānāparihāniṁ parato āvikarissāmāti.",
  "atk-abh03a53:220_0": "Paccanīyuddhārassa atthavaṇṇanā.",
  "atk-abh03a53:221_0": "Paccanīyagaṇanavaṇṇanā",
  "atk-abh03a53:222_0": "532.",
  "atk-abh03a53:222_1": "Idāni ete “kusalo dhammo kusalassa dhammassā”tiādayo anulomavasena pannarasa vārā dassitā.",
  "atk-abh03a53:222_2": "Yasmā paccanīyepi eteyeva,",
  "atk-abh03a53:222_3": "na ito uddhaṁ;",
  "atk-abh03a53:222_4": "heṭṭhā pana honti,",
  "atk-abh03a53:222_5": "tasmā yassa yassa paccayassa paccanīye ye ye vārā labbhanti,",
  "atk-abh03a53:222_6": "te te ādito paṭṭhāya gaṇanavasena dassetuṁ nahetuyā pannarasātiādi āraddhaṁ.",
  "atk-abh03a53:223_0": "Tattha nahetuyā sabbesampi yathādassitānaṁ paccayānaṁ vasena pannarasa labbhanti.",
  "atk-abh03a53:223_1": "Nārammaṇe sahajāte hetupaccayo pavisati.",
  "atk-abh03a53:223_2": "Tasmiṁ tasmiṁ vāre suddho ārammaṇapaccayo parihāyati,",
  "atk-abh03a53:223_3": "sesapaccayavasena te vārā vissajjanaṁ labhanti.",
  "atk-abh03a53:223_4": "Yathā ca nārammaṇe,",
  "atk-abh03a53:223_5": "evaṁ sesesupi.",
  "atk-abh03a53:223_6": "Sahajāte hetupaccayo pavisati.",
  "atk-abh03a53:223_7": "Tasmiṁ tasmiñca vāre naupanissaye naanantareti evaṁ paccanīyato ṭhitā paccayā parihāyanti,",
  "atk-abh03a53:223_8": "avasesapaccayavasena te te vārā vissajjanaṁ labhanti.",
  "atk-abh03a53:223_9": "Nasahajāte pana “kusalo dhammo kusalassa ca abyākatassa ca,",
  "atk-abh03a53:223_10": "akusalo dhammo akusalassa ca abyākatassa ca,",
  "atk-abh03a53:223_11": "kusalo ca abyākato ca dhammā kusalassa,",
  "atk-abh03a53:223_12": "akusalo ca abyākato ca dhammā akusalassāti ime cattāro vārā parihāyanti.",
  "atk-abh03a53:223_13": "Etesañhi catunnaṁ purimesu dvīsu sahajātapaccayena paccayoti ekādasannaṁ paccayānaṁ vasena ekova paccayasaṅgaho vutto.",
  "atk-abh03a53:223_14": "Te tasmiṁ paṭikkhitte aññenākārena vissajjanaṁ na labhanti.",
  "atk-abh03a53:223_15": "Pacchimesu dvīsu nissayaatthiavigatapaccaye sandhāya “sahajātaṁ purejāta”nti vuttaṁ.",
  "atk-abh03a53:223_16": "Te sahajāte paṭikkhitte avasesānaṁ hetuādīnañca purejātānañceva nissayaatthiavigatānaṁ vasena vissajjanaṁ na labhanti,",
  "atk-abh03a53:223_17": "tasmā ime cattāropi vārā parihāyanti.",
  "atk-abh03a53:223_18": "Avasesānaṁ vasena “ekādasā”ti vuttaṁ.",
  "atk-abh03a53:224_0": "Tattha siyā –",
  "atk-abh03a53:224_1": "yathā hetumhi paṭikkhitte sesānaṁ adhipatiādīnaṁ vasena te vārā laddhā,",
  "atk-abh03a53:224_2": "evaṁ sahajāte paṭikkhitte avasesānaṁ hetuādīnaṁ vasena kasmā na labbhantīti?",
  "atk-abh03a53:224_3": "Nippadesattā.",
  "atk-abh03a53:224_4": "Hetuādayo hi sahajātānaṁ ekadesamattato sappadesā,",
  "atk-abh03a53:224_5": "tasmā tesu paṭikkhittesu aññesaṁ vasena te vārā labbhanti.",
  "atk-abh03a53:224_6": "Sahajāto pana nippadeso sabbepi hetuādayo gaṇhāti,",
  "atk-abh03a53:224_7": "tasmā tasmiṁ paṭikkhitte sabbepi te paṭikkhittā honti.",
  "atk-abh03a53:224_8": "Na hi asahajātā hetupaccayādayo nāma atthi.",
  "atk-abh03a53:224_9": "Iti sahajātassa nippadesattā tasmiṁ paṭikkhitte sabbepi te ubhopi vārā na labbhanti.",
  "atk-abh03a53:224_10": "“Sahajātaṁ purejāta”nti vissajjitavāresu pana kiñcāpi sahajātapaccayoyeva natthi,",
  "atk-abh03a53:224_11": "yasmā panettha sahajātāva arūpakkhandhā nissayaatthiavigatavasena paccayā,",
  "atk-abh03a53:224_12": "sahajāte ca paṭikkhitte ekantena sahajātanissayaatthiavigatā paṭikkhittā honti,",
  "atk-abh03a53:224_13": "tasmā tassa paṭikkhittattā tepi vārā na labbhantīti evaṁ sabbathāpettha ime cattāro vārā parihāyanti.",
  "atk-abh03a53:224_14": "Avasesānaññeva vasena ekādasāti vuttaṁ.",
  "atk-abh03a53:225_0": "Naaññamaññananissayanasampayuttepi teyeva vārā parihāyanti. Kasmā?",
  "atk-abh03a53:225_1": "Sahajātagatikattā.",
  "atk-abh03a53:225_2": "Yatheva hi arūpadhammabhūto sahajātapaccayo nippadesena cattāro arūpakkhandhe gaṇhāti,",
  "atk-abh03a53:225_3": "tathā aññamaññanissayasampayuttāpīti sahajātagatikattā etesupi paṭikkhittesu te vārā na labbhantīti veditabbā.",
  "atk-abh03a53:225_4": "Tena vuttaṁ naaññamaññe ekādasa,",
  "atk-abh03a53:225_5": "nanissaye ekādasa,",
  "atk-abh03a53:225_6": "nasampayutte ekādasāti.",
  "atk-abh03a53:226_0": "Tattha siyā –",
  "atk-abh03a53:226_1": "kiñcāpi ime avisesena kusalādibhedānaṁ catunnaṁ khandhānaṁ saṅgāhakattā sahajātagatikā,",
  "atk-abh03a53:226_2": "kusalo pana kusalābyākatassa ṭhapetvā sahajātapaccayaṁ aññathā paccayova na hoti,",
  "atk-abh03a53:226_3": "tasmā tasmiṁ paṭikkhitte so vāro parihāyatu.",
  "atk-abh03a53:226_4": "Kusalo pana kusalābyākatānaṁ neva aññamaññapaccayo hoti,",
  "atk-abh03a53:226_5": "tasmiṁ paṭikkhitte so vāro kasmā parihāyatīti?",
  "atk-abh03a53:226_6": "Aññamaññapaccayadhammavasena pavattisabbhāvato.",
  "atk-abh03a53:226_7": "Yatheva hi kusalābyākatā kusalassa sahajātapaccayova na honti.",
  "atk-abh03a53:226_8": "Sahajātadhammavasena pana nissayapaccayādīhi pavattisabbhāvato tasmiṁ paṭikkhitte so vāro parihāyati,",
  "atk-abh03a53:226_9": "evamidhāpi aññamaññapaccayadhammavasena sahajātādīhi pavattisabbhāvato tasmiṁ paṭikkhitte so vāro parihāyati.",
  "atk-abh03a53:226_10": "Naaññamaññapaccayena paccayoti padassa hi ayamattho –",
  "atk-abh03a53:226_11": "ye dhammā aññamaññapaccayasaṅgahaṁ gatā,",
  "atk-abh03a53:226_12": "na tehi paccayo.",
  "atk-abh03a53:226_13": "Kusalo ca kusalābyākatānaṁ sahajātādivasena paccayo honto aññamaññapaccayadhammeheva paccayo hoti,",
  "atk-abh03a53:226_14": "tasmā tasmiṁ paṭikkhitte so vāro parihāyati.",
  "atk-abh03a53:226_15": "Yathā ca so vāro,",
  "atk-abh03a53:226_16": "tathā sesāpi tayoti cattāropi te vārā parihāyanti.",
  "atk-abh03a53:227_0": "Nanissayeekādasāti etthāpi yasmā tesaṁ vārānaṁ ekentena sahajātapaccayadhammāva nissayabhūtā,",
  "atk-abh03a53:227_1": "tasmā nissaye paṭikkhitte parihāyanti.",
  "atk-abh03a53:227_2": "Napurejāte terasāti sahajātaṁ purejātanti vuttavissajjane dvimūlake dve apanetvā terasa.",
  "atk-abh03a53:227_3": "Yathā hi te sahajāte paṭikkhitte purejātānaññeva nissayaatthiavigatānaṁ vasena vissajjanaṁ na labhanti,",
  "atk-abh03a53:227_4": "tathā purejātepi paṭikkhitte sahajātānaññeva nissayaatthiavigatānaṁ vasena vissajjanaṁ na labhanti,",
  "atk-abh03a53:227_5": "tasmā te apanetvā terasāti veditabbā.",
  "atk-abh03a53:228_0": "Napacchājāte pannarasāti ettha “pacchājātapaccayena paccayo”ti vā “sahajātaṁ pacchājātaṁ āhāraṁ indriya”nti",
  "atk-abh03a53:228_1": "vā āgataṭṭhānesu ṭhapetvā pacchājātaṁ avasesavasenapi te pañhā labbhanti,",
  "atk-abh03a53:228_2": "tasmā pannaraseva vuttā.",
  "atk-abh03a53:228_3": "Nakammetiādīsu yasmā kammavipākāhārindriyajhānamaggāpi kusalādibhedānaṁ catunnaṁ khandhānaṁ ekadesova",
  "atk-abh03a53:228_4": "tasmā ṭhapetvā te dhamme avasesadhammavasena sahajātadhammā paccayā hontīti ekampi pañhāvissajjanaṁ na",
  "atk-abh03a53:228_5": "parihīnaṁ.",
  "atk-abh03a53:228_6": "Nasampayutte ekādasāti yasmā tesu catūsu vāresu sampayuttadhammā sahajātādipaccayena paccayā honti,",
  "atk-abh03a53:228_7": "tasmā sampayuttapaccayapaṭikkhepena teyeva vārā parihāyantīti veditabbā.",
  "atk-abh03a53:228_8": "Navippayutte navāti dumūlakaekāvasānā cattāro ekamūlakadukāvasānā dve cāti ime cha vārā ekantena vippayuttapaccayadhammehi yuttā.",
  "atk-abh03a53:228_9": "Tehi sahajātādivasena paccayā honti,",
  "atk-abh03a53:228_10": "tasmā vippayutte paṭikkhitte sabbepi te parihāyantīti naveva labbhanti.",
  "atk-abh03a53:228_11": "Tena vuttaṁ “navippayutte navā”ti.",
  "atk-abh03a53:228_12": "Noatthinoavigatesupi teyeva veditabbā.",
  "atk-abh03a53:228_13": "Ekantena hi te vārā atthiavigatapaccayadhammayuttā,",
  "atk-abh03a53:228_14": "tasmā te tesaṁ paṭikkhepe parihāyanti.",
  "atk-abh03a53:228_15": "Yepi labbhanti,",
  "atk-abh03a53:228_16": "tesu ārammaṇavasena anantarādivasena vā vissajjanāni kātabbāni.",
  "atk-abh03a53:228_17": "Sahajātapurejātapacchājātaāhārindriyabhedato pañcannaṁ atthiavigatānaṁ vippayuttadhammānaṁ vā vasena na kātabbānīti.",
  "atk-abh03a53:229_0": "533.",
  "atk-abh03a53:229_1": "Evaṁ paccanīye laddhavāre gaṇanato dassetvā idāni dumūlakādivasena paccayagaṇanaṁ dassetuṁ nahetupaccayā nārammaṇe pannarasātiādi āraddhaṁ.",
  "atk-abh03a53:229_2": "Tattha nahetumūlakadukesu atirekagaṇano ūnataragaṇanena saddhiṁ yojito ūnataragaṇanova hoti.",
  "atk-abh03a53:230_0": "Timūlake naupanissaye terasāti kusalo akusalassa,",
  "atk-abh03a53:230_1": "akusalo kusalassāti dve vārā parihāyanti. Kasmā?",
  "atk-abh03a53:230_2": "Nārammaṇena saddhiṁ naupanissayassa ghaṭitattā.",
  "atk-abh03a53:230_3": "Ārammaṇavasena hi upanissayavasena ca imesaṁ pavatti.",
  "atk-abh03a53:230_4": "Tañca ubhayaṁ paṭikkhittaṁ.",
  "atk-abh03a53:230_5": "Ārammaṇādhipati ca ārammaṇūpanissayaggahaṇena gahito hotiyeva.",
  "atk-abh03a53:231_0": "Chamūlakepi naupanissaye terasāti teyeva terasa.",
  "atk-abh03a53:231_1": "Sattamūlake pana naupanissaye sattāti nasahajātena saddhiṁ ghaṭitattā tattha parihīnehi catūhi saddhiṁ “kusalo kusalassa,",
  "atk-abh03a53:231_2": "kusalo akusalassa,",
  "atk-abh03a53:231_3": "akusalo akusalassa,",
  "atk-abh03a53:231_4": "akusalo kusalassā”ti ime anantarūpanissayapakatūpanissayavasena pavattamānā cattāroti aṭṭha parihāyanti,",
  "atk-abh03a53:231_5": "tasmā avasesānaṁ vasena sattāti vuttaṁ.",
  "atk-abh03a53:231_6": "Napurejāte ekādasāti nasahajātena saddhiṁ ghaṭitattā ekādasa.",
  "atk-abh03a53:231_7": "Napacchājāte navāti tesu ekādasasu sahajātaṁ pacchājātaṁ āhāraṁ indriyanti laddhavissajjanesu dumūlake abyākatante dve vāre apanetvā.",
  "atk-abh03a53:231_8": "Te hi sahajāte paṭikkhittepi pacchājātavasena aparihīnā.",
  "atk-abh03a53:231_9": "Sahajātena pana saddhiṁ pacchājāte paṭikkhitte parihāyantīti sesānaṁ vasena navāti vuttaṁ.",
  "atk-abh03a53:231_10": "Aṭṭhamūlake nanissaye ekādasāti sabbaṁ heṭṭhā vuttasadisameva.",
  "atk-abh03a53:231_11": "Navamūlake naupanissaye pañcāti kusalādayo abyākatantā tayo dumūlakā abyākatantā dve cāti pañca.",
  "atk-abh03a53:231_12": "Tesu nānākkhaṇikakammakabaḷīkārāhārarūpajīvitindriyapacchājātadhammavasena vissajjanaṁ veditabbaṁ.",
  "atk-abh03a53:232_0": "Dasamūlake napurejāte pañcātiādīsupi teyeva.",
  "atk-abh03a53:232_1": "Napacchājāte tīṇīti pacchājātavasena labbhamāne dumūlake abyākatante dve apanetvā avasesā.",
  "atk-abh03a53:232_2": "Navippayuttepi teyeva tayo.",
  "atk-abh03a53:232_3": "Noatthiyā dveti nānākkhaṇikakammavasena kusalañca akusalañca kaṭattārūpassa.",
  "atk-abh03a53:232_4": "Vipākaṁ panettha naupanissayena saddhiṁ ghaṭitattā na labbhati.",
  "atk-abh03a53:232_5": "Ekādasamūlake heṭṭhā vuttasadisāva gaṇanā.",
  "atk-abh03a53:232_6": "Dvādasamūlake nakamme ekanti abyākatena abyākataṁ.",
  "atk-abh03a53:232_7": "Tattha ca āhārindriyavasena vissajjanaṁ veditabbaṁ.",
  "atk-abh03a53:232_8": "Terasamūlakādīsupi sabbattha ekanti āgataṭṭhāne idameva gahetabbaṁ.",
  "atk-abh03a53:232_9": "Nāhāre pana indriyavasena vissajjanaṁ veditabbaṁ.",
  "atk-abh03a53:232_10": "Naindriye āhāravasena.",
  "atk-abh03a53:232_11": "Cuddasamūlakādīsu nakammena saddhiṁ ghaṭitattā noatthinoavigatā na labbhantīti na vuttā.",
  "atk-abh03a53:232_12": "Nāhārapaccayā najhānapaccayāti naindriyaṁ apanetvā vuttaṁ.",
  "atk-abh03a53:232_13": "Tasmā tattha indriyavasena ekaṁ veditabbaṁ.",
  "atk-abh03a53:232_14": "Navipākapaccayā naindriyapaccayāti nāhāraṁ apanetvā vuttaṁ,",
  "atk-abh03a53:232_15": "tasmā tattha āhāravasena ekaṁ veditabbaṁ.",
  "atk-abh03a53:232_16": "Imesu pana dvīsu paccanīyato ṭhitesu gaṇanā nāma natthi,",
  "atk-abh03a53:232_17": "tasmā ekato na dassitāti.",
  "atk-abh03a53:233_0": "Nahetumūlakaṁ.",
  "atk-abh03a53:234_0": "534.",
  "atk-abh03a53:234_1": "Nārammaṇamūlakādīsupi pannarasaterasaekādasanavāti sabbadukesu cattārova mūlagaṇanaparicchedā.",
  "atk-abh03a53:234_2": "Tikādīsu pana bahupaccayasamāyoge itarānipi satta pañca tīṇi dve ekanti paricchinnagaṇanāni vissajjanāni labbhantiyeva.",
  "atk-abh03a53:234_3": "Tesu yesaṁ paccayānaṁ samāyoge yaṁ yaṁ labbhati,",
  "atk-abh03a53:234_4": "taṁ taṁ heṭṭhā vuttanayena sādhukaṁ sallakkhetvā uddharitabbaṁ.",
  "atk-abh03a53:234_5": "Sabbesu cetesu nārammaṇamūlakādīsu nārammaṇādīni padāni atikkantena hetupadena saddhiṁ paṭhamaṁ bandhitvāva cakkāni katāni.",
  "atk-abh03a53:234_6": "Yasmā pana tāni nahetumūlake vuttasadisāneva honti,",
  "atk-abh03a53:234_7": "tasmā vitthārena adassetvā saṅkhepaṁ katvā dassitāni.",
  "atk-abh03a53:234_8": "Tattha yathā nahetumūlake nārammaṇanaupanissayā visuṁ visuṁ pannarasa vāre labhantāpi samāyoge terasa labhiṁsu,",
  "atk-abh03a53:234_9": "evaṁ sabbattha teraseva labhanti.",
  "atk-abh03a53:234_10": "Yathā ca nārammaṇanasahajātehi saddhiṁ naupanissaye satta vārā honti,",
  "atk-abh03a53:234_11": "evaṁ naupanissayanārammaṇehi saddhiṁ nasahajātepi satta.",
  "atk-abh03a53:235_0": "538.Nanissayapaccayānaupanissayapaccayā napacchājāte tīṇīti kusalādīni abyākatantāni.",
  "atk-abh03a53:235_1": "Tesu kaṭattārūpañca āhārasamuṭṭhānañca paccayuppannaṁ.",
  "atk-abh03a53:236_0": "543- 544.",
  "atk-abh03a53:236_1": "Nāhāranaindriyamūlakesu catukkesu nakammena saddhiṁ aghaṭitattā nahetumūlake viya ekentena labbhanti.",
  "atk-abh03a53:236_2": "Naindriyamūlake naupanissaye ca napurejāte ca ṭhapetvā nāhāre tīṇīti kātabbanti naindriyapaccayato paṭṭhāya",
  "atk-abh03a53:236_3": "ime dve paccaye ghaṭetvā naindriyapaccayā…pe…",
  "atk-abh03a53:236_4": "naupanissayapaccayā nāhāre tīṇī.",
  "atk-abh03a53:236_5": "Naindriyapaccayā…pe…",
  "atk-abh03a53:236_6": "napurejātapaccayā nāhāre tīṇīti evaṁ imehi paccayehi saddhiṁ nāhārapaccaye ca gaṇanā kātabbāti attho.",
  "atk-abh03a53:236_7": "Tattha tīṇīti kusalādīneva abyākatassa.",
  "atk-abh03a53:236_8": "Tattha kusalākusalā kaṭattārūpānaṁ purejātassa ca kāyassa pacchājātapaccayena,",
  "atk-abh03a53:236_9": "abyākatā pana cittacetasikā pacchājātapaccayenevāti imesaṁ vasena tīṇi vissajjanāni kātabbāni.",
  "atk-abh03a53:236_10": "Parato pana napacchājātena saddhiṁ ghaṭitattā nāhāre dveti vuttaṁ.",
  "atk-abh03a53:236_11": "Tattha kaṭattārūpavasena kusalaṁ abyākatassa,",
  "atk-abh03a53:236_12": "tathā akusalanti ettakameva labbhati.",
  "atk-abh03a53:236_13": "Āhārassa pana paṭikkhittattā kabaḷīkārāhāro atthiavigatavasenāpi paccayabhāvaṁ na labhati.",
  "atk-abh03a53:237_0": "545.",
  "atk-abh03a53:237_1": "Navippayuttamūlakassa catumūlake naupanissaye pañcāti kusalo sahajātakusalassa,",
  "atk-abh03a53:237_2": "kusalo kaṭattārūpasaṅkhātassa abyākatassa,",
  "atk-abh03a53:237_3": "akusalo sahajātaakusalassa,",
  "atk-abh03a53:237_4": "tathā kaṭattārūpasaṅkhātassa abyākatassa,",
  "atk-abh03a53:237_5": "abyākato sahajātaabyākatassāti evaṁ pañca.",
  "atk-abh03a53:237_6": "Navippayuttapaccayā…pe…",
  "atk-abh03a53:237_7": "naupanissaye tīṇīti heṭṭhā vuttanayeneva kusalādayo tayo abyākatassa.",
  "atk-abh03a53:238_0": "546.Noatthipaccayā nahetuyā navāti nahetupaccayā noatthiyā vuttā naveva.",
  "atk-abh03a53:238_1": "Sabbepi hi te ekamūlakekāvasānā anantarapakatūpanissayavasena labbhanti.",
  "atk-abh03a53:238_2": "Nārammaṇe navātipi teyeva nārammaṇe ṭhatvā naupanissaye dve kātabbā.",
  "atk-abh03a53:238_3": "Yāva nissayampīti noatthimūlake naye “noatthipaccayā nahetupaccayā nārammaṇapaccayā”ti evaṁ cakkabandhagamanena",
  "atk-abh03a53:238_4": "nārammaṇapaccaye ṭhatvā imehi vā tīhi,",
  "atk-abh03a53:238_5": "ito paresu nādhipatiādīsu aññataraññatarena vā saddhiṁ yāva nissayapaccayaṁ pāpuṇāti,",
  "atk-abh03a53:238_6": "tāva gantvā naupanissaye dve vissajjanāni kātabbānīti attho.",
  "atk-abh03a53:239_0": "Evaṁ lakkhaṇaṁ ṭhapetvā puna nārammaṇato paṭṭhāya yāva nissayā satta paccaye gahetvā naupanissaye dveti āha.",
  "atk-abh03a53:239_1": "Tattha noatthipaccayā nahetupaccayā nārammaṇapaccayā naupanissaye dve,",
  "atk-abh03a53:239_2": "noatthipaccayā nahetunārammaṇanādhipatipaccayā naupanissaye dveti evaṁ nārammaṇato purimapacchimehi nissayapariyosānehi",
  "atk-abh03a53:239_3": "sabbapadehi saddhiṁ yojanā kātabbā.",
  "atk-abh03a53:239_4": "Dveti panettha kusalo abyākatassa,",
  "atk-abh03a53:239_5": "akusalo abyākatassāti nānākkhaṇikakammavasena kaṭattārūpassa paccayavasena veditabbāni.",
  "atk-abh03a53:239_6": "Naupanissayapadena saddhiṁ napurejātādīsu sabbattha dve.",
  "atk-abh03a53:239_7": "Kammapaccayo panettha na gahito.",
  "atk-abh03a53:239_8": "Tasmiñhi gahite tepi dve vārā chijjanti,",
  "atk-abh03a53:239_9": "vissajjanameva na labbhati.",
  "atk-abh03a53:239_10": "Evaṁ yena yena saddhiṁ yassa yassa saṁsandane.",
  "atk-abh03a53:239_11": "Yaṁ labbhati,",
  "atk-abh03a53:239_12": "yañca parihāyati,",
  "atk-abh03a53:239_13": "taṁ sabbaṁ sādhukaṁ sallakkhetvā sabbapaccanīyesu gaṇanā uddharitabbāti.",
  "atk-abh03a53:240_0": "Paccanīyagaṇanavaṇṇanā.",
  "atk-abh03a53:241_0": "Anulomapaccanīyavaṇṇanā",
  "atk-abh03a53:242_0": "550.",
  "atk-abh03a53:242_1": "Anulomapaccanīye “hetuyā satta,",
  "atk-abh03a53:242_2": "ārammaṇe navā”ti evaṁ anulome “nahetuyā pannarasa,",
  "atk-abh03a53:242_3": "nārammaṇe pannarasā”ti evaṁ paccanīye ca laddhagaṇanesu paccayesu yo paccayo anulomato ṭhito,",
  "atk-abh03a53:242_4": "tassa anulome laddhavārehi saddhiṁ ye paccanīyato ṭhitassa paccanīye laddhavāresu sadisavārā,",
  "atk-abh03a53:242_5": "tesaṁ vasena gaṇanā veditabbā.",
  "atk-abh03a53:242_6": "Anulomasmiñhi hetupaccaye “hetuyā sattā”ti satta vārā laddhā,",
  "atk-abh03a53:242_7": "paccanīye nārammaṇapaccaye “nārammaṇe pannarasā”ti pannarasa laddhā.",
  "atk-abh03a53:242_8": "Tesu ye hetuyā satta vuttā,",
  "atk-abh03a53:242_9": "tehi saddhiṁ nārammaṇe vuttesu pannarasasu “kusalo kusalassa,",
  "atk-abh03a53:242_10": "abyākatassa,",
  "atk-abh03a53:242_11": "kusalābyākatassa,",
  "atk-abh03a53:242_12": "akusalo akusalassa,",
  "atk-abh03a53:242_13": "abyākatassa,",
  "atk-abh03a53:242_14": "akusalābyākatassa,",
  "atk-abh03a53:242_15": "abyākato abyākatassā”ti ime satta sadisā.",
  "atk-abh03a53:242_16": "Te sandhāya hetupaccayā naārammaṇe sattāti vuttaṁ.",
  "atk-abh03a53:242_17": "Naadhipatiyā sattātiādīsupi eseva nayo.",
  "atk-abh03a53:243_0": "Nasahajātassa pana hetupaccayassa abhāvā nasahajāte ekopi na labbhati,",
  "atk-abh03a53:243_1": "tasmā tena saddhiṁ yojanā na katā.",
  "atk-abh03a53:243_2": "Naaññamaññe kusalādayo tayo rūpābyākatassa labbhanti,",
  "atk-abh03a53:243_3": "te sandhāya tīṇīti vuttaṁ.",
  "atk-abh03a53:243_4": "Tathā nasampayutte.",
  "atk-abh03a53:243_5": "Navippayutte pana kusalaṁ kusalassa,",
  "atk-abh03a53:243_6": "akusalaṁ akusalassa,",
  "atk-abh03a53:243_7": "abyākataṁ abyākatassāti arūpadhammavasena tīṇi veditabbāni.",
  "atk-abh03a53:243_8": "Nanissayanoatthinoavigatā nasahajāto viya na labbhantiyevāti tehipi saddhiṁ yojanā na katā.",
  "atk-abh03a53:243_9": "Evamettha satta tīṇīti dveyeva gaṇanaparicchedā,",
  "atk-abh03a53:243_10": "tesaṁ vasena ūnataragaṇanena saddhiṁ atirekagaṇanassapi gaṇanaṁ parihāpetvā paccayaghaṭanesu gaṇanā veditabbā.",
  "atk-abh03a53:244_0": "551.",
  "atk-abh03a53:244_1": "Tattha hetusahajātanissayaatthiavigatanti nārammaṇe sattāti kusalo dhammo kusalassa dhammassa hetupaccayena paccayo,",
  "atk-abh03a53:244_2": "sahajātanissayaatthiavigatapaccayena paccayo,",
  "atk-abh03a53:244_3": "nārammaṇapaccayena paccayo.",
  "atk-abh03a53:244_4": "Kusalā hetū sampayuttakānaṁ khandhānaṁ hetupaccayena paccayo,",
  "atk-abh03a53:244_5": "sahajātanissayaatthiavigatapaccayena paccayo,",
  "atk-abh03a53:244_6": "nārammaṇapaccayena paccayoti iminā nayena satta vārā uddharitabbā.",
  "atk-abh03a53:244_7": "Nādhipatiyā sattātiādīsupi eseva nayo.",
  "atk-abh03a53:244_8": "Dutiye ghaṭane aññamaññassa paviṭṭhattā ṭhapetvā nasampayuttaṁ sesesu tīṇīti vuttaṁ.",
  "atk-abh03a53:244_9": "Nasampayutte pana aññamaññavippayuttaṁ paṭisandhināmarūpaṁ sandhāya ekanti vuttaṁ.",
  "atk-abh03a53:244_10": "Aññamaññapaccayo cettha anulomaghaṭane paviṭṭhattā paccanīyato na labbhati,",
  "atk-abh03a53:244_11": "tasmā “naaññamaññe”ti na vuttaṁ.",
  "atk-abh03a53:244_12": "Yathā cettha,",
  "atk-abh03a53:244_13": "evaṁ sesaghaṭanesupi paviṭṭhapaccayā paccanīyato na labbhantīti na vuttā.",
  "atk-abh03a53:244_14": "Tatiyaghaṭane sampayuttassa paviṭṭhattā sabbattha tīṇiyeva.",
  "atk-abh03a53:244_15": "Catutthaghaṭane vippayuttassa paviṭṭhattā tīṇi kusalādīni cittasamuṭṭhānarūpassa.",
  "atk-abh03a53:244_16": "Pañcame vipākassa paviṭṭhattā sabbattha ekaṁ abyākatena abyākataṁ.",
  "atk-abh03a53:244_17": "Ito paresupi vipākasampayuttesu eseva nayo.",
  "atk-abh03a53:245_0": "552.Hetusahajātanissayaindriyamaggaatthiavigatanti nārammaṇe cattārīti kusalo kusalassa,",
  "atk-abh03a53:245_1": "abyākatassa,",
  "atk-abh03a53:245_2": "kusalābyākatassa;",
  "atk-abh03a53:245_3": "abyākato abyākatassāti imesaṁ vasena veditabbāni.",
  "atk-abh03a53:245_4": "Sesesupi eseva nayo.",
  "atk-abh03a53:245_5": "Naaññamaññe dveti kusalo abyākatassa,",
  "atk-abh03a53:245_6": "tathā abyākato.",
  "atk-abh03a53:245_7": "Paratopi dvīsu eseva nayo.",
  "atk-abh03a53:245_8": "Iminā upāyena sabbaghaṭanesu labbhamānavasena gaṇanā veditabbā.",
  "atk-abh03a53:245_9": "Sabbānipi cetāni imasmiṁ anulomapaccanīye sahajātavasena ceva pakiṇṇakavasena ca pannarasādhikāni cattāri ghaṭanasatāni vuttāni.",
  "atk-abh03a53:245_10": "Tesu tasmiṁ tasmiṁ ghaṭane ye anulomato ṭhitā paccayā,",
  "atk-abh03a53:245_11": "tesaṁ ekopi paccanīyato na labbhati.",
  "atk-abh03a53:245_12": "Hetumūlake cettha paṭhame ghaṭane anulomato pañcannaṁ paccayānaṁ ṭhitattā paccanīyato ekūnavīsati paccayā āgatā.",
  "atk-abh03a53:245_13": "Evaṁ sesesupi anulomato ṭhitāvasesā paccanīyato āgatā.",
  "atk-abh03a53:245_14": "Anulomato cettha bahūsupi ṭhitesu paccanīyato ekekova āgatoti veditabbo.",
  "atk-abh03a53:245_15": "Yathā ca hetumūlake,",
  "atk-abh03a53:245_16": "evaṁ ārammaṇādimūlakesupi sabbametaṁ vidhānaṁ yathānurūpato veditabbanti.",
  "atk-abh03a53:246_0": "Anulomapaccanīyavaṇṇanā.",
  "atk-abh03a53:247_0": "Paccanīyānulomavaṇṇanā",
  "atk-abh03a53:248_0": "631.",
  "atk-abh03a53:248_1": "Paccanīyānulomepi “hetuyā satta,",
  "atk-abh03a53:248_2": "ārammaṇe navā”ti evaṁ anulome “nahetuyā pannarasa,",
  "atk-abh03a53:248_3": "nārammaṇe pannarasā”ti evaṁ paccanīye ca laddhagaṇanesu paccayesu yo paccanīyato ṭhito,",
  "atk-abh03a53:248_4": "tassa paccanīyato laddhavāresu ye anulomato ṭhitassa anulomato laddhavārehi sadisā vārā,",
  "atk-abh03a53:248_5": "tesaṁ vasena gaṇanā veditabbā.",
  "atk-abh03a53:248_6": "Paccanīyasmiñhi nahetupaccaye “nahetuyā pannarasā”ti pannarasa vārā laddhā,",
  "atk-abh03a53:248_7": "anulome ārammaṇapaccaye “ārammaṇe navā”ti nava vārā laddhā.",
  "atk-abh03a53:248_8": "Tattha ye nahetuyā pannarasa vuttā,",
  "atk-abh03a53:248_9": "tesu ye vārā ārammaṇe vuttehi navahi sadisā,",
  "atk-abh03a53:248_10": "tesaṁ vasena gaṇanā veditabbā.",
  "atk-abh03a53:248_11": "Tattha ye ārammaṇe nava vuttā,",
  "atk-abh03a53:248_12": "te nahetuyā vuttesu pannarasasu kusalo “kusalākusalābyākatānaṁ,",
  "atk-abh03a53:248_13": "akusalo akusalakusalābyākatānaṁ,",
  "atk-abh03a53:248_14": "abyākato abyākatakusalākusalāna”nti imehi navahi sadisā,",
  "atk-abh03a53:248_15": "te sandhāya nahetuyā ārammaṇe navāti vuttaṁ.",
  "atk-abh03a53:248_16": "Adhipatiyā dasātiādīsupi eseva nayo.",
  "atk-abh03a53:248_17": "Ārammaṇādīnañhi anulomagaṇanāya ye vārā vuttā nahetupaccayena saddhiṁ saṁsandanepi te sabbe labbhantīti veditabbā.",
  "atk-abh03a53:248_18": "“Kusalo dhammo kusalassa dhammassa nahetupaccayena paccayo ārammaṇapaccayena paccayo,",
  "atk-abh03a53:248_19": "dānaṁ datvā sīlaṁ samādiyitvā uposathakammaṁ katvā taṁ paccavekkhati,",
  "atk-abh03a53:248_20": "pubbe suciṇṇāni paccavekkhatī”ti iminā upāyena tesaṁ pāḷi uddharitabbā.",
  "atk-abh03a53:249_0": "Nahetupaccayā adhipatiyā dasāti ettha ṭhapetvā vīmaṁsādhipatiṁ sesādhipativasena anulomavibhaṅge āgatavārā uddharitabbā.",
  "atk-abh03a53:249_1": "Evamettha nava dasasattatīṇiterasaekanti cha gaṇanaparicchedā,",
  "atk-abh03a53:249_2": "tesaṁ vasena ūnataragaṇanena saddhiṁ atirekagaṇanassāpi gaṇanaṁ parihāpetvā nahetumūlakādīnaṁ nayānaṁ timūlakādīsu sabbasaṁsandanesu gaṇanā veditabbā.",
  "atk-abh03a53:249_3": "Idaṁ tāva sādhāraṇalakkhaṇaṁ.",
  "atk-abh03a53:249_4": "Na panetaṁ sabbasaṁsandanesu gacchati,",
  "atk-abh03a53:249_5": "yehi pana paccayehi saddhiṁ yesaṁ paccayānaṁ saṁsandane ye vārā virujjhanti,",
  "atk-abh03a53:249_6": "te apanetvā avasesānaṁ vasenapettha gaṇanā veditabbā.",
  "atk-abh03a53:250_0": "Nahetupaccayā naārammaṇapaccayā adhipatiyā sattāti ettha hi kusalo akusalassa;",
  "atk-abh03a53:250_1": "abyākato kusalassa,",
  "atk-abh03a53:250_2": "akusalassāti ime ārammaṇādhipativasena labbhamānā tayo vārā virujjhanti. Kasmā?",
  "atk-abh03a53:250_3": "Naārammaṇapaccayāti vuttattā.",
  "atk-abh03a53:250_4": "Tasmā te apanetvā sahajātādhipatinayenevettha “kusalo kusalassa,",
  "atk-abh03a53:250_5": "abyākatassa,",
  "atk-abh03a53:250_6": "kusalābyākatassa;",
  "atk-abh03a53:250_7": "akusalo akusalassa,",
  "atk-abh03a53:250_8": "abyākatassa,",
  "atk-abh03a53:250_9": "akusalābyākatassa;",
  "atk-abh03a53:250_10": "abyākato abyākatassā”ti satta vārā veditabbā.",
  "atk-abh03a53:250_11": "Tepi nahetupaccayāti vacanato ṭhapetvā vīmaṁsādhipatiṁ sesādhipatīnaṁ vasena.",
  "atk-abh03a53:250_12": "Evaṁ sabbattha ūnataragaṇanapaccayavasena avirujjhamānagaṇanavasena ca gaṇanā veditabbā.",
  "atk-abh03a53:251_0": "Yesu ca paccayesu paccanīyato ṭhitesu ye anulomato na tiṭṭhanti,",
  "atk-abh03a53:251_1": "tepi veditabbā.",
  "atk-abh03a53:251_2": "Seyyathidaṁ –",
  "atk-abh03a53:251_3": "anantare paccanīyato ṭhite samanantarāsevananatthivigatā anulomato na tiṭṭhanti,",
  "atk-abh03a53:251_4": "sahajāte paccanīyato ṭhite hetuaññamaññavipākajhānamaggasampayuttā anulomato na tiṭṭhanti,",
  "atk-abh03a53:251_5": "nissaye paccanīyato ṭhite vatthupurejāto anulomato na tiṭṭhati.",
  "atk-abh03a53:251_6": "Āhāre vā indriye vā paccanīyato ṭhite hetuaññamaññavipākajhānamaggasampayuttā anulomato na tiṭṭhanti.",
  "atk-abh03a53:251_7": "Ārammaṇe pana paccanīyato ṭhite adhipatiupanissayā anulomato na tiṭṭhanti,",
  "atk-abh03a53:251_8": "ārammaṇādhipatiārammaṇūpanissayā pana na labbhanti.",
  "atk-abh03a53:251_9": "Iminā upāyena sabbattha yaṁ labbhati,",
  "atk-abh03a53:251_10": "yañca na labbhati,",
  "atk-abh03a53:251_11": "taṁ jānitvā labbhamānavasena vārā uddharitabbā.",
  "atk-abh03a53:252_0": "Tattha sabbesupi timūlakādīsu anantare sattātiādayo dumūlake laddhavārāyeva sattamūlakādīsu pana nasahajātapaccayā",
  "atk-abh03a53:252_1": "nissaye tīṇīti purejātavasena vatthunissaye tīṇi.",
  "atk-abh03a53:252_2": "Kamme dve nānākkhaṇikavaseneva.",
  "atk-abh03a53:252_3": "Āhāreekaṁ kabaḷīkārāhāravasena.",
  "atk-abh03a53:252_4": "Indriye ekaṁ rūpindriyavasena.",
  "atk-abh03a53:252_5": "Kamena gantvā vippayutte tīṇīti kusalādīnaṁ abyākatantāni pacchājātavasena.",
  "atk-abh03a53:252_6": "Atthiavigatesu pañcāti tāni ceva tīṇi,",
  "atk-abh03a53:252_7": "kusalābyākatā abyākatassa,",
  "atk-abh03a53:252_8": "akusalābyākatā abyākatassāti imāni ca dve pacchājātāhārindriyavasenāti.",
  "atk-abh03a53:252_9": "Pacchājātapaccayassa paccanīkabhāvato paṭṭhāya pana atthiavigatesu ekanti abyākato abyākatassa āhārindriyavasena.",
  "atk-abh03a53:252_10": "Nāhāre gahite naindriyapaccayāti na gahetabbaṁ.",
  "atk-abh03a53:252_11": "Tathā naindriye gahite nāhārapaccayāti. Kasmā?",
  "atk-abh03a53:252_12": "Dvīsu ekato gahitesu gaṇetabbavārassa abhāvato.",
  "atk-abh03a53:252_13": "Jhānamaggādīsupi paccanīkato ṭhitesu āhārato vā indriyato vā ekaṁ anulomaṁ akatvāva avasāne indriye ekaṁ,",
  "atk-abh03a53:252_14": "atthiyā ekaṁ,",
  "atk-abh03a53:252_15": "avigate ekaṁ,",
  "atk-abh03a53:252_16": "āhāre ekaṁ,",
  "atk-abh03a53:252_17": "atthiyā ekaṁ,",
  "atk-abh03a53:252_18": "avigate ekanti vuttaṁ.",
  "atk-abh03a53:252_19": "Sesamettha uttānatthamevāti.",
  "atk-abh03a53:253_0": "Nahetumūlakaṁ.",
  "atk-abh03a53:254_0": "636.",
  "atk-abh03a53:254_1": "Nārammaṇamūlakādīsu naaññamaññamūlake naaññamaññapaccayā hetuyā tīṇīti kusalādīni cittasamuṭṭhānānaṁ.",
  "atk-abh03a53:254_2": "Adhipatiyā aṭṭhāti adhipatiyā vuttesu dasasu “kusalo kusalābyākatassa,",
  "atk-abh03a53:254_3": "akusalo akusalābyākatassā”ti dve apanetvā sesāni aṭṭha.",
  "atk-abh03a53:254_4": "Sahajāte pañcāti hetuyā vuttehi tīhi saddhiṁ “kusalo ca abyākato ca abyākatassa,",
  "atk-abh03a53:254_5": "akusalo ca abyākato ca abyākatassā”ti ime dve.",
  "atk-abh03a53:254_6": "Nissaye sattāti tehi pañcahi saddhiṁ “abyākato kusalassa,",
  "atk-abh03a53:254_7": "abyākato akusalassā”ti ime dve vatthuvasena.",
  "atk-abh03a53:254_8": "Kamme tīṇīti hetuyā vuttāneva.",
  "atk-abh03a53:254_9": "Sesatikesupi eseva nayo.",
  "atk-abh03a53:254_10": "Adhipatiyā tīṇīti heṭṭhā vuttāneva.",
  "atk-abh03a53:255_0": "644.",
  "atk-abh03a53:255_1": "Nāhāramūlake aññamaññe tīṇīti ṭhapetvā āhāre sesacetasikavasena veditabbāni.",
  "atk-abh03a53:255_2": "Yathā ca heṭṭhā,",
  "atk-abh03a53:255_3": "tathā idhāpi nāhāranaindriyesu ekekameva gahitaṁ,",
  "atk-abh03a53:255_4": "na dve ekato.",
  "atk-abh03a53:256_0": "648.Nasampayuttapaccayāhetuyā tīṇīti heṭṭhā naaññamaññe vuttāneva.",
  "atk-abh03a53:256_1": "Adhipatiyā aṭṭhāti vuttāneva.",
  "atk-abh03a53:256_2": "Navippayuttamūlake kamme pañcāti kusalādicetanā sahajātakusalādīnaṁ,",
  "atk-abh03a53:256_3": "nānākkhaṇikā kusalākusalacetanā kammasamuṭṭhānarūpassāti evaṁ pañca.",
  "atk-abh03a53:256_4": "Āhārindriyesu tīṇi sahajātasadisāni.",
  "atk-abh03a53:256_5": "Jhānamaggādīsu tīṇi hetusadisāni.",
  "atk-abh03a53:257_0": "650.",
  "atk-abh03a53:257_1": "Noatthimūlake yasmā hetu noatthi nāma na hoti,",
  "atk-abh03a53:257_2": "niyamato atthiyeva,",
  "atk-abh03a53:257_3": "tasmā taṁ aggahetvā nārammaṇe navāti vuttaṁ.",
  "atk-abh03a53:257_4": "Yathā ca hetu,",
  "atk-abh03a53:257_5": "tathā aññepi atthipaccayalakkhaṇayuttā ettha anulomato na tiṭṭhanti.",
  "atk-abh03a53:257_6": "Kamme dveti idaṁ pana nānākkhaṇikakammavasena vuttaṁ.",
  "atk-abh03a53:257_7": "Paccanīyato sabbe labbhanti.",
  "atk-abh03a53:257_8": "Yaṁ pana anulomato labbhamānampi aggahetvā tato puretarā paccayā paccanīyato gayhanti,",
  "atk-abh03a53:257_9": "so pacchā yojanaṁ labhati.",
  "atk-abh03a53:257_10": "Tenevettha “noatthipaccayā nahetupaccayā…pe…",
  "atk-abh03a53:257_11": "noavigatapaccayā kamme dve”ti vuttaṁ.",
  "atk-abh03a53:257_12": "Kasmā panesa sakaṭṭhāneyeva na gahitoti ?",
  "atk-abh03a53:257_13": "Yasmā avasesesupi paccanīyato ṭhitesu ekova anulomato labbhati.",
  "atk-abh03a53:257_14": "Idañhi imasmiṁ paccayānulome lakkhaṇaṁ –",
  "atk-abh03a53:257_15": "yo sabbesu paccanīyato ṭhitesu ekova anulomato labbhati,",
  "atk-abh03a53:257_16": "so pacchā vuccatīti.",
  "atk-abh03a53:257_17": "Noatthipaccayā nohetupaccayā…pe…",
  "atk-abh03a53:257_18": "noavigatapaccayā upanissaye navāti etthāpi eseva nayo.",
  "atk-abh03a53:257_19": "Idaṁ pana pakatūpanissayavasena vuttaṁ.",
  "atk-abh03a53:257_20": "Iminā upāyena sabbattha labbhamānaṁ alabbhamānaṁ purevuttaṁ pacchāvuttañca veditabbanti.",
  "atk-abh03a53:258_0": "Pañhāvārassa paccanīyānulomavaṇṇanā.",
  "atk-abh03a53:259_0": "Niṭṭhitā ca kusalattikapaṭṭhānassa vaṇṇanāti."
}