{
  "atk-s0509a:6_0": "Namo tassa bhagavato arahato sammāsambuddhassa",
  "atk-s0509a:7_0": "Khuddakanikāye",
  "atk-s0509a:8_0": "Therīgāthā-aṭṭhakathā",
  "atk-s0509a:9_0": "1. Ekakanipāto",
  "atk-s0509a:10_0": "1. Aññatarātherīgāthāvaṇṇanā",
  "atk-s0509a:11_0": "Idāni therīgāthānaṃ atthasaṃvaṇṇanāya okāso anuppatto.",
  "atk-s0509a:11_1": "Tattha yasmā bhikkhunīnaṃ ādito yathā pabbajjā upasampadā ca paṭiladdhā,",
  "atk-s0509a:11_2": "taṃ pakāsetvā atthasaṃvaṇṇanāya karīyamānāya tattha tattha gāthānaṃ aṭṭhuppattiṃ vibhāvetuṃ sukarā hoti supākaṭā ca,",
  "atk-s0509a:11_3": "tasmā taṃ pakāsetuṃ ādito paṭṭhāya saṅkhepato ayaṃ anupubbikathā –",
  "atk-s0509a:12_0": "Ayañhi lokanātho “manussattaṃ liṅgasampattī”tyādinā vuttāni aṭṭhaṅgāni samodhānetvā dīpaṅkarassa bhagavato",
  "atk-s0509a:12_1": "pādamūle katamahābhinīhāro samatiṃsapāramiyo pūrento catuvīsatiyā buddhānaṃ santike laddhabyākaraṇo anukkamena",
  "atk-s0509a:12_2": "pāramiyo pūretvā ñātatthacariyāya lokatthacariyāya buddhatthacariyāya ca koṭiṃ patvā tusitabhavane nibbattitvā",
  "atk-s0509a:12_3": "tattha yāvatāyukaṃ ṭhatvā dasasahassacakkavāḷadevatāhi buddhabhāvāya –",
  "atk-s0509a:13_0": "“Kālo kho te mahāvīra, uppajja mātukucchiyaṃ;",
  "atk-s0509a:14_0": "Sadevakaṃ tārayanto, bujjhassu amataṃ pada”nti. –",
  "atk-s0509a:15_0": "Āyācitamanussūpapattiko tāsaṃ devatānaṃ paṭiññaṃ datvā,",
  "atk-s0509a:15_1": "katapañcamahāvilokano sakyarājakule suddhodanamahārājassa gehe sato sampajāno mātukucchiṃ okkanto dasamāse sato sampajāno tattha ṭhatvā,",
  "atk-s0509a:15_2": "sato sampajāno tato nikkhanto lumbinīvane laddhābhijātiko vividhā dhātiyo ādiṃ katvā mahatā parihārena",
  "atk-s0509a:15_3": "sammadeva parihariyamāno anukkamena vuḍḍhippatto tīsu pāsādesu vividhanāṭakajanaparivuto devo viya sampattiṃ",
  "atk-s0509a:15_4": "anubhavanto jiṇṇabyādhimatadassanena jātasaṃvego ñāṇassa paripākataṃ gatattā,",
  "atk-s0509a:15_5": "kāmesu ādīnavaṃ nekkhamme ca ānisaṃsaṃ disvā,",
  "atk-s0509a:15_6": "rāhulakumārassa jātadivase channasahāyo kaṇḍakaṃ assarājaṃ āruyha,",
  "atk-s0509a:15_7": "devatāhi vivaṭena dvārena aḍḍharattikasamaye mahābhinikkhamanaṃ nikkhamitvā,",
  "atk-s0509a:15_8": "teneva rattāvasesena tīṇi rajjāni atikkamitvā anomānadītīraṃ patvā ghaṭikāramahābrahmunā ānīte arahattaddhaje gahetvā pabbajito,",
  "atk-s0509a:15_9": "tāvadeva vassasaṭṭhikatthero viya ākappasampanno hutvā,",
  "atk-s0509a:15_10": "pāsādikena iriyāpathena anukkamena rājagahaṃ patvā,",
  "atk-s0509a:15_11": "tattha piṇḍāya caritvā paṇḍavapabbatapabbhāre piṇḍapātaṃ paribhuñjitvā,",
  "atk-s0509a:15_12": "māgadharājena rajjena nimantiyamāno taṃ paṭikkhipitvā,",
  "atk-s0509a:15_13": "bhaggavassārāmaṃ gantvā,",
  "atk-s0509a:15_14": "tassa samayaṃ pariggaṇhitvā tato āḷārudakānaṃ samayaṃ pariggaṇhitvā,",
  "atk-s0509a:15_15": "taṃ sabbaṃ analaṅkaritvā anukkamena uruvelaṃ gantvā tattha chabbassāni dukkarakārikaṃ katvā,",
  "atk-s0509a:15_16": "tāya ariyadhammapaṭivedhassābhāvaṃ ñatvā “nāyaṃ maggo bodhāyā”ti oḷārikaṃ āhāraṃ āharanto katipāhena",
  "atk-s0509a:15_17": "balaṃ gāhetvā visākhāpuṇṇamadivase sujātāya dinnaṃ varabhojanaṃ bhuñjitvā,",
  "atk-s0509a:15_18": "suvaṇṇapātiṃ nadiyā paṭisotaṃ khipitvā,",
  "atk-s0509a:15_19": "“ajja buddho bhavissāmī”ti katasanniṭṭhāno sāyanhasamaye kāḷena nāgarājena abhitthutiguṇo bodhimaṇḍaṃ",
  "atk-s0509a:15_20": "āruyha acalaṭṭhāne pācīnalokadhātuabhimukho aparājitapallaṅke nisinno caturaṅgasamannāgataṃ vīriyaṃ adhiṭṭhāya,",
  "atk-s0509a:15_21": "sūriye anatthaṅgateyeva mārabalaṃ vidhamitvā,",
  "atk-s0509a:15_22": "paṭhamayāme pubbenivāsaṃ anussaritvā,",
  "atk-s0509a:15_23": "majjhimayāme dibbacakkhuṃ visodhetvā,",
  "atk-s0509a:15_24": "pacchimayāme paṭiccasamuppāde ñāṇaṃ otāretvā,",
  "atk-s0509a:15_25": "anulomapaṭilomaṃ paccayākāraṃ sammasanto vipassanaṃ vaḍḍhetvā sabbabuddhehi adhigataṃ anaññasādhāraṇaṃ sammāsambodhiṃ adhigantvā,",
  "atk-s0509a:15_26": "nibbānārammaṇāya phalasamāpattiyā tattheva sattāhaṃ vītināmetvā,",
  "atk-s0509a:15_27": "teneva nayena itarasattāhepi bodhimaṇḍeyeva vītināmetvā,",
  "atk-s0509a:15_28": "rājāyatanamūle madhupiṇḍikabhojanaṃ bhuñjitvā,",
  "atk-s0509a:15_29": "puna ajapālanigrodhamūle nisinno dhammatāya dhammagambhīrataṃ paccavekkhitvā appossukkatāya citte namante",
  "atk-s0509a:15_30": "mahābrahmunā āyācito buddhacakkhunā lokaṃ volokento tikkhindriyamudindriyādibhede satte disvā mahābrahmunā",
  "atk-s0509a:15_31": "dhammadesanāya katapaṭiñño “kassa nu kho ahaṃ paṭhamaṃ dhammaṃ deseyya”nti āvajjento āḷārudakānaṃ kālaṅkatabhāvaṃ ñatvā,",
  "atk-s0509a:15_32": "“bahupakārā kho me pañcavaggiyā bhikkhū,",
  "atk-s0509a:15_33": "ye maṃ padhānapahitattaṃ upaṭṭhahiṃsu,",
  "atk-s0509a:15_34": "yaṃnūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyya”nti cintetvā,",
  "atk-s0509a:15_35": "āsāḷhipuṇṇamāyaṃ mahābodhito bārāṇasiṃ uddissa aṭṭhārasayojanaṃ maggaṃ paṭipanno antarāmagge upakena ājīvakena saddhiṃ mantetvā,",
  "atk-s0509a:15_36": "anukkamena isipatanaṃ patvā tattha pañcavaggiye saññāpetvā “dveme,",
  "atk-s0509a:15_37": "bhikkhave,",
  "atk-s0509a:15_38": "antā pabbajitena na sevitabbā”tiādinā dhammacakkapavattanasuttantadesanāya aññāsikoṇḍaññappamukhā aṭṭhārasabrahmakoṭiyo",
  "atk-s0509a:15_39": "dhammāmataṃ pāyetvā pāṭipade bhaddiyattheraṃ,",
  "atk-s0509a:15_40": "pakkhassa dutiyāyaṃ vappattheraṃ,",
  "atk-s0509a:15_41": "pakkhassa tatiyāyaṃ mahānāmattheraṃ,",
  "atk-s0509a:15_42": "catutthiyaṃ assajittheraṃ,",
  "atk-s0509a:15_43": "sotāpattiphale patiṭṭhāpetvā,",
  "atk-s0509a:15_44": "pañcamiyaṃ pana pakkhassa anattalakkhaṇasuttantadesanāya sabbepi arahatte patiṭṭhāpetvā tato paraṃ yasadārakappamukhe pañcapaṇṇāsapurise,",
  "atk-s0509a:15_45": "kappāsikavanasaṇḍe tiṃsamatte bhaddavaggiye,",
  "atk-s0509a:15_46": "gayāsīse piṭṭhipāsāṇe sahassamatte purāṇajaṭileti evaṃ mahājanaṃ ariyabhūmiṃ otāretvā bimbisārappamukhāni",
  "atk-s0509a:15_47": "ekādasanahutāni sotāpattiphale nahutaṃ saraṇattaye patiṭṭhāpetvā veḷuvanaṃ paṭiggahetvā tattha viharanto",
  "atk-s0509a:15_48": "assajittherassa vāhasā adhigatapaṭhamamagge sañcayaṃ āpucchitvā,",
  "atk-s0509a:15_49": "saddhiṃ parisāya attano santikaṃ upagate sāriputtamoggallāne aggaphalaṃ sacchikatvā sāvakapāramiyā matthakaṃ",
  "atk-s0509a:15_50": "patte aggasāvakaṭṭhāne ṭhapetvā kāḷudāyittherassa abhiyācanāya kapilavatthuṃ gantvā,",
  "atk-s0509a:15_51": "mānatthaddhe ñātake yamakapāṭihāriyena dametvā,",
  "atk-s0509a:15_52": "pitaraṃ anāgāmiphale,",
  "atk-s0509a:15_53": "mahāpajāpatiṃ sotāpattiphale paṭiṭṭhāpetvā,",
  "atk-s0509a:15_54": "nandakumāraṃ rāhulakumārañca pabbājetvā,",
  "atk-s0509a:15_55": "satthā punadeva rājagahaṃ paccāgacchi.",
  "atk-s0509a:16_0": "Athāparena samayena satthari vesāliṃ upanissāya kūṭāgārasālāyaṃ viharante suddhodanamahārājā setacchattassa",
  "atk-s0509a:16_1": "heṭṭhāva arahattaṃ sacchikatvā parinibbāyi.",
  "atk-s0509a:16_2": "Atha mahāpajāpatiyā gotamiyā pabbajjāya cittaṃ uppajji,",
  "atk-s0509a:16_3": "tato rohinīnadītīre kalahavivādasuttantadesanāya pariyosāne nikkhamitvā,",
  "atk-s0509a:16_4": "pabbajitānaṃ pañcannaṃ kumārasatānaṃ pādaparicārikā ekajjhāsayāva hutvā mahāpajāpatiyā santikaṃ gantvā,",
  "atk-s0509a:16_5": "sabbāva “satthu santike pabbajissāmā”ti mahāpajāpatiṃ jeṭṭhikaṃ katvā satthu santikaṃ gantukāmā ahesuṃ.",
  "atk-s0509a:16_6": "Ayañca mahāpajāpati pubbepi ekavāraṃ satthāraṃ pabbajjaṃ yācitvā nālattha,",
  "atk-s0509a:16_7": "tasmā kappakaṃ pakkosāpetvā kese chindāpetvā kāsāyāni acchādetvā sabbā tā sākiyāniyo ādāya vesāliṃ gantvā ānandattherena dasabalaṃ yācāpetvā,",
  "atk-s0509a:16_8": "aṭṭhagarudhammapaṭiggahaṇena pabbajjaṃ upasampadañca alattha.",
  "atk-s0509a:16_9": "Itarā pana sabbāpi ekato upasampannā ahesuṃ.",
  "atk-s0509a:16_10": "Ayamettha saṅkhepo.",
  "atk-s0509a:16_11": "Vitthārato panetaṃ vatthu tattha tattha pāḷiyaṃ āgatameva.",
  "atk-s0509a:17_0": "Evaṃ upasampannā pana mahāpajāpati satthāraṃ upasaṅkamitvā abhivādetvā ekamantaṃ aṭṭhāsi.",
  "atk-s0509a:17_1": "Athassā satthā dhammaṃ desesi.",
  "atk-s0509a:17_2": "Sā satthu santike kammaṭṭhānaṃ gahetvā arahattaṃ pāpuṇi.",
  "atk-s0509a:17_3": "Sesā ca pañcasatabhikkhuniyo nandakovādapariyosāne arahattaṃ pāpuṇiṃsu.",
  "atk-s0509a:17_4": "Evaṃ bhikkhunisaṅghe suppatiṭṭhite puthubhūte tattha tattha gāmanigamajanapadarājadhānīsu kulitthiyo",
  "atk-s0509a:17_5": "kulasuṇhāyo kulakumārikāyo buddhasubuddhataṃ dhammasudhammataṃ saṅghasuppaṭipattitañca sutvā,",
  "atk-s0509a:17_6": "sāsane abhippasannā saṃsāre ca jātasaṃvegā attano sāmike mātāpitaro ñātake ca anujānāpetvā,",
  "atk-s0509a:17_7": "sāsane uraṃ datvā pabbajiṃsu.",
  "atk-s0509a:17_8": "Pabbajitvā ca sīlācārasampannā satthuno ca tesaṃ therānañca santike ovādaṃ labhitvā ghaṭentiyo vāyamantiyo nacirasseva arahattaṃ sacchākaṃsu.",
  "atk-s0509a:17_9": "Tāhi udānādivasena tattha tattha bhāsitā gāthā pacchā saṅgītikārakehi ekajjhaṃ katvā ekakanipātādivasena saṅgītiṃ āropayiṃsu “imā therīgāthā nāmā”ti.",
  "atk-s0509a:17_10": "Tāsaṃ nipātādivibhāgo heṭṭhā vuttoyeva.",
  "atk-s0509a:17_11": "Tattha nipātesu ekakanipāto ādi.",
  "atk-s0509a:17_12": "Tatthapi –",
  "atk-s0509a:18_0": "1.",
  "atk-s0509a:19_0": "“Sukhaṃ supāhi therike, katvā coḷena pārutā;",
  "atk-s0509a:20_0": "Upasanto hi te rāgo, sukkhaḍākaṃva kumbhiya”nti. –",
  "atk-s0509a:21_0": "Ayaṃ gāthā ādi.",
  "atk-s0509a:21_1": "Tassā kā uppatti?",
  "atk-s0509a:21_2": "Atīte kira aññatarā kuladhītā koṇāgamanassa bhagavato kāle sāsane abhippasannā hutvā satthāraṃ nimantetvā",
  "atk-s0509a:21_3": "dutiyadivase sākhāmaṇḍapaṃ kāretvā vālikaṃ attharitvā upari vitānaṃ bandhitvā gandhapupphādīhi pūjaṃ",
  "atk-s0509a:21_4": "katvā satthu kālaṃ ārocāpesi.",
  "atk-s0509a:21_5": "Satthā tattha gantvā paññatte āsane nisīdi.",
  "atk-s0509a:21_6": "Sā bhagavantaṃ vanditvā paṇītena khādanīyena bhojanīyena parivisitvā,",
  "atk-s0509a:21_7": "bhagavantaṃ bhuttāviṃ onītapattapāṇiṃ ticīvarena acchādesi.",
  "atk-s0509a:21_8": "Tassā bhagavā anumodanaṃ katvā pakkāmi.",
  "atk-s0509a:21_9": "Sā yāvatāyukaṃ puññāni katvā āyupariyosāne devaloke nibbattitvā ekaṃ buddhantaraṃ sugatīsu eva saṃsarantī",
  "atk-s0509a:21_10": "kassapassa bhagavato kāle gahapatikule nibbattitvā viññutaṃ patvā,",
  "atk-s0509a:21_11": "saṃsāre jātasaṃvegā sāsane pabbajitvā upasampajjitvā vīsativassahassāni bhikkhunisīlaṃ pūretvā,",
  "atk-s0509a:21_12": "puthujjanakālakiriyaṃ katvā,",
  "atk-s0509a:21_13": "sagge nibbattā ekaṃ buddhantaraṃ saggasampattiṃ anubhavitvā imasmiṃ buddhuppāde vesāliyaṃ khattiyamahāsālakule nibbatti.",
  "atk-s0509a:21_14": "Taṃ thirasantasarīratāya therikāti vohariṃsu.",
  "atk-s0509a:21_15": "Sā vayappattā kulappadesādinā samānajātikassa khattiyakumārassa mātāpitūhi dinnā patidevatā hutvā vasantī",
  "atk-s0509a:21_16": "satthu vesāligamane sāsane paṭiladdhasaddhā upāsikā hutvā,",
  "atk-s0509a:21_17": "aparabhāge mahāpajāpatigotamītheriyā santike dhammaṃ sutvā pabbajjāya ruciṃ uppādetvā “ahaṃ pabbajissāmī”ti sāmikassārocesi.",
  "atk-s0509a:21_18": "Sāmiko nānujānāti.",
  "atk-s0509a:21_19": "Sā pana katādhikāratāya yathāsutaṃ dhammaṃ paccavekkhitvā rūpārūpadhamme pariggahetvā vipassanaṃ anuyuttā viharati.",
  "atk-s0509a:22_0": "Athekadivasaṃ mahānase byañjane paccamāne mahatī aggijālā uṭṭhahi.",
  "atk-s0509a:22_1": "Sā aggijālā sakalabhājanaṃ taṭataṭāyantaṃ jhāyati.",
  "atk-s0509a:22_2": "Sā taṃ disvā tadevārammaṇaṃ katvā suṭṭhutaraṃ aniccataṃ upaṭṭhahantaṃ upadhāretvā tato tattha dukkhāniccānattatañca",
  "atk-s0509a:22_3": "āropetvā vipassanaṃ vaḍḍhetvā anukkamena ussukkāpetvā maggapaṭipāṭiyā anāgāmiphale patiṭṭhahi.",
  "atk-s0509a:22_4": "Sā tato paṭṭhāya ābharaṇaṃ vā alaṅkāraṃ vā na dhāreti.",
  "atk-s0509a:22_5": "Sā sāmikena “kasmā tvaṃ, bhadde,",
  "atk-s0509a:22_6": "idāni pubbe viya ābharaṇaṃ vā alaṅkāraṃ vā na dhāresī”ti vuttā attano gihibhāve abhabbabhāvaṃ ārocetvā pabbajjaṃ anujānāpesi.",
  "atk-s0509a:22_7": "So visākho upāsako viya dhammadinnaṃ mahatā parihārena mahāpajāpatigotamiyā santikaṃ netvā “imaṃ, ayye,",
  "atk-s0509a:22_8": "pabbājethā”ti āha.",
  "atk-s0509a:22_9": "Atha mahāpajāpatigotamī taṃ pabbājetvā upasampādetvā vihāraṃ netvā satthāraṃ dassesi.",
  "atk-s0509a:22_10": "Satthāpissā pakatiyā diṭṭhārammaṇameva vibhāvento “sukhaṃ supāhī”ti gāthamāha.",
  "atk-s0509a:23_0": "Tattha sukhanti bhāvanapuṃsakaniddeso.",
  "atk-s0509a:23_1": "Supāhīti āṇattivacanaṃ.",
  "atk-s0509a:23_2": "Theriketi āmantanavacanaṃ.",
  "atk-s0509a:23_3": "Katvā coḷena pārutāti appicchatāya niyojanaṃ.",
  "atk-s0509a:23_4": "Upasanto hi te rāgoti paṭipattikittanaṃ.",
  "atk-s0509a:23_5": "Sukkhaḍākaṃvāti upasametabbassa kilesassa asārabhāvanidassanaṃ.",
  "atk-s0509a:23_6": "Kumbhiyanti tadādhārassa aniccatucchādibhāvanidassanaṃ.",
  "atk-s0509a:24_0": "Sukhanti cetaṃ iṭṭhādhivacanaṃ.",
  "atk-s0509a:24_1": "Sukhena nidukkhā hutvāti attho.",
  "atk-s0509a:24_2": "Supāhīti nipajjanidassanañcetaṃ catunnaṃ iriyāpathānaṃ,",
  "atk-s0509a:24_3": "tasmā cattāropi iriyāpathe sukheneva kappehi sukhaṃ viharāti attho.",
  "atk-s0509a:24_4": "Theriketi idaṃ yadipi tassā nāmakittanaṃ,",
  "atk-s0509a:24_5": "pacurena anvatthasaññābhāvato pana thire sāsane thirabhāvappatte,",
  "atk-s0509a:24_6": "thirehi sīlādidhammehi samannāgateti attho.",
  "atk-s0509a:24_7": "Katvā coḷena pārutāti paṃsukūlacoḷehi cīvaraṃ katvā acchāditasarīrā taṃ nivatthā ceva pārutā ca.",
  "atk-s0509a:24_8": "Upasanto hi te rāgoti hi-",
  "atk-s0509a:24_9": "saddo hetvattho.",
  "atk-s0509a:24_10": "Yasmā tava santāne uppajjanakakāmarāgo upasanto anāgāmimaggañāṇagginā daḍḍho,",
  "atk-s0509a:24_11": "idāni tadavasesaṃ rāgaṃ aggamaggañāṇagginā dahetvā sukhaṃ supāhīti adhippāyo.",
  "atk-s0509a:24_12": "Sukkhaḍākaṃva kumbhiyanti yathā taṃ pakke bhājane appakaṃ ḍākabyañjanaṃ mahatiyā aggijālāya paccamānaṃ jhāyitvā sussantaṃ vūpasammati,",
  "atk-s0509a:24_13": "yathā vā udakamisse ḍākabyañjane uddhanaṃ āropetvā paccamāne udake vijjamāne taṃ cicciṭāyati ciṭiciṭāyati,",
  "atk-s0509a:24_14": "udake pana chinne upasantameva hoti,",
  "atk-s0509a:24_15": "evaṃ tava santāne kāmarāgo upasanto,",
  "atk-s0509a:24_16": "itarampi vūpasametvā sukhaṃ supāhīti.",
  "atk-s0509a:25_0": "Therī indriyānaṃ paripākaṃ gatattā satthu desanāvilāsena ca gāthāpariyosāne saha paṭisambhidāhi arahattaṃ pāpuṇi.",
  "atk-s0509a:25_1": "Tena vuttaṃ apadāne.",
  "atk-s0509a:26_0": "“Koṇāgamanabuddhassa, maṇḍapo kārito mayā;",
  "atk-s0509a:27_0": "Dhuvaṃ ticīvaraṃdāsiṃ, buddhassa lokabandhuno.",
  "atk-s0509a:28_0": "“Yaṃ yaṃ janapadaṃ yāmi, nigame rājadhāniyo;",
  "atk-s0509a:29_0": "Sabbattha pūjito homi, puññakammassidaṃ phalaṃ.",
  "atk-s0509a:30_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:31_0": "Nāgīva bandhanaṃ chetvā, viharāmi anāsavā.",
  "atk-s0509a:32_0": "“Svāgataṃ vata me āsi, buddhaseṭṭhassa santike;",
  "atk-s0509a:33_0": "Tisso vijjā anuppattā, kataṃ buddhassa sāsanaṃ.",
  "atk-s0509a:34_0": "“Paṭisambhidā catasso, vimokkhāpi ca aṭṭhime;",
  "atk-s0509a:35_0": "Chaḷabhiññā sacchikatā, kataṃ buddhassa sāsana”nti.",
  "atk-s0509a:36_0": "Arahattaṃ pana patvā therī udānentī tameva gāthaṃ abhāsi,",
  "atk-s0509a:36_1": "tenāyaṃ gāthā tassā theriyā gāthā ahosi.",
  "atk-s0509a:36_2": "Tattha theriyā vuttagāthāya anavaseso rāgo pariggahito aggamaggena tassa vūpasamassa adhippetattā.",
  "atk-s0509a:36_3": "Rāgavūpasameneva cettha sabbesampi kilesānaṃ vūpasamo vuttoti daṭṭhabbaṃ tadekaṭṭhatāya sabbesaṃ kilesadhammānaṃ vūpasamasiddhito.",
  "atk-s0509a:36_4": "Tathā hi vuccati –",
  "atk-s0509a:37_0": "“Uddhaccavicikicchāhi, yo moho sahajo mato;",
  "atk-s0509a:38_0": "Pahānekaṭṭhabhāvena, rāgena saraṇo hi so”ti.",
  "atk-s0509a:39_0": "Yathā cettha sabbesaṃ saṃkilesānaṃ vūpasamo vutto,",
  "atk-s0509a:39_1": "evaṃ sabbatthāpi tesaṃ vūpasamo vuttoti veditabbaṃ.",
  "atk-s0509a:39_2": "Pubbabhāge tadaṅgavasena,",
  "atk-s0509a:39_3": "samathavipassanākkhaṇe vikkhambhanavasena,",
  "atk-s0509a:39_4": "maggakkhaṇe samucchedavasena,",
  "atk-s0509a:39_5": "phalakkhaṇe paṭippassaddhivasena vūpasamasiddhito.",
  "atk-s0509a:39_6": "Tena catubbidhassāpi pahānassa siddhi veditabbā.",
  "atk-s0509a:39_7": "Tattha tadaṅgappahānena sīlasampadāsiddhi,",
  "atk-s0509a:39_8": "vikkhambhanapahānena samādhisampadāsiddhi,",
  "atk-s0509a:39_9": "itarehi paññāsampadāsiddhi dassitā hoti pahānābhisamayopasijjhanato.",
  "atk-s0509a:39_10": "Yathā bhāvanābhisamayaṃ sādheti tasmiṃ asati tadabhāvato,",
  "atk-s0509a:39_11": "tathā sacchikiriyābhisamayaṃ pariññābhisamayañca sādheti evāti.",
  "atk-s0509a:39_12": "Caturābhisamayasiddhiyā tisso sikkhā,",
  "atk-s0509a:39_13": "paṭipattiyā tividhakalyāṇatā,",
  "atk-s0509a:39_14": "sattavisuddhiyo ca paripuṇṇā imāya gāthāya pakāsitā hontīti veditabbaṃ.",
  "atk-s0509a:39_15": "Aññatarātherī apaññātā nāmagottādivasena apākaṭā,",
  "atk-s0509a:39_16": "ekā therī lakkhaṇasampannā bhikkhunī imaṃ gāthaṃ abhāsīti adhippāyo.",
  "atk-s0509a:40_0": "Aññatarātherīgāthāvaṇṇanā niṭṭhitā.",
  "atk-s0509a:41_0": "2. Muttātherīgāthāvaṇṇanā",
  "atk-s0509a:42_0": "2.",
  "atk-s0509a:43_0": "“Mutte muccassu yogehi, cando rāhuggahā iva;",
  "atk-s0509a:44_0": "Vippamuttena cittena, anaṇā bhuñja piṇḍaka”nti. –",
  "atk-s0509a:45_0": "Ayaṃ muttāya nāma sikkhamānāya gāthā.",
  "atk-s0509a:45_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:45_2": "bhagavato kāle kulagehe nibbattitvā viññutaṃ patvā ekadivasaṃ satthāraṃ rathiyaṃ gacchantaṃ disvā pasannamānasā",
  "atk-s0509a:45_3": "pañcapatiṭṭhitena vanditvā pītivegena satthu pādamūle avakujjā nipajji.",
  "atk-s0509a:45_4": "Sā tena puññakammena devaloke nibbattitvā aparāparaṃ sugatīsuyeva saṃsarantī imasmiṃ buddhuppāde sāvatthiyaṃ brāhmaṇamahāsālakule nibbatti,",
  "atk-s0509a:45_5": "muttātissā nāmaṃ ahosi.",
  "atk-s0509a:45_6": "Sā upanissayasampannatāya vīsativassakāle mahāpajāpatigotamiyā santike pabbajitvā sikkhamānāva hutvā",
  "atk-s0509a:45_7": "kammaṭṭhānaṃ kathāpetvā vipassanāya kammaṃ karoti.",
  "atk-s0509a:45_8": "Sā ekadivasaṃ bhattakiccaṃ katvā piṇḍapātapaṭikkantā therīnaṃ bhikkhunīnaṃ vattaṃ dassetvā divāṭṭhānaṃ",
  "atk-s0509a:45_9": "gantvā raho nisinnā vipassanāya manasikāraṃ ārabhi.",
  "atk-s0509a:45_10": "Satthā surabhigandhakuṭiyā nisinnova obhāsaṃ vissajjetvā tassā purato nisinno viya attānaṃ dassetvā “mutte muccassu yogehī”ti imaṃ gāthamāha.",
  "atk-s0509a:46_0": "Tattha mutteti tassā ālapanaṃ.",
  "atk-s0509a:46_1": "Muccassu yogehīti maggapaṭipāṭiyā kāmayogādīhi catūhi yogehi mucca,",
  "atk-s0509a:46_2": "tehi vimuttacittā hohi.",
  "atk-s0509a:46_3": "Yathā kiṃ?",
  "atk-s0509a:46_4": "Cando rāhuggahā ivāti rāhusaṅkhāto gahato cando viya upakkilesato muccassu.",
  "atk-s0509a:46_5": "Vippamuttena cittenāti ariyamaggena samucchedavimuttiyā suṭṭhu vimuttena cittena,",
  "atk-s0509a:46_6": "itthaṃ bhūtalakkhaṇe cetaṃ karaṇavacanaṃ.",
  "atk-s0509a:46_7": "Anaṇā bhuñja piṇḍakanti kilesaiṇaṃ pahāya anaṇā hutvā raṭṭhapiṇḍaṃ bhuñjeyyāsi.",
  "atk-s0509a:46_8": "Yo hi kilese appahāya satthārā anuññātapaccaye paribhuñjati,",
  "atk-s0509a:46_9": "so sāṇo paribhuñjati nāma.",
  "atk-s0509a:46_10": "Yathāha āyasmā bākulo –",
  "atk-s0509a:46_11": "“sattāhameva kho ahaṃ, āvuso,",
  "atk-s0509a:46_12": "sāṇo raṭṭhapiṇḍaṃ bhuñji”nti.",
  "atk-s0509a:46_13": "Tasmā sāsane pabbajitena kāmacchandādiiṇaṃ pahānāya anaṇena hutvā saddhādeyyaṃ paribhuñjitabbaṃ.",
  "atk-s0509a:46_14": "Piṇḍakanti desanāsīsameva,",
  "atk-s0509a:46_15": "cattāropi paccayeti attho.",
  "atk-s0509a:46_16": "Abhiṇhaṃ ovadatīti ariyamaggappattiyā upakkilese visodhento bahuso ovādaṃ deti.",
  "atk-s0509a:47_0": "Sā tasmiṃ ovāde ṭhatvā nacirasseva arahattaṃ pāpuṇi. Tena vuttaṃ apadāne –",
  "atk-s0509a:48_0": "“Vipassissa bhagavato, lokajeṭṭhassa tādino;",
  "atk-s0509a:49_0": "Rathiyaṃ paṭipannassa, tārayantassa pāṇino.",
  "atk-s0509a:50_0": "“Gharato nikkhamitvāna, avakujjā nipajjahaṃ;",
  "atk-s0509a:51_0": "Anukampako lokanātho, sirasi akkamī mama.",
  "atk-s0509a:52_0": "“Akkamitvāna sirasi, agamā lokanāyako;",
  "atk-s0509a:53_0": "Tena cittappasādena, tusitaṃ agamāsahaṃ.",
  "atk-s0509a:54_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:55_0": "Arahattaṃ pana patvā sā tameva gāthaṃ udānesi.",
  "atk-s0509a:55_1": "Paripuṇṇasikkhā upasampajjitvā aparabhāge parinibbānakālepi tameva gāthaṃ paccabhāsīti.",
  "atk-s0509a:56_0": "Muttātherīgāthāvaṇṇanā niṭṭhitā.",
  "atk-s0509a:57_0": "3. Puṇṇātherīgāthāvaṇṇanā",
  "atk-s0509a:58_0": "Puṇṇe pūrassu dhammehīti puṇṇāya nāma sikkhamānāya gāthā.",
  "atk-s0509a:58_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī buddhasuññe",
  "atk-s0509a:58_2": "loke candabhāgāya nadiyā tīre kinnarayoniyaṃ nibbattā.",
  "atk-s0509a:58_3": "Ekadivasaṃ tattha aññataraṃ paccekabuddhaṃ disvā pasannamānasā naḷamālāya taṃ pūjetvā añjaliṃ paggayha aṭṭhāsi.",
  "atk-s0509a:58_4": "Sā tena puññakammena sugatīsuyeva saṃsarantī imasmiṃ buddhuppāde sāvatthiyaṃ gahapatimahāsālakule nibbatti.",
  "atk-s0509a:58_5": "Puṇṇātissā nāmaṃ ahosi.",
  "atk-s0509a:58_6": "Sā upanissayasampannatāya vīsativassāni vasamānā mahāpajāpatigotamiyā santike dhammaṃ sutvā paṭiladdhasaddhā",
  "atk-s0509a:58_7": "pabbajitvā sikkhamānā eva hutvā vipassanaṃ ārabhi.",
  "atk-s0509a:58_8": "Satthā tassā gandhakuṭiyaṃ nisinno eva obhāsaṃ vissajjetvā –",
  "atk-s0509a:59_0": "3.",
  "atk-s0509a:60_0": "“Puṇṇe pūrassu dhammehi, cando pannaraseriva;",
  "atk-s0509a:61_0": "Paripuṇṇāya paññāya, tamokhandhaṃ padālayā”ti. – imaṃ gāthamāha;",
  "atk-s0509a:62_0": "Tattha puṇṇeti tassā ālapanaṃ.",
  "atk-s0509a:62_1": "Pūrassu dhammehīti sattatiṃsabodhipakkhiyadhammehi paripuṇṇā hohi.",
  "atk-s0509a:62_2": "Cando pannaraserivāti ra-",
  "atk-s0509a:62_3": "kāro padasandhikaro.",
  "atk-s0509a:62_4": "Pannarase puṇṇamāsiyaṃ sabbāhi kalāhi paripuṇṇo cando viya.",
  "atk-s0509a:62_5": "Paripuṇṇāya paññāyāti soḷasannaṃ kiccānaṃ pāripūriyā paripuṇṇāya arahattamaggapaññāya.",
  "atk-s0509a:62_6": "Tamokhandhaṃ padālayāti mohakkhandhaṃ anavasesato bhinda samucchinda.",
  "atk-s0509a:62_7": "Mohakkhandhapadālanena saheva sabbepi kilesā padālitā hontīti.",
  "atk-s0509a:63_0": "Sā taṃ gāthaṃ sutvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0509a:64_0": "“Candabhāgānadītīre, ahosiṃ kinnarī tadā;",
  "atk-s0509a:65_0": "Addasaṃ virajaṃ buddhaṃ, sayambhuṃ aparājitaṃ.",
  "atk-s0509a:66_0": "“Pasannacittā sumanā, vedajātā katañjalī;",
  "atk-s0509a:67_0": "Naḷamālaṃ gahetvāna, sayambhuṃ abhipūjayiṃ.",
  "atk-s0509a:68_0": "“Tena kammena sukatena, cetanāpaṇidhīhi ca;",
  "atk-s0509a:69_0": "Jahitvā kinnarīdehaṃ, agacchiṃ tidasaṃ gatiṃ.",
  "atk-s0509a:70_0": "“Chattiṃsadevarājūnaṃ, mahesittamakārayiṃ;",
  "atk-s0509a:71_0": "Dasannaṃ cakkavattīnaṃ, mahesittamakārayiṃ;",
  "atk-s0509a:72_0": "Saṃvejetvāna me cittaṃ, pabbajiṃ anagāriyaṃ.",
  "atk-s0509a:73_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:74_0": "Sabbāsavaparikkhīṇā, natthi dāni punabbhavo.",
  "atk-s0509a:75_0": "“Catunnavutito kappe, yaṃ pupphamabhipūjayiṃ;",
  "atk-s0509a:76_0": "Duggatiṃ nābhijānāmi, pupphapūjāyidaṃ phalaṃ.",
  "atk-s0509a:77_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:78_0": "Arahattaṃ pana patvā sā therī tameva gāthaṃ udānesi. Ayameva cassā aññābyākaraṇagāthā ahosīti.",
  "atk-s0509a:79_0": "Puṇṇātherīgāthāvaṇṇanā niṭṭhitā.",
  "atk-s0509a:80_0": "4. Tissātherīgāthāvaṇṇanā",
  "atk-s0509a:81_0": "Tisse sikkhassu sikkhāyāti tissāya sikkhamānāya gāthā.",
  "atk-s0509a:81_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā sambhatakusalapaccayā",
  "atk-s0509a:81_2": "imasmiṃ buddhuppāde kapilavatthusmiṃ sakyarājakule nibbattitvā vayappattā bodhisattassa orodhabhūtā pacchā",
  "atk-s0509a:81_3": "mahāpajāpatigotamiyā saddhiṃ nikkhamitvā pabbajitvā vipassanāya kammaṃ karoti.",
  "atk-s0509a:81_4": "Tassā satthā heṭṭhā vuttanayeneva obhāsaṃ vissajjetvā –",
  "atk-s0509a:82_0": "4.",
  "atk-s0509a:83_0": "“Tisse sikkhassu sikkhāya, mā taṃ yogā upaccaguṃ;",
  "atk-s0509a:84_0": "Sabbayogavisaṃyuttā, cara loke anāsavā”ti. – gāthaṃ abhāsi;",
  "atk-s0509a:85_0": "Tattha tisseti tassā ālapanaṃ.",
  "atk-s0509a:85_1": "Sikkhassu sikkhāyāti adhisīlasikkhādikāya tividhāya sikkhāya sikkha,",
  "atk-s0509a:85_2": "maggasampayuttā tisso sikkhāyo sampādehīti attho.",
  "atk-s0509a:85_3": "Idāni tāsaṃ sampādane kāraṇamāha “mā taṃ yogā upaccagu”nti manussattaṃ,",
  "atk-s0509a:85_4": "indriyāvekallaṃ,",
  "atk-s0509a:85_5": "buddhuppādo,",
  "atk-s0509a:85_6": "saddhāpaṭilābhoti ime yogā samayā dullabhakkhaṇā taṃ mā atikkamuṃ.",
  "atk-s0509a:85_7": "Kāmayogādayo eva vā cattāro yogā taṃ mā upaccaguṃ mā abhibhaveyyuṃ.",
  "atk-s0509a:85_8": "Sabbayogavisaṃyuttāti sabbehi kāmayogādīhi yogehi vimuttā tato eva anāsavā hutvā loke cara,",
  "atk-s0509a:85_9": "diṭṭhasukhavihārena viharāhīti attho.",
  "atk-s0509a:86_0": "Sā taṃ gāthaṃ sutvā vipassanaṃ vaḍḍhetvā arahattaṃ pāpuṇīti ādinayo heṭṭhā vuttanayeneva veditabbo.",
  "atk-s0509a:87_0": "Tissātherīgāthāvaṇṇanā niṭṭhitā.",
  "atk-s0509a:88_0": "5-10. Tissāditherīgāthāvaṇṇanā",
  "atk-s0509a:89_0": "Tisse yuñjassu dhammehīti tissāya theriyā gāthā.",
  "atk-s0509a:89_1": "Tassā vatthu tissāsikkhamānāya vatthusadisaṃ.",
  "atk-s0509a:89_2": "Ayaṃ pana therī hutvā arahattaṃ pāpuṇi.",
  "atk-s0509a:89_3": "Yathā ca ayaṃ,",
  "atk-s0509a:89_4": "evaṃ ito paraṃ dhīrā, vīrā, mittā, bhadrā,",
  "atk-s0509a:89_5": "upasamāti pañcannaṃ therīnaṃ vatthu ekasadisameva.",
  "atk-s0509a:89_6": "Sabbāpi imā kapilavatthuvāsiniyo bodhisattassa orodhabhūtā mahāpajāpatigotamiyā saddhiṃ nikkhantā obhāsagāthāya ca arahattaṃ pattā ṭhapetvā sattamiṃ.",
  "atk-s0509a:89_7": "Sā pana obhāsagāthāya vinā pageva satthu santike laddhaṃ ovādaṃ nissāya vipassanaṃ ussukkāpetvā arahattaṃ",
  "atk-s0509a:89_8": "pāpuṇitvā udānavasena “vīrā vīrehī”ti gāthaṃ abhāsi.",
  "atk-s0509a:89_9": "Itarāpi arahattaṃ patvā –",
  "atk-s0509a:90_0": "5.",
  "atk-s0509a:91_0": "“Tisse yuñjassu dhammehi, khaṇo taṃ mā upaccagā;",
  "atk-s0509a:92_0": "Khaṇātītā hi socanti, nirayamhi samappitā.",
  "atk-s0509a:93_0": "6.",
  "atk-s0509a:94_0": "“Dhīre nirodhaṃ phusehi, saññāvūpasamaṃ sukhaṃ;",
  "atk-s0509a:95_0": "Ārādhayāhi nibbānaṃ, yogakkhemamanuttaraṃ.",
  "atk-s0509a:96_0": "7.",
  "atk-s0509a:97_0": "“Vīrā vīrehi dhammehi, bhikkhunī bhāvitindriyā;",
  "atk-s0509a:98_0": "Dhāreti antimaṃ dehaṃ, jetvā māraṃ savāhanaṃ.",
  "atk-s0509a:99_0": "8.",
  "atk-s0509a:100_0": "“Saddhāya pabbajitvāna, mitte mittaratā bhava;",
  "atk-s0509a:101_0": "Bhāvehi kusale dhamme, yogakkhemassa pattiyā.",
  "atk-s0509a:102_0": "9.",
  "atk-s0509a:103_0": "“Saddhāya pabbajitvāna, bhadre bhadraratā bhava;",
  "atk-s0509a:104_0": "Bhāvehi kusale dhamme, yogakkhemamanuttaraṃ.",
  "atk-s0509a:105_0": "10.",
  "atk-s0509a:106_0": "“Upasame tare oghaṃ, maccudheyyaṃ suduttaraṃ;",
  "atk-s0509a:107_0": "Dhārehi antimaṃ dehaṃ, jetvā māraṃ savāhana”nti. – gāthāyo abhāsiṃsu;",
  "atk-s0509a:108_0": "Tattha yuñjassu dhammehīti samathavipassanādhammehi ariyehi bodhipakkhiyadhammehi ca yuñja yogaṃ karohi.",
  "atk-s0509a:108_1": "Khaṇo taṃ mā upaccagāti yo evaṃ yogabhāvanaṃ na karoti,",
  "atk-s0509a:108_2": "taṃ puggalaṃ patirūpadese uppattikkhaṇo,",
  "atk-s0509a:108_3": "channaṃ āyatanānaṃ avekallakkhaṇo,",
  "atk-s0509a:108_4": "buddhuppādakkhaṇo,",
  "atk-s0509a:108_5": "saddhāya paṭiladdhakkhaṇo,",
  "atk-s0509a:108_6": "sabbopi ayaṃ khaṇo atikkamati nāma.",
  "atk-s0509a:108_7": "So khaṇo taṃ mā atikkami.",
  "atk-s0509a:108_8": "Khaṇātītāti ye hi khaṇaṃ atītā,",
  "atk-s0509a:108_9": "ye ca puggale so khaṇo abhīto,",
  "atk-s0509a:108_10": "te nirayamhi samappitā hutvā socanti,",
  "atk-s0509a:108_11": "tattha nibbattitvā mahādukkhaṃ paccanubhavantīti attho.",
  "atk-s0509a:109_0": "Nirodhaṃ phusehīti kilesanirodhaṃ phussa paṭilabha.",
  "atk-s0509a:109_1": "Saññāvūpasamaṃ sukhaṃ,",
  "atk-s0509a:109_2": "ārādhayāhi nibbānanti kāmasaññādīnaṃ pāpasaññānaṃ upasamanimittaṃ accantasukhaṃ nibbānaṃ ārādhehi.",
  "atk-s0509a:110_0": "Vīrā vīrehi dhammehīti vīriyapadhānatāya vīrehi tejussadehi ariyamaggadhammehi bhāvitindriyā vaḍḍhitasaddhādiindriyā",
  "atk-s0509a:110_1": "vīrā bhikkhunī vatthukāmehi savāhanaṃ kilesamāraṃ jinitvā āyatiṃ punabbhavābhāvato antimaṃ dehaṃ dhāretīti",
  "atk-s0509a:110_2": "therī aññaṃ viya katvā attānaṃ dasseti.",
  "atk-s0509a:111_0": "Mitteti taṃ ālapati.",
  "atk-s0509a:111_1": "Mittaratāti kalyāṇamittesu abhiratā.",
  "atk-s0509a:111_2": "Tattha sakkārasammānakaraṇatā hohi.",
  "atk-s0509a:111_3": "Bhāvehi kusale dhammeti ariyamaggadhamme vaḍḍhehi.",
  "atk-s0509a:111_4": "Yogakkhemassāti arahattassa nibbānassa ca pattiyā adhigamāya.",
  "atk-s0509a:112_0": "Bhadreti taṃ ālapati.",
  "atk-s0509a:112_1": "Bhadraratāti bhadresu sīlādidhammesu ratā abhiratā hohi.",
  "atk-s0509a:112_2": "Yogakkhemamanuttaranti catūhi yogehi khemaṃ anupaddavaṃ anuttaraṃ nibbānaṃ,",
  "atk-s0509a:112_3": "tassa pattiyā kusale bodhipakkhiyadhamme bhāvehīti attho.",
  "atk-s0509a:113_0": "Upasameti taṃ ālapati.",
  "atk-s0509a:113_1": "Tare oghaṃ maccudheyyaṃ suduttaranti maccu ettha dhīyatīti maccudheyyaṃ,",
  "atk-s0509a:113_2": "anupacitakusalasambhārehi suṭṭhu duttaranti suduttaraṃ,",
  "atk-s0509a:113_3": "saṃsāramahoghaṃ tare ariyamagganāvāya tareyyāsi.",
  "atk-s0509a:113_4": "Dhārehi antimaṃ dehanti tassa taraṇeneva antimadehadharā hohīti attho.",
  "atk-s0509a:114_0": "Tissāditherīgāthāvaṇṇanā niṭṭhitā.",
  "atk-s0509a:115_0": "Niṭṭhitā paṭhamavaggavaṇṇanā.",
  "atk-s0509a:116_0": "11. Muttātherīgāthāvaṇṇanā",
  "atk-s0509a:117_0": "Sumuttā sādhumuttāmhītiādikā muttātheriyā gāthā.",
  "atk-s0509a:117_1": "Ayampi purimabuddhesu katādhikārā tattha tattha bhave kusalaṃ upacinitvā imasmiṃ buddhuppāde kosalajanapade",
  "atk-s0509a:117_2": "oghātakassa nāma daliddabrāhmaṇassa dhītā hutvā nibbatti,",
  "atk-s0509a:117_3": "taṃ vayappattakāle mātāpitaro ekassa khujjabrāhmaṇassa adaṃsu.",
  "atk-s0509a:117_4": "Sā tena gharāvāsaṃ arocantī taṃ anujānāpetvā pabbajitvā vipassanāya kammaṃ karoti.",
  "atk-s0509a:117_5": "Tassā bahiddhārammaṇesu cittaṃ vidhāvati,",
  "atk-s0509a:117_6": "sā taṃ niggaṇhantī “sumuttā sādhumuttāmhī”ti gāthaṃ vadantīyeva vipassanaṃ ussukkāpetvā saha paṭisambhidāhi arahattaṃ pāpuṇi.",
  "atk-s0509a:117_7": "Tena vuttaṃ apadāne –",
  "atk-s0509a:118_0": "“Padumuttaro nāma jino, sabbadhammesu cakkhumā;",
  "atk-s0509a:119_0": "Pāṇine anugaṇhanto, piṇḍāya pāvisī puraṃ.",
  "atk-s0509a:120_0": "“Tassa āgacchato satthu, sabbe nagaravāsino;",
  "atk-s0509a:121_0": "Haṭṭhatuṭṭhā samāgantvā, vālikā ākiriṃsu te.",
  "atk-s0509a:122_0": "“Vīthisammajjanaṃ katvā, kadalipuṇṇakaddhaje;",
  "atk-s0509a:123_0": "Dhūmaṃ cuṇṇañca māsañca, sakkāraṃ kacca satthuno.",
  "atk-s0509a:124_0": "“Maṇḍapaṃ paṭiyādetvā, nimantetvā vināyakaṃ;",
  "atk-s0509a:125_0": "Mahādānaṃ daditvāna, sambodhiṃ abhipatthayi.",
  "atk-s0509a:126_0": "“Padumuttaro mahāvīro, hārako sabbapāṇinaṃ;",
  "atk-s0509a:127_0": "Anumodaniyaṃ katvā, byākāsi aggapuggalo.",
  "atk-s0509a:128_0": "“Satasahasse atikkante, kappo hessati bhaddako;",
  "atk-s0509a:129_0": "Bhavābhave sukhaṃ laddhā, pāpuṇissasi bodhiyaṃ.",
  "atk-s0509a:130_0": "“Hatthakammañca ye keci, katāvī naranāriyo;",
  "atk-s0509a:131_0": "Anāgatamhi addhāne, sabbā hessanti sammukhā.",
  "atk-s0509a:132_0": "“Tena kammavipākena, cetanāpaṇidhīhi ca;",
  "atk-s0509a:133_0": "Uppannadevabhavane, tuyhaṃ tā paricārikā.",
  "atk-s0509a:134_0": "“Dibbaṃ sukhamasaṅkhyeyyaṃ, mānusañca asaṅkhiyaṃ;",
  "atk-s0509a:135_0": "Anubhonti ciraṃ kālaṃ, saṃsarimha bhavābhave.",
  "atk-s0509a:136_0": "“Satasahassito kappe, yaṃ kammamakariṃ tadā;",
  "atk-s0509a:137_0": "Sukhumālā manussesu, atho devapuresu ca.",
  "atk-s0509a:138_0": "“Rūpaṃ bhogaṃ yasaṃ āyuṃ, atho kittisukhaṃ piyaṃ;",
  "atk-s0509a:139_0": "Labhāmi satataṃ sabbaṃ, sukataṃ kammasampadaṃ.",
  "atk-s0509a:140_0": "“Pacchime bhave sampatte, jātāhaṃ brāhmaṇe kule;",
  "atk-s0509a:141_0": "Sukhumālahatthapādā, ramaṇiye nivesane.",
  "atk-s0509a:142_0": "“Sabbakālampi pathavī, na passāmanalaṅkataṃ;",
  "atk-s0509a:143_0": "Cikkhallabhūmiṃ asuciṃ, na passāmi kudācanaṃ.",
  "atk-s0509a:144_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:145_0": "Arahattaṃ pana patvā udānentī –",
  "atk-s0509a:146_0": "11.",
  "atk-s0509a:147_0": "“Sumuttā sādhumuttāmhi, tīhi khujjehi muttiyā;",
  "atk-s0509a:148_0": "Udukkhalena musalena, patinā khujjakena ca;",
  "atk-s0509a:149_0": "Muttāmhi jātimaraṇā, bhavanetti samūhatā”ti. – imaṃ gāthaṃ abhāsi;",
  "atk-s0509a:150_0": "Tattha sumuttāti suṭṭhu muttā.",
  "atk-s0509a:150_1": "Sādhumuttāmhīti sādhu sammadeva muttā amhi.",
  "atk-s0509a:150_2": "Kuto pana sumuttā sādhumuttāti āha “tīhi khujjehi muttiyā”ti,",
  "atk-s0509a:150_3": "tīhi vaṅkakehi parimuttiyāti attho.",
  "atk-s0509a:150_4": "Idāni tāni sarūpato dassentī “udukkhalena musalena,",
  "atk-s0509a:150_5": "patinā khujjakena cā”ti āha.",
  "atk-s0509a:150_6": "Udukkhale hi dhaññaṃ pakkhipantiyā parivattentiyā musalena koṭṭentiyā ca piṭṭhi onāmetabbā hotīti khujjakaraṇahetutāya tadubhayaṃ “khujja”nti vuttaṃ.",
  "atk-s0509a:150_7": "Sāmiko panassā khujjo eva.",
  "atk-s0509a:150_8": "Idāni yassā muttiyā nidassanavasena tīhi khujjehi mutti vuttā.",
  "atk-s0509a:150_9": "Tameva dassentī “muttāmhi jātimaraṇā”ti vatvā tattha kāraṇamāha “bhavanetti samūhatā”ti.",
  "atk-s0509a:150_10": "Tassattho –",
  "atk-s0509a:150_11": "na kevalamahaṃ tīhi khujjehi eva muttā,",
  "atk-s0509a:150_12": "atha kho sabbasmā jātimaraṇāpi,",
  "atk-s0509a:150_13": "yasmā sabbassāpi bhavassa netti nāyikā taṇhā aggamaggena mayā samugghāṭitāti.",
  "atk-s0509a:151_0": "Muttātherīgāthāvaṇṇanā niṭṭhitā.",
  "atk-s0509a:152_0": "12. Dhammadinnātherīgāthāvaṇṇanā",
  "atk-s0509a:153_0": "Chandajātā avasāyīti dhammadinnātheriyā gāthā.",
  "atk-s0509a:153_1": "Sā kira padumuttarabuddhakāle haṃsavatīnagare parādhīnavuttikā hutvā jīvantī nirodhato vuṭṭhitassa aggasāvakassa",
  "atk-s0509a:153_2": "pūjāsakkārapubbakaṃ dānaṃ datvā devaloke nibbattā.",
  "atk-s0509a:153_3": "Tato cavitvā devamanussesu saṃsarantī phussassa bhagavato kāle satthu vemātikabhātikānaṃ kammikassa gehe",
  "atk-s0509a:153_4": "vasamānā dānaṃ paṭicca “ekaṃ dehī”ti sāmikena vutte dve dentī,",
  "atk-s0509a:153_5": "bahuṃ puññaṃ katvā kassapabuddhakāle kikissa kāsikarañño gehe paṭisandhiṃ gahetvā sattannaṃ bhaginīnaṃ",
  "atk-s0509a:153_6": "abbhantarā hutvā vīsativassasahassāni brahmacariyaṃ caritvā ekaṃ buddhantaraṃ devamanussesu saṃsarantī",
  "atk-s0509a:153_7": "imasmiṃ buddhuppāde rājagahe kulagehe nibbattitvā vayappattā visākhassa seṭṭhino gehaṃ gatā.",
  "atk-s0509a:154_0": "Athekadivasaṃ visākho seṭṭhi satthu santike dhammaṃ sutvā anāgāmī hutvā gharaṃ gantvā pāsādaṃ abhiruhanto",
  "atk-s0509a:154_1": "sopānamatthake ṭhitāya dhammadinnāya pasāritahatthaṃ anālambitvāva pāsādaṃ abhiruhitvā bhuñjamānopi tuṇhībhūtova bhuñji.",
  "atk-s0509a:154_2": "Dhammadinnā taṃ upadhāretvā,",
  "atk-s0509a:154_3": "“ayyaputta,",
  "atk-s0509a:154_4": "kasmā tvaṃ ajja mama hatthaṃ nālambi,",
  "atk-s0509a:154_5": "bhuñjamānopi na kiñci kathesi,",
  "atk-s0509a:154_6": "atthi nu kho koci mayhaṃ doso”ti āha.",
  "atk-s0509a:154_7": "Visākho “dhammadinne,",
  "atk-s0509a:154_8": "na te doso atthi,",
  "atk-s0509a:154_9": "ahaṃ pana ajja paṭṭhāya itthisarīraṃ phusituṃ āhāre ca lolabhāvaṃ kātuṃ anaraho,",
  "atk-s0509a:154_10": "tādiso mayā dhammo paṭividdho.",
  "atk-s0509a:154_11": "Tvaṃ pana sace icchasi,",
  "atk-s0509a:154_12": "imasmiṃyeva gehe vasa.",
  "atk-s0509a:154_13": "No ce icchasi,",
  "atk-s0509a:154_14": "yattakena dhanena te attho,",
  "atk-s0509a:154_15": "tattakaṃ gahetvā kulagharaṃ gacchāhī”ti āha. “Nāhaṃ,",
  "atk-s0509a:154_16": "ayyaputta,",
  "atk-s0509a:154_17": "tayā vantavamanaṃ ācamissāmi,",
  "atk-s0509a:154_18": "pabbajjaṃ me anujānāhī”ti.",
  "atk-s0509a:154_19": "Visākho “sādhu,",
  "atk-s0509a:154_20": "dhammadinne”ti taṃ suvaṇṇasivikāya bhikkhuniupassayaṃ pesesi.",
  "atk-s0509a:154_21": "Sā pabbajitvā kammaṭṭhānaṃ gahetvā katipāhaṃ tattha vasitvā vivekavāsaṃ vasitukāmā ācariyupajjhāyānaṃ santikaṃ gantvā, “ayyā,",
  "atk-s0509a:154_22": "ākiṇṇaṭṭhāne mayhaṃ cittaṃ na ramati,",
  "atk-s0509a:154_23": "gāmakāvāsaṃ gacchāmī”ti āha.",
  "atk-s0509a:154_24": "Bhikkhuniyo taṃ gāmakāvāsaṃ nayiṃsu.",
  "atk-s0509a:154_25": "Sā tattha vasantī atīte madditasaṅkhāratāya na cirasseva saha paṭisambhidāhi arahattaṃ pāpuṇi.",
  "atk-s0509a:154_26": "Tena vuttaṃ apadāne –",
  "atk-s0509a:155_0": "“Padumuttaro nāma jino, sabbadhammāna pāragū;",
  "atk-s0509a:156_0": "Ito satasahassamhi, kappe uppajji nāyako.",
  "atk-s0509a:157_0": "“Tadāhaṃ haṃsavatiyaṃ, kule aññatare ahuṃ;",
  "atk-s0509a:158_0": "Parakammakārī āsiṃ, nipakā sīlasaṃvutā.",
  "atk-s0509a:159_0": "“Padumuttarabuddhassa, sujāto aggasāvako;",
  "atk-s0509a:160_0": "Vihārā abhinikkhamma, piṇḍapātāya gacchati.",
  "atk-s0509a:161_0": "“Ghaṭaṃ gahetvā gacchantī, tadā udakahārikā;",
  "atk-s0509a:162_0": "Taṃ disvā adadaṃ pūpaṃ, pasannā sehi pāṇibhi.",
  "atk-s0509a:163_0": "“Paṭiggahetvā tattheva, nisinno paribhuñji so;",
  "atk-s0509a:164_0": "Tato netvāna taṃ gehaṃ, adāsiṃ tassa bhojanaṃ.",
  "atk-s0509a:165_0": "“Tato me ayyako tuṭṭho, akarī suṇisaṃ sakaṃ;",
  "atk-s0509a:166_0": "Sassuyā saha gantvāna, sambuddhaṃ abhivādayiṃ.",
  "atk-s0509a:167_0": "“Tadā so dhammakathikaṃ, bhikkhuniṃ parikittayaṃ;",
  "atk-s0509a:168_0": "Ṭhapesi etadaggamhi, taṃ sutvā muditā ahaṃ.",
  "atk-s0509a:169_0": "“Nimantayitvā sugataṃ, sasaṅghaṃ lokanāyakaṃ;",
  "atk-s0509a:170_0": "Mahādānaṃ daditvāna, taṃ ṭhānamabhipatthayiṃ.",
  "atk-s0509a:171_0": "“Tato maṃ sugato āha, ghananinnādasussaro;",
  "atk-s0509a:172_0": "Mamupaṭṭhānanirate, sasaṅghaparivesike.",
  "atk-s0509a:173_0": "“Saddhammassavane yutte, guṇavaddhitamānase;",
  "atk-s0509a:174_0": "Bhadde bhavassu muditā, lacchase paṇidhīphalaṃ.",
  "atk-s0509a:175_0": "“Satasahassito kappe, okkākakulasambhavo;",
  "atk-s0509a:176_0": "Gotamo nāma gottena, satthā loke bhavissati.",
  "atk-s0509a:177_0": "“Tassa dhammesu dāyādā, orasā dhammanimmitā;",
  "atk-s0509a:178_0": "Dhammadinnāti nāmena, hessati satthu sāvikā.",
  "atk-s0509a:179_0": "“Taṃ sutvā muditā hutvā, yāvajīvaṃ mahāmuniṃ;",
  "atk-s0509a:180_0": "Mettacittā paricariṃ, paccayehi vināyakaṃ.",
  "atk-s0509a:181_0": "“Tena kammena sukatena, cetanāpaṇidhīhi ca;",
  "atk-s0509a:182_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:183_0": "“Imamhi bhaddake kappe, brahmabandhu mahāyaso;",
  "atk-s0509a:184_0": "Kassapo nāma gottena, uppajji vadataṃ varo.",
  "atk-s0509a:185_0": "“Upaṭṭhāko mahesissa, tadā āsi narissaro;",
  "atk-s0509a:186_0": "Kāsirājā kikī nāma, bārāṇasipuruttame.",
  "atk-s0509a:187_0": "“Chaṭṭhā tassāsahaṃ dhītā, sudhammā iti vissutā;",
  "atk-s0509a:188_0": "Dhammaṃ sutvā jinaggassa, pabbajjaṃ samarocayiṃ.",
  "atk-s0509a:189_0": "“Anujāni na no tāto, agāreva tadā mayaṃ;",
  "atk-s0509a:190_0": "Vīsavassasahassāni, vicarimha atanditā.",
  "atk-s0509a:191_0": "“Komāribrahmacariyaṃ, rājakaññā sukhedhitā;",
  "atk-s0509a:192_0": "Buddhopaṭṭhānaniratā, muditā satta dhītaro.",
  "atk-s0509a:193_0": "“Samaṇī samaṇaguttā ca, bhikkhunī bhikkhudāyikā;",
  "atk-s0509a:194_0": "Dhammā ceva sudhammā ca, sattamī saṅghadāyikā.",
  "atk-s0509a:195_0": "“Khemā uppalavaṇṇā ca, paṭācārā ca kuṇḍalā;",
  "atk-s0509a:196_0": "Gotamī ca ahañceva, visākhā hoti sattamī.",
  "atk-s0509a:197_0": "“Tehi kammehi sukatehi, cetanāpaṇidhīhi ca;",
  "atk-s0509a:198_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:199_0": "“Pacchime ca bhave dāni, giribbajapuruttame;",
  "atk-s0509a:200_0": "Jātā seṭṭhikule phīte, sabbakāmasamiddhine.",
  "atk-s0509a:201_0": "“Yadā rūpaguṇūpetā, paṭhame yobbane ṭhitā;",
  "atk-s0509a:202_0": "Tadā parakulaṃ gantvā, vasiṃ sukhasamappitā.",
  "atk-s0509a:203_0": "“Upetvā lokasaraṇaṃ, suṇitvā dhammadesanaṃ;",
  "atk-s0509a:204_0": "Anāgāmiphalaṃ patto, sāmiko me subuddhimā.",
  "atk-s0509a:205_0": "“Tadāhaṃ anujānetvā, pabbajiṃ anagāriyaṃ;",
  "atk-s0509a:206_0": "Nacireneva kālena, arahattamapāpuṇiṃ.",
  "atk-s0509a:207_0": "“Tadā upāsako so maṃ, upagantvā apucchatha;",
  "atk-s0509a:208_0": "Gambhīre nipuṇe pañhe, te sabbe byākariṃ ahaṃ.",
  "atk-s0509a:209_0": "“Jino tasmiṃ guṇe tuṭṭho, etadagge ṭhapesi maṃ;",
  "atk-s0509a:210_0": "Bhikkhuniṃ dhammakathikaṃ, nāññaṃ passāmi edisiṃ.",
  "atk-s0509a:211_0": "“Dhammadinnā yathā dhīrā, evaṃ dhāretha bhikkhavo;",
  "atk-s0509a:212_0": "Evāhaṃ paṇḍitā homi, nāyakenānukampitā.",
  "atk-s0509a:213_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:214_0": "Ohito garuko bhāro, bhavanetti samūhatā.",
  "atk-s0509a:215_0": "“Yassatthāya pabbajitā, agārasmānagāriyaṃ;",
  "atk-s0509a:216_0": "So me attho anuppatto, sabbasaṃyojanakkhayo.",
  "atk-s0509a:217_0": "“Iddhīsu ca vasī homi, dibbāya sotadhātuyā;",
  "atk-s0509a:218_0": "Paracittāni jānāmi, satthusāsanakārikā.",
  "atk-s0509a:219_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:220_0": "Khepetvā āsave sabbe, visuddhāsiṃ sunimmalā.",
  "atk-s0509a:221_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0509a:222_0": "Arahattaṃ pana patvā “mayhaṃ manaṃ matthakaṃ pattaṃ,",
  "atk-s0509a:222_1": "idāni idha vasitvā kiṃ karissāmi,",
  "atk-s0509a:222_2": "rājagahameva gantvā satthārañca vandissāmi,",
  "atk-s0509a:222_3": "bahū ca me ñātakā puññāni karissantī”ti bhikkhunīhi saddhiṃ rājagahameva paccāgatā.",
  "atk-s0509a:222_4": "Visākho tassā āgatabhāvaṃ sutvā tassā adhigamaṃ vīmaṃsanto pañcakkhandhādivasena pañhaṃ pucchi.",
  "atk-s0509a:222_5": "Dhammadinnā sunisitena satthena kumudanāḷe chindantī viya pucchitaṃ pucchitaṃ pañhaṃ vissajjesi.",
  "atk-s0509a:222_6": "Visākho sabbaṃ pucchāvissajjananayaṃ satthu ārocesi.",
  "atk-s0509a:222_7": "Satthā “paṇḍitā, visākha,",
  "atk-s0509a:222_8": "dhammadinnā bhikkhunī”tiādinā taṃ pasaṃsanto sabbaññutaññāṇena saddhiṃ saṃsandetvā byākatabhāvaṃ pavedetvā",
  "atk-s0509a:222_9": "tameva cūḷavedallasuttaṃ aṭṭhuppattiṃ katvā taṃ dhammakathikānaṃ bhikkhunīnaṃ aggaṭṭhāne ṭhapesi.",
  "atk-s0509a:222_10": "Yadā pana sā tasmiṃ gāmakāvāse vasantī heṭṭhimamagge adhigantvā aggamaggatthāya vipassanaṃ paṭṭhapesi, tadā –",
  "atk-s0509a:223_0": "12.",
  "atk-s0509a:224_0": "“Chandajātā avasāyī, manasā ca phuṭā siyā;",
  "atk-s0509a:225_0": "Kāmesu appaṭibaddhacittā, uddhaṃsotāti vuccatī”ti. –",
  "atk-s0509a:226_0": "Imaṃ gāthaṃ abhāsi.",
  "atk-s0509a:227_0": "Tattha chandajātāti aggaphalatthaṃ jātacchandā.",
  "atk-s0509a:227_1": "Avasāyīti avasāyo vuccati avasānaṃ niṭṭhānaṃ,",
  "atk-s0509a:227_2": "tampi kāmesu appaṭibaddhacittatāya “uddhaṃsotā”ti vakkhamānattā samaṇakiccassa niṭṭhānaṃ veditabbaṃ,",
  "atk-s0509a:227_3": "na yassa kassaci,",
  "atk-s0509a:227_4": "tasmā padadvayenāpi appattamānasā anuttaraṃ yogakkhemaṃ patthayamānāti ayamattho vutto hoti.",
  "atk-s0509a:227_5": "Manasā ca phuṭā siyāti heṭṭhimehi tīhi maggacittehi nibbānaṃ phuṭā phusitā bhaveyya.",
  "atk-s0509a:227_6": "Kāmesu appaṭibaddhacittāti anāgāmimaggavasena kāmesu na paṭibaddhacittā.",
  "atk-s0509a:227_7": "Uddhaṃsotāti uddhameva maggasoto saṃsārasoto ca etissāti uddhaṃsotā.",
  "atk-s0509a:227_8": "Anāgāmino hi yathā aggamaggo uppajjati, na añño,",
  "atk-s0509a:227_9": "evaṃ avihādīsu uppannassa yāva akaniṭṭhā uddhameva uppatti hotīti.",
  "atk-s0509a:228_0": "Dhammadinnātherīgāthāvaṇṇanā niṭṭhitā.",
  "atk-s0509a:229_0": "13. Visākhātherīgāthāvaṇṇanā",
  "atk-s0509a:230_0": "Karotha buddhasāsananti visākhāya theriyā gāthā.",
  "atk-s0509a:230_1": "Tassā vatthu dhīrātheriyāvatthusadisameva.",
  "atk-s0509a:230_2": "Sā arahattaṃ patvā vimuttisukhena vītināmentī –",
  "atk-s0509a:231_0": "13.",
  "atk-s0509a:232_0": "“Karotha buddhasāsanaṃ, yaṃ katvā nānutappati;",
  "atk-s0509a:233_0": "Khippaṃ pādāni dhovitvā, ekamante nisīdathā”ti. –",
  "atk-s0509a:234_0": "Imāya gāthāya aññaṃ byākāsi.",
  "atk-s0509a:235_0": "Tattha karotha buddhasāsananti buddhasāsanaṃ ovādaanusiṭṭhiṃ karotha,",
  "atk-s0509a:235_1": "yathānusiṭṭhaṃ paṭipajjathāti attho.",
  "atk-s0509a:235_2": "Yaṃ katvā nānutappatīti anusiṭṭhiṃ katvā karaṇahetu na anutappati takkarassa sammadeva adhippāyānaṃ samijjhanato.",
  "atk-s0509a:235_3": "Khippaṃ pādāni dhovitvā,",
  "atk-s0509a:235_4": "ekamante nisīdathāti idaṃ yasmā sayaṃ pacchābhattaṃ piṇḍapātapaṭikkantā ācariyupajjhāyānaṃ vattaṃ dassetvā",
  "atk-s0509a:235_5": "attano divāṭṭhāne pāde dhovitvā raho nisinnā sadatthaṃ matthakaṃ pāpesi,",
  "atk-s0509a:235_6": "tasmā tattha aññepi niyojentī avoca.",
  "atk-s0509a:236_0": "Visākhātherīgāthāvaṇṇanā niṭṭhitā.",
  "atk-s0509a:237_0": "14. Sumanātherīgāthāvaṇṇanā",
  "atk-s0509a:238_0": "Dhātuyo dukkhato disvāti sumanāya theriyā gāthā.",
  "atk-s0509a:238_1": "Tassā vatthu tissātheriyā vatthusadisaṃ.",
  "atk-s0509a:238_2": "Imissāpi hi satthā obhāsaṃ vissajjetvā purato nisinno viya attānaṃ dassetvā –",
  "atk-s0509a:239_0": "14.",
  "atk-s0509a:240_0": "“Dhātuyo dukkhato disvā, mā jātiṃ punarāgami;",
  "atk-s0509a:241_0": "Bhave chandaṃ virājetvā, upasantā carissasī”ti. –",
  "atk-s0509a:242_0": "Imaṃ gāthamāha. Sā gāthāpariyosāne arahattaṃ pāpuṇi.",
  "atk-s0509a:243_0": "Tattha dhātuyo dukkhato disvāti sasantatipariyāpannā cakkhādidhātuyo itarāpi ca udayabbayapaṭipīḷanādinā “dukkhā”ti ñāṇacakkhunā disvā.",
  "atk-s0509a:243_1": "Mā jātiṃ punarāgamīti puna jātiṃ āyatiṃ punabbhavaṃ mā upagacchi.",
  "atk-s0509a:243_2": "Bhave chandaṃ virājetvāti kāmabhavādike sabbasmiṃ bhave taṇhāchandaṃ virāgasaṅkhātena maggena pajahitvā.",
  "atk-s0509a:243_3": "Upasantā carissasīti sabbaso pahīnakilesatāya nibbutā viharissasi.",
  "atk-s0509a:244_0": "Ettha ca “dhātuyo dukkhato disvā”ti iminā dukkhānupassanāmukhena vipassanā dassitā.",
  "atk-s0509a:244_1": "“Bhave chandaṃ virājetvā”ti iminā maggo,",
  "atk-s0509a:244_2": "“upasantā carissasī”ti iminā saupādisesā nibbānadhātu,",
  "atk-s0509a:244_3": "“mā jātiṃ punarāgamī”ti iminā anupādisesā nibbānadhātu dassitāti daṭṭhabbaṃ.",
  "atk-s0509a:245_0": "Sumanātherīgāthāvaṇṇanā niṭṭhitā.",
  "atk-s0509a:246_0": "15. Uttarātherīgāthāvaṇṇanā",
  "atk-s0509a:247_0": "Kāyena saṃvutā āsinti uttarāya theriyā gāthā.",
  "atk-s0509a:247_1": "Tassāpi vatthu tissātheriyā vatthusadisaṃ.",
  "atk-s0509a:247_2": "Sāpi hi sakyakulappasutā bodhisattassa orodhabhūtā mahāpajāpatigotamiyā saddhiṃ nikkhantā obhāsagāthāya arahattaṃ patvā pana –",
  "atk-s0509a:248_0": "15.",
  "atk-s0509a:249_0": "“Kāyena saṃvutā āsiṃ, vācāya uda cetasā;",
  "atk-s0509a:250_0": "Samūlaṃ taṇhamabbuyha, sītibhūtāmhi nibbutā”ti. –",
  "atk-s0509a:251_0": "Udānavasena tameva gāthaṃ abhāsi.",
  "atk-s0509a:252_0": "Tattha kāyena saṃvutā āsinti kāyikena saṃvarena saṃvutā ahosiṃ.",
  "atk-s0509a:252_1": "Vācāyāti vācasikena saṃvarena saṃvutā āsinti yojanā,",
  "atk-s0509a:252_2": "padadvayenāpi sīlasaṃvaramāha.",
  "atk-s0509a:252_3": "Udāti atha.",
  "atk-s0509a:252_4": "Cetasāti samādhicittena,",
  "atk-s0509a:252_5": "etena vipassanābhāvanamāha.",
  "atk-s0509a:252_6": "Samūlaṃ taṇhamabbuyhāti sānusayaṃ,",
  "atk-s0509a:252_7": "saha vā avijjāya taṇhaṃ uddharitvā.",
  "atk-s0509a:252_8": "Avijjāya hi paṭicchāditādīnave bhavattaye taṇhā uppajjati.",
  "atk-s0509a:253_0": "Aparo nayo –",
  "atk-s0509a:253_1": "kāyena saṃvutāti sammākammantena sabbaso micchākammantassa pahānā maggasaṃvareneva kāyena saṃvutā āsiṃ.",
  "atk-s0509a:253_2": "Vācāyāti sammāvācāya sabbaso micchāvācāya pahānā maggasaṃvareneva vācāya saṃvutā āsinti attho.",
  "atk-s0509a:253_3": "Cetasāti samādhinā.",
  "atk-s0509a:253_4": "Cetosīsena hettha sammāsamādhi vutto,",
  "atk-s0509a:253_5": "sammāsamādhiggahaṇeneva maggalakkhaṇena ekalakkhaṇā sammādiṭṭhiādayo maggadhammā gahitāva hontīti,",
  "atk-s0509a:253_6": "maggasaṃvarena abhijjhādikassa asaṃvarassa anavasesato pahānaṃ dassitaṃ hoti.",
  "atk-s0509a:253_7": "Tenevāha “samūlaṃ taṇhamabbuyhā”ti.",
  "atk-s0509a:253_8": "Sītibhūtāmhi nibbutāti sabbaso kilesapariḷāhābhāvena sītibhāvappattā anupādisesāya nibbānadhātuyā nibbutā amhīti.",
  "atk-s0509a:254_0": "Uttarātherīgāthāvaṇṇanā niṭṭhitā.",
  "atk-s0509a:255_0": "16. Vuḍḍhapabbajitasumanātherīgāthāvaṇṇanā",
  "atk-s0509a:256_0": "Sukhaṃ tvaṃ vuḍḍhike sehīti sumanāya vuḍḍhapabbajitāya gāthā.",
  "atk-s0509a:256_1": "Ayampi purimabuddhesu katādhikārā tattha tattha bhave kusalaṃ upacinitvā imasmiṃ buddhuppāde sāvatthiyaṃ mahākosalarañño bhaginī hutvā nibbatti.",
  "atk-s0509a:256_2": "Sā satthārā rañño pasenadissa kosalassa “cattāro kho me, mahārāja,",
  "atk-s0509a:256_3": "daharāti na uññātabbā”tiādinā desitaṃ dhammaṃ sutvā laddhappasādā saraṇesu ca sīlesu ca patiṭṭhāya pabbajitukāmāpi",
  "atk-s0509a:256_4": "“ayyikaṃ paṭijaggissāmī”ti cirakālaṃ vītināmetvā aparabhāge ayyikāya kālaṅkatāya raññā saddhiṃ mahagghāni",
  "atk-s0509a:256_5": "attharaṇapāvuraṇāni gāhāpetvā vihāraṃ gantvā saṅghassa dāpetvā satthu santike dhammaṃ sutvā anāgāmiphale",
  "atk-s0509a:256_6": "patiṭṭhitā pabbajjaṃ yāci.",
  "atk-s0509a:256_7": "Satthā tassā ñāṇaparipākaṃ disvā –",
  "atk-s0509a:257_0": "16.",
  "atk-s0509a:258_0": "“Sukhaṃ tvaṃ vuḍḍhike sehi, katvā coḷena pārutā;",
  "atk-s0509a:259_0": "Upasanto hi te rāgo, sītibhūtāsi nibbutā”ti. –",
  "atk-s0509a:260_0": "Imaṃ gāthaṃ abhāsi.",
  "atk-s0509a:260_1": "Sā gāthāpariyosāne saha paṭisambhidāhi arahattaṃ patvā udānavasena tameva gāthaṃ abhāsi.",
  "atk-s0509a:260_2": "Idameva cassā aññābyākaraṇaṃ ahosi,",
  "atk-s0509a:260_3": "sā tāvadeva pabbaji.",
  "atk-s0509a:260_4": "Gāthāya pana vuḍḍhiketi vuḍḍhe,",
  "atk-s0509a:260_5": "vayovuḍḍheti attho.",
  "atk-s0509a:260_6": "Ayaṃ pana sīlādiguṇehipi vuḍḍhā,",
  "atk-s0509a:260_7": "theriyā vuttagāthāya catutthapāde sītibhūtāsi nibbutāti yojetabbaṃ.",
  "atk-s0509a:260_8": "Sesaṃ vuttanayameva.",
  "atk-s0509a:261_0": "Vuḍḍhapabbajitasumanātherīgāthāvaṇṇanā niṭṭhitā.",
  "atk-s0509a:262_0": "17. Dhammātherīgāthāvaṇṇanā",
  "atk-s0509a:263_0": "Piṇḍapātaṃ caritvānāti dhammāya theriyā gāthā.",
  "atk-s0509a:263_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā sambhatapuññasambhārā",
  "atk-s0509a:263_2": "imasmiṃ buddhuppāde sāvatthiyaṃ kulaghare nibbattitvā vayappattā patirūpassa sāmikassa gehaṃ gantvā sāsane",
  "atk-s0509a:263_3": "paṭiladdhasaddhā pabbajitukāmā hutvā sāmikena ananuññātā pacchā sāmike kālaṅkate pabbajitvā vipassanāya",
  "atk-s0509a:263_4": "kammaṃ karontī ekadivasaṃ bhikkhāya caritvā vihāraṃ āgacchantī paripatitvā tameva ārammaṇaṃ katvā vipassanaṃ",
  "atk-s0509a:263_5": "vaḍḍhetvā saha paṭisambhidāhi arahattaṃ patvā –",
  "atk-s0509a:264_0": "17.",
  "atk-s0509a:265_0": "“Piṇḍapātaṃ caritvāna, daṇḍamolubbha dubbalā;",
  "atk-s0509a:266_0": "Vedhamānehi gattehi, tattheva nipatiṃ chamā;",
  "atk-s0509a:267_0": "Disvā ādīnavaṃ kāye, atha cittaṃ vimucci me”ti. –",
  "atk-s0509a:268_0": "Udānavasena imaṃ gāthaṃ abhāsi.",
  "atk-s0509a:269_0": "Tattha piṇḍapātaṃ caritvāna,",
  "atk-s0509a:269_1": "daṇḍamolubbhāti piṇḍapātatthāya yaṭṭhiṃ upatthambhena nagare vicaritvā bhikkhāya āhiṇḍitvā.",
  "atk-s0509a:269_2": "Chamāti chamāyaṃ bhūmiyaṃ,",
  "atk-s0509a:269_3": "pādānaṃ avasena bhūmiyaṃ nipatinti attho.",
  "atk-s0509a:269_4": "Disvā ādīnavaṃ kāyeti asubhāniccadukkhānattatādīhi nānappakārehi sarīre dosaṃ paññācakkhunā disvā.",
  "atk-s0509a:269_5": "Atha cittaṃ vimucci meti ādīnavānupassanāya parato pavattehi nibbidānupassanādīhi vikkhambhanavasena",
  "atk-s0509a:269_6": "mama cittaṃ kilesehi vimuccitvā puna maggaphalehi yathākkamaṃ samucchedavasena ceva paṭippassaddhivasena",
  "atk-s0509a:269_7": "ca sabbaso vimucci vimuttaṃ,",
  "atk-s0509a:269_8": "na dānissā vimocetabbaṃ atthīti.",
  "atk-s0509a:269_9": "Idameva cassā aññābyākaraṇaṃ ahosīti.",
  "atk-s0509a:270_0": "Dhammātherīgāthāvaṇṇanā niṭṭhitā.",
  "atk-s0509a:271_0": "18. Saṅghātherīgāthāvaṇṇanā",
  "atk-s0509a:272_0": "Hitvā ghare pabbajitvāti saṅghāya theriyā gāthā.",
  "atk-s0509a:272_1": "Tassā vatthu dhīrātheriyā vatthusadisaṃ.",
  "atk-s0509a:272_2": "Gāthā pana –",
  "atk-s0509a:273_0": "18.",
  "atk-s0509a:274_0": "“Hitvā ghare pabbajitvā, hitvā puttaṃ pasuṃ piyaṃ;",
  "atk-s0509a:275_0": "Hitvā rāgañca dosañca, avijjañca virājiya;",
  "atk-s0509a:276_0": "Samūlaṃ taṇhamabbuyha, upasantāmhi nibbutā”ti. – gāthaṃ abhāsi;",
  "atk-s0509a:277_0": "Tattha hitvāti chaḍḍetvā.",
  "atk-s0509a:277_1": "Ghareti gehaṃ.",
  "atk-s0509a:277_2": "Gharasaddo hi ekasmimpi abhidheyye kadāci bahūsu bījaṃ viya rūḷhivasena voharīyati.",
  "atk-s0509a:277_3": "Hitvā puttaṃ pasuṃ piyanti piyāyitabbe putte ceva gomahiṃsādike pasū ca tappaṭibaddhachandarāgappahānena pahāya.",
  "atk-s0509a:277_4": "Hitvā rāgañca dosañcāti rajjanasabhāvaṃ rāgaṃ,",
  "atk-s0509a:277_5": "dussanasabhāvaṃ dosañca ariyamaggena samucchinditvā.",
  "atk-s0509a:277_6": "Avijjañca virājiyāti sabbākusalesu pubbaṅgamaṃ mohañca virājetvā maggena samugghāṭetvā icceva attho.",
  "atk-s0509a:277_7": "Sesaṃ vuttanayameva.",
  "atk-s0509a:278_0": "Saṅghātherīgāthāvaṇṇanā niṭṭhitā.",
  "atk-s0509a:279_0": "Ekakanipātavaṇṇanā niṭṭhitā.",
  "atk-s0509a:280_0": "2. Dukanipāto",
  "atk-s0509a:281_0": "1. Abhirūpanandātherīgāthāvaṇṇanā",
  "atk-s0509a:282_0": "Dukanipāte āturaṃ asuciṃ pūtintiādikā abhirūpanandāya sikkhamānāya gāthā.",
  "atk-s0509a:282_1": "Ayaṃ kira vipassissa bhagavato kāle bandhumatīnagare gahapatimahāsālassa dhītā hutvā satthu santike dhammaṃ",
  "atk-s0509a:282_2": "sutvā saraṇesu ca sīlesu ca patiṭṭhitā satthari parinibbute dhātucetiyaṃ ratanapaṭimaṇḍitena suvaṇṇacchattena",
  "atk-s0509a:282_3": "pūjaṃ katvā,",
  "atk-s0509a:282_4": "kālaṅkatvā sagge nibbattitvā aparāparaṃ sugatīsuyeva saṃsarantī imasmiṃ buddhuppāde kapilavatthunagare",
  "atk-s0509a:282_5": "khemakassa sakkassa aggamahesiyā kucchismiṃ nibbatti.",
  "atk-s0509a:282_6": "Nandātissā nāmaṃ ahosi.",
  "atk-s0509a:282_7": "Sā attabhāvassa ativiya rūpasobhaggappattiyā abhirūpā dassanīyā pāsādikā abhirūpanandātveva paññāyittha.",
  "atk-s0509a:282_8": "Tassā vayappattāya vāreyyadivaseyeva varabhūto sakyakumāro kālamakāsi.",
  "atk-s0509a:282_9": "Atha naṃ mātāpitaro akāmaṃ pabbājesuṃ.",
  "atk-s0509a:283_0": "Sā pabbajitvāpi rūpaṃ nissāya uppannamadā “satthā rūpaṃ vivaṇṇeti garahati anekapariyāyena rūpe ādīnavaṃ dassetī”ti buddhupaṭṭhānaṃ na gacchati.",
  "atk-s0509a:283_1": "Bhagavā tassā ñāṇaparipākaṃ ñatvā mahāpajāpatiṃ āṇāpesi “sabbāpi bhikkhuniyo paṭipāṭiyā ovādaṃ āgacchantū”ti.",
  "atk-s0509a:283_2": "Sā attano vāre sampatte aññaṃ pesesi.",
  "atk-s0509a:283_3": "Bhagavā “vāre sampatte attanāva āgantabbaṃ,",
  "atk-s0509a:283_4": "na aññā pesetabbā”ti āha.",
  "atk-s0509a:283_5": "Sā satthu āṇaṃ laṅghituṃ asakkontī bhikkhunīhi saddhiṃ buddhupaṭṭhānaṃ agamāsi.",
  "atk-s0509a:283_6": "Bhagavā iddhiyā ekaṃ abhirūpaṃ itthirūpaṃ māpetvā puna jarājiṇṇaṃ dassetvā saṃvegaṃ uppādetvā –",
  "atk-s0509a:284_0": "19.",
  "atk-s0509a:285_0": "“Āturaṃ asuciṃ pūtiṃ, passa nande samussayaṃ;",
  "atk-s0509a:286_0": "Asubhāya cittaṃ bhāvehi, ekaggaṃ susamāhitaṃ.",
  "atk-s0509a:287_0": "20.",
  "atk-s0509a:288_0": "“Animittañca bhāvehi, mānānusayamujjaha;",
  "atk-s0509a:289_0": "Tato mānābhisamayā, upasantā carissasī”ti. –",
  "atk-s0509a:290_0": "Imā dve gāthā abhāsi.",
  "atk-s0509a:290_1": "Tāsaṃ attho heṭṭhā vuttanayo eva.",
  "atk-s0509a:290_2": "Gāthāpariyosāne abhirūpanandā arahattaṃ pāpuṇi.",
  "atk-s0509a:290_3": "Tena vuttaṃ apadāne –",
  "atk-s0509a:291_0": "“Nagare bandhumatiyā, bandhumā nāma khattiyo;",
  "atk-s0509a:292_0": "Tassa rañño ahuṃ bhariyā, ekajjhaṃ cārayāmahaṃ.",
  "atk-s0509a:293_0": "“Rahogatā nisīditvā, evaṃ cintesahaṃ tadā;",
  "atk-s0509a:294_0": "Ādāya gamanīyañhi, kusalaṃ natthi me kataṃ.",
  "atk-s0509a:295_0": "“Mahābhitāpaṃ kaṭukaṃ, ghorarūpaṃ sudāruṇaṃ;",
  "atk-s0509a:296_0": "Nirayaṃ nūna gacchāmi, ettha me natthi saṃsayo.",
  "atk-s0509a:297_0": "“Evāhaṃ cintayitvāna, pahaṃsetvāna mānasaṃ;",
  "atk-s0509a:298_0": "Rājānaṃ upagantvāna, idaṃ vacanamabraviṃ.",
  "atk-s0509a:299_0": "“Itthī nāma mayaṃ deva, purisānugatā sadā;",
  "atk-s0509a:300_0": "Ekaṃ me samaṇaṃ dehi, bhojayissāmi khattiya.",
  "atk-s0509a:301_0": "“Adāsi me mahārājā, samaṇaṃ bhāvitindriyaṃ;",
  "atk-s0509a:302_0": "Tassa pattaṃ gahetvāna, paramannena pūrayiṃ.",
  "atk-s0509a:303_0": "“Pūrayitvā paramannaṃ, sahassagghanakenahaṃ;",
  "atk-s0509a:304_0": "Vatthayugena chādetvā, adāsiṃ tuṭṭhamānasā.",
  "atk-s0509a:305_0": "“Tena kammena sukatena, cetanāpaṇidhīhi ca;",
  "atk-s0509a:306_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:307_0": "“Sahassaṃ devarājūnaṃ, mahesittamakārayiṃ;",
  "atk-s0509a:308_0": "Sahassaṃ cakkavattīnaṃ, mahesittamakārayiṃ.",
  "atk-s0509a:309_0": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0509a:310_0": "Nānāvidhaṃ bahuṃ puññaṃ, tassa kammaphalā tato.",
  "atk-s0509a:311_0": "“Uppalasseva me vaṇṇā, abhirūpā sudassanā;",
  "atk-s0509a:312_0": "Itthī sabbaṅgasampannā, abhijātā jutindharā.",
  "atk-s0509a:313_0": "“Pacchime bhavasampatte, ajāyiṃ sākiye kule;",
  "atk-s0509a:314_0": "Nārīsahassapāmokkhā, suddhodanasutassahaṃ.",
  "atk-s0509a:315_0": "“Nibbinditvā agārehaṃ, pabbajiṃ anagāriyaṃ;",
  "atk-s0509a:316_0": "Sattamiṃ rattiṃ sampatvā, catusaccaṃ apāpuṇiṃ.",
  "atk-s0509a:317_0": "“Cīvarapiṇḍapātañca, paccayañca senāsanaṃ;",
  "atk-s0509a:318_0": "Parimetuṃ na sakkomi, piṇḍapātassidaṃ phalaṃ.",
  "atk-s0509a:319_0": "“Yaṃ mayhaṃ purimaṃ kammaṃ, kusalaṃ janitaṃ muni;",
  "atk-s0509a:320_0": "Tuyhatthāya mahāvīra, pariciṇṇaṃ bahuṃ mayā.",
  "atk-s0509a:321_0": "“Ekatiṃse ito kappe, yaṃ dānamadadiṃ tadā;",
  "atk-s0509a:322_0": "Duggatiṃ nābhijānāmi, piṇḍapātassidaṃ phalaṃ.",
  "atk-s0509a:323_0": "“Duve gatī pajānāmi, devattaṃ atha mānusaṃ;",
  "atk-s0509a:324_0": "Aññaṃ gatiṃ na jānāmi, piṇḍapātassidaṃ phalaṃ.",
  "atk-s0509a:325_0": "“Ucce kule pajānāmi, tayo sāle mahādhane;",
  "atk-s0509a:326_0": "Aññaṃ kulaṃ na jānāmi, piṇḍapātassidaṃ phalaṃ.",
  "atk-s0509a:327_0": "“Bhavābhave saṃsaritvā, sukkamūlena coditā;",
  "atk-s0509a:328_0": "Amanāpaṃ na passāmi, somanassakataṃ phalaṃ.",
  "atk-s0509a:329_0": "“Iddhīsu ca vasī homi, dibbāya sotadhātuyā;",
  "atk-s0509a:330_0": "Cetopariyañāṇassa, vasī homi mahāmune.",
  "atk-s0509a:331_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:332_0": "Sabbāsavaparikkhīṇā, natthi dāni punabbhavo.",
  "atk-s0509a:333_0": "“Atthadhammaniruttīsu, paṭibhāne tatheva ca;",
  "atk-s0509a:334_0": "Ñāṇaṃ mama mahāvīra, uppannaṃ tava santike.",
  "atk-s0509a:335_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:336_0": "Arahattaṃ patvā pana sā sayampi udānavasena tāyeva gāthā abhāsi,",
  "atk-s0509a:336_1": "idameva cassā aññābyākaraṇaṃ ahosīti.",
  "atk-s0509a:337_0": "Abhirūpanandātherīgāthāvaṇṇanā niṭṭhitā.",
  "atk-s0509a:338_0": "2. Jentātherīgāthāvaṇṇanā",
  "atk-s0509a:339_0": "Ye ime satta bojjhaṅgātiādikā jentāya theriyā gāthā.",
  "atk-s0509a:339_1": "Tassā atītaṃ paccuppannañca vatthu abhirūpanandāvatthusadisaṃ.",
  "atk-s0509a:339_2": "Ayaṃ pana vesāliyaṃ licchavirājakule nibbattīti ayameva viseso.",
  "atk-s0509a:339_3": "Satthārā desitaṃ dhammaṃ sutvā desanāpariyosāne arahattaṃ patvā attanā adhigataṃ visesaṃ paccavekkhitvā pītivasena –",
  "atk-s0509a:340_0": "21.",
  "atk-s0509a:341_0": "“Ye ime satta bojjhaṅgā, maggā nibbānapattiyā;",
  "atk-s0509a:342_0": "Bhāvitā te mayā sabbe, yathā buddhena desitā.",
  "atk-s0509a:343_0": "22.",
  "atk-s0509a:344_0": "“Diṭṭho hi me so bhagavā, antimoyaṃ samussayo;",
  "atk-s0509a:345_0": "Vikkhīṇo jātisaṃsāro, natthi dāni punabbhavo”ti. –",
  "atk-s0509a:346_0": "Imā dve gāthā abhāsi.",
  "atk-s0509a:347_0": "Tattha ye ime satta bojjhaṅgāti ye ime satidhammavicayavīriyapītipassaddhisamādhiupekkhāsaṅkhātā bodhiyā yathāvuttāya dhammasāmaggiyā,",
  "atk-s0509a:347_1": "bodhissa vā bujjhanakassa taṃsamaṅgino puggalassa aṅgabhūtattā “bojjhaṅgā”ti laddhanāmā satta dhammā.",
  "atk-s0509a:347_2": "Maggā nibbānapattiyāti nibbānādhigamassa upāyabhūtā.",
  "atk-s0509a:347_3": "Bhāvitā te mayā sabbe,",
  "atk-s0509a:347_4": "yathā buddhena desitāti te sattatiṃsa bodhipakkhiyadhammā sabbepi mayā yathā buddhena bhagavatā desitā,",
  "atk-s0509a:347_5": "tathā mayā uppāditā ca vaḍḍhitā ca.",
  "atk-s0509a:348_0": "Diṭṭho hi me so bhagavāti hi-",
  "atk-s0509a:348_1": "saddo hetuattho.",
  "atk-s0509a:348_2": "Yasmā so bhagavā dhammakāyo sammāsambuddho attanā adhigataariyadhammadassanena diṭṭho,",
  "atk-s0509a:348_3": "tasmā antimoyaṃ samussayoti yojanā.",
  "atk-s0509a:348_4": "Ariyadhammadassanena hi buddhā bhagavanto aññe ca ariyā diṭṭhā nāma honti,",
  "atk-s0509a:348_5": "na rūpakāyadassanamattena. Yathāha – “yo kho, vakkali,",
  "atk-s0509a:348_6": "dhammaṃ passati,",
  "atk-s0509a:348_7": "so maṃ passatī”ti ca “sutavā ca kho,",
  "atk-s0509a:348_8": "bhikkhave,",
  "atk-s0509a:348_9": "ariyasāvako ariyānaṃ dassāvī”ti ca ādi.",
  "atk-s0509a:348_10": "Sesaṃ vuttanayameva.",
  "atk-s0509a:349_0": "Jentātherīgāthāvaṇṇanā niṭṭhitā.",
  "atk-s0509a:350_0": "3. Sumaṅgalamātutherīgāthāvaṇṇanā",
  "atk-s0509a:351_0": "Sumuttikātiādikā sumaṅgalamātāya theriyā gāthā.",
  "atk-s0509a:351_1": "Ayampi purimabuddhesu katādhikārā tattha tattha bhave kusalaṃ upacinitvā imasmiṃ buddhuppāde sāvatthiyaṃ",
  "atk-s0509a:351_2": "daliddakule nibbattitvā vayappattā aññatarassa naḷakārassa dinnā paṭhamagabbheyeva pacchimabhavikaṃ puttaṃ labhi.",
  "atk-s0509a:351_3": "Tassa sumaṅgaloti nāmaṃ ahosi.",
  "atk-s0509a:351_4": "Tato paṭṭhāya sā sumaṅgalamātāti paññāyittha.",
  "atk-s0509a:351_5": "Yasmā panassā nāmagottaṃ na pākaṭaṃ,",
  "atk-s0509a:351_6": "tasmā “aññatarā therī bhikkhunī apaññātā”ti pāḷiyaṃ vuttaṃ.",
  "atk-s0509a:351_7": "Sopissā putto viññutaṃ patto pabbajitvā saha paṭisambhidāhi arahattaṃ patvā sumaṅgalattheroti pākaṭo ahosi.",
  "atk-s0509a:351_8": "Tassa mātā bhikkhunīsu pabbajitvā vipassanāya kammaṃ karontī ekadivasaṃ gihikāle attanā laddhadukkhaṃ",
  "atk-s0509a:351_9": "paccavekkhitvā saṃvegajātā vipassanaṃ vaḍḍhetvā saha paṭisambhidāhi arahattaṃ patvā udānentī –",
  "atk-s0509a:352_0": "23.",
  "atk-s0509a:353_0": "“Sumuttikā sumuttikā, sādhumuttikāmhi musalassa;",
  "atk-s0509a:354_0": "Ahiriko me chattakaṃ vāpi, ukkhalikā me deḍḍubhaṃ vāti.",
  "atk-s0509a:355_0": "24.",
  "atk-s0509a:356_0": "“Rāgañca ahaṃ dosañca, cicciṭi cicciṭīti vihanāmi;",
  "atk-s0509a:357_0": "Sā rukkhamūlamupagamma, ‘aho sukha’nti sukhato jhāyāmī”ti. –",
  "atk-s0509a:358_0": "Imā dve gāthā abhāsi.",
  "atk-s0509a:359_0": "Tattha sumuttikāti sumuttā. Ka-",
  "atk-s0509a:359_1": "kāro padapūraṇamattaṃ,",
  "atk-s0509a:359_2": "suṭṭhu muttā vatāti attho.",
  "atk-s0509a:359_3": "Sā sāsane attanā paṭiladdhasampattiṃ disvā pasādavasena,",
  "atk-s0509a:359_4": "tassā vā pasaṃsāvasena āmantetvā vuttaṃ “sumuttikā sumuttikā”ti.",
  "atk-s0509a:359_5": "Yaṃ pana gihikāle visesato jigucchati,",
  "atk-s0509a:359_6": "tato vimuttiṃ dassentī “sādhumuttikāmhī”tiādimāha.",
  "atk-s0509a:359_7": "Tattha sādhumuttikāmhīti sammadeva muttā vata amhi.",
  "atk-s0509a:359_8": "Musalassāti musalato.",
  "atk-s0509a:359_9": "Ayaṃ kira daliddabhāvena gihikāle sayameva musalakammaṃ karoti,",
  "atk-s0509a:359_10": "tasmā evamāha.",
  "atk-s0509a:359_11": "Ahiriko meti mama sāmiko ahiriko nillajjo,",
  "atk-s0509a:359_12": "so mama na ruccatīti vacanaseso.",
  "atk-s0509a:359_13": "Pakatiyāva kāmesu virattacittatāya kāmādhimuttānaṃ pavattiṃ jigucchantī vadati.",
  "atk-s0509a:359_14": "Chattakaṃ vāpīti jīvitahetukena karīyamānaṃ chattakampi me na ruccatīti attho. Vā-",
  "atk-s0509a:359_15": "saddo avuttasamuccayattho,",
  "atk-s0509a:359_16": "tena peḷācaṅkoṭakādiṃ saṅgaṇhāti.",
  "atk-s0509a:359_17": "Veḷudaṇḍādīni gahetvā divase divase chattādīnaṃ karaṇavasena dukkhajīvitaṃ jigucchantī vadati.",
  "atk-s0509a:359_18": "“Ahitako me vāto vātī”ti keci vatvā ahitako jarāvaho gihikāle mama sarīre vāto vāyatīti atthaṃ vadanti.",
  "atk-s0509a:359_19": "Apare pana “ahitako paresaṃ duggandhataro ca mama sarīrato vāto vāyatī”ti atthaṃ vadanti.",
  "atk-s0509a:359_20": "Ukkhalikā me deḍḍubhaṃ vātīti me mama bhattapacanabhājanaṃ cirapārivāsikabhāvena aparisuddhatāya udakasappagandhaṃ vāyati,",
  "atk-s0509a:359_21": "tato ahaṃ sādhumuttikāmhīti yojanā.",
  "atk-s0509a:360_0": "Rāgañca ahaṃ dosañca,",
  "atk-s0509a:360_1": "cicciṭi cicciṭīti vihanāmīti ahaṃ kilesajeṭṭhakaṃ rāgañca dosañca cicciṭi cicciṭīti iminā saddena saddhiṃ vihanāmi vināsemi,",
  "atk-s0509a:360_2": "pajahāmīti attho.",
  "atk-s0509a:360_3": "Sā kira attano sāmikaṃ jigucchantī tena divase divase phāliyamānānaṃ sukkhānaṃ veḷudaṇḍādīnaṃ saddaṃ",
  "atk-s0509a:360_4": "garahantī tassa pahānaṃ rāgadosapahānena samaṃ katvā avoca.",
  "atk-s0509a:360_5": "Sā rukkhamūlamupagammāti sā ahaṃ sumaṅgalamātā vivittaṃ rukkhamūlaṃ upasaṅkamitvā.",
  "atk-s0509a:360_6": "Sukhato jhāyāmīti sukhanti jhāyāmi,",
  "atk-s0509a:360_7": "kālena kālaṃ samāpajjantī phalasukhaṃ nibbānasukhañca paṭisaṃvediyamānā phalajjhānena jhāyāmīti attho.",
  "atk-s0509a:360_8": "Aho sukhanti idaṃ panassā samāpattito pacchā pavattamanasikāravasena vuttaṃ,",
  "atk-s0509a:360_9": "pubbābhogavasenātipi yujjateva.",
  "atk-s0509a:361_0": "Sumaṅgalamātutherīgāthāvaṇṇanā niṭṭhitā.",
  "atk-s0509a:362_0": "4. Aḍḍhakāsitherīgāthāvaṇṇanā",
  "atk-s0509a:363_0": "Yāva kāsijanapadotiādikā aḍḍhakāsiyā theriyā gāthā.",
  "atk-s0509a:363_1": "Ayaṃ kira kassapassa dasabalassa kāle kulagehe nibbattitvā viññutaṃ patvā bhikkhunīnaṃ santikaṃ gantvā",
  "atk-s0509a:363_2": "dhammaṃ sutvā paṭiladdhasaddhā pabbajitvā bhikkhunisīle ṭhitaṃ aññataraṃ paṭisambhidāppattaṃ khīṇāsavattheriṃ",
  "atk-s0509a:363_3": "gaṇikāvādena akkositvā,",
  "atk-s0509a:363_4": "tato cutā niraye paccitvā imasmiṃ buddhuppāde kāsikaraṭṭhe uḷāravibhave seṭṭhikule nibbattitvā vuddhippattā",
  "atk-s0509a:363_5": "pubbe katassa vacīduccaritassa nissandena ṭhānato paribhaṭṭhā gaṇikā ahosi.",
  "atk-s0509a:363_6": "Nāmena aḍḍhakāsī nāma.",
  "atk-s0509a:363_7": "Tassā pabbajjā ca dūtena upasampadā ca khandhake āgatāyeva.",
  "atk-s0509a:363_8": "Vuttañhetaṃ –",
  "atk-s0509a:364_0": "Tena kho pana samayena aḍḍhakāsī gaṇikā bhikkhunīsu pabbajitā hoti.",
  "atk-s0509a:364_1": "Sā ca sāvatthiṃ gantukāmā hoti “bhagavato santike upasampajjissāmī”ti.",
  "atk-s0509a:364_2": "Assosuṃ kho dhuttā –",
  "atk-s0509a:364_3": "“aḍḍhakāsī kira gaṇikā sāvatthiṃ gantukāmā”ti.",
  "atk-s0509a:364_4": "Te magge pariyuṭṭhiṃsu.",
  "atk-s0509a:364_5": "Assosi kho aḍḍhakāsī gaṇikā “dhuttā kira magge pariyuṭṭhitā”ti.",
  "atk-s0509a:364_6": "Bhagavato santike dūtaṃ pāhesi –",
  "atk-s0509a:364_7": "“ahañhi upasampajjitukāmā,",
  "atk-s0509a:364_8": "kathaṃ nu kho mayā paṭipajjitabba”nti?",
  "atk-s0509a:364_9": "Atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi –",
  "atk-s0509a:364_10": "“anujānāmi,",
  "atk-s0509a:364_11": "bhikkhave,",
  "atk-s0509a:364_12": "dūtenapi upasampādetu”nti.",
  "atk-s0509a:365_0": "Evaṃ laddhūpasampadā pana vipassanāya kammaṃ karontī na cirasseva saha paṭisambhidāhi arahattaṃ pāpuṇi.",
  "atk-s0509a:365_1": "Tena vuttaṃ apadāne –",
  "atk-s0509a:366_0": "“Imamhi bhaddake kappe, brahmabandhu mahāyaso;",
  "atk-s0509a:367_0": "Kassapo nāma gottena, uppajji vadataṃ varo.",
  "atk-s0509a:368_0": "“Tadāhaṃ pabbajitvāna, tassa buddhassa sāsane;",
  "atk-s0509a:369_0": "Saṃvutā pātimokkhamhi, indriyesu ca pañcasu.",
  "atk-s0509a:370_0": "“Mattaññunī ca asane, yuttā jāgariyepi ca;",
  "atk-s0509a:371_0": "Vasantī yuttayogāhaṃ, bhikkhuniṃ vigatāsavaṃ.",
  "atk-s0509a:372_0": "“Akkosiṃ duṭṭhacittāhaṃ, gaṇiketi bhaṇiṃ tadā;",
  "atk-s0509a:373_0": "Tena pāpena kammena, nirayamhi apaccisaṃ.",
  "atk-s0509a:374_0": "“Tena kammāvasesena, ajāyiṃ gaṇikākule;",
  "atk-s0509a:375_0": "Bahusova parādhīnā, pacchimāya ca jātiyaṃ.",
  "atk-s0509a:376_0": "“Kāsīsu seṭṭhikulajā, brahmacārībalenahaṃ;",
  "atk-s0509a:377_0": "Accharā viya devesu, ahosiṃ rūpasampadā.",
  "atk-s0509a:378_0": "“Disvāna dassanīyaṃ maṃ, giribbajapuruttame;",
  "atk-s0509a:379_0": "Gaṇikatte nivesesuṃ, akkosanabalena me.",
  "atk-s0509a:380_0": "“Sāhaṃ sutvāna saddhammaṃ, buddhaseṭṭhena desitaṃ;",
  "atk-s0509a:381_0": "Pubbavāsanasampannā, pabbajiṃ anagāriyaṃ.",
  "atk-s0509a:382_0": "“Tadūpasampadatthāya, gacchantī jinasantikaṃ;",
  "atk-s0509a:383_0": "Magge dhutte ṭhite sutvā, labhiṃ dūtopasampadaṃ.",
  "atk-s0509a:384_0": "“Sabbakammaṃ parikkhīṇaṃ, puññaṃ pāpaṃ tatheva ca;",
  "atk-s0509a:385_0": "Sabbasaṃsāramuttiṇṇā, gaṇikattañca khepitaṃ.",
  "atk-s0509a:386_0": "“Iddhīsu ca vasī homi, dibbāya sotadhātuyā;",
  "atk-s0509a:387_0": "Cetopariyañāṇassa, vasī homi mahāmune.",
  "atk-s0509a:388_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:389_0": "Sabbāsavaparikkhīṇā, natthi dāni punabbhavo.",
  "atk-s0509a:390_0": "“Atthadhammaniruttīsu, paṭibhāne tatheva ca;",
  "atk-s0509a:391_0": "Ñāṇaṃ mama mahāvīra, uppannaṃ tava santike.",
  "atk-s0509a:392_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0509a:393_0": "Arahattaṃ pana patvā udānavasena –",
  "atk-s0509a:394_0": "25.",
  "atk-s0509a:395_0": "“Yāva kāsijanapado, suṅko me tattako ahu;",
  "atk-s0509a:396_0": "Taṃ katvā negamo agghaṃ, aḍḍhenagghaṃ ṭhapesi maṃ.",
  "atk-s0509a:397_0": "26.",
  "atk-s0509a:398_0": "“Atha nibbindahaṃ rūpe, nibbindañca virajjahaṃ;",
  "atk-s0509a:399_0": "Mā puna jātisaṃsāraṃ, sandhāveyyaṃ punappunaṃ;",
  "atk-s0509a:400_0": "Tisso vijjā sacchikatā, kataṃ buddhassa sāsana”nti. –",
  "atk-s0509a:401_0": "Imā gāthā abhāsi.",
  "atk-s0509a:402_0": "Tattha yāva kāsijanapado,",
  "atk-s0509a:402_1": "suṅko me tattako ahūti kāsīsu janapadesu bhavo suṅko kāsijanapado,",
  "atk-s0509a:402_2": "so yāva yattako,",
  "atk-s0509a:402_3": "tattako mayhaṃ suṅko ahu ahosi.",
  "atk-s0509a:402_4": "Kittako pana soti?",
  "atk-s0509a:402_5": "Sahassamatto.",
  "atk-s0509a:402_6": "Kāsiraṭṭhe kira tadā suṅkavasena ekadivasaṃ rañño uppajjanakaāyo ahosi sahassamatto,",
  "atk-s0509a:402_7": "imāyapi purisānaṃ hatthato ekadivasaṃ laddhadhanaṃ tattakaṃ.",
  "atk-s0509a:402_8": "Tena vuttaṃ –",
  "atk-s0509a:402_9": "“yāva kāsijanapado,",
  "atk-s0509a:402_10": "suṅko me tattako ahū”ti.",
  "atk-s0509a:402_11": "Sā pana kāsisuṅkaparimāṇatāya kāsīti samaññaṃ labhi.",
  "atk-s0509a:402_12": "Tattha yebhuyyena manussā sahassaṃ dātuṃ asakkontā tato upaḍḍhaṃ datvā divasabhāgameva ramitvā gacchanti,",
  "atk-s0509a:402_13": "tesaṃ vasenāyaṃ aḍḍhakāsīti paññāyittha.",
  "atk-s0509a:402_14": "Tena vuttaṃ –",
  "atk-s0509a:402_15": "“taṃ katvā negamo agghaṃ,",
  "atk-s0509a:402_16": "aḍḍhenagghaṃ ṭhapesi ma”nti.",
  "atk-s0509a:402_17": "Taṃ pañcasatamattaṃ dhanaṃ agghaṃ katvā negamo nigamavāsijano itthiratanabhāvena anagghampi samānaṃ aḍḍhena",
  "atk-s0509a:402_18": "agghaṃ nimittaṃ aḍḍhakāsīti samaññāvasena maṃ ṭhapesi,",
  "atk-s0509a:402_19": "tathā maṃ voharīti attho.",
  "atk-s0509a:403_0": "Atha nibbindahaṃ rūpeti evaṃ rūpūpajīvinī hutvā ṭhitā.",
  "atk-s0509a:403_1": "Atha pacchā sāsanaṃ nissāya rūpe ahaṃ nibbindiṃ “itipi rūpaṃ aniccaṃ,",
  "atk-s0509a:403_2": "itipidaṃ rūpaṃ dukkhaṃ,",
  "atk-s0509a:403_3": "asubha”nti passantī tattha ukkaṇṭhiṃ.",
  "atk-s0509a:403_4": "Nibbindañca virajjahanti nibbindantī cāhaṃ tato paraṃ virāgaṃ āpajjiṃ.",
  "atk-s0509a:403_5": "Nibbindaggahaṇena cettha taruṇavipassanaṃ dasseti,",
  "atk-s0509a:403_6": "virāgaggahaṇena balavavipassanaṃ.",
  "atk-s0509a:403_7": "“Nibbindanto virajjati virāgā vimuccatī”ti hi vuttaṃ.",
  "atk-s0509a:403_8": "Mā puna jātisaṃsāraṃ,",
  "atk-s0509a:403_9": "sandhāveyyaṃ punappunanti iminā nibbindanavirajjanākāre nidasseti.",
  "atk-s0509a:403_10": "Tisso vijjātiādinā tesaṃ matthakappattiṃ,",
  "atk-s0509a:403_11": "taṃ vuttanayameva.",
  "atk-s0509a:404_0": "Aḍḍhakāsitherīgāthāvaṇṇanā niṭṭhitā.",
  "atk-s0509a:405_0": "5. Cittātherīgāthāvaṇṇanā",
  "atk-s0509a:406_0": "Kiñcāpi khomhi kisikātiādikā cittāya theriyā gāthā.",
  "atk-s0509a:406_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī ito catunnavutikappe",
  "atk-s0509a:406_2": "candabhāgāya nadiyā tīre kinnarayoniyaṃ nibbatti.",
  "atk-s0509a:406_3": "Sā ekadivasaṃ ekaṃ paccekabuddhaṃ rukkhamūle nisinnaṃ disvā pasannamānasā naḷapupphehi pūjaṃ katvā vanditvā",
  "atk-s0509a:406_4": "añjaliṃ paggahetvā padakkhiṇaṃ katvā pakkāmi.",
  "atk-s0509a:406_5": "Sā tena puññakammena devamanussesu saṃsarantī imasmiṃ buddhuppāde rājagahe gahapatimahāsālakule nibbattitvā",
  "atk-s0509a:406_6": "viññutaṃ patvā satthu rājagahappavesane paṭiladdhasaddhā pacchā mahāpajāpatigotamiyā santike pabbajitvā",
  "atk-s0509a:406_7": "mahallikākāle gijjhakūṭapabbataṃ abhiruhitvā samaṇadhammaṃ karontī vipassanaṃ vaḍḍhetvā saha paṭisambhidāhi",
  "atk-s0509a:406_8": "arahattaṃ pāpuṇi.",
  "atk-s0509a:406_9": "Tena vuttaṃ apadāne –",
  "atk-s0509a:407_0": "“Candabhāgānadītīre, ahosiṃ kinnarī tadā;",
  "atk-s0509a:408_0": "Addasaṃ virajaṃ buddhaṃ, sayambhuṃ aparājitaṃ.",
  "atk-s0509a:409_0": "“Pasannacittā sumanā, vedajātā katañjalī;",
  "atk-s0509a:410_0": "Naḷamālaṃ gahetvāna, sayambhuṃ abhipūjayiṃ.",
  "atk-s0509a:411_0": "“Tena kammena sukatena, cetanāpaṇidhīhi ca;",
  "atk-s0509a:412_0": "Jahitvā kinnarīdehaṃ, agacchiṃ tidasaṃ gatiṃ.",
  "atk-s0509a:413_0": "“Chattiṃsadevarājūnaṃ, mahesittamakārayiṃ;",
  "atk-s0509a:414_0": "Dasannaṃ cakkavattīnaṃ, mahesittamakārayiṃ;",
  "atk-s0509a:415_0": "Saṃvejetvāna me cittaṃ, pabbajiṃ anagāriyaṃ.",
  "atk-s0509a:416_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:417_0": "Sabbāsavaparikkhīṇā, natthi dāni punabbhavo.",
  "atk-s0509a:418_0": "“Catunnavutito kappe, yaṃ pupphamabhipūjayiṃ;",
  "atk-s0509a:419_0": "Duggatiṃ nābhijānāmi, pupphapūjāyidaṃ phalaṃ.",
  "atk-s0509a:420_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:421_0": "Sā pana arahattaṃ patvā attano paṭipattiṃ paccavekkhitvā –",
  "atk-s0509a:422_0": "27.",
  "atk-s0509a:423_0": "“Kiñcāpi khomhi kisikā, gilānā bāḷhadubbalā;",
  "atk-s0509a:424_0": "Daṇḍamolubbha gacchāmi, pabbataṃ abhirūhiya.",
  "atk-s0509a:425_0": "28.",
  "atk-s0509a:426_0": "“Saṅghāṭiṃ nikkhipitvāna, pattakañca nikujjiya;",
  "atk-s0509a:427_0": "Sele khambhesimattānaṃ, tamokhandhaṃ padāliyā”ti. –",
  "atk-s0509a:428_0": "Imā dve gāthā abhāsi.",
  "atk-s0509a:429_0": "Tattha kiñcāpi khomhi kisikāti yadipi ahaṃ jarājiṇṇā appamaṃsalohitabhāvena kisasarīrā amhi.",
  "atk-s0509a:429_1": "Gilānā bāḷhadubbalāti dhātvādivikārena gilānā,",
  "atk-s0509a:429_2": "teneva gelaññena ativiya dubbalā.",
  "atk-s0509a:429_3": "Daṇḍamolubbha gacchāmīti yattha katthaci gacchantī kattarayaṭṭhiṃ ālambitvāva gacchāmi.",
  "atk-s0509a:429_4": "Pabbataṃ abhirūhiyāti evaṃ bhūtāpi vivekakāmatāya gijjhakūṭapabbataṃ abhiruhitvā.",
  "atk-s0509a:430_0": "Saṅghāṭiṃ nikkhipitvānāti santaruttarā eva hutvā yathāsaṃhataṃ aṃse ṭhapitaṃ saṅghāṭiṃ hatthapāse ṭhapetvā.",
  "atk-s0509a:430_1": "Pattakañca nikujjiyāti mayhaṃ valañjanamattikāpattaṃ adhomukhaṃ katvā ekamante ṭhapetvā.",
  "atk-s0509a:430_2": "Sele khambhesimattānaṃ,",
  "atk-s0509a:430_3": "tamokhandhaṃ padāliyāti pabbate nisinnā iminā dīghena addhunā apadālitapubbaṃ mohakkhandhaṃ padāletvā,",
  "atk-s0509a:430_4": "teneva ca mohakkhandhapadālanena attānaṃ attabhāvaṃ khambhesiṃ,",
  "atk-s0509a:430_5": "mama santānaṃ āyatiṃ anuppattidhammatāpādanena vikkhambhesinti attho.",
  "atk-s0509a:431_0": "Cittātherīgāthāvaṇṇanā niṭṭhitā.",
  "atk-s0509a:432_0": "6. Mettikātherīgāthāvaṇṇanā",
  "atk-s0509a:433_0": "Kiñcāpi khomhi dukkhitātiādikā mettikāya theriyā gāthā.",
  "atk-s0509a:433_1": "Ayampi purimabuddhesu katādhikārā tattha tattha bhave vivaṭṭūpanissayaṃ puññaṃ upacinantī siddhatthassa",
  "atk-s0509a:433_2": "bhagavato kāle gahapatikule nibbattitvā viññutaṃ patvā satthu cetiye ratanena paṭimaṇḍitāya mekhalāya",
  "atk-s0509a:433_3": "pūjaṃ akāsi.",
  "atk-s0509a:433_4": "Sā tena puññakammena devamanussesu saṃsarantī imasmiṃ buddhuppāde rājagahe brāhmaṇamahāsālakule nibbatti.",
  "atk-s0509a:433_5": "Sesaṃ anantare vuttasadisaṃ.",
  "atk-s0509a:433_6": "Ayaṃ pana paṭibhāgakūṭaṃ abhiruhitvā samaṇadhammaṃ karontī vipassanaṃ vaḍḍhetvā saha paṭisambhidāhi arahattaṃ pāpuṇi.",
  "atk-s0509a:433_7": "Tena vuttaṃ apadāne –",
  "atk-s0509a:434_0": "“Siddhatthassa bhagavato, thūpakārāpikā ahuṃ;",
  "atk-s0509a:435_0": "Mekhalikā mayā dinnā, navakammāya satthuno.",
  "atk-s0509a:436_0": "“Niṭṭhite ca mahāthūpe, mekhalaṃ punadāsahaṃ;",
  "atk-s0509a:437_0": "Lokanāthassa munino, pasannā sehi pāṇibhi.",
  "atk-s0509a:438_0": "“Catunnavutito kappe, yaṃ mekhalamadaṃ tadā;",
  "atk-s0509a:439_0": "Duggatiṃ nābhijānāmi, thūpakārassidaṃ phalaṃ.",
  "atk-s0509a:440_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:441_0": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:442_0": "29.",
  "atk-s0509a:443_0": "“Kiñcāpi khomhi dukkhitā, dubbalā gatayobbanā;",
  "atk-s0509a:444_0": "Daṇḍamolubbha gacchāmi, pabbataṃ abhirūhiya.",
  "atk-s0509a:445_0": "30.",
  "atk-s0509a:446_0": "“Nikkhipitvāna saṅghāṭiṃ, pattakañca nikujjiya;",
  "atk-s0509a:447_0": "Nisinnā camhi selamhi, atha cittaṃ vimucci me;",
  "atk-s0509a:448_0": "Tisso vijjā anuppattā, kataṃ buddhassa sāsana”nti. –",
  "atk-s0509a:449_0": "Imā dve gāthā abhāsi.",
  "atk-s0509a:450_0": "Tattha dukkhitāti rogābhibhavena dukkhitā sañjātadukkhā dukkhappattā.",
  "atk-s0509a:450_1": "Dubbalāti tāya ceva dukkhappattiyā,",
  "atk-s0509a:450_2": "jarājiṇṇatāya ca balavirahitā.",
  "atk-s0509a:450_3": "Tenāha “gatayobbanā”ti,",
  "atk-s0509a:450_4": "addhagatāti attho.",
  "atk-s0509a:451_0": "Atha cittaṃ vimucci meti selamhi pāsāṇe nisinnā camhi,",
  "atk-s0509a:451_1": "atha tadanantaraṃ vīriyasamatāya sammadeva yojitattā maggapaṭipāṭiyā sabbehipi āsavehi mama cittaṃ vimucci.",
  "atk-s0509a:451_2": "Sesaṃ vuttanayameva.",
  "atk-s0509a:452_0": "Mettikātherīgāthāvaṇṇanā niṭṭhitā.",
  "atk-s0509a:453_0": "7. Mittātherīgāthāvaṇṇanā",
  "atk-s0509a:454_0": "Cātuddasiṃ pañcadasintiādikā aparāya mittāya theriyā gāthā.",
  "atk-s0509a:454_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:454_2": "bhagavato kāle khattiyakule nibbattitvā viññutaṃ patvā bandhumassa rañño antepurikā hutvā vipassissa",
  "atk-s0509a:454_3": "bhagavato sāvikaṃ ekaṃ khīṇāsavattheriṃ disvā pasannamānasā hutvā tassā hatthato pattaṃ gahetvā paṇītassa",
  "atk-s0509a:454_4": "khādanīyabhojanīyassa pūretvā mahagghena sāṭakayugena saddhiṃ adāsi.",
  "atk-s0509a:454_5": "Sā tena puññakammena devamanussesu saṃsarantī imasmiṃ buddhuppāde kapilavatthusmiṃ sakyarājakule nibbattitvā",
  "atk-s0509a:454_6": "viññutaṃ patvā satthu santike dhammaṃ sutvā paṭiladdhasaddhā upāsikā ahosi.",
  "atk-s0509a:454_7": "Sā aparabhāge mahāpajāpatigotamiyā santike pabbajitvā katapubbakiccā vipassanāya kammaṃ karontī na cirasseva saha paṭisambhidāhi arahattaṃ pāpuṇi.",
  "atk-s0509a:454_8": "Tena vuttaṃ apadāne –",
  "atk-s0509a:455_0": "“Nagare bandhumatiyā, bandhumā nāma khattiyo;",
  "atk-s0509a:456_0": "Tassa rañño ahuṃ bhariyā, ekajjhaṃ cārayāmahaṃ.",
  "atk-s0509a:457_0": "“Rahogatā nisīditvā, evaṃ cintesahaṃ tadā;",
  "atk-s0509a:458_0": "Ādāya gamanīyañhi, kusalaṃ natthi me kataṃ.",
  "atk-s0509a:459_0": "“Mahābhitāpaṃ kaṭukaṃ, ghorarūpaṃ sudāruṇaṃ;",
  "atk-s0509a:460_0": "Nirayaṃ nūna gacchāmi, ettha me natthi saṃsayo.",
  "atk-s0509a:461_0": "“Rājānaṃ upasaṅkamma, idaṃ vacanamabraviṃ;",
  "atk-s0509a:462_0": "Ekaṃ me samaṇaṃ dehi, bhojayissāmi khattiya.",
  "atk-s0509a:463_0": "“Adāsi me mahārājā, samaṇaṃ bhāvitindriyaṃ;",
  "atk-s0509a:464_0": "Tassa pattaṃ gahetvāna, paramannena pūrayiṃ.",
  "atk-s0509a:465_0": "“Pūrayitvā paramannaṃ, gandhālepaṃ akāsahaṃ;",
  "atk-s0509a:466_0": "Jālena pidahitvāna, vatthayugena chādayiṃ.",
  "atk-s0509a:467_0": "“Ārammaṇaṃ mamaṃ etaṃ, sarāmi yāvajīvitaṃ;",
  "atk-s0509a:468_0": "Tattha cittaṃ pasādetvā, tāvatiṃsamagacchahaṃ.",
  "atk-s0509a:469_0": "“Tiṃsānaṃ devarājūnaṃ, mahesittamakārayiṃ;",
  "atk-s0509a:470_0": "Manasā patthitaṃ mayhaṃ, nibbattati yathicchitaṃ.",
  "atk-s0509a:471_0": "“Vīsānaṃ cakkavattīnaṃ, mahesittamakārayiṃ;",
  "atk-s0509a:472_0": "Ocitattāva hutvāna, saṃsarāmi bhavesvahaṃ.",
  "atk-s0509a:473_0": "“Sabbabandhanamuttāhaṃ, apetā me upādikā;",
  "atk-s0509a:474_0": "Sabbāsavaparikkhīṇā, natthi dāni punabbhavo.",
  "atk-s0509a:475_0": "“Ekanavutito kappe, yaṃ dānamadadiṃ tadā;",
  "atk-s0509a:476_0": "Duggatiṃ nābhijānāmi, piṇḍapātassidaṃ phalaṃ.",
  "atk-s0509a:477_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0509a:478_0": "Arahattaṃ pana patvā attano paṭipattiṃ paccavekkhitvā pītisomanassajātā udānavasena –",
  "atk-s0509a:479_0": "31.",
  "atk-s0509a:480_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0509a:481_0": "Pāṭihāriyapakkhañca, aṭṭhaṅgasusamāgataṃ.",
  "atk-s0509a:482_0": "32.",
  "atk-s0509a:483_0": "“Uposathaṃ upāgacchiṃ, devakāyābhinandinī;",
  "atk-s0509a:484_0": "Sājja ekena bhattena, muṇḍā saṅghāṭipārutā;",
  "atk-s0509a:485_0": "Devakāyaṃ na patthehaṃ, vineyya hadaye dara”nti. – imā dve gāthā abhāsi;",
  "atk-s0509a:486_0": "Tattha cātuddasiṃ pañcadasinti catuddasannaṃ pūraṇī cātuddasī,",
  "atk-s0509a:486_1": "pañcadasannaṃ pūraṇī pañcadasī,",
  "atk-s0509a:486_2": "taṃ cātuddasiṃ pañcadasiñca,",
  "atk-s0509a:486_3": "pakkhassāti sambandho.",
  "atk-s0509a:486_4": "Accantasaṃyoge cetaṃ upayogavacanaṃ.",
  "atk-s0509a:486_5": "Yā ca pakkhassa aṭṭhamī,",
  "atk-s0509a:486_6": "tañcāti yojanā.",
  "atk-s0509a:486_7": "Pāṭihāriyapakkhañcāti pariharaṇakapakkhañca cātuddasīpañcadasīaṭṭhamīnaṃ yathākkamaṃ ādito antato vā",
  "atk-s0509a:486_8": "pavesaniggamavasena uposathasīlassa pariharitabbapakkhañca terasīpāṭipadasattamīnavamīsu cāti attho.",
  "atk-s0509a:486_9": "Aṭṭhaṅgasusamāgatanti pāṇātipātā veramaṇiādīhi aṭṭhahi aṅgehi suṭṭhu samannāgataṃ.",
  "atk-s0509a:486_10": "Uposathaṃ upāgacchinti upavāsaṃ upagamiṃ,",
  "atk-s0509a:486_11": "upavasinti attho.",
  "atk-s0509a:486_12": "Yaṃ sandhāya vuttaṃ –",
  "atk-s0509a:487_0": "“Pāṇaṃ na hane na cādinnamādiye, musā na bhāse na ca majjapo siyā;",
  "atk-s0509a:488_0": "Abrahmacariyā virameyya methunā, rattiṃ na bhuñjeyya vikālabhojanaṃ.",
  "atk-s0509a:489_0": "“Mālaṃ na dhāre na ca gandhamācare, mañce chamāyaṃ va sayetha santhate;",
  "atk-s0509a:490_0": "Etañhi aṭṭhaṅgikamāhuposathaṃ, buddhena dukkhantagunā pakāsita”nti. ;",
  "atk-s0509a:491_0": "Devakāyābhinandinīti tatrūpapattiākaṅkhāvasena cātumahārājikādiṃ devakāyaṃ abhipatthentī uposathaṃ upāgacchinti yojanā.",
  "atk-s0509a:491_1": "Sājja ekena bhattenāti sā ahaṃ ajja imasmiṃyeva divase ekena bhattabhojanakkhaṇena.",
  "atk-s0509a:491_2": "Muṇḍā saṅghāṭipārutāti muṇḍitakesā saṅghāṭipārutasarīrā ca hutvā pabbajitāti attho.",
  "atk-s0509a:491_3": "Devakāyaṃ na patthehanti aggamaggassa adhigatattā kañci devanikāyaṃ ahaṃ na patthaye.",
  "atk-s0509a:491_4": "Tenevāha –",
  "atk-s0509a:491_5": "“vineyya hadaye dara”nti,",
  "atk-s0509a:491_6": "cittagataṃ kilesadarathaṃ samucchedavasena vinetvāti attho.",
  "atk-s0509a:491_7": "Idameva cassā aññābyākaraṇaṃ ahosi.",
  "atk-s0509a:492_0": "Mittātherīgāthāvaṇṇanā niṭṭhitā.",
  "atk-s0509a:493_0": "8. Abhayamātutherīgāthāvaṇṇanā",
  "atk-s0509a:494_0": "Uddhaṃ pādatalātiādikā abhayamātāya theriyā gāthā.",
  "atk-s0509a:494_1": "Ayampi purimabuddhesu katādhikārā tattha tattha bhave puññāni upacinantī tissassa bhagavato kāle kulagehe",
  "atk-s0509a:494_2": "nibbattitvā viññutaṃ patvā ekadivasaṃ satthāraṃ piṇḍāya carantaṃ disvā pasannamānasā pattaṃ gahetvā kaṭacchumattaṃ",
  "atk-s0509a:494_3": "bhikkhaṃ adāsi.",
  "atk-s0509a:494_4": "Sā tena puññakammena devamanussesu saṃsarantī imasmiṃ buddhuppāde tādisena kammanissandena ujjeniyaṃ padumavatī nāma nagarasobhiṇī ahosi.",
  "atk-s0509a:494_5": "Rājā bimbisāro tassā rūpasampattiādike guṇe sutvā purohitassa ācikkhi –",
  "atk-s0509a:494_6": "“ujjeniyaṃ kira padumavatī nāma gaṇikā ahosi,",
  "atk-s0509a:494_7": "tamahaṃ daṭṭhukāmomhī”ti.",
  "atk-s0509a:494_8": "Purohito “sādhu,",
  "atk-s0509a:494_9": "devā”ti mantabalena kumbhīraṃ nāma yakkhaṃ āvahetvā yakkhānubhāvena rājānaṃ tāvadeva ujjenīnagaraṃ nesi.",
  "atk-s0509a:494_10": "Rājā tāya saddhiṃ ekarattiṃ saṃvāsaṃ kappesi.",
  "atk-s0509a:494_11": "Sā tena gabbhaṃ gaṇhi.",
  "atk-s0509a:494_12": "Rañño ca ārocesi –",
  "atk-s0509a:494_13": "“mama kucchiyaṃ gabbho patiṭṭhahī”ti.",
  "atk-s0509a:494_14": "Taṃ sutvā rājā naṃ “sace putto bhaveyya,",
  "atk-s0509a:494_15": "vaḍḍhetvā mamaṃ dassehī”ti vatvā nāmamuddikaṃ datvā agamāsi.",
  "atk-s0509a:494_16": "Sā dasamāsaccayena puttaṃ vijāyitvā nāmaggahaṇadivase abhayoti nāmaṃ akāsi.",
  "atk-s0509a:494_17": "Puttañca sattavassikakāle “tava pitā bimbisāramahārājā”ti rañño santikaṃ pahiṇi.",
  "atk-s0509a:494_18": "Rājā taṃ puttaṃ passitvā puttasinehaṃ paṭilabhitvā kumārakaparihārena vaḍḍhesi.",
  "atk-s0509a:494_19": "Tassa saddhāpaṭilābho pabbajjā visesādhigamo ca heṭṭhā āgatoyeva.",
  "atk-s0509a:494_20": "Tassa mātā aparabhāge puttassa abhayattherassa santike dhammaṃ sutvā paṭiladdhasaddhā bhikkhunīsu pabbajitvā",
  "atk-s0509a:494_21": "vipassanāya kammaṃ karontī nacirasseva saha paṭisambhidāhi arahattaṃ pāpuṇi.",
  "atk-s0509a:494_22": "Tena vuttaṃ apadāne –",
  "atk-s0509a:495_0": "“Piṇḍacāraṃ carantassa, tissanāmassa satthuno;",
  "atk-s0509a:496_0": "Kaṭacchubhikkhaṃ paggayha, buddhaseṭṭhassadāsahaṃ.",
  "atk-s0509a:497_0": "“Paṭiggahetvā sambuddho, tisso lokagganāyako;",
  "atk-s0509a:498_0": "Vīthiyā saṇṭhito satthā, akā me anumodanaṃ.",
  "atk-s0509a:499_0": "“Kaṭacchubhikkhaṃ datvāna, tāvatiṃsaṃ gamissasi;",
  "atk-s0509a:500_0": "Chattiṃsadevarājūnaṃ, mahesittaṃ karissasi.",
  "atk-s0509a:501_0": "“Paññāsaṃ cakkavattīnaṃ, mahesittaṃ karissasi;",
  "atk-s0509a:502_0": "Manasā patthitaṃ sabbaṃ, paṭilacchasi sabbadā.",
  "atk-s0509a:503_0": "“Sampattiṃ anubhotvāna, pabbajissasi kiñcanā;",
  "atk-s0509a:504_0": "Sabbāsave pariññāya, nibbāyissasināsavā.",
  "atk-s0509a:505_0": "“Idaṃ vatvāna sambuddho, tisso lokagganāyako;",
  "atk-s0509a:506_0": "Nabhaṃ abbhuggamī vīro, haṃsarājāva ambare.",
  "atk-s0509a:507_0": "“Sudinnaṃ me dānavaraṃ, suyiṭṭhā yāgasampadā;",
  "atk-s0509a:508_0": "Kaṭacchubhikkhaṃ datvāna, pattāhaṃ acalaṃ padaṃ.",
  "atk-s0509a:509_0": "“Dvenavute ito kappe, yaṃ dānamadadiṃ tadā;",
  "atk-s0509a:510_0": "Duggatiṃ nābhijānāmi, bhikkhādānassidaṃ phalaṃ.",
  "atk-s0509a:511_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:512_0": "Arahattaṃ pana patvā attano puttena abhayattherena dhammaṃ kathentena ovādavasena yā gāthā bhāsitā,",
  "atk-s0509a:512_1": "udānavasena sayampi tā eva paccudāharantī –",
  "atk-s0509a:513_0": "33.",
  "atk-s0509a:514_0": "“Uddhaṃ pādatalā amma, adho ve kesamatthakā;",
  "atk-s0509a:515_0": "Paccavekkhassumaṃ kāyaṃ, asuciṃ pūtigandhikaṃ.",
  "atk-s0509a:516_0": "34.",
  "atk-s0509a:517_0": "“Evaṃ viharamānāya, sabbo rāgo samūhato;",
  "atk-s0509a:518_0": "Pariḷāho samucchinno, sītibhūtāmhi nibbutā”ti. – āha;",
  "atk-s0509a:519_0": "Tattha paṭhamagāthāya tāva ayaṃ saṅkhepattho –",
  "atk-s0509a:519_1": "amma padumavati,",
  "atk-s0509a:519_2": "pādatalato uddhaṃ kesamatthakato adho nānappakāraasucipūritāya asuciṃ sabbakālaṃ pūtigandhavāyanato pūtigandhikaṃ,",
  "atk-s0509a:519_3": "imaṃ kucchitānaṃ āyatanatāya kāyaṃ sarīraṃ ñāṇacakkhunā paccavekkhassūti.",
  "atk-s0509a:519_4": "Ayañhi tassā puttena ovādadānavasena bhāsitā gāthā.",
  "atk-s0509a:520_0": "Sā taṃ sutvā arahattaṃ patvā udānentī ācariyapūjāvasena tameva gāthaṃ paṭhamaṃ vatvā attano paṭipattiṃ",
  "atk-s0509a:520_1": "kathentī “evaṃ viharamānāyā”ti dutiyaṃ gāthamāha.",
  "atk-s0509a:521_0": "Tattha evaṃ viharamānāyāti evaṃ mama puttena abhayattherena “uddhaṃ pādatalā”tiādinā dinne ovāde ṭhatvā",
  "atk-s0509a:521_1": "sabbakāyaṃ asubhato disvā ekaggacittā tattha bhūtupādāyabhede rūpadhamme tappaṭibaddhe vedanādike arūpadhamme",
  "atk-s0509a:521_2": "pariggahetvā tattha tilakkhaṇaṃ āropetvā aniccānupassanādivasena viharamānāya.",
  "atk-s0509a:521_3": "Sabbo rāgo samūhatoti vuṭṭhānagāminivipassanāya maggena ghaṭitāya maggapaṭipāṭiyā aggamaggena sabbo rāgo mayā samūhato samugghāṭito.",
  "atk-s0509a:521_4": "Pariḷāho samucchinnoti tato eva sabbo kilesapariḷāho sammadeva ucchinno,",
  "atk-s0509a:521_5": "tassa ca samucchinnattā eva sītibhūtā saupādisesāya nibbānadhātuyā nibbutā amhīti.",
  "atk-s0509a:522_0": "Abhayamātutherīgāthāvaṇṇanā niṭṭhitā.",
  "atk-s0509a:523_0": "9. Abhayātherīgāthāvaṇṇanā",
  "atk-s0509a:524_0": "Abhaye bhiduro kāyotiādikā abhayattheriyā gāthā.",
  "atk-s0509a:524_1": "Ayampi purimabuddhesu katādhikārā tattha tattha bhave vivaṭṭūpanissayaṃ puññaṃ upacinantī sikhissa bhagavato",
  "atk-s0509a:524_2": "kāle khattiyamahāsālakule nibbattitvā viññutaṃ patvā aruṇarañño aggamahesī ahosi.",
  "atk-s0509a:524_3": "Rājā tassā ekadivasaṃ gandhasampannāni satta uppalāni adāsi.",
  "atk-s0509a:524_4": "Sā tāni gahetvā “kiṃ me imehi piḷandhantehi.",
  "atk-s0509a:524_5": "Yaṃnūnāhaṃ imehi bhagavantaṃ pūjessāmī”ti cintetvā nisīdi.",
  "atk-s0509a:524_6": "Bhagavā ca bhikkhācāravelāyaṃ rājanivesanaṃ pāvisi.",
  "atk-s0509a:524_7": "Sā bhagavantaṃ disvā pasannamānasā paccuggantvā tehi pupphehi pūjetvā pañcapatiṭṭhitena vandi.",
  "atk-s0509a:524_8": "Sā tena puññakammena devamanussesu saṃsarantī imasmiṃ buddhuppāde ujjeniyaṃ kulagehe nibbattitvā viññutaṃ",
  "atk-s0509a:524_9": "patvā abhayamātusahāyikā hutvā tāya pabbajitāya tassā sinehena sayampi pabbajitvā tāya saddhiṃ rājagahe",
  "atk-s0509a:524_10": "vasamānā ekadivasaṃ asubhadassanatthaṃ sītavanaṃ agamāsi.",
  "atk-s0509a:524_11": "Satthā gandhakuṭiyaṃ nisinnova tassā anubhūtapubbaṃ ārammaṇaṃ purato katvā tassā uddhumātakādibhāvaṃ pakāsesi.",
  "atk-s0509a:524_12": "Taṃ disvā saṃvegamānasā aṭṭhāsi.",
  "atk-s0509a:524_13": "Satthā obhāsaṃ pharitvā purato nisinnaṃ viya attānaṃ dassetvā –",
  "atk-s0509a:525_0": "35.",
  "atk-s0509a:526_0": "“Abhaye bhiduro kāyo, yattha sattā puthujjanā;",
  "atk-s0509a:527_0": "Nikkhipissāmimaṃ dehaṃ, sampajānā satīmatī.",
  "atk-s0509a:528_0": "36.",
  "atk-s0509a:529_0": "“Bahūhi dukkhadhammehi, appamādaratāya me;",
  "atk-s0509a:530_0": "Taṇhakkhayo anuppatto, kataṃ buddhassa sāsana”nti. –",
  "atk-s0509a:531_0": "Imā gāthā abhāsi. Sā gāthāpariyosāne arahattaṃ pāpuṇi. Tena vuttaṃ apadāne –",
  "atk-s0509a:532_0": "“Nagare aruṇavatiyā, aruṇo nāma khattiyo;",
  "atk-s0509a:533_0": "Tassa rañño ahuṃ bhariyā, vāritaṃ vārayāmahaṃ.",
  "atk-s0509a:534_0": "“Sattamālaṃ gahetvāna, uppalā devagandhikā;",
  "atk-s0509a:535_0": "Nisajja pāsādavare, evaṃ cintesi tāvade.",
  "atk-s0509a:536_0": "“Kiṃ me imāhi mālāhi, sirasāropitāhi me;",
  "atk-s0509a:537_0": "Varaṃ me buddhaseṭṭhassa, ñāṇamhi abhiropitaṃ.",
  "atk-s0509a:538_0": "“Sambuddhaṃ paṭimānentī, dvārāsanne nisīdahaṃ;",
  "atk-s0509a:539_0": "Yadā ehiti sambuddho, pūjayissaṃ mahāmuniṃ.",
  "atk-s0509a:540_0": "“Kakudho vilasantova, migarājāva kesarī;",
  "atk-s0509a:541_0": "Bhikkhusaṅghena sahito, āgacchi vīthiyā jino.",
  "atk-s0509a:542_0": "“Buddhassa raṃsiṃ disvāna, haṭṭhā saṃviggamānasā;",
  "atk-s0509a:543_0": "Dvāraṃ avāpuritvāna, buddhaseṭṭhamapūjayiṃ.",
  "atk-s0509a:544_0": "“Satta uppalapupphāni, parikiṇṇāni ambare;",
  "atk-s0509a:545_0": "Chadiṃ karonto buddhassa, matthake dhārayanti te.",
  "atk-s0509a:546_0": "“Udaggacittā sumanā, vedajātā katañjalī;",
  "atk-s0509a:547_0": "Tattha cittaṃ pasādetvā, tāvatiṃsamagacchahaṃ.",
  "atk-s0509a:548_0": "“Mahānelassa chādanaṃ, dhārenti mama muddhani;",
  "atk-s0509a:549_0": "Dibbagandhaṃ pavāyāmi, sattuppalassidaṃ phalaṃ.",
  "atk-s0509a:550_0": "“Kadāci nīyamānāya, ñātisaṅghena me tadā;",
  "atk-s0509a:551_0": "Yāvatā parisā mayhaṃ, mahānelaṃ dharīyati.",
  "atk-s0509a:552_0": "“Sattati devarājūnaṃ, mahesittamakārayiṃ;",
  "atk-s0509a:553_0": "Sabbattha issarā hutvā, saṃsarāmi bhavābhave.",
  "atk-s0509a:554_0": "“Tesaṭṭhi cakkavattīnaṃ, mahesittamakārayiṃ;",
  "atk-s0509a:555_0": "Sabbe mamanuvattanti, ādeyyavacanā ahuṃ.",
  "atk-s0509a:556_0": "“Uppalasseva me vaṇṇo, gandho ceva pavāyati;",
  "atk-s0509a:557_0": "Dubbaṇṇiyaṃ na jānāmi, buddhapūjāyidaṃ phalaṃ.",
  "atk-s0509a:558_0": "“Iddhipādesu kusalā, bojjhaṅgabhāvanāratā;",
  "atk-s0509a:559_0": "Abhiññāpāramippattā, buddhapūjāyidaṃ phalaṃ.",
  "atk-s0509a:560_0": "“Satipaṭṭhānakusalā, samādhijhānagocarā;",
  "atk-s0509a:561_0": "Sammappadhānamanuyuttā, buddhapūjāyidaṃ phalaṃ.",
  "atk-s0509a:562_0": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0509a:563_0": "Sabbāsavaparikkhīṇā, natthi dāni punabbhavo.",
  "atk-s0509a:564_0": "“Ekatiṃse ito kappe, yaṃ pupphamabhipūjayiṃ;",
  "atk-s0509a:565_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0509a:566_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0509a:567_0": "Arahattaṃ pana patvā udānentī tā eva gāthā parivattitvā abhāsi.",
  "atk-s0509a:568_0": "Tattha abhayeti attānameva ālapati.",
  "atk-s0509a:568_1": "Bhiduroti bhijjanasabhāvo,",
  "atk-s0509a:568_2": "aniccoti attho.",
  "atk-s0509a:568_3": "Yattha sattā puthujjanāti yasmiṃ khaṇena bhijjanasīle asuciduggandhajegucchapaṭikkūlasabhāve kāye ime andhaputhujjanā sattā laggā laggitā.",
  "atk-s0509a:568_4": "Nikkhipissāmimaṃ dehanti ahaṃ pana imaṃ dehaṃ pūtikāyaṃ puna anādānena nirapekkhā khipissāmi chaḍḍessāmi.",
  "atk-s0509a:568_5": "Tattha kāraṇamāha “sampajānā satīmatī”ti.",
  "atk-s0509a:569_0": "Bahūhi dukkhadhammehīti jātijarādīhi anekehi dukkhadhammehi phuṭṭhāyāti adhippāyo.",
  "atk-s0509a:569_1": "Appamādaratāyāti tāya eva dukkhotiṇṇatāya paṭiladdhasaṃvegattā satiavippavāsasaṅkhāte appamāde ratāya.",
  "atk-s0509a:569_2": "Sesaṃ vuttanayameva.",
  "atk-s0509a:569_3": "Ettha ca satthārā desitaniyāmena –",
  "atk-s0509a:570_0": "“Nikkhipāhi imaṃ dehaṃ, appamādaratāya te;",
  "atk-s0509a:571_0": "Taṇhakkhayaṃ pāpuṇāhi, karohi buddhasāsana”nti. –",
  "atk-s0509a:572_0": "Pāṭho,",
  "atk-s0509a:572_1": "theriyā vuttaniyāmeneva pana saṃgītiṃ āropitattā.",
  "atk-s0509a:572_2": "Appamādaratāya teti appamādaratāya tayā bhavitabbanti attho.",
  "atk-s0509a:573_0": "Abhayātherīgāthāvaṇṇanā niṭṭhitā.",
  "atk-s0509a:574_0": "10. Sāmātherīgāthāvaṇṇanā",
  "atk-s0509a:575_0": "Catukkhattuṃ pañcakkhattuntiādikā sāmāya theriyā gāthā.",
  "atk-s0509a:575_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā sugatīsuyeva",
  "atk-s0509a:575_2": "saṃsarantī imasmiṃ buddhuppāde kosambiyaṃ gahapatimahāsālakule nibbattitvā sāmātissā nāmaṃ ahosi.",
  "atk-s0509a:575_3": "Sā viññutaṃ pattā sāmāvatiyā upāsikāya piyasahāyikā hutvā tāya kālaṅkatāya sañjātasaṃvegā pabbaji.",
  "atk-s0509a:575_4": "Pabbajitvā ca sāmāvatikaṃ ārabbha uppannasokaṃ vinodetuṃ asakkontī ariyamaggaṃ gaṇhituṃ nāsakkhi.",
  "atk-s0509a:575_5": "Aparabhāge āsanasālāya nisinnassa ānandattherassa ovādaṃ sutvā vipassanaṃ paṭṭhapetvā tato sattame divase saha paṭisambhidāhi arahattaṃ pāpuṇi.",
  "atk-s0509a:576_0": "Arahattaṃ pana patvā attano paṭipattiṃ paccavekkhitvā taṃ pakāsentī –",
  "atk-s0509a:577_0": "37.",
  "atk-s0509a:578_0": "“Catukkhattuṃ pañcakkhattuṃ, vihārā upanikkhamiṃ;",
  "atk-s0509a:579_0": "Aladdhā cetaso santiṃ, citte avasavattinī;",
  "atk-s0509a:580_0": "Tassā me aṭṭhamī ratti, yato taṇhā samūhatā.",
  "atk-s0509a:581_0": "38.",
  "atk-s0509a:582_0": "“Bahūhi dukkhadhammehi, appamādaratāya me;",
  "atk-s0509a:583_0": "Taṇhakkhayo anuppatto, kataṃ buddhassa sāsana”nti. –",
  "atk-s0509a:584_0": "Udānavasena imā dve gāthā abhāsi.",
  "atk-s0509a:585_0": "Tattha catukkhattuṃ pañcakkhattuṃ,",
  "atk-s0509a:585_1": "vihārā upanikkhaminti “mama vasanakavihāre vipassanāmanasikārena nisinnā samaṇakiccaṃ matthakaṃ pāpetuṃ",
  "atk-s0509a:585_2": "asakkontī utusappāyābhāvena nanu kho mayhaṃ vipassanā maggena ghaṭṭetī”ti cintetvā cattāro pañca cāti",
  "atk-s0509a:585_3": "nava vāre vihārā upassayato bahi nikkhamiṃ.",
  "atk-s0509a:585_4": "Tenāha “aladdhā cetaso santiṃ,",
  "atk-s0509a:585_5": "citte avasavattinī”ti.",
  "atk-s0509a:585_6": "Tattha cetaso santinti ariyamaggasamādhiṃ sandhāyāha.",
  "atk-s0509a:585_7": "Citte avasavattinīti vīriyasamatāya abhāvena mama bhāvanācitte na vasavattinī.",
  "atk-s0509a:585_8": "Sā kira ativiya paggahitavīriyā ahosi.",
  "atk-s0509a:585_9": "Tassā me aṭṭhamī rattīti yato paṭṭhāya ānandattherassa santike ovādaṃ paṭilabhiṃ,",
  "atk-s0509a:585_10": "tato paṭṭhāya rattindivamatanditā vipassanāya kammaṃ karontī rattiyaṃ catukkhattuṃ pañcakkhattuṃ vihārato",
  "atk-s0509a:585_11": "nikkhamitvā manasikāraṃ pavattentī visesaṃ anadhigantvā aṭṭhamiyaṃ rattiyaṃ vīriyasamataṃ labhitvā maggapaṭipāṭiyā",
  "atk-s0509a:585_12": "kilese khepesinti attho.",
  "atk-s0509a:585_13": "Tena vuttaṃ –",
  "atk-s0509a:585_14": "“tassā me aṭṭhamī ratti,",
  "atk-s0509a:585_15": "yato taṇhā samūhatā”ti.",
  "atk-s0509a:585_16": "Sesaṃ vuttanayameva.",
  "atk-s0509a:586_0": "Sāmātherīgāthāvaṇṇanā niṭṭhitā.",
  "atk-s0509a:587_0": "Dukanipātavaṇṇanā niṭṭhitā.",
  "atk-s0509a:588_0": "3. Tikanipāto",
  "atk-s0509a:589_0": "1. Aparāsāmātherīgāthāvaṇṇanā",
  "atk-s0509a:590_0": "Tikanipāte paṇṇavīsativassānītiādikā aparāya sāmāya theriyā gāthā.",
  "atk-s0509a:590_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:590_2": "bhagavato kāle candabhāgāya nadiyā tīre kinnarayoniyaṃ nibbatti.",
  "atk-s0509a:590_3": "Sā tattha kinnarehi saddhiṃ kīḷāpasutā vicarati.",
  "atk-s0509a:590_4": "Athekadivasaṃ satthā tassā kusalabījaropanatthaṃ tattha gantvā nadītīre caṅkami.",
  "atk-s0509a:590_5": "Sā bhagavantaṃ disvā haṭṭhatuṭṭhā saḷalapupphāni ādāya satthu santikaṃ gantvā vanditvā tehi pupphehi bhagavantaṃ pūjesi.",
  "atk-s0509a:590_6": "Sā tena puññakammena devamanussesu saṃsarantī imasmiṃ buddhuppāde kosambiyaṃ kulaghare nibbattitvā vayappattā",
  "atk-s0509a:590_7": "sāmāvatiyā sahāyikā hutvā tassā matakāle saṃvegajātā pabbajitvā pañcavīsati vassāni cittasamādhānaṃ alabhitvā",
  "atk-s0509a:590_8": "mahallikākāle sugatovādaṃ labhitvā vipassanaṃ vaḍḍhetvā saha paṭisambhidāhi arahattaṃ pāpuṇi.",
  "atk-s0509a:590_9": "Tena vuttaṃ apadāne –",
  "atk-s0509a:591_0": "“Candabhāgānadītīre, ahosiṃ kinnarī tadā;",
  "atk-s0509a:592_0": "Addasāhaṃ devadevaṃ, caṅkamantaṃ narāsabhaṃ.",
  "atk-s0509a:593_0": "“Ocinitvāna saḷalaṃ, buddhaseṭṭhassadāsahaṃ;",
  "atk-s0509a:594_0": "Upasiṅghi mahāvīro, saḷalaṃ devagandhikaṃ.",
  "atk-s0509a:595_0": "“Paṭiggahetvā sambuddho, vipassī lokanāyako;",
  "atk-s0509a:596_0": "Upasiṅghi mahāvīro, pekkhamānāya me tadā.",
  "atk-s0509a:597_0": "“Añjaliṃ paggahetvāna, vanditvā dvipaduttamaṃ;",
  "atk-s0509a:598_0": "Sakaṃ cittaṃ pasādetvā, tato pabbatamāruhiṃ.",
  "atk-s0509a:599_0": "“Ekanavutito kappe, yaṃ pupphamadadiṃ tadā;",
  "atk-s0509a:600_0": "Duggatiṃ nābhijānāmi, buddhapūjāyidaṃ phalaṃ.",
  "atk-s0509a:601_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:602_0": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:603_0": "39.",
  "atk-s0509a:604_0": "“Paṇṇavīsati vassāni, yato pabbajitāya me;",
  "atk-s0509a:605_0": "Nābhijānāmi cittassa, samaṃ laddhaṃ kudācanaṃ.",
  "atk-s0509a:606_0": "40.",
  "atk-s0509a:607_0": "“Aladdhā cetaso santiṃ, citte avasavattinī;",
  "atk-s0509a:608_0": "Tato saṃvegamāpādiṃ, saritvā jinasāsanaṃ.",
  "atk-s0509a:609_0": "41.",
  "atk-s0509a:610_0": "“Bahūhi dukkhadhammehi, appamādaratāya me;",
  "atk-s0509a:611_0": "Taṇhakkhayo anuppatto, kataṃ buddhassa sāsanaṃ;",
  "atk-s0509a:612_0": "Ajja me sattamī ratti, yato taṇhā visositā”ti. –",
  "atk-s0509a:613_0": "Imā gāthā abhāsi.",
  "atk-s0509a:614_0": "Tattha cittassa samanti cittassa vūpasamaṃ, cetosamathamaggaphalasamādhīti attho.",
  "atk-s0509a:615_0": "Tatoti tasmā cittavasaṃ vattetuṃ asamatthabhāvato.",
  "atk-s0509a:615_1": "Saṃvegamāpādinti satthari dharantepi pabbajitakiccaṃ matthakaṃ pāpetuṃ asakkontī pacchā kathaṃ pāpayissāmīti saṃvegaṃ ñāṇutrāsaṃ āpajjiṃ.",
  "atk-s0509a:615_2": "Saritvā jinasāsananti kāṇakacchapopamādisatthuovādaṃ anussaritvā.",
  "atk-s0509a:615_3": "Sesaṃ vuttanayameva.",
  "atk-s0509a:616_0": "Aparāsāmātherīgāthāvaṇṇanā niṭṭhitā.",
  "atk-s0509a:617_0": "2. Uttamātherīgāthāvaṇṇanā",
  "atk-s0509a:618_0": "Catukkhattuṃ pañcakkhattuntiādikā uttamāya theriyā gāthā.",
  "atk-s0509a:618_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:618_2": "bhagavato kāle bandhumatīnagare aññatarassa kuṭumbikassa gehe gharadāsī hutvā nibbatti.",
  "atk-s0509a:618_3": "Sā vayappattā attano ayyakānaṃ veyyāvaccaṃ karontī jīvati.",
  "atk-s0509a:618_4": "Tena ca samayena bandhumarājā puṇṇamīdivase uposathiko hutvā purebhattaṃ dānāni datvā pacchābhattaṃ gantvā dhammaṃ suṇāti.",
  "atk-s0509a:618_5": "Atha mahājanā yathā rājā paṭipajjati,",
  "atk-s0509a:618_6": "tatheva puṇṇamīdivase uposathaṅgāni samādāya vattanti.",
  "atk-s0509a:618_7": "Athassā dāsiyā etadahosi –",
  "atk-s0509a:618_8": "“etarahi kho mahārājā mahājanā ca uposathaṅgāni samādāya vattanti,",
  "atk-s0509a:618_9": "yaṃnūnāhaṃ uposathadivasesu uposathasīlaṃ samādāya vatteyya”nti.",
  "atk-s0509a:618_10": "Sā tathā karontī suparisuddhaṃ uposathasīlaṃ rakkhitvā tāvatiṃsesu nibbattā aparāparaṃ sugatīsuyeva saṃsarantī",
  "atk-s0509a:618_11": "imasmiṃ buddhuppāde sāvatthiyaṃ seṭṭhikule nibbattitvā viññutaṃ patvā paṭācārāya theriyā santike dhammaṃ",
  "atk-s0509a:618_12": "sutvā pabbajitvā vipassanaṃ paṭṭhapetvā taṃ matthakaṃ pāpetuṃ nāsakkhi.",
  "atk-s0509a:618_13": "Paṭācārā therī tassā cittācāraṃ ñatvā ovādamadāsi.",
  "atk-s0509a:618_14": "Sā tassā ovāde ṭhatvā saha paṭisambhidāhi arahattaṃ pāpuṇi.",
  "atk-s0509a:618_15": "Tena vuttaṃ apadāne –",
  "atk-s0509a:619_0": "“Nagare bandhumatiyā, bandhumā nāma khattiyo;",
  "atk-s0509a:620_0": "Divase puṇṇamāya so, upavasi uposathaṃ.",
  "atk-s0509a:621_0": "“Ahaṃ tena samayena, kumbhadāsī ahaṃ tahiṃ;",
  "atk-s0509a:622_0": "Disvā sarājakaṃ senaṃ, evāhaṃ cintayiṃ tadā.",
  "atk-s0509a:623_0": "“Rājāpi rajjaṃ chaḍḍetvā, upavasi uposathaṃ;",
  "atk-s0509a:624_0": "Saphalaṃ nūna taṃ kammaṃ, janakāyo pamodito.",
  "atk-s0509a:625_0": "“Yoniso paccavekkhitvā, duggaccañca daliddataṃ;",
  "atk-s0509a:626_0": "Mānasaṃ sampahaṃsitvā, upavasiṃ uposathaṃ.",
  "atk-s0509a:627_0": "“Ahaṃ uposathaṃ katvā, sammāsambuddhasāsane;",
  "atk-s0509a:628_0": "Tena kammena sukatena, tāvatiṃsamagacchahaṃ.",
  "atk-s0509a:629_0": "“Tattha me sukataṃ byamhaṃ, ubbhayojanamuggataṃ;",
  "atk-s0509a:630_0": "Kūṭāgāravarūpetaṃ, mahāsanasubhūsitaṃ.",
  "atk-s0509a:631_0": "“Accharā satasahassā, upatiṭṭhanti maṃ sadā;",
  "atk-s0509a:632_0": "Aññe deve atikkamma, atirocāmi sabbadā.",
  "atk-s0509a:633_0": "“Catusaṭṭhidevarājūnaṃ, mahesittamakārayiṃ;",
  "atk-s0509a:634_0": "Tesaṭṭhicakkavattīnaṃ, mahesittamakārayiṃ.",
  "atk-s0509a:635_0": "“Suvaṇṇavaṇṇā hutvāna, bhavesu saṃsarāmahaṃ;",
  "atk-s0509a:636_0": "Sabbattha pavarā homi, uposathassidaṃ phalaṃ.",
  "atk-s0509a:637_0": "“Hatthiyānaṃ assayānaṃ, rathayānañca sīvikaṃ;",
  "atk-s0509a:638_0": "Labhāmi sabbamevetaṃ, uposathassidaṃ phalaṃ.",
  "atk-s0509a:639_0": "“Soṇṇamayaṃ rūpimayaṃ, athopi phalikāmayaṃ;",
  "atk-s0509a:640_0": "Lohitaṅgamayañceva, sabbaṃ paṭilabhāmahaṃ.",
  "atk-s0509a:641_0": "“Koseyyakambaliyāni, khomakappāsikāni ca;",
  "atk-s0509a:642_0": "Mahagghāni ca vatthāni, sabbaṃ paṭilabhāmahaṃ.",
  "atk-s0509a:643_0": "“Annaṃ pānaṃ khādanīyaṃ, vatthasenāsanāni ca;",
  "atk-s0509a:644_0": "Sabbametaṃ paṭilabhe, uposathassidaṃ phalaṃ.",
  "atk-s0509a:645_0": "“Varagandhañca mālañca, cuṇṇakañca vilepanaṃ;",
  "atk-s0509a:646_0": "Sabbametaṃ paṭilabhe, uposathassidaṃ phalaṃ.",
  "atk-s0509a:647_0": "“Kūṭāgārañca pāsādaṃ, maṇḍapaṃ hammiyaṃ guhaṃ;",
  "atk-s0509a:648_0": "Sabbametaṃ paṭilabhe, uposathassidaṃ phalaṃ.",
  "atk-s0509a:649_0": "“Jātiyā sattavassāhaṃ, pabbajiṃ anagāriyaṃ;",
  "atk-s0509a:650_0": "Aḍḍhamāse asampatte, arahattamapāpuṇiṃ.",
  "atk-s0509a:651_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:652_0": "Sabbāsavaparikkhīṇā, natthi dāni punabbhavo.",
  "atk-s0509a:653_0": "“Ekanavutito kappe, yaṃ kammamakariṃ tadā;",
  "atk-s0509a:654_0": "Duggatiṃ nābhijānāmi, uposathassidaṃ phalaṃ.",
  "atk-s0509a:655_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:656_0": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:657_0": "42.",
  "atk-s0509a:658_0": "“Catukkhattuṃ pañcakkhattuṃ, vihārā upanikkhamiṃ;",
  "atk-s0509a:659_0": "Aladdhā cetaso santiṃ, citte avasavattinī.",
  "atk-s0509a:660_0": "43.",
  "atk-s0509a:661_0": "“Sā bhikkhuniṃ upāgacchiṃ, yā me saddhāyikā ahu;",
  "atk-s0509a:662_0": "Sā me dhammamadesesi, khandhāyatanadhātuyo.",
  "atk-s0509a:663_0": "44.",
  "atk-s0509a:664_0": "“Tassā dhammaṃ suṇitvāna, yathā maṃ anusāsi sā;",
  "atk-s0509a:665_0": "Sattāhaṃ ekapallaṅkena, nisīdiṃ pītisukhasamappitā;",
  "atk-s0509a:666_0": "Aṭṭhamiyā pāde pasāresiṃ, tamokhandhaṃ padāliyā”ti. –",
  "atk-s0509a:667_0": "Imā gāthā abhāsi.",
  "atk-s0509a:668_0": "Tattha sā bhikkhuniṃ upāgacchiṃ,",
  "atk-s0509a:668_1": "yā me saddhāyikā ahūti yā mayā saddhātabbā saddheyyavacanā ahosi,",
  "atk-s0509a:668_2": "taṃ bhikkhuniṃ sāhaṃ upagacchiṃ upasaṅkamiṃ,",
  "atk-s0509a:668_3": "paṭācārātheriṃ saddhāya vadati.",
  "atk-s0509a:668_4": "“Sā bhikkhunī upagacchi,",
  "atk-s0509a:668_5": "yā me sādhayikā”tipi pāṭho.",
  "atk-s0509a:668_6": "Sā paṭācārā bhikkhunī anukampāya maṃ upagacchi,",
  "atk-s0509a:668_7": "yā mayhaṃ sadatthassa sādhikāti attho.",
  "atk-s0509a:668_8": "Sā me dhammamadesesi,",
  "atk-s0509a:668_9": "khandhāyatanadhātuyoti sā paṭācārā therī “ime pañcakkhandhā,",
  "atk-s0509a:668_10": "imāni dvādasāyatanāni,",
  "atk-s0509a:668_11": "imā aṭṭhārasa dhātuyo”ti khandhādike vibhajitvā dassentī mayhaṃ dhammaṃ desesi.",
  "atk-s0509a:669_0": "Tassā dhammaṃ suṇitvānāti tassā paṭisambhidāppattāya theriyā santike khandhādivibhāgapubbaṅgamaṃ ariyamaggaṃ",
  "atk-s0509a:669_1": "pāpetvā desitasaṇhasukhumavipassanādhammaṃ sutvā.",
  "atk-s0509a:669_2": "Yathā maṃ anusāsi sāti sā therī yathā maṃ anusāsi ovadi,",
  "atk-s0509a:669_3": "tathā paṭipajjantī paṭipattiṃ matthakaṃ pāpetvāpi sattāhaṃ ekapallaṅkena nisīdiṃ. Kathaṃ?",
  "atk-s0509a:669_4": "Pītisukhasamappitāti jhānamayena pītisukhena samaṅgībhūtā.",
  "atk-s0509a:669_5": "Aṭṭhamiyā pāde pasāresiṃ,",
  "atk-s0509a:669_6": "tamokhandhaṃ padāliyāti anavasesaṃ mohakkhandhaṃ aggamaggena padāletvā aṭṭhame divase pallaṅkaṃ bhindantī pāde pasāresiṃ.",
  "atk-s0509a:669_7": "Idameva cassā aññābyākaraṇaṃ ahosi.",
  "atk-s0509a:670_0": "Uttamātherīgāthāvaṇṇanā niṭṭhitā.",
  "atk-s0509a:671_0": "3. Aparā uttamātherīgāthāvaṇṇanā",
  "atk-s0509a:672_0": "Ye ime satta bojjhaṅgātiādikā aparāya uttamāya theriyā gāthā.",
  "atk-s0509a:672_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:672_2": "bhagavato kāle bandhumatīnagare kuladāsī hutvā nibbatti.",
  "atk-s0509a:672_3": "Sā ekadivasaṃ satthu sāvakaṃ ekaṃ khīṇāsavattheraṃ piṇḍāya carantaṃ disvā pasannamānasā tīṇi modakāni adāsi.",
  "atk-s0509a:672_4": "Sā tena puññakammena devamanussesu saṃsarantī imasmiṃ buddhuppāde kosalajanapade aññatarasmiṃ brāhmaṇamahāsālakule",
  "atk-s0509a:672_5": "nibbattitvā viññutaṃ pattā janapadacārikaṃ carantassa satthu santike dhammaṃ sutvā paṭiladdhasaddhā pabbajitvā",
  "atk-s0509a:672_6": "nacirasseva saha paṭisambhidāhi arahattaṃ pāpuṇi.",
  "atk-s0509a:672_7": "Tena vuttaṃ apadāne –",
  "atk-s0509a:673_0": "“Nagare bandhumatiyā, kumbhadāsī ahosahaṃ;",
  "atk-s0509a:674_0": "Mama bhāgaṃ gahetvāna, gacchaṃ udakahārikā.",
  "atk-s0509a:675_0": "“Panthamhi samaṇaṃ disvā, santacittaṃ samāhitaṃ;",
  "atk-s0509a:676_0": "Pasannacittā sumanā, modake tīṇidāsahaṃ.",
  "atk-s0509a:677_0": "“Tena kammena sukatena, cetanāpaṇidhīhi ca;",
  "atk-s0509a:678_0": "Ekanavutikappāni, vinipātaṃ na gacchahaṃ.",
  "atk-s0509a:679_0": "“Sampatti taṃ karitvāna, sabbaṃ anubhaviṃ ahaṃ;",
  "atk-s0509a:680_0": "Modake tīṇi datvāna, pattāhaṃ acalaṃ padaṃ.",
  "atk-s0509a:681_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:682_0": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:683_0": "45.",
  "atk-s0509a:684_0": "“Ye ime satta bojjhaṅgā, maggā nibbānapattiyā;",
  "atk-s0509a:685_0": "Bhāvitā te mayā sabbe, yathā buddhena desitā.",
  "atk-s0509a:686_0": "46.",
  "atk-s0509a:687_0": "“Suññatassānimittassa, lābhinīhaṃ yadicchakaṃ;",
  "atk-s0509a:688_0": "Orasā dhītā buddhassa, nibbānābhiratā sadā.",
  "atk-s0509a:689_0": "47.",
  "atk-s0509a:690_0": "“Sabbe kāmā samucchinnā, ye dibbā ye ca mānusā;",
  "atk-s0509a:691_0": "Vikkhīṇo jātisaṃsāro, natthi dāni punabbhavo”ti. –",
  "atk-s0509a:692_0": "Imā gāthā abhāsi.",
  "atk-s0509a:693_0": "Tattha suññatassānimittassa,",
  "atk-s0509a:693_1": "lābhinīhaṃ yadicchakanti suññatasamāpattiyā ca animittasamāpattiyā ca ahaṃ yadicchakaṃ lābhinī,",
  "atk-s0509a:693_2": "tattha yaṃ yaṃ samāpajjituṃ icchāmi yattha yattha yadā yadā,",
  "atk-s0509a:693_3": "taṃ taṃ tattha tattha tadā tadā samāpajjitvā viharāmīti attho.",
  "atk-s0509a:693_4": "Yadipi hi suññatāppaṇihitādināmakassa yassa kassacipi maggassa suññatādibhedaṃ tividhampi phalaṃ sambhavati.",
  "atk-s0509a:693_5": "Ayaṃ pana therī suññatānimittasamāpattiyova samāpajjati.",
  "atk-s0509a:693_6": "Tena vuttaṃ –",
  "atk-s0509a:693_7": "“suññatassānimittassa,",
  "atk-s0509a:693_8": "lābhinīhaṃ yadicchaka”nti.",
  "atk-s0509a:693_9": "Yebhuyyavasena vā etaṃ vuttaṃ.",
  "atk-s0509a:693_10": "Nidassanamattametanti apare.",
  "atk-s0509a:694_0": "Ye dibbā ye ca mānusāti ye devalokapariyāpannā ye ca manussalokapariyāpannā vatthukāmā,",
  "atk-s0509a:694_1": "te sabbepi tappaṭibaddhachandarāgappahānena mayā sammadeva ucchinnā,",
  "atk-s0509a:694_2": "aparibhogārahā katā.",
  "atk-s0509a:694_3": "Vuttañhi – “abhabbo, āvuso,",
  "atk-s0509a:694_4": "khīṇāsavo bhikkhu kāme paribhuñjituṃ.",
  "atk-s0509a:694_5": "Seyyathāpi pubbe agāriyabhūto”ti.",
  "atk-s0509a:694_6": "Sesaṃ vuttanayameva.",
  "atk-s0509a:695_0": "Aparā uttamātherīgāthāvaṇṇanā niṭṭhitā.",
  "atk-s0509a:696_0": "4. Dantikātherīgāthāvaṇṇanā",
  "atk-s0509a:697_0": "Divāvihārā nikkhammātiādikā dantikāya theriyā gāthā.",
  "atk-s0509a:697_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī buddhasuññakāle",
  "atk-s0509a:697_2": "candabhāgāya nadiyā tīre kinnarayoniyaṃ nibbatti.",
  "atk-s0509a:697_3": "Sā ekadivasaṃ kinnarehi saddhiṃ kīḷantī vicaramānā addasa aññataraṃ paccekabuddhaṃ aññatarasmiṃ rukkhamūle divāvihāraṃ nisinnaṃ.",
  "atk-s0509a:697_4": "Disvāna pasannamānasā upasaṅkamitvā sālapupphehi pūjaṃ katvā vanditvā pakkāmi.",
  "atk-s0509a:697_5": "Sā tena puññakammena devamanussesu saṃsarantī imasmiṃ buddhuppāde sāvatthiyaṃ kosalarañño purohitabrāhmaṇassa",
  "atk-s0509a:697_6": "gehe nibbattitvā viññutaṃ patvā jetavanapaṭiggahaṇe paṭiladdhasaddhā upāsikā hutvā pacchā mahāpajāpatigotamiyā",
  "atk-s0509a:697_7": "santike pabbajitvā rājagahe vasamānā ekadivasaṃ pacchābhattaṃ gijjhakūṭaṃ abhiruhitvā divāvihāraṃ nisinnā",
  "atk-s0509a:697_8": "hatthārohakassa abhiruhanatthāya pādaṃ pasārentaṃ hatthiṃ disvā tadeva ārammaṇaṃ katvā vipassanaṃ vaḍḍhetvā",
  "atk-s0509a:697_9": "saha paṭisambhidāhi arahattaṃ pāpuṇi.",
  "atk-s0509a:697_10": "Tena vuttaṃ apadāne –",
  "atk-s0509a:698_0": "“Candabhāgānadītīre, ahosiṃ kinnarī tadā;",
  "atk-s0509a:699_0": "Addasaṃ virajaṃ buddhaṃ, sayambhuṃ aparājitaṃ.",
  "atk-s0509a:700_0": "“Pasannacittā sumanā, vedajātā katañjalī;",
  "atk-s0509a:701_0": "Sālamālaṃ gahetvāna, sayambhuṃ abhipūjayiṃ.",
  "atk-s0509a:702_0": "“Tena kammena sukatena, cetanāpaṇidhīhi ca;",
  "atk-s0509a:703_0": "Jahitvā kinnarīdehaṃ, tāvatiṃsamagacchahaṃ.",
  "atk-s0509a:704_0": "“Chattiṃsadevarājūnaṃ, mahesittamakārayiṃ;",
  "atk-s0509a:705_0": "Manasā patthitaṃ mayhaṃ, nibbattati yathicchitaṃ.",
  "atk-s0509a:706_0": "“Dasannaṃ cakkavattīnaṃ, mahesittamakārayiṃ;",
  "atk-s0509a:707_0": "Ocitattāva hutvāna, saṃsarāmi bhavesvahaṃ.",
  "atk-s0509a:708_0": "“Kusalaṃ vijjate mayhaṃ, pabbajiṃ anagāriyaṃ;",
  "atk-s0509a:709_0": "Pūjārahā ahaṃ ajja, sakyaputtassa sāsane.",
  "atk-s0509a:710_0": "“Visuddhamanasā ajja, apetamanapāpikā;",
  "atk-s0509a:711_0": "Sabbāsavaparikkhīṇā, natthi dāni punabbhavo.",
  "atk-s0509a:712_0": "“Catunnavutito kappe, yaṃ buddhamabhipūjayiṃ;",
  "atk-s0509a:713_0": "Duggatiṃ nābhijānāmi, sālamālāyidaṃ phalaṃ.",
  "atk-s0509a:714_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:715_0": "Arahattaṃ pana patvā attano paṭipattiṃ paccavekkhitvā pītisomanassajātā udānavasena –",
  "atk-s0509a:716_0": "48.",
  "atk-s0509a:717_0": "“Divāvihārā nikkhamma, gijjhakūṭamhi pabbate;",
  "atk-s0509a:718_0": "Nāgaṃ ogāhamuttiṇṇaṃ, nadītīramhi addasaṃ.",
  "atk-s0509a:719_0": "49.",
  "atk-s0509a:720_0": "“Puriso aṅkusamādāya, ‘dehi pāda’nti yācati;",
  "atk-s0509a:721_0": "Nāgo pasārayī pādaṃ, puriso nāgamāruhi.",
  "atk-s0509a:722_0": "50.",
  "atk-s0509a:723_0": "“Disvā adantaṃ damitaṃ, manussānaṃ vasaṃ gataṃ;",
  "atk-s0509a:724_0": "Tato cittaṃ samādhesiṃ, khalu tāya vanaṃ gatā”ti. – imā gāthā abhāsi;",
  "atk-s0509a:725_0": "Tattha nāgaṃ ogāhamuttiṇṇanti hatthināgaṃ nadiyaṃ ogāhaṃ katvā ogayha tato uttiṇṇaṃ.",
  "atk-s0509a:725_1": "“Ogayha muttiṇṇa”nti vā pāṭho. Ma-",
  "atk-s0509a:725_2": "kāro padasandhikaro.",
  "atk-s0509a:725_3": "Nadītīramhi addasanti candabhāgāya nadiyā tīre apassiṃ.",
  "atk-s0509a:726_0": "Kiṃ karontanti cetaṃ dassetuṃ vuttaṃ “puriso”tiādi.",
  "atk-s0509a:726_1": "Tattha ‘dehi pāda’nti yācatīti “pādaṃ dehi”iti piṭṭhiārohanatthaṃ pādaṃ pasāretuṃ saññaṃ deti,",
  "atk-s0509a:726_2": "yathāparicitañhi saññaṃ dento idha yācatīti vutto.",
  "atk-s0509a:727_0": "Disvā adantaṃ damitanti pakatiyā pubbe adantaṃ idāni hatthācariyena hatthisikkhāya damitadamathaṃ upagamitaṃ.",
  "atk-s0509a:727_1": "Kīdisaṃ damitaṃ?",
  "atk-s0509a:727_2": "Manussānaṃ vasaṃ gataṃ yaṃ yaṃ manussā āṇāpenti,",
  "atk-s0509a:727_3": "taṃ taṃ disvāti yojanā.",
  "atk-s0509a:727_4": "Tato cittaṃ samādhesiṃ,",
  "atk-s0509a:727_5": "khalu tāya vanaṃ gatāti khalūti avadhāraṇatthe nipāto.",
  "atk-s0509a:727_6": "Tato hatthidassanato pacchā,",
  "atk-s0509a:727_7": "tāya hatthino kiriyāya hetubhūtāya,",
  "atk-s0509a:727_8": "vanaṃ araññaṃ gatā cittaṃ samādhesiṃyeva. Kathaṃ?",
  "atk-s0509a:727_9": "“Ayampi nāma tiracchānagato hatthī hatthidamakassa vasena damathaṃ gato,",
  "atk-s0509a:727_10": "kasmā manussabhūtāya cittaṃ purisadamakassa satthu vasena damathaṃ na gamissatī”ti saṃvegajātā vipassanaṃ",
  "atk-s0509a:727_11": "vaḍḍhetvā aggamaggasamādhinā mama cittaṃ samādhesiṃ accantasamādhānena sabbaso kilese khepesinti attho.",
  "atk-s0509a:728_0": "Dantikātherīgāthāvaṇṇanā niṭṭhitā.",
  "atk-s0509a:729_0": "5. Ubbiritherīgāthāvaṇṇanā",
  "atk-s0509a:730_0": "Amma,",
  "atk-s0509a:730_1": "jīvātiādikā ubbiriyā theriyā gāthā.",
  "atk-s0509a:730_2": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī padumuttarassa",
  "atk-s0509a:730_3": "bhagavato kāle haṃsavatīnagare kulagehe nibbattitvā viññutaṃ pattā ekadivasaṃ mātāpitūsu maṅgalaṃ anubhavituṃ",
  "atk-s0509a:730_4": "gehantaragatesu adutiyā sayaṃ gehe ohīnā upakaṭṭhāya velāya bhagavato sāvakaṃ ekaṃ khīṇāsavattheraṃ gehadvārasamīpena",
  "atk-s0509a:730_5": "gacchantaṃ disvā bhikkhaṃ dātukāmā, “bhante,",
  "atk-s0509a:730_6": "idha pavisathā”ti vatvā there gehaṃ paviṭṭhe pañcapatiṭṭhitena theraṃ vanditvā gonakādīhi āsanaṃ paññāpetvā adāsi.",
  "atk-s0509a:730_7": "Nisīdi thero paññatte āsane.",
  "atk-s0509a:730_8": "Sā pattaṃ gahetvā piṇḍapātassa pūretvā therassa hatthe ṭhapesi.",
  "atk-s0509a:730_9": "Thero anumodanaṃ katvā pakkāmi.",
  "atk-s0509a:730_10": "Sā tena puññakammena tāvatiṃsesu nibbattitvā tattha yāvatāyukaṃ uḷāradibbasampattiṃ anubhavitvā tato",
  "atk-s0509a:730_11": "cutā sugatīsuyeva saṃsarantī imasmiṃ buddhuppāde sāvatthiyaṃ gahapatimahāsālakule nibbattitvā ubbirīti",
  "atk-s0509a:730_12": "laddhanāmā abhirūpā dassanīyā pāsādikā ahosi.",
  "atk-s0509a:730_13": "Sā vayappattakāle kosalaraññā attano gehaṃ nītā,",
  "atk-s0509a:730_14": "katipayasaṃvaccharātikkamena ekaṃ dhītaraṃ labhi.",
  "atk-s0509a:730_15": "Tassā jīvantīti nāmaṃ akaṃsu.",
  "atk-s0509a:730_16": "Rājā tassā dhītaraṃ disvā tuṭṭhamānaso ubbiriyā abhisekaṃ adāsi.",
  "atk-s0509a:730_17": "Dhītā panassā ādhāvitvā paridhāvitvā vicaraṇakāle kālamakāsi.",
  "atk-s0509a:730_18": "Mātā yattha tassā sarīranikkhepo kato,",
  "atk-s0509a:730_19": "taṃ susānaṃ gantvā divase divase paridevati.",
  "atk-s0509a:730_20": "Ekadivasaṃ satthu santikaṃ gantvā vanditvā thokaṃ nisīditvā gatā aciravatīnadiyā tīre ṭhatvā dhītaraṃ ārabbha paridevati.",
  "atk-s0509a:730_21": "Taṃ disvā satthā gandhakuṭiyaṃ yathānisinnova attānaṃ dassetvā “kasmā vippalapasī”ti pucchi.",
  "atk-s0509a:730_22": "“Mama dhītaraṃ ārabbha vippalapāmi,",
  "atk-s0509a:730_23": "bhagavā”ti.",
  "atk-s0509a:730_24": "“Imasmiṃ susāne jhāpitā tava dhītaro caturāsītisahassamattā,",
  "atk-s0509a:730_25": "tāsaṃ katara sandhāya vippalapasī”ti.",
  "atk-s0509a:730_26": "Tāsaṃ taṃ taṃ āḷāhanaṭṭhānaṃ dassetvā –",
  "atk-s0509a:731_0": "51.",
  "atk-s0509a:732_0": "“Amma jīvāti vanamhi kandasi, attānaṃ adhigaccha ubbiri;",
  "atk-s0509a:733_0": "Cullāsītisahassāni, sabbā jīvasanāmikā;",
  "atk-s0509a:734_0": "Etamhāḷāhane daḍḍhā, tāsaṃ kamanusocasī”ti. – saupaḍḍhagāthamāha;",
  "atk-s0509a:735_0": "Tattha, amma,",
  "atk-s0509a:735_1": "jīvāti mātupacāranāmena dhītuyā ālapanaṃ,",
  "atk-s0509a:735_2": "idañcassā vippalapanākāradassanaṃ.",
  "atk-s0509a:735_3": "Vanamhi kandasīti vanamajjhe paridevasi.",
  "atk-s0509a:735_4": "Attānaṃ adhigaccha ubbirīti ubbiri tava attānameva tāva bujjhassu yāthāvato jānāhi.",
  "atk-s0509a:735_5": "Cullāsītisahassānīti caturāsītisahassāni.",
  "atk-s0509a:735_6": "Sabbā jīvasanāmikāti tā sabbāpi jīvanti,",
  "atk-s0509a:735_7": "yā samānanāmikā.",
  "atk-s0509a:735_8": "Etamhāḷāhane daḍḍhāti etamhi susāne jhāpitā.",
  "atk-s0509a:735_9": "Tāsaṃ kamanusocasīti tāsu jīvantīnāmāsu caturāsītisahassamattāsu kaṃ sandhāya tvaṃ anusocasi anusokaṃ",
  "atk-s0509a:735_10": "āpajjasīti evaṃ satthārā dhamme desite desanānusārena ñāṇaṃ pesetvā vipassanaṃ ārabhitvā satthu desanāvilāsena",
  "atk-s0509a:735_11": "attano ca hetusampattiyā yathāṭhātāva vipassanaṃ ussukkāpetvā maggapaṭipāṭiyā aggaphale arahatte patiṭṭhāsi.",
  "atk-s0509a:735_12": "Tena vuttaṃ apadāne –",
  "atk-s0509a:736_0": "“Nagare haṃsavatiyā, ahosiṃ bālikā tadā;",
  "atk-s0509a:737_0": "Mātā ca me pitā ceva, kammantaṃ agamaṃsu te.",
  "atk-s0509a:738_0": "“Majjhanhikamhi sūriye, addasaṃ samaṇaṃ ahaṃ;",
  "atk-s0509a:739_0": "Vīthiyā anugacchantaṃ, āsanaṃ paññapesahaṃ.",
  "atk-s0509a:740_0": "“Gonakāvikatikāhi, paññapetvā mamāsanaṃ;",
  "atk-s0509a:741_0": "Pasannacittā sumanā, idaṃ vacanamabraviṃ.",
  "atk-s0509a:742_0": "“Santattā kuthitā bhūmi, sūro majjhanhike ṭhito;",
  "atk-s0509a:743_0": "Mālutā ca na vāyanti, kālo cevettha mehiti.",
  "atk-s0509a:744_0": "“Paññattamāsanamidaṃ, tavatthāya mahāmuni;",
  "atk-s0509a:745_0": "Anukampaṃ upādāya, nisīda mama āsane.",
  "atk-s0509a:746_0": "“Nisīdi tattha samaṇo, sudanto suddhamānaso;",
  "atk-s0509a:747_0": "Tassa pattaṃ gahetvāna, yathārandhaṃ adāsahaṃ.",
  "atk-s0509a:748_0": "“Tena kammena sukatena, cetanāpaṇidhīhi ca;",
  "atk-s0509a:749_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:750_0": "“Tattha me sukataṃ byamhaṃ, āsanena sunimmitaṃ;",
  "atk-s0509a:751_0": "Saṭṭhiyojanamubbedhaṃ, tiṃsayojanavitthataṃ.",
  "atk-s0509a:752_0": "“Soṇṇamayā maṇimayā, athopi phalikāmayā;",
  "atk-s0509a:753_0": "Lohitaṅgamayā ceva, pallaṅkā vividhā mama.",
  "atk-s0509a:754_0": "“Tūlikāvikatikāhi, kaṭṭissacittakāhi ca;",
  "atk-s0509a:755_0": "Uddhaekantalomī ca, pallaṅkā me susaṇṭhitā.",
  "atk-s0509a:756_0": "“Yadā icchāmi gamanaṃ, hāsakhiḍḍasamappitā;",
  "atk-s0509a:757_0": "Saha pallaṅkaseṭṭhena, gacchāmi mama patthitaṃ.",
  "atk-s0509a:758_0": "“Asītidevarājūnaṃ, mahesittamakārayiṃ;",
  "atk-s0509a:759_0": "Sattaticakkavattīnaṃ, mahesittamakārayiṃ.",
  "atk-s0509a:760_0": "“Bhavābhave saṃsarantī, mahābhogaṃ labhāmahaṃ;",
  "atk-s0509a:761_0": "Bhoge me ūnatā natthi, ekāsanassidaṃ phalaṃ.",
  "atk-s0509a:762_0": "“Duve bhave saṃsarāmi, devatte atha mānuse;",
  "atk-s0509a:763_0": "Aññe bhave na jānāmi, ekāsanassidaṃ phalaṃ.",
  "atk-s0509a:764_0": "“Duve kule pajāyāmi, khattiye cāpi brāhmaṇe;",
  "atk-s0509a:765_0": "Uccākulīnā sabbattha, ekāsanassidaṃ phalaṃ.",
  "atk-s0509a:766_0": "“Domanassaṃ na jānāmi, cittasantāpanaṃ mama;",
  "atk-s0509a:767_0": "Vevaṇṇiyaṃ na jānāmi, ekāsanassidaṃ phalaṃ.",
  "atk-s0509a:768_0": "“Dhātiyo maṃ upaṭṭhanti, khujjā celāpikā bahū;",
  "atk-s0509a:769_0": "Aṅkena aṅkaṃ gacchāmi, ekāsanassidaṃ phalaṃ.",
  "atk-s0509a:770_0": "“Aññā nhāpenti bhojenti, aññā ramenti maṃ sadā;",
  "atk-s0509a:771_0": "Aññā gandhaṃ vilimpanti, ekāsanassidaṃ phalaṃ.",
  "atk-s0509a:772_0": "“Maṇḍape rukkhamūle vā, suññāgāre vasantiyā;",
  "atk-s0509a:773_0": "Mama saṅkappamaññāya, pallaṅko upatiṭṭhati.",
  "atk-s0509a:774_0": "“Ayaṃ pacchimako mayhaṃ, carimo vattate bhavo;",
  "atk-s0509a:775_0": "Ajjāpi rajjaṃ chaḍḍetvā, pabbajiṃ anagāriyaṃ.",
  "atk-s0509a:776_0": "“Satasahassito kappe, yaṃ dānamadadiṃ tadā;",
  "atk-s0509a:777_0": "Duggatiṃ nābhijānāmi, ekāsanassidaṃ phalaṃ.",
  "atk-s0509a:778_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:779_0": "Arahatte pana patiṭṭhāya attanā adhigatavisesaṃ pakāsentī –",
  "atk-s0509a:780_0": "52.",
  "atk-s0509a:781_0": "“Abbahī tava me sallaṃ, duddasaṃ hadayassitaṃ;",
  "atk-s0509a:782_0": "Yaṃ me sokaparetāya, dhītusokaṃ byapānudi.",
  "atk-s0509a:783_0": "53.",
  "atk-s0509a:784_0": "“Sājja abbūḷhasallāhaṃ, nicchātā parinibbutā;",
  "atk-s0509a:785_0": "Buddhaṃ dhammañca saṅghañca, upemi saraṇaṃ muni”nti. –",
  "atk-s0509a:786_0": "Imā dve gāthā abhāsi.",
  "atk-s0509a:787_0": "Tattha abbahī vata me sallaṃ,",
  "atk-s0509a:787_1": "duddasaṃ hadayassitanti anupacitakusalasambhārehi yāthāvato duddasaṃ mama cittasannissitaṃ pīḷājananato",
  "atk-s0509a:787_2": "dunnīharaṇato anto tudanato ca “salla”nti laddhanāmaṃ sokaṃ taṇhañca abbahī vata nīhari vata.",
  "atk-s0509a:787_3": "Yaṃ me sokaparetāyāti yasmā sokena abhibhūtāya mayhaṃ dhītusokaṃ byapānudi anavasesato nīhari,",
  "atk-s0509a:787_4": "tasmā abbahī vata me sallanti yojanā.",
  "atk-s0509a:788_0": "Sājja abbūḷhasallāhanti sā ahaṃ ajja sabbaso uddhaṭataṇhāsallā tato eva nicchātā parinibbutā.",
  "atk-s0509a:788_1": "Muninti sabbaññubuddhaṃ tadupadesitamaggaphalanibbānapabhedaṃ navavidhalokuttaradhammañca,",
  "atk-s0509a:788_2": "tattha patiṭṭhitaṃ aṭṭhaariyapuggalasamūhasaṅkhātaṃ saṅghañca,",
  "atk-s0509a:788_3": "anuttarehi tehi yojanato sakalavaṭṭadukkhavināsanato ca saraṇaṃ tāṇaṃ leṇaṃ parāyaṇanti,",
  "atk-s0509a:788_4": "upemi upagacchāmi bujjhāmi sevāmi cāti attho.",
  "atk-s0509a:789_0": "Ubbiritherīgāthāvaṇṇanā niṭṭhitā.",
  "atk-s0509a:790_0": "6. Sukkātherīgāthāvaṇṇanā",
  "atk-s0509a:791_0": "Kiṃme katā rājagahetiādikā sukkāya theriyā gāthā.",
  "atk-s0509a:791_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:791_2": "bhagavato kāle bandhumatīnagare kulagehe nibbattitvā viññutaṃ pattā upāsikāhi saddhiṃ vihāraṃ gantvā",
  "atk-s0509a:791_3": "satthu santike dhammaṃ sutvā paṭiladdhasaddhā pabbajitvā bahussutā dhammadharā paṭibhānavatī ahosi.",
  "atk-s0509a:791_4": "Sā tattha bahūni vassasahassāni brahmacariyaṃ caritvā puthujjanakālakiriyameva katvā tusite nibbatti.",
  "atk-s0509a:791_5": "Tathā sikhissa bhagavato,",
  "atk-s0509a:791_6": "vessabhussa bhagavato kāleti evaṃ tiṇṇaṃ sammāsambuddhānaṃ sāsane sīlaṃ rakkhitvā bahussutā dhammadharā ahosi,",
  "atk-s0509a:791_7": "tathā kakusandhassa,",
  "atk-s0509a:791_8": "koṇāgamanassa,",
  "atk-s0509a:791_9": "kassapassa ca bhagavato sāsane pabbajitvā visuddhasīlā bahussutā dhammakathikā ahosi.",
  "atk-s0509a:792_0": "Evaṃ sā tattha tattha bahuṃ puññaṃ upacinitvā sugatīsuyeva saṃsarantī imasmiṃ buddhuppāde rājagahanagare gahapatimahāsālakule nibbatti,",
  "atk-s0509a:792_1": "sukkātissā nāmaṃ ahosi.",
  "atk-s0509a:792_2": "Sā viññutaṃ pattā satthu rājagahapavesane laddhappasādā upāsikā hutvā aparabhāge dhammadinnāya theriyā",
  "atk-s0509a:792_3": "santike dhammaṃ sutvā sañjātasaṃvegā tassā eva santike pabbajitvā vipassanāya kammaṃ karontī nacirasseva",
  "atk-s0509a:792_4": "saha paṭisambhidāhi arahattaṃ pāpuṇi.",
  "atk-s0509a:792_5": "Tena vuttaṃ apadāne –",
  "atk-s0509a:793_0": "“Ekanavutito kappe, vipassī nāma nāyako;",
  "atk-s0509a:794_0": "Uppajji cārudassano, sabbadhammavipassako.",
  "atk-s0509a:795_0": "“Tadāhaṃ bandhumatiyaṃ, jātā aññatare kule;",
  "atk-s0509a:796_0": "Dhammaṃ sutvāna munino, pabbajiṃ anagāriyaṃ.",
  "atk-s0509a:797_0": "“Bahussutā dhammadharā, paṭibhānavatī tathā;",
  "atk-s0509a:798_0": "Vicittakathikā cāpi, jinasāsanakārikā.",
  "atk-s0509a:799_0": "“Tadā dhammakathaṃ katvā, hitāya janataṃ bahuṃ;",
  "atk-s0509a:800_0": "Tato cutāhaṃ tusitaṃ, upapannā yasassinī.",
  "atk-s0509a:801_0": "“Ekattiṃse ito kappe, sikhī viya sikhī jino;",
  "atk-s0509a:802_0": "Tapanto yasasā loke, uppajji vadataṃ varo.",
  "atk-s0509a:803_0": "“Tadāpi pabbajitvāna, buddhasāsanakovidā;",
  "atk-s0509a:804_0": "Jotetvā jinavākyāni, tatopi tidivaṃ gatā.",
  "atk-s0509a:805_0": "“Ekattiṃseva kappamhi, vessabhū nāma nāyako;",
  "atk-s0509a:806_0": "Uppajjittha mahāñāṇī, tadāpi ca tathevahaṃ.",
  "atk-s0509a:807_0": "“Pabbajitvā dhammadharā, jotayiṃ jinasāsanaṃ;",
  "atk-s0509a:808_0": "Gantvā marupuraṃ rammaṃ, anubhosiṃ mahāsukhaṃ.",
  "atk-s0509a:809_0": "“Imamhi bhaddake kappe, kakusandho jinuttamo;",
  "atk-s0509a:810_0": "Uppajji narasaraṇo, tadāpi ca tathevahaṃ.",
  "atk-s0509a:811_0": "“Pabbajitvā munimataṃ, jotayitvā yathāyukaṃ;",
  "atk-s0509a:812_0": "Tato cutāhaṃ tidivaṃ, agaṃ sabhavanaṃ yathā.",
  "atk-s0509a:813_0": "“Imasmiṃyeva kappamhi, koṇāgamananāyako;",
  "atk-s0509a:814_0": "Uppajji lokasaraṇo, araṇo amataṅgato.",
  "atk-s0509a:815_0": "“Tadāpi pabbajitvāna, sāsane tassa tādino;",
  "atk-s0509a:816_0": "Bahussutā dhammadharā, jotayiṃ jinasāsanaṃ.",
  "atk-s0509a:817_0": "“Imasmiṃyeva kappamhi, kassapo munimuttamo;",
  "atk-s0509a:818_0": "Uppajji lokasaraṇo, araṇo maraṇantagū.",
  "atk-s0509a:819_0": "“Tassāpi naravīrassa, pabbajitvāna sāsane;",
  "atk-s0509a:820_0": "Pariyāpuṭasaddhammā, paripucchā visāradā.",
  "atk-s0509a:821_0": "“Susīlā lajjinī ceva, tīsu sikkhāsu kovidā;",
  "atk-s0509a:822_0": "Bahuṃ dhammakathaṃ katvā, yāvajīvaṃ mahāmune.",
  "atk-s0509a:823_0": "“Tena kammavipākena, cetanāpaṇidhīhi ca;",
  "atk-s0509a:824_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:825_0": "“Pacchime ca bhave dāni, giribbajapuruttame;",
  "atk-s0509a:826_0": "Jātā seṭṭhikule phīte, mahāratanasañcaye.",
  "atk-s0509a:827_0": "“Yadā bhikkhusahassena, parivuto lokanāyako;",
  "atk-s0509a:828_0": "Upāgami rājagahaṃ, sahassakkhena vaṇṇito.",
  "atk-s0509a:829_0": "“Danto dantehi saha purāṇajaṭilehi, vippamutto vippamuttehi;",
  "atk-s0509a:830_0": "Siṅgīnikkhasavaṇṇo, rājagahaṃ pāvisi bhagavā.",
  "atk-s0509a:831_0": "“Disvā buddhānubhāvaṃ taṃ, sutvāva guṇasañcayaṃ;",
  "atk-s0509a:832_0": "Buddhe cittaṃ pasādetvā, pūjayiṃ taṃ yathābalaṃ.",
  "atk-s0509a:833_0": "“Aparena ca kālena, dhammadinnāya santike;",
  "atk-s0509a:834_0": "Agārā nikkhamitvāna, pabbajiṃ anagāriyaṃ.",
  "atk-s0509a:835_0": "“Kesesu chijjamānesu, kilese jhāpayiṃ ahaṃ;",
  "atk-s0509a:836_0": "Uggahiṃ sāsanaṃ sabbaṃ, pabbajitvā cirenahaṃ.",
  "atk-s0509a:837_0": "“Tato dhammamadesesiṃ, mahājanasamāgame;",
  "atk-s0509a:838_0": "Dhamme desiyamānamhi, dhammābhisamayo ahu.",
  "atk-s0509a:839_0": "“Nekapāṇasahassānaṃ, taṃ viditvātivimhito;",
  "atk-s0509a:840_0": "Abhippasanno me yakkho, bhamitvāna giribbajaṃ.",
  "atk-s0509a:841_0": "“Kiṃme katā rājagahe manussā, madhuṃ pītāva acchare;",
  "atk-s0509a:842_0": "Ye sukkaṃ na upāsanti, desentiṃ amataṃ padaṃ.",
  "atk-s0509a:843_0": "“Tañca appaṭivānīyaṃ, asecanakamojavaṃ;",
  "atk-s0509a:844_0": "Pivanti maññe sappaññā, valāhakamivaddhagū.",
  "atk-s0509a:845_0": "“Iddhīsu ca vasī homi, dibbāya sotadhātuyā;",
  "atk-s0509a:846_0": "Cetopariyañāṇassa, vasī homi mahāmune.",
  "atk-s0509a:847_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:848_0": "Sabbāsavaparikkhīṇā, natthi dāni punabbhavo.",
  "atk-s0509a:849_0": "“Atthadhammaniruttīsu, paṭibhāne tatheva ca;",
  "atk-s0509a:850_0": "Ñāṇaṃ mama mahāvīra, uppannaṃ tava santike.",
  "atk-s0509a:851_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:852_0": "Arahattaṃ pana patvā pañcasatabhikkhuniparivārā mahādhammakathikā ahosi.",
  "atk-s0509a:852_1": "Sā ekadivasaṃ rājagahe piṇḍāya caritvā katabhattakiccā bhikkhunupassayaṃ pavisitvā sannisinnāya mahatiyā",
  "atk-s0509a:852_2": "parisāya madhubhaṇḍaṃ pīḷetvā sumadhuraṃ pāyentī viya amatena abhisiñcantī viya dhammaṃ deseti.",
  "atk-s0509a:852_3": "Parisā cassā dhammakathaṃ ohitasotā avikkhittacittā sakkaccaṃ suṇāti.",
  "atk-s0509a:852_4": "Tasmiṃ khaṇe theriyā caṅkamanakoṭiyaṃ rukkhe adhivatthā devatā dhammadesanāya pasannā rājagahaṃ pavisitvā",
  "atk-s0509a:852_5": "rathiyāya rathiyaṃ siṅghāṭakena siṅghāṭakaṃ vicaritvā tassā guṇaṃ vibhāventī –",
  "atk-s0509a:853_0": "54.",
  "atk-s0509a:854_0": "“Kiṃme katā rājagahe manussā, madhuṃ pītāva acchare;",
  "atk-s0509a:855_0": "Ye sukkaṃ na upāsanti, desentiṃ buddhasāsanaṃ.",
  "atk-s0509a:856_0": "55.",
  "atk-s0509a:857_0": "“Tañca appaṭivānīyaṃ, asecanakamojavaṃ;",
  "atk-s0509a:858_0": "Pivanti maññe sappaññā, valāhakamivaddhagū”ti. –",
  "atk-s0509a:859_0": "Imā dve gāthā abhāsi.",
  "atk-s0509a:860_0": "Tattha kiṃme katā rājagahe manussāti ime rājagahe manussā kiṃ katā,",
  "atk-s0509a:860_1": "kismiṃ nāma kicce byāvaṭā.",
  "atk-s0509a:860_2": "Madhuṃ pītāva acchareti yathā bhaṇḍamadhuṃ gahetvā madhuṃ pītavanto visaññino hutvā sīsaṃ ukkhipituṃ na sakkonti,",
  "atk-s0509a:860_3": "evaṃ imepi dhammasaññāya visaññino hutvā maññe sīsaṃ ukkhipituṃ na sakkonti,",
  "atk-s0509a:860_4": "kevalaṃ acchantiyevāti attho.",
  "atk-s0509a:860_5": "Ye sukkaṃ na upāsanti,",
  "atk-s0509a:860_6": "desentiṃ buddhasāsananti buddhassa bhagavato sāsanaṃ yāthāvato desentiṃ pakāsentiṃ sukkaṃ theriṃ ye na upāsanti na payirupāsanti.",
  "atk-s0509a:860_7": "Te ime rājagahe manussā kiṃ katāti yojanā.",
  "atk-s0509a:861_0": "Tañca appaṭivānīyanti tañca pana dhammaṃ anivattitabhāvāvahaṃ niyyānikaṃ,",
  "atk-s0509a:861_1": "abhikkantatāya vā yathā sotujanasavanamanoharabhāvena anapanīyaṃ,",
  "atk-s0509a:861_2": "asecanakaṃ anāsittakaṃ pakatiyāva mahārasaṃ tato eva ojavantaṃ.",
  "atk-s0509a:861_3": "“Osadha”ntipi pāḷi.",
  "atk-s0509a:861_4": "Vaṭṭadukkhabyādhitikicchāya osadhabhūtaṃ.",
  "atk-s0509a:861_5": "Pivanti maññe sappaññā,",
  "atk-s0509a:861_6": "valāhakamivaddhagūti valāhakantarato nikkhantaṃ udakaṃ nirudakakantāre pathagā viya taṃ dhammaṃ sappaññā",
  "atk-s0509a:861_7": "paṇḍitapurisā pivanti maññe pivantā viya suṇanti.",
  "atk-s0509a:862_0": "Manussā taṃ sutvā pasannamānasā theriyā santikaṃ upasaṅkamitvā sakkaccaṃ dhammaṃ suṇiṃsu.",
  "atk-s0509a:862_1": "Aparabhāge theriyā āyupariyosāne parinibbānakāle sāsanassa niyyānikabhāvavibhāvanatthaṃ aññaṃ byākarontī –",
  "atk-s0509a:863_0": "56.",
  "atk-s0509a:864_0": "“Sukkā sukkehi dhammehi, vītarāgā samāhitā;",
  "atk-s0509a:865_0": "Dhāreti antimaṃ dehaṃ, jetvā māraṃ savāhana”nti. – imaṃ gāthaṃ abhāsi;",
  "atk-s0509a:866_0": "Tattha sukkāti sukkātherī attānameva paraṃ viya dasseti.",
  "atk-s0509a:866_1": "Sukkehi dhammehīti suparisuddhehi lokuttaradhammehi.",
  "atk-s0509a:866_2": "Vītarāgā samāhitāti aggamaggena sabbaso vītarāgā arahattaphalasamādhinā samāhitā.",
  "atk-s0509a:866_3": "Sesaṃ vuttanayameva.",
  "atk-s0509a:867_0": "Sukkātherīgāthāvaṇṇanā niṭṭhitā.",
  "atk-s0509a:868_0": "7. Selātherīgāthāvaṇṇanā",
  "atk-s0509a:869_0": "Natthi nissaraṇaṃ loketiādikā selāya theriyā gāthā.",
  "atk-s0509a:869_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī haṃsavatīnagare",
  "atk-s0509a:869_2": "kulagehe nibbattitvā viññutaṃ pattā mātāpitūhi samānajātikassa kulaputtassa dinnā,",
  "atk-s0509a:869_3": "tena saddhiṃ bahūni vassasatāni sukhasaṃvāsaṃ vasitvā tasmiṃ kālaṅkate sayampi addhagatā vayoanuppattā",
  "atk-s0509a:869_4": "saṃvegajātā kiṃkusalagavesinī kālena kālaṃ ārāmena ārāmaṃ vihārena vihāraṃ anuvicarati “samaṇabrāhmaṇānaṃ",
  "atk-s0509a:869_5": "santike dhammaṃ sossāmī”ti.",
  "atk-s0509a:869_6": "Sā ekadivasaṃ satthu bodhirukkhaṃ upasaṅkamitvā “yadi buddho bhagavā asamo asamasamo appaṭipuggalo,",
  "atk-s0509a:869_7": "dassetu me ayaṃ bodhi pāṭihāriya”nti nisīdi.",
  "atk-s0509a:869_8": "Tassā tathā cittuppādasamanantarameva bodhi pajjali,",
  "atk-s0509a:869_9": "sabbasovaṇṇamayā sākhā uṭṭhahiṃsu,",
  "atk-s0509a:869_10": "sabbā disā virociṃsu.",
  "atk-s0509a:869_11": "Sā taṃ pāṭihāriyaṃ disvā pasannamānasā garucittīkāraṃ upaṭṭhapetvā sirasi añjaliṃ paggayha sattarattindivaṃ tattheva nisīdi.",
  "atk-s0509a:869_12": "Sattame divase uḷāraṃ pūjāsakkāraṃ akāsi.",
  "atk-s0509a:869_13": "Sā tena puññakammena devamanussesu saṃsarantī imasmiṃ buddhuppāde āḷavīraṭṭhe āḷavikassa rañño dhītā hutvā nibbatti.",
  "atk-s0509a:869_14": "Selātissā nāmaṃ ahosi.",
  "atk-s0509a:869_15": "Āḷavikassa pana rañño dhītāti katvā āḷavikātipi naṃ voharanti.",
  "atk-s0509a:869_16": "Sā viññutaṃ pattā satthari āḷavakaṃ dametvā tassa hatthe pattacīvaraṃ datvā tena saddhiṃ āḷavīnagaraṃ",
  "atk-s0509a:869_17": "upagate dārikā hutvā raññā saddhiṃ satthu santikaṃ upagantvā dhammaṃ sutvā paṭiladdhasaddhā upāsikā ahosi.",
  "atk-s0509a:869_18": "Sā aparabhāge sañjātasaṃvegā bhikkhunīsu pabbajitvā katapubbakiccā vipassanaṃ paṭṭhapetvā saṅkhāre sammasantī",
  "atk-s0509a:869_19": "upanissayasampannattā paripakkañāṇā nacirasseva arahattaṃ pāpuṇi.",
  "atk-s0509a:869_20": "Tena vuttaṃ apadāne –",
  "atk-s0509a:870_0": "“Nagare haṃsavatiyā, cārikī āsahaṃ tadā;",
  "atk-s0509a:871_0": "Ārāmena ca ārāmaṃ, carāmi kusalatthikā.",
  "atk-s0509a:872_0": "“Kāḷapakkhamhi divase, addasaṃ bodhimuttamaṃ;",
  "atk-s0509a:873_0": "Tattha cittaṃ pasādetvā, bodhimūle nisīdahaṃ.",
  "atk-s0509a:874_0": "“Garucittaṃ upaṭṭhetvā, sire katvāna añjaliṃ;",
  "atk-s0509a:875_0": "Somanassaṃ pavedetvā, evaṃ cintesi tāvade.",
  "atk-s0509a:876_0": "“Yadi buddho amitaguṇo, asamappaṭipuggalo;",
  "atk-s0509a:877_0": "Dassetu pāṭihīraṃ me, bodhi obhāsatu ayaṃ.",
  "atk-s0509a:878_0": "“Saha āvajjite mayhaṃ, bodhi pajjali tāvade;",
  "atk-s0509a:879_0": "Sabbasoṇṇamayā āsi, disā sabbā virocati.",
  "atk-s0509a:880_0": "“Sattarattindivaṃ tattha, bodhimūle nisīdahaṃ;",
  "atk-s0509a:881_0": "Sattame divase patte, dīpapūjaṃ akāsahaṃ.",
  "atk-s0509a:882_0": "“Āsanaṃ parivāretvā, pañcadīpāni pajjaluṃ;",
  "atk-s0509a:883_0": "Yāva udeti sūriyo, dīpā me pajjaluṃ tadā.",
  "atk-s0509a:884_0": "“Tena kammena sukatena, cetanāpaṇidhīhi ca;",
  "atk-s0509a:885_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:886_0": "“Tattha me sukataṃ byamhaṃ, pañcadīpāti vuccati;",
  "atk-s0509a:887_0": "Saṭṭhiyojanamubbedhaṃ, tiṃsayojanavitthataṃ.",
  "atk-s0509a:888_0": "“Asaṅkhiyāni dīpāni, parivāre jaliṃsu me;",
  "atk-s0509a:889_0": "Yāvatā devabhavanaṃ, dīpālokena jotati.",
  "atk-s0509a:890_0": "“Parammukhā nisīditvā, yadi icchāmi passituṃ;",
  "atk-s0509a:891_0": "Uddhaṃ adho ca tiriyaṃ, sabbaṃ passāmi cakkhunā.",
  "atk-s0509a:892_0": "“Yāvatā abhikaṅkhāmi, daṭṭhuṃ sugataduggate;",
  "atk-s0509a:893_0": "Tattha āvaraṇaṃ natthi, rukkhesu pabbatesu vā.",
  "atk-s0509a:894_0": "“Asītidevarājūnaṃ, mahesittamakārayiṃ;",
  "atk-s0509a:895_0": "Satānaṃ cakkavattīnaṃ, mahesittamakārayiṃ.",
  "atk-s0509a:896_0": "“Yaṃ yaṃ yonupapajjāmi, devattaṃ atha mānusaṃ;",
  "atk-s0509a:897_0": "Dīpasatasahassāni, parivāre jalanti me.",
  "atk-s0509a:898_0": "“Devalokā cavitvāna, uppajjiṃ mātukucchiyaṃ;",
  "atk-s0509a:899_0": "Mātukucchigatā santī, akkhi me na nimīlati.",
  "atk-s0509a:900_0": "“Dīpasatasahassāni, puññakammasamaṅgitā;",
  "atk-s0509a:901_0": "Jalanti sūtikāgehe, pañcadīpānidaṃ phalaṃ.",
  "atk-s0509a:902_0": "“Pacchime bhave sampatte, mānasaṃ vinivattayiṃ;",
  "atk-s0509a:903_0": "Ajarāmataṃ sītibhāvaṃ, nibbānaṃ phassayiṃ ahaṃ.",
  "atk-s0509a:904_0": "“Jātiyā sattavassāhaṃ, arahattamapāpuṇiṃ;",
  "atk-s0509a:905_0": "Upasampādayī buddho, guṇamaññāya gotamo.",
  "atk-s0509a:906_0": "“Maṇḍape rukkhamūle vā, suññāgāre vasantiyā;",
  "atk-s0509a:907_0": "Tadā pajjalate dīpaṃ, pañcadīpānidaṃ phalaṃ.",
  "atk-s0509a:908_0": "“Dibbacakkhuvisuddhaṃ me, samādhikusalā ahaṃ;",
  "atk-s0509a:909_0": "Abhiññāpāramippattā, pañcadīpānidaṃ phalaṃ.",
  "atk-s0509a:910_0": "“Sabbavositavosānā, katakiccā anāsavā;",
  "atk-s0509a:911_0": "Pañcadīpā mahāvīra, pāde vandāmi cakkhuma.",
  "atk-s0509a:912_0": "“Satasahassito kappe, yaṃ dīpamadadiṃ tadā;",
  "atk-s0509a:913_0": "Duggatiṃ nābhijānāmi, pañcadīpānidaṃ phalaṃ.",
  "atk-s0509a:914_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:915_0": "Arahattaṃ pana patvā therī sāvatthiyaṃ viharantī ekadivasaṃ pacchābhattaṃ sāvatthito nikkhamitvā divāvihāratthāya",
  "atk-s0509a:915_1": "andhavanaṃ pavisitvā aññatarasmiṃ rukkhamūle nisīdi.",
  "atk-s0509a:915_2": "Atha naṃ māro vivekato vicchedetukāmo aññātakarūpena upagantvā –",
  "atk-s0509a:916_0": "57.",
  "atk-s0509a:917_0": "“Natthi nissaraṇaṃ loke, kiṃ vivekena kāhasi;",
  "atk-s0509a:918_0": "Bhuñjāhi kāmaratiyo, māhu pacchānutāpinī”ti. – gāthamāha;",
  "atk-s0509a:919_0": "Tassattho –",
  "atk-s0509a:919_1": "imasmiṃ loke sabbasamayesupi upaparikkhīyamānesu nissaraṇaṃ nibbānaṃ nāma natthi tesaṃ tesaṃ samaṇabrāhmaṇānaṃ",
  "atk-s0509a:919_2": "chandaso paṭiññāyamānaṃ vohāramattamevetaṃ,",
  "atk-s0509a:919_3": "tasmā kiṃ vivekena kāhasi evarūpe sampannapaṭhamavaye ṭhitā iminā kāyavivekena kiṃ karissasi?",
  "atk-s0509a:919_4": "Atha kho bhuñjāhi kāmaratiyo vatthukāmakilesakāmasannissitā khiḍḍāratiyo paccanubhohi. Kasmā?",
  "atk-s0509a:919_5": "Māhu pacchānutāpinī “yadatthaṃ brahmacariyaṃ carāmi,",
  "atk-s0509a:919_6": "tadeva nibbānaṃ natthi,",
  "atk-s0509a:919_7": "tenevetaṃ nādhigataṃ,",
  "atk-s0509a:919_8": "kāmabhogā ca parihīnā,",
  "atk-s0509a:919_9": "anattho vata mayha”nti pacchā vippaṭisārinī mā ahosīti adhippāyo.",
  "atk-s0509a:920_0": "Taṃ sutvā therī “bālo vatāyaṃ māro,",
  "atk-s0509a:920_1": "yo mama paccakkhabhūtaṃ nibbānaṃ paṭikkhipati.",
  "atk-s0509a:920_2": "Kāmesu ca maṃ pavāreti,",
  "atk-s0509a:920_3": "mama khīṇāsavabhāvaṃ na jānāti.",
  "atk-s0509a:920_4": "Handa naṃ taṃ jānāpetvā tajjessāmī”ti cintetvā –",
  "atk-s0509a:921_0": "58.",
  "atk-s0509a:922_0": "“Sattisūlūpamā kāmā, khandhāsaṃ adhikuṭṭanā;",
  "atk-s0509a:923_0": "Yaṃ tvaṃ kāmaratiṃ brūsi, aratī dāni sā mama.",
  "atk-s0509a:924_0": "59.",
  "atk-s0509a:925_0": "“Sabbattha vihatā nandī, tamokkhandho padālito;",
  "atk-s0509a:926_0": "Evaṃ jānāhi pāpima, nihato tvamasi antakā”ti. – imaṃ gāthādvayamāha;",
  "atk-s0509a:927_0": "Tattha sattisūlūpamā kāmāti kāmā nāma yena adhiṭṭhitā,",
  "atk-s0509a:927_1": "tassa sattassa vinivijjhanato nisitasatti viya sūlaṃ viya ca daṭṭhabbā.",
  "atk-s0509a:927_2": "Khandhāti upādānakkhandhā.",
  "atk-s0509a:927_3": "Āsanti tesaṃ.",
  "atk-s0509a:927_4": "Adhikuṭṭanāti chindanādhiṭṭhānā,",
  "atk-s0509a:927_5": "accādānaṭṭhānanti attho.",
  "atk-s0509a:927_6": "Yato khandhe accādāya sattā kāmehi chejjabhejjaṃ pāpuṇanti.",
  "atk-s0509a:927_7": "Yaṃ tvaṃ kāmaratiṃ brūsi,",
  "atk-s0509a:927_8": "arati dāni sā mamāti, pāpima,",
  "atk-s0509a:927_9": "tvaṃ yaṃ kāmaratiṃ ramitabbaṃ sevitabbaṃ katvā vadasi,",
  "atk-s0509a:927_10": "sā dāni mama niratijātikattā mīḷhasadisā,",
  "atk-s0509a:927_11": "na tāya mama koci attho atthīti.",
  "atk-s0509a:928_0": "Tattha kāraṇamāha “sabbattha vihatā nandī”tiādinā.",
  "atk-s0509a:928_1": "Tattha evaṃ jānāhīti “sabbaso pahīnataṇhāvijjā”ti maṃ jānāhi,",
  "atk-s0509a:928_2": "tato eva balavidhamanavisayātikkamanehi antaka lāmakācāra, māra,",
  "atk-s0509a:928_3": "tvaṃ mayā nihato bādhito asi,",
  "atk-s0509a:928_4": "na panāhaṃ tayā bādhitabbāti attho.",
  "atk-s0509a:929_0": "Evaṃ theriyā māro santajjito tatthevantaradhāyi.",
  "atk-s0509a:929_1": "Therīpi phalasamāpattisukhena andhavane divasabhāgaṃ vītināmetvā sāyanhe vasanaṭṭhānameva gatā.",
  "atk-s0509a:930_0": "Selātherīgāthāvaṇṇanā niṭṭhitā.",
  "atk-s0509a:931_0": "8. Somātherīgāthāvaṇṇanā",
  "atk-s0509a:932_0": "Yaṃ taṃ isīhi pattabbantiādikā somāya theriyā gāthā.",
  "atk-s0509a:932_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī sikhissa bhagavato",
  "atk-s0509a:932_2": "kāle khattiyamahāsālakule nibbattitvā viññutaṃ patvā aruṇarañño aggamahesī ahosīti sabbaṃ atītavatthu",
  "atk-s0509a:932_3": "abhayattheriyā vatthusadisaṃ.",
  "atk-s0509a:932_4": "Paccuppannavatthu pana ayaṃ therī tattha tattha devamanussesu saṃsarantī imasmiṃ buddhuppāde rājagahe",
  "atk-s0509a:932_5": "bimbisārassa rañño purohitassa dhītā hutvā nibbatti.",
  "atk-s0509a:932_6": "Tassā somāti nāmaṃ ahosi.",
  "atk-s0509a:932_7": "Sā viññutaṃ pattā satthu rājagahapavesane paṭiladdhasaddhā upāsikā hutvā aparabhāge sañjātasaṃvegā bhikkhunīsu",
  "atk-s0509a:932_8": "pabbajitvā katapubbakiccā vipassanāya kammaṃ karontī na cirasseva saha paṭisambhidāhi arahattaṃ pāpuṇi.",
  "atk-s0509a:932_9": "Tena vuttaṃ apadāne –",
  "atk-s0509a:933_0": "“Nagare aruṇavatiyā, aruṇo nāma khattiyo;",
  "atk-s0509a:934_0": "Tassa rañño ahuṃ bhariyā, vāritaṃ vārayāmahaṃ.",
  "atk-s0509a:935_0": "“Yāvatā…pe… kataṃ buddhassa sāsana”nti. –",
  "atk-s0509a:936_0": "Sabbaṃ abhayattheriyā apadānasadisaṃ.",
  "atk-s0509a:937_0": "Arahattaṃ pana patvā vimuttisukhena sāvatthiyaṃ viharantī ekadivasaṃ divāvihāratthāya andhavanaṃ pavisitvā aññatarasmiṃ rukkhamūle nisīdi.",
  "atk-s0509a:937_1": "Atha naṃ māro vivekato vicchedetukāmo adissamānurūpo upagantvā ākāse ṭhatvā –",
  "atk-s0509a:938_0": "60.",
  "atk-s0509a:939_0": "“Yaṃ taṃ isīhi pattabbaṃ, ṭhānaṃ durabhisambhavaṃ;",
  "atk-s0509a:940_0": "Na taṃ dvaṅgulapaññāya, sakkā pappotumitthiyā”ti. – imaṃ gāthamāha;",
  "atk-s0509a:941_0": "Tassattho –",
  "atk-s0509a:941_1": "sīlakkhandhādīnaṃ esanaṭṭhena “isī”ti laddhanāmehi buddhādīhi mahāpaññehi pattabbaṃ,",
  "atk-s0509a:941_2": "taṃ aññehi pana durabhisambhavaṃ dunnipphādanīyaṃ.",
  "atk-s0509a:941_3": "Yaṃ taṃ arahattasaṅkhātaṃ paramassāsaṭṭhānaṃ,",
  "atk-s0509a:941_4": "na taṃ dvaṅgulapaññāya nihīnapaññāya itthiyā pāpuṇituṃ sakkā.",
  "atk-s0509a:941_5": "Itthiyo hi sattaṭṭhavassakālato paṭṭhāya sabbakālaṃ odanaṃ pacantiyo pakkuthite udake taṇḍule pakkhipitvā “ettāvatā odanaṃ pakka”nti na jānanti,",
  "atk-s0509a:941_6": "pakkuthiyamāne pana taṇḍule dabbiyā uddharitvā dvīhi aṅgulīhi pīḷetvā jānanti,",
  "atk-s0509a:941_7": "tasmā dvaṅgulipaññāyāti vuttā.",
  "atk-s0509a:942_0": "Taṃ sutvā therī māraṃ apasādentī –",
  "atk-s0509a:943_0": "61.",
  "atk-s0509a:944_0": "“Itthibhāvo no kiṃ kayirā, cittamhi susamāhite;",
  "atk-s0509a:945_0": "Ñāṇamhi vattamānamhi, sammā dhammaṃ vipassato.",
  "atk-s0509a:946_0": "62.",
  "atk-s0509a:947_0": "“Sabbattha vihatā nandī, tamokkhandho padālito;",
  "atk-s0509a:948_0": "Evaṃ jānāhi pāpima, nihato tvamasi antakā”ti. –",
  "atk-s0509a:949_0": "Itarā dve gāthā abhāsi.",
  "atk-s0509a:950_0": "Tattha itthibhāvo no kiṃ kayirāti mātugāmabhāvo amhākaṃ kiṃ kareyya,",
  "atk-s0509a:950_1": "arahattappattiyā kīdisaṃ vibandhaṃ uppādeyya.",
  "atk-s0509a:950_2": "Cittamhi susamāhiteti citte aggamaggasamādhinā suṭṭhu samāhite.",
  "atk-s0509a:950_3": "Ñāṇamhi vattamānamhīti tato arahattamaggañāṇe pavattamāne.",
  "atk-s0509a:950_4": "Sammā dhammaṃ vipassatoti catusaccadhammaṃ pariññādividhinā sammadeva passato.",
  "atk-s0509a:950_5": "Ayañhettha saṅkhepo – pāpima,",
  "atk-s0509a:950_6": "itthī vā hotu puriso vā,",
  "atk-s0509a:950_7": "aggamagge adhigate arahattaṃ hatthagatamevāti.",
  "atk-s0509a:951_0": "Idāni tassa attanā adhigatabhāvaṃ ujukameva dassentī “sabbattha vihatā nandī”ti gāthamāha.",
  "atk-s0509a:951_1": "Sā vuttatthāyeva.",
  "atk-s0509a:952_0": "Somātherīgāthāvaṇṇanā niṭṭhitā.",
  "atk-s0509a:953_0": "Tikanipātavaṇṇanā niṭṭhitā.",
  "atk-s0509a:954_0": "4. Catukkanipāto",
  "atk-s0509a:955_0": "1. Bhaddākāpilānītherīgāthāvaṇṇanā",
  "atk-s0509a:956_0": "Catukkanipāte putto buddhassa dāyādotiādikā bhaddāya kāpilāniyā theriyā gāthā.",
  "atk-s0509a:956_1": "Sā kira padumuttarassa bhagavato kāle haṃsavatīnagare kulagehe nibbattitvā viññutaṃ patvā satthu santike",
  "atk-s0509a:956_2": "dhammaṃ suṇantī satthāraṃ ekaṃ bhikkhuniṃ pubbenivāsaṃ anussarantīnaṃ aggaṭṭhāne ṭhapentaṃ disvā adhikārakammaṃ",
  "atk-s0509a:956_3": "katvā sayampi taṃ ṭhānantaraṃ patthetvā yāvajīvaṃ puññāni katvā tato cutā devamanussesu saṃsarantī anuppanne",
  "atk-s0509a:956_4": "buddhe bārāṇasiyaṃ kulagehe nibbattitvā patikulaṃ gantvā,",
  "atk-s0509a:956_5": "ekadivasaṃ attano nanandāya saddhiṃ kalahaṃ karontī tāya paccekabuddhassa piṇḍapāte dinne “ayaṃ imassa",
  "atk-s0509a:956_6": "dānaṃ datvā uḷārasampattiṃ labhissatī”ti paccekabuddhassa hatthato pattaṃ gahetvā bhattaṃ chaḍḍetvā kalalassa",
  "atk-s0509a:956_7": "pūretvā adāsi.",
  "atk-s0509a:956_8": "Mahājano garahi – “bāle,",
  "atk-s0509a:956_9": "paccekabuddho te kiṃ aparajjhī”ti?",
  "atk-s0509a:956_10": "Sā tesaṃ vacanena lajjamānā puna pattaṃ gahetvā kalalaṃ nīharitvā dhovitvā gandhacuṇṇena ubbaṭṭetvā catumadhurassa",
  "atk-s0509a:956_11": "pūretvā upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā “yathā",
  "atk-s0509a:956_12": "ayaṃ piṇḍapāto obhāsajāto,",
  "atk-s0509a:956_13": "evaṃ obhāsajātaṃ me sarīraṃ hotū”ti patthanaṃ paṭṭhapesi.",
  "atk-s0509a:956_14": "Sā tato cavitvā sugatīsuyeva saṃsarantī kassapabuddhakāle bārāṇasiyaṃ mahāvibhavassa seṭṭhino dhītā hutvā nibbatti.",
  "atk-s0509a:956_15": "Pubbakammaphalena duggandhasarīrā manussehi jigucchitabbā hutvā saṃvegajātā attano ābharaṇehi suvaṇṇiṭṭhakaṃ kāretvā bhagavato cetiye patiṭṭhapesi,",
  "atk-s0509a:956_16": "uppalahatthena ca pūjaṃ akāsi.",
  "atk-s0509a:956_17": "Tenassā sarīraṃ tasmiṃyeva bhave sugandhaṃ manoharaṃ jātaṃ.",
  "atk-s0509a:956_18": "Sā patino piyā manāpā hutvā yāvajīvaṃ kusalaṃ katvā tato cutā sagge nibbatti.",
  "atk-s0509a:956_19": "Tatthāpi yāvajīvaṃ dibbasukhaṃ anubhavitvā,",
  "atk-s0509a:956_20": "tato cutā bārāṇasirañño dhītā hutvā tattha devasampattisadisaṃ sampattiṃ anubhavantī cirakālaṃ paccekabuddhe upaṭṭhahitvā,",
  "atk-s0509a:956_21": "tesu parinibbutesu saṃvegajātā tāpasapabbajjāya pabbajitvā uyyāne vasantī jhānāni bhāvetvā brahmaloke",
  "atk-s0509a:956_22": "nibbattitvā tato cutā sāgalanagare kosiyagottassa brāhmaṇakulassa gehe nibbattitvā mahatā parihārena",
  "atk-s0509a:956_23": "vaḍḍhitvā vayappattā mahātitthagāme pipphalikumārassa gehaṃ nītā.",
  "atk-s0509a:956_24": "Tasmiṃ pabbajituṃ nikkhante mahantaṃ bhogakkhandhaṃ mahantañca ñātiparivaṭṭaṃ pahāya pabbajjatthāya nikkhamitvā",
  "atk-s0509a:956_25": "pañca vassāni titthiyārāme pavisitvā aparabhāge mahāpajāpatigotamiyā santike pabbajjaṃ upasampadañca",
  "atk-s0509a:956_26": "labhitvā vipassanaṃ paṭṭhapetvā na cirasseva arahattaṃ pāpuṇi.",
  "atk-s0509a:956_27": "Tena vuttaṃ apadāne –",
  "atk-s0509a:957_0": "“Padumuttaro nāma jino, sabbadhammāna pāragū;",
  "atk-s0509a:958_0": "Ito satasahassamhi, kappe uppajji nāyako.",
  "atk-s0509a:959_0": "“Tadāhu haṃsavatiyaṃ, videho nāma nāmato;",
  "atk-s0509a:960_0": "Seṭṭhī pahūtaratano, tassa jāyā ahosahaṃ.",
  "atk-s0509a:961_0": "“Kadāci so narādiccaṃ, upecca saparijjano;",
  "atk-s0509a:962_0": "Dhammamassosi buddhassa, sabbadukkhabhayappahaṃ.",
  "atk-s0509a:963_0": "“Sāvakaṃ dhutavādānaṃ, aggaṃ kittesi nāyako;",
  "atk-s0509a:964_0": "Sutvā sattāhikaṃ dānaṃ, datvā buddhassa tādino.",
  "atk-s0509a:965_0": "“Nipacca sirasā pāde, taṃ ṭhānamabhipatthayiṃ;",
  "atk-s0509a:966_0": "Sa hāsayanto parisaṃ, tadā hi narapuṅgavo.",
  "atk-s0509a:967_0": "“Seṭṭhino anukampāya, imā gāthā abhāsatha;",
  "atk-s0509a:968_0": "Lacchase patthitaṃ ṭhānaṃ, nibbuto hohi puttaka.",
  "atk-s0509a:969_0": "“Satasahassito kappe, okkākakulasambhavo;",
  "atk-s0509a:970_0": "Gotamo nāma gottena, satthā loke bhavissati.",
  "atk-s0509a:971_0": "“Tassa dhammesu dāyādo, oraso dhammanimmito;",
  "atk-s0509a:972_0": "Kassapo nāma gottena, hessati satthu sāvako.",
  "atk-s0509a:973_0": "“Taṃ sutvā mudito hutvā, yāvajīvaṃ tadā jinaṃ;",
  "atk-s0509a:974_0": "Mettacitto paricari, paccayehi vināyakaṃ.",
  "atk-s0509a:975_0": "“Sāsanaṃ jotayitvāna, so madditvā kutitthiye;",
  "atk-s0509a:976_0": "Veneyyaṃ vinayitvā ca, nibbuto so sasāvako.",
  "atk-s0509a:977_0": "“Nibbute tamhi lokagge, pūjanatthāya satthuno;",
  "atk-s0509a:978_0": "Ñātimitte samānetvā, saha tehi akārayi.",
  "atk-s0509a:979_0": "“Sattayojanikaṃ thūpaṃ, ubbiddhaṃ ratanāmayaṃ;",
  "atk-s0509a:980_0": "Jalantaṃ sataraṃsiṃva, sālarājaṃva phullitaṃ.",
  "atk-s0509a:981_0": "“Sattasatasahassāni, pātiyo tattha kārayi;",
  "atk-s0509a:982_0": "Naḷaggī viya jotantī, rataneheva sattahi.",
  "atk-s0509a:983_0": "“Gandhatelena pūretvā, dīpānujjalayī tahiṃ;",
  "atk-s0509a:984_0": "Pūjanatthāya mahesissa, sabbabhūtānukampino.",
  "atk-s0509a:985_0": "“Sattasatasahassāni, puṇṇakumbhāni kārayi;",
  "atk-s0509a:986_0": "Rataneheva puṇṇāni, pūjanatthāya mahesino.",
  "atk-s0509a:987_0": "“Majjhe aṭṭhaṭṭhakumbhīnaṃ, ussitā kañcanagghiyo;",
  "atk-s0509a:988_0": "Atirocanti vaṇṇena, saradeva divākaro.",
  "atk-s0509a:989_0": "“Catudvāresu sobhanti, toraṇā ratanāmayā;",
  "atk-s0509a:990_0": "Ussitā phalakā rammā, sobhanti ratanāmayā.",
  "atk-s0509a:991_0": "“Virocanti parikkhittā, avaṭaṃsā sunimmitā;",
  "atk-s0509a:992_0": "Ussitāni paṭākāni, ratanāni virocare.",
  "atk-s0509a:993_0": "“Surattaṃ sukataṃ cittaṃ, cetiyaṃ ratanāmayaṃ;",
  "atk-s0509a:994_0": "Atirocati vaṇṇena, sasañjhova divākaro.",
  "atk-s0509a:995_0": "“Thūpassa vediyo tisso, haritālena pūrayi;",
  "atk-s0509a:996_0": "Ekaṃ manosilāyekaṃ, añjanena ca ekikaṃ.",
  "atk-s0509a:997_0": "“Pūjaṃ etādisaṃ rammaṃ, kāretvā varavādino;",
  "atk-s0509a:998_0": "Adāsi dānaṃ saṅghassa, yāvajīvaṃ yathābalaṃ.",
  "atk-s0509a:999_0": "“Sahāva seṭṭhinā tena, tāni puññāni sabbaso;",
  "atk-s0509a:1000_0": "Yāvajīvaṃ karitvāna, sahāva sugatiṃ gatā.",
  "atk-s0509a:1001_0": "“Sampattiyonubhotvāna, devatte atha mānuse;",
  "atk-s0509a:1002_0": "Chāyā viya sarīrena, saha teneva saṃsariṃ.",
  "atk-s0509a:1003_0": "“Ekanavutito kappe, vipassī nāma nāyako;",
  "atk-s0509a:1004_0": "Uppajji cārudassano, sabbadhammavipassako.",
  "atk-s0509a:1005_0": "“Tadāyaṃ bandhupatiyaṃ, brāhmaṇo sādhusammato;",
  "atk-s0509a:1006_0": "Aḍḍho santo guṇenāpi, dhanena ca suduggato.",
  "atk-s0509a:1007_0": "“Tadāpi tassāhaṃ āsiṃ, brāhmaṇī samacetasā;",
  "atk-s0509a:1008_0": "Kadāci so dijavaro, saṅgamesi mahāmuniṃ.",
  "atk-s0509a:1009_0": "“Nisinnaṃ janakāyamhi, desentaṃ amataṃ padaṃ;",
  "atk-s0509a:1010_0": "Sutvā dhammaṃ pamudito, adāsi ekasāṭakaṃ.",
  "atk-s0509a:1011_0": "“Gharamekena vatthena, gantvānetaṃ sa mabravi;",
  "atk-s0509a:1012_0": "Anumoda mahāpuññaṃ, dinnaṃ buddhassa sāṭakaṃ.",
  "atk-s0509a:1013_0": "“Tadāhaṃ añjaliṃ katvā, anumodiṃ supīṇitā;",
  "atk-s0509a:1014_0": "Sudinno sāṭako sāmi, buddhaseṭṭhassa tādino.",
  "atk-s0509a:1015_0": "“Sukhito sajjito hutvā, saṃsaranto bhavābhave;",
  "atk-s0509a:1016_0": "Bārāṇasipure ramme, rājā āsi mahīpati.",
  "atk-s0509a:1017_0": "“Tadā tassa mahesīhaṃ, itthigumbassa uttamā;",
  "atk-s0509a:1018_0": "Tassāti dayitā āsiṃ, pubbasnehena bhattuno.",
  "atk-s0509a:1019_0": "“Piṇḍāya vicarante te, aṭṭha paccekanāyake;",
  "atk-s0509a:1020_0": "Disvā pamudito hutvā, datvā piṇḍaṃ mahārahaṃ.",
  "atk-s0509a:1021_0": "“Puno nimantayitvāna, katvā ratanamaṇḍapaṃ;",
  "atk-s0509a:1022_0": "Kammārehi kataṃ pattaṃ, sovaṇṇaṃ vata tattakaṃ.",
  "atk-s0509a:1023_0": "“Samānetvāna te sabbe, tesaṃ dānamadāsi so;",
  "atk-s0509a:1024_0": "Soṇṇāsane paviṭṭhānaṃ, pasanno sehi pāṇibhi.",
  "atk-s0509a:1025_0": "“Tampi dānaṃ sahādāsiṃ, kāsirājenahaṃ tadā;",
  "atk-s0509a:1026_0": "Punāhaṃ bārāṇasiyaṃ, jātā kāsikagāmake.",
  "atk-s0509a:1027_0": "“Kuṭumbikakule phīte, sukhito so sabhātuko;",
  "atk-s0509a:1028_0": "Jeṭṭhassa bhātuno jāyā, ahosiṃ supatibbatā.",
  "atk-s0509a:1029_0": "“Paccekabuddhaṃ disvāna, kaniyassa mama bhattuno;",
  "atk-s0509a:1030_0": "Bhāgannaṃ tassa datvāna, āgate tamhi pāvadiṃ.",
  "atk-s0509a:1031_0": "“Nābhinandittha so dānaṃ, tato tassa adāsahaṃ;",
  "atk-s0509a:1032_0": "Ukhā āniya taṃ annaṃ, puno tasseva so adā.",
  "atk-s0509a:1033_0": "“Tadannaṃ chaḍḍayitvāna, duṭṭhā buddhassahaṃ tadā;",
  "atk-s0509a:1034_0": "Pattaṃ kalalapuṇṇaṃ taṃ, adāsiṃ tassa tādino.",
  "atk-s0509a:1035_0": "“Dāne ca gahaṇe ceva, apace padusepi ca;",
  "atk-s0509a:1036_0": "Samacittamukhaṃ disvā, tadāhaṃ saṃvijiṃ bhusaṃ.",
  "atk-s0509a:1037_0": "“Puno pattaṃ gahetvāna, sodhayitvā sugandhinā,",
  "atk-s0509a:1038_0": "Pasannacittā pūretvā, saghataṃ sakkaraṃ adaṃ.",
  "atk-s0509a:1039_0": "“Yattha yatthūpapajjāmi, surūpā homi dānato;",
  "atk-s0509a:1040_0": "Buddhassa apakārena, duggandhā vadanena ca.",
  "atk-s0509a:1041_0": "“Puna kassapavīrassa, nidhāyantamhi cetiye;",
  "atk-s0509a:1042_0": "Sovaṇṇaṃ iṭṭhakaṃ varaṃ, adāsiṃ muditā ahaṃ.",
  "atk-s0509a:1043_0": "“Catujjātena gandhena, nicayitvā tamiṭṭhakaṃ;",
  "atk-s0509a:1044_0": "Muttā duggandhadosamhā, sabbaṅgasusamāgatā.",
  "atk-s0509a:1045_0": "“Satta pātisahassāni, rataneheva sattahi;",
  "atk-s0509a:1046_0": "Kāretvā ghatapūrāni, vaṭṭīni ca sahassaso.",
  "atk-s0509a:1047_0": "“Pakkhipitvā padīpetvā, ṭhapayiṃ sattapantiyo;",
  "atk-s0509a:1048_0": "Pūjanatthaṃ lokanāthassa, vippasannena cetasā.",
  "atk-s0509a:1049_0": "“Tadāpi tamhi puññamhi, bhāginīyi visesato;",
  "atk-s0509a:1050_0": "Puna kāsīsu sañjāto, sumittā iti vissuto.",
  "atk-s0509a:1051_0": "“Tassāhaṃ bhariyā āsiṃ, sukhitā sajjitā piyā;",
  "atk-s0509a:1052_0": "Tadā paccekamunino, adāsiṃ ghanaveṭhanaṃ.",
  "atk-s0509a:1053_0": "“Tassāpi bhāginī āsiṃ, moditvā dānamuttamaṃ;",
  "atk-s0509a:1054_0": "Punāpi kāsiraṭṭhamhi, jāto koliyajātiyā.",
  "atk-s0509a:1055_0": "“Tadā koliyaputtānaṃ, satehi saha pañcahi;",
  "atk-s0509a:1056_0": "Pañca paccekabuddhānaṃ, satāni samupaṭṭhahi.",
  "atk-s0509a:1057_0": "“Temāsaṃ tappayitvāna, adāsi ca ticīvare;",
  "atk-s0509a:1058_0": "Jāyā tassa tadā āsiṃ, puññakammapathānugā.",
  "atk-s0509a:1059_0": "“Tato cuto ahu rājā, nando nāma mahāyaso;",
  "atk-s0509a:1060_0": "Tassāpi mahesī āsiṃ, sabbakāmasamiddhinī.",
  "atk-s0509a:1061_0": "“Tadā rājā bhavitvāna, brahmadatto mahīpati;",
  "atk-s0509a:1062_0": "Padumavatīputtānaṃ, paccekamuninaṃ tadā.",
  "atk-s0509a:1063_0": "“Satāni pañcanūnāni, yāvajīvaṃ upaṭṭhahiṃ;",
  "atk-s0509a:1064_0": "Rājuyyāne nivāsetvā, nibbutāni ca pūjayiṃ.",
  "atk-s0509a:1065_0": "“Cetiyāni ca kāretvā, pabbajitvā ubho mayaṃ;",
  "atk-s0509a:1066_0": "Bhāvetvā appamaññāyo, brahmalokaṃ agamhase.",
  "atk-s0509a:1067_0": "“Tato cuto mahātitthe, sujāto pipphalāyano;",
  "atk-s0509a:1068_0": "Mātā sumanadevīti, kosigotto dijo pitā.",
  "atk-s0509a:1069_0": "“Ahaṃ madde janapade, sākalāya puruttame;",
  "atk-s0509a:1070_0": "Kappilassa dijassāsiṃ, dhītā mātā sucīmati.",
  "atk-s0509a:1071_0": "“Gharakañcanabimbena, nimminitvāna maṃ pitā;",
  "atk-s0509a:1072_0": "Adā kassapadhīrassa, kāmehi vajjitassamaṃ.",
  "atk-s0509a:1073_0": "“Kadāci so kāruṇiko, gantvā kammantapekkhako;",
  "atk-s0509a:1074_0": "Kākādikehi khajjante, pāṇe disvāna saṃviji.",
  "atk-s0509a:1075_0": "“Gharevāhaṃ tile jāte, disvānātapatāpane;",
  "atk-s0509a:1076_0": "Kimī kākehi khajjante, saṃvegamalabhiṃ tadā.",
  "atk-s0509a:1077_0": "“Tadā so pabbajī dhīro, ahaṃ tamanupabbajiṃ;",
  "atk-s0509a:1078_0": "Pañca vassāni nivasiṃ, paribbājavate ahaṃ.",
  "atk-s0509a:1079_0": "“Yadā pabbajitā āsi, gotamī jinaposikā;",
  "atk-s0509a:1080_0": "Tadāhaṃ tamupagantvā, buddhena anusāsitā.",
  "atk-s0509a:1081_0": "“Na cireneva kālena, arahattamapāpuṇiṃ;",
  "atk-s0509a:1082_0": "Aho kalyāṇamittattaṃ, kassapassa sirīmato.",
  "atk-s0509a:1083_0": "“Suto buddhassa dāyādo, kassapo susamāhito;",
  "atk-s0509a:1084_0": "Pubbenivāsaṃ yo vedi, saggāpāyañca passati.",
  "atk-s0509a:1085_0": "“Atho jātikkhayaṃ patto, abhiññāvosito muni;",
  "atk-s0509a:1086_0": "Etāhi tīhi vijjāhi, tevijjo hoti brāhmaṇo.",
  "atk-s0509a:1087_0": "“Tatheva bhaddākāpilānī, tevijjā maccuhāyinī;",
  "atk-s0509a:1088_0": "Dhāreti antimaṃ dehaṃ, jitvā māraṃ savāhanaṃ.",
  "atk-s0509a:1089_0": "“Disvā ādīnavaṃ loke, ubho pabbajitā mayaṃ;",
  "atk-s0509a:1090_0": "Tyamha khīṇāsavā dantā, sītibhūtāmha nibbutā.",
  "atk-s0509a:1091_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0509a:1092_0": "Arahattaṃ pana patvā pubbenivāsañāṇe ciṇṇavasī ahosi.",
  "atk-s0509a:1092_1": "Tattha sātisayaṃ katādhikārattā aparabhāge taṃ satthā jetavane ariyagaṇamajjhe nisinno bhikkhuniyo paṭipāṭiyā",
  "atk-s0509a:1092_2": "ṭhānantaresu ṭhapento pubbenivāsaṃ anussarantīnaṃ aggaṭṭhāne ṭhapesi.",
  "atk-s0509a:1092_3": "Sā ekadivasaṃ mahākassapattherassa guṇābhitthavanapubbakaṃ attano katakiccatādivibhāvanamukhena udānaṃ udānentī –",
  "atk-s0509a:1093_0": "63.",
  "atk-s0509a:1094_0": "“Putto buddhassa dāyādo, kassapo susamāhito;",
  "atk-s0509a:1095_0": "Pubbenivāsaṃ yovedi, saggāpāyañca passati.",
  "atk-s0509a:1096_0": "64.",
  "atk-s0509a:1097_0": "“Atho jātikkhayaṃ patto, abhiññāvosito muni;",
  "atk-s0509a:1098_0": "Etāhi tīhi vijjāhi, tevijjo hoti brāhmaṇo.",
  "atk-s0509a:1099_0": "65.",
  "atk-s0509a:1100_0": "“Tatheva bhaddākāpilānī, tevijjā maccuhāyinī;",
  "atk-s0509a:1101_0": "Dhāreti antimaṃ dehaṃ, jetvā māraṃ savāhanaṃ.",
  "atk-s0509a:1102_0": "66.",
  "atk-s0509a:1103_0": "“Disvā ādīnavaṃ loke, ubho pabbajitā mayaṃ;",
  "atk-s0509a:1104_0": "Tyamha khīṇāsavā dantā, sītibhūtāmha nibbutā”ti. –",
  "atk-s0509a:1105_0": "Imā gāthā abhāsi.",
  "atk-s0509a:1106_0": "Tattha putto buddhassa dāyādoti buddhānubuddhabhāvato sammāsambuddhassa anujātasuto tato eva tassa dāyabhūtassa",
  "atk-s0509a:1106_1": "navalokuttaradhammassa ādānena dāyādo kassapo lokiyalokuttarehi samādhīhi suṭṭhu samāhitacittatāya susamāhito.",
  "atk-s0509a:1106_2": "Pubbenivāsaṃ yovedīti yo mahākassapatthero pubbenivāsaṃ attano paresañca nivutthakkhandhasantānaṃ pubbenivāsānussatiñāṇena",
  "atk-s0509a:1106_3": "pākaṭaṃ katvā avedi aññāsi paṭivijjhi.",
  "atk-s0509a:1106_4": "Saggāpāyañca passatīti chabbīsatidevalokabhedaṃ saggaṃ catubbidhaṃ apāyañca dibbacakkhunā hatthatale āmalakaṃ viya passati.",
  "atk-s0509a:1107_0": "Atho jātikkhayaṃ pattoti tato paraṃ jātikkhayasaṅkhātaṃ arahattaṃ patto.",
  "atk-s0509a:1107_1": "Abhiññāya abhivisiṭṭhena ñāṇena abhiññeyyaṃ dhammaṃ abhijānitvā pariññeyyaṃ parijānitvā,",
  "atk-s0509a:1107_2": "pahātabbaṃ pahāya,",
  "atk-s0509a:1107_3": "sacchikātabbaṃ sacchikatvā vosito niṭṭhaṃ patto katakicco.",
  "atk-s0509a:1107_4": "Āsavakkhayapaññāsaṅkhātaṃ monaṃ pattattā muni.",
  "atk-s0509a:1108_0": "Tatheva bhaddākāpilānīti yathā mahākassapo etāhi yathāvuttāhi tīhi vijjāhi tevijjo maccuhāyī ca,",
  "atk-s0509a:1108_1": "tatheva bhaddākāpilānī tevijjā maccuhāyinīti.",
  "atk-s0509a:1108_2": "Tato eva dhāreti antimaṃ dehaṃ,",
  "atk-s0509a:1108_3": "jetvā māraṃ savāhananti attānameva paraṃ viya katvā dasseti.",
  "atk-s0509a:1109_0": "Idāni yathā therassa paṭipatti ādimajjhapariyosānakalyāṇā,",
  "atk-s0509a:1109_1": "evaṃ mamapīti dassentī “disvā ādīnava”nti osānagāthamāha.",
  "atk-s0509a:1109_2": "Tattha tyamha khīṇāsavā dantāti te mayaṃ mahākassapatthero ahañca uttamena damena dantā sabbaso khīṇāsavā ca amha.",
  "atk-s0509a:1109_3": "Sītibhūtāmha nibbutāti tato eva kilesapariḷāhābhāvato sītibhūtā saupādisesāya nibbānadhātuyā nibbutā ca amha bhavāmāti attho.",
  "atk-s0509a:1110_0": "Bhaddākāpilānītherīgāthāvaṇṇanā niṭṭhitā.",
  "atk-s0509a:1111_0": "Catukkanipātavaṇṇanā niṭṭhitā.",
  "atk-s0509a:1112_0": "5. Pañcakanipāto",
  "atk-s0509a:1113_0": "1. Aññatarātherīgāthāvaṇṇanā",
  "atk-s0509a:1114_0": "Pañcakanipāte paṇṇavīsati vassānītiādikā aññatarāya theriyā gāthā.",
  "atk-s0509a:1114_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī imasmiṃ buddhuppāde",
  "atk-s0509a:1114_2": "devadahanagare mahāpajāpatigotamiyā dhātī hutvā vaḍḍhesi.",
  "atk-s0509a:1114_3": "Nāmagottato pana apaññātā ahosi.",
  "atk-s0509a:1114_4": "Sā mahāpajāpatigotamiyā pabbajitakāle sayampi pabbajitvā pañcavīsati saṃvaccharāni kāmarāgena upaddutā",
  "atk-s0509a:1114_5": "accharāsaṅghātamattampi kālaṃ cittekaggataṃ alabhantī bāhā paggayha kandamānā dhammadinnātheriyā santike",
  "atk-s0509a:1114_6": "dhammaṃ sutvā kāmehi vinivattitamānasā kammaṭṭhānaṃ gahetvā bhāvanamanuyañjantī na cirasseva chaḷabhiññā",
  "atk-s0509a:1114_7": "hutvā attano paṭipattiṃ paccavekkhitvā udānavasena –",
  "atk-s0509a:1115_0": "67.",
  "atk-s0509a:1116_0": "“Paṇṇavīsati vassāni, yato pabbajitā ahaṃ;",
  "atk-s0509a:1117_0": "Nāccharāsaṅghātamattampi, cittassūpasamajjhagaṃ.",
  "atk-s0509a:1118_0": "68.",
  "atk-s0509a:1119_0": "“Aladdhā cetaso santiṃ, kāmarāgenavassutā;",
  "atk-s0509a:1120_0": "Bāhā paggayha kandantī, vihāraṃ pāvisiṃ ahaṃ.",
  "atk-s0509a:1121_0": "69.",
  "atk-s0509a:1122_0": "“Sā bhikkhuniṃ upāgacchiṃ, yā me saddhāyikā ahu;",
  "atk-s0509a:1123_0": "Sā me dhammamadesesi, khandhāyatanadhātuyo.",
  "atk-s0509a:1124_0": "70.",
  "atk-s0509a:1125_0": "“Tassā dhammaṃ suṇitvāna, ekamante upāvisiṃ;",
  "atk-s0509a:1126_0": "Pubbenivāsaṃ jānāmi, dibbacakkhu visodhitaṃ.",
  "atk-s0509a:1127_0": "71.",
  "atk-s0509a:1128_0": "“Cetopariccañāṇañca, sotadhātu visodhitā;",
  "atk-s0509a:1129_0": "Iddhīpi me sacchikatā, patto me āsavakkhayo;",
  "atk-s0509a:1130_0": "Chaḷabhiññā sacchikatā, kataṃ buddhassa sāsana”nti. –",
  "atk-s0509a:1131_0": "Imā gāthā abhāsi.",
  "atk-s0509a:1132_0": "Tattha nāccharāsaṅghātamattampīti accharāghaṭitamattampi khaṇaṃ aṅguliphoṭanamattampi kālanti attho.",
  "atk-s0509a:1132_1": "Cittassūpasamajjhaganti cittassa upasamaṃ cittekaggaṃ na ajjhaganti yojanā,",
  "atk-s0509a:1132_2": "na paṭilabhinti attho.",
  "atk-s0509a:1133_0": "Kāmarāgenavassutāti kāmaguṇasaṅkhātesu vatthukāmesu daḷhatarābhinivesitāya bahalena chandarāgena tintacittā.",
  "atk-s0509a:1134_0": "Bhikkhuninti dhammadinnattheriṃ sandhāya vadati.",
  "atk-s0509a:1135_0": "Cetopariccañāṇañcāti cetopariyañāṇañca visodhitanti sambandho,",
  "atk-s0509a:1135_1": "adhigatanti attho.",
  "atk-s0509a:1135_2": "Sesaṃ vuttanayameva.",
  "atk-s0509a:1136_0": "Aññatarātherīgāthāvaṇṇanā niṭṭhitā.",
  "atk-s0509a:1137_0": "2. Vimalātherīgāthāvaṇṇanā",
  "atk-s0509a:1138_0": "Mattā vaṇṇena rūpenātiādikā vimalāya theriyā gāthā.",
  "atk-s0509a:1138_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0509a:1138_2": "vesāliyaṃ aññatarāya rūpūpajīviniyā itthiyā dhītā hutvā nibbatti.",
  "atk-s0509a:1138_3": "Vimalātissā nāmaṃ ahosi.",
  "atk-s0509a:1138_4": "Sā vayappattā tatheva jīvikaṃ kappentī ekadivasaṃ āyasmantaṃ mahāmoggallānaṃ vesāliyaṃ piṇḍāya carantaṃ",
  "atk-s0509a:1138_5": "disvā paṭibaddhacittā hutvā therassa vasanaṭṭhānaṃ gantvā theraṃ uddissa palobhanakammaṃ kātuṃ ārabhi.",
  "atk-s0509a:1138_6": "“Titthiyehi uyyojitā tathā akāsī”ti keci vadanti.",
  "atk-s0509a:1138_7": "Thero tassā asubhavibhāvanamukhena santajjanaṃ katvā ovādamadāsi.",
  "atk-s0509a:1138_8": "Taṃ heṭṭhā theragāthāya āgatameva,",
  "atk-s0509a:1138_9": "tathā pana therena ovāde dinne sā saṃvegajātā hirottappaṃ paccupaṭṭhapetvā sāsane paṭiladdhasaddhā upāsikā",
  "atk-s0509a:1138_10": "hutvā aparabhāge bhikkhunīsu pabbajitvā ghaṭentī vāyamantī hetusampannatāya na cirasseva arahattaṃ patvā",
  "atk-s0509a:1138_11": "attano paṭipattiṃ paccavekkhitvā udānavasena –",
  "atk-s0509a:1139_0": "72.",
  "atk-s0509a:1140_0": "“Mattā vaṇṇena rūpena, sobhaggena yasena ca;",
  "atk-s0509a:1141_0": "Yobbanena cupatthaddhā, aññāsamatimaññihaṃ.",
  "atk-s0509a:1142_0": "73.",
  "atk-s0509a:1143_0": "“Vibhūsetvā imaṃ kāyaṃ, sucittaṃ bālalāpanaṃ;",
  "atk-s0509a:1144_0": "Aṭṭhāsiṃ vesidvāramhi, luddo pāsamivoḍḍiya.",
  "atk-s0509a:1145_0": "74.",
  "atk-s0509a:1146_0": "“Piḷandhanaṃ vidaṃsentī, guyhaṃ pakāsikaṃ bahuṃ;",
  "atk-s0509a:1147_0": "Akāsiṃ vividhaṃ māyaṃ, ujjhagghantī bahuṃ janaṃ.",
  "atk-s0509a:1148_0": "75.",
  "atk-s0509a:1149_0": "“Sājja piṇḍaṃ caritvāna, muṇḍā saṅghāṭipārutā;",
  "atk-s0509a:1150_0": "Nisinnā rukkhamūlamhi, avitakkassa lābhinī.",
  "atk-s0509a:1151_0": "76.",
  "atk-s0509a:1152_0": "“Sabbe yogā samucchinnā, ye dibbā ye ca mānusā;",
  "atk-s0509a:1153_0": "Khepetvā āsave sabbe, sītibhūtāmhi nibbutā”ti. –",
  "atk-s0509a:1154_0": "Imā gāthā abhāsi.",
  "atk-s0509a:1155_0": "Tattha mattā vaṇṇena rūpenāti guṇavaṇṇena ceva rūpasampattiyā ca.",
  "atk-s0509a:1155_1": "Sobhaggenāti subhagabhāvena.",
  "atk-s0509a:1155_2": "Yasenāti parivārasampattiyā.",
  "atk-s0509a:1155_3": "Mattā vaṇṇamadarūpamadasobhaggamadaparivāramadavasena madaṃ āpannāti attho.",
  "atk-s0509a:1155_4": "Yobbanena cupatthaddhāti yobbanamadena uparūpari thaddhā yobbananimittena ahaṅkārena upatthaddhacittā anupasantamānasā.",
  "atk-s0509a:1155_5": "Aññāsamatimaññihanti aññā itthiyo attano vaṇṇādiguṇehi sabbathāpi atikkamitvā maññiṃ ahaṃ.",
  "atk-s0509a:1155_6": "Aññāsaṃ vā itthīnaṃ vaṇṇādiguṇe atimaññiṃ atikkamitvā amaññiṃ avamānaṃ akāsiṃ.",
  "atk-s0509a:1156_0": "Vibhūsitvā imaṃ kāyaṃ,",
  "atk-s0509a:1156_1": "sucittaṃ bālalāpananti imaṃ nānāvidhaasucibharitaṃ jegucchaṃ ahaṃ mamāti bālānaṃ lāpanato vācanato bālalāpanaṃ",
  "atk-s0509a:1156_2": "mama kāyaṃ chavirāgakaraṇakesaṭṭhapanādinā sucittaṃ vatthābharaṇehi vibhūsitvā sumaṇḍitapasāditaṃ katvā.",
  "atk-s0509a:1156_3": "Aṭṭhāsiṃ vesidvāramhi,",
  "atk-s0509a:1156_4": "luddo pāsamivoḍḍiyāti migaluddo viya migānaṃ bandhanatthāya daṇḍavākurādimigapāsaṃ,",
  "atk-s0509a:1156_5": "mārassa pāsabhūtaṃ yathāvuttaṃ mama kāyaṃ vesidvāramhi vesiyā gharadvāre oḍḍiyitvā aṭṭhāsiṃ.",
  "atk-s0509a:1157_0": "Piḷandhanaṃ vidaṃsentī,",
  "atk-s0509a:1157_1": "guyhaṃ pakāsikaṃ bahunti ūrujaghanathanadassanādikaṃ guyhañceva pādajāṇusirādikaṃ pakāsañcāti guyhaṃ",
  "atk-s0509a:1157_2": "pakāsikañca bahuṃ nānappakāraṃ piḷandhanaṃ ābharaṇaṃ dassentī.",
  "atk-s0509a:1157_3": "Akāsiṃ vividhaṃ māyaṃ,",
  "atk-s0509a:1157_4": "ujjhagghantī bahuṃ jananti yobbanamadamattaṃ bahuṃ bālajanaṃ vippalambhetuṃ hasantī gandhamālāvatthābharaṇādīhi",
  "atk-s0509a:1157_5": "sarīrasabhāvapaṭicchādanena hasavilāsabhāvādīhi tehi ca vividhaṃ nānappakāraṃ vañcanaṃ akāsiṃ.",
  "atk-s0509a:1158_0": "Sājja piṇḍaṃ caritvāna…pe…",
  "atk-s0509a:1158_1": "avitakkassa lābhinīti sā ahaṃ evaṃ pamādavihārinī samānā ajja idāni ayyassa mahāmoggallānattherassa ovāde",
  "atk-s0509a:1158_2": "ṭhatvā sāsane pabbajitvā muṇḍā saṅghāṭipārutā hutvā piṇḍaṃ caritvāna bhikkhāhāraṃ bhuñjitvā nisinnā rukkhamūlamhi",
  "atk-s0509a:1158_3": "rukkhamūle vivittāsane nisinnā dutiyajjhānapādakassa aggaphalassa adhigamena avitakkassa lābhinī amhīti yojanā.",
  "atk-s0509a:1159_0": "Sabbe yogāti kāmayogādayo cattāropi yogā.",
  "atk-s0509a:1159_1": "Samucchinnāti paṭhamamaggādinā yathārahaṃ sammadeva ucchinnā pahīnā.",
  "atk-s0509a:1159_2": "Sesaṃ vuttanayameva.",
  "atk-s0509a:1160_0": "Vimalātherīgāthāvaṇṇanā niṭṭhitā.",
  "atk-s0509a:1161_0": "3. Sīhātherīgāthāvaṇṇanā",
  "atk-s0509a:1162_0": "Ayoniso manasikārātiādikā sīhāya theriyā gāthā.",
  "atk-s0509a:1162_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0509a:1162_2": "vesāliyaṃ sīhasenāpatino bhaginiyā dhītā hutvā nibbatti.",
  "atk-s0509a:1162_3": "Tassā “mātulassa nāmaṃ karomā”ti sīhāti nāmaṃ akaṃsu.",
  "atk-s0509a:1162_4": "Sā viññutaṃ patvā ekadivasaṃ satthārā sīhassa senāpatino dhamme desiyamāne taṃ dhammaṃ sutvā paṭiladdhasaddhā mātāpitaro anujānāpetvā pabbaji.",
  "atk-s0509a:1162_5": "Pabbajitvā ca vipassanaṃ ārabhitvāpi bahiddhā puthuttārammaṇe vidhāvantaṃ cittaṃ nivattetuṃ asakkontī",
  "atk-s0509a:1162_6": "satta saṃvaccharāni micchāvitakkehi bādhīyamānā cittassādaṃ alabhantī “kiṃ me iminā pāpajīvitena,",
  "atk-s0509a:1162_7": "ubbandhitvā marissāmī”ti pāsaṃ gahetvā rukkhasākhāyaṃ laggitvā taṃ attano kaṇṭhe paṭimuñcantī pubbāciṇṇavasena vipassanāya cittaṃ abhinīhari,",
  "atk-s0509a:1162_8": "antimabhavikatāya pāsassa bandhanaṃ gīvaṭṭhāne ahosi,",
  "atk-s0509a:1162_9": "ñāṇassa paripākaṃ gatattā sā tāvadeva vipassanaṃ vaḍḍhetvā saha paṭisambhidāhi arahattaṃ pāpuṇi.",
  "atk-s0509a:1162_10": "Arahattaṃ pattasamakālameva ca pāsabandho gīvato muccitvā vinivatti.",
  "atk-s0509a:1162_11": "Sā arahatte patiṭṭhitā udānavasena –",
  "atk-s0509a:1163_0": "77.",
  "atk-s0509a:1164_0": "“Ayoniso manasikārā, kāmarāgena aṭṭitā;",
  "atk-s0509a:1165_0": "Ahosiṃ uddhatā pubbe, citte avasavattinī.",
  "atk-s0509a:1166_0": "78.",
  "atk-s0509a:1167_0": "“Pariyuṭṭhitā klesehi, subhasaññānuvattinī;",
  "atk-s0509a:1168_0": "Samaṃ cittassa na labhiṃ, rāgacittavasānugā.",
  "atk-s0509a:1169_0": "79.",
  "atk-s0509a:1170_0": "“Kisā paṇḍu vivaṇṇā ca, satta vassāni cārihaṃ;",
  "atk-s0509a:1171_0": "Nāhaṃ divā vā rattiṃ vā, sukhaṃ vindiṃ sudukkhitā.",
  "atk-s0509a:1172_0": "80.",
  "atk-s0509a:1173_0": "“Tato rajjuṃ gahetvāna, pāvisiṃ vanamantaraṃ;",
  "atk-s0509a:1174_0": "Varaṃ me idha ubbandhaṃ, yañca hīnaṃ punācare.",
  "atk-s0509a:1175_0": "81.",
  "atk-s0509a:1176_0": "“Daḷhapāsaṃ karitvāna, rukkhasākhāya bandhiya;",
  "atk-s0509a:1177_0": "Pakkhipiṃ pāsaṃ gīvāyaṃ, atha cittaṃ vimucci me”ti. –",
  "atk-s0509a:1178_0": "Imā gāthā abhāsi.",
  "atk-s0509a:1179_0": "Tattha ayoniso manasikārāti anupāyamanasikārena,",
  "atk-s0509a:1179_1": "asubhe subhanti vipallāsaggāhena.",
  "atk-s0509a:1179_2": "Kāmarāgena aṭṭitāti kāmaguṇesu chandarāgena pīḷitā.",
  "atk-s0509a:1179_3": "Ahosiṃ uddhatā pubbe,",
  "atk-s0509a:1179_4": "citte avasavattinīti pubbe mama citte mayhaṃ vase avattamāne uddhatā nānārammaṇe vikkhittacittā asamāhitā ahosiṃ.",
  "atk-s0509a:1180_0": "Pariyuṭṭhitā klesehi,",
  "atk-s0509a:1180_1": "subhasaññānuvattinīti pariyuṭṭhānapattehi kāmarāgādikilesehi abhibhūtā rūpādīsu subhanti pavattāya kāmasaññāya anuvattanasīlā.",
  "atk-s0509a:1180_2": "Samaṃ cittassa na labhiṃ,",
  "atk-s0509a:1180_3": "rāgacittavasānugāti kāmarāgasampayuttacittassa vasaṃ anugacchantī īsakampi cittassa samaṃ cetosamathaṃ cittekaggataṃ na labhiṃ.",
  "atk-s0509a:1181_0": "Kisā paṇḍu vivaṇṇā cāti evaṃ ukkaṇṭhitabhāvena kisā dhamanisanthatagattā uppaṇḍuppaṇḍukajātā tato eva vivaṇṇā vigatachavivaṇṇā ca hutvā.",
  "atk-s0509a:1181_1": "Satta vassānīti satta saṃvaccharāni.",
  "atk-s0509a:1181_2": "Cārihanti cariṃ ahaṃ.",
  "atk-s0509a:1181_3": "Nāhaṃ divā vā rattiṃ vā,",
  "atk-s0509a:1181_4": "sukhaṃ vindiṃ sudukkhitāti evamahaṃ sattasu saṃvaccharesu kilesadukkhena dukkhitā ekadāpi divā vā rattiṃ vā samaṇasukhaṃ na paṭilabhiṃ.",
  "atk-s0509a:1182_0": "Tatoti kilesapariyuṭṭhānena samaṇasukhālābhabhāvato.",
  "atk-s0509a:1182_1": "Rajjuṃ gahetvāna pāvisiṃ,",
  "atk-s0509a:1182_2": "vanamantaranti pāsarajjuṃ ādāya vanantaraṃ pāvisiṃ.",
  "atk-s0509a:1182_3": "Kimatthaṃ pāvisīti ce āha –",
  "atk-s0509a:1182_4": "“varaṃ me idha ubbandhaṃ,",
  "atk-s0509a:1182_5": "yañca hīnaṃ punācare”ti yadahaṃ samaṇadhammaṃ kātuṃ asakkontī hīnaṃ gihibhāvaṃ puna ācare ācareyyaṃ anutiṭṭheyyaṃ,",
  "atk-s0509a:1182_6": "tato sataguṇena sahassaguṇena imasmiṃ vanantare ubbandhaṃ bandhitvā maraṇaṃ me varaṃ seṭṭhanti attho.",
  "atk-s0509a:1182_7": "Atha cittaṃ vimucci meti yadā rukkhasākhāya bandhapāsaṃ gīvāyaṃ pakkhipi,",
  "atk-s0509a:1182_8": "atha tadanantarameva vuṭṭhānagāminivipassanāmaggena ghaṭitattā maggapaṭipāṭiyā sabbāsavehi mama cittaṃ vimucci vimuttaṃ ahosīti.",
  "atk-s0509a:1183_0": "Sīhātherīgāthāvaṇṇanā niṭṭhitā.",
  "atk-s0509a:1184_0": "4. Sundarīnandātherīgāthāvaṇṇanā",
  "atk-s0509a:1185_0": "Āturaṃ asucintiādikā sundarīnandāya theriyā gāthā.",
  "atk-s0509a:1185_1": "Ayampi kira padumuttarassa bhagavato kāle haṃsavatīnagare kulagehe nibbattitvā viññutaṃ patvā,",
  "atk-s0509a:1185_2": "satthu santike dhammaṃ suṇantī satthāraṃ ekaṃ bhikkhuniṃ jhāyinīnaṃ aggaṭṭhāne ṭhapentaṃ disvā adhikārakammaṃ",
  "atk-s0509a:1185_3": "katvā taṃ ṭhānantaraṃ patthetvā kusalaṃ upacinantī kappasatasahassaṃ devamanussesu saṃsarantī imasmiṃ",
  "atk-s0509a:1185_4": "buddhuppāde sakyarājakule nibbatti.",
  "atk-s0509a:1185_5": "Nandātissā nāmaṃ akaṃsu.",
  "atk-s0509a:1185_6": "Aparabhāge rūpasampattiyā sundarīnandā,",
  "atk-s0509a:1185_7": "janapadakalyāṇīti ca paññāyittha.",
  "atk-s0509a:1185_8": "Sā amhākaṃ bhagavati sabbaññutaṃ patvā anupubbena kapilavatthuṃ gantvā nandakumārañca rāhulakumārañca",
  "atk-s0509a:1185_9": "pabbājetvā gate suddhodanamahārāje ca parinibbute mahāpajāpatigotamiyā rāhulamātāya ca pabbajitāya cintesi –",
  "atk-s0509a:1185_10": "“mayhaṃ jeṭṭhabhātā cakkavattirajjaṃ pahāya pabbajitvā loke aggapuggalo buddho jāto,",
  "atk-s0509a:1185_11": "puttopissa rāhulakumāro pabbaji,",
  "atk-s0509a:1185_12": "bhattāpi me nandarājā,",
  "atk-s0509a:1185_13": "mātāpi mahāpajāpatigotamī,",
  "atk-s0509a:1185_14": "bhaginīpi rāhulamātā pabbajitā,",
  "atk-s0509a:1185_15": "idānāhaṃ gehe kiṃ karissāmi,",
  "atk-s0509a:1185_16": "pabbajissāmī”ti bhikkhunupassayaṃ gantvā ñātisinehena pabbaji,",
  "atk-s0509a:1185_17": "no saddhāya.",
  "atk-s0509a:1185_18": "Tasmā pabbajitvāpi rūpaṃ nissāya uppannamadā.",
  "atk-s0509a:1185_19": "“Satthā rūpaṃ vivaṇṇeti garahati,",
  "atk-s0509a:1185_20": "anekapariyāyena rūpe ādīnavaṃ dassetī”ti buddhupaṭṭhānaṃ na gacchatītiādi sabbaṃ heṭṭhā abhirūpanandāya vatthusmiṃ vuttanayeneva veditabbaṃ.",
  "atk-s0509a:1185_21": "Ayaṃ pana viseso –",
  "atk-s0509a:1185_22": "satthārā nimmitaṃ itthirūpaṃ anukkamena jarābhibhūtaṃ disvā aniccato dukkhato anattato manasikarontiyā theriyā kammaṭṭhānābhimukhaṃ cittaṃ ahosi.",
  "atk-s0509a:1185_23": "Taṃ disvā satthā tassā sappāyavasena dhammaṃ desento –",
  "atk-s0509a:1186_0": "82.",
  "atk-s0509a:1187_0": "“Āturaṃ asuciṃ pūtiṃ, passa nande samussayaṃ;",
  "atk-s0509a:1188_0": "Asubhāya cittaṃ bhāvehi, ekaggaṃ susamāhitaṃ.",
  "atk-s0509a:1189_0": "83.",
  "atk-s0509a:1190_0": "“Yathā idaṃ tathā etaṃ, yathā etaṃ tathā idaṃ;",
  "atk-s0509a:1191_0": "Duggandhaṃ pūtikaṃ vāti, bālānaṃ abhinanditaṃ.",
  "atk-s0509a:1192_0": "84.",
  "atk-s0509a:1193_0": "“Evametaṃ avekkhantī, rattindivamatanditā;",
  "atk-s0509a:1194_0": "Tato sakāya paññāya, abhinibbijjha dakkhisa”nti. –",
  "atk-s0509a:1195_0": "Imā tisso gāthā abhāsi.",
  "atk-s0509a:1196_0": "Sā desanānusārena ñāṇaṃ pesetvā sotāpattiphale patiṭṭhahi.",
  "atk-s0509a:1196_1": "Tassā uparimaggatthāya kammaṭṭhānaṃ ācikkhanto “nande,",
  "atk-s0509a:1196_2": "imasmiṃ sarīre appamattakopi sāro natthi,",
  "atk-s0509a:1196_3": "maṃsalohitalepano jarādīnaṃ vāsabhūto,",
  "atk-s0509a:1196_4": "aṭṭhipuñjamatto evāya”nti dassetuṃ –",
  "atk-s0509a:1197_0": "“Aṭṭhinaṃ nagaraṃ kataṃ, maṃsalohitalepanaṃ;",
  "atk-s0509a:1198_0": "Yattha jarā ca maccu ca, māno makkho ca ohito”ti. –",
  "atk-s0509a:1199_0": "Dhammapade imaṃ gāthamāha.",
  "atk-s0509a:1200_0": "Sā desanāvasāne arahattaṃ pāpuṇi. Tena vuttaṃ apadāne –",
  "atk-s0509a:1201_0": "“Padumuttaro nāma jino, sabbadhammāna pāragū;",
  "atk-s0509a:1202_0": "Ito satasahassamhi, kappe uppajji nāyako.",
  "atk-s0509a:1203_0": "“Ovādako viññāpako, tārako sabbapāṇinaṃ;",
  "atk-s0509a:1204_0": "Desanākusalo buddho, tāresi janataṃ bahuṃ.",
  "atk-s0509a:1205_0": "“Anukampako kāruṇiko, hitesī sabbapāṇinaṃ;",
  "atk-s0509a:1206_0": "Sampatte titthiye sabbe, pañcasīle patiṭṭhapi.",
  "atk-s0509a:1207_0": "“Evaṃ nirākulaṃ āsi, suññataṃ titthiyehi ca;",
  "atk-s0509a:1208_0": "Vicittaṃ arahantehi, vasībhūtehi tādibhi.",
  "atk-s0509a:1209_0": "“Ratanānaṭṭhapaññāsaṃ, uggatova mahāmuni;",
  "atk-s0509a:1210_0": "Kañcanagghiyasaṅkāso, bāttiṃsavaralakkhaṇo.",
  "atk-s0509a:1211_0": "“Vassasatasahassāni, āyu vijjati tāvade;",
  "atk-s0509a:1212_0": "Tāvatā tiṭṭhamāno so, tāresi janataṃ bahuṃ.",
  "atk-s0509a:1213_0": "“Tadāhaṃ haṃsavatiyaṃ, jātā seṭṭhikule ahuṃ;",
  "atk-s0509a:1214_0": "Nānāratanapajjote, mahāsukhasamappitā.",
  "atk-s0509a:1215_0": "“Upetvā taṃ mahāvīraṃ, assosiṃ dhammadesanaṃ;",
  "atk-s0509a:1216_0": "Amataṃ paramassādaṃ, paramatthanivedakaṃ.",
  "atk-s0509a:1217_0": "“Tadā nimantayitvāna, sasaṅghaṃ lokanāyakaṃ;",
  "atk-s0509a:1218_0": "Datvā tassa mahādānaṃ, pasannā sehi pāṇibhi.",
  "atk-s0509a:1219_0": "“Jhāyinīnaṃ bhikkhunīnaṃ, aggaṭṭhānamapatthayiṃ;",
  "atk-s0509a:1220_0": "Nipacca sirasā dhīraṃ, sasaṅghaṃ lokanāyakaṃ.",
  "atk-s0509a:1221_0": "“Tadā adantadamako, tilokasaraṇo pabhū;",
  "atk-s0509a:1222_0": "Byākāsi narasārathi, lacchase taṃ supatthitaṃ.",
  "atk-s0509a:1223_0": "“Satasahassito kappe, okkākakulasambhavo;",
  "atk-s0509a:1224_0": "Gotamo nāma gottena, satthā loke bhavissati.",
  "atk-s0509a:1225_0": "“Tassa dhammesu dāyādā, orasā dhammanimmitā;",
  "atk-s0509a:1226_0": "Nandāti nāma nāmena, hessati satthu sāvikā.",
  "atk-s0509a:1227_0": "“Taṃ sutvā muditā hutvā, yāvajīvaṃ tadā jinaṃ;",
  "atk-s0509a:1228_0": "Mettacittā paricariṃ, paccayehi vināyakaṃ.",
  "atk-s0509a:1229_0": "“Tena kammena sukatena, cetanāpaṇidhīhi ca;",
  "atk-s0509a:1230_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1231_0": "“Tato cutā yāmamagaṃ, tatohaṃ tusitaṃ gatā;",
  "atk-s0509a:1232_0": "Tato ca nimmānaratiṃ, vasavattipuraṃ tato.",
  "atk-s0509a:1233_0": "“Yattha yatthūpapajjāmi, tassa kammassa vāhasā;",
  "atk-s0509a:1234_0": "Tattha tattheva rājūnaṃ, mahesittamakārayiṃ.",
  "atk-s0509a:1235_0": "“Tato cutā manussatte, rājānaṃ cakkavattinaṃ;",
  "atk-s0509a:1236_0": "Maṇḍalīnañca rājūnaṃ, mahesittamakārayiṃ.",
  "atk-s0509a:1237_0": "“Sampattiṃ anubhotvāna, devesu manujesu ca;",
  "atk-s0509a:1238_0": "Sabbattha sukhitā hutvā, nekakappesu saṃsariṃ.",
  "atk-s0509a:1239_0": "“Pacchime bhave sampatte, suramme kapilavhaye;",
  "atk-s0509a:1240_0": "Rañño suddhodanassāhaṃ, dhītā āsiṃ aninditā.",
  "atk-s0509a:1241_0": "“Siriyā rūpiniṃ disvā, nanditaṃ āsi taṃ kulaṃ;",
  "atk-s0509a:1242_0": "Tena nandāti me nāmaṃ, sundaraṃ pavaraṃ ahu.",
  "atk-s0509a:1243_0": "“Yuvatīnañca sabbāsaṃ, kalyāṇīti ca vissutā;",
  "atk-s0509a:1244_0": "Tasmimpi nagare ramme, ṭhapetvā taṃ yasodharaṃ.",
  "atk-s0509a:1245_0": "“Jeṭṭho bhātā tilokaggo, pacchimo arahā tathā;",
  "atk-s0509a:1246_0": "Ekākinī gahaṭṭhāhaṃ, mātarā paricoditā.",
  "atk-s0509a:1247_0": "“Sākiyamhi kule jātā, putte buddhānujā tuvaṃ;",
  "atk-s0509a:1248_0": "Nandenapi vinā bhūtā, agāre kinnu acchasi.",
  "atk-s0509a:1249_0": "“Jarāvasānaṃ yobbaññaṃ, rūpaṃ asucisammataṃ;",
  "atk-s0509a:1250_0": "Rogantamapicārogyaṃ, jīvitaṃ maraṇantikaṃ.",
  "atk-s0509a:1251_0": "“Idampi te subhaṃ rūpaṃ, sasīkantaṃ manoharaṃ;",
  "atk-s0509a:1252_0": "Bhūsanānaṃ alaṅkāraṃ, sirisaṅghāṭasaṃnibhaṃ.",
  "atk-s0509a:1253_0": "“Puñjitaṃ lokasāraṃva, nayanānaṃ rasāyanaṃ;",
  "atk-s0509a:1254_0": "Puññānaṃ kittijananaṃ, ukkākakulanandanaṃ.",
  "atk-s0509a:1255_0": "“Na cireneva kālena, jarā samadhisessati;",
  "atk-s0509a:1256_0": "Vihāya gehaṃ kāruññe, cara dhammamanindite.",
  "atk-s0509a:1257_0": "“Sutvāhaṃ mātu vacanaṃ, pabbajiṃ anagāriyaṃ;",
  "atk-s0509a:1258_0": "Dehena natu cittena, rūpayobbanalāḷitā.",
  "atk-s0509a:1259_0": "“Mahatā ca payattena, jhānajjhena paraṃ mama;",
  "atk-s0509a:1260_0": "Kātuñca vadate mātā, na cāhaṃ tattha ussukā.",
  "atk-s0509a:1261_0": "“Tato mahākāruṇiko, disvā maṃ kāmalālasaṃ;",
  "atk-s0509a:1262_0": "Nibbandanatthaṃ rūpasmiṃ, mama cakkhupathe jino.",
  "atk-s0509a:1263_0": "“Sakena ānubhāvena, itthiṃ māpesi sobhiniṃ;",
  "atk-s0509a:1264_0": "Dassanīyaṃ suruciraṃ, mamatopi surūpiniṃ.",
  "atk-s0509a:1265_0": "“Tamahaṃ vimhitā disvā, ativimhitadehiniṃ;",
  "atk-s0509a:1266_0": "Cintayiṃ saphalaṃ meti, nettalābhañca mānusaṃ.",
  "atk-s0509a:1267_0": "“Tamahaṃ ehi subhage, yenattho taṃ vadehi me;",
  "atk-s0509a:1268_0": "Kulaṃ te nāmagottañca, vada me yadi te piyaṃ.",
  "atk-s0509a:1269_0": "“Na vañcakālo subhage, ucchaṅge maṃ nivāsaya;",
  "atk-s0509a:1270_0": "Sīdantīva mamaṅgāni, pasuppayamuhuttakaṃ.",
  "atk-s0509a:1271_0": "“Tato sīsaṃ mamaṅge sā, katvā sayi sulocanā;",
  "atk-s0509a:1272_0": "Tassā nalāṭe patitā, luddhā paramadāruṇā.",
  "atk-s0509a:1273_0": "“Saha tassā nipātena, piḷakā upapajjatha;",
  "atk-s0509a:1274_0": "Pagghariṃsu pabhinnā ca, kuṇapā pubbalohitā.",
  "atk-s0509a:1275_0": "“Pabhinnaṃ vadanañcāpi, kuṇapaṃ pūtigandhanaṃ;",
  "atk-s0509a:1276_0": "Uddhumātaṃ vinilañca, pubbañcāpi sarīrakaṃ.",
  "atk-s0509a:1277_0": "“Sā paveditasabbaṅgī, nissasantī muhuṃ muhuṃ;",
  "atk-s0509a:1278_0": "Vedayantī sakaṃ dukkhaṃ, karuṇaṃ paridevayi.",
  "atk-s0509a:1279_0": "“Dukkhena dukkhitā homi, phusayanti ca vedanā;",
  "atk-s0509a:1280_0": "Mahādukkhe nimuggamhi, saraṇaṃ hohi me sakhī.",
  "atk-s0509a:1281_0": "“Kuhiṃ vadanasotaṃ te, kuhiṃ te tuṅganāsikā;",
  "atk-s0509a:1282_0": "Tambabimbavaroṭṭhante, vadanaṃ te kuhiṃ gataṃ.",
  "atk-s0509a:1283_0": "“Kuhiṃ sasīnibhaṃ vaṇṇaṃ, kambugīvā kuhiṃ gatā;",
  "atk-s0509a:1284_0": "Doḷā lolāva te kaṇṇā, vevaṇṇaṃ samupāgatā.",
  "atk-s0509a:1285_0": "“Makuḷakhārakākārā, kalikāva payodharā;",
  "atk-s0509a:1286_0": "Pabhinnā pūtikuṇapā, duṭṭhagandhittamāgatā.",
  "atk-s0509a:1287_0": "“Vedimajjhāva sussoṇī, sūnāva nītakibbisā;",
  "atk-s0509a:1288_0": "Jātā amajjhabharitā, aho rūpamasassataṃ.",
  "atk-s0509a:1289_0": "“Sabbaṃ sarīrasañjātaṃ, pūtigandhaṃ bhayānakaṃ;",
  "atk-s0509a:1290_0": "Susānamiva bībhacchaṃ, ramante yattha bālisā.",
  "atk-s0509a:1291_0": "“Tadā mahākāruṇiko, bhātā me lokanāyako;",
  "atk-s0509a:1292_0": "Disvā saṃviggacittaṃ maṃ, imā gāthā abhāsatha.",
  "atk-s0509a:1293_0": "“Āturaṃ kuṇapaṃ pūtiṃ, passa nande samussayaṃ;",
  "atk-s0509a:1294_0": "Asubhāya cittaṃ bhāvehi, ekaggaṃ susamāhitaṃ.",
  "atk-s0509a:1295_0": "“Yathā idaṃ tathā etaṃ, yathā etaṃ tathā idaṃ;",
  "atk-s0509a:1296_0": "Duggandhaṃ pūtikaṃ vāti, bālānaṃ abhinanditaṃ.",
  "atk-s0509a:1297_0": "“Evametaṃ avekkhantī, rattindivamatanditā;",
  "atk-s0509a:1298_0": "Tato sakāya paññāya, abhinibbijjha dakkhisaṃ.",
  "atk-s0509a:1299_0": "“Tatohaṃ atisaṃviggā, sutvā gāthā subhāsitā;",
  "atk-s0509a:1300_0": "Tatraṭṭhitāvahaṃ santī, arahattamapāpuṇiṃ.",
  "atk-s0509a:1301_0": "“Yattha yattha nisinnāhaṃ, sadā jhānaparāyaṇā;",
  "atk-s0509a:1302_0": "Jino tasmiṃ guṇe tuṭṭho, etadagge ṭhapesi maṃ.",
  "atk-s0509a:1303_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:1304_0": "Arahattaṃ pana patvā attano paṭipattiṃ paccavekkhitvā udānavasena “āturaṃ asuci”ntiādinā satthārā desitāhi tīhi gāthāhi saddhiṃ –",
  "atk-s0509a:1305_0": "85.",
  "atk-s0509a:1306_0": "“Tassā me appamattāya, vicinantiyā yoniso;",
  "atk-s0509a:1307_0": "Yathābhūtaṃ ayaṃ kāyo, diṭṭho santarabāhiro.",
  "atk-s0509a:1308_0": "86.",
  "atk-s0509a:1309_0": "“Atha nibbindahaṃ kāye, ajjhattañca virajjahaṃ;",
  "atk-s0509a:1310_0": "Appamattā visaṃyuttā, upasantāmhi nibbutā”ti. –",
  "atk-s0509a:1311_0": "Imā dve gāthā abhāsi.",
  "atk-s0509a:1312_0": "Tattha evametaṃ avekkhantī…pe…",
  "atk-s0509a:1312_1": "dakkhisanti etaṃ āturādisabhāvaṃ kāyaṃ evaṃ “yathā idaṃ tathā eta”ntiādinā vuttappakārena rattindivaṃ",
  "atk-s0509a:1312_2": "sabbakālaṃ atanditā hutvā parato ghosahetukaṃ sutamayañāṇaṃ muñcitvā,",
  "atk-s0509a:1312_3": "tato taṃnimittaṃ attani sambhūtattā sakāyabhāvanāmayāya paññāya yāthāvato ghanavinibbhogakaraṇena abhinibbijjha,",
  "atk-s0509a:1312_4": "kathaṃ nu kho dakkhisaṃ passissanti ābhogapurecārikena pubbabhāgañāṇacakkhunā avekkhantī vicinantīti attho.",
  "atk-s0509a:1313_0": "Tenāha “tassā me appamattāyā”tiādi.",
  "atk-s0509a:1313_1": "Tassattho –",
  "atk-s0509a:1313_2": "tassā me satiavippavāsena appamattāya yoniso upāyena aniccādivasena vipassanāpaññāya vicinantiyā vīmaṃsantiyā,",
  "atk-s0509a:1313_3": "ayaṃ khandhapañcakasaṅkhāto kāyo sasantānaparasantānavibhāgato santarabāhiro yathābhūtaṃ diṭṭho.",
  "atk-s0509a:1314_0": "Atha tathā dassanato pacchā nibbindahaṃ kāye vipassanāpaññāsahitāya maggapaññāya attabhāve nibbindiṃ,",
  "atk-s0509a:1314_1": "visesatova ajjhattasantāne virajji virāgaṃ āpajjiṃ,",
  "atk-s0509a:1314_2": "ahaṃ yathābhūtāya appamādapaṭipattiyā matthakappattiyā appamattā sabbaso saṃyojanānaṃ samucchinnattā visaṃyuttā upasantā ca nibbutā ca amhīti.",
  "atk-s0509a:1315_0": "Sundarīnandātherīgāthāvaṇṇanā niṭṭhitā.",
  "atk-s0509a:1316_0": "5. Nanduttarātherīgāthāvaṇṇanā",
  "atk-s0509a:1317_0": "Aggiṃ candañcātiādikā nanduttarāya theriyā gāthā.",
  "atk-s0509a:1317_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0509a:1317_2": "kururaṭṭhe kammāsadhammanigame brāhmaṇakule nibbattitvā,",
  "atk-s0509a:1317_3": "ekaccāni vijjāṭṭhānāni sippāyatanāni ca uggahetvā nigaṇṭhapabbajjaṃ upagantvā,",
  "atk-s0509a:1317_4": "vādappasutā jambusākhaṃ gahetvā bhaddākuṇḍalakesā viya jambudīpatale vicarantī mahāmoggallānattheraṃ",
  "atk-s0509a:1317_5": "upasaṅkamitvā pañhaṃ pucchitvā parājayaṃ pattā therassa ovāde ṭhatvā sāsane pabbajitvā samaṇadhammaṃ",
  "atk-s0509a:1317_6": "karontī na cirasseva saha paṭisambhidāhi arahattaṃ patvā attano paṭipattiṃ paccavekkhitvā udānavasena –",
  "atk-s0509a:1318_0": "87.",
  "atk-s0509a:1319_0": "“Aggiṃ candañca sūriyañca, devatā ca namassihaṃ;",
  "atk-s0509a:1320_0": "Nadītitthāni gantvāna, udakaṃ oruhāmihaṃ.",
  "atk-s0509a:1321_0": "88.",
  "atk-s0509a:1322_0": "“Bahūvatasamādānā, aḍḍhaṃ sīsassa olikhiṃ;",
  "atk-s0509a:1323_0": "Chamāya seyyaṃ kappemi, rattiṃ bhattaṃ na bhuñjahaṃ.",
  "atk-s0509a:1324_0": "89.",
  "atk-s0509a:1325_0": "“Vibhūsāmaṇḍanaratā, nhāpanucchādanehi ca;",
  "atk-s0509a:1326_0": "Upakāsiṃ imaṃ kāyaṃ, kāmarāgena aṭṭitā.",
  "atk-s0509a:1327_0": "90.",
  "atk-s0509a:1328_0": "“Tato saddhaṃ labhitvāna, pabbajiṃ anagāriyaṃ;",
  "atk-s0509a:1329_0": "Disvā kāyaṃ yathābhūtaṃ, kāmarāgo samūhato.",
  "atk-s0509a:1330_0": "91.",
  "atk-s0509a:1331_0": "“Sabbe bhavā samucchinnā, icchā ca patthanāpi ca;",
  "atk-s0509a:1332_0": "Sabbayogavisaṃyuttā, santiṃ pāpuṇi cetaso”ti. –",
  "atk-s0509a:1333_0": "Imā pañca gāthā abhāsi.",
  "atk-s0509a:1334_0": "Tattha aggiṃ candañca sūriyañca,",
  "atk-s0509a:1334_1": "devatā ca namassihanti aggippamukhā devāti indānaṃ devānaṃ ārādhanatthaṃ āhutiṃ paggahetvā aggiñca,",
  "atk-s0509a:1334_2": "māse māse sukkapakkhassa dutiyāya candañca,",
  "atk-s0509a:1334_3": "divase divase sāyaṃ pātaṃ sūriyañca,",
  "atk-s0509a:1334_4": "aññā ca bāhirā hiraññagabbhādayo devatā ca,",
  "atk-s0509a:1334_5": "visuddhimaggaṃ gavesantī namassihaṃ namakkāraṃ ahaṃ akāsiṃ.",
  "atk-s0509a:1334_6": "Nadītitthāni gantvāna,",
  "atk-s0509a:1334_7": "udakaṃ oruhāmihanti gaṅgādīnaṃ nadīnaṃ pūjātitthāni upagantvā sāyaṃ pātaṃ udakaṃ otarāmi udake nimujjitvā aṅgasiñcanaṃ karomi.",
  "atk-s0509a:1335_0": "Bahūvatasamādānāti pañcātapatappanādi bahuvidhavatasamādānā.",
  "atk-s0509a:1335_1": "Gāthāsukhatthaṃ bahūti dīghakaraṇaṃ.",
  "atk-s0509a:1335_2": "Aḍḍhaṃ sīsassa olikhinti mayhaṃ sīsassa aḍḍhameva muṇḍemi.",
  "atk-s0509a:1335_3": "Keci “aḍḍhaṃ sīsassa olikhinti kesakalāpassa aḍḍhaṃ jaṭābandhanavasena bandhitvā aḍḍhaṃ vissajjesi”nti atthaṃ vadanti.",
  "atk-s0509a:1335_4": "Chamāya seyyaṃ kappemīti thaṇḍilasāyinī hutvā anantarahitāya bhūmiyā sayāmi.",
  "atk-s0509a:1335_5": "Rattiṃ bhattaṃ na bhuñjahanti rattūparatā hutvā rattiyaṃ bhojanaṃ na bhuñjiṃ.",
  "atk-s0509a:1336_0": "Vibhūsāmaṇḍanaratāti cirakālaṃ attakilamathānuyogena kilantakāyā “evaṃ sarīrassa kilamanena natthi paññāsuddhi.",
  "atk-s0509a:1336_1": "Sace pana indriyānaṃ tosanavasena sarīrassa tappanena suddhi siyā”ti mantvā imaṃ kāyaṃ anuggaṇhantī vibhūsāyaṃ",
  "atk-s0509a:1336_2": "maṇḍane ca ratā vatthālaṅkārehi alaṅkaraṇe gandhamālādīhi maṇḍane ca abhiratā.",
  "atk-s0509a:1336_3": "Nhāpanucchādanehi cāti sambāhanādīni kāretvā nhāpanena ucchādanena ca.",
  "atk-s0509a:1336_4": "Upakāsiṃ imaṃ kāyanti imaṃ mama kāyaṃ anuggaṇhiṃ santappesiṃ.",
  "atk-s0509a:1336_5": "Kāmarāgena aṭṭitāti evaṃ kāyadaḷhībahulā hutvā ayonisomanasikārapaccayā pariyuṭṭhitena kāmarāgena aṭṭitā abhiṇhaṃ upaddutā ahosiṃ.",
  "atk-s0509a:1337_0": "Tato saddhaṃ labhitvānāti evaṃ samādinnavatāni bhinditvā kāyadaḷhībahulā vādappasutā hutvā tattha tattha",
  "atk-s0509a:1337_1": "vicarantī tato pacchā aparabhāge mahāmoggallānattherassa santike laddhovādānusāsanā saddhaṃ paṭilabhitvā.",
  "atk-s0509a:1337_2": "Disvā kāyaṃ yathābhūtanti saha vipassanāya maggapaññāya imaṃ mama kāyaṃ yathābhūtaṃ disvā anāgāmimaggena sabbaso kāmarāgo samūhato.",
  "atk-s0509a:1337_3": "Tato paraṃ aggamaggena sabbe bhavā samucchinnā,",
  "atk-s0509a:1337_4": "icchā ca patthanāpi cāti paccuppannavisayābhilāsasaṅkhātā icchā ca āyatibhavābhilāsasaṅkhātā patthanāpi sabbe bhavāpi samucchinnāti yojanā.",
  "atk-s0509a:1337_5": "Santiṃ pāpuṇi cetasoti accantaṃ santiṃ arahattaphalaṃ pāpuṇiṃ adhigacchinti attho.",
  "atk-s0509a:1338_0": "Nanduttarātherīgāthāvaṇṇanā niṭṭhitā.",
  "atk-s0509a:1339_0": "6. Mittākāḷītherīgāthāvaṇṇanā",
  "atk-s0509a:1340_0": "Saddhāya pabbajitvānātiādikā mittākāḷiyā theriyā gāthā.",
  "atk-s0509a:1340_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī imasmiṃ buddhuppāde",
  "atk-s0509a:1340_2": "kururaṭṭhe kammāsadhammanigame brāhmaṇakule nibbattitvā viññutaṃ pattā mahāsatipaṭṭhānadesanāya paṭiladdhasaddhā",
  "atk-s0509a:1340_3": "bhikkhunīsu pabbajitvā satta saṃvaccharāni lābhasakkāragiddhikā hutvā samaṇadhammaṃ karontī tattha tattha",
  "atk-s0509a:1340_4": "vicaritvā aparabhāge yoniso ummujjantī saṃvegajātā hutvā vipassanaṃ paṭṭhapetvā na cirasseva saha paṭisambhidāhi",
  "atk-s0509a:1340_5": "arahattaṃ patvā attano paṭipattiṃ paccavekkhitvā udānavasena –",
  "atk-s0509a:1341_0": "92.",
  "atk-s0509a:1342_0": "“Saddhāya pabbajitvāna, agārasmānagāriyaṃ;",
  "atk-s0509a:1343_0": "Vicariṃhaṃ tena tena, lābhasakkāraussukā.",
  "atk-s0509a:1344_0": "93.",
  "atk-s0509a:1345_0": "“Riñcitvā paramaṃ atthaṃ, hīnamatthaṃ asevihaṃ;",
  "atk-s0509a:1346_0": "Kilesānaṃ vasaṃ gantvā, sāmaññatthaṃ na bujjhihaṃ.",
  "atk-s0509a:1347_0": "94.",
  "atk-s0509a:1348_0": "“Tassā me ahu saṃvego, nisinnāya vihārake;",
  "atk-s0509a:1349_0": "Ummaggapaṭipannāmhi, taṇhāya vasamāgatā.",
  "atk-s0509a:1350_0": "95.",
  "atk-s0509a:1351_0": "“Appakaṃ jīvitaṃ mayhaṃ, jarā byādhi ca maddati;",
  "atk-s0509a:1352_0": "Purāyaṃ bhijjati kāyo, na me kālo pamajjituṃ.",
  "atk-s0509a:1353_0": "96.",
  "atk-s0509a:1354_0": "“Yathābhūtamavekkhantī, khandhānaṃ udayabbayaṃ;",
  "atk-s0509a:1355_0": "Vimuttacittā uṭṭhāsiṃ, kataṃ buddhassa sāsana”nti. – imā gāthā abhāsi;",
  "atk-s0509a:1356_0": "Tattha vicariṃhaṃ tena tena,",
  "atk-s0509a:1356_1": "lābhasakkāraussukāti lābhe ca sakkāre ca ussukā yuttappayuttā hutvā tena tena bāhusaccadhammakathādinā lābhuppādahetunā vicariṃ ahaṃ.",
  "atk-s0509a:1357_0": "Riñcitvā paramaṃ atthanti jhānavipassanāmaggaphalādiṃ uttamaṃ atthaṃ jahitvā chaḍḍetvā.",
  "atk-s0509a:1357_1": "Hīnamatthaṃ asevihanti catupaccayasaṅkhātaāmisabhāvato hīnaṃ lāmakaṃ atthaṃ ayoniso pariyesanāya paṭiseviṃ ahaṃ.",
  "atk-s0509a:1357_2": "Kilesānaṃ vasaṃ gantvāti mānamadataṇhādīnaṃ kilesānaṃ vasaṃ upagantvā sāmaññatthaṃ samaṇakiccaṃ na bujjhiṃ na jāniṃ ahaṃ.",
  "atk-s0509a:1358_0": "Nisinnāya vihāraketi mama vasanakaovarake nisinnāya ahu saṃvego.",
  "atk-s0509a:1358_1": "Kathanti ce,",
  "atk-s0509a:1358_2": "āha “ummaggapaṭipannāmhī”ti.",
  "atk-s0509a:1358_3": "Tattha ummaggapaṭipannāmhīti yāvadeva anupādāya parinibbānatthamidaṃ sāsanaṃ,",
  "atk-s0509a:1358_4": "tattha sāsane pabbajitvā kammaṭṭhānaṃ amanasikarontī tassa ummaggapaṭipannā amhīti.",
  "atk-s0509a:1358_5": "Taṇhāya vasamāgatāti paccayuppādanataṇhāya vasaṃ upagatā.",
  "atk-s0509a:1359_0": "Appakaṃ jīvitaṃ mayhanti paricchinnakālā vajjitato bahūpaddavato ca mama jīvitaṃ appakaṃ parittaṃ lahukaṃ.",
  "atk-s0509a:1359_1": "Jarā byādhi ca maddatīti tañca samantato āpatitvā nippothentā pabbatā viya jarā byādhi ca maddati nimmathati.",
  "atk-s0509a:1359_2": "“Maddare”tipi pāṭho.",
  "atk-s0509a:1359_3": "Purāyaṃ bhijjati kāyoti ayaṃ kāyo bhijjati purā.",
  "atk-s0509a:1359_4": "Yasmā tassa ekaṃsiko bhedo,",
  "atk-s0509a:1359_5": "tasmā na me kālo pamajjituṃ ayaṃ kālo aṭṭhakkhaṇavajjito navamo khaṇo,",
  "atk-s0509a:1359_6": "so pamajjituṃ na yuttoti tassāhuṃ saṃvegoti yojanā.",
  "atk-s0509a:1360_0": "Yathābhūtamavekkhantīti evaṃ jātasaṃvegā vipassanaṃ paṭṭhapetvā aniccādimanasikārena yathābhūtamavekkhantī.",
  "atk-s0509a:1360_1": "Kiṃ avekkhantīti āha “khandhānaṃ udayabbaya”nti.",
  "atk-s0509a:1360_2": "“Avijjāsamudayā rūpasamudayo”tiādinā samapaññāsappabhedānaṃ pañcannaṃ upādānakkhandhānaṃ uppādanirodhañca",
  "atk-s0509a:1360_3": "udayabbayānupassanāya avekkhantī vipassanaṃ ussukkāpetvā maggapaṭipāṭiyā sabbaso kilesehi ca bhavehi",
  "atk-s0509a:1360_4": "ca vimuttacittā uṭṭhāsiṃ,",
  "atk-s0509a:1360_5": "ubhato uṭṭhānena maggena bhavattayato cāti vuṭṭhitā ahosiṃ.",
  "atk-s0509a:1360_6": "Sesaṃ vuttanayameva.",
  "atk-s0509a:1361_0": "Mittākāḷītherīgāthāvaṇṇanā niṭṭhitā.",
  "atk-s0509a:1362_0": "7. Sakulātherīgāthāvaṇṇanā",
  "atk-s0509a:1363_0": "Agārasmiṃ vasantītiādikā sakulāya theriyā gāthā.",
  "atk-s0509a:1363_1": "Ayaṃ kira padumuttarassa bhagavato kāle haṃsavatīnagare ānandassa rañño dhītā hutvā nibbattā,",
  "atk-s0509a:1363_2": "satthu vemātikabhaginī nandāti nāmena.",
  "atk-s0509a:1363_3": "Sā viññutaṃ patvā ekadivasaṃ satthu santike dhammaṃ suṇantī satthārā ekaṃ bhikkhuniṃ dibbacakkhukānaṃ",
  "atk-s0509a:1363_4": "aggaṭṭhāne ṭhapentaṃ disvā ussāhajātā adhikārakammaṃ katvā sayampi taṃ ṭhānantaraṃ patthentī paṇidhānamakāsi.",
  "atk-s0509a:1363_5": "Sā tattha yāvajīvaṃ bahuṃ uḷāraṃ kusalakammaṃ katvā devaloke nibbattitvā aparāparaṃ sugatīsuyeva saṃsarantī",
  "atk-s0509a:1363_6": "kassapassa bhagavato kāle brāhmaṇakule nibbattitvā paribbājakapabbajjaṃ pabbajitvā ekacārinī vicarantī",
  "atk-s0509a:1363_7": "ekadivasaṃ telabhikkhāya āhiṇḍitvā telaṃ labhitvā tena telena satthu cetiye sabbarattiṃ dīpapūjaṃ akāsi.",
  "atk-s0509a:1363_8": "Sā tato cutā tāvatiṃse nibbattitvā suvisuddhadibbacakkhukā hutvā ekaṃ buddhantaraṃ devesuyeva saṃsaritvā",
  "atk-s0509a:1363_9": "imasmiṃ buddhuppāde sāvatthiyaṃ brāhmaṇakule nibbatti.",
  "atk-s0509a:1363_10": "Sakulātissā nāmaṃ ahosi.",
  "atk-s0509a:1363_11": "Sā viññutaṃ pattā satthu jetavanapaṭiggahaṇe paṭiladdhasaddhā upāsikā hutvā aparabhāge aññatarassa khīṇāsavattherassa",
  "atk-s0509a:1363_12": "santike dhammaṃ sutvā sañjātasaṃvegā pabbajitvā vipassanaṃ paṭṭhapetvā ghaṭentī vāyamantī na cirasseva",
  "atk-s0509a:1363_13": "arahattaṃ pāpuṇi.",
  "atk-s0509a:1363_14": "Tena vuttaṃ apadāne –",
  "atk-s0509a:1364_0": "“Padumuttaro nāma jino, sabbadhammāna pāragū;",
  "atk-s0509a:1365_0": "Ito satasahassamhi, kappe uppajji nāyako.",
  "atk-s0509a:1366_0": "“Hitāya sabbasattānaṃ, sukhāya vadataṃ varo;",
  "atk-s0509a:1367_0": "Atthāya purisājañño, paṭipanno sadevake.",
  "atk-s0509a:1368_0": "“Yasaggapatto sirimā, kittivaṇṇagato jino;",
  "atk-s0509a:1369_0": "Pūjito sabbalokassa, disā sabbāsu vissuto.",
  "atk-s0509a:1370_0": "“Uttiṇṇavicikiccho so, vītivattakathaṃkatho;",
  "atk-s0509a:1371_0": "Sampuṇṇamanasaṅkappo, patto sambodhimuttamaṃ.",
  "atk-s0509a:1372_0": "“Anuppannassa maggassa, uppādetā naruttamo;",
  "atk-s0509a:1373_0": "Anakkhātañca akkhāsi, asañjātañca sañjanī.",
  "atk-s0509a:1374_0": "“Maggaññū ca maggavidū, maggakkhāyī narāsabho;",
  "atk-s0509a:1375_0": "Maggassa kusalo satthā, sārathīnaṃ varuttamo.",
  "atk-s0509a:1376_0": "“Mahākāruṇiko satthā, dhammaṃ deseti nāyako;",
  "atk-s0509a:1377_0": "Nimugge kāmapaṅkamhi, samuddharati pāṇine.",
  "atk-s0509a:1378_0": "“Tadāhaṃ haṃsavatiyaṃ, jātā khattiyanandanā;",
  "atk-s0509a:1379_0": "Surūpā sadhanā cāpi, dayitā ca sirīmatī.",
  "atk-s0509a:1380_0": "“Ānandassa mahārañño, dhītā paramasobhanā;",
  "atk-s0509a:1381_0": "Vemātā bhaginī cāpi, padumuttaranāmino.",
  "atk-s0509a:1382_0": "“Rājakaññāhi sahitā, sabbābharaṇabhūsitā;",
  "atk-s0509a:1383_0": "Upāgamma mahāvīraṃ, assosiṃ dhammadesanaṃ.",
  "atk-s0509a:1384_0": "“Tadā hi so lokagaru, bhikkhuniṃ dibbacakkhukaṃ;",
  "atk-s0509a:1385_0": "Kittayaṃ parisāmajjhe, aggaṭṭhāne ṭhapesi taṃ.",
  "atk-s0509a:1386_0": "“Suṇitvā tamahaṃ haṭṭhā, dānaṃ datvāna satthuno;",
  "atk-s0509a:1387_0": "Pūjitvāna ca sambuddhaṃ, dibbacakkhuṃ apatthayiṃ.",
  "atk-s0509a:1388_0": "“Tato avoca maṃ satthā, nande lacchasi patthitaṃ;",
  "atk-s0509a:1389_0": "Padīpadhammadānānaṃ, phalametaṃ sunicchitaṃ.",
  "atk-s0509a:1390_0": "“Satasahassito kappe, okkākakulasambhavo;",
  "atk-s0509a:1391_0": "Gotamo nāma gottena, satthā loke bhavissati.",
  "atk-s0509a:1392_0": "“Tassa dhammesu dāyādā, orasā dhammanimmitā;",
  "atk-s0509a:1393_0": "Sakulā nāma nāmena, hessati satthu sāvikā.",
  "atk-s0509a:1394_0": "“Tena kammena sukatena, cetanāpaṇidhīhi ca;",
  "atk-s0509a:1395_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1396_0": "“Imamhi bhaddake kappe, brahmabandhu mahāyaso;",
  "atk-s0509a:1397_0": "Kassapo nāma gottena, uppajji vadataṃ varo.",
  "atk-s0509a:1398_0": "“Paribbājakinī āsiṃ, tadāhaṃ ekacārinī;",
  "atk-s0509a:1399_0": "Bhikkhāya vicaritvāna, alabhiṃ telamattakaṃ.",
  "atk-s0509a:1400_0": "“Tena dīpaṃ padīpetvā, upaṭṭhiṃ sabbasaṃvariṃ;",
  "atk-s0509a:1401_0": "Cetiyaṃ dvipadaggassa, vippasannena cetasā.",
  "atk-s0509a:1402_0": "“Tena kammena sukatena, cetanāpaṇidhīhi ca;",
  "atk-s0509a:1403_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1404_0": "“Yattha yatthūpapajjāmi, tassa kammassa vāhasā;",
  "atk-s0509a:1405_0": "Pajjalanti mahādīpā, tattha tattha gatāya me.",
  "atk-s0509a:1406_0": "“Tirokuṭṭaṃ tiroselaṃ, samatiggayha pabbataṃ;",
  "atk-s0509a:1407_0": "Passāmahaṃ yadicchāmi, dīpadānassidaṃ phalaṃ.",
  "atk-s0509a:1408_0": "“Visuddhanayanā homi, yasasā ca jalāmahaṃ;",
  "atk-s0509a:1409_0": "Saddhāpaññāvatī ceva, dīpadānassidaṃ phalaṃ.",
  "atk-s0509a:1410_0": "“Pacchime ca bhave dāni, jātā vippakule ahaṃ;",
  "atk-s0509a:1411_0": "Pahūtadhanadhaññamhi, mudite rājapūjite.",
  "atk-s0509a:1412_0": "“Ahaṃ sabbaṅgasampannā, sabbābharaṇabhūsitā;",
  "atk-s0509a:1413_0": "Purappavese sugataṃ, vātapāne ṭhitā ahaṃ.",
  "atk-s0509a:1414_0": "“Disvā jalantaṃ yasasā, devamanussasakkataṃ;",
  "atk-s0509a:1415_0": "Anubyañjanasampannaṃ, lakkhaṇehi vibhūsitaṃ.",
  "atk-s0509a:1416_0": "“Udaggacittā sumanā, pabbajjaṃ samarocayiṃ;",
  "atk-s0509a:1417_0": "Na cireneva kālena, arahattamapāpuṇiṃ.",
  "atk-s0509a:1418_0": "“Iddhīsu ca vasī homi, dibbāya sotadhātuyā;",
  "atk-s0509a:1419_0": "Paracittāni jānāmi, satthusāsanakārikā.",
  "atk-s0509a:1420_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:1421_0": "Khepetvā āsave sabbe, visuddhāsiṃ sunimmalā.",
  "atk-s0509a:1422_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:1423_0": "Ohito garuko bhāro, bhavanettisamūhatā.",
  "atk-s0509a:1424_0": "“Yassatthāya pabbajitā, agārasmānagāriyaṃ;",
  "atk-s0509a:1425_0": "So me attho anuppatto, sabbasaṃyojanakkhayo.",
  "atk-s0509a:1426_0": "“Tato mahākāruṇiko, etadagge ṭhapesi maṃ;",
  "atk-s0509a:1427_0": "Dibbacakkhukānaṃ aggā, sakulāti naruttamo.",
  "atk-s0509a:1428_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:1429_0": "Arahattaṃ pana patvā katādhikāratāya dibbacakkhuñāṇe ciṇṇavasī ahosi.",
  "atk-s0509a:1429_1": "Tena naṃ satthā dibbacakkhukānaṃ bhikkhunīnaṃ aggaṭṭhāne ṭhapesi.",
  "atk-s0509a:1429_2": "Sā attano paṭipattiṃ paccavekkhitvā pītisomanassajātā udānavasena –",
  "atk-s0509a:1430_0": "97.",
  "atk-s0509a:1431_0": "“Agārasmiṃ vasantīhaṃ, dhammaṃ sutvāna bhikkhuno;",
  "atk-s0509a:1432_0": "Addasaṃ virajaṃ dhammaṃ, nibbānaṃ padamaccutaṃ.",
  "atk-s0509a:1433_0": "98.",
  "atk-s0509a:1434_0": "“Sāhaṃ puttaṃ dhītarañca, dhanadhaññañca chaḍḍiya;",
  "atk-s0509a:1435_0": "Kese chedāpayitvāna, pabbajiṃ anagāriyaṃ.",
  "atk-s0509a:1436_0": "99.",
  "atk-s0509a:1437_0": "“Sikkhamānā ahaṃ santī, bhāventī maggamañjasaṃ;",
  "atk-s0509a:1438_0": "Pahāsiṃ rāgadosañca, tadekaṭṭhe ca āsave.",
  "atk-s0509a:1439_0": "100.",
  "atk-s0509a:1440_0": "“Bhikkhunī upasampajja, pubbajātimanussariṃ;",
  "atk-s0509a:1441_0": "Dibbacakkhu visodhitaṃ, vimalaṃ sādhubhāvitaṃ.",
  "atk-s0509a:1442_0": "101.",
  "atk-s0509a:1443_0": "“Saṅkhāre parato disvā, hetujāte palokite;",
  "atk-s0509a:1444_0": "Pahāsiṃ āsave sabbe, sītibhūtāmhi nibbutā”ti. –",
  "atk-s0509a:1445_0": "Imā gāthā abhāsi.",
  "atk-s0509a:1446_0": "Tattha agārasmiṃ vasantīhaṃ,",
  "atk-s0509a:1446_1": "dhammaṃ sutvāna bhikkhunoti ahaṃ pubbe agāramajjhe vasamānā aññatarassa bhinnakilesassa bhikkhuno santike catusaccagabbhaṃ dhammakathaṃ sutvā.",
  "atk-s0509a:1446_2": "Addasaṃ virajaṃ dhammaṃ,",
  "atk-s0509a:1446_3": "nibbānaṃ padamaccutanti rāgarajādīnaṃ abhāvena virajaṃ,",
  "atk-s0509a:1446_4": "vānato nikkhantattā nibbānaṃ,",
  "atk-s0509a:1446_5": "cavanābhāvato adhigatānaṃ accutihetutāya ca nibbānaṃ accutaṃ,",
  "atk-s0509a:1446_6": "padanti ca laddhanāmaṃ asaṅkhatadhammaṃ,",
  "atk-s0509a:1446_7": "sahassanayapaṭimaṇḍitena dassanasaṅkhātena dhammacakkhunā addasaṃ passiṃ.",
  "atk-s0509a:1447_0": "Sāhanti sā ahaṃ vuttappakārena sotāpannā homi.",
  "atk-s0509a:1448_0": "Sikkhamānā ahaṃ santīti ahaṃ sikkhamānāva samānā pabbajitvā vasse aparipuṇṇe eva.",
  "atk-s0509a:1448_1": "Bhāventī maggamañjasanti majjhimapaṭipattibhāvato añjasaṃ uparimaggaṃ uppādentī.",
  "atk-s0509a:1448_2": "Tadekaṭṭhe ca āsaveti rāgadosehi sahajekaṭṭhe pahānekaṭṭhe ca tatiyamaggavajjhe āsave pahāsiṃ samucchindiṃ.",
  "atk-s0509a:1449_0": "Bhikkhunī upasampajjāti vasse paripuṇṇe upasampajjitvā bhikkhunī hutvā.",
  "atk-s0509a:1449_1": "Vimalanti avijjādīhi upakkilesehi vimuttatāya vigatamalaṃ,",
  "atk-s0509a:1449_2": "sādhu sakkacca sammadeva bhāvitaṃ,",
  "atk-s0509a:1449_3": "sādhūhi vā buddhādīhi bhāvitaṃ uppāditaṃ dibbacakkhu visodhitanti sambandho.",
  "atk-s0509a:1450_0": "Saṅkhāreti tebhūmakasaṅkhāre.",
  "atk-s0509a:1450_1": "Paratoti anattato.",
  "atk-s0509a:1450_2": "Hetujāteti paccayuppanne.",
  "atk-s0509a:1450_3": "Palokiteti palujjanasabhāve pabhaṅgune paññācakkhunā disvā.",
  "atk-s0509a:1450_4": "Pahāsiṃ āsave sabbeti aggamaggena avasiṭṭhe sabbepi āsave pajahiṃ,",
  "atk-s0509a:1450_5": "khepesinti attho.",
  "atk-s0509a:1450_6": "Sesaṃ vuttanayameva.",
  "atk-s0509a:1451_0": "Sakulātherīgāthāvaṇṇanā niṭṭhitā.",
  "atk-s0509a:1452_0": "8. Soṇātherīgāthāvaṇṇanā",
  "atk-s0509a:1453_0": "Dasa putte vijāyitvātiādikā soṇāya theriyā gāthā.",
  "atk-s0509a:1453_1": "Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā ekadivasaṃ satthu",
  "atk-s0509a:1453_2": "santike dhammaṃ suṇantī satthāraṃ ekaṃ bhikkhuniṃ āraddhavīriyānaṃ bhikkhunīnaṃ aggaṭṭhāne ṭhapentaṃ disvā,",
  "atk-s0509a:1453_3": "adhikārakammaṃ katvā sayampi taṃ ṭhānantaraṃ patthetvā yāvajīvaṃ puññāni katvā,",
  "atk-s0509a:1453_4": "tato cutā kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ kulagehe nibbattitvā",
  "atk-s0509a:1453_5": "vayappattā patikulaṃ gatā dasa puttadhītaro labhitvā bahuputtikāti paññāyittha.",
  "atk-s0509a:1453_6": "Sā sāmike pabbajite vayappatte puttadhītaro gharāvāse patiṭṭhāpetvā sabbaṃ dhanaṃ puttānaṃ vibhajitvā adāsi,",
  "atk-s0509a:1453_7": "na kiñci attano ṭhapesi.",
  "atk-s0509a:1453_8": "Taṃ puttā ca dhītaro ca katipāhameva upaṭṭhahitvā paribhavaṃ akaṃsu.",
  "atk-s0509a:1453_9": "Sā “kiṃ mayhaṃ imehi paribhavāya ghare vasantiyā”ti bhikkhuniyo upasaṅkamitvā pabbajjaṃ yāci.",
  "atk-s0509a:1453_10": "Taṃ bhikkhuniyo pabbājesuṃ.",
  "atk-s0509a:1453_11": "Sā laddhūpasampadā “ahaṃ mahallikākāle pabbajitvā appamattāya bhavitabba”nti bhikkhunīnaṃ vattapaṭivattaṃ",
  "atk-s0509a:1453_12": "karontī “sabbarattiṃ samaṇadhammaṃ karissāmī”ti heṭṭhāpāsāde ekathambhaṃ hatthena gahetvā taṃ avijahamānā",
  "atk-s0509a:1453_13": "samaṇadhammaṃ karontī caṅkamamānāpi “andhakāre ṭhāne rukkhādīsu yattha katthaci me sīsaṃ paṭihaññeyyā”ti",
  "atk-s0509a:1453_14": "rukkhaṃ hatthena gahetvā taṃ avijahamānāva samaṇadhammaṃ karoti.",
  "atk-s0509a:1453_15": "Tato paṭṭhāya sā āraddhavīriyatāya pākaṭā ahosi.",
  "atk-s0509a:1453_16": "Satthā tassā ñāṇaparipākaṃ disvā gandhakuṭiyaṃ nisinnova obhāsaṃ pharitvā sammukhe nisinno viya attānaṃ dassetvā –",
  "atk-s0509a:1454_0": "“Yo ca vassasataṃ jīve, apassaṃ dhammamuttamaṃ;",
  "atk-s0509a:1455_0": "Ekāhaṃ jīvitaṃ seyyo, passato dhammamuttama”nti. –",
  "atk-s0509a:1456_0": "Gāthaṃ abhāsi. Sā gāthāpariyosāne arahattaṃ pāpuṇi. Tena vuttaṃ apadāne –",
  "atk-s0509a:1457_0": "“Padumuttaro nāma jino, sabbadhammāna pāragū;",
  "atk-s0509a:1458_0": "Ito satasahassamhi, kappe uppajji nāyako.",
  "atk-s0509a:1459_0": "“Tadā seṭṭhikule jātā, sukhitā pūjitā piyā;",
  "atk-s0509a:1460_0": "Upetvā taṃ munivaraṃ, assosiṃ madhuraṃ vacaṃ.",
  "atk-s0509a:1461_0": "“Āraddhavīriyānaggaṃ, vaṇṇesi bhikkhuniṃ jino;",
  "atk-s0509a:1462_0": "Taṃ sutvā muditā hutvā, kāraṃ katvāna satthuno.",
  "atk-s0509a:1463_0": "“Abhivādiya sambuddhaṃ, ṭhānaṃ taṃ patthayiṃ tadā;",
  "atk-s0509a:1464_0": "Anumodi mahāvīro, sijjhataṃ paṇidhī tava.",
  "atk-s0509a:1465_0": "“Satasahassito kappe, okkākakulasambhavo;",
  "atk-s0509a:1466_0": "Gotamo nāma gottena, satthā loke bhavissati.",
  "atk-s0509a:1467_0": "“Tassa dhammesu dāyādā, orasā dhammanimmitā;",
  "atk-s0509a:1468_0": "Soṇāti nāma nāmena, hessati satthu sāvikā.",
  "atk-s0509a:1469_0": "“Taṃ sutvā muditā hutvā, yāvajīvaṃ tadā jinaṃ;",
  "atk-s0509a:1470_0": "Mettacittā paricariṃ, paccayehi vināyakaṃ.",
  "atk-s0509a:1471_0": "“Tena kammena sukatena, cetanāpaṇidhīhi ca;",
  "atk-s0509a:1472_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1473_0": "“Pacchime ca bhave dāni, jātā seṭṭhikule ahaṃ;",
  "atk-s0509a:1474_0": "Sāvatthiyaṃ puravare, iddhe phīte mahaddhane.",
  "atk-s0509a:1475_0": "“Yadā ca yobbanappattā, gantvā patikulaṃ ahaṃ;",
  "atk-s0509a:1476_0": "Dasa puttāni ajaniṃ, surūpāni visesato.",
  "atk-s0509a:1477_0": "“Sukhedhitā ca te sabbe, jananettamanoharā;",
  "atk-s0509a:1478_0": "Amittānampi rucitā, mama pageva te siyā.",
  "atk-s0509a:1479_0": "“Tato mayhaṃ akāmāya, dasaputtapurakkhato;",
  "atk-s0509a:1480_0": "Pabbajittha sa me bhattā, devadevassa sāsane.",
  "atk-s0509a:1481_0": "“Tadekikā vicintesiṃ, jīvitenālamatthu me;",
  "atk-s0509a:1482_0": "Cattāya patiputtehi, vuḍḍhāya ca varākiyā.",
  "atk-s0509a:1483_0": "“Ahampi tattha gacchissaṃ, sampatto yattha me pati;",
  "atk-s0509a:1484_0": "Evāhaṃ cintayitvāna, pabbajiṃ anagāriyaṃ.",
  "atk-s0509a:1485_0": "“Tato ca maṃ bhikkhuniyo, ekaṃ bhikkhunupassaye;",
  "atk-s0509a:1486_0": "Vihāya gacchumovādaṃ, tāpehi udakaṃ iti.",
  "atk-s0509a:1487_0": "“Tadā udakamāhitvā, okiritvāna kumbhiyā;",
  "atk-s0509a:1488_0": "Culle ṭhapetvā āsīnā, tato cittaṃ samādahiṃ.",
  "atk-s0509a:1489_0": "“Khandhe aniccato disvā, dukkhato ca anattato;",
  "atk-s0509a:1490_0": "Khepetvā āsave sabbe, arahattamapāpuṇiṃ.",
  "atk-s0509a:1491_0": "“Tadāgantvā bhikkhuniyo, uṇhodakamapucchisuṃ;",
  "atk-s0509a:1492_0": "Tejodhātumadhiṭṭhāya, khippaṃ santāpayiṃ jalaṃ.",
  "atk-s0509a:1493_0": "“Vimhitā tā jinavaraṃ, etamatthamasāvayuṃ;",
  "atk-s0509a:1494_0": "Taṃ sutvā mudito nātho, imaṃ gāthaṃ abhāsatha.",
  "atk-s0509a:1495_0": "“Yo ca vassasataṃ jīve, kusīto hīnavīriyo;",
  "atk-s0509a:1496_0": "Ekāhaṃ jīvitaṃ seyyo, vīriyamārabhato daḷhaṃ.",
  "atk-s0509a:1497_0": "“Ārādhito mahāvīro, mayā suppaṭipattiyā;",
  "atk-s0509a:1498_0": "Āraddhavīriyānaggaṃ, mamāha sa mahāmuni.",
  "atk-s0509a:1499_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:1500_0": "Atha naṃ bhagavā bhikkhuniyo paṭipāṭiyā ṭhānantare ṭhapento āraddhavīriyānaṃ aggaṭṭhāne ṭhapesi.",
  "atk-s0509a:1500_1": "Sā ekadivasaṃ attano paṭipattiṃ paccavekkhitvā udānavasena –",
  "atk-s0509a:1501_0": "102.",
  "atk-s0509a:1502_0": "“Dasa putte vijāyitvā, asmiṃ rūpasamussaye;",
  "atk-s0509a:1503_0": "Tatohaṃ dubbalā jiṇṇā, bhikkhuniṃ upasaṅkamiṃ.",
  "atk-s0509a:1504_0": "103.",
  "atk-s0509a:1505_0": "“Sā me dhammamadesesi, khandhāyatanadhātuyo;",
  "atk-s0509a:1506_0": "Tassā dhammaṃ suṇitvāna, kese chetvāna pabbajiṃ.",
  "atk-s0509a:1507_0": "104.",
  "atk-s0509a:1508_0": "“Tassā me sikkhamānāya, dibbacakkhu visodhitaṃ;",
  "atk-s0509a:1509_0": "Pubbenivāsaṃ jānāmi, yattha me vusitaṃ pure.",
  "atk-s0509a:1510_0": "105.",
  "atk-s0509a:1511_0": "“Animittañca bhāvemi, ekaggā susamāhitā;",
  "atk-s0509a:1512_0": "Anantarāvimokkhāsiṃ, anupādāya nibbutā.",
  "atk-s0509a:1513_0": "106.",
  "atk-s0509a:1514_0": "“Pañcakkhandhā pariññātā, tiṭṭhanti chinnamūlakā;",
  "atk-s0509a:1515_0": "Dhi tavatthu jare jamme, natthi dāni punabbhavo”ti. – imā gāthā abhāsi;",
  "atk-s0509a:1516_0": "Tattha rūpasamussayeti rūpasaṅkhāte samussaye.",
  "atk-s0509a:1516_1": "Ayañhi rūpasaddo “cakkhuñca paṭicca rūpe ca uppajjati cakkhuviññāṇa”ntiādīsu rūpāyatane āgato.",
  "atk-s0509a:1516_2": "“Yaṃkiñci rūpaṃ atītānāgatapaccuppanna”ntiādīsu rūpakkhandhe.",
  "atk-s0509a:1516_3": "“Piyarūpe sātarūpe rajjatī”tiādīsu sabhāve.",
  "atk-s0509a:1516_4": "“Bahiddhā rūpāni passatī”tiādīsu kasiṇāyatane.",
  "atk-s0509a:1516_5": "“Rūpī rūpāni passatī”tiādīsu rūpajhāne.",
  "atk-s0509a:1516_6": "“Aṭṭhiñca paṭicca nhāruñca paṭicca maṃsañca paṭicca cammañca paṭicca ākāso parivārito rūpantveva saṅkhaṃ gacchatī”tiādīsu rūpakāye.",
  "atk-s0509a:1516_7": "Idhāpi rūpakāyeva daṭṭhabbo.",
  "atk-s0509a:1516_8": "Samussayasaddopi aṭṭhīnaṃ sarīrassa pariyāyo.",
  "atk-s0509a:1516_9": "“Satanti samussayā”tiādīsu aṭṭhisarīrapariyāye.",
  "atk-s0509a:1516_10": "“Āturaṃ asuciṃ pūtiṃ,",
  "atk-s0509a:1516_11": "passa nande samussaya”ntiādīsu sarīre.",
  "atk-s0509a:1516_12": "Idhāpi sarīre eva daṭṭhabbo.",
  "atk-s0509a:1516_13": "Tena vuttaṃ –",
  "atk-s0509a:1516_14": "“rūpasamussaye”ti,",
  "atk-s0509a:1516_15": "rūpasaṅkhāte samussaye sarīreti attho.",
  "atk-s0509a:1516_16": "Ṭhatvāti vacanaseso.",
  "atk-s0509a:1516_17": "Asmiṃ rūpasamussayeti hi imasmiṃ rūpasamussaye ṭhatvā imaṃ rūpakāyaṃ nissāya dasa putte vijāyitvāti yojanā.",
  "atk-s0509a:1516_18": "Tatoti tasmā dasaputtavijāyanahetu.",
  "atk-s0509a:1516_19": "Sā hi paṭhamavayaṃ atikkamitvā puttake vijāyantī anukkamena dubbalasarīrā jarājiṇṇā ca ahosi.",
  "atk-s0509a:1516_20": "Tena vuttaṃ “tatohaṃ dubbalā jiṇṇā”ti.",
  "atk-s0509a:1517_0": "Tassāti tato,",
  "atk-s0509a:1517_1": "tassāti vā tassā santike.",
  "atk-s0509a:1517_2": "Puna tassāti karaṇe sāmivacanaṃ,",
  "atk-s0509a:1517_3": "tāyāti attho.",
  "atk-s0509a:1517_4": "Sikkhamānāyāti tissopi sikkhā sikkhamānā.",
  "atk-s0509a:1518_0": "Anantarāvimokkhāsinti aggamaggassa anantarā uppannavimokkhā āsiṃ.",
  "atk-s0509a:1518_1": "Rūpī rūpāni passatītiādayo hi aṭṭhapi vimokkhā anantaravimokkhā nāma na honti.",
  "atk-s0509a:1518_2": "Maggānantaraṃ anuppattā hi phalavimokkhā phalasamāpattikāle pavattamānāpi paṭhamamaggānantarameva samuppattito taṃ upādāya anantaravimokkhā nāma,",
  "atk-s0509a:1518_3": "yathā maggasamādhi ānantarikasamādhīti vuccati.",
  "atk-s0509a:1518_4": "Anupādāya nibbutāti rūpādīsu kiñcipi aggahetvā kilesaparinibbānena nibbutā āsiṃ.",
  "atk-s0509a:1519_0": "Evaṃ vijjāttayaṃ vibhāvetvā arahattaphalena kūṭaṃ gaṇhantī udānetvā,",
  "atk-s0509a:1519_1": "idāni jarāya cirakālaṃ upaddutasarīraṃ vigarahantī saha vatthunā tassa samatikkantabhāvaṃ vibhāvetuṃ “pañcakkhandhā pariññātā”ti osānagāthamāha.",
  "atk-s0509a:1519_2": "Tattha dhi tavatthu jare jammeti aṅgānaṃ sithilabhāvakaraṇādinā jare jamme lāmake hīne tava tuyhaṃ dhi atthu dhikāro hotu.",
  "atk-s0509a:1519_3": "Natthi dāni punabbhavoti tasmā tvaṃ mayā atikkantā abhibhūtāsīti adhippāyo.",
  "atk-s0509a:1520_0": "Soṇātherīgāthāvaṇṇanā niṭṭhitā.",
  "atk-s0509a:1521_0": "9. Bhaddākuṇḍalakesātherīgāthāvaṇṇanā",
  "atk-s0509a:1522_0": "Lūnakesītiādikā bhaddāya kuṇḍalakesāya theriyā gāthā.",
  "atk-s0509a:1522_1": "Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā ekadivasaṃ satthu",
  "atk-s0509a:1522_2": "santike dhammaṃ suṇantī satthāraṃ ekaṃ bhikkhuniṃ khippābhiññānaṃ aggaṭṭhāne ṭhapentaṃ disvā,",
  "atk-s0509a:1522_3": "adhikārakammaṃ katvā taṃ ṭhānantaraṃ patthetvā yāvajīvaṃ puññāni katvā kappasatasahassaṃ devamanussesu",
  "atk-s0509a:1522_4": "saṃsaritvā kassapabuddhakāle kikissa kāsirañño gehe sattannaṃ bhaginīnaṃ abbhantarā hutvā,",
  "atk-s0509a:1522_5": "vīsati vassasahassāni dasa sīlāni samādāya komāribrahmacariyaṃ carantī saṅghassa vasanapariveṇaṃ kāretvā,",
  "atk-s0509a:1522_6": "ekaṃ buddhantaraṃ sugatīsuyeva saṃsaritvā imasmiṃ buddhuppāde rājagahe seṭṭhikule nibbatti.",
  "atk-s0509a:1522_7": "Bhaddātissā nāmaṃ ahosi.",
  "atk-s0509a:1522_8": "Sā mahatā parivārena vaḍḍhamānā vayappattā,",
  "atk-s0509a:1522_9": "tasmiṃyeva nagare purohitassa puttaṃ sattukaṃ nāma coraṃ sahoḍḍhaṃ gahetvā rājāṇāya nagaraguttikena māretuṃ āghātanaṃ niyyamānaṃ,",
  "atk-s0509a:1522_10": "sīhapañjarena olokentī disvā paṭibaddhacittā hutvā sace taṃ labhāmi,",
  "atk-s0509a:1522_11": "jīvissāmi; no ce,",
  "atk-s0509a:1522_12": "marissāmīti sayane adhomukhī nipajji.",
  "atk-s0509a:1523_0": "Athassā pitā taṃ pavattiṃ sutvā ekadhītutāya balavasineho sahassalañjaṃ datvā upāyeneva coraṃ vissajjāpetvā",
  "atk-s0509a:1523_1": "gandhodakena nhāpetvā sabbābharaṇapaṭimaṇḍitaṃ kāretvā pāsādaṃ pesesi.",
  "atk-s0509a:1523_2": "Bhaddāpi paripuṇṇamanorathā atirekālaṅkārena alaṅkaritvā taṃ paricarati.",
  "atk-s0509a:1523_3": "Sattuko katipāhaṃ vītināmetvā tassā ābharaṇesu uppannalobho bhadde,",
  "atk-s0509a:1523_4": "ahaṃ nagaraguttikena gahitamattova corapapāte adhivatthāya devatāya “sacāhaṃ jīvitaṃ labhāmi,",
  "atk-s0509a:1523_5": "tuyhaṃ balikammaṃ upasaṃharissāmī”ti patthanaṃ āyāciṃ,",
  "atk-s0509a:1523_6": "tasmā balikammaṃ sajjāpehīti.",
  "atk-s0509a:1523_7": "Sā “tassa manaṃ pūressāmī”ti balikammaṃ sajjāpetvā sabbābharaṇavibhūsitā sāmikena saddhiṃ ekaṃ yānaṃ",
  "atk-s0509a:1523_8": "abhiruyha “devatāya balikammaṃ karissāmī”ti corapapātaṃ abhiruhituṃ āraddhā.",
  "atk-s0509a:1524_0": "Sattuko cintesi –",
  "atk-s0509a:1524_1": "“sabbesu abhiruhantesu imissā ābharaṇaṃ gahetuṃ na sakkā”ti parivārajanaṃ tattheva ṭhapetvā tameva balibhājanaṃ",
  "atk-s0509a:1524_2": "gāhāpetvā pabbataṃ abhiruhanto tāya saddhiṃ piyakathaṃ na kathesi.",
  "atk-s0509a:1524_3": "Sā iṅgiteneva tassādhippāyaṃ aññāsi. Sattuko, “bhadde,",
  "atk-s0509a:1524_4": "tava uttarasāṭakaṃ omuñcitvā kāyārūḷhapasādhanaṃ bhaṇḍikaṃ karohī”ti. Sā, “sāmi,",
  "atk-s0509a:1524_5": "mayhaṃ ko aparādho”ti?",
  "atk-s0509a:1524_6": "“Kiṃ nu maṃ,",
  "atk-s0509a:1524_7": "bāle,‘balikammatthaṃ āgato’ti saññaṃ karosi?",
  "atk-s0509a:1524_8": "Balikammāpadesena pana tava ābharaṇaṃ gahetuṃ āgato”ti.",
  "atk-s0509a:1524_9": "“Kassa pana, ayya,",
  "atk-s0509a:1524_10": "pasādhanaṃ,",
  "atk-s0509a:1524_11": "kassa aha”nti?",
  "atk-s0509a:1524_12": "“Nāhaṃ etaṃ vibhāgaṃ jānāmī”ti. “Hotu, ayya,",
  "atk-s0509a:1524_13": "ekaṃ pana me adhippāyaṃ pūrehi,",
  "atk-s0509a:1524_14": "alaṅkataniyāmena ca āliṅgituṃ dehī”ti.",
  "atk-s0509a:1524_15": "So “sādhū”ti sampaṭicchi.",
  "atk-s0509a:1524_16": "Sā tena sampaṭicchitabhāvaṃ ñatvā purato āliṅgitvā pacchato āliṅgantī viya pabbatapapāte pātesi.",
  "atk-s0509a:1524_17": "So patitvā cuṇṇavicuṇṇaṃ ahosi.",
  "atk-s0509a:1524_18": "Tāya kataṃ acchariyaṃ disvā pabbate adhivatthā devatā kosallaṃ vibhāventī imā gāthā abhāsi –",
  "atk-s0509a:1525_0": "“Na hi sabbesu ṭhānesu, puriso hoti paṇḍito;",
  "atk-s0509a:1526_0": "Itthīpi paṇḍitā hoti, tattha tattha vicakkhaṇā.",
  "atk-s0509a:1527_0": "“Na hi sabbesu ṭhānesu, puriso hoti paṇḍito;",
  "atk-s0509a:1528_0": "Itthīpi paṇḍitā hoti, lahuṃ atthavicintikā”ti. ;",
  "atk-s0509a:1529_0": "Tato bhaddā cintesi –",
  "atk-s0509a:1529_1": "“na sakkā mayā iminā niyāmena gehaṃ gantuṃ,",
  "atk-s0509a:1529_2": "itova gantvā ekaṃ pabbajjaṃ pabbajissāmī”ti nigaṇṭhārāmaṃ gantvā nigaṇṭhe pabbajjaṃ yāci.",
  "atk-s0509a:1529_3": "Atha naṃ te āhaṃsu –",
  "atk-s0509a:1529_4": "“kena niyāmena pabbajjā hotū”ti?",
  "atk-s0509a:1529_5": "“Yaṃ tumhākaṃ pabbajjāya uttamaṃ,",
  "atk-s0509a:1529_6": "tadeva karothā”ti.",
  "atk-s0509a:1529_7": "Te “sādhū”ti tassā tālaṭṭhinā kese luñcitvā pabbājesuṃ.",
  "atk-s0509a:1529_8": "Puna kesā vaḍḍhantā kuṇḍalāvaṭṭā hutvā vaḍḍhesuṃ.",
  "atk-s0509a:1529_9": "Tato paṭṭhāya sā kuṇḍalakesāti nāma jātā.",
  "atk-s0509a:1529_10": "Sā tattha uggahetabbaṃ samayaṃ vādamaggañca uggahetvā “ettakaṃ nāma ime jānanti,",
  "atk-s0509a:1529_11": "ito uttari viseso natthī”ti ñatvā tato apakkamitvā yattha yattha paṇḍitā atthi,",
  "atk-s0509a:1529_12": "tattha tattha gantvā tesaṃ jānanasippaṃ uggahetvā attanā saddhiṃ kathetuṃ samatthaṃ adisvā yaṃ yaṃ gāmaṃ vā nigamaṃ vā pavisati,",
  "atk-s0509a:1529_13": "tassa dvāre vālukārāsiṃ katvā tattha jambusākhaṃ ṭhapetvā “yo mama vādaṃ āropetuṃ sakkoti,",
  "atk-s0509a:1529_14": "so imaṃ sākhaṃ maddatū”ti samīpe ṭhitadārakānaṃ saññaṃ datvā vasanaṭṭhānaṃ gacchati.",
  "atk-s0509a:1529_15": "Sattāhampi jambusākhāya tatheva ṭhitāya taṃ gahetvā pakkamati.",
  "atk-s0509a:1530_0": "Tena ca samayena amhākaṃ bhagavā loke uppajjitvā pavattitavaradhammacakko anupubbena sāvatthiṃ upanissāya jetavane viharati.",
  "atk-s0509a:1530_1": "Kuṇḍalakesāpi vuttanayena gāmanigamarājadhānīsu vicarantī sāvatthiṃ patvā nagaradvāre vālukārāsimhi jambusākhaṃ",
  "atk-s0509a:1530_2": "ṭhapetvā dārakānaṃ saññaṃ datvā sāvatthiṃ pāvisi.",
  "atk-s0509a:1531_0": "Athāyasmā dhammasenāpati ekakova nagaraṃ pavisanto taṃ sākhaṃ disvā taṃ dametukāmo dārake pucchi –",
  "atk-s0509a:1531_1": "“kasmāyaṃ sākhā evaṃ ṭhapitā”ti?",
  "atk-s0509a:1531_2": "Dārakā tamatthaṃ ārocesuṃ.",
  "atk-s0509a:1531_3": "Thero “yadi evaṃ imaṃ sākhaṃ maddathā”ti āha.",
  "atk-s0509a:1531_4": "Dārakā taṃ maddiṃsu.",
  "atk-s0509a:1531_5": "Kuṇḍalakesā katabhattakiccā nagarato nikkhamantī taṃ sākhaṃ madditaṃ disvā “kenidaṃ maddita”nti pucchitvā",
  "atk-s0509a:1531_6": "therena maddāpitabhāvaṃ ñatvā “apakkhiko vādo na sobhatī”ti sāvatthiṃ pavisitvā vīthito vīthiṃ vicarantī",
  "atk-s0509a:1531_7": "“passeyyātha samaṇehi sakyaputtiyehi saddhiṃ mayhaṃ vāda”nti ugghosetvā mahājanaparivutā aññatarasmiṃ",
  "atk-s0509a:1531_8": "rukkhamūle nisinnaṃ dhammasenāpatiṃ upasaṅkamitvā paṭisanthāraṃ katvā ekamantaṃ ṭhitā “kiṃ tumhehi mama",
  "atk-s0509a:1531_9": "jambusākhā maddāpitā”ti pucchi. “Āma,",
  "atk-s0509a:1531_10": "mayā maddāpitā”ti.",
  "atk-s0509a:1531_11": "“Evaṃ sante tumhehi saddhiṃ mayhaṃ vādo hotū”ti. “Hotu,",
  "atk-s0509a:1531_12": "bhadde”ti.",
  "atk-s0509a:1531_13": "“Kassa pucchā,",
  "atk-s0509a:1531_14": "kassa vissajjanā”ti?",
  "atk-s0509a:1531_15": "“Pucchā nāma amhākaṃ pattā,",
  "atk-s0509a:1531_16": "tvaṃ yaṃ attano jānanakaṃ pucchā”ti.",
  "atk-s0509a:1531_17": "Sā sabbameva attano jānanakaṃ vādaṃ pucchi.",
  "atk-s0509a:1531_18": "Thero taṃ sabbaṃ vissajjesi.",
  "atk-s0509a:1531_19": "Sā upari pucchitabbaṃ ajānantī tuṇhī ahosi.",
  "atk-s0509a:1531_20": "Atha naṃ thero āha –",
  "atk-s0509a:1531_21": "“tayā bahuṃ pucchitaṃ,",
  "atk-s0509a:1531_22": "mayampi taṃ ekaṃ pañhaṃ pucchāmā”ti.",
  "atk-s0509a:1531_23": "“Pucchatha,",
  "atk-s0509a:1531_24": "bhante”ti.",
  "atk-s0509a:1531_25": "Thero “ekaṃ nāma ki”nti imaṃ pañhaṃ pucchi.",
  "atk-s0509a:1531_26": "Kuṇḍalakesā neva antaṃ na koṭiṃ passantī andhakāraṃ paviṭṭhā viya hutvā “na jānāmi,",
  "atk-s0509a:1531_27": "bhante”ti āha.",
  "atk-s0509a:1531_28": "“Tvaṃ ettakampi ajānantī aññaṃ kiṃ jānissasī”ti vatvā dhammaṃ desesi.",
  "atk-s0509a:1531_29": "Sā therassa pādesu patitvā, “bhante,",
  "atk-s0509a:1531_30": "tumhe saraṇaṃ gacchāmī”ti āha.",
  "atk-s0509a:1531_31": "“Mā maṃ tvaṃ, bhadde,",
  "atk-s0509a:1531_32": "saraṇaṃ gaccha,",
  "atk-s0509a:1531_33": "sadevake loke aggapuggalaṃ bhagavantameva saraṇaṃ gacchā”ti.",
  "atk-s0509a:1531_34": "“Evaṃ karissāmi,",
  "atk-s0509a:1531_35": "bhante”ti sā sāyanhasamaye dhammadesanāvelāyaṃ satthu santikaṃ gantvā pañcapatiṭṭhitena vanditvā ekamantaṃ aṭṭhāsi.",
  "atk-s0509a:1531_36": "Satthā tassā ñāṇaparipākaṃ ñatvā –",
  "atk-s0509a:1532_0": "“Sahassamapi ce gāthā, anatthapadasaṃhitā;",
  "atk-s0509a:1533_0": "Ekaṃ gāthāpadaṃ seyyo, yaṃ sutvā supasammatī”ti. –",
  "atk-s0509a:1534_0": "Imaṃ gāthamāha.",
  "atk-s0509a:1534_1": "Gāthāpariyosāne yathāṭhitāva saha paṭisambhidāhi arahattaṃ pāpuṇi.",
  "atk-s0509a:1534_2": "Tena vuttaṃ apadāne –",
  "atk-s0509a:1535_0": "“Padumuttaro nāma jino, sabbadhammāna pāragū;",
  "atk-s0509a:1536_0": "Ito satasahassamhi, kappe uppajji nāyako.",
  "atk-s0509a:1537_0": "“Tadāhaṃ haṃsavatiyaṃ, jātā seṭṭhikule ahuṃ;",
  "atk-s0509a:1538_0": "Nānāratanapajjote, mahāsukhasamappitā.",
  "atk-s0509a:1539_0": "“Upetvā taṃ mahāvīraṃ, assosiṃ dhammadesanaṃ;",
  "atk-s0509a:1540_0": "Tato jātappasādāhaṃ, upesiṃ saraṇaṃ jinaṃ.",
  "atk-s0509a:1541_0": "“Tadā mahākāruṇiko, padumuttaranāmako;",
  "atk-s0509a:1542_0": "Khippābhiññānamagganti, ṭhapesi bhikkhuniṃ subhaṃ.",
  "atk-s0509a:1543_0": "“Taṃ sutvā muditā hutvā, dānaṃ datvā mahesino;",
  "atk-s0509a:1544_0": "Nipacca sirasā pāde, taṃ ṭhānamabhipatthayiṃ.",
  "atk-s0509a:1545_0": "“Anumodi mahāvīro, bhadde yaṃ tebhipatthitaṃ;",
  "atk-s0509a:1546_0": "Samijjhissati taṃ sabbaṃ, sukhinī hohi nibbutā.",
  "atk-s0509a:1547_0": "“Satasahassito kappe, okkākakulasambhavo;",
  "atk-s0509a:1548_0": "Gotamo nāma gottena, satthā loke bhavissati.",
  "atk-s0509a:1549_0": "“Tassa dhammesu dāyādā, orasā dhammanimmitā;",
  "atk-s0509a:1550_0": "Bhaddākuṇḍalakesāti, hessati satthu sāvikā.",
  "atk-s0509a:1551_0": "“Tena kammena sukatena, cetanāpaṇidhīhi ca;",
  "atk-s0509a:1552_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1553_0": "“Tato cutā yāmamagaṃ, tatohaṃ tusitaṃ gatā;",
  "atk-s0509a:1554_0": "Tato ca nimmānaratiṃ, vasavattipuraṃ tato.",
  "atk-s0509a:1555_0": "“Yattha yatthūpapajjāmi, tassa kammassa vāhasā;",
  "atk-s0509a:1556_0": "Tattha tattheva rājūnaṃ, mahesittamakārayiṃ.",
  "atk-s0509a:1557_0": "“Tato cutā manussesu, rājūnaṃ cakkavattinaṃ;",
  "atk-s0509a:1558_0": "Maṇḍalīnañca rājūnaṃ, mahesittamakārayiṃ.",
  "atk-s0509a:1559_0": "“Sampattiṃ anubhotvāna, devesu mānusesu ca;",
  "atk-s0509a:1560_0": "Sabbattha sukhitā hutvā, nekakappesu saṃsariṃ.",
  "atk-s0509a:1561_0": "“Imamhi bhaddake kappe, brahmabandhu mahāyaso;",
  "atk-s0509a:1562_0": "Kassapo nāma gottena, uppajji vadataṃ varo.",
  "atk-s0509a:1563_0": "“Upaṭṭhāko mahesissa, tadā āsi narissaro;",
  "atk-s0509a:1564_0": "Kāsirājā kikī nāma, bārāṇasipuruttame.",
  "atk-s0509a:1565_0": "“Tassa dhītā catutthāsiṃ, bhikkhudāyīti vissutā;",
  "atk-s0509a:1566_0": "Dhammaṃ sutvā jinaggassa, pabbajjaṃ samarocayiṃ.",
  "atk-s0509a:1567_0": "“Anujāni na no tāto, agāreva tadā mayaṃ;",
  "atk-s0509a:1568_0": "Vīsavassasahassāni, vicarimha atanditā.",
  "atk-s0509a:1569_0": "“Komāribrahmacariyaṃ, rājakaññā sukhedhitā;",
  "atk-s0509a:1570_0": "Buddhopaṭṭhānaniratā, muditā satta dhītaro.",
  "atk-s0509a:1571_0": "“Samaṇī samaṇaguttā ca, bhikkhunī bhikkhudāyikā;",
  "atk-s0509a:1572_0": "Dhammā ceva sudhammā ca, sattamī saṅghadāyikā.",
  "atk-s0509a:1573_0": "“Khemā uppalavaṇṇā ca, paṭācārā ahaṃ tadā;",
  "atk-s0509a:1574_0": "Kisāgotamī dhammadinnā, visākhā hoti sattamī.",
  "atk-s0509a:1575_0": "“Tehi kammehi sukatehi, cetanāpaṇidhīhi ca;",
  "atk-s0509a:1576_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1577_0": "“Pacchime ca bhave dāni, giribbajapuruttame;",
  "atk-s0509a:1578_0": "Jātā seṭṭhikule phīte, yadāhaṃ yobbane ṭhitā.",
  "atk-s0509a:1579_0": "“Coraṃ vadhatthaṃ nīyantaṃ, disvā rattā tahiṃ ahaṃ;",
  "atk-s0509a:1580_0": "Pitā me taṃ sahassena, mocayitvā vadhā tato.",
  "atk-s0509a:1581_0": "“Adāsi tassa maṃ tāto, viditvāna manaṃ mama;",
  "atk-s0509a:1582_0": "Tassāhamāsiṃ visaṭṭhā, atīva dayitā hitā.",
  "atk-s0509a:1583_0": "“So me bhūsanalobhena, balimajjhāsayo diso;",
  "atk-s0509a:1584_0": "Corappapātaṃ netvāna, pabbataṃ cetayī vadhaṃ.",
  "atk-s0509a:1585_0": "“Tadāhaṃ paṇamitvāna, sattukaṃ sukatañjalī;",
  "atk-s0509a:1586_0": "Rakkhantī attano pāṇaṃ, idaṃ vacanamabraviṃ.",
  "atk-s0509a:1587_0": "“Idaṃ suvaṇṇakeyūraṃ, muttā veḷuriyā bahū;",
  "atk-s0509a:1588_0": "Sabbaṃ harassu bhaddante, mañca dāsīti sāvaya.",
  "atk-s0509a:1589_0": "“Oropayassu kalyāṇī, mā bāḷhaṃ paridevasi;",
  "atk-s0509a:1590_0": "Na cāhaṃ abhijānāmi, ahantvā dhanamābhataṃ.",
  "atk-s0509a:1591_0": "“Yato sarāmi attānaṃ, yato pattosmi viññutaṃ;",
  "atk-s0509a:1592_0": "Na cāhaṃ abhijānāmi, aññaṃ piyataraṃ tayā.",
  "atk-s0509a:1593_0": "“Ehi taṃ upagūhissaṃ, katvāna taṃ padakkhiṇaṃ;",
  "atk-s0509a:1594_0": "Na ca dāni puno atthi, mama tuyhañca saṅgamo.",
  "atk-s0509a:1595_0": "“Na hi sabbesu ṭhānesu, puriso hoti paṇḍito;",
  "atk-s0509a:1596_0": "Itthīpi paṇḍitā hoti, tattha tattha vicakkhaṇā.",
  "atk-s0509a:1597_0": "“Na hi sabbesu ṭhānesu, puriso hoti paṇḍito;",
  "atk-s0509a:1598_0": "Itthīpi paṇḍitā hoti, lahuṃ atthavicintikā.",
  "atk-s0509a:1599_0": "“Lahuñca vata khippañca, nikaṭṭhe samacetayiṃ;",
  "atk-s0509a:1600_0": "Migaṃ uṇṇā yathā evaṃ, tadāhaṃ sattukaṃ vadhiṃ.",
  "atk-s0509a:1601_0": "“Yo ca uppatitaṃ atthaṃ, na khippamanubujjhati;",
  "atk-s0509a:1602_0": "So haññate mandamati, corova girigabbhare.",
  "atk-s0509a:1603_0": "“Yo ca uppatitaṃ atthaṃ, khippameva nibodhati;",
  "atk-s0509a:1604_0": "Muccate sattusambādhā, tadāhaṃ sattukā yathā.",
  "atk-s0509a:1605_0": "“Tadāhaṃ pātayitvāna, giriduggamhi sattukaṃ;",
  "atk-s0509a:1606_0": "Santikaṃ setavatthānaṃ, upetvā pabbajiṃ ahaṃ.",
  "atk-s0509a:1607_0": "“Saṇḍāsena ca kese me, luñcitvā sabbaso tadā;",
  "atk-s0509a:1608_0": "Pabbajitvāna samayaṃ, ācikkhiṃsu nirantaraṃ.",
  "atk-s0509a:1609_0": "“Tato taṃ uggahetvāhaṃ, nisīditvāna ekikā;",
  "atk-s0509a:1610_0": "Samayaṃ taṃ vicintesiṃ, suvāno mānusaṃ karaṃ.",
  "atk-s0509a:1611_0": "“Chinnaṃ gayha samīpe me, pātayitvā apakkami;",
  "atk-s0509a:1612_0": "Disvā nimittamalabhiṃ, hatthaṃ taṃ puḷavākulaṃ.",
  "atk-s0509a:1613_0": "“Tato uṭṭhāya saṃviggā, apucchiṃ sahadhammike;",
  "atk-s0509a:1614_0": "Te avocuṃ vijānanti, taṃ atthaṃ sakyabhikkhavo.",
  "atk-s0509a:1615_0": "“Sāhaṃ tamatthaṃ pucchissaṃ, upetvā buddhasāvake;",
  "atk-s0509a:1616_0": "Te mamādāya gacchiṃsu, buddhaseṭṭhassa santikaṃ.",
  "atk-s0509a:1617_0": "“So me dhammamadesesi, khandhāyatanadhātuyo;",
  "atk-s0509a:1618_0": "Asubhāniccadukkhāti, anattāti ca nāyako.",
  "atk-s0509a:1619_0": "“Tassa dhammaṃ suṇitvāhaṃ, dhammacakkhuṃ visodhayiṃ;",
  "atk-s0509a:1620_0": "Tato viññātasaddhammā, pabbajjaṃ upasampadaṃ.",
  "atk-s0509a:1621_0": "“Āyācito tadā āha, ehi bhaddeti nāyako;",
  "atk-s0509a:1622_0": "Tadāhaṃ upasampannā, parittaṃ toyamaddasaṃ.",
  "atk-s0509a:1623_0": "“Pādapakkhālanenāhaṃ, ñatvā saudayabbayaṃ;",
  "atk-s0509a:1624_0": "Tathā sabbepi saṅkhāre, īdisaṃ cintayiṃ tadā.",
  "atk-s0509a:1625_0": "“Tato cittaṃ vimucci me, anupādāya sabbaso;",
  "atk-s0509a:1626_0": "Khippābhiññānamaggaṃ me, tadā paññāpayī jino.",
  "atk-s0509a:1627_0": "“Iddhīsu ca vasī homi, dibbāya sotadhātuyā;",
  "atk-s0509a:1628_0": "Paracittāni jānāmi, satthusāsanakārikā.",
  "atk-s0509a:1629_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:1630_0": "Khepetvā āsave sabbe, visuddhāsiṃ sunimmalā.",
  "atk-s0509a:1631_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:1632_0": "Ohito garuko bhāro, bhavanetti samūhatā.",
  "atk-s0509a:1633_0": "“Yassatthāya pabbajitā, agārasmānagāriyaṃ;",
  "atk-s0509a:1634_0": "So me attho anuppatto, sabbasaṃyojanakkhayo.",
  "atk-s0509a:1635_0": "“Atthadhammaniruttīsu, paṭibhāne tatheva ca;",
  "atk-s0509a:1636_0": "Ñāṇaṃ me vimalaṃ suddhaṃ, buddhaseṭṭhassa sāsane.",
  "atk-s0509a:1637_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:1638_0": "Arahattaṃ pana patvā tāvadeva pabbajjaṃ yāci.",
  "atk-s0509a:1638_1": "Satthā tassā pabbajjaṃ anujāni.",
  "atk-s0509a:1638_2": "Sā bhikkhunupassayaṃ gantvāna pabbajitvā phalasukhena nibbānasukhena ca vītināmentī attano paṭipattiṃ paccavekkhitvā udānavasena –",
  "atk-s0509a:1639_0": "107.",
  "atk-s0509a:1640_0": "“Lūnakesī paṅkadharī, ekasāṭī pure cariṃ;",
  "atk-s0509a:1641_0": "Avajje vajjamatinī, vajje cāvajjadassinī.",
  "atk-s0509a:1642_0": "108.",
  "atk-s0509a:1643_0": "“Divāvihārā nikkhamma, gijjhakūṭamhi pabbate;",
  "atk-s0509a:1644_0": "Addasaṃ virajaṃ buddhaṃ, bhikkhusaṅghapurakkhataṃ.",
  "atk-s0509a:1645_0": "109.",
  "atk-s0509a:1646_0": "“Nihacca jāṇuṃ vanditvā, sammukhā añjaliṃ akaṃ;",
  "atk-s0509a:1647_0": "Ehi bhaddeti maṃ avaca, sā me āsūpasampadā.",
  "atk-s0509a:1648_0": "110.",
  "atk-s0509a:1649_0": "“Ciṇṇā aṅgā ca magadhā, vajjī kāsī ca kosalā;",
  "atk-s0509a:1650_0": "Anakā paṇṇāsa vassāni, raṭṭhapiṇḍaṃ abhuñjahaṃ.",
  "atk-s0509a:1651_0": "111.",
  "atk-s0509a:1652_0": "“Puññaṃ vata pasavi bahuṃ, sappañño vatāyaṃ upāsako;",
  "atk-s0509a:1653_0": "Yo bhaddāya cīvaraṃ adāsi, vippamuttāya sabbaganthehī”ti. –",
  "atk-s0509a:1654_0": "Imā gāthā abhāsi.",
  "atk-s0509a:1655_0": "Tattha lūnakesīti lūnā luñcitā kesā mayhanti lūnakesī,",
  "atk-s0509a:1655_1": "nigaṇṭhesu pabbajjāya tālaṭṭhinā luñcitakesā,",
  "atk-s0509a:1655_2": "taṃ sandhāya vadati.",
  "atk-s0509a:1655_3": "Paṅkadharīti dantakaṭṭhassa akhādanena dantesu malapaṅkadhāraṇato paṅkadharī.",
  "atk-s0509a:1655_4": "Ekasāṭīti nigaṇṭhacārittavasena ekasāṭikā.",
  "atk-s0509a:1655_5": "Pure carinti pubbe nigaṇṭhī hutvā evaṃ vicariṃ.",
  "atk-s0509a:1655_6": "Avajje vajjamatinīti nhānucchādanadantakaṭṭhakhādanādike anavajje sāvajjasaññī.",
  "atk-s0509a:1655_7": "Vajje cāvajjadassinīti mānamakkhapalāsavipallāsādike sāvajje anavajjadiṭṭhī.",
  "atk-s0509a:1656_0": "Divāvihārā nikkhammāti attano divāvihāraṭṭhānato nikkhamitvā.",
  "atk-s0509a:1656_1": "Ayampi ṭhitamajjhanhikavelāyaṃ therena samāgatā tassa pañhassa vissajjanena dhammadesanāya ca nihatamānadabbā",
  "atk-s0509a:1656_2": "pasannamānasā hutvā satthu santikaṃ upasaṅkamitukāmāva attano vasanaṭṭhānaṃ gantvā divāṭṭhāne nisīditvā",
  "atk-s0509a:1656_3": "sāyanhasamaye satthu santikaṃ upasaṅkamitvā.",
  "atk-s0509a:1657_0": "Nihacca jāṇuṃ vanditvāti jāṇudvayaṃ pathaviyaṃ nihantvā patiṭṭhapetvā pañcapatiṭṭhitena vanditvā.",
  "atk-s0509a:1657_1": "Sammukhā añjaliṃ akanti satthu sammukhā dasanakhasamodhānasamujjalaṃ añjaliṃ akāsiṃ. Ehi,",
  "atk-s0509a:1657_2": "bhaddeti maṃ avaca,",
  "atk-s0509a:1657_3": "sā me āsūpasampadāti yaṃ maṃ bhagavā arahattaṃ patvā pabbajjañca upasampadañca yācitvā ṭhitaṃ “ehi, bhadde,",
  "atk-s0509a:1657_4": "bhikkhunupassayaṃ gantvā bhikkhunīnaṃ santike pabbaja upasampajjassū”ti avaca āṇāpesi.",
  "atk-s0509a:1657_5": "Sā satthu āṇā mayhaṃ upasampadāya kāraṇattā upasampadā āsi ahosi.",
  "atk-s0509a:1658_0": "Ciṇṇātiādikā dve gāthā aññābyākaraṇagāthā.",
  "atk-s0509a:1658_1": "Tattha ciṇṇā aṅgā ca magadhāti ye ime aṅgā ca magadhā ca vajjī ca kāsī ca kosalā ca janapadā pubbe sāṇāya mayā raṭṭhapiṇḍaṃ bhuñjantiyā ciṇṇā caritā,",
  "atk-s0509a:1658_2": "tesuyeva satthārā samāgamato paṭṭhāya anaṇā niddosā apagatakilesā hutvā paññāsa saṃvaccharāni raṭṭhapiṇḍaṃ abhuñjiṃ ahaṃ.",
  "atk-s0509a:1659_0": "Yena abhippasannamānasena upāsakena attano cīvaraṃ dinnaṃ,",
  "atk-s0509a:1659_1": "tassa puññavisesakittanamukhena aññaṃ byākarontī “puññaṃ vata pasavī bahu”nti osānagāthamāha.",
  "atk-s0509a:1659_2": "Sā suviññeyyāva.",
  "atk-s0509a:1660_0": "Bhaddākuṇḍalakesātherīgāthāvaṇṇanā niṭṭhitā.",
  "atk-s0509a:1661_0": "10. Paṭācārātherīgāthāvaṇṇanā",
  "atk-s0509a:1662_0": "Naṅgalehi kasaṃ khettantiādikā paṭācārāya theriyā gāthā.",
  "atk-s0509a:1662_1": "Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā,",
  "atk-s0509a:1662_2": "ekadivasaṃ satthu santike dhammaṃ suṇantī satthāraṃ ekaṃ bhikkhuniṃ vinayadharānaṃ aggaṭṭhāne ṭhapentaṃ disvā,",
  "atk-s0509a:1662_3": "adhikārakammaṃ katvā taṃ ṭhānantaraṃ patthesi.",
  "atk-s0509a:1662_4": "Sā yāvajīvaṃ kusalaṃ katvā devamanussesu saṃsarantī kassapabuddhakāle kikissa kāsirañño gehe paṭisandhiṃ",
  "atk-s0509a:1662_5": "gahetvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā bhikkhusaṅghassa",
  "atk-s0509a:1662_6": "pariveṇaṃ akāsi.",
  "atk-s0509a:1662_7": "Sā tato cutā devaloke nibbattā,",
  "atk-s0509a:1662_8": "ekaṃ buddhantaraṃ dibbasampattiṃ anubhavitvā imasmiṃ buddhuppāde sāvatthiyaṃ seṭṭhigehe nibbattitvā vayappattā",
  "atk-s0509a:1662_9": "attano gehe ekena kammakārena saddhiṃ kilesasanthavaṃ akāsi.",
  "atk-s0509a:1662_10": "Taṃ mātāpitaro samajātikassa kumārassa dātuṃ divasaṃ saṇṭhapesuṃ.",
  "atk-s0509a:1662_11": "Taṃ ñatvā sā hatthasāraṃ gahetvā tena katasanthavena purisena saddhiṃ aggadvārena nikkhamitvā ekasmiṃ gāmake vasantī gabbhinī ahosi.",
  "atk-s0509a:1662_12": "Sā paripakke gabbhe “kiṃ idha anāthavāsena,",
  "atk-s0509a:1662_13": "kulagehaṃ gacchāma,",
  "atk-s0509a:1662_14": "sāmī”ti vatvā tasmiṃ “ajja gacchāma,",
  "atk-s0509a:1662_15": "sve gacchāmā”ti kālakkhepaṃ karonte “nāyaṃ bālo maṃ nessatī”ti tasmiṃ bahi gate gehe paṭisāmetabbaṃ paṭisāmetvā",
  "atk-s0509a:1662_16": "“kulagharaṃ gatāti mayhaṃ sāmikassa kathethā”ti paṭivissakagharavāsīnaṃ ācikkhitvā “ekikāva kulagharaṃ",
  "atk-s0509a:1662_17": "gamissāmī”ti maggaṃ paṭipajji.",
  "atk-s0509a:1662_18": "So āgantvā gehe taṃ apassanto paṭivissake pucchitvā “kulagharaṃ gatā”ti sutvā “maṃ nissāya kuladhītā anāthā jātā”ti padānupadaṃ gantvā sampāpuṇi.",
  "atk-s0509a:1662_19": "Tassā antarāmagge eva gabbhavuṭṭhānaṃ ahosi.",
  "atk-s0509a:1662_20": "Sā pasutakālato paṭṭhāya paṭippassaddhagamanussukkā sāmikaṃ gahetvā nivatti.",
  "atk-s0509a:1662_21": "Dutiyavārampi gabbhinī ahosītiādi sabbaṃ purimanayeneva vitthāretabbaṃ.",
  "atk-s0509a:1663_0": "Ayaṃ pana viseso –",
  "atk-s0509a:1663_1": "yadā tassā antarāmagge kammajavātā caliṃsu,",
  "atk-s0509a:1663_2": "tadā mahāakālamegho udapādi.",
  "atk-s0509a:1663_3": "Samantato vijjulatāhi ādittaṃ viya meghathanitehi bhijjamānaṃ viya ca udakadhārānipātanirantaraṃ nabhaṃ ahosi.",
  "atk-s0509a:1663_4": "Sā taṃ disvā, “sāmi,",
  "atk-s0509a:1663_5": "me anovassakaṃ ṭhānaṃ jānāhī”ti āha.",
  "atk-s0509a:1663_6": "So ito cito ca olokento ekaṃ tiṇasañchannaṃ gumbaṃ disvā tattha gantvā hatthagatāya vāsiyā tasmiṃ gumbe",
  "atk-s0509a:1663_7": "daṇḍake chinditukāmo tiṇehi sañchāditavammikasīsante uṭṭhitarukkhadaṇḍakaṃ chindi.",
  "atk-s0509a:1663_8": "Tāvadeva ca naṃ tato vammikato nikkhamitvā ghoraviso āsīviso ḍaṃsi.",
  "atk-s0509a:1663_9": "So tattheva patitvā kālamakāsi.",
  "atk-s0509a:1663_10": "Sā mahādukkhaṃ anubhavantī tassa āgamanaṃ olokentī dvepi dārake vātavuṭṭhiṃ asahamāne viravante urantare katvā,",
  "atk-s0509a:1663_11": "dvīhi jāṇukehi dvīhi hatthehi ca bhūmiṃ uppīḷetvā yathāṭhitāva rattiṃ vītināmetvā vibhātāya rattiyā maṃsapesivaṇṇaṃ",
  "atk-s0509a:1663_12": "ekaṃ puttaṃ pilotikacumbaṭake nipajjāpetvā hatthehi urehi ca pariggahetvā,",
  "atk-s0509a:1663_13": "itaraṃ “ehi, tāta,",
  "atk-s0509a:1663_14": "pitā te ito gato”ti vatvā sāmikena gatamaggena gacchantī taṃ vammikasamīpe kālaṅkataṃ nisinnaṃ disvā",
  "atk-s0509a:1663_15": "“maṃ nissāya mama sāmiko mato”ti rodantī paridevantī sakalarattiṃ devena vuṭṭhattā jaṇṇukappamāṇaṃ thanappamāṇaṃ",
  "atk-s0509a:1663_16": "udakaṃ savantiṃ antarāmagge nadiṃ patvā,",
  "atk-s0509a:1663_17": "attano mandabuddhitāya dubbalatāya ca dvīhi dārakehi saddhiṃ udakaṃ otarituṃ avisahantī jeṭṭhaputtaṃ",
  "atk-s0509a:1663_18": "orimatīre ṭhapetvā itaraṃ ādāya paratīraṃ gantvā sākhābhaṅgaṃ attharitvā tattha pilotikacumbaṭake nipajjāpetvā",
  "atk-s0509a:1663_19": "“itarassa santikaṃ gamissāmī”ti bālaputtakaṃ pahātuṃ asakkontī punappunaṃ nivattitvā olokayamānā nadiṃ otarati.",
  "atk-s0509a:1664_0": "Athassā nadīmajjhaṃ gatakāle eko seno taṃ dārakaṃ disvā “maṃsapesī”ti saññāya ākāsato bhassi.",
  "atk-s0509a:1664_1": "Sā taṃ disvā ubho hatthe ukkhipitvā “sūsū”ti tikkhattuṃ mahāsaddaṃ nicchāresi.",
  "atk-s0509a:1664_2": "Seno dūrabhāvena taṃ anādiyanto kumāraṃ gahetvā vehāsaṃ uppati.",
  "atk-s0509a:1664_3": "Orimatīre ṭhito putto ubho hatthe ukkhipitvā mahāsaddaṃ nicchārayamānaṃ disvā “maṃ sandhāya vadatī”ti saññāya vegena udake pati.",
  "atk-s0509a:1664_4": "Iti bālaputtako senena,",
  "atk-s0509a:1664_5": "jeṭṭhaputtako udakena hato.",
  "atk-s0509a:1664_6": "Sā “eko me putto senena gahito,",
  "atk-s0509a:1664_7": "eko udakena vūḷho,",
  "atk-s0509a:1664_8": "panthe me pati mato”ti rodantī paridevantī gacchantī sāvatthito āgacchantaṃ ekaṃ purisaṃ disvā pucchi –",
  "atk-s0509a:1664_9": "“kattha vāsikosi, tātā”ti?",
  "atk-s0509a:1664_10": "“Sāvatthivāsikomhi, ammā”ti.",
  "atk-s0509a:1664_11": "“Sāvatthiyaṃ asukavīthiyaṃ asukakulaṃ nāma atthi,",
  "atk-s0509a:1664_12": "taṃ jānāsi, tātā”ti? “Jānāmi, amma,",
  "atk-s0509a:1664_13": "taṃ pana mā pucchi,",
  "atk-s0509a:1664_14": "aññaṃ pucchā”ti.",
  "atk-s0509a:1664_15": "“Aññena me payojanaṃ natthi,",
  "atk-s0509a:1664_16": "tadeva pucchāmi, tātā”ti. “Amma,",
  "atk-s0509a:1664_17": "tvaṃ attano anācikkhituṃ na desi,",
  "atk-s0509a:1664_18": "ajja te sabbarattiṃ devo vassanto diṭṭho”ti?",
  "atk-s0509a:1664_19": "“Diṭṭho me, tāta,",
  "atk-s0509a:1664_20": "mayhameva so sabbarattiṃ vuṭṭho,",
  "atk-s0509a:1664_21": "taṃ kāraṇaṃ pacchā kathessāmi,",
  "atk-s0509a:1664_22": "etasmiṃ tāva me seṭṭhigehe pavattiṃ kathehī”ti. “Amma,",
  "atk-s0509a:1664_23": "ajja rattiyaṃ seṭṭhi ca bhariyā ca seṭṭhiputto cāti tayopi jane avattharamānaṃ gehaṃ pati,",
  "atk-s0509a:1664_24": "te ekacitakāyaṃ jhāyanti,",
  "atk-s0509a:1664_25": "svāyaṃ dhūmo paññāyati, ammā”ti.",
  "atk-s0509a:1664_26": "Sā tasmiṃ khaṇe nivatthavatthampi patamānaṃ na sañjāni.",
  "atk-s0509a:1664_27": "Sokummattattaṃ patvā jātarūpeneva –",
  "atk-s0509a:1665_0": "“Ubho puttā kālaṅkatā, panthe mayhaṃ patī mato;",
  "atk-s0509a:1666_0": "Mātā pitā ca bhātā ca, ekacitamhi ḍayhare”ti. –",
  "atk-s0509a:1667_0": "Vilapantī paribbhamati.",
  "atk-s0509a:1668_0": "Tato paṭṭhāya tassā nivāsanamattenapi paṭena acaraṇato patitācārattā paṭācārātveva samaññā ahosi.",
  "atk-s0509a:1668_1": "Taṃ disvā manussā “gaccha,",
  "atk-s0509a:1668_2": "ummattike”ti keci kacavaraṃ matthake khipanti,",
  "atk-s0509a:1668_3": "aññe paṃsuṃ okiranti,",
  "atk-s0509a:1668_4": "apare leḍḍuṃ khipanti.",
  "atk-s0509a:1668_5": "Satthā jetavane mahāparisāmajjhe nisīditvā dhammaṃ desento taṃ tathā paribbhamantiṃ disvā ñāṇaparipākañca oloketvā yathā vihārābhimukhī āgacchati,",
  "atk-s0509a:1668_6": "tathā akāsi.",
  "atk-s0509a:1668_7": "Parisā taṃ disvā “imissā ummattikāya ito āgantuṃ mādatthā”ti āha.",
  "atk-s0509a:1668_8": "“Bhagavā mā naṃ vārayitthā”ti vatvā avidūraṭṭhānaṃ āgatakāle “satiṃ paṭilabha bhaginī”ti āha.",
  "atk-s0509a:1668_9": "Sā tāvadeva buddhānubhāvena satiṃ paṭilabhitvā nivatthavatthassa patitabhāvaṃ sallakkhetvā hirottappaṃ paccupaṭṭhapetvā ukkuṭikaṃ upanisajjāya nisīdi.",
  "atk-s0509a:1668_10": "Eko puriso uttarasāṭakaṃ khipi.",
  "atk-s0509a:1668_11": "Sā taṃ nivāsetvā satthāraṃ upasaṅkamitvā pañcapatiṭṭhitena vanditvā, “bhante,",
  "atk-s0509a:1668_12": "avassayo me hotha,",
  "atk-s0509a:1668_13": "ekaṃ me puttaṃ seno gaṇhi,",
  "atk-s0509a:1668_14": "eko udakena vūḷho,",
  "atk-s0509a:1668_15": "panthe pati mato,",
  "atk-s0509a:1668_16": "mātāpitaro bhātā ca gehena avatthaṭā matā ekacitakasmiṃ jhāyantī”ti sā sokakāraṇaṃ ācikkhi.",
  "atk-s0509a:1668_17": "Satthā “paṭācāre,",
  "atk-s0509a:1668_18": "mā cintayi,",
  "atk-s0509a:1668_19": "tava avassayo bhavituṃ samatthasseva santikaṃ āgatāsi.",
  "atk-s0509a:1668_20": "Yathā hi tvaṃ idāni puttādīnaṃ maraṇanimittaṃ assūni pavattesi,",
  "atk-s0509a:1668_21": "evaṃ anamatagge saṃsāre puttādīnaṃ maraṇahetu pavattitaṃ assu catunnaṃ mahāsamuddānaṃ udakato bahutara”nti dassento –",
  "atk-s0509a:1669_0": "“Catūsu samuddesu jalaṃ parittakaṃ, tato bahuṃ assujalaṃ anappakaṃ;",
  "atk-s0509a:1670_0": "Dukkhena phuṭṭhassa narassa socanā, kiṃ kāraṇā amma tuvaṃ pamajjasī”ti. –",
  "atk-s0509a:1671_0": "Gāthaṃ abhāsi.",
  "atk-s0509a:1672_0": "Evaṃ satthari anamataggapariyāyakathaṃ kathente tassā soko tanutarabhāvaṃ agamāsi.",
  "atk-s0509a:1672_1": "Atha naṃ tanubhūtasokaṃ ñatvā “paṭācāre,",
  "atk-s0509a:1672_2": "puttādayo nāma paralokaṃ gacchantassa tāṇaṃ vā leṇaṃ vā saraṇaṃ vā bhavituṃ na sakkontī”ti vijjamānāpi te na santi eva,",
  "atk-s0509a:1672_3": "tasmā paṇḍitena attano sīlaṃ visodhetvā nibbānagāmimaggoyeva sādhetabboti dassento –",
  "atk-s0509a:1673_0": "“Na santi puttā tāṇāya, na pitā nāpi bandhavā;",
  "atk-s0509a:1674_0": "Antakenādhipannassa, natthi ñātīsu tāṇatā.",
  "atk-s0509a:1675_0": "“Etamatthavasaṃ ñatvā, paṇḍito sīlasaṃvuto;",
  "atk-s0509a:1676_0": "Nibbānagamanaṃ maggaṃ, khippameva visodhaye”ti. –",
  "atk-s0509a:1677_0": "Imāhi gāthāhi dhammaṃ desesi.",
  "atk-s0509a:1677_1": "Desanāvasāne paṭācārā sotāpattiphale patiṭṭhahitvā satthāraṃ pabbajjaṃ yāci.",
  "atk-s0509a:1677_2": "Satthā taṃ bhikkhunīnaṃ santikaṃ netvā pabbājesi.",
  "atk-s0509a:1677_3": "Sā laddhūpasampadā uparimaggatthāya vipassanāya kammaṃ karontī ekadivasaṃ ghaṭena udakaṃ ādāya pāde dhovantī udakaṃ āsiñci.",
  "atk-s0509a:1677_4": "Taṃ thokaṃ ṭhānaṃ gantvā pacchijji,",
  "atk-s0509a:1677_5": "dutiyavāraṃ āsittaṃ tato dūraṃ agamāsi,",
  "atk-s0509a:1677_6": "tatiyavāraṃ āsittaṃ tatopi dūrataraṃ agamāsi.",
  "atk-s0509a:1677_7": "Sā tadeva ārammaṇaṃ gahetvā tayo vaye paricchinditvā “mayā paṭhamaṃ āsittaudakaṃ viya ime sattā paṭhamavayepi maranti,",
  "atk-s0509a:1677_8": "tato dūraṃ gataṃ dutiyavāraṃ āsittaṃ udakaṃ viya majjhimavayepi,",
  "atk-s0509a:1677_9": "tato dūrataraṃ gataṃ tatiyavāraṃ āsittaṃ udakaṃ viya pacchimavayepi marantiyevā”ti cintesi.",
  "atk-s0509a:1677_10": "Satthā gandhakuṭiyaṃ nisinnova obhāsaṃ pharitvā tassā sammukhe ṭhatvā kathento viya “evametaṃ, paṭācāre,",
  "atk-s0509a:1677_11": "sabbepime sattā maraṇadhammā,",
  "atk-s0509a:1677_12": "tasmā pañcannaṃ khandhānaṃ udayabbayaṃ apassantassa vassasataṃ jīvato taṃ passantassa ekāhampi ekakkhaṇampi jīvitaṃ seyyo”ti imamatthaṃ dassento –",
  "atk-s0509a:1678_0": "“Yo ca vassasataṃ jīve, apassaṃ udayabbayaṃ;",
  "atk-s0509a:1679_0": "Ekāhaṃ jīvitaṃ seyyo, passato udayabbaya”nti. –",
  "atk-s0509a:1680_0": "Gāthamāha. Gāthāpariyosāne paṭācārā saha paṭisambhidāhi arahattaṃ pāpuṇi. Tena vuttaṃ apadāne –",
  "atk-s0509a:1681_0": "“Padumuttaro nāma jino, sabbadhammāna pāragū;",
  "atk-s0509a:1682_0": "Ito satasahassamhi, kappe uppajji nāyako.",
  "atk-s0509a:1683_0": "“Tadāhaṃ haṃsavatiyaṃ, jātā seṭṭhikule ahuṃ;",
  "atk-s0509a:1684_0": "Nānāratanapajjote, mahāsukhasamappitā.",
  "atk-s0509a:1685_0": "“Upetvā taṃ mahāvīraṃ, assosiṃ dhammadesanaṃ;",
  "atk-s0509a:1686_0": "Tato jātapasādāhaṃ, upesiṃ saraṇaṃ jinaṃ.",
  "atk-s0509a:1687_0": "“Tato vinayadhārīnaṃ, aggaṃ vaṇṇesi nāyako;",
  "atk-s0509a:1688_0": "Bhikkhuniṃ lajjiniṃ tādiṃ, kappākappavisāradaṃ.",
  "atk-s0509a:1689_0": "“Tadā muditacittāhaṃ, taṃ ṭhānamabhikaṅkhinī;",
  "atk-s0509a:1690_0": "Nimantetvā dasabalaṃ, sasaṅghaṃ lokanāyakaṃ.",
  "atk-s0509a:1691_0": "“Bhojayitvāna sattāhaṃ, daditvāva ticīvaraṃ;",
  "atk-s0509a:1692_0": "Nipacca sirasā pāde, idaṃ vacanamabraviṃ.",
  "atk-s0509a:1693_0": "“Yā tayā vaṇṇitā vīra, ito aṭṭhamake muni;",
  "atk-s0509a:1694_0": "Tādisāhaṃ bhavissāmi, yadi sijjhati nāyaka.",
  "atk-s0509a:1695_0": "“Tadā avoca maṃ satthā, bhadde mā bhāyi assasa;",
  "atk-s0509a:1696_0": "Anāgatamhi addhāne, lacchase taṃ manorathaṃ.",
  "atk-s0509a:1697_0": "“Satasahassito kappe, okkākakulasambhavo;",
  "atk-s0509a:1698_0": "Gotamo nāma gottena, satthā loke bhavissati.",
  "atk-s0509a:1699_0": "“Tassa dhammesu dāyādā, orasā dhammanimmitā;",
  "atk-s0509a:1700_0": "Paṭācārāti nāmena, hessati satthu sāvikā.",
  "atk-s0509a:1701_0": "“Tadāhaṃ muditā hutvā, yāvajīvaṃ tadā jinaṃ;",
  "atk-s0509a:1702_0": "Mettacittā paricariṃ, sasaṅghaṃ lokanāyakaṃ.",
  "atk-s0509a:1703_0": "“Tena kammena sukatena, cetanāpaṇidhīhi ca;",
  "atk-s0509a:1704_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1705_0": "“Imamhi bhaddake kappe, brahmabandhu mahāyaso;",
  "atk-s0509a:1706_0": "Kassapo nāma gottena, uppajji vadataṃ varo.",
  "atk-s0509a:1707_0": "“Upaṭṭhāko mahesissa, tadā āsi narissaro;",
  "atk-s0509a:1708_0": "Kāsirājā kikī nāma, bārāṇasipuruttame.",
  "atk-s0509a:1709_0": "“Tassāsiṃ tatiyā dhītā, bhikkhunī iti vissutā;",
  "atk-s0509a:1710_0": "Dhammaṃ sutvā jinaggassa, pabbajjaṃ samarocayiṃ.",
  "atk-s0509a:1711_0": "“Anujāni na no tāto, agāreva tadā mayaṃ;",
  "atk-s0509a:1712_0": "Vīsavassasahassāni, vicarimha atanditā.",
  "atk-s0509a:1713_0": "“Komāribrahmacariyaṃ, rājakaññā sukhedhitā;",
  "atk-s0509a:1714_0": "Buddhopaṭṭhānaniratā, muditā sattadhītaro.",
  "atk-s0509a:1715_0": "“Samaṇī samaṇaguttā ca, bhikkhunī bhikkhudāyikā;",
  "atk-s0509a:1716_0": "Dhammā ceva sudhammā ca, sattamī saṅghadāyikā.",
  "atk-s0509a:1717_0": "“Ahaṃ uppalavaṇṇā ca, khemā bhaddā ca bhikkhunī;",
  "atk-s0509a:1718_0": "Kisāgotamī dhammadinnā, visākhā hoti sattamī.",
  "atk-s0509a:1719_0": "“Tehi kammehi sukatehi, cetanāpaṇidhīhi ca;",
  "atk-s0509a:1720_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1721_0": "“Pacchime ca bhave dāni, jātā seṭṭhikule ahaṃ;",
  "atk-s0509a:1722_0": "Sāvatthiyaṃ puravare, iddhe phīte mahaddhane.",
  "atk-s0509a:1723_0": "“Yadā ca yobbanūpetā, vitakkavasagā ahaṃ;",
  "atk-s0509a:1724_0": "Naraṃ jārapatiṃ disvā, tena saddhiṃ agacchahaṃ.",
  "atk-s0509a:1725_0": "“Ekaputtapasūtāhaṃ, dutiyo kucchiyā mama;",
  "atk-s0509a:1726_0": "Tadāhaṃ mātāpitaro, okkhāmīti sunicchitā.",
  "atk-s0509a:1727_0": "“Nārocesiṃ patiṃ mayhaṃ, tadā tamhi pavāsite;",
  "atk-s0509a:1728_0": "Ekikā niggatā gehā, gantuṃ sāvatthimuttamaṃ.",
  "atk-s0509a:1729_0": "“Tato me sāmi āgantvā, sambhāvesi pathe mamaṃ;",
  "atk-s0509a:1730_0": "Tadā me kammajā vātā, uppannā atidāruṇā.",
  "atk-s0509a:1731_0": "“Uṭṭhito ca mahāmegho, pasūtisamaye mama;",
  "atk-s0509a:1732_0": "Dabbatthāya tadā gantvā, sāmi sappena mārito.",
  "atk-s0509a:1733_0": "“Tadā vijātadukkhena, anāthā kapaṇā ahaṃ;",
  "atk-s0509a:1734_0": "Kunnadiṃ pūritaṃ disvā, gacchantī sakulālayaṃ.",
  "atk-s0509a:1735_0": "“Bālaṃ ādāya atariṃ, pārakūle ca ekakaṃ;",
  "atk-s0509a:1736_0": "Sāyetvā bālakaṃ puttaṃ, itaraṃ taraṇāyahaṃ.",
  "atk-s0509a:1737_0": "“Nivattā ukkuso hāsi, taruṇaṃ vilapantakaṃ;",
  "atk-s0509a:1738_0": "Itarañca vahī soto, sāhaṃ sokasamappitā.",
  "atk-s0509a:1739_0": "“Sāvatthinagaraṃ gantvā, assosiṃ sajane mate;",
  "atk-s0509a:1740_0": "Tadā avocaṃ sokaṭṭā, mahāsokasamappitā.",
  "atk-s0509a:1741_0": "“Ubho puttā kālaṅkatā, panthe mayhaṃ patī mato;",
  "atk-s0509a:1742_0": "Mātā pitā ca bhātā ca, ekacitamhi ḍayhare.",
  "atk-s0509a:1743_0": "“Tadā kisā ca paṇḍu ca, anāthā dīnamānasā;",
  "atk-s0509a:1744_0": "Ito tato bhamantīhaṃ, addasaṃ narasārathiṃ.",
  "atk-s0509a:1745_0": "“Tato avoca maṃ satthā, putte mā soci assasa;",
  "atk-s0509a:1746_0": "Attānaṃ te gavesassu, kiṃ niratthaṃ vihaññasi.",
  "atk-s0509a:1747_0": "“Na santi puttā tāṇāya, na ñātī nāpi bandhavā;",
  "atk-s0509a:1748_0": "Antakenādhipannassa, natthi ñātīsu tāṇatā.",
  "atk-s0509a:1749_0": "“Taṃ sutvā munino vākyaṃ, paṭhamaṃ phalamajjhagaṃ;",
  "atk-s0509a:1750_0": "Pabbajitvāna naciraṃ, arahattamapāpuṇiṃ.",
  "atk-s0509a:1751_0": "“Iddhīsu ca vasī homi, dibbāya sotadhātuyā;",
  "atk-s0509a:1752_0": "Paracittāni jānāmi, satthusāsanakārikā.",
  "atk-s0509a:1753_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:1754_0": "Khepetvā āsave sabbe, visuddhāsiṃ sunimmalā.",
  "atk-s0509a:1755_0": "“Tatohaṃ vinayaṃ sabbaṃ, santike sabbadassino;",
  "atk-s0509a:1756_0": "Uggahiṃ sabbavitthāraṃ, byāhariñca yathātathaṃ.",
  "atk-s0509a:1757_0": "“Jino tasmiṃ guṇe tuṭṭho, etadagge ṭhapesi maṃ;",
  "atk-s0509a:1758_0": "Aggā vinayadhārīnaṃ, paṭācārāva ekikā.",
  "atk-s0509a:1759_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:1760_0": "Ohito garuko bhāro, bhavanetti samūhatā.",
  "atk-s0509a:1761_0": "“Yassatthāya pabbajitā, agārasmānagāriyaṃ;",
  "atk-s0509a:1762_0": "So me attho anuppatto, sabbasaṃyojanakkhayo.",
  "atk-s0509a:1763_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:1764_0": "Arahattaṃ pana patvā sekkhakāle attano paṭipattiṃ paccavekkhitvā uparivisesassa nibbattitākāraṃ vibhāventī udānavasena –",
  "atk-s0509a:1765_0": "112.",
  "atk-s0509a:1766_0": "“Naṅgalehi kasaṃ khettaṃ, bījāni pavapaṃ chamā;",
  "atk-s0509a:1767_0": "Puttadārāni posentā, dhanaṃ vindanti māṇavā.",
  "atk-s0509a:1768_0": "113.",
  "atk-s0509a:1769_0": "“Kimahaṃ sīlasampannā, satthusāsanakārikā;",
  "atk-s0509a:1770_0": "Nibbānaṃ nādhigacchāmi, akusītā anuddhatā.",
  "atk-s0509a:1771_0": "114.",
  "atk-s0509a:1772_0": "“Pāde pakkhālayitvāna, udakesu karomahaṃ;",
  "atk-s0509a:1773_0": "Pādodakañca disvāna, thalato ninnamāgataṃ.",
  "atk-s0509a:1774_0": "115.",
  "atk-s0509a:1775_0": "“Tato cittaṃ samādhesiṃ, assaṃ bhadraṃvajāniyaṃ;",
  "atk-s0509a:1776_0": "Tato dīpaṃ gahetvāna, vihāraṃ pāvisiṃ ahaṃ;",
  "atk-s0509a:1777_0": "Seyyaṃ olokayitvāna, mañcakamhi upāvisiṃ.",
  "atk-s0509a:1778_0": "116.",
  "atk-s0509a:1779_0": "“Tato sūciṃ gahetvāna, vaṭṭiṃ okassayāmahaṃ;",
  "atk-s0509a:1780_0": "Padīpasseva nibbānaṃ, vimokkho ahu cetaso”ti. – imā gāthā abhāsi;",
  "atk-s0509a:1781_0": "Tattha kasanti kasantā kasikammaṃ karontā.",
  "atk-s0509a:1781_1": "Bahutthe hi idaṃ ekavacanaṃ.",
  "atk-s0509a:1781_2": "Pavapanti bījāni vapantā.",
  "atk-s0509a:1781_3": "Chamāti chamāyaṃ.",
  "atk-s0509a:1781_4": "Bhummatthe hi idaṃ paccattavacanaṃ.",
  "atk-s0509a:1781_5": "Ayañhettha saṅkhepattho –",
  "atk-s0509a:1781_6": "ime māṇavā sattā naṅgalehi phālehi khettaṃ kasantā yathādhippāyaṃ khettabhūmiyaṃ pubbaṇṇāparaṇṇabhedāni",
  "atk-s0509a:1781_7": "bījāni vapantā taṃhetu taṃnimittaṃ attānaṃ puttadārādīni posentā hutvā dhanaṃ paṭilabhanti.",
  "atk-s0509a:1781_8": "Evaṃ imasmiṃ loke yoniso payutto paccattapurisakāro nāma saphalo saudayo.",
  "atk-s0509a:1782_0": "Tattha kimahaṃ sīlasampannā,",
  "atk-s0509a:1782_1": "satthusāsanakārikā.",
  "atk-s0509a:1782_2": "Nibbānaṃ nādhigacchāmi,",
  "atk-s0509a:1782_3": "akusītā anuddhatāti ahaṃ suvisuddhasīlā āraddhavīriyatāya akusītā ajjhattaṃ susamāhitacittatāya anuddhatā",
  "atk-s0509a:1782_4": "ca hutvā catusaccakammaṭṭhānabhāvanāsaṅkhātaṃ satthu sāsanaṃ karontī kasmā nibbānaṃ nādhigacchāmi,",
  "atk-s0509a:1782_5": "adhigamissāmi evāti.",
  "atk-s0509a:1783_0": "Evaṃ pana cintetvā vipassanāya kammaṃ karontī ekadivasaṃ pādadhovanaudake nimittaṃ gaṇhi.",
  "atk-s0509a:1783_1": "Tenāha “pāde pakkhālayitvānā”tiādi.",
  "atk-s0509a:1783_2": "Tassattho –",
  "atk-s0509a:1783_3": "ahaṃ pāde dhovantī pādapakkhālanahetu tikkhattuṃ āsittesu udakesu thalato ninnamāgataṃ pādodakaṃ disvā nimittaṃ karomi.",
  "atk-s0509a:1784_0": "“Yathā idaṃ udakaṃ khayadhammaṃ vayadhammaṃ,",
  "atk-s0509a:1784_1": "evaṃ sattānaṃ āyusaṅkhārā”ti evaṃ aniccalakkhaṇaṃ,",
  "atk-s0509a:1784_2": "tadanusārena dukkhalakkhaṇaṃ,",
  "atk-s0509a:1784_3": "anattalakkhaṇañca upadhāretvā vipassanaṃ vaḍḍhentī tato cittaṃ samādhesiṃ,",
  "atk-s0509a:1784_4": "assaṃ bhadraṃvajāniyanti yathā assaṃ bhadraṃ ājāniyaṃ kusalo sārathi sukhena sāreti,",
  "atk-s0509a:1784_5": "evaṃ mayhaṃ cittaṃ sukheneva samādhesiṃ,",
  "atk-s0509a:1784_6": "vipassanāsamādhinā samāhitaṃ akāsiṃ.",
  "atk-s0509a:1784_7": "Evaṃ pana vipassanaṃ vaḍḍhentī utusappāyanijigisāya ovarakaṃ pavisantī andhakāravidhamanatthaṃ dīpaṃ",
  "atk-s0509a:1784_8": "gahetvā gabbhaṃ pavisitvā dīpaṃ ṭhapetvā mañcake nisinnamattāva dīpaṃ vijjhāpetuṃ aggaḷasūciyā dīpavaṭṭiṃ ākaḍḍhiṃ,",
  "atk-s0509a:1784_9": "tāvadeva utusappāyalābhena tassā cittaṃ samāhitaṃ ahosi,",
  "atk-s0509a:1784_10": "vipassanāvīthiṃ otari,",
  "atk-s0509a:1784_11": "maggena ghaṭṭesi.",
  "atk-s0509a:1784_12": "Tato maggapaṭipāṭiyā sabbaso āsavānaṃ khayo ahosi.",
  "atk-s0509a:1784_13": "Tena vuttaṃ –",
  "atk-s0509a:1784_14": "“tato dīpaṃ gahetvāna…pe…",
  "atk-s0509a:1784_15": "vimokkho ahu cetaso”ti.",
  "atk-s0509a:1784_16": "Tattha seyyaṃ olokayitvānāti dīpālokena seyyaṃ passitvā.",
  "atk-s0509a:1785_0": "Sūcinti aggaḷasūciṃ.",
  "atk-s0509a:1785_1": "Vaṭṭiṃ okassayāmīti dīpaṃ vijjhāpetuṃ telābhimukhaṃ dīpavaṭṭiṃ ākaḍḍhemi.",
  "atk-s0509a:1785_2": "Vimokkhoti kilesehi vimokkho.",
  "atk-s0509a:1785_3": "So pana yasmā paramatthato cittassa santati,",
  "atk-s0509a:1785_4": "tasmā vuttaṃ “cetaso”ti.",
  "atk-s0509a:1785_5": "Yathā pana vaṭṭitelādike paccaye sati uppajjanāraho padīpo tadabhāve anuppajjanato nibbutoti vuccati,",
  "atk-s0509a:1785_6": "evaṃ kilesādipaccaye sati uppajjanārahaṃ cittaṃ tadabhāve anuppajjanato vimuttanti vuccatīti āha –",
  "atk-s0509a:1785_7": "“padīpasseva nibbānaṃ,",
  "atk-s0509a:1785_8": "vimokkho ahu cetaso”ti.",
  "atk-s0509a:1786_0": "Paṭācārātherīgāthāvaṇṇanā niṭṭhitā.",
  "atk-s0509a:1787_0": "11. Tiṃsamattātherīgāthāvaṇṇanā",
  "atk-s0509a:1788_0": "Musalāni gahetvānātiādikā tiṃsamattānaṃ therīnaṃ gāthā.",
  "atk-s0509a:1788_1": "Tāpi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantiyo anukkamena",
  "atk-s0509a:1788_2": "upacitavimokkhasambhārā imasmiṃ buddhuppāde sakakammasañcoditā tattha tattha kulagehe nibbattitvā viññutaṃ",
  "atk-s0509a:1788_3": "patvā paṭācārāya theriyā santike dhammaṃ sutvā paṭiladdhasaddhā pabbajitvā parisuddhasīlā vattapaṭivattaṃ",
  "atk-s0509a:1788_4": "paripūrentiyo viharanti.",
  "atk-s0509a:1788_5": "Athekadivasaṃ paṭācārātherī tāsaṃ ovādaṃ dentī –",
  "atk-s0509a:1789_0": "117.",
  "atk-s0509a:1790_0": "“Musalāni gahetvāna, dhaññaṃ koṭṭenti māṇavā;",
  "atk-s0509a:1791_0": "Puttadārāni posentā, dhanaṃ vindanti māṇavā.",
  "atk-s0509a:1792_0": "118.",
  "atk-s0509a:1793_0": "“Karotha buddhasāsanaṃ, yaṃ katvā nānutappati;",
  "atk-s0509a:1794_0": "Khippaṃ pādāni dhovitvā, ekamante nisīdatha;",
  "atk-s0509a:1795_0": "Cetosamathamanuyuttā, karotha buddhasāsana”nti. – imā dve gāthā abhāsi;",
  "atk-s0509a:1796_0": "Tatthāyaṃ saṅkhepattho –",
  "atk-s0509a:1796_1": "ime sattā jīvitahetu musalāni gahetvā paresaṃ dhaññaṃ koṭṭenti,",
  "atk-s0509a:1796_2": "udukkhalakammaṃ karonti.",
  "atk-s0509a:1796_3": "Aññampi edisaṃ nihīnakammaṃ katvā puttadāraṃ posentā yathārahaṃ dhanampi saṃharanti.",
  "atk-s0509a:1796_4": "Taṃ pana nesaṃ kammaṃ nihīnaṃ gammaṃ pothujjanikaṃ dukkhaṃ anatthasañhitañca.",
  "atk-s0509a:1796_5": "Tasmā edisaṃ saṃkilesikapapañcaṃ vajjetvā karotha buddhasāsanaṃ sikkhattayasaṅkhātaṃ sammāsambuddhasāsanaṃ",
  "atk-s0509a:1796_6": "karotha sampādetha attano santāne nibbattetha.",
  "atk-s0509a:1796_7": "Tattha kāraṇamāha –",
  "atk-s0509a:1796_8": "“yaṃ katvā nānutappatī”ti,",
  "atk-s0509a:1796_9": "yassa karaṇahetu etarahi āyatiñca anutāpaṃ nāpajjati.",
  "atk-s0509a:1796_10": "Idāni tassa karaṇe pubbakiccaṃ anuyogavidhiñca dassetuṃ,",
  "atk-s0509a:1796_11": "“khippaṃ pādāni dhovitvā”tiādi vuttaṃ.",
  "atk-s0509a:1796_12": "Tattha yasmā adhovitapādassa avikkhālitamukhassa ca nisajjasukhaṃ utusappāyalābho ca na hoti,",
  "atk-s0509a:1796_13": "pāde pana dhovitvā mukhañca vikkhāletvā ekamante nisinnassa tadubhayaṃ labhati,",
  "atk-s0509a:1796_14": "tasmā khippaṃ imaṃ yathāladdhaṃ khaṇaṃ avirādhentiyo pādāni attano pāde dhovitvā ekamante vivitte okāse nisīdatha nisajjatha.",
  "atk-s0509a:1796_15": "Aṭṭhatiṃsāya ārammaṇesu yattha katthaci cittarucike ārammaṇe attano cittaṃ upanibandhitvā cetosamathamanuyuttā",
  "atk-s0509a:1796_16": "samāhitena cittena catusaccakammaṭṭhānabhāvanāvasena buddhassa bhagavato sāsanaṃ ovādaṃ anusiṭṭhiṃ karotha",
  "atk-s0509a:1796_17": "sampādethāti.",
  "atk-s0509a:1797_0": "Atha tā bhikkhuniyo tassā theriyā ovāde ṭhatvā vipassanaṃ paṭṭhapetvā bhāvanāya kammaṃ karontiyo ñāṇassa",
  "atk-s0509a:1797_1": "paripākaṃ gatattā hetusampannatāya ca saha paṭisambhidāhi arahattaṃ patvā attano paṭipattiṃ paccavekkhitvā",
  "atk-s0509a:1797_2": "ovādagāthāhi saddhiṃ –",
  "atk-s0509a:1798_0": "119.",
  "atk-s0509a:1799_0": "“Tassā tā vacanaṃ sutvā, paṭācārāya sāsanaṃ;",
  "atk-s0509a:1800_0": "Pāde pakkhālayitvāna, ekamantaṃ upāvisuṃ;",
  "atk-s0509a:1801_0": "Cetosamathamanuyuttā, akaṃsu buddhasāsanaṃ.",
  "atk-s0509a:1802_0": "120.",
  "atk-s0509a:1803_0": "“Rattiyā purime yāme, pubbajātimanussaruṃ;",
  "atk-s0509a:1804_0": "Rattiyā majjhime yāme, dibbacakkhuṃ visodhayuṃ;",
  "atk-s0509a:1805_0": "Rattiyā pacchime yāme, tamokhandhaṃ padālayuṃ.",
  "atk-s0509a:1806_0": "121.",
  "atk-s0509a:1807_0": "“Uṭṭhāya pāde vandiṃsu, katā te anusāsanī;",
  "atk-s0509a:1808_0": "Indaṃva devā tidasā, saṅgāme aparājitaṃ;",
  "atk-s0509a:1809_0": "Purakkhatvā vihassāma, tevijjāmha anāsavā”ti. –",
  "atk-s0509a:1810_0": "Imā gāthā abhāsiṃsu.",
  "atk-s0509a:1811_0": "Tattha tassā tā vacanaṃ sutvā,",
  "atk-s0509a:1811_1": "paṭācārāya sāsananti tassā paṭācārāya theriyā kilesapaṭisattusāsanaṭṭhena sāsanabhūtaṃ ovādavacanaṃ,",
  "atk-s0509a:1811_2": "tā tiṃsamattā bhikkhuniyo sutvā paṭissutvā sirasā sampaṭicchitvā.",
  "atk-s0509a:1812_0": "Uṭṭhāya pāde vandiṃsu,",
  "atk-s0509a:1812_1": "katā te anusāsanīti yathāsampaṭicchitaṃ tassā sāsanaṃ aṭṭhiṃ katvā manasi katvā yathāphāsukaṭṭhāne nisīditvā",
  "atk-s0509a:1812_2": "bhāventiyo bhāvanaṃ matthakaṃ pāpetvā attanā adhigatavisesaṃ ārocetuṃ nisinnāsanato uṭṭhāya tassā santikaṃ",
  "atk-s0509a:1812_3": "gantvā “mahātheri tavānusāsanī yathānusiṭṭhaṃ amhehi katā”ti vatvā tassā pāde pañcapatiṭṭhitena vandiṃsu.",
  "atk-s0509a:1812_4": "Indaṃva devā tidasā,",
  "atk-s0509a:1812_5": "saṅgāme aparājitanti devāsurasaṅgāme aparājitaṃ vijitāviṃ indaṃ tāvatiṃsā devā viya mahātheri,",
  "atk-s0509a:1812_6": "mayaṃ taṃ purakkhatvā viharissāma aññassa kattabbassa abhāvato.",
  "atk-s0509a:1812_7": "Tasmā “tevijjāmha anāsavā”ti attano kataññubhāvaṃ pavedentī idameva tāsaṃ aññābyākaraṇaṃ ahosi.",
  "atk-s0509a:1812_8": "Yaṃ panettha atthato avibhattaṃ,",
  "atk-s0509a:1812_9": "taṃ heṭṭhā vuttanayameva.",
  "atk-s0509a:1813_0": "Tiṃsamattātherīgāthāvaṇṇanā niṭṭhitā.",
  "atk-s0509a:1814_0": "12. Candātherīgāthāvaṇṇanā",
  "atk-s0509a:1815_0": "Duggatāhaṃ pure āsintiādikā candāya theriyā gāthā.",
  "atk-s0509a:1815_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena",
  "atk-s0509a:1815_2": "sambhatavimokkhasambhārā paripakkañāṇā imasmiṃ buddhuppāde aññatarasmiṃ brāhmaṇagāme apaññātassa brāhmaṇassa",
  "atk-s0509a:1815_3": "gehe paṭisandhiṃ gaṇhi.",
  "atk-s0509a:1815_4": "Tassā nibbattito paṭṭhāyaṃ taṃ kulaṃ bhogehi parikkhayaṃ gataṃ.",
  "atk-s0509a:1815_5": "Sā anukkamena viññutaṃ patvā dukkhena jīvati.",
  "atk-s0509a:1815_6": "Atha tasmiṃ gehe ahivātarogo uppajji.",
  "atk-s0509a:1815_7": "Tenassā sabbepi ñātakā maraṇabyasanaṃ pāpuṇiṃsu.",
  "atk-s0509a:1815_8": "Sā ñātikkhaye jāte aññattha jīvituṃ asakkontī kapālahatthā kule kule vicaritvā laddhaladdhena bhikkhāhārena",
  "atk-s0509a:1815_9": "yāpentī ekadivasaṃ paṭācārāya theriyā bhattavissaggaṭṭhānaṃ agamāsi.",
  "atk-s0509a:1815_10": "Bhikkhuniyo taṃ dukkhitaṃ khuddābhibhūtaṃ disvāna sañjātakāruññā piyasamudācārena saṅgahetvā tattha vijjamānena upacāramanoharena āhārena santappesuṃ.",
  "atk-s0509a:1815_11": "Sā tāsaṃ ācārasīle pasīditvā theriyā santikaṃ upasaṅkamitvā vanditvā ekamantaṃ nisīdi.",
  "atk-s0509a:1815_12": "Tassā therī dhammaṃ kathesi.",
  "atk-s0509a:1815_13": "Sā taṃ dhammaṃ sutvā sāsane abhippasannā saṃsāre ca sañjātasaṃvegā pabbaji.",
  "atk-s0509a:1815_14": "Pabbajitvā ca theriyā ovāde ṭhatvā vipassanaṃ paṭṭhapetvā bhāvanaṃ anuyuñjantī katādhikāratāya ñāṇassa",
  "atk-s0509a:1815_15": "ca paripākaṃ gatattā na cirasseva saha paṭisambhidāhi arahattaṃ patvā attano paṭipattiṃ paccavekkhitvā –",
  "atk-s0509a:1816_0": "122.",
  "atk-s0509a:1817_0": "“Duggatāhaṃ pure āsiṃ, vidhavā ca aputtikā;",
  "atk-s0509a:1818_0": "Vinā mittehi ñātīhi, bhattacoḷassa nādhigaṃ.",
  "atk-s0509a:1819_0": "123.",
  "atk-s0509a:1820_0": "“Pattaṃ daṇḍañca gaṇhitvā, bhikkhamānā kulā kulaṃ;",
  "atk-s0509a:1821_0": "Sītuṇhena ca ḍayhantī, satta vassāni cārihaṃ.",
  "atk-s0509a:1822_0": "124.",
  "atk-s0509a:1823_0": "“Bhikkhuniṃ puna disvāna, annapānassa lābhiniṃ;",
  "atk-s0509a:1824_0": "Upasaṅkammaṃ avocaṃ, pabbajjaṃ anagāriyaṃ.",
  "atk-s0509a:1825_0": "125.",
  "atk-s0509a:1826_0": "“Sā ca maṃ anukampāya, pabbājesi paṭācārā;",
  "atk-s0509a:1827_0": "Tato maṃ ovaditvāna, paramatthe niyojayi.",
  "atk-s0509a:1828_0": "126.",
  "atk-s0509a:1829_0": "“Tassāhaṃ vacanaṃ sutvā, akāsiṃ anusāsaniṃ;",
  "atk-s0509a:1830_0": "Amogho ayyāyovādo, tevijjāmhi anāsavā”ti. –",
  "atk-s0509a:1831_0": "Udānavasena imā gāthā abhāsi.",
  "atk-s0509a:1832_0": "Tattha duggatāti daliddā.",
  "atk-s0509a:1832_1": "Pureti pabbajitato pubbe.",
  "atk-s0509a:1832_2": "Pabbajitakālato paṭṭhāya hi idha puggalo bhogehi aḍḍho vā daliddo vāti na vattabbo.",
  "atk-s0509a:1832_3": "Guṇehi pana ayaṃ therī aḍḍhāyeva.",
  "atk-s0509a:1832_4": "Tenāha “duggatāhaṃ pure āsi”nti.",
  "atk-s0509a:1832_5": "Vidhavāti dhavo vuccati sāmiko,",
  "atk-s0509a:1832_6": "tadabhāvā vidhavā,",
  "atk-s0509a:1832_7": "matapatikāti attho.",
  "atk-s0509a:1832_8": "Aputtikāti puttarahitā.",
  "atk-s0509a:1832_9": "Vinā mittehīti mittehi bandhavehi ca parihīnā rahitā.",
  "atk-s0509a:1832_10": "Bhattacoḷassa nādhiganti bhattassa coḷassa ca pāripūriṃ nādhigacchiṃ,",
  "atk-s0509a:1832_11": "kevalaṃ pana bhikkhāpiṇḍassa pilotikākhaṇḍassa ca vasena ghāsacchādanamattameva alatthanti adhippāyo.",
  "atk-s0509a:1832_12": "Tenāha “pattaṃ daṇḍañca gaṇhitvā”tiādi.",
  "atk-s0509a:1833_0": "Tattha pattanti mattikābhājanaṃ.",
  "atk-s0509a:1833_1": "Daṇḍanti goṇasunakhādipariharaṇadaṇḍakaṃ.",
  "atk-s0509a:1833_2": "Kulā kulanti kulato kulaṃ.",
  "atk-s0509a:1833_3": "Sītuṇhena ca ḍayhantīti vasanagehābhāvato sītena ca uṇhena ca pīḷiyamānā.",
  "atk-s0509a:1834_0": "Bhikkhuninti paṭācārātheriṃ sandhāya vadati. Punāti pacchā, sattasaṃvaccharato aparabhāge.",
  "atk-s0509a:1835_0": "Paramattheti parame uttame atthe,",
  "atk-s0509a:1835_1": "nibbānagāminiyā paṭipadāya nibbāne ca.",
  "atk-s0509a:1835_2": "Niyojayīti kammaṭṭhānaṃ ācikkhantī niyojesi.",
  "atk-s0509a:1835_3": "Sesaṃ vuttanayameva.",
  "atk-s0509a:1836_0": "Candātherīgāthāvaṇṇanā niṭṭhitā.",
  "atk-s0509a:1837_0": "Pañcakanipātavaṇṇanā niṭṭhitā.",
  "atk-s0509a:1838_0": "6. Chakkanipāto",
  "atk-s0509a:1839_0": "1. Pañcasatamattātherīgāthāvaṇṇanā",
  "atk-s0509a:1840_0": "Chakkanipāte yassa maggaṃ na jānāsītiādikā pañcasatamattānaṃ therīnaṃ gāthā.",
  "atk-s0509a:1840_1": "Imāpi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantiyo anukkamena",
  "atk-s0509a:1840_2": "upacitavimokkhasambhārā hutvā imasmiṃ buddhuppāde tattha tattha kulagehe nibbattitvā vayappattā mātāpitūhi",
  "atk-s0509a:1840_3": "patikulaṃ ānītā tattha tattha putte labhitvā gharāvāsaṃ vasantiyo samānajātikassa tādisassa kammassa",
  "atk-s0509a:1840_4": "katattā sabbāva mataputtā hutvā,",
  "atk-s0509a:1840_5": "puttasokena abhibhūtā paṭācārāya theriyā santikaṃ upasaṅkamitvā vanditvā nisinnā attano sokakāraṇaṃ ārocesuṃ.",
  "atk-s0509a:1840_6": "Therī tāsaṃ sokaṃ vinodentī –",
  "atk-s0509a:1841_0": "127.",
  "atk-s0509a:1842_0": "“Yassa maggaṃ na jānāsi, āgatassa gatassa vā;",
  "atk-s0509a:1843_0": "Taṃ kuto cāgataṃ sattaṃ, mama puttoti rodasi.",
  "atk-s0509a:1844_0": "128.",
  "atk-s0509a:1845_0": "“Maggañca khossa jānāsi, āgatassa gatassa vā;",
  "atk-s0509a:1846_0": "Na naṃ samanusocesi, evaṃdhammā hi pāṇino.",
  "atk-s0509a:1847_0": "129.",
  "atk-s0509a:1848_0": "“Ayācito tatāgacchi, nānuññāto ito gato;",
  "atk-s0509a:1849_0": "Kutoci nūna āgantvā, vasitvā katipāhakaṃ;",
  "atk-s0509a:1850_0": "Itopi aññena gato, tatopaññena gacchati.",
  "atk-s0509a:1851_0": "130.",
  "atk-s0509a:1852_0": "“Peto manussarūpena, saṃsaranto gamissati;",
  "atk-s0509a:1853_0": "Yathāgato tathā gato, kā tattha paridevanā”ti. –",
  "atk-s0509a:1854_0": "Imāhi catūhi gāthāhi dhammaṃ desesi.",
  "atk-s0509a:1855_0": "Tā tassā dhammaṃ sutvā sañjātasaṃvegā theriyā santike pabbajiṃsu.",
  "atk-s0509a:1855_1": "Pabbajitvā vipassanāya kammaṃ karontiyo vimuttiparipācanīyānaṃ dhammānaṃ paripākaṃ gatattā na cirasseva saha paṭisambhidāhi arahatte patiṭṭhahiṃsu.",
  "atk-s0509a:1855_2": "Atha tā adhigatārahattā attano paṭipattiṃ paccavekkhitvā udānavasena “yassa maggaṃ na jānāsī”tiādikāhi ovādagāthāhi saddhiṃ –",
  "atk-s0509a:1856_0": "131.",
  "atk-s0509a:1857_0": "“Abbahī vata me sallaṃ, duddasaṃ hadayassitaṃ;",
  "atk-s0509a:1858_0": "Yā me sokaparetāya, puttasokaṃ byapānudi.",
  "atk-s0509a:1859_0": "132.",
  "atk-s0509a:1860_0": "“Sājja abbūḷhasallāhaṃ, nicchātā parinibbutā;",
  "atk-s0509a:1861_0": "Buddhaṃ dhammañca saṅghañca, upemi saraṇaṃ muni”nti. –",
  "atk-s0509a:1862_0": "Imā gāthā visuṃ visuṃ abhāsiṃsu.",
  "atk-s0509a:1863_0": "Tattha yassa maggaṃ na jānāsi,",
  "atk-s0509a:1863_1": "āgatassa gatassa vāti yassa sattassa idha āgatassa āgatamaggaṃ vā ito gatassa gatamaggaṃ vā tvaṃ na jānāsi.",
  "atk-s0509a:1863_2": "Anantarā atītānāgatabhavūpapattiyo sandhāya vadati.",
  "atk-s0509a:1863_3": "Taṃ kuto cāgataṃ sattanti taṃ evaṃ aviññātāgatagatamaggaṃ kutoci gatito āgatamaggaṃ āgacchantena antarāmagge",
  "atk-s0509a:1863_4": "sabbena sabbaṃ akataparicayasamāgatapurisasadisaṃ sattaṃ kevalaṃ mamattaṃ uppādetvā mama puttoti kuto",
  "atk-s0509a:1863_5": "kena kāraṇena rodasi.",
  "atk-s0509a:1863_6": "Appaṭikārato mama puttassa ca akātabbato na ettha rodanakāraṇaṃ atthīti adhippāyo.",
  "atk-s0509a:1864_0": "Maggañca khossa jānāsīti assa tava puttābhimatassa sattassa āgatassa āgatamaggañca gatassa gatamaggañca atha jāneyyāsi.",
  "atk-s0509a:1864_1": "Na naṃ samanusocesīti evampi naṃ na samanusoceyyāsi. Kasmā?",
  "atk-s0509a:1864_2": "Evaṃdhammā hi pāṇino,",
  "atk-s0509a:1864_3": "diṭṭhadhammepi hi sattānaṃ sabbehi piyehi manāpehi nānābhāvā vinābhāvā tattha vasavattitāya abhāvato,",
  "atk-s0509a:1864_4": "pageva abhisamparāyaṃ.",
  "atk-s0509a:1865_0": "Ayācito tatāgacchīti tato paralokato kenaci ayācito idha āgacchi.",
  "atk-s0509a:1865_1": "“Āgato”tipi pāḷi,",
  "atk-s0509a:1865_2": "so evattho.",
  "atk-s0509a:1865_3": "Nānuññāto ito gatoti idhalokato kenaci ananuññāto paralokaṃ gato.",
  "atk-s0509a:1865_4": "Kutocīti nirayādito yato kutoci gatito.",
  "atk-s0509a:1865_5": "Nūnāti parisaṅkāyaṃ.",
  "atk-s0509a:1865_6": "Vasitvā katipāhakanti katipayadivasamattaṃ idha vasitvā.",
  "atk-s0509a:1865_7": "Itopi aññena gatoti itopi bhavato aññena gato,",
  "atk-s0509a:1865_8": "ito aññampi bhavaṃ paṭisandhivasena upagato.",
  "atk-s0509a:1865_9": "Tatopaññena gacchatīti tatopi bhavato aññena gamissati,",
  "atk-s0509a:1865_10": "aññameva bhavaṃ upagamissati.",
  "atk-s0509a:1866_0": "Petoti apeto taṃ taṃ bhavaṃ upapajjitvā tato apagato.",
  "atk-s0509a:1866_1": "Manussarūpenāti nidassanamattametaṃ,",
  "atk-s0509a:1866_2": "manussabhāvena tiracchānādibhāvena cāti attho.",
  "atk-s0509a:1866_3": "Saṃsarantoti aparāparaṃ upapattivasena saṃsaranto.",
  "atk-s0509a:1866_4": "Yathāgato tathā gatoti yathā aviññātagatito ca anāmantetvā āgato tathā aviññātagatiko ananuññātova gato.",
  "atk-s0509a:1866_5": "Kā tattha paridevanāti tattha tādise avasavattini yathākāmāvacare kā nāma paridevanā,",
  "atk-s0509a:1866_6": "kiṃ paridevitena payojananti attho.",
  "atk-s0509a:1866_7": "Sesaṃ vuttanayameva.",
  "atk-s0509a:1867_0": "Ettha ca ādito catasso gāthā paṭācārāya theriyā tesaṃ pañcamattānaṃ itthisatānaṃ sokavinodanavasena visuṃ visuṃ bhāsitā.",
  "atk-s0509a:1867_1": "Tassā ovāde ṭhatvā pabbajitvā adhigatavisesāhi tāhi pañcasatamattāhi bhikkhunīhi chapi gāthā paccekaṃ bhāsitāti daṭṭhabbā.",
  "atk-s0509a:1868_0": "Pañcasatā paṭācārāti paṭācārāya theriyā santike laddhaovādatāya paṭācārāya vuttaṃ avedisunti katvā “paṭācārā”ti laddhanāmā pañcasatā bhikkhuniyo.",
  "atk-s0509a:1869_0": "Pañcasatamattātherīgāthāvaṇṇanā niṭṭhitā.",
  "atk-s0509a:1870_0": "2. Vāseṭṭhītherīgāthāvaṇṇanā",
  "atk-s0509a:1871_0": "Puttasokenahaṃ aṭṭātiādikā vāseṭṭhiyā theriyā gāthā.",
  "atk-s0509a:1871_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena",
  "atk-s0509a:1871_2": "sambhatavimokkhasambhārā devamanussesu saṃsarantī imasmiṃ buddhuppāde vesāliyaṃ kulagehe nibbattitvā",
  "atk-s0509a:1871_3": "vayappattā mātāpitūhi samānajātikassa kulaputtassa dinnā patikulaṃ gantvā tena saddhiṃ sukhasaṃvāsaṃ",
  "atk-s0509a:1871_4": "vasantī ekaṃ puttaṃ labhitvā tasmiṃ ādhāvitvā paridhāvitvā vicaraṇakāle kālaṃ kate puttasokena aṭṭitā",
  "atk-s0509a:1871_5": "ummattikā ahosi.",
  "atk-s0509a:1871_6": "Sā ñātakesu sāmike ca tikicchaṃ karontesu tesaṃ ajānantānaṃyeva palāyitvā yato tato paribbhamantī mithilānagaraṃ",
  "atk-s0509a:1871_7": "sampattā tatthaddasa bhagavantaṃ antaravīthiyaṃ gacchantaṃ dantaṃ guttaṃ saṃyatindriyaṃ nāgaṃ.",
  "atk-s0509a:1871_8": "Disvāna saha dassanena buddhānubhāvato apagatummādā pakaticittaṃ paṭilabhi.",
  "atk-s0509a:1871_9": "Athassā satthā saṃkhittena dhammaṃ desesi.",
  "atk-s0509a:1871_10": "Sā taṃ dhammaṃ sutvā paṭiladdhasaṃvegā satthāraṃ pabbajjaṃ yācitvā satthu āṇāya bhikkhunīsu pabbajitvā",
  "atk-s0509a:1871_11": "katapubbakiccā vipassanaṃ paṭṭhapetvā ghaṭentī vāyamantī paripakkañāṇatāya na cirasseva saha paṭisambhidāhi",
  "atk-s0509a:1871_12": "arahattaṃ patvā attano paṭipattiṃ paccavekkhitvā udānavasena –",
  "atk-s0509a:1872_0": "133.",
  "atk-s0509a:1873_0": "“Puttasokenahaṃ aṭṭā, khittacittā visaññinī;",
  "atk-s0509a:1874_0": "Naggā pakiṇṇakesī ca, tena tena vicārihaṃ.",
  "atk-s0509a:1875_0": "134.",
  "atk-s0509a:1876_0": "“Vīthisaṅkārakūṭesu, susāne rathiyāsu ca;",
  "atk-s0509a:1877_0": "Acariṃ tīṇi vassāni, khuppipāsā samappitā.",
  "atk-s0509a:1878_0": "135.",
  "atk-s0509a:1879_0": "“Athaddasāsiṃ sugataṃ, nagaraṃ mithilaṃ pati;",
  "atk-s0509a:1880_0": "Adantānaṃ dametāraṃ, sambuddhamakutobhayaṃ.",
  "atk-s0509a:1881_0": "136.",
  "atk-s0509a:1882_0": "“Sacittaṃ paṭiladdhāna, vanditvāna upāvisiṃ;",
  "atk-s0509a:1883_0": "So me dhammamadesesi, anukampāya gotamo.",
  "atk-s0509a:1884_0": "137.",
  "atk-s0509a:1885_0": "“Tassa dhammaṃ suṇitvāna, pabbajiṃ anagāriyaṃ;",
  "atk-s0509a:1886_0": "Yuñjantī satthuvacane, sacchākāsiṃ padaṃ sivaṃ.",
  "atk-s0509a:1887_0": "138.",
  "atk-s0509a:1888_0": "“Sabbe sokā samucchinnā, pahīnā etadantikā;",
  "atk-s0509a:1889_0": "Pariññātā hi me vatthū, yato sokāna sambhavo”ti. –",
  "atk-s0509a:1890_0": "Imā gāthā abhāsi.",
  "atk-s0509a:1891_0": "Tattha aṭṭāti aṭṭitā.",
  "atk-s0509a:1891_1": "Ayameva vā pāṭho,",
  "atk-s0509a:1891_2": "aṭṭitā pīḷitāti attho.",
  "atk-s0509a:1891_3": "Khittacittāti sokummādena khittahadayā.",
  "atk-s0509a:1891_4": "Tato eva pakatisaññāya vigamena visaññinī.",
  "atk-s0509a:1891_5": "Hirottappābhāvato apagatavatthatāya naggā.",
  "atk-s0509a:1891_6": "Vidhutakesatāya pakiṇṇakesī.",
  "atk-s0509a:1891_7": "Tena tenāti gāmena gāmaṃ nagarena nagaraṃ vīthiyā vīthiṃ vicariṃ ahaṃ.",
  "atk-s0509a:1892_0": "Athāti pacchā ummādasaṃvattaniyassa kammassa parikkhaye.",
  "atk-s0509a:1892_1": "Sugatanti sobhanagamanattā sundaraṃ ṭhānaṃ gatattā sammā gadattā sammā ca gatattā sugataṃ bhagavantaṃ.",
  "atk-s0509a:1892_2": "Mithilaṃ patīti mithilābhimukhaṃ,",
  "atk-s0509a:1892_3": "mithilānagarābhimukhaṃ gacchantanti attho.",
  "atk-s0509a:1893_0": "Sacittaṃ paṭiladdhānāti buddhānubhāvena ummādaṃ pahāya attano pakaticittaṃ paṭilabhitvā.",
  "atk-s0509a:1894_0": "Yuñjantī satthuvacaneti satthu sammāsambuddhassa sāsane yogaṃ karontī bhāvanaṃ anuyuñjantī.",
  "atk-s0509a:1894_1": "Sacchākāsiṃ padaṃ sivanti sivaṃ khemaṃ catūhi yogehi anupaddutaṃ nibbānaṃ padaṃ sacchiakāsiṃ.",
  "atk-s0509a:1895_0": "Etadantikāti etaṃ idāni mayā adhigataṃ arahattaṃ anto pariyosānaṃ etesanti etadantikā, sokā.",
  "atk-s0509a:1895_1": "Na dāni tesaṃ sambhavo atthīti attho.",
  "atk-s0509a:1895_2": "Yato sokāna sambhavoti yato antonijjhānalakkhaṇānaṃ sokānaṃ sambhavo,",
  "atk-s0509a:1895_3": "tesaṃ sokānaṃ pañcupādānakkhandhasaṅkhātā vatthū adhiṭṭhānāni ñātatīraṇapahānapariññāhi pariññātā.",
  "atk-s0509a:1895_4": "Tasmā sokā etadantikāti yojanā.",
  "atk-s0509a:1896_0": "Vāseṭṭhītherīgāthāvaṇṇanā niṭṭhitā.",
  "atk-s0509a:1897_0": "3. Khemātherīgāthāvaṇṇanā",
  "atk-s0509a:1898_0": "Daharā tvaṃ rūpavatītiādikā khemāya theriyā gāthā.",
  "atk-s0509a:1898_1": "Ayaṃ kira padumuttarassa bhagavato kāle haṃsavatīnagare parādhīnavuttikā paresaṃ dāsī ahosi.",
  "atk-s0509a:1898_2": "Sā paresaṃ veyyāvaccakaraṇena jīvikaṃ kappentī ekadivasaṃ padumuttarassa sammāsambuddhassa aggasāvakaṃ",
  "atk-s0509a:1898_3": "sujātattheraṃ piṇḍāya carantaṃ disvā tayo modake datvā taṃdivasameva attano kese vissajjetvā therassa",
  "atk-s0509a:1898_4": "dānaṃ datvā “anāgate mahāpaññā buddhassa sāvikā bhaveyya”nti patthanaṃ katvā yāvajīvaṃ kusalakamme appamattā",
  "atk-s0509a:1898_5": "hutvā devamanussesu saṃsarantī anukkamena chakāmasagge,",
  "atk-s0509a:1898_6": "tesaṃ tesaṃ devarājūnaṃ mahesibhāvena upapannā,",
  "atk-s0509a:1898_7": "manussalokepi anekavāraṃ cakkavattīnaṃ maṇḍalarājūnañca mahesibhāvaṃ upagatā mahāsampattiyo anubhavitvā",
  "atk-s0509a:1898_8": "vipassissa bhagavato kāle manussaloke uppajjitvā viññutaṃ patvā,",
  "atk-s0509a:1898_9": "satthu santike dhammaṃ sutvā paṭiladdhasaṃvegā pabbajitvā dasavassasahassāni brahmacariyaṃ carantī bahussutā",
  "atk-s0509a:1898_10": "dhammakathikā hutvā bahujanassa dhammakathanādinā paññāsaṃvattaniyakammaṃ katvā tato cavitvā sugatīsuyeva",
  "atk-s0509a:1898_11": "saṃsarantī imasmiṃ kappe bhagavato ca kakusandhassa bhagavato ca koṇāgamanassa kāle vibhavasampanne kule",
  "atk-s0509a:1898_12": "nibbattitvā viññutaṃ patvā mahantaṃ saṅghārāmaṃ kāretvā buddhappamukhassa bhikkhusaṅghassa niyyādesi.",
  "atk-s0509a:1899_0": "Bhagavato pana kassapadasabalassa kāle kikissa kāsirañño sabbajeṭṭhikā samaṇī nāma dhītā hutvā,",
  "atk-s0509a:1899_1": "satthu santike dhammaṃ sutvā paṭiladdhasaṃvegā agāreyeva ṭhitā,",
  "atk-s0509a:1899_2": "vīsati vassasahassāni komāribrahmacariyaṃ carantī samaṇaguttādīhi attano bhaginīhi saddhiṃ ramaṇīyaṃ",
  "atk-s0509a:1899_3": "pariveṇaṃ kāretvā buddhappamukhassa bhikkhusaṅghassa niyyādesi.",
  "atk-s0509a:1899_4": "Evameva tattha tattha bhave āyatanagataṃ uḷāraṃ puññakammaṃ katvā sugatīsuyeva saṃsaritvā imasmiṃ buddhuppāde",
  "atk-s0509a:1899_5": "maddaraṭṭhe sākalanagare rājakule nibbatti.",
  "atk-s0509a:1899_6": "Khemātissā nāmaṃ ahosi,",
  "atk-s0509a:1899_7": "suvaṇṇavaṇṇā kañcanasannibhattacā.",
  "atk-s0509a:1899_8": "Sā vayappattā bimbisārarañño gehaṃ gatā.",
  "atk-s0509a:1899_9": "Satthari veḷuvane viharante rūpamattā hutvā “rūpe dosaṃ dassetī”ti satthu dassanāya na gacchati.",
  "atk-s0509a:1900_0": "Rājā manussehi veḷuvanassa vaṇṇe pakāsāpetvā deviyā vihāradassanāya cittaṃ uppādesi.",
  "atk-s0509a:1900_1": "Atha devī “vihāraṃ passissāmī”ti rājānaṃ paṭipucchi.",
  "atk-s0509a:1900_2": "Rājā “vihāraṃ gantvā satthāraṃ adisvā āgantuṃ na labhissasī”ti vatvā purisānaṃ saññaṃ adāsi –",
  "atk-s0509a:1900_3": "“balakkārenapi deviṃ dasabalaṃ dassethā”ti.",
  "atk-s0509a:1900_4": "Devī vihāraṃ gantvā divasabhāgaṃ khepetvā nivattentī satthāraṃ adisvāva gantuṃ āraddhā.",
  "atk-s0509a:1900_5": "Atha naṃ rājapurisā anicchantimpi satthu santikaṃ nayiṃsu.",
  "atk-s0509a:1900_6": "Satthā taṃ āgacchantiṃ disvā iddhiyā devaccharāsadisaṃ itthiṃ nimminitvā tālapaṇṇaṃ gahetvā bījayamānaṃ akāsi.",
  "atk-s0509a:1900_7": "Khemā devī taṃ disvā cintesi –",
  "atk-s0509a:1900_8": "“evarūpā nāma devaccharapaṭibhāgā itthiyo bhagavato avidūre tiṭṭhanti,",
  "atk-s0509a:1900_9": "ahaṃ etāsaṃ paricārikatāyapi nappahomi,",
  "atk-s0509a:1900_10": "manampi nikkāraṇā pāpacittassa vasena naṭṭhā”ti nimittaṃ gahetvā tameva itthiṃ olokayamānā aṭṭhāsi.",
  "atk-s0509a:1900_11": "Athassā passantiyāva satthu adhiṭṭhānabalena sā itthī paṭhamavayaṃ atikkamma majjhimavayampi atikkamma",
  "atk-s0509a:1900_12": "pacchimavayaṃ patvā khaṇḍadantā palitakesā valittacā hutvā saddhiṃ tālapaṇṇena parivattitvā pati.",
  "atk-s0509a:1900_13": "Tato khemā katādhikārattā evaṃ cintesi –",
  "atk-s0509a:1900_14": "“evaṃvidhampi sarīraṃ īdisaṃ vipattiṃ pāpuṇi,",
  "atk-s0509a:1900_15": "mayhampi sarīraṃ evaṃgatikameva bhavissatī”ti.",
  "atk-s0509a:1900_16": "Athassā cittācāraṃ ñatvā satthā –",
  "atk-s0509a:1901_0": "“Ye rāgarattānupatanti sotaṃ, sayaṃ kataṃ makkaṭakova jālaṃ;",
  "atk-s0509a:1902_0": "Etampi chetvāna paribbajanti, anapekkhino kāmasukhaṃ pahāyā”ti. –",
  "atk-s0509a:1903_0": "Gāthamāha.",
  "atk-s0509a:1903_1": "Sā gāthāpariyosāne saha paṭisambhidāhi arahattaṃ pāpuṇīti aṭṭhakathāsu āgataṃ.",
  "atk-s0509a:1903_2": "Apadāne pana “imaṃ gāthaṃ sutvā sotāpattiphale patiṭṭhitā rājānaṃ anujānāpetvā pabbajitvā arahattaṃ pāpuṇī”ti āgataṃ.",
  "atk-s0509a:1903_3": "Tatthāyaṃ apadānapāḷi –",
  "atk-s0509a:1904_0": "“Padumuttaro nāma jino, sabbadhammesu cakkhumā;",
  "atk-s0509a:1905_0": "Ito satasahassamhi, kappe uppajji nāyako.",
  "atk-s0509a:1906_0": "“Tadāhaṃ haṃsavatiyaṃ, jātā seṭṭhikule ahuṃ;",
  "atk-s0509a:1907_0": "Nānāratanapajjote, mahāsukhasamappitā.",
  "atk-s0509a:1908_0": "“Upetvā taṃ mahāvīraṃ, assosiṃ dhammadesanaṃ;",
  "atk-s0509a:1909_0": "Tato jātappasādāhaṃ, upemi saraṇaṃ jinaṃ.",
  "atk-s0509a:1910_0": "“Mātaraṃ pitaraṃ cāhaṃ, āyācitvā vināyakaṃ;",
  "atk-s0509a:1911_0": "Nimantayitvā sattāhaṃ, bhojayiṃ sahasāvakaṃ.",
  "atk-s0509a:1912_0": "“Atikkante ca sattāhe, mahāpaññānamuttamaṃ;",
  "atk-s0509a:1913_0": "Bhikkhuniṃ etadaggamhi, ṭhapesi narasārathi.",
  "atk-s0509a:1914_0": "“Taṃ sutvā muditā hutvā, puno tassa mahesino;",
  "atk-s0509a:1915_0": "Kāraṃ katvāna taṃ ṭhānaṃ, paṇipacca paṇīdahiṃ.",
  "atk-s0509a:1916_0": "“Tato mama jino āha, sijjhataṃ paṇidhī tava;",
  "atk-s0509a:1917_0": "Sasaṅghe me kataṃ kāraṃ, appameyyaphalaṃ tayā.",
  "atk-s0509a:1918_0": "“Satasahassito kappe, okkākakulasambhavo;",
  "atk-s0509a:1919_0": "Gotamo nāma gottena, satthā loke bhavissati.",
  "atk-s0509a:1920_0": "“Tassa dhammesu dāyādā, orasā dhammanimmitā;",
  "atk-s0509a:1921_0": "Etadaggamanuppattā, khemā nāma bhavissati.",
  "atk-s0509a:1922_0": "“Tena kammena sukatena, cetanāpaṇidhīhi ca;",
  "atk-s0509a:1923_0": "Jahitvā mānusaṃ dehaṃ, tāvatiṃsūpagā ahaṃ.",
  "atk-s0509a:1924_0": "“Tato cutā yāmamagaṃ, tatohaṃ tusitaṃ gatā;",
  "atk-s0509a:1925_0": "Tato ca nimmānaratiṃ, vasavattipuraṃ tato.",
  "atk-s0509a:1926_0": "“Yattha yatthūpapajjāmi, tassa kammassa vāhasā;",
  "atk-s0509a:1927_0": "Tattha tattheva rājūnaṃ, mahesittamakārayiṃ.",
  "atk-s0509a:1928_0": "“Tato cutā manussatte, rājūnaṃ cakkavattinaṃ;",
  "atk-s0509a:1929_0": "Maṇḍalīnañca rājūnaṃ, mahesittamakārayiṃ.",
  "atk-s0509a:1930_0": "“Sampattiṃ anubhotvāna, devesu manujesu ca;",
  "atk-s0509a:1931_0": "Sabbattha sukhitā hutvā, nekakappesu saṃsariṃ.",
  "atk-s0509a:1932_0": "“Ekanavutito kappe, vipassī lokanāyako;",
  "atk-s0509a:1933_0": "Uppajji cārudassano, sabbadhammavipassako.",
  "atk-s0509a:1934_0": "“Tamahaṃ lokanāyakaṃ, upetvā narasārathiṃ;",
  "atk-s0509a:1935_0": "Dhammaṃ bhaṇitaṃ sutvāna, pabbajiṃ anagāriyaṃ.",
  "atk-s0509a:1936_0": "“Dasavassasahassāni, tassa vīrassa sāsane;",
  "atk-s0509a:1937_0": "Brahmacariyaṃ caritvāna, yuttayogā bahussutā.",
  "atk-s0509a:1938_0": "“Paccayākārakusalā, catusaccavisāradā;",
  "atk-s0509a:1939_0": "Nipuṇā cittakathikā, satthusāsanakārikā.",
  "atk-s0509a:1940_0": "“Tato cutāhaṃ tusitaṃ, upapannā yasassinī;",
  "atk-s0509a:1941_0": "Abhibhomi tahiṃ aññe, brahmacārīphalenahaṃ.",
  "atk-s0509a:1942_0": "“Yattha yatthūpapannāhaṃ, mahābhogā mahaddhanā;",
  "atk-s0509a:1943_0": "Medhāvinī sīlavatī, vinītaparisāpi ca.",
  "atk-s0509a:1944_0": "“Bhavāmi tena kammena, yogena jinasāsane;",
  "atk-s0509a:1945_0": "Sabbā sampattiyo mayhaṃ, sulabhā manaso piyā.",
  "atk-s0509a:1946_0": "“Yopi me bhavate bhattā, yattha yattha gatāyapi;",
  "atk-s0509a:1947_0": "Vimāneti na maṃ koci, paṭipattibalena me.",
  "atk-s0509a:1948_0": "“Imamhi bhaddake kappe, brahmabandhu mahāyaso;",
  "atk-s0509a:1949_0": "Nāmena koṇāgamano, uppajji vadataṃ varo.",
  "atk-s0509a:1950_0": "“Tadā hi bārāṇasiyaṃ, susamiddhakulappajā;",
  "atk-s0509a:1951_0": "Dhanañjānī sumedhā ca, ahampi ca tayo janā.",
  "atk-s0509a:1952_0": "“Saṅghārāmamadāsimha, dānasahāyikā pure;",
  "atk-s0509a:1953_0": "Saṅghassa ca vihārampi, uddissa kārikā mayaṃ.",
  "atk-s0509a:1954_0": "“Tato cutā mayaṃ sabbā, tāvatiṃsūpagā ahuṃ;",
  "atk-s0509a:1955_0": "Yasasā aggataṃ pattā, manussesu tatheva ca.",
  "atk-s0509a:1956_0": "“Imasmiṃyeva kappamhi, brahmabandhu mahāyaso;",
  "atk-s0509a:1957_0": "Kassapo nāma gottena, uppajji vadataṃ varo.",
  "atk-s0509a:1958_0": "“Upaṭṭhāko mahesissa, tadā āsi narissaro;",
  "atk-s0509a:1959_0": "Kāsirājā kikī nāma, bārāṇasipuruttame.",
  "atk-s0509a:1960_0": "“Tassāsiṃ jeṭṭhikā dhītā, samaṇī iti vissutā;",
  "atk-s0509a:1961_0": "Dhammaṃ sutvā jinaggassa, pabbajjaṃ samarocayiṃ.",
  "atk-s0509a:1962_0": "“Anujāni na no tāto, agāreva tadā mayaṃ;",
  "atk-s0509a:1963_0": "Vīsavassasahassāni, vicarimha atanditā.",
  "atk-s0509a:1964_0": "“Komāribrahmacariyaṃ, rājakaññā sukhedhitā;",
  "atk-s0509a:1965_0": "Buddhopaṭṭhānaniratā, muditā satta dhītaro.",
  "atk-s0509a:1966_0": "“Samaṇī samaṇaguttā ca, bhikkhunī bhikkhudāyikā;",
  "atk-s0509a:1967_0": "Dhammā ceva sudhammā ca, sattamī saṅghadāyikā.",
  "atk-s0509a:1968_0": "“Ahaṃ uppalavaṇṇā ca, paṭācārā ca kuṇḍalā;",
  "atk-s0509a:1969_0": "Kisāgotamī dhammadinnā, visākhā hoti sattamī.",
  "atk-s0509a:1970_0": "“Kadāci so narādicco, dhammaṃ desesi abbhutaṃ;",
  "atk-s0509a:1971_0": "Mahānidānasuttantaṃ, sutvā taṃ pariyāpuṇiṃ.",
  "atk-s0509a:1972_0": "“Tehi kammehi sukatehi, cetanāpaṇidhīhi ca;",
  "atk-s0509a:1973_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:1974_0": "“Pacchime ca bhave dāni, sākalāya puruttame;",
  "atk-s0509a:1975_0": "Rañño maddassa dhītāmhi, manāpā dayitā piyā.",
  "atk-s0509a:1976_0": "“Saha me jātamattamhi, khemaṃ tamhi pure ahu;",
  "atk-s0509a:1977_0": "Tato khemāti nāmaṃ me, guṇato upapajjatha.",
  "atk-s0509a:1978_0": "“Yadāhaṃ yobbanaṃ pattā, rūpalāvaññabhūsitā;",
  "atk-s0509a:1979_0": "Tadā adāsi maṃ tāto, bimbisārassa rājino.",
  "atk-s0509a:1980_0": "“Tassāhaṃ suppiyā āsiṃ, rūpakelāyane ratā;",
  "atk-s0509a:1981_0": "Rūpānaṃ dosavādīti, na upesiṃ mahādayaṃ.",
  "atk-s0509a:1982_0": "“Bimbisāro tadā rājā, mamānuggahabuddhiyā;",
  "atk-s0509a:1983_0": "Vaṇṇayitvā veḷuvanaṃ, gāyake gāpayī mamaṃ.",
  "atk-s0509a:1984_0": "“Rammaṃ veḷuvanaṃ yena, na diṭṭhaṃ sugatālayaṃ;",
  "atk-s0509a:1985_0": "Na tena nandanaṃ diṭṭhaṃ, iti maññāmase mayaṃ.",
  "atk-s0509a:1986_0": "“Yena veḷuvanaṃ diṭṭhaṃ, naranandananandanaṃ;",
  "atk-s0509a:1987_0": "Sudiṭṭhaṃ nandanaṃ tena, amarindasunandanaṃ.",
  "atk-s0509a:1988_0": "“Vihāya nandanaṃ devā, otaritvā mahītalaṃ;",
  "atk-s0509a:1989_0": "Rammaṃ veḷuvanaṃ disvā, na tappanti suvimhitā.",
  "atk-s0509a:1990_0": "“Rājapuññena nibbattaṃ, buddhapuññena bhūsitaṃ;",
  "atk-s0509a:1991_0": "Ko vattā tassa nissesaṃ, vanassa guṇasañcayaṃ.",
  "atk-s0509a:1992_0": "“Taṃ sutvā vanasamiddhaṃ, mama sotamanoharaṃ;",
  "atk-s0509a:1993_0": "Daṭṭhukāmā tamuyyānaṃ, rañño ārocayiṃ tadā.",
  "atk-s0509a:1994_0": "“Mahatā parivārena, tadā ca so mahīpati;",
  "atk-s0509a:1995_0": "Maṃ pesesi tamuyyānaṃ, dassanāya samussukaṃ.",
  "atk-s0509a:1996_0": "“Gaccha passa mahābhoge, vanaṃ nettarasāyanaṃ;",
  "atk-s0509a:1997_0": "Yaṃ sadā bhāti siriyā, sugatābhānurañjitaṃ.",
  "atk-s0509a:1998_0": "“Yadā ca piṇḍāya muni, giribbajapuruttamaṃ;",
  "atk-s0509a:1999_0": "Paviṭṭhohaṃ tadāyeva, vanaṃ daṭṭhumupāgamiṃ.",
  "atk-s0509a:2000_0": "“Tadā taṃ phullavipinaṃ, nānābhamarakūjitaṃ;",
  "atk-s0509a:2001_0": "Kokilāgītasahitaṃ, mayūragaṇanaccitaṃ.",
  "atk-s0509a:2002_0": "“Appasaddamanākiṇṇaṃ, nānācaṅkamabhūsitaṃ;",
  "atk-s0509a:2003_0": "Kuṭimaṇḍapasaṃkiṇṇaṃ, yogīvaravirājitaṃ.",
  "atk-s0509a:2004_0": "“Vicarantī amaññissaṃ, saphalaṃ nayanaṃ mama;",
  "atk-s0509a:2005_0": "Tatthāpi taruṇaṃ bhikkhuṃ, yuttaṃ disvā vicintayiṃ.",
  "atk-s0509a:2006_0": "“Īdise vipine ramme, ṭhitoyaṃ navayobbane;",
  "atk-s0509a:2007_0": "Vasantamiva kantena, rūpena ca samanvito.",
  "atk-s0509a:2008_0": "“Nisinno rukkhamūlamhi, muṇḍo saṅghāṭipāruto;",
  "atk-s0509a:2009_0": "Jhāyate vatayaṃ bhikkhu, hitvā visayajaṃ ratiṃ.",
  "atk-s0509a:2010_0": "“Nanu nāma gahaṭṭhena, kāmaṃ bhutvā yathāsukhaṃ;",
  "atk-s0509a:2011_0": "Pacchā jiṇṇena dhammoyaṃ, caritabbo subhaddako.",
  "atk-s0509a:2012_0": "“Suññakanti viditvāna, gandhagehaṃ jinālayaṃ;",
  "atk-s0509a:2013_0": "Upetvā jinamaddakkhaṃ, udayantaṃ va bhākaraṃ.",
  "atk-s0509a:2014_0": "“Ekakaṃ sukhamāsīnaṃ, bījamānaṃ varitthiyā;",
  "atk-s0509a:2015_0": "Disvānevaṃ vicintesiṃ, nāyaṃ lūkho narāsabho.",
  "atk-s0509a:2016_0": "“Sā kaññā kanakābhāsā, padumānanalocanā;",
  "atk-s0509a:2017_0": "Bimboṭṭhī kundadasanā, manonettarasāyanā.",
  "atk-s0509a:2018_0": "“Hemadolābhasavanā, kalikākārasutthanī;",
  "atk-s0509a:2019_0": "Vedimajjhāva sussoṇī, rambhoru cārubhūsanā.",
  "atk-s0509a:2020_0": "“Rattaṃsakupasaṃbyānā, nīlamaṭṭhanivāsanā;",
  "atk-s0509a:2021_0": "Atappaneyyarūpena, hāsabhāvasamanvitā.",
  "atk-s0509a:2022_0": "“Disvā tamevaṃ cintesiṃ, ahoyamabhirūpinī;",
  "atk-s0509a:2023_0": "Na mayānena nettena, diṭṭhapubbā kudācanaṃ.",
  "atk-s0509a:2024_0": "“Tato jarābhibhūtā sā, vivaṇṇā vikatānanā;",
  "atk-s0509a:2025_0": "Bhinnadantā setasirā, salālā vadanāsuci.",
  "atk-s0509a:2026_0": "“Saṃkhittakaṇṇā setakkhī, lambāsubhapayodharā;",
  "atk-s0509a:2027_0": "Valivitatasabbaṅgī, sirāvitatadehinī.",
  "atk-s0509a:2028_0": "“Nataṅgā daṇḍadutiyā, upphāsulikatā kisā;",
  "atk-s0509a:2029_0": "Pavedhamānā patitā, nissasantī muhuṃ muhuṃ.",
  "atk-s0509a:2030_0": "“Tato me āsi saṃvego, abbhuto lomahaṃsano;",
  "atk-s0509a:2031_0": "Dhiratthu rūpaṃ asuciṃ, ramante yattha bālisā.",
  "atk-s0509a:2032_0": "“Tadā mahākāruṇiko, disvā saṃviggamānasaṃ;",
  "atk-s0509a:2033_0": "Udaggacitto sugato, imā gāthā abhāsatha.",
  "atk-s0509a:2034_0": "“Āturaṃ asuciṃ pūtiṃ, passa kheme samussayaṃ;",
  "atk-s0509a:2035_0": "Uggharantaṃ paggharantaṃ, bālānaṃ abhinanditaṃ.",
  "atk-s0509a:2036_0": "“Asubhāya cittaṃ bhāvehi, ekaggaṃ susamāhitaṃ;",
  "atk-s0509a:2037_0": "Sati kāyagatā tyatthu, nibbidā bahulā bhava.",
  "atk-s0509a:2038_0": "“Yathā idaṃ tathā etaṃ, yathā etaṃ tathā idaṃ;",
  "atk-s0509a:2039_0": "Ajjhattañca bahiddhā ca, kāye chandaṃ virājaya.",
  "atk-s0509a:2040_0": "“Animittañca bhāvehi, mānānusayamujjaha;",
  "atk-s0509a:2041_0": "Tato mānābhisamayā, upasantā carissasi.",
  "atk-s0509a:2042_0": "“Ye rāgarattānupatanti sotaṃ, sayaṃ kataṃ makkaṭakova jālaṃ;",
  "atk-s0509a:2043_0": "Etampi chetvāna paribbajanti, anapekkhino kāmasukhaṃ pahāya.",
  "atk-s0509a:2044_0": "“Tato kallitacittaṃ maṃ, ñatvāna narasārathi;",
  "atk-s0509a:2045_0": "Mahānidānaṃ desesi, suttantaṃ vinayāya me.",
  "atk-s0509a:2046_0": "“Sutvā suttantaseṭṭhaṃ taṃ, pubbasaññamanussariṃ;",
  "atk-s0509a:2047_0": "Tattha ṭhitāvahaṃ santī, dhammacakkhuṃ visodhayiṃ.",
  "atk-s0509a:2048_0": "“Nipatitvā mahesissa, pādamūlamhi tāvade;",
  "atk-s0509a:2049_0": "Accayaṃ desanatthāya, idaṃ vacanamabraviṃ.",
  "atk-s0509a:2050_0": "“Namo te sabbadassāvi, namo te karuṇākara;",
  "atk-s0509a:2051_0": "Namo te tiṇṇasaṃsāra, namo te amataṃ dada.",
  "atk-s0509a:2052_0": "“Diṭṭhigahanapakkhandā, kāmarāgavimohitā;",
  "atk-s0509a:2053_0": "Tayā sammā upāyena, vinītā vinaye ratā.",
  "atk-s0509a:2054_0": "“Adassanena vibhogā, tādisānaṃ mahesinaṃ;",
  "atk-s0509a:2055_0": "Anubhonti mahādukkhaṃ, sattā saṃsārasāgare.",
  "atk-s0509a:2056_0": "“Yadāhaṃ lokasaraṇaṃ, araṇaṃ araṇantaguṃ;",
  "atk-s0509a:2057_0": "Nāddasāmi adūraṭṭhaṃ, desayāmi tamaccayaṃ.",
  "atk-s0509a:2058_0": "“Mahāhitaṃ varadadaṃ, ahitoti visaṅkitā;",
  "atk-s0509a:2059_0": "Nopesiṃ rūpaniratā, desayāmi tamaccayaṃ.",
  "atk-s0509a:2060_0": "“Tadā madhuranigghoso, mahākāruṇiko jino;",
  "atk-s0509a:2061_0": "Avoca tiṭṭha khemeti, siñcanto amatena maṃ.",
  "atk-s0509a:2062_0": "“Tadā pakamya sirasā, katvā ca naṃ padakkhiṇaṃ;",
  "atk-s0509a:2063_0": "Gantvā disvā narapatiṃ, idaṃ vacanamabraviṃ.",
  "atk-s0509a:2064_0": "“Aho sammā upāyo te, cintitoyamarindama;",
  "atk-s0509a:2065_0": "Vanadassanakāmāya, diṭṭho nibbānato muni.",
  "atk-s0509a:2066_0": "“Yadi te ruccate rāja, sāsane tassa tādino;",
  "atk-s0509a:2067_0": "Pabbajissāmi rūpehaṃ, nibbinnā munivāṇinā.",
  "atk-s0509a:2068_0": "“Añjaliṃ paggahetvāna, tadāha sa mahīpati;",
  "atk-s0509a:2069_0": "Anujānāmi te bhadde, pabbajjā tava sijjhatu.",
  "atk-s0509a:2070_0": "“Pabbajitvā tadā cāhaṃ, addhamāse upaṭṭhite;",
  "atk-s0509a:2071_0": "Dīpodayañca bhedañca, disvā saṃviggamānasā.",
  "atk-s0509a:2072_0": "“Nibbinnā sabbasaṅkhāre, paccayākārakovidā;",
  "atk-s0509a:2073_0": "Caturoghe atikkamma, arahattamapāpuṇiṃ.",
  "atk-s0509a:2074_0": "“Iddhīsu ca vasī āsiṃ, dibbāya sotadhātuyā;",
  "atk-s0509a:2075_0": "Cetopariyañāṇassa, vasī cāpi bhavāmahaṃ.",
  "atk-s0509a:2076_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:2077_0": "Sabbāsavaparikkhīṇā, natthi dāni punabbhavo.",
  "atk-s0509a:2078_0": "“Atthadhammaniruttīsa, paṭibhāne tatheva ca;",
  "atk-s0509a:2079_0": "Parisuddhaṃ mama ñāṇaṃ, uppannaṃ buddhasāsane.",
  "atk-s0509a:2080_0": "“Kusalāhaṃ visuddhīsu, kathāvatthuvisāradā;",
  "atk-s0509a:2081_0": "Abhidhammanayaññū ca, vasippattāmhi sāsane.",
  "atk-s0509a:2082_0": "“Tato toraṇavatthusmiṃ, raññā kosalasāminā;",
  "atk-s0509a:2083_0": "Pucchitā nipuṇe pañhe, byākarontī yathātathaṃ.",
  "atk-s0509a:2084_0": "“Tadā sa rājā sugataṃ, upasaṅkamma pucchatha;",
  "atk-s0509a:2085_0": "Tatheva buddho byākāsi, yathā te byākatā mayā.",
  "atk-s0509a:2086_0": "“Jino tasmiṃ guṇe tuṭṭho, etadagge ṭhapesi maṃ;",
  "atk-s0509a:2087_0": "Mahāpaññānamaggāti, bhikkhunīnaṃ naruttamo.",
  "atk-s0509a:2088_0": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0509a:2089_0": "Arahattaṃ pana patvā phalasukhena nibbānasukhena ca viharantiyā imissā theriyā satipi aññāsaṃ khīṇāsavattherīnaṃ",
  "atk-s0509a:2089_1": "paññāvepullappattiyaṃ tattha pana katādhikāratāya mahāpaññābhāvo pākaṭo ahosi.",
  "atk-s0509a:2089_2": "Tathā hi naṃ bhagavā jetavanamahāvihāre ariyagaṇamajjhe nisinno paṭipāṭiyā bhikkhuniyo ṭhānantare ṭhapento “etadaggaṃ,",
  "atk-s0509a:2089_3": "bhikkhave,",
  "atk-s0509a:2089_4": "mama sāvikānaṃ bhikkhunīnaṃ mahāpaññānaṃ yadidaṃ khemā”ti mahāpaññatāya aggaṭṭhāne ṭhapesi.",
  "atk-s0509a:2089_5": "Taṃ ekadivasaṃ aññatarasmiṃ rukkhamūle divāvihāraṃ nisinnaṃ māro pāpimā taruṇarūpena upasaṅkamitvā kāmehi palobhento –",
  "atk-s0509a:2090_0": "139.",
  "atk-s0509a:2091_0": "“Daharā tvaṃ rūpavatī, ahampi daharo yuvā;",
  "atk-s0509a:2092_0": "Pañcaṅgikena turiyena, ehi kheme ramāmase”ti. – gāthamāha;",
  "atk-s0509a:2093_0": "Tassattho – kheme,",
  "atk-s0509a:2093_1": "tvaṃ taruṇappattā,",
  "atk-s0509a:2093_2": "yobbane ṭhitā rūpasampannā,",
  "atk-s0509a:2093_3": "ahampi taruṇo yuvā,",
  "atk-s0509a:2093_4": "tasmā mayaṃ yobbaññaṃ akhepetvā pañcaṅgikena turiyena vajjamānena ehi kāmakhiḍḍāratiyā ramāma kīḷāmāti.",
  "atk-s0509a:2094_0": "Taṃ sutvā sā kāmesu sabbadhammesu ca attano virattabhāvaṃ tassa ca mārabhāvaṃ attābhinivesesu sattesu",
  "atk-s0509a:2094_1": "attano thāmagataṃ appasādaṃ katakiccatañca pakāsentī –",
  "atk-s0509a:2095_0": "140.",
  "atk-s0509a:2096_0": "“Iminā pūtikāyena, āturena pabhaṅgunā;",
  "atk-s0509a:2097_0": "Aṭṭiyāmi harāyāmi, kāmataṇhā samūhatā.",
  "atk-s0509a:2098_0": "141.",
  "atk-s0509a:2099_0": "“Sattisūlūpamā kāmā, khandhāsaṃ adhikuṭṭanā;",
  "atk-s0509a:2100_0": "Yaṃ tvaṃ kāmaratiṃ brūsi, aratī dāni sā mama.",
  "atk-s0509a:2101_0": "142.",
  "atk-s0509a:2102_0": "“Sabbattha vihatā nandī, tamokhandho padālito;",
  "atk-s0509a:2103_0": "Evaṃ jānāhi pāpima, nihato tvamasi antaka.",
  "atk-s0509a:2104_0": "143.",
  "atk-s0509a:2105_0": "“Nakkhattāni namassantā, aggiṃ paricaraṃ vane;",
  "atk-s0509a:2106_0": "Yathābhuccamajānantā, bālā suddhimamaññatha.",
  "atk-s0509a:2107_0": "144.",
  "atk-s0509a:2108_0": "“Ahañca kho namassantī, sambuddhaṃ purisuttamaṃ;",
  "atk-s0509a:2109_0": "Pamuttā sabbadukkhehi, satthusāsanakārikā”ti. – imā gāthā abhāsi;",
  "atk-s0509a:2110_0": "Tattha aggiṃ paricaraṃ vaneti tapovane aggihuttaṃ paricaranto.",
  "atk-s0509a:2110_1": "Yathābhuccamajānantāti pavattiyo yathābhūtaṃ aparijānantā.",
  "atk-s0509a:2110_2": "Sesamettha heṭṭhā vuttanayattā uttānameva.",
  "atk-s0509a:2111_0": "Khemātherīgāthāvaṇṇanā niṭṭhitā.",
  "atk-s0509a:2112_0": "4. Sujātātherīgāthāvaṇṇanā",
  "atk-s0509a:2113_0": "Alaṅkatā suvasanātiādikā sujātāya theriyā gāthā.",
  "atk-s0509a:2113_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena",
  "atk-s0509a:2113_2": "sambhatavimokkhasambhārā hutvā imasmiṃ buddhuppāde sāketanagare seṭṭhikule nibbattitvā vayappattā mātāpitūhi",
  "atk-s0509a:2113_3": "samānajātikassa seṭṭhiputtassa dinnā hutvā patikulaṃ gatā.",
  "atk-s0509a:2113_4": "Tattha tena saddhiṃ sukhasaṃvāsaṃ vasantī ekadivasaṃ uyyānaṃ gantvā nakkhattakīḷaṃ kīḷitvā parijanena",
  "atk-s0509a:2113_5": "saddhiṃ nagaraṃ āgacchantī añjanavane satthāraṃ disvā pasannamānasā upasaṅkamitvā vanditvā ekamantaṃ nisīdi.",
  "atk-s0509a:2113_6": "Satthā tassā anupubbiṃ kathaṃ kathetvā kallacittataṃ ñatvā upari sāmukkaṃsikaṃ dhammadesanaṃ pakāsesi.",
  "atk-s0509a:2113_7": "Sā desanāvasāne attano katādhikāratāya ñāṇassa paripākaṃ gatattā ca,",
  "atk-s0509a:2113_8": "satthu ca desanāvilāsena yathānisinnāva saha paṭisambhidāhi arahattaṃ patvā satthāraṃ vanditvā gehaṃ",
  "atk-s0509a:2113_9": "gantvā sāmikañca mātāpitaro ca anujānāpetvā satthuāṇāya bhikkhunupassayaṃ gantvā bhikkhunīnaṃ santike pabbaji.",
  "atk-s0509a:2113_10": "Pabbajitvā ca attano paṭipattiṃ paccavekkhitvā udānavasena –",
  "atk-s0509a:2114_0": "145.",
  "atk-s0509a:2115_0": "“Alaṅkatā suvasanā, mālinī candanokkhitā;",
  "atk-s0509a:2116_0": "Sabbābharaṇasañchannā, dāsīgaṇapurakkhatā.",
  "atk-s0509a:2117_0": "146.",
  "atk-s0509a:2118_0": "“Annaṃ pānañca ādāya, khajjaṃ bhojjaṃ anappakaṃ;",
  "atk-s0509a:2119_0": "Gehato nikkhamitvāna, uyyānamabhihārayiṃ.",
  "atk-s0509a:2120_0": "147.",
  "atk-s0509a:2121_0": "“Tattha ramitvā kīḷitvā, āgacchantī sakaṃ gharaṃ;",
  "atk-s0509a:2122_0": "Vihāraṃ daṭṭhuṃ pāvisiṃ, sākete añjanaṃ vanaṃ.",
  "atk-s0509a:2123_0": "148.",
  "atk-s0509a:2124_0": "“Disvāna lokapajjotaṃ, vanditvāna upāvisiṃ;",
  "atk-s0509a:2125_0": "So me dhammamadesesi, anukampāya cakkhumā.",
  "atk-s0509a:2126_0": "149.",
  "atk-s0509a:2127_0": "“Sutvā ca kho mahesissa, saccaṃ sampaṭivijjhahaṃ;",
  "atk-s0509a:2128_0": "Tattheva virajaṃ dhammaṃ, phusayiṃ amataṃ padaṃ.",
  "atk-s0509a:2129_0": "150.",
  "atk-s0509a:2130_0": "“Tato viññātasaddhammā, pabbajiṃ anagāriyaṃ;",
  "atk-s0509a:2131_0": "Tisso vijjā anuppattā, amoghaṃ buddhasāsana”nti. –",
  "atk-s0509a:2132_0": "Imā gāthā abhāsi.",
  "atk-s0509a:2133_0": "Tattha alaṅkatāti vibhūsitā.",
  "atk-s0509a:2133_1": "Taṃ pana alaṅkatākāraṃ dassetuṃ “suvasanā mālinī candanokkhitā”ti vuttaṃ.",
  "atk-s0509a:2133_2": "Tattha mālinīti mālādhārinī.",
  "atk-s0509a:2133_3": "Candanokkhitāti candanānulittā.",
  "atk-s0509a:2133_4": "Sabbābharaṇasañchannāti hatthūpagādīhi sabbehi ābharaṇehi alaṅkāravasena sañchāditasarīrā.",
  "atk-s0509a:2134_0": "Annaṃ pānañca ādāya,",
  "atk-s0509a:2134_1": "khajjaṃ bhojjaṃ anappakanti sāliodanādiannaṃ,",
  "atk-s0509a:2134_2": "ambapānādipānaṃ,",
  "atk-s0509a:2134_3": "piṭṭhakhādanīyādikhajjaṃ,",
  "atk-s0509a:2134_4": "avasiṭṭhaṃ āhārasaṅkhātaṃ bhojjañca pahūtaṃ gahetvā.",
  "atk-s0509a:2134_5": "Uyyānamabhihārayinti nakkhattakīḷāvasena uyyānaṃ upanesiṃ.",
  "atk-s0509a:2134_6": "Annapānādiṃ tattha ānetvā saha parijanena kīḷantī ramantī paricāresinti adhippāyo.",
  "atk-s0509a:2135_0": "Sākete añjanaṃ vananti sāketasamīpe añjanavane vihāraṃ pāvisiṃ.",
  "atk-s0509a:2136_0": "Lokapajjotanti ñāṇapajjotena lokassa pajjotabhūtaṃ.",
  "atk-s0509a:2137_0": "Phusayinti phusiṃ, adhigacchinti attho. Sesaṃ vuttanayameva.",
  "atk-s0509a:2138_0": "Sujātātherīgāthāvaṇṇanā niṭṭhitā.",
  "atk-s0509a:2139_0": "5. Anopamātherīgāthāvaṇṇanā",
  "atk-s0509a:2140_0": "Ucce kuletiādikā anopamāya theriyā gāthā.",
  "atk-s0509a:2140_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena",
  "atk-s0509a:2140_2": "vimuttiparipācanīye dhamme paribrūhitvā imasmiṃ buddhuppāde sāketanagare majjhassa nāma seṭṭhino dhītā",
  "atk-s0509a:2140_3": "hutvā nibbatti.",
  "atk-s0509a:2140_4": "Tassā rūpasampattiyā anopamāti nāmaṃ ahosi.",
  "atk-s0509a:2140_5": "Tassā vayappattakāle bahū seṭṭhiputtā rājamahāmattā rājāno ca pitu dūtaṃ pāhesuṃ –",
  "atk-s0509a:2140_6": "“attano dhītaraṃ anopamaṃ dehi,",
  "atk-s0509a:2140_7": "idañcidañca te dassāmā”ti.",
  "atk-s0509a:2140_8": "Sā taṃ sutvā upanissayasampannatāya “gharāvāsena mayhaṃ attho natthī”ti satthu santikaṃ gantvā dhammaṃ",
  "atk-s0509a:2140_9": "sutvā ñāṇassa paripākaṃ gatattā desanānusārena vipassanaṃ ārabhitvā taṃ ussukkāpentī maggapaṭipāṭiyā",
  "atk-s0509a:2140_10": "tatiyaphale patiṭṭhāsi.",
  "atk-s0509a:2140_11": "Sā satthāraṃ pabbajjaṃ yācitvā satthuāṇāya bhikkhunupassayaṃ upagantvā bhikkhunīnaṃ santike pabbajitvā",
  "atk-s0509a:2140_12": "sattame divase arahattaṃ sacchikatvā attano paṭipattiṃ paccavekkhitvā udānavasena –",
  "atk-s0509a:2141_0": "151.",
  "atk-s0509a:2142_0": "“Ucce kule ahaṃ jātā, bahuvitte mahaddhane;",
  "atk-s0509a:2143_0": "Vaṇṇarūpena sampannā, dhītā majjhassa atrajā.",
  "atk-s0509a:2144_0": "152.",
  "atk-s0509a:2145_0": "“Patthitā rājaputtehi, seṭṭhiputtehi gijjhitā;",
  "atk-s0509a:2146_0": "Pitu me pesayī dūtaṃ, detha mayhaṃ anopamaṃ.",
  "atk-s0509a:2147_0": "153.",
  "atk-s0509a:2148_0": "“Yattakaṃ tulitā esā, tuyhaṃ dhītā anopamā;",
  "atk-s0509a:2149_0": "Tato aṭṭhaguṇaṃ dassaṃ, hiraññaṃ ratanāni ca.",
  "atk-s0509a:2150_0": "154.",
  "atk-s0509a:2151_0": "“Sāhaṃ disvāna sambuddhaṃ, lokajeṭṭhaṃ anuttaraṃ;",
  "atk-s0509a:2152_0": "Tassa pādāni vanditvā, ekamantaṃ upāvisiṃ.",
  "atk-s0509a:2153_0": "155.",
  "atk-s0509a:2154_0": "“So me dhammamadesesi, anukampāya gotamo;",
  "atk-s0509a:2155_0": "Nisinnā āsane tasmiṃ, phusayiṃ tatiyaṃ phalaṃ.",
  "atk-s0509a:2156_0": "156.",
  "atk-s0509a:2157_0": "“Tato kesāni chetvāna, pabbajiṃ anagāriyaṃ;",
  "atk-s0509a:2158_0": "Ajja me sattamī ratti, yato taṇhā visesitā”ti. –",
  "atk-s0509a:2159_0": "Imā gāthā abhāsi.",
  "atk-s0509a:2160_0": "Tattha ucce kuleti uḷāratame vessakule.",
  "atk-s0509a:2160_1": "Bahuvitteti alaṅkārādipahūtavittūpakaraṇe.",
  "atk-s0509a:2160_2": "Mahaddhaneti nidhānagatasseva cattārīsakoṭiparimāṇassa mahato dhanassa atthibhāvena mahaddhane ahaṃ jātāti yojanā.",
  "atk-s0509a:2160_3": "Vaṇṇarūpena sampannāti vaṇṇasampannā ceva rūpasampannā ca,",
  "atk-s0509a:2160_4": "siniddhabhāsurāya chavisampattiyā vatthābharaṇādisarīrāvayavasampattiyā ca samannāgatāti attho.",
  "atk-s0509a:2160_5": "Dhītā majjhassa atrajāti majjhanāmassa seṭṭhino orasā dhītā.",
  "atk-s0509a:2161_0": "Patthitā rājaputtehīti “kathaṃ nu kho taṃ labheyyāmā”ti rājakumārehi abhipatthitā.",
  "atk-s0509a:2161_1": "Seṭṭhiputtehi gijjhitāti tathā seṭṭhikumārehipi abhigijjhitā paccāsīsitā.",
  "atk-s0509a:2161_2": "Detha mayhaṃ anopamanti rājaputtādayo “detha mayhaṃ anopamaṃ detha mayha”nti pitu santike dūtaṃ pesayiṃsu.",
  "atk-s0509a:2162_0": "Yattakaṃ tulitā esāti “tuyhaṃ dhītā anopamā yattakaṃ dhanaṃ agghatī”ti tulitā lakkhaṇaññūhi paricchinnā,",
  "atk-s0509a:2162_1": "“tato aṭṭhaguṇaṃ dassāmī”ti pitu me pesayi dūtanti yojanā.",
  "atk-s0509a:2162_2": "Sesaṃ heṭṭhā vuttanayameva.",
  "atk-s0509a:2163_0": "Anopamātherīgāthāvaṇṇanā niṭṭhitā.",
  "atk-s0509a:2164_0": "6. Mahāpajāpatigotamītherīgāthāvaṇṇanā",
  "atk-s0509a:2165_0": "Buddha vīra namo tyatthūtiādikā mahāpajāpatigotamiyā gāthā.",
  "atk-s0509a:2165_1": "Ayampi kira padumuttarassa bhagavato kāle haṃsavatīnagare kulagehe nibbattitvā viññutaṃ patvā satthu",
  "atk-s0509a:2165_2": "santike dhammaṃ suṇantī satthāraṃ ekaṃ bhikkhuniṃ rattaññūnaṃ aggaṭṭhāne ṭhapentaṃ disvā,",
  "atk-s0509a:2165_3": "adhikārakammaṃ katvā taṃ ṭhānantaraṃ patthetvā yāvajīvaṃ dānādīni puññāni katvā kappasatasahassaṃ devamanussesu saṃsaritvā,",
  "atk-s0509a:2165_4": "kassapassa ca bhagavato antare amhākañca bhagavato buddhasuññe loke bārāṇasiyaṃ pañcannaṃ dāsisatānaṃ jeṭṭhikā hutvā nibbatti.",
  "atk-s0509a:2165_5": "Atha sā vassūpanāyikasamaye pañca paccekabuddhe nandamūlakapabbhārato isipatane otaritvā,",
  "atk-s0509a:2165_6": "nagare piṇḍāya caritvā isipatanameva gantvā,",
  "atk-s0509a:2165_7": "vassūpanāyikasamaye kuṭiyā atthāya hatthakammaṃ pariyesante disvā,",
  "atk-s0509a:2165_8": "tā dāsiyo tāsaṃ attano ca sāmike samādapetvā caṅkamādiparivārasampannā pañca kuṭiyo kāretvā,",
  "atk-s0509a:2165_9": "mañcapīṭhapānīyaparibhojanīyabhājanādīni upaṭṭhapetvā paccekabuddhe temāsaṃ tattheva vasanatthāya paṭiññaṃ kāretvā vārabhikkhaṃ paṭṭhapesuṃ.",
  "atk-s0509a:2165_10": "Yā attano vāradivase bhikkhaṃ dātuṃ na sakkoti,",
  "atk-s0509a:2165_11": "tassā sayaṃ sakagehato nīharitvā deti.",
  "atk-s0509a:2165_12": "Evaṃ temāsaṃ paṭijaggitvā pavāraṇāya sampattāya ekekaṃ dāsiṃ ekekaṃ sāṭakaṃ vissajjāpesi.",
  "atk-s0509a:2165_13": "Pañcathūlasāṭakasatāni ahesuṃ.",
  "atk-s0509a:2165_14": "Tāni parivattāpetvā pañcannaṃ paccekabuddhānaṃ ticīvarāni katvā adāsi.",
  "atk-s0509a:2165_15": "Paccekabuddhā tāsaṃ passantīnaṃyeva ākāsena gandhamādanapabbataṃ agamaṃsu.",
  "atk-s0509a:2166_0": "Tāpi sabbā yāvajīvaṃ kusalaṃ katvā devaloke nibbattiṃsu.",
  "atk-s0509a:2166_1": "Tāsaṃ jeṭṭhikā tato cavitvā bārāṇasiyā avidūre pesakāragāme pesakārajeṭṭhakassa gehe nibbattitvā viññutaṃ patvā,",
  "atk-s0509a:2166_2": "padumavatiyā putte pañcasate paccekabuddhe disvā sampiyāyamānā sabbe vanditvā bhikkhaṃ adāsi.",
  "atk-s0509a:2166_3": "Te bhattakiccaṃ katvā gandhamādanameva agamaṃsu.",
  "atk-s0509a:2166_4": "Sāpi yāvajīvaṃ kusalaṃ katvā devamanussesu saṃsarantī amhākaṃ satthu nibbattito puretarameva devadahanagare",
  "atk-s0509a:2166_5": "mahāsuppabuddhassa gehe paṭisandhiṃ gaṇhi,",
  "atk-s0509a:2166_6": "gotamītissā gottāgatameva nāmaṃ ahosi;",
  "atk-s0509a:2166_7": "mahāmāyāya kaniṭṭhabhaginī.",
  "atk-s0509a:2166_8": "Lakkhaṇapāṭhakāpi “imāsaṃ dvinnampi kucchiyaṃ vasitā dārakā cakkavattino bhavissantī”ti byākariṃsu.",
  "atk-s0509a:2166_9": "Suddhodanamahārājā vayappattakāle dvepi maṅgalaṃ katvā attano gharaṃ abhinesi.",
  "atk-s0509a:2167_0": "Aparabhāge amhākaṃ satthari uppajjitvā pavattitavaradhammacakke anupubbena tattha tattha veneyyānaṃ anuggahaṃ",
  "atk-s0509a:2167_1": "karonte vesāliṃ upanissāya kūṭāgārasālāyaṃ viharante suddhodanamahārājā setacchattassa heṭṭhā arahattaṃ",
  "atk-s0509a:2167_2": "sacchikatvā parinibbāyi.",
  "atk-s0509a:2167_3": "Atha mahāpajāpatigotamī pabbajitukāmā hutvā satthāraṃ ekavāraṃ pabbajjaṃ yācamānā alabhitvā dutiyavāraṃ",
  "atk-s0509a:2167_4": "kese chindāpetvā kāsāyāni acchādetvā kalahavivādasuttantadesanāpariyosāne nikkhamitvā pabbajitānaṃ pañcannaṃ",
  "atk-s0509a:2167_5": "sakyakumārasatānaṃ pādaparicārikāhi saddhiṃ vesāliṃ gantvā ānandattheraṃ satthāraṃ yācāpetvā aṭṭhahi",
  "atk-s0509a:2167_6": "garudhammehi pabbajjañca upasampadañca paṭilabhi.",
  "atk-s0509a:2167_7": "Itarā pana sabbāpi ekatoupasampannā ahesuṃ.",
  "atk-s0509a:2167_8": "Ayamettha saṅkhepo,",
  "atk-s0509a:2167_9": "vitthārato panetaṃ vatthu pāḷiyaṃ āgatameva.",
  "atk-s0509a:2168_0": "Evaṃ upasampannā pana mahāpajāpatigotamī satthāraṃ upasaṅkamitvā abhivādetvā ekamantaṃ aṭṭhāsi.",
  "atk-s0509a:2168_1": "Athassā satthā dhammaṃ desesi.",
  "atk-s0509a:2168_2": "Sā satthu santike kammaṭṭhānaṃ gahetvā bhāvanamanuyuñjantī na cirasseva abhiññāpaṭisambhidāparivāraṃ arahattaṃ pāpuṇi.",
  "atk-s0509a:2168_3": "Sesā pana pañcasatā bhikkhuniyo nandakovādapariyosāne chaḷabhiññā ahesuṃ.",
  "atk-s0509a:2168_4": "Athekadivasaṃ satthā jetavanamahāvihāre ariyagaṇamajjhe nisinno bhikkhuniyo ṭhānantare ṭhapento mahāpajāpatigotamiṃ",
  "atk-s0509a:2168_5": "rattaññūnaṃ bhikkhunīnaṃ aggaṭṭhāne ṭhapesi.",
  "atk-s0509a:2168_6": "Sā phalasukhena nibbānasukhena ca vītināmentī kataññutāya ṭhatvā ekadivasaṃ satthu guṇābhitthavanapubbakaupakārakavibhāvanāmukhena aññaṃ byākarontī –",
  "atk-s0509a:2169_0": "157.",
  "atk-s0509a:2170_0": "“Buddhavīra namo tyatthu, sabbasattānamuttama;",
  "atk-s0509a:2171_0": "Yo maṃ dukkhā pamocesi, aññañca bahukaṃ janaṃ.",
  "atk-s0509a:2172_0": "158.",
  "atk-s0509a:2173_0": "“Sabbadukkhaṃ pariññātaṃ, hetutaṇhā visositā;",
  "atk-s0509a:2174_0": "Bhāvito aṭṭhaṅgiko maggo, nirodho phusito mayā.",
  "atk-s0509a:2175_0": "159.",
  "atk-s0509a:2176_0": "“Mātā putto pitā bhātā, ayyakā ca pure ahuṃ;",
  "atk-s0509a:2177_0": "Yathābhuccamajānantī, saṃsariṃhaṃ anibbisaṃ.",
  "atk-s0509a:2178_0": "160.",
  "atk-s0509a:2179_0": "“Diṭṭho hi me so bhagavā, antimoyaṃ samussayo;",
  "atk-s0509a:2180_0": "Vikkhīṇo jātisaṃsāro, natthi dāni punabbhavo.",
  "atk-s0509a:2181_0": "161.",
  "atk-s0509a:2182_0": "“Āraddhavīriye pahitatte, niccaṃ daḷhaparakkame;",
  "atk-s0509a:2183_0": "Samagge sāvake passe, esā buddhāna vandanā.",
  "atk-s0509a:2184_0": "162.",
  "atk-s0509a:2185_0": "“Bahūnaṃ vata atthāya, māyā janayi gotamaṃ;",
  "atk-s0509a:2186_0": "Byādhimaraṇatunnānaṃ, dukkhakkhandhaṃ byapānudī”ti. – imā gāthā abhāsi;",
  "atk-s0509a:2187_0": "Tattha buddhavīrāti catusaccabuddhesu vīra,",
  "atk-s0509a:2187_1": "sabbabuddhā hi uttamavīriyehi catusaccabuddhehi vā catubbidhasammappadhānavīriyanipphattiyā vijitavijayattā vīrā nāma.",
  "atk-s0509a:2187_2": "Bhagavā pana vīriyapāramipāripūriyā caturaṅgasamannāgatavīriyādhiṭṭhānena sātisayacatubbidhasammappadhānakiccanipphattiyā",
  "atk-s0509a:2187_3": "tassā ca veneyyasantāne sammadeva patiṭṭhāpitattā visesato vīriyayuttatāya vīroti vattabbataṃ arahati.",
  "atk-s0509a:2187_4": "Namo tyatthūti namo namakkāro te hotu.",
  "atk-s0509a:2187_5": "Sabbasattānamuttamāti apadādibhedesu sattesu sīlādiguṇehi uttamo bhagavā.",
  "atk-s0509a:2187_6": "Tadekadesaṃ satthupakāraguṇaṃ dassetuṃ,",
  "atk-s0509a:2187_7": "“yo maṃ dukkhā pamocesi,",
  "atk-s0509a:2187_8": "aññañca bahukaṃ jana”nti vatvā attano dukkhā pamuttabhāvaṃ vibhāventī “sabbadukkha”nti gāthamāha.",
  "atk-s0509a:2188_0": "Puna yato pamocesi,",
  "atk-s0509a:2188_1": "taṃ vaṭṭadukkhaṃ ekadesena dassentī “mātā putto”ti gāthamāha.",
  "atk-s0509a:2188_2": "Tattha yathābhuccamajānantīti pavattihetuādiṃ yathābhūtaṃ anavabujjhantī.",
  "atk-s0509a:2188_3": "Saṃsariṃhaṃ anibbisanti saṃsārasamudde patiṭṭhaṃ avindantī alabhantī bhavādīsu aparāparuppattivasena saṃsariṃ ahanti kathentī āha “mātā putto”tiādi.",
  "atk-s0509a:2188_4": "Yasmiṃ bhave etassa mātā ahosi,",
  "atk-s0509a:2188_5": "tato aññasmiṃ bhave tasseva putto,",
  "atk-s0509a:2188_6": "tato aññasmiṃ bhave pitā bhātā ahūti attho.",
  "atk-s0509a:2189_0": "“Diṭṭho hi me”ti gāthāyapi attano dukkhato pamuttabhāvameva vibhāveti.",
  "atk-s0509a:2189_1": "Tattha diṭṭho hi me so bhagavāti so bhagavā sammāsambuddho attanā diṭṭhalokuttaradhammadassanena ñāṇacakkhunā mayā paccakkhato diṭṭho.",
  "atk-s0509a:2189_2": "Yo hi dhammaṃ passati,",
  "atk-s0509a:2189_3": "so bhagavantaṃ passati nāma. Yathāha – “yo kho, vakkali,",
  "atk-s0509a:2189_4": "dhammaṃ passati,",
  "atk-s0509a:2189_5": "so maṃ passatī”tiādi.",
  "atk-s0509a:2190_0": "Āraddhavīriyeti paggahitavīriye.",
  "atk-s0509a:2190_1": "Pahitatteti nibbānaṃ pesitacitte.",
  "atk-s0509a:2190_2": "Niccaṃ daḷhaparakkameti apattassa pattiyā pattassa vepullatthāya sabbakālaṃ thiraparakkame.",
  "atk-s0509a:2190_3": "Samaggeti sīladiṭṭhisāmaññena saṃhatabhāvena samagge.",
  "atk-s0509a:2190_4": "Satthudesanāya savanante jātattā sāvake,",
  "atk-s0509a:2190_5": "“ime maggaṭṭhā ime phalaṭṭhā”ti yāthāvato passati.",
  "atk-s0509a:2190_6": "Esā buddhāna vandanāti yā satthu dhammasarīrabhūtassa ariyasāvakānaṃ ariyabhāvabhūtassa ca lokuttaradhammassa attapaccakkhakiriyā,",
  "atk-s0509a:2190_7": "esā sammāsambuddhānaṃ sāvakabuddhānañca vandanā yāthāvato guṇaninnatā.",
  "atk-s0509a:2191_0": "“Bahūnaṃ vata atthāyā”ti osānagāthāyapi satthu lokassa bahūpakārataṃyeva vibhāveti.",
  "atk-s0509a:2191_1": "Yaṃ panettha atthato na vibhattaṃ,",
  "atk-s0509a:2191_2": "taṃ suviññeyyameva.",
  "atk-s0509a:2192_0": "Athekadā mahāpajāpatigotamī satthari vesāliyaṃ viharante mahāvane kūṭāgārasālāyaṃ sayaṃ vesāliyaṃ bhikkhunupassaye",
  "atk-s0509a:2192_1": "viharantī pubbaṇhasamayaṃ vesāliyaṃ piṇḍāya caritvā bhattaṃ bhuñjitvā attano divāṭṭhāne yathāparicchinnakālaṃ",
  "atk-s0509a:2192_2": "phalasamāpattisukhena vītināmetvā phalasamāpattito vuṭṭhāya attano paṭipattiṃ paccavekkhitvā somanassajātā",
  "atk-s0509a:2192_3": "attano āyusaṅkhāre āvajjentī tesaṃ khīṇabhāvaṃ ñatvā evaṃ cintesi –",
  "atk-s0509a:2192_4": "“yaṃnūnāhaṃ vihāraṃ gantvā bhagavantaṃ anujānāpetvā manobhāvanīye ca there sabbeva sabrahmacariye āpucchitvā idheva āgantvā parinibbāyeyya”nti.",
  "atk-s0509a:2192_5": "Yathā ca theriyā,",
  "atk-s0509a:2192_6": "evaṃ tassā parivārabhūtānaṃ pañcannaṃ bhikkhunisatānaṃ parivitakko ahosi.",
  "atk-s0509a:2192_7": "Tena vuttaṃ apadāne –",
  "atk-s0509a:2193_0": "“Ekadā lokapajjoto, vesāliyaṃ mahāvane;",
  "atk-s0509a:2194_0": "Kūṭāgāre kusālāyaṃ, vasate narasārathi.",
  "atk-s0509a:2195_0": "“Tadā jinassa mātucchā, mahāgotami bhikkhunī;",
  "atk-s0509a:2196_0": "Tahiṃ kate pure ramme, vasī bhikkhunupassaye.",
  "atk-s0509a:2197_0": "“Bhikkhunīhi vimuttāhi, satehi saha pañcahi;",
  "atk-s0509a:2198_0": "Rahogatāya tassevaṃ, citassāsi vitakkitaṃ.",
  "atk-s0509a:2199_0": "“Buddhassa parinibbānaṃ, sāvakaggayugassa vā;",
  "atk-s0509a:2200_0": "Rāhulānandanandānaṃ, nāhaṃ lacchāmi passituṃ.",
  "atk-s0509a:2201_0": "“Buddhassa parinibbānā, sāvakaggayugassa vā;",
  "atk-s0509a:2202_0": "Mahākassapanandānaṃ, ānandarāhulāna ca.",
  "atk-s0509a:2203_0": "“Paṭikaccāyusaṅkhāraṃ, osajjitvāna nibbutiṃ;",
  "atk-s0509a:2204_0": "Gaccheyyaṃ lokanāthena, anuññātā mahesinā.",
  "atk-s0509a:2205_0": "“Tathā pañcasatānampi, bhikkhunīnaṃ vitakkitaṃ;",
  "atk-s0509a:2206_0": "Āsi khemādikānampi, etadeva vitakkitaṃ.",
  "atk-s0509a:2207_0": "“Bhūmicālo tadā asi, nāditā devadundubhī;",
  "atk-s0509a:2208_0": "Upassayādhivatthāyo, devatā sokapīḷitā.",
  "atk-s0509a:2209_0": "“Vilapantā sukaruṇaṃ, tatthassūni pavattayuṃ;",
  "atk-s0509a:2210_0": "Mittā bhikkhuniyo tāhi, upagantvāna gotamiṃ.",
  "atk-s0509a:2211_0": "“Nipacca sirasā pāde, idaṃ vacanamabravuṃ;",
  "atk-s0509a:2212_0": "Tattha toyalavāsittā, mayamayye rahogatā.",
  "atk-s0509a:2213_0": "“Sā calā calitā bhūmi, nāditā devadundubhī;",
  "atk-s0509a:2214_0": "Paridevā ca suyyante, kimatthaṃ nūna gotamī.",
  "atk-s0509a:2215_0": "“Tadā avoca sā sabbaṃ, yathāparivitakkitaṃ;",
  "atk-s0509a:2216_0": "Tāyopi sabbā āhaṃsu, yathāparivitakkitaṃ.",
  "atk-s0509a:2217_0": "“Yadi te rucitaṃ ayye, nibbānaṃ paramaṃ sivaṃ;",
  "atk-s0509a:2218_0": "Nibbāyissāma sabbāpi, buddhānuññāya subbate.",
  "atk-s0509a:2219_0": "“Mayaṃ sahāva nikkhantā, gharāpi ca bhavāpi ca;",
  "atk-s0509a:2220_0": "Sahāyeva gamissāma, nibbānaṃ padamuttamaṃ.",
  "atk-s0509a:2221_0": "“Nibbānāya vajantīnaṃ, kiṃ vakkhāmīti sā vadaṃ;",
  "atk-s0509a:2222_0": "Saha sabbāhi niggañchi, bhikkhunīnilayā tadā.",
  "atk-s0509a:2223_0": "“Upassaye yādhivatthā, devatā tā khamantu me;",
  "atk-s0509a:2224_0": "Bhikkhunīnilayassedaṃ, pacchimaṃ dassanaṃ mama.",
  "atk-s0509a:2225_0": "“Na jarā maccu vā yattha, appiyehi samāgamo;",
  "atk-s0509a:2226_0": "Piyehi na viyogotthi, taṃ vajissaṃ asaṅkhataṃ.",
  "atk-s0509a:2227_0": "“Avītarāgā taṃ sutvā, vacanaṃ sugatorasā;",
  "atk-s0509a:2228_0": "Sokaṭṭā parideviṃsu, aho no appapuññatā.",
  "atk-s0509a:2229_0": "“Bhikkhunīnilayo suñño, bhūto tāhi vinā ayaṃ;",
  "atk-s0509a:2230_0": "Pabhāte viya tārāyo, na dissanti jinorasā.",
  "atk-s0509a:2231_0": "“Nibbānaṃ gotamī yāti, satehi saha pañcahi;",
  "atk-s0509a:2232_0": "Nadīsatehiva saha, gaṅgā pañcahi sāgaraṃ.",
  "atk-s0509a:2233_0": "“Rathiyāya vajantiyo, disvā saddhā upāsikā;",
  "atk-s0509a:2234_0": "Gharā nikkhamma pādesu, nipacca idamabravuṃ.",
  "atk-s0509a:2235_0": "“Pasīdassu mahābhoge, anāthāyo vihāya no;",
  "atk-s0509a:2236_0": "Tayā na yuttā nibbātuṃ, icchaṭṭā vilapiṃsu tā.",
  "atk-s0509a:2237_0": "“Tāsaṃ sokapahānatthaṃ, avoca madhuraṃ giraṃ;",
  "atk-s0509a:2238_0": "Ruditena alaṃ puttā, hāsakāloyamajja vo.",
  "atk-s0509a:2239_0": "“Pariññātaṃ mayā dukkhaṃ, dukkhahetu vivajjito;",
  "atk-s0509a:2240_0": "Nirodho me sacchikato, maggo cāpi subhāvito.",
  "atk-s0509a:2241_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:2242_0": "Ohito garuko bhāro, bhavanetti samūhatā.",
  "atk-s0509a:2243_0": "“Yassatthāya pabbajitā, agārasmānagāriyaṃ;",
  "atk-s0509a:2244_0": "So me attho anuppatto, sabbasaṃyojanakkhayo.",
  "atk-s0509a:2245_0": "“Buddho tassa ca saddhammo, anūno yāva tiṭṭhati;",
  "atk-s0509a:2246_0": "Nibbātuṃ tāva kālo me, mā maṃ socatha puttikā.",
  "atk-s0509a:2247_0": "“Koṇḍaññānandanandādī, tiṭṭhanti rāhulo jino;",
  "atk-s0509a:2248_0": "Sukhito sahito saṅgho, hatadabbā ca titthiyā.",
  "atk-s0509a:2249_0": "“Okkākavaṃsassa yaso, ussito māramaddano;",
  "atk-s0509a:2250_0": "Nanu sampati kālo me, nibbānatthāya puttikā.",
  "atk-s0509a:2251_0": "“Cirappabhuti yaṃ mayhaṃ, patthitaṃ ajja sijjhate;",
  "atk-s0509a:2252_0": "Ānandabherikāloyaṃ, kiṃ vo assūhi puttikā.",
  "atk-s0509a:2253_0": "“Sace mayi dayā atthi, yadi catthi kataññutā;",
  "atk-s0509a:2254_0": "Saddhammaṭṭhitiyā sabbā, karotha vīriyaṃ daḷhaṃ.",
  "atk-s0509a:2255_0": "“Thīnaṃ adāsi pabbajjaṃ, sambuddho yācito mayā;",
  "atk-s0509a:2256_0": "Tasmā yathāhaṃ nandissaṃ, tathā tamanutiṭṭhatha.",
  "atk-s0509a:2257_0": "“Tā evamanusāsitvā, bhikkhunīhi purakkhatā;",
  "atk-s0509a:2258_0": "Upecca buddhaṃ vanditvā, idaṃ vacanamabravi.",
  "atk-s0509a:2259_0": "“Ahaṃ sugata te mātā, tvañca vīra pitā mama;",
  "atk-s0509a:2260_0": "Saddhammasukhada nātha, tayi jātāmhi gotama.",
  "atk-s0509a:2261_0": "“Saṃvaddhitoyaṃ sugata, rūpakāyo mayā tava;",
  "atk-s0509a:2262_0": "Anindito dhammakāyo, mama saṃvaddhito tayā.",
  "atk-s0509a:2263_0": "“Muhuttaṃ taṇhāsamaṇaṃ, khīraṃ tvaṃ pāyito mayā;",
  "atk-s0509a:2264_0": "Tayāhaṃ santamaccantaṃ, dhammakhīrañhi pāyitā.",
  "atk-s0509a:2265_0": "“Bandhanārakkhaṇe mayhaṃ, aṇaṇo tvaṃ mahāmune;",
  "atk-s0509a:2266_0": "Puttakāmā thiyo yācaṃ, labhanti tādisaṃ sutaṃ.",
  "atk-s0509a:2267_0": "“Mandhātādinarindānaṃ, yā mātā sā bhavaṇṇave;",
  "atk-s0509a:2268_0": "Nimuggāhaṃ tayā putta, tāritā bhavasāgarā.",
  "atk-s0509a:2269_0": "“Rañño mātā mahesīti, sulabhaṃ nāmamitthinaṃ;",
  "atk-s0509a:2270_0": "Buddhamātāti yaṃ nāmaṃ, etaṃ paramadullabhaṃ.",
  "atk-s0509a:2271_0": "“Tañca laddhaṃ mahāvīra, paṇidhānaṃ mamaṃ tayā;",
  "atk-s0509a:2272_0": "Aṇukaṃ vā mahantaṃ vā, taṃ sabbaṃ pūritaṃ mayā.",
  "atk-s0509a:2273_0": "“Parinibbātumicchāmi, vihāyemaṃ kaḷevaraṃ;",
  "atk-s0509a:2274_0": "Anujānāhi me vīra, dukkhantakara nāyaka.",
  "atk-s0509a:2275_0": "“Cakkaṅkusadhajākiṇṇe, pāde kamalakomale;",
  "atk-s0509a:2276_0": "Pasārehi paṇāmaṃ te, karissaṃ puttauttame.",
  "atk-s0509a:2277_0": "“Suvaṇṇarāsisaṅkāsaṃ, sarīraṃ kuru pākaṭaṃ;",
  "atk-s0509a:2278_0": "Katvā dehaṃ sudiṭṭhaṃ te, santiṃ gacchāmi nāyaka.",
  "atk-s0509a:2279_0": "“Dvattiṃsalakkhaṇūpetaṃ, suppabhālaṅkataṃ tanuṃ;",
  "atk-s0509a:2280_0": "Sañjhāghanāva bālakkaṃ, mātucchaṃ dassayī jino.",
  "atk-s0509a:2281_0": "“Phullāravindasaṃkāse, taruṇādiccasappabhe;",
  "atk-s0509a:2282_0": "Cakkaṅkite pādatale, tato sā sirasā pati.",
  "atk-s0509a:2283_0": "“Paṇamāmi narādicca, ādiccakulaketukaṃ;",
  "atk-s0509a:2284_0": "Pacchime maraṇe mayhaṃ, na taṃ ikkhāmahaṃ puno.",
  "atk-s0509a:2285_0": "“Itthiyo nāma lokagga, sabbadosākarā matā;",
  "atk-s0509a:2286_0": "Yadi ko catthi doso me, khamassu karuṇākara.",
  "atk-s0509a:2287_0": "“Itthikānañca pabbajjaṃ, haṃ taṃ yāciṃ punappunaṃ;",
  "atk-s0509a:2288_0": "Tattha ce atthi doso me, taṃ khamassu narāsabha.",
  "atk-s0509a:2289_0": "“Mayā bhikkhuniyo vīra, tavānuññāya sāsitā;",
  "atk-s0509a:2290_0": "Tatra ce atthi dunnītaṃ, taṃ khamassu khamādhipa.",
  "atk-s0509a:2291_0": "“Akkhante nāma khantabbaṃ, kiṃ bhave guṇabhūsane;",
  "atk-s0509a:2292_0": "Kimuttaraṃ te vatthāmi, nibbānāya vajantiyā.",
  "atk-s0509a:2293_0": "“Suddhe anūne mama bhikkhusaṅghe, lokā ito nissarituṃ khamante;",
  "atk-s0509a:2294_0": "Pabhātakāle byasanaṅgatānaṃ, disvāna niyyātiva candalekhā.",
  "atk-s0509a:2295_0": "“Tadetarā bhikkhuniyo jinaggaṃ, tārāva candānugatā sumeruṃ;",
  "atk-s0509a:2296_0": "Padakkhiṇaṃ kacca nipacca pāde, ṭhitā mukhantaṃ samudikkhamānā.",
  "atk-s0509a:2297_0": "“Na tittipubbaṃ tava dassanena, cakkhuṃ na sotaṃ tava bhāsitena;",
  "atk-s0509a:2298_0": "Cittaṃ mamaṃ kevalamekameva, pappuyya taṃ dhammarasena titti.",
  "atk-s0509a:2299_0": "“Nadato parisāyaṃ te, vāditabbapahārino;",
  "atk-s0509a:2300_0": "Ye te dakkhanti vadanaṃ, dhaññā te narapuṅgava.",
  "atk-s0509a:2301_0": "“Dīghaṅgulī tambanakhe, subhe āyatapaṇhike;",
  "atk-s0509a:2302_0": "Ye pāde paṇamissanti, tepi dhaññā guṇandhara.",
  "atk-s0509a:2303_0": "“Madhurāni pahaṭṭhāni, dosagghāni hitāni ca;",
  "atk-s0509a:2304_0": "Ye te vākyāni suyyanti, tepi dhaññā naruttama.",
  "atk-s0509a:2305_0": "“Dhaññāhaṃ te mahāvīra, pādapūjanatapparā;",
  "atk-s0509a:2306_0": "Tiṇṇasaṃsārakantārā, suvākyena sirīmato.",
  "atk-s0509a:2307_0": "“Tato sā anusāvetvā, bhikkhusaṅghampi subbatā;",
  "atk-s0509a:2308_0": "Rāhulānandanande ca, vanditvā idamabravi.",
  "atk-s0509a:2309_0": "“Āsīvisālayasame, rogāvāse kaḷevare;",
  "atk-s0509a:2310_0": "Nibbindā dukkhasaṅghāṭe, jarāmaraṇagocare.",
  "atk-s0509a:2311_0": "“Nānākalimalākiṇṇe, parāyatte nirīhake;",
  "atk-s0509a:2312_0": "Tena nibbātumicchāmi, anumaññatha puttakā.",
  "atk-s0509a:2313_0": "“Nando rāhulabhaddo ca, vītasokā nirāsavā;",
  "atk-s0509a:2314_0": "Ṭhitācalaṭṭhiti thirā, dhammatamanucintayuṃ.",
  "atk-s0509a:2315_0": "“Dhiratthu saṅkhataṃ lolaṃ, asāraṃ kadalūpamaṃ;",
  "atk-s0509a:2316_0": "Māyāmarīcisadisaṃ, ittaraṃ anavaṭṭhitaṃ.",
  "atk-s0509a:2317_0": "“Yattha nāma jinassāyaṃ, mātucchā buddhaposikā;",
  "atk-s0509a:2318_0": "Gotamī nidhanaṃ yāti, aniccaṃ sabbasaṅkhataṃ.",
  "atk-s0509a:2319_0": "“Ānando ca tadā sekho, sokaṭṭo jinavacchalo;",
  "atk-s0509a:2320_0": "Tatthassūni karonto so, karuṇaṃ paridevati.",
  "atk-s0509a:2321_0": "“Hā santiṃ gotamī yāti, nūna buddhopi nibbutiṃ;",
  "atk-s0509a:2322_0": "Gacchati na cireneva, aggiriva nirindhano.",
  "atk-s0509a:2323_0": "“Evaṃ vilāpamānaṃ taṃ, ānandaṃ āha gotamī;",
  "atk-s0509a:2324_0": "Sutasāgaragambhīra, buddhopaṭṭhāna tappara.",
  "atk-s0509a:2325_0": "“Na yuttaṃ socituṃ putta, hāsakāle upaṭṭhite;",
  "atk-s0509a:2326_0": "Tayā me saraṇaṃ putta, nibbānaṃ tamupāgataṃ.",
  "atk-s0509a:2327_0": "“Tayā tāta samajjhiṭṭho, pabbajjaṃ anujāni no;",
  "atk-s0509a:2328_0": "Mā putta vimano hohi, saphalo te parissamo.",
  "atk-s0509a:2329_0": "“Yaṃ na diṭṭhaṃ purāṇehi, titthikācariyehipi;",
  "atk-s0509a:2330_0": "Taṃ padaṃ sukumārīhi, sattavassāhi veditaṃ.",
  "atk-s0509a:2331_0": "“Buddhasāsanapāleta, pacchimaṃ dassanaṃ tava;",
  "atk-s0509a:2332_0": "Tattha gacchāmahaṃ putta, gato yattha na dissate.",
  "atk-s0509a:2333_0": "“Kadāci dhammaṃ desento, khipī lokagganāyako;",
  "atk-s0509a:2334_0": "Tadāhaṃ āsīsavācaṃ, avocaṃ anukampikā.",
  "atk-s0509a:2335_0": "“Ciraṃ jīva mahāvīra, kappaṃ tiṭṭha mahāmune;",
  "atk-s0509a:2336_0": "Sabbalokassa atthāya, bhavassu ajarāmaro.",
  "atk-s0509a:2337_0": "“Taṃ tathāvādiniṃ buddho, mamaṃ so etadabravi;",
  "atk-s0509a:2338_0": "Na hevaṃ vandiyā buddhā, yathā vandasi gotamī.",
  "atk-s0509a:2339_0": "“Kathaṃ carahi sabbaññū, vanditabbā tathāgatā;",
  "atk-s0509a:2340_0": "Kathaṃ avandiyā buddhā, taṃ me akkhāhi pucchito.",
  "atk-s0509a:2341_0": "“Āraddhavīriye pahitatte, niccaṃ daḷhaparakkame;",
  "atk-s0509a:2342_0": "Samagge sāvake passa, etaṃ buddhānavandanaṃ.",
  "atk-s0509a:2343_0": "“Tato upassayaṃ gantvā, ekikāhaṃ vicintayiṃ;",
  "atk-s0509a:2344_0": "Samaggaparisaṃ nātho, rodhesi tibhavantago.",
  "atk-s0509a:2345_0": "“Handāhaṃ parinibbissaṃ, mā vipattitamaddasaṃ;",
  "atk-s0509a:2346_0": "Evāhaṃ cintayitvāna, disvāna isisattamaṃ.",
  "atk-s0509a:2347_0": "“Parinibbānakālaṃ me, ārocesiṃ vināyakaṃ;",
  "atk-s0509a:2348_0": "Tato so samanuññāsi, kālaṃ jānāhi gotamī.",
  "atk-s0509a:2349_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:2350_0": "Nāgova bandhanaṃ chetvā, viharāmi anāsavā.",
  "atk-s0509a:2351_0": "“Svāgataṃ vata me āsi, mama buddhassa santike;",
  "atk-s0509a:2352_0": "Tisso vijjā anuppattā, kataṃ buddhassa sāsanaṃ.",
  "atk-s0509a:2353_0": "“Paṭisambhidā catasso, vimokkhāpi ca aṭṭhime;",
  "atk-s0509a:2354_0": "Chaḷabhiññā sacchikatā, kataṃ buddhassa sāsanaṃ.",
  "atk-s0509a:2355_0": "“Thīnaṃ dhammābhisamaye, ye bālā vimatiṃ gatā;",
  "atk-s0509a:2356_0": "Tesaṃ diṭṭhippahānatthaṃ, iddhiṃ dassehi gotamī.",
  "atk-s0509a:2357_0": "“Tadā nipacca sambuddhaṃ, uppatitvāna ambaraṃ;",
  "atk-s0509a:2358_0": "Iddhī anekā dassesi, buddhānuññāya gotamī.",
  "atk-s0509a:2359_0": "“Ekikā bahudhā āsi, bahudhā cekikā tathā;",
  "atk-s0509a:2360_0": "Āvibhāvaṃ tirobhāvaṃ, tirokuṭṭaṃ tironagaṃ.",
  "atk-s0509a:2361_0": "“Asajjamānā agamā, bhūmiyampi nimujjatha;",
  "atk-s0509a:2362_0": "Abhijjamāne udake, agañchi mahiyā yathā.",
  "atk-s0509a:2363_0": "“Sakuṇīva tathākāse, pallaṅkena kamī tadā;",
  "atk-s0509a:2364_0": "Vasaṃ vattesi kāyena, yāva brahmanivesanaṃ.",
  "atk-s0509a:2365_0": "“Sineruṃ daṇḍaṃ katvāna, chattaṃ katvā mahāmahiṃ;",
  "atk-s0509a:2366_0": "Samūlaṃ parivattetvā, dhārayaṃ caṅkamī nabhe.",
  "atk-s0509a:2367_0": "“Chassūrodayakāleva, lokañcākāsi dhūmikaṃ;",
  "atk-s0509a:2368_0": "Yugante viya lokaṃ sā, jālāmālākulaṃ akā.",
  "atk-s0509a:2369_0": "“Mucalindaṃ mahāselaṃ, merumūlanadantare;",
  "atk-s0509a:2370_0": "Sāsapāriva sabbāni, ekenaggahi muṭṭhinā.",
  "atk-s0509a:2371_0": "“Aṅgulaggena chādesi, bhākaraṃ sanisākaraṃ;",
  "atk-s0509a:2372_0": "Candasūrasahassāni, āveḷamiva dhārayi.",
  "atk-s0509a:2373_0": "“Catusāgaratoyāni, dhārayī ekapāṇinā;",
  "atk-s0509a:2374_0": "Yugantajaladākāraṃ, mahāvassaṃ pavassatha.",
  "atk-s0509a:2375_0": "“Cakkavattiṃ saparisaṃ, māpayī sā nabhattale;",
  "atk-s0509a:2376_0": "Garuḷaṃ dviradaṃ sīhaṃ, vinadantaṃ padassayi.",
  "atk-s0509a:2377_0": "“Ekikā abhinimmitvā, appameyyaṃ bhikkhunīgaṇaṃ;",
  "atk-s0509a:2378_0": "Puna antaradhāpetvā, ekikā munimabravi.",
  "atk-s0509a:2379_0": "“Mātucchā te mahāvīra, tava sāsanakārikā;",
  "atk-s0509a:2380_0": "Anuppattā sakaṃ atthaṃ, pāde vandāmi cakkhuma.",
  "atk-s0509a:2381_0": "“Dassetvā vividhā iddhī, orohitvā nabhattalā;",
  "atk-s0509a:2382_0": "Vanditvā lokapajjotaṃ, ekamantaṃ nisīdi sā.",
  "atk-s0509a:2383_0": "“Sā vīsavassasatikā, jātiyāhaṃ mahāmune;",
  "atk-s0509a:2384_0": "Alamettāvatā vīra, nibbāyissāmi nāyaka.",
  "atk-s0509a:2385_0": "“Tadātivimhitā sabbā, parisā sā katañjalī;",
  "atk-s0509a:2386_0": "Avocayye kathaṃ āsi, atuliddhiparakkamā.",
  "atk-s0509a:2387_0": "“Padumuttaro nāma jino, sabbadhammesu cakkhumā;",
  "atk-s0509a:2388_0": "Ito satasahassamhi, kappe uppajji nāyako.",
  "atk-s0509a:2389_0": "“Tadāhaṃ haṃsavatiyaṃ, jātāmaccakule ahuṃ;",
  "atk-s0509a:2390_0": "Sabbopakārasampanne, iddhe phīte mahaddhane.",
  "atk-s0509a:2391_0": "“Kadāci pitunā saddhiṃ, dāsīgaṇapurakkhatā;",
  "atk-s0509a:2392_0": "Mahatā parivārena, taṃ upecca narāsabhaṃ.",
  "atk-s0509a:2393_0": "“Vāsavaṃ viya vassantaṃ, dhammameghaṃ anāsavaṃ;",
  "atk-s0509a:2394_0": "Saradādiccasadisaṃ, raṃsijālasamujjalaṃ.",
  "atk-s0509a:2395_0": "“Disvā cittaṃ pasādetvā, sutvā cassa subhāsitaṃ;",
  "atk-s0509a:2396_0": "Mātucchaṃ bhikkhuniṃ agge, ṭhapentaṃ naranāyakaṃ.",
  "atk-s0509a:2397_0": "“Sutvā datvā mahādānaṃ, sattāhaṃ tassa tādino;",
  "atk-s0509a:2398_0": "Sasaṅghassa naraggassa, paccayāni bahūni ca.",
  "atk-s0509a:2399_0": "“Nipacca pādamūlamhi, taṃ ṭhānamabhipatthayiṃ;",
  "atk-s0509a:2400_0": "Tato mahāparisatiṃ, avoca isisattamo.",
  "atk-s0509a:2401_0": "“Yā sasaṅghaṃ abhojesi, sattāhaṃ lokanāyakaṃ;",
  "atk-s0509a:2402_0": "Tamahaṃ kittayissāmi, suṇātha mama bhāsato.",
  "atk-s0509a:2403_0": "“Satasahassito kappe, okkākakulasambhavo;",
  "atk-s0509a:2404_0": "Gotamo nāma gottena, satthā loke bhavissati.",
  "atk-s0509a:2405_0": "Tassa dhammesu dāyādā, orasā dhammanimmitā;",
  "atk-s0509a:2406_0": "Gotamī nāma nāmena, hessati satthu sāvikā.",
  "atk-s0509a:2407_0": "“Tassa buddhassa mātucchā, jīvitāpādikā ayaṃ;",
  "atk-s0509a:2408_0": "Rattaññūnañca aggattaṃ, bhikkhunīnaṃ labhissati.",
  "atk-s0509a:2409_0": "“Taṃ sutvāna pamoditvā, yāvajīvaṃ tadā jinaṃ;",
  "atk-s0509a:2410_0": "Paccayehi upaṭṭhitvā, tato kālaṅkatā ahaṃ.",
  "atk-s0509a:2411_0": "“Tāvatiṃsesu devesu, sabbakāmasamiddhisu;",
  "atk-s0509a:2412_0": "Nibbattā dasahaṅgehi, aññe abhibhaviṃ ahaṃ.",
  "atk-s0509a:2413_0": "“Rūpasaddehi gandhehi, rasehi phusanehi ca;",
  "atk-s0509a:2414_0": "Āyunāpi ca vaṇṇena, sukhena yasasāpi ca.",
  "atk-s0509a:2415_0": "“Tathevādhipateyyena, adhigayha virocahaṃ;",
  "atk-s0509a:2416_0": "Ahosiṃ amarindassa, mahesī dayitā tahiṃ.",
  "atk-s0509a:2417_0": "“Saṃsāre saṃsarantīhaṃ, kammavāyusameritā;",
  "atk-s0509a:2418_0": "Kāsissa rañño visaye, ajāyiṃ dāsagāmake.",
  "atk-s0509a:2419_0": "“Pañcadāsasatānūnā, nivasanti tahiṃ tadā;",
  "atk-s0509a:2420_0": "Sabbesaṃ tattha yo jeṭṭho, tassa jāyā ahosahaṃ.",
  "atk-s0509a:2421_0": "“Sayambhuno pañcasatā, gāmaṃ piṇḍāya pāvisuṃ;",
  "atk-s0509a:2422_0": "Te disvāna ahaṃ tuṭṭhā, saha sabbāhi itthibhi.",
  "atk-s0509a:2423_0": "“Pūgā hutvāva sabbāyo, catumāse upaṭṭhahuṃ;",
  "atk-s0509a:2424_0": "Ticīvarāni datvāna, saṃsarimha sasāmikā.",
  "atk-s0509a:2425_0": "“Tato cutā sabbāpi tā, tāvatiṃsagatā mayaṃ;",
  "atk-s0509a:2426_0": "Pacchime ca bhave dāni, jātā devadahe pure.",
  "atk-s0509a:2427_0": "“Pitā añjanasakko me, mātā mama sulakkhaṇā;",
  "atk-s0509a:2428_0": "Tato kapilavatthusmiṃ, suddhodanagharaṃ gatā.",
  "atk-s0509a:2429_0": "“Sesā sakyakule jātā, sakyānaṃ gharamāgamuṃ;",
  "atk-s0509a:2430_0": "Ahaṃ visiṭṭhā sabbāsaṃ, jinassāpādikā ahuṃ.",
  "atk-s0509a:2431_0": "“Mama puttobhinikkhamma, buddho āsi vināyako;",
  "atk-s0509a:2432_0": "Pacchāhaṃ pabbajitvāna, satehi saha pañcahi.",
  "atk-s0509a:2433_0": "“Sākiyānīhi dhīrāhi, saha santisukhaṃ phusiṃ;",
  "atk-s0509a:2434_0": "Ye tadā pubbajātiyaṃ, amhākaṃ āsu sāmino.",
  "atk-s0509a:2435_0": "“Sahapuññassa kattāro, mahāsamayakārakā;",
  "atk-s0509a:2436_0": "Phusiṃsu arahattaṃ te, sugatenānukampitā.",
  "atk-s0509a:2437_0": "“Tadetarā bhikkhuniyo, āruhiṃsu nabhattalaṃ;",
  "atk-s0509a:2438_0": "Saṃgatā viya tārāyo, virociṃsu mahiddhikā.",
  "atk-s0509a:2439_0": "“Iddhī anekā dassesuṃ, piḷandhavikatiṃ yathā;",
  "atk-s0509a:2440_0": "Kammāro kanakasseva, kammaññassa susikkhito.",
  "atk-s0509a:2441_0": "“Dassetvā pāṭihīrāni, vicittāni bahūni ca;",
  "atk-s0509a:2442_0": "Tosetvā vādipavaraṃ, muniṃ saparisaṃ tadā.",
  "atk-s0509a:2443_0": "“Orohitvāna gaganā, vanditvā isisattamaṃ;",
  "atk-s0509a:2444_0": "Anuññātā naraggena, yathāṭhāne nisīdisuṃ.",
  "atk-s0509a:2445_0": "“Ahonukampikā amhaṃ, sabbāsaṃ cira gotamī;",
  "atk-s0509a:2446_0": "Vāsitā tava puññehi, pattā no āsavakkhayaṃ.",
  "atk-s0509a:2447_0": "“Kilesā jhāpitā amhaṃ, bhavā sabbe samūhatā;",
  "atk-s0509a:2448_0": "Nāgīva bandhanaṃ chetvā, viharāma anāsavā.",
  "atk-s0509a:2449_0": "“Svāgataṃ vata no āsi, buddhaseṭṭhassa santike;",
  "atk-s0509a:2450_0": "Tisso vijjā anuppattā, kataṃ buddhassa sāsanaṃ.",
  "atk-s0509a:2451_0": "“Paṭisambhidā catasso, vimokkhāpi ca aṭṭhime;",
  "atk-s0509a:2452_0": "Chaḷabhiññā sacchikatā, kataṃ buddhassa sāsanaṃ.",
  "atk-s0509a:2453_0": "“Iddhīsu ca vasī homa, dibbāya sotadhātuyā;",
  "atk-s0509a:2454_0": "Cetopariyañāṇassa, vasī homa mahāmune.",
  "atk-s0509a:2455_0": "“Pubbenivāsaṃ jānāma, dibbacakkhu visodhitaṃ;",
  "atk-s0509a:2456_0": "Sabbāsavaparikkhīṇā, natthi dāni punabbhavā.",
  "atk-s0509a:2457_0": "“Atthe dhamme ca nerutte, paṭibhāne ca vijjati;",
  "atk-s0509a:2458_0": "Ñāṇaṃ amhaṃ mahāvīra, uppannaṃ tava santike.",
  "atk-s0509a:2459_0": "“Asmābhi pariciṇṇosi, mettacittā hi nāyaka;",
  "atk-s0509a:2460_0": "Anujānāhi sabbāsaṃ, nibbānāya mahāmune.",
  "atk-s0509a:2461_0": "“Nibbāyissāma iccevaṃ, kiṃ vakkhāmi vadantiyo;",
  "atk-s0509a:2462_0": "Yassa dāni ca vo kālaṃ, maññathāti jinobravi.",
  "atk-s0509a:2463_0": "“Gotamīādikā tāyo, tadā bhikkhuniyo jinaṃ;",
  "atk-s0509a:2464_0": "Vanditvā āsanā tamhā, vuṭṭhāya āgamiṃsu tā.",
  "atk-s0509a:2465_0": "“Mahatā janakāyena, saha lokagganāyako;",
  "atk-s0509a:2466_0": "Anusaṃyāyī so vīro, mātucchaṃ yāvakoṭṭhakaṃ.",
  "atk-s0509a:2467_0": "“Tadā nipati pādesu, gotamī lokabandhuno;",
  "atk-s0509a:2468_0": "Saheva tāhi sabbāhi, pacchimaṃ pādavandanaṃ.",
  "atk-s0509a:2469_0": "“Idaṃ pacchimakaṃ mayhaṃ, lokanāthassa dassanaṃ;",
  "atk-s0509a:2470_0": "Na puno amatākāraṃ, passissāmi mukhaṃ tava.",
  "atk-s0509a:2471_0": "“Na ca me vandanaṃ vīra, tava pāde sukomale;",
  "atk-s0509a:2472_0": "Samphusissati lokagga, ajja gacchāmi nibbutiṃ.",
  "atk-s0509a:2473_0": "“Rūpena kiṃ tavānena, diṭṭhe dhamme yathātathe;",
  "atk-s0509a:2474_0": "Sabbaṃ saṅkhatamevetaṃ, anassāsikamittaraṃ.",
  "atk-s0509a:2475_0": "“Sā saha tāhi gantvāna, bhikkhunupassayaṃ sakaṃ;",
  "atk-s0509a:2476_0": "Aḍḍhapallaṅkamābhujja, nisīdi paramāsane.",
  "atk-s0509a:2477_0": "“Tadā upāsikā tattha, buddhasāsanavacchalā;",
  "atk-s0509a:2478_0": "Tassā pavattiṃ sutvāna, upesuṃ pādavandikā.",
  "atk-s0509a:2479_0": "“Karehi uraṃ pahantā, chinnamūlā yathā latā;",
  "atk-s0509a:2480_0": "Rodantā karuṇaṃ ravaṃ, sokaṭṭā bhūmipātitā.",
  "atk-s0509a:2481_0": "“Mā no saraṇade nāthe, vihāya gami nibbutiṃ;",
  "atk-s0509a:2482_0": "Nipatitvāna yācāma, sabbāyo sirasā mayaṃ.",
  "atk-s0509a:2483_0": "“Yā padhānatamā tāsaṃ, saddhā paññā upāsikā;",
  "atk-s0509a:2484_0": "Tassā sīsaṃ pamajjantī, idaṃ vacanamabravi.",
  "atk-s0509a:2485_0": "“Alaṃ puttā visādena, mārapāsānuvattinā;",
  "atk-s0509a:2486_0": "Aniccaṃ saṅkhataṃ sabbaṃ, viyogantaṃ calācalaṃ.",
  "atk-s0509a:2487_0": "“Tato sā tā visajjitvā, paṭhamaṃ jhānamuttamaṃ;",
  "atk-s0509a:2488_0": "Dutiyañca tatiyañca, samāpajji catutthakaṃ.",
  "atk-s0509a:2489_0": "“Ākāsāyatanañceva, viññāṇāyatanaṃ tathā;",
  "atk-s0509a:2490_0": "Ākiñcaṃ nevasaññañca, samāpajji yathākkamaṃ.",
  "atk-s0509a:2491_0": "“Paṭilomena jhānāni, samāpajjittha gotamī;",
  "atk-s0509a:2492_0": "Yāvatā paṭhamaṃ jhānaṃ, tato yāvacatutthakaṃ.",
  "atk-s0509a:2493_0": "“Tato vuṭṭhāya nibbāyi, dīpaccīva nirāsavā;",
  "atk-s0509a:2494_0": "Bhūmicālo mahā āsi, nabhasā vijjutā pati.",
  "atk-s0509a:2495_0": "“Panāditā dundubhiyo, parideviṃsu devatā;",
  "atk-s0509a:2496_0": "Pupphavuṭṭhī ca gaganā, abhivassatha medaniṃ.",
  "atk-s0509a:2497_0": "“Kampito merurājāpi, raṅgamajjhe yathā naṭo;",
  "atk-s0509a:2498_0": "Sokena cātidīnova, viravo āsi sāgaro.",
  "atk-s0509a:2499_0": "“Devā nāgāsurā brahmā, saṃviggāhiṃsu taṅkhaṇe;",
  "atk-s0509a:2500_0": "Aniccā vata saṅkhārā, yathāyaṃ vilayaṃ gatā.",
  "atk-s0509a:2501_0": "“Yā ce maṃ parivāriṃsu, satthu sāsanakārikā;",
  "atk-s0509a:2502_0": "Tayopi anupādānā, dīpacci viya nibbutā.",
  "atk-s0509a:2503_0": "“Hā yogā vippayogantā, hāniccaṃ sabbasaṅkhataṃ;",
  "atk-s0509a:2504_0": "Hā jīvitaṃ vināsantaṃ, iccāsi paridevanā.",
  "atk-s0509a:2505_0": "“Tato devā ca brahmā ca, lokadhammānuvattanaṃ;",
  "atk-s0509a:2506_0": "Kālānurūpaṃ kubbanti, upetvā isisattamaṃ.",
  "atk-s0509a:2507_0": "“Tadā āmantayī satthā, ānandaṃ sutasāgaraṃ;",
  "atk-s0509a:2508_0": "Gacchānanda nivedehi, bhikkhūnaṃ mātu nibbutiṃ.",
  "atk-s0509a:2509_0": "“Tadānando nirānando, assunā puṇṇalocano;",
  "atk-s0509a:2510_0": "Gaggarena sarenāha, samāgacchantu bhikkhavo.",
  "atk-s0509a:2511_0": "“Pubbadakkhiṇapacchāsu, uttarāya ca santike;",
  "atk-s0509a:2512_0": "Suṇantu bhāsitaṃ mayhaṃ, bhikkhavo sugatorasā.",
  "atk-s0509a:2513_0": "“Yā vaḍḍhayi payattena, sarīraṃ pacchimaṃ mune;",
  "atk-s0509a:2514_0": "Sā gotamī gatā santiṃ, tārāva sūriyodaye.",
  "atk-s0509a:2515_0": "“Buddhamātāpi paññattiṃ, ṭhapayitvā gatāsamaṃ;",
  "atk-s0509a:2516_0": "Na yattha pañcanettopi, gatiṃ dakkhati nāyako.",
  "atk-s0509a:2517_0": "“Yassatthi sugate saddhā, yo ca piyo mahāmune;",
  "atk-s0509a:2518_0": "Buddhamātussa sakkāraṃ, karotu sugatoraso.",
  "atk-s0509a:2519_0": "“Sudūraṭṭhāpi taṃ sutvā, sīghamāgacchu bhikkhavo;",
  "atk-s0509a:2520_0": "Keci buddhānubhāvena, keci iddhīsu kovidā.",
  "atk-s0509a:2521_0": "“Kūṭāgāravare ramme, sabbasoṇṇamaye subhe;",
  "atk-s0509a:2522_0": "Mañcakaṃ samāropesuṃ, yattha suttāsi gotamī.",
  "atk-s0509a:2523_0": "“Cattāro lokapālā te, aṃsehi samadhārayuṃ;",
  "atk-s0509a:2524_0": "Sesā sakkādikā devā, kūṭāgāre samaggahuṃ.",
  "atk-s0509a:2525_0": "“Kūṭāgārāni sabbāni, āsuṃ pañcasatānipi;",
  "atk-s0509a:2526_0": "Saradādiccavaṇṇāni, vissakammakatāni hi.",
  "atk-s0509a:2527_0": "“Sabbā tāpi bhikkhuniyo, āsuṃ mañcesu sāyitā;",
  "atk-s0509a:2528_0": "Devānaṃ khandhamāruḷhā, niyyanti anupubbaso.",
  "atk-s0509a:2529_0": "“Sabbaso chāditaṃ āsi, vitānena nabhattalaṃ;",
  "atk-s0509a:2530_0": "Satārā candasūrā ca, lañchitā kanakāmayā.",
  "atk-s0509a:2531_0": "“Paṭākā ussitānekā, vitatā pupphakañcukā;",
  "atk-s0509a:2532_0": "Ogatākāsapadumā, mahiyā pupphamuggataṃ.",
  "atk-s0509a:2533_0": "“Dissanti candasūriyā, pajjalanti ca tārakā;",
  "atk-s0509a:2534_0": "Majjhaṃ gatopi cādicco, na tāpesi sasī yathā.",
  "atk-s0509a:2535_0": "“Devā dibbehi gandhehi, mālehi surabhīhi ca;",
  "atk-s0509a:2536_0": "Vāditehi ca naccehi, saṅgītīhi ca pūjayuṃ.",
  "atk-s0509a:2537_0": "“Nāgāsurā ca brahmāno, yathāsatti yathābalaṃ;",
  "atk-s0509a:2538_0": "Pūjayiṃsu ca niyyantiṃ, nibbutaṃ buddhamātaraṃ.",
  "atk-s0509a:2539_0": "“Sabbāyo purato nītā, nibbutā sugatorasā;",
  "atk-s0509a:2540_0": "Gotamī niyyate pacchā, sakkatā buddhaposikā.",
  "atk-s0509a:2541_0": "“Purato devamanujā, sanāgāsurabrahmakā;",
  "atk-s0509a:2542_0": "Pacchā sasāvako buddho, pūjatthaṃ yāti mātuyā.",
  "atk-s0509a:2543_0": "“Buddhassa parinibbānaṃ, nedisaṃ āsi yādisaṃ;",
  "atk-s0509a:2544_0": "Gotamīparinibbānaṃ, atevacchariyaṃ ahu.",
  "atk-s0509a:2545_0": "“Buddho buddhassa nibbāne, nopaṭiyādi bhikkhavo;",
  "atk-s0509a:2546_0": "Buddho gotaminibbāne, sāriputtādikā tathā.",
  "atk-s0509a:2547_0": "“Citakāni karitvāna, sabbagandhamayāni te;",
  "atk-s0509a:2548_0": "Gandhacuṇṇapakiṇṇāni, jhāpayiṃsu ca tā tahiṃ.",
  "atk-s0509a:2549_0": "“Sesabhāgāni ḍayhiṃsu, aṭṭhī sesāni sabbaso;",
  "atk-s0509a:2550_0": "Ānando ca tadāvoca, saṃvegajanakaṃ vaco.",
  "atk-s0509a:2551_0": "“Gotamī nidhanaṃ yātā, ḍayhañcassa sarīrakaṃ;",
  "atk-s0509a:2552_0": "Saṅketaṃ buddhanibbānaṃ, na cirena bhavissati.",
  "atk-s0509a:2553_0": "“Tato gotamidhātūni, tassā pattagatāni so;",
  "atk-s0509a:2554_0": "Upanāmesi nāthassa, ānando buddhacodito.",
  "atk-s0509a:2555_0": "“Pāṇinā tāni paggayha, avoca isisattamo;",
  "atk-s0509a:2556_0": "Mahato sāravantassa, yathā rukkhassa tiṭṭhato.",
  "atk-s0509a:2557_0": "“Yo so mahattaro khandho, palujjeyya aniccatā;",
  "atk-s0509a:2558_0": "Tathā bhikkhunisaṅghassa, gotamī parinibbutā.",
  "atk-s0509a:2559_0": "“Aho acchariyaṃ mayhaṃ, nibbutāyapi mātuyā;",
  "atk-s0509a:2560_0": "Sārīramattasesāya, natthi sokapariddavo.",
  "atk-s0509a:2561_0": "“Na sociyā paresaṃ sā, tiṇṇasaṃsārasāgarā;",
  "atk-s0509a:2562_0": "Parivajjitasantāpā, sītibhūtā sunibbutā.",
  "atk-s0509a:2563_0": "“Paṇḍitāsi mahāpaññā, puthupaññā tatheva ca;",
  "atk-s0509a:2564_0": "Rattaññū bhikkhunīnaṃ sā, evaṃ dhāretha bhikkhavo.",
  "atk-s0509a:2565_0": "“Iddhīsu ca vasī āsi, dibbāya sotadhātuyā;",
  "atk-s0509a:2566_0": "Cetopariyañāṇassa, vasī āsi ca gotamī.",
  "atk-s0509a:2567_0": "“Pubbenivāsamaññāsi, dibbacakkhu visodhitaṃ;",
  "atk-s0509a:2568_0": "Sabbāsavaparikkhīṇā, natthi tassā punabbhavo.",
  "atk-s0509a:2569_0": "“Atthadhammaniruttīsu, paṭibhāne tatheva ca;",
  "atk-s0509a:2570_0": "Parisuddhaṃ ahu ñāṇaṃ, tasmā socaniyā na sā.",
  "atk-s0509a:2571_0": "“Ayoghanahatasseva, jalato jātavedassa;",
  "atk-s0509a:2572_0": "Anupubbūpasantassa, yathā na ñāyate gati.",
  "atk-s0509a:2573_0": "“Evaṃ sammā vimuttānaṃ, kāmabandhoghatārinaṃ;",
  "atk-s0509a:2574_0": "Paññāpetuṃ gati natthi, pattānaṃ acalaṃ sukhaṃ.",
  "atk-s0509a:2575_0": "“Attadīpā tato hotha, satipaṭṭhānagocarā;",
  "atk-s0509a:2576_0": "Bhāvetvā sattabojjhaṅge, dukkhassantaṃ karissathā”ti. ;",
  "atk-s0509a:2577_0": "Mahāpajāpatigotamītherīgāthāvaṇṇanā niṭṭhitā.",
  "atk-s0509a:2578_0": "7. Guttātherīgāthāvaṇṇanā",
  "atk-s0509a:2579_0": "Gutte yadatthaṃ pabbajjātiādikā guttāya theriyā gāthā.",
  "atk-s0509a:2579_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena sambhatavimokkhasambhārā hutvā,",
  "atk-s0509a:2579_2": "paripakkakusalamūlā sugatīsuyeva saṃsarantī imasmiṃ buddhuppāde sāvatthiyaṃ brāhmaṇakule nibbattā,",
  "atk-s0509a:2579_3": "guttātissā nāmaṃ ahosi.",
  "atk-s0509a:2579_4": "Sā viññutaṃ patvā upanissayasampattiyā codiyamānā gharāvāsaṃ jigucchantī mātāpitaro anujānāpetvā mahāpajāpatigotamiyā santike pabbaji.",
  "atk-s0509a:2579_5": "Pabbajitvā ca vipassanaṃ paṭṭhapetvā bhāvanaṃ anuyuñjantiyā tassā cittaṃ cirakālaparicayena bahiddhārammaṇe vidhāvati,",
  "atk-s0509a:2579_6": "ekaggaṃ nāhosi.",
  "atk-s0509a:2579_7": "Satthā disvā taṃ anuggaṇhanto,",
  "atk-s0509a:2579_8": "gandhakuṭiyaṃ yathānisinnova obhāsaṃ pharitvā tassā āsanne ākāse nisinnaṃ viya attānaṃ dassetvā ovadanto –",
  "atk-s0509a:2580_0": "163.",
  "atk-s0509a:2581_0": "“Gutte yadatthaṃ pabbajjā, hitvā puttaṃ vasuṃ piyaṃ;",
  "atk-s0509a:2582_0": "Tameva anubrūhehi, mā cittassa vasaṃ gami.",
  "atk-s0509a:2583_0": "164.",
  "atk-s0509a:2584_0": "“Cittena vañcitā sattā, mārassa visaye ratā;",
  "atk-s0509a:2585_0": "Anekajātisaṃsāraṃ, sandhāvanti aviddasū.",
  "atk-s0509a:2586_0": "165.",
  "atk-s0509a:2587_0": "“Kāmācchandañca byāpādaṃ, sakkāyadiṭṭhimeva ca;",
  "atk-s0509a:2588_0": "Sīlabbataparāmāsaṃ, vicikicchaṃ ca pañcamaṃ.",
  "atk-s0509a:2589_0": "166.",
  "atk-s0509a:2590_0": "“Saṃyojanāni etāni, pajahitvāna bhikkhunī;",
  "atk-s0509a:2591_0": "Orambhāgamanīyāni, nayidaṃ punarehisi.",
  "atk-s0509a:2592_0": "167.",
  "atk-s0509a:2593_0": "“Rāgaṃ mānaṃ avijjañca, uddhaccañca vivajjiya;",
  "atk-s0509a:2594_0": "Saṃyojanāni chetvāna, dukkhassantaṃ karissasi.",
  "atk-s0509a:2595_0": "168.",
  "atk-s0509a:2596_0": "“Khepetvā jātisaṃsāraṃ, pariññāya punabbhavaṃ;",
  "atk-s0509a:2597_0": "Diṭṭheva dhamme nicchātā, upasantā carissasī”ti. – imā gāthā ābhāsi;",
  "atk-s0509a:2598_0": "Tattha tameva anubrūhehīti yadatthaṃ yassa kilesaparinibbānassa khandhaparinibbānassa ca atthāya.",
  "atk-s0509a:2598_1": "Hitvā puttaṃ vasuṃ piyanti piyāyitabbaṃ ñātiparivaṭṭaṃ bhogakkhandhañca hitvā mama sāsane pabbajjā brahmacariyavāso icchito,",
  "atk-s0509a:2598_2": "tameva vaḍḍheyyāsi sampādeyyāsi.",
  "atk-s0509a:2598_3": "Mā cittassa vasaṃ gamīti dīgharattaṃ rūpādiārammaṇavasena vaḍḍhitassa kūṭacittassa vasaṃ mā gacchi.",
  "atk-s0509a:2599_0": "Yasmā cittaṃ nāmetaṃ māyūpamaṃ,",
  "atk-s0509a:2599_1": "yena vañcitā andhaputhujjanā māravasānugā saṃsāraṃ nātivattanti.",
  "atk-s0509a:2599_2": "Tena vuttaṃ “cittena vañcitā”tiādi.",
  "atk-s0509a:2600_0": "Saṃyojanāni etānīti etāni “kāmacchandañca byāpāda”ntiādinā yathāvuttāni pañca bandhanaṭṭhena saṃyojanāni.",
  "atk-s0509a:2600_1": "Pajahitvānāti anāgāmimaggena samucchinditvā.",
  "atk-s0509a:2600_2": "Bhikkhunīti tassā ālapanaṃ.",
  "atk-s0509a:2600_3": "Orambhāgamanīyānīti rūpārūpadhātuto heṭṭhābhāge kāmadhātuyaṃ manussajīvassa hitāni upakārāni tattha paṭisandhiyā paccayabhāvato. Ma-",
  "atk-s0509a:2600_4": "kāro padasandhikaro.",
  "atk-s0509a:2600_5": "“Oramāgamanīyānī”ti pāḷi,",
  "atk-s0509a:2600_6": "so evattho.",
  "atk-s0509a:2600_7": "Nayidaṃ punarehisīti orambhāgiyānaṃ saṃyojanānaṃ pahānena idaṃ kāmaṭṭhānaṃ kāmabhavaṃ paṭisandhivasena puna nāgamissasi. Ra-",
  "atk-s0509a:2600_8": "kāro padasandhikaro.",
  "atk-s0509a:2600_9": "“Ittha”nti vā pāḷi,",
  "atk-s0509a:2600_10": "itthattaṃ kāmabhavamicceva attho.",
  "atk-s0509a:2601_0": "Rāganti rūparāgañca arūparāgañca.",
  "atk-s0509a:2601_1": "Mānanti aggamaggavajjhaṃ mānaṃ.",
  "atk-s0509a:2601_2": "Avijjañca uddhaccañcāti etthāpi eseva nayo.",
  "atk-s0509a:2601_3": "Vivajjiyāti vipassanāya vikkhambhetvā.",
  "atk-s0509a:2601_4": "Saṃyojanāni chetvānāti etāni rūparāgādīni pañcuddhambhāgiyāni saṃyojanāni arahattamaggena samucchinditvā.",
  "atk-s0509a:2601_5": "Dukkhassantaṃ karissasīti sabbassāpi vaṭṭadukkhassa pariyantaṃ pariyosānaṃ pāpuṇissasi.",
  "atk-s0509a:2602_0": "Khepetvā jātisaṃsāranti jāti samūlikasaṃsārapavattiṃ pariyosāpetvā.",
  "atk-s0509a:2602_1": "Nicchātāti nittaṇhā.",
  "atk-s0509a:2602_2": "Upasantāti sabbaso kilesānaṃ vūpasamena upasantā.",
  "atk-s0509a:2602_3": "Sesaṃ vuttanayameva.",
  "atk-s0509a:2603_0": "Evaṃ satthārā imāsu gāthāsu bhāsitāsu gāthāpariyosāne therī saha paṭisambhidāhi arahattaṃ patvā udānavasena",
  "atk-s0509a:2603_1": "bhagavatā bhāsitaniyāmeneva imā gāthā abhāsi.",
  "atk-s0509a:2603_2": "Teneva tā theriyā gāthā nāma jātā.",
  "atk-s0509a:2604_0": "Guttātherīgāthāvaṇṇanā niṭṭhitā.",
  "atk-s0509a:2605_0": "8. Vijayātherīgāthāvaṇṇanā",
  "atk-s0509a:2606_0": "Catukkhattuntiādikā vijayāya theriyā gāthā.",
  "atk-s0509a:2606_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,",
  "atk-s0509a:2606_2": "anukkamena paribrūhitakusalamūlā devamanussesu saṃsarantī,",
  "atk-s0509a:2606_3": "imasmiṃ buddhuppāde rājagahe aññatarasmiṃ kulagehe nibbattitvā viññutaṃ patvā khemāya theriyā gihikāle sahāyikā ahosi.",
  "atk-s0509a:2606_4": "Sā tassā pabbajitabhāvaṃ sutvā “sāpi nāma rājamahesī pabbajissati kimaṅgaṃ panāha”nti pabbajitukāmāyeva hutvā khemātheriyā santikaṃ upasaṅkami.",
  "atk-s0509a:2606_5": "Therī tassā ajjhāsayaṃ ñatvā tathā dhammaṃ desesi,",
  "atk-s0509a:2606_6": "yathā saṃsāre saṃviggamānasā sāsane sā abhippasannā bhavissati.",
  "atk-s0509a:2606_7": "Sā taṃ dhammaṃ sutvā saṃvegajātā paṭiladdhasaddhā ca hutvā pabbajjaṃ yāci.",
  "atk-s0509a:2606_8": "Therī taṃ pabbājesi.",
  "atk-s0509a:2606_9": "Sā pabbajitvā katapubbakiccā vipassanaṃ paṭṭhapetvā hetusampannatāya,",
  "atk-s0509a:2606_10": "na cirasseva saha paṭisambhidāhi arahattaṃ patvā attano paṭipattiṃ paccavekkhitvā udānavasena –",
  "atk-s0509a:2607_0": "169.",
  "atk-s0509a:2608_0": "“Catukkhattuṃ pañcakkhattuṃ, vihārā upanikkhamiṃ;",
  "atk-s0509a:2609_0": "Aladdhā cetaso santiṃ, citte avasavattinī.",
  "atk-s0509a:2610_0": "170.",
  "atk-s0509a:2611_0": "“Bhikkhuniṃ upasaṅkamma, sakkaccaṃ paripucchahaṃ;",
  "atk-s0509a:2612_0": "Sā me dhammamadesesi, dhātuāyatanāni ca.",
  "atk-s0509a:2613_0": "171.",
  "atk-s0509a:2614_0": "“Cattāri ariyasaccāni, indriyāni balāni ca;",
  "atk-s0509a:2615_0": "Bojjhaṅgaṭṭhaṅgikaṃ maggaṃ, uttamatthassa pattiyā.",
  "atk-s0509a:2616_0": "172.",
  "atk-s0509a:2617_0": "“Tassāhaṃ vacanaṃ sutvā, karontī anusāsaniṃ;",
  "atk-s0509a:2618_0": "Rattiyā purime yāme, pubbajātimanussariṃ.",
  "atk-s0509a:2619_0": "173.",
  "atk-s0509a:2620_0": "“Rattiyā majjhime yāme, dibbacakkhuṃ visodhayiṃ;",
  "atk-s0509a:2621_0": "Rattiyā pacchime yāme, tamokhandhaṃ padālayiṃ.",
  "atk-s0509a:2622_0": "174.",
  "atk-s0509a:2623_0": "“Pītisukhena ca kāyaṃ, pharitvā vihariṃ tadā;",
  "atk-s0509a:2624_0": "Sattamiyā pāde pasāresiṃ, tamokhandhaṃ padāliyā”ti. –",
  "atk-s0509a:2625_0": "Imā gāthā abhāsi.",
  "atk-s0509a:2626_0": "Tattha bhikkhuninti khemātheriṃ sandhāya vadati.",
  "atk-s0509a:2627_0": "Bojjhaṅgaṭṭhaṅgikaṃ magganti sattabojjhaṅgañca aṭṭhaṅgikañca ariyamaggaṃ.",
  "atk-s0509a:2627_1": "Uttamatthassa pattiyāti arahattassa nibbānasseva vā pattiyā adhigamāya.",
  "atk-s0509a:2628_0": "Pītisukhenāti phalasamāpattipariyāpannāya pītiyā sukhena ca.",
  "atk-s0509a:2628_1": "Kāyanti taṃsampayuttaṃ nāmakāyaṃ tadanusārena rūpakāyañca.",
  "atk-s0509a:2628_2": "Pharitvāti phusitvā byāpetvā vā.",
  "atk-s0509a:2628_3": "Sattamiyā pāde pasāresinti vipassanāya āraddhadivasato sattamiyaṃ pallaṅkaṃ bhinditvā pāde pasāresiṃ. Kathaṃ?",
  "atk-s0509a:2628_4": "Tamokhandhaṃ padāliya,",
  "atk-s0509a:2628_5": "appadālitapubbaṃ mohakkhandhaṃ aggamaggañāṇāsinā padāletvā.",
  "atk-s0509a:2628_6": "Sesaṃ heṭṭhā vuttanayameva.",
  "atk-s0509a:2629_0": "Vijayātherīgāthāvaṇṇanā niṭṭhitā.",
  "atk-s0509a:2630_0": "Chakkanipātavaṇṇanā niṭṭhitā.",
  "atk-s0509a:2631_0": "7. Sattakanipāto",
  "atk-s0509a:2632_0": "1. Uttarātherīgāthāvaṇṇanā",
  "atk-s0509a:2633_0": "Sattakanipāte musalāni gahetvānāti uttarāya theriyā gāthā.",
  "atk-s0509a:2633_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,",
  "atk-s0509a:2633_2": "anukkamena sambhāvitakusalamūlā samupacitavimokkhasambhārā paripakkavimuttiparipācanīyadhammā hutvā,",
  "atk-s0509a:2633_3": "imasmiṃ buddhuppāde sāvatthiyaṃ aññatarasmiṃ kulagehe nibbattitvā uttarāti laddhanāmā anukkamena viññutaṃ",
  "atk-s0509a:2633_4": "patvā paṭācārāya theriyā santikaṃ upasaṅkami.",
  "atk-s0509a:2633_5": "Therī tassā dhammaṃ kathesi.",
  "atk-s0509a:2633_6": "Sā dhammaṃ sutvā saṃsāre jātasaṃvegā sāsane abhippasannā hutvā pabbaji.",
  "atk-s0509a:2633_7": "Pabbajitvā ca katapubbakiccā paṭācārāya theriyā santike vipassanaṃ paṭṭhapetvā bhāvanamanuyuñjantī upanissayasampannatāya",
  "atk-s0509a:2633_8": "indriyānaṃ paripākaṃ gatattā ca na cirasseva vipassanaṃ ussukkāpetvā saha paṭisambhidāhi arahattaṃ pāpuṇi.",
  "atk-s0509a:2633_9": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:2634_0": "175.",
  "atk-s0509a:2635_0": "“Musalāni gahetvāna, dhaññaṃ koṭṭenti māṇavā;",
  "atk-s0509a:2636_0": "Puttadārāni posentā, dhanaṃ vindanti māṇavā.",
  "atk-s0509a:2637_0": "176.",
  "atk-s0509a:2638_0": "“Ghaṭetha buddhasāsane, yaṃ katvā nānutappati;",
  "atk-s0509a:2639_0": "Khippaṃ pādāni dhovitvā, ekamantaṃ nisīdatha.",
  "atk-s0509a:2640_0": "177.",
  "atk-s0509a:2641_0": "“Cittaṃ upaṭṭhapetvāna, ekaggaṃ susamāhitaṃ;",
  "atk-s0509a:2642_0": "Paccavekkhatha saṅkhāre, parato no ca attato.",
  "atk-s0509a:2643_0": "178.",
  "atk-s0509a:2644_0": "“Tassāhaṃ vacanaṃ sutvā, paṭācārānusāsaniṃ;",
  "atk-s0509a:2645_0": "Pāde pakkhālayitvāna, ekamante upāvisiṃ.",
  "atk-s0509a:2646_0": "179.",
  "atk-s0509a:2647_0": "“Rattiyā purime yāme, pubbajātimanussariṃ;",
  "atk-s0509a:2648_0": "Rattiyā majjhime yāme, dibbacakkhuṃ visodhayiṃ.",
  "atk-s0509a:2649_0": "180.",
  "atk-s0509a:2650_0": "“Rattiyā pacchime yāme, tamokkhandhaṃ padālayiṃ;",
  "atk-s0509a:2651_0": "Tevijjā atha vuṭṭhāsiṃ, katā te anusāsanī.",
  "atk-s0509a:2652_0": "181.",
  "atk-s0509a:2653_0": "“Sakkaṃva devā tidasā, saṅgāme aparājitaṃ;",
  "atk-s0509a:2654_0": "Purakkhatvā vihassāmi, tevijjāmhi anāsavā”ti. –",
  "atk-s0509a:2655_0": "Imā gāthā abhāsi.",
  "atk-s0509a:2656_0": "Tattha cittaṃ upaṭṭhapetvānāti bhāvanācittaṃ kammaṭṭhāne upaṭṭhapetvā. Kathaṃ?",
  "atk-s0509a:2656_1": "Ekaggaṃ susamāhitaṃ paccavekkhathāti paṭipattiṃ avekkhatha,",
  "atk-s0509a:2656_2": "saṅkhāre aniccātipi,",
  "atk-s0509a:2656_3": "dukkhātipi,",
  "atk-s0509a:2656_4": "anattātipi lakkhaṇattayaṃ vipassathāti attho.",
  "atk-s0509a:2656_5": "Idañca ovādakāle attano aññesañca bhikkhunīnaṃ theriyādīnaṃ ovādassa anuvādavasena vuttaṃ.",
  "atk-s0509a:2656_6": "Paṭācārānusāsaninti paṭācārāya theriyā anusiṭṭhiṃ.",
  "atk-s0509a:2656_7": "“Paṭācārāya sāsana”ntipi vā pāṭho.",
  "atk-s0509a:2657_0": "Atha vuṭṭhāsinti tevijjābhāvappattito pacchā āsanato vuṭṭhāsiṃ.",
  "atk-s0509a:2657_1": "Ayampi therī ekadivasaṃ paṭācārāya theriyā santike kammaṭṭhānaṃ sodhetvā attano vasanaṭṭhānaṃ pavisitvā pallaṅkaṃ ābhujitvā nisīdi.",
  "atk-s0509a:2657_2": "“Na tāvimaṃ pallaṅkaṃ bhindissāmi,",
  "atk-s0509a:2657_3": "yāva me na anupādāya āsavehi cittaṃ vimuccatī”ti nicchayaṃ katvā sammasanaṃ ārabhitvā,",
  "atk-s0509a:2657_4": "anukkamena vipassanaṃ ussukkāpetvā maggapaṭipāṭiyā abhiññāpaṭisambhidāparivāraṃ arahattaṃ patvā ekūnavīsatiyā",
  "atk-s0509a:2657_5": "paccavekkhaṇāñāṇāya pavattāya “idānimhi katakiccā”ti somanassajātā imā gāthā udānetvā pāde pasāresi aruṇuggamanavelāyaṃ.",
  "atk-s0509a:2657_6": "Tato sammadeva vibhātāya rattiyā theriyā santikaṃ upagantvā imā gāthā paccudāhāsi.",
  "atk-s0509a:2657_7": "Tena vuttaṃ “katā te anusāsanī”tiādi.",
  "atk-s0509a:2657_8": "Sesaṃ sabbaṃ heṭṭhā vuttanayameva.",
  "atk-s0509a:2658_0": "Uttarātherīgāthāvaṇṇanā niṭṭhitā.",
  "atk-s0509a:2659_0": "2. Cālātherīgāthāvaṇṇanā",
  "atk-s0509a:2660_0": "Satiṃ upaṭṭhapetvānātiādikā cālāya theriyā gāthā.",
  "atk-s0509a:2660_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0509a:2660_2": "magadhesu nālakagāme rūpasāribrāhmaṇiyā kucchimhi nibbatti.",
  "atk-s0509a:2660_3": "Tassā nāmaggahaṇadivase cālāti nāmaṃ akaṃsu,",
  "atk-s0509a:2660_4": "tassā kaniṭṭhāya upacālāti,",
  "atk-s0509a:2660_5": "atha tassā kaniṭṭhāya sīsūpacālāti.",
  "atk-s0509a:2660_6": "Imā tissopi dhammasenāpatissa kaniṭṭhabhaginiyo,",
  "atk-s0509a:2660_7": "imāsaṃ puttānampi tiṇṇaṃ idameva nāmaṃ.",
  "atk-s0509a:2660_8": "Ye sandhāya theragāthāya “cāle upacāle sīsūpacāle”ti āgataṃ.",
  "atk-s0509a:2661_0": "Imā pana tissopi bhaginiyo “dhammasenāpati pabbajī”ti sutvā “na hi nūna so orako dhammavinayo,",
  "atk-s0509a:2661_1": "na sā orikā pabbajjā,",
  "atk-s0509a:2661_2": "yattha amhākaṃ ayyo pabbajito”ti ussāhajātā tibbacchandā assumukhaṃ rudamānaṃ ñātiparijanaṃ pahāya pabbajiṃsu.",
  "atk-s0509a:2661_3": "Pabbajitvā ca ghaṭentiyo vāyamantiyo nacirasseva arahattaṃ pāpuṇiṃsu.",
  "atk-s0509a:2661_4": "Arahattaṃ pana patvā nibbānasukhena phalasukhena viharanti.",
  "atk-s0509a:2662_0": "Tāsu cālā bhikkhunī ekadivasaṃ pacchābhattaṃ piṇḍapātapaṭikkantā andhavanaṃ pavisitvā divāvihāraṃ nisīdi.",
  "atk-s0509a:2662_1": "Atha naṃ māro upasaṅkamitvā kāmehi upanesi.",
  "atk-s0509a:2662_2": "Yaṃ sandhāya sutte vuttaṃ –",
  "atk-s0509a:2663_0": "“Atha kho cālā bhikkhunī pubbaṇhasamayaṃ nivāsetvā pattacīvaraṃ ādāya sāvatthiṃ piṇḍāya pāvisi.",
  "atk-s0509a:2663_1": "Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ,",
  "atk-s0509a:2663_2": "tenupasaṅkami divāvihārāya.",
  "atk-s0509a:2663_3": "Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi.",
  "atk-s0509a:2663_4": "Atha kho māro pāpimā yena cālā bhikkhunī,",
  "atk-s0509a:2663_5": "tenupasaṅkami,",
  "atk-s0509a:2663_6": "upasaṅkamitvā cālaṃ bhikkhuniṃ etadavocā”ti.",
  "atk-s0509a:2664_0": "Andhavanamhi divāvihāraṃ nisinnaṃ māro upasaṅkamitvā brahmacariyavāsato vicchinditukāmo “kaṃ nu uddissa muṇḍāsī”tiādiṃ pucchi.",
  "atk-s0509a:2664_1": "Athassa satthu guṇe dhammassa ca niyyānikabhāvaṃ pakāsetvā attano katakiccabhāvavibhāvanena tassa visayātikkamaṃ pavedesi.",
  "atk-s0509a:2664_2": "Taṃ sutvā māro dukkhī dummano tatthevantaradhāyi.",
  "atk-s0509a:2664_3": "Atha sā attanā mārena ca bhāsitā gāthā udānavasena kathentī –",
  "atk-s0509a:2665_0": "182.",
  "atk-s0509a:2666_0": "“Satiṃ upaṭṭhapetvāna, bhikkhunī bhāvitindriyā;",
  "atk-s0509a:2667_0": "Paṭivijjhi padaṃ santaṃ, saṅkhārūpasamaṃ sukhaṃ.",
  "atk-s0509a:2668_0": "183.",
  "atk-s0509a:2669_0": "“Kaṃ nu uddissa muṇḍāsi, samaṇī viya dissati;",
  "atk-s0509a:2670_0": "Na ca rocesi pāsaṇḍe, kimidaṃ carasi momuhā.",
  "atk-s0509a:2671_0": "184.",
  "atk-s0509a:2672_0": "“Ito bahiddhā pāsaṇḍā, diṭṭhiyo upanissitā;",
  "atk-s0509a:2673_0": "Na te dhammaṃ vijānanti, na te dhammassa kovidā.",
  "atk-s0509a:2674_0": "185.",
  "atk-s0509a:2675_0": "“Atthi sakyakule jāto, buddho appaṭipuggalo;",
  "atk-s0509a:2676_0": "So me dhammamadesesi, diṭṭhīnaṃ samatikkamaṃ.",
  "atk-s0509a:2677_0": "186.",
  "atk-s0509a:2678_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0509a:2679_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0509a:2680_0": "187.",
  "atk-s0509a:2681_0": "“Tassāhaṃ vacanaṃ sutvā, vihariṃ sāsane ratā;",
  "atk-s0509a:2682_0": "Tisso vijjā anuppattā, kataṃ buddhassa sāsanaṃ.",
  "atk-s0509a:2683_0": "188.",
  "atk-s0509a:2684_0": "“Sabbattha vihatā nandī, tamokkhandho padālito;",
  "atk-s0509a:2685_0": "Evaṃ jānāhi pāpima, nihato tvamasi antakā”ti. –",
  "atk-s0509a:2686_0": "Imā gāthā abhāsi.",
  "atk-s0509a:2687_0": "Tattha satiṃ upaṭṭhapetvānāti satipaṭṭhānabhāvanāvasena kāyādīsu asubhadukkhāniccānattavasena satiṃ suṭṭhu upaṭṭhitaṃ katvā.",
  "atk-s0509a:2687_1": "Bhikkhunīti attānaṃ sandhāya vadati.",
  "atk-s0509a:2687_2": "Bhāvitindriyāti ariyamaggabhāvanāya bhāvitasaddhādipañcindriyā.",
  "atk-s0509a:2687_3": "Paṭivijjhi padaṃ santanti santaṃ padaṃ nibbānaṃ sacchikiriyāpaṭivedhena paṭivijjhi sacchākāsi.",
  "atk-s0509a:2687_4": "Saṅkhārūpasamanti sabbasaṅkhārānaṃ upasamahetubhūtaṃ.",
  "atk-s0509a:2687_5": "Sukhanti accantasukhaṃ.",
  "atk-s0509a:2688_0": "“Kaṃ nu uddissā”ti gāthā mārena vuttā.",
  "atk-s0509a:2688_1": "Tatrāyaṃ saṅkhepattho –",
  "atk-s0509a:2688_2": "imasmiṃ loke bahū samayā tesañca desetāro bahū eva titthakarā,",
  "atk-s0509a:2688_3": "tesu kaṃ nu kho tvaṃ uddissa muṇḍāsi muṇḍitakesā asi.",
  "atk-s0509a:2688_4": "Na kevalaṃ muṇḍāva,",
  "atk-s0509a:2688_5": "atha kho kāsāvadhāraṇena ca samaṇī viya dissati.",
  "atk-s0509a:2688_6": "Na ca rocesi pāsaṇḍeti tāpasaparibbājakādīnaṃ ādāsabhūte pāsaṇḍe te te samayantare neva rocesi.",
  "atk-s0509a:2688_7": "Kimidaṃ carasi momuhāti kiṃ nāmidaṃ,",
  "atk-s0509a:2688_8": "yaṃ pāsaṇḍavihitaṃ ujuṃ nibbānamaggaṃ pahāya ajja kālikaṃ kumaggaṃ paṭipajjantī ativiya mūḷhā carasi paribbhamasīti.",
  "atk-s0509a:2689_0": "Taṃ sutvā therī paṭivacanadānamukhena taṃ tajjentī “ito bahiddhā”tiādimāha.",
  "atk-s0509a:2689_1": "Tattha ito bahiddhā pāsaṇḍā nāma ito sammāsambuddhassa sāsanato bahiddhā kuṭīsakabahukārādikā.",
  "atk-s0509a:2689_2": "Te hi sattānaṃ taṇhāpāsaṃ diṭṭhipāsañca ḍenti oḍḍentīti pāsaṇḍāti vuccati. Tenāha –",
  "atk-s0509a:2689_3": "“diṭṭhiyo upanissitā”ti sassatadiṭṭhigatāni upecca nissitā,",
  "atk-s0509a:2689_4": "diṭṭhigatāni ādiyiṃsūti attho.",
  "atk-s0509a:2689_5": "Yadaggena ca diṭṭhisannissitā,",
  "atk-s0509a:2689_6": "tadaggena pāsaṇḍasannissitā.",
  "atk-s0509a:2689_7": "Na te dhammaṃ vijānantīti ye pāsaṇḍino sassatadiṭṭhigatasannissitā “ayaṃ pavatti evaṃ pavattatī”ti pavattidhammampi yathābhūtaṃ na vijānanti.",
  "atk-s0509a:2689_8": "Na te dhammassa kovidāti “ayaṃ nivatti evaṃ nivattatī”ti nivattidhammassāpi akusalā,",
  "atk-s0509a:2689_9": "pavattidhammamaggepi hi te saṃmūḷhā,",
  "atk-s0509a:2689_10": "kimaṅgaṃ pana nivattidhammeti.",
  "atk-s0509a:2690_0": "Evaṃ pāsaṇḍavādānaṃ aniyyānikataṃ dassetvā idāni kaṃ nu uddissa muṇḍāsīti pañhaṃ vissajjetuṃ “atthi sakyakule jāto”tiādi vuttaṃ.",
  "atk-s0509a:2690_1": "Tattha diṭṭhīnaṃ samatikkamanti sabbāsaṃ diṭṭhīnaṃ samatikkamanupāyaṃ diṭṭhijālaviniveṭhanaṃ.",
  "atk-s0509a:2690_2": "Sesaṃ vuttanayameva.",
  "atk-s0509a:2691_0": "Cālātherīgāthāvaṇṇanā niṭṭhitā.",
  "atk-s0509a:2692_0": "3. Upacālātherīgāthāvaṇṇanā",
  "atk-s0509a:2693_0": "Satimatītiādikā upacālāya theriyā gāthā.",
  "atk-s0509a:2693_1": "Tassā vatthu cālāya theriyā vatthumhi vuttameva.",
  "atk-s0509a:2693_2": "Ayampi hi cālā viya pabbajitvā vipassanaṃ paṭṭhapetvā arahattaṃ patvā udānentī –",
  "atk-s0509a:2694_0": "189.",
  "atk-s0509a:2695_0": "“Satimatī cakkhumatī, bhikkhunī bhāvitindriyā;",
  "atk-s0509a:2696_0": "Paṭivijjhi padaṃ santaṃ, akāpurisasevita”nti. –",
  "atk-s0509a:2697_0": "Imaṃ gāthaṃ abhāsi.",
  "atk-s0509a:2698_0": "Tattha satimatīti satisampannā,",
  "atk-s0509a:2698_1": "pubbabhāge paramena satinepakkena samannāgatā hutvā pacchā ariyamaggassa bhāvitattā sativepullappattiyā uttamāya satiyā samannāgatāti attho.",
  "atk-s0509a:2698_2": "Cakkhumatīti paññācakkhunā samannāgatā,",
  "atk-s0509a:2698_3": "ādito udayatthagāminiyā paññāya ariyāya nibbedhikāya samannāgatā hutvā paññāvepullappattiyā paramena paññācakkhunā samannāgatāti vuttaṃ hoti.",
  "atk-s0509a:2698_4": "Akāpurisasevitanti alāmakapurisehi uttamapurisehi ariyehi buddhādīhi sevitaṃ.",
  "atk-s0509a:2699_0": "“Kinnu jātiṃ na rocesī”ti gāthā theriṃ kāmesu upahāretukāmena mārena vuttā.",
  "atk-s0509a:2699_1": "“Kiṃ nu tvaṃ bhikkhuni na rocesī”ti hi mārena puṭṭhā therī āha –",
  "atk-s0509a:2699_2": "“jātiṃ khvāhaṃ, āvuso,",
  "atk-s0509a:2699_3": "na rocemī”ti.",
  "atk-s0509a:2699_4": "Atha naṃ māro jātassa kāmā paribhogā,",
  "atk-s0509a:2699_5": "tasmā jātipi icchitabbā,",
  "atk-s0509a:2699_6": "kāmāpi paribhuñjitabbāti dassento –",
  "atk-s0509a:2700_0": "190.",
  "atk-s0509a:2701_0": "“Kinnu jātiṃ na rocesi, jāto kāmāni bhuñjati;",
  "atk-s0509a:2702_0": "Bhuñjāhi kāmaratiyo, māhu pacchānutāpinī”ti. –",
  "atk-s0509a:2703_0": "Gāthamāha.",
  "atk-s0509a:2704_0": "Tassattho –",
  "atk-s0509a:2704_1": "kiṃ nu taṃ kāraṇaṃ,",
  "atk-s0509a:2704_2": "yena tvaṃ upacāle jātiṃ na rocesi na roceyyāsi,",
  "atk-s0509a:2704_3": "na taṃ kāraṇaṃ atthi.",
  "atk-s0509a:2704_4": "Yasmā jāto kāmāni bhuñjati idha jāto kāmaguṇasaṃhitāni rūpādīni paṭisevanto kāmasukhaṃ paribhuñjati.",
  "atk-s0509a:2704_5": "Na hi ajātassa taṃ atthi,",
  "atk-s0509a:2704_6": "tasmā bhuñjāhi kāmaratiyo kāmakhiḍḍāratiyo anubhava.",
  "atk-s0509a:2704_7": "Māhu pacchānutāpinī “yobbaññe sati vijjamānesu bhogesu na mayā kāmasukhamanubhūta”nti pacchānutāpinī mā ahosi.",
  "atk-s0509a:2704_8": "Imasmiṃ loke dhammā nāma yāvadeva atthādhigamattho attho ca kāmasukhatthoti pākaṭoyamatthoti adhippāyo.",
  "atk-s0509a:2705_0": "Taṃ sutvā therī jātiyā dukkhanimittataṃ attano ca tassa visayātikkamaṃ vibhāvetvā tajjentī –",
  "atk-s0509a:2706_0": "191.",
  "atk-s0509a:2707_0": "“Jātassa maraṇaṃ hoti, hatthapādāna chedanaṃ;",
  "atk-s0509a:2708_0": "Vadhabandhapariklesaṃ, jāto dukkhaṃ nigacchati.",
  "atk-s0509a:2709_0": "192.",
  "atk-s0509a:2710_0": "“Atthi sakyakule jāto, sambuddho aparājito;",
  "atk-s0509a:2711_0": "So me dhammamadesesi, jātiyā samatikkamaṃ.",
  "atk-s0509a:2712_0": "193.",
  "atk-s0509a:2713_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0509a:2714_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0509a:2715_0": "194.",
  "atk-s0509a:2716_0": "“Tassāhaṃ vacanaṃ sutvā, vihariṃ sāsane ratā;",
  "atk-s0509a:2717_0": "Tisso vijjā anuppattā, kataṃ buddhassa sāsanaṃ.",
  "atk-s0509a:2718_0": "195.",
  "atk-s0509a:2719_0": "“Sabbattha vihatā nandī, tamokkhandho padālito;",
  "atk-s0509a:2720_0": "Evaṃ jānāhi pāpima, nihato tvamasi antakā”ti. –",
  "atk-s0509a:2721_0": "Imā gāthā abhāsi.",
  "atk-s0509a:2722_0": "Tattha jātassa maraṇaṃ hotīti yasmā jātassa sattassa maraṇaṃ hoti,",
  "atk-s0509a:2722_1": "na ajātassa.",
  "atk-s0509a:2722_2": "Na kevalaṃ maraṇameva,",
  "atk-s0509a:2722_3": "atha kho jarārogādayo yattakānatthā,",
  "atk-s0509a:2722_4": "sabbepi te jātassa honti jātihetukā.",
  "atk-s0509a:2722_5": "Tenāha bhagavā –",
  "atk-s0509a:2722_6": "“jātipaccayā jarāmaraṇaṃ sokaparidevadukkhadomanassupāyāsā sambhavantī”ti.",
  "atk-s0509a:2722_7": "Tenevāha –",
  "atk-s0509a:2722_8": "“hatthapādāna chedana”nti hatthapādānaṃ chedanaṃ jātasseva hoti,",
  "atk-s0509a:2722_9": "na ajātassa.",
  "atk-s0509a:2722_10": "Hatthapādachedanāpadesena cettha bāttiṃsa kammakāraṇāpi dassitā evāti daṭṭhabbaṃ.",
  "atk-s0509a:2722_11": "Tenevāha –",
  "atk-s0509a:2722_12": "“vadhabandhapariklesaṃ,",
  "atk-s0509a:2722_13": "jāto dukkhaṃ nigacchatī”ti.",
  "atk-s0509a:2722_14": "Jīvitaviyojanamuṭṭhippahārādisaṅkhātaṃ vadhapariklesañceva andubandhanādisaṅkhātaṃ bandhapariklesaṃ aññañca",
  "atk-s0509a:2722_15": "yaṃkiñci dukkhaṃ nāma taṃ sabbaṃ jāto eva nigacchati, na ajāto,",
  "atk-s0509a:2722_16": "tasmā jātiṃ na rocemīti.",
  "atk-s0509a:2723_0": "Idāni jātiyā kāmānañca accantameva attanā samatikkantabhāvaṃ mūlato paṭṭhāya dassentī –",
  "atk-s0509a:2723_1": "“atthi sakyakule jāto”tiādimāha.",
  "atk-s0509a:2723_2": "Tattha aparājitoti kilesamārādinā kenaci na parājito.",
  "atk-s0509a:2723_3": "Satthā hi sabbābhibhū sadevakaṃ lokaṃ aññadatthu abhibhavitvā ṭhito,",
  "atk-s0509a:2723_4": "tasmā aparājito.",
  "atk-s0509a:2723_5": "Sesaṃ vuttanayattā uttānameva.",
  "atk-s0509a:2724_0": "Upacālātherīgāthāvaṇṇanā niṭṭhitā.",
  "atk-s0509a:2725_0": "Sattakanipātavaṇṇanā niṭṭhitā.",
  "atk-s0509a:2726_0": "8. Aṭṭhakanipāto",
  "atk-s0509a:2727_0": "1. Sīsūpacālātherīgāthāvaṇṇanā",
  "atk-s0509a:2728_0": "Aṭṭhakanipāte bhikkhunī sīlasampannātiādikā sīsūpacālāya theriyā gāthā.",
  "atk-s0509a:2728_1": "Imissāpi vatthu cālāya theriyā vatthumhi vuttanayameva.",
  "atk-s0509a:2728_2": "Ayampi hi āyasmato dhammasenāpatissa pabbajitabhāvaṃ sutvā sayampi ussāhajātā pabbajitvā katapubbakiccā vipassanaṃ paṭṭhapetvā,",
  "atk-s0509a:2728_3": "ghaṭentī vāyamantī nacirasseva arahattaṃ pāpuṇi.",
  "atk-s0509a:2728_4": "Arahattaṃ patvā phalasamāpattisukhena viharantī ekadivasaṃ attano paṭipattiṃ paccavekkhitvā katakiccāti somanassajātā udānavasena –",
  "atk-s0509a:2729_0": "196.",
  "atk-s0509a:2730_0": "“Bhikkhunī sīlasampannā, indriyesu susaṃvutā;",
  "atk-s0509a:2731_0": "Adhigacche padaṃ santaṃ, asecanakamojava”nti. – gāthamāha;",
  "atk-s0509a:2732_0": "Tattha sīlasampannāti parisuddhena bhikkhunisīlena samannāgatā paripuṇṇā.",
  "atk-s0509a:2732_1": "Indriyesu susaṃvutāti manacchaṭṭhesu indriyesu suṭṭhu saṃvutā,",
  "atk-s0509a:2732_2": "rūpādiārammaṇe iṭṭhe rāgaṃ,",
  "atk-s0509a:2732_3": "aniṭṭhe dosaṃ,",
  "atk-s0509a:2732_4": "asamapekkhane mohañca pahāya suṭṭhu pihitindriyā.",
  "atk-s0509a:2732_5": "Asecanakamojavanti kenaci anāsittakaṃ ojavantaṃ sabhāvamadhuraṃ sabbassāpi kilesarogassa vūpasamanosadhabhūtaṃ ariyamaggaṃ,",
  "atk-s0509a:2732_6": "nibbānameva vā.",
  "atk-s0509a:2732_7": "Ariyamaggampi hi nibbānatthikehi paṭipajjitabbato kilesapariḷāhābhāvato ca padaṃ santanti vattuṃ vaṭṭati.",
  "atk-s0509a:2733_0": "197.",
  "atk-s0509a:2734_0": "“Tāvatiṃsā ca yāmā ca, tusitā cāpi devatā;",
  "atk-s0509a:2735_0": "Nimmānaratino devā, ye devā vasavattino;",
  "atk-s0509a:2736_0": "Tattha cittaṃ paṇīdhehi, yattha te vusitaṃ pure”ti. –",
  "atk-s0509a:2737_0": "Ayaṃ gāthā kāmasaggesu nikantiṃ uppādehīti tattha uyyojanavasena theriṃ samāpattiyā cāvetukāmena mārena vuttā.",
  "atk-s0509a:2738_0": "Tattha sahapuññakārino tettiṃsa janā yattha upapannā,",
  "atk-s0509a:2738_1": "taṃ ṭhānaṃ tāvatiṃsanti.",
  "atk-s0509a:2738_2": "Tattha nibbattā sabbepi devaputtā tāvatiṃsā.",
  "atk-s0509a:2738_3": "Keci pana “tāvatiṃsāti tesaṃ devānaṃ nāmamevā”ti vadanti.",
  "atk-s0509a:2738_4": "Dvīhi devalokehi visiṭṭhaṃ dibbaṃ sukhaṃ yātā upayātā sampannāti yāmā.",
  "atk-s0509a:2738_5": "Dibbāya sampattiyā tuṭṭhā pahaṭṭhāti tusitā.",
  "atk-s0509a:2738_6": "Pakatipaṭiyattārammaṇato atirekena ramitukāmatākāle yathārucite bhoge nimminitvā ramantīti nimmānaratino.",
  "atk-s0509a:2738_7": "Cittaruciṃ ñatvā parehi nimmitesu bhogesu vasaṃ vattentīti vasavattino.",
  "atk-s0509a:2738_8": "Tattha cittaṃ paṇīdhehīti tasmiṃ tāvatiṃsādike devanikāye tava cittaṃ ṭhapehi,",
  "atk-s0509a:2738_9": "upapajjanāya nikantiṃ karohi.",
  "atk-s0509a:2738_10": "Cātumahārājikānaṃ bhogā itarehi nihīnāti adhippāyena tāvatiṃsādayova vuttā.",
  "atk-s0509a:2738_11": "Yattha te vusitaṃ pureti yesu devanikāyesu tayā pubbe vutthaṃ.",
  "atk-s0509a:2738_12": "Ayaṃ kira pubbe devesu uppajjantī,",
  "atk-s0509a:2738_13": "tāvatiṃsato paṭṭhāya pañcakāmasagge sodhetvā puna heṭṭhato otarantī,",
  "atk-s0509a:2738_14": "tusitesu ṭhatvā tato cavitvā idāni manussesu nibbattā.",
  "atk-s0509a:2739_0": "Taṃ sutvā therī –",
  "atk-s0509a:2739_1": "“tiṭṭhatu, māra,",
  "atk-s0509a:2739_2": "tayā vuttakāmaloko.",
  "atk-s0509a:2739_3": "Aññopi sabbo loko rāgaggiādīhi āditto sampajjalito.",
  "atk-s0509a:2739_4": "Na tattha viññūnaṃ cittaṃ ramatī”ti kāmato ca lokato ca attano vinivattitamānasataṃ dassetvā māraṃ tajjentī –",
  "atk-s0509a:2740_0": "198.",
  "atk-s0509a:2741_0": "Yāmā ca“tāvatiṃsā ca yāmā ca, tusitā cāpi devatā;",
  "atk-s0509a:2742_0": "Nimmānaratino devā, ye devā vasavattino.",
  "atk-s0509a:2743_0": "199.",
  "atk-s0509a:2744_0": "“Kālaṃ kālaṃ bhavā bhavaṃ, sakkāyasmiṃ purakkhatā;",
  "atk-s0509a:2745_0": "Avītivattā sakkāyaṃ, jātimaraṇasārino.",
  "atk-s0509a:2746_0": "200.",
  "atk-s0509a:2747_0": "“Sabbo ādīpito loko, sabbo loko padīpito;",
  "atk-s0509a:2748_0": "Sabbo pajjalito loko, sabbo loko pakampito.",
  "atk-s0509a:2749_0": "201.",
  "atk-s0509a:2750_0": "“Akampiyaṃ atuliyaṃ, aputhujjanasevitaṃ;",
  "atk-s0509a:2751_0": "Buddho dhammamadesesi, tattha me nirato mano.",
  "atk-s0509a:2752_0": "202.",
  "atk-s0509a:2753_0": "“Tassāhaṃ vacanaṃ sutvā, vihariṃ sāsane ratā;",
  "atk-s0509a:2754_0": "Tisso vijjā anuppattā, kataṃ buddhassa sāsanaṃ.",
  "atk-s0509a:2755_0": "203.",
  "atk-s0509a:2756_0": "“Sabbattha vihatā nandī, tamokkhandho padālito;",
  "atk-s0509a:2757_0": "Evaṃ jānāhi pāpima, nihato tvamasi antakā”ti. –",
  "atk-s0509a:2758_0": "Imā gāthā abhāsi.",
  "atk-s0509a:2759_0": "Tattha kālaṃ kālanti taṃ taṃ kālaṃ.",
  "atk-s0509a:2759_1": "Bhavā bhavanti bhavato bhavaṃ.",
  "atk-s0509a:2759_2": "Sakkāyasminti khandhapañcake.",
  "atk-s0509a:2759_3": "Purakkhatāti purakkhārakārino.",
  "atk-s0509a:2759_4": "Idaṃ vuttaṃ hoti – māra,",
  "atk-s0509a:2759_5": "tayā vuttā tāvatiṃsādayo devā bhavato bhavaṃ upagacchantā aniccatādianekādīnavākule sakkāye patiṭṭhitā,",
  "atk-s0509a:2759_6": "tasmā tasmiṃ bhave uppattikāle,",
  "atk-s0509a:2759_7": "vemajjhakāle,",
  "atk-s0509a:2759_8": "pariyosānakāleti tasmiṃ tasmiṃ kāle sakkāyameva purakkhatvā ṭhitā.",
  "atk-s0509a:2759_9": "Tato eva avītivattā sakkāyaṃ nissaraṇābhimukhā ahutvā sakkāyatīrameva anuparidhāvantā jātimaraṇasārino",
  "atk-s0509a:2759_10": "rāgādīhi anugatattā punappunaṃ jātimaraṇameva anussaranti,",
  "atk-s0509a:2759_11": "tato na vimuccantīti.",
  "atk-s0509a:2760_0": "Sabbo ādīpito lokoti, māra,",
  "atk-s0509a:2760_1": "na kevalaṃ tayā vuttakāmalokoyeva dhātuttayasaññito,",
  "atk-s0509a:2760_2": "sabbopi loko rāgaggiādīhi ekādasahi āditto.",
  "atk-s0509a:2760_3": "Tehiyeva punappunaṃ ādīpitatāya padīpito.",
  "atk-s0509a:2760_4": "Nirantaraṃ ekajālībhūtatāya pajjalito.",
  "atk-s0509a:2760_5": "Taṇhāya sabbakilesehi ca ito cito ca kampitatāya calitatāya pakampito.",
  "atk-s0509a:2761_0": "Evaṃ āditte pajjalite pakampite ca loke kenacipi kampetuṃ cāletuṃ asakkuṇeyyatāya akampiyaṃ,",
  "atk-s0509a:2761_1": "guṇato “ettako”ti tuletuṃ asakkuṇeyyatāya attanā sadisassa abhāvato ca atuliyaṃ.",
  "atk-s0509a:2761_2": "Buddhādīhi ariyehi eva gocarabhāvanābhigamato sevitattā aputhujjanasevitaṃ.",
  "atk-s0509a:2761_3": "Buddho bhagavā maggaphalanibbānappabhedaṃ navavidhaṃ lokuttaradhammaṃ mahākaruṇāya sañcoditamānaso adesesi sadevakassa lokassa kathesi pavedesi.",
  "atk-s0509a:2761_4": "Tattha tasmiṃ ariyadhamme mayhaṃ mano nirato abhirato,",
  "atk-s0509a:2761_5": "na tato vinivattatīti attho.",
  "atk-s0509a:2761_6": "Sesaṃ heṭṭhā vuttanayameva.",
  "atk-s0509a:2762_0": "Sīsūpacālātherīgāthāvaṇṇanā niṭṭhitā.",
  "atk-s0509a:2763_0": "Aṭṭhakanipātavaṇṇanā niṭṭhitā.",
  "atk-s0509a:2764_0": "9. Navakanipāto",
  "atk-s0509a:2765_0": "1. Vaḍḍhamātutherīgāthāvaṇṇanā",
  "atk-s0509a:2766_0": "Navakanipāte mā su te vaḍḍha lokamhītiādikā vaḍḍhamātāya theriyā gāthā.",
  "atk-s0509a:2766_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,",
  "atk-s0509a:2766_2": "anukkamena sambhatavimokkhasambhārā hutvā imasmiṃ buddhuppāde bhārukacchakanagare kulagehe nibbattitvā vayappattā patikulaṃ gatā ekaṃ puttaṃ vijāyi.",
  "atk-s0509a:2766_3": "Tassa vaḍḍhoti nāmaṃ ahosi.",
  "atk-s0509a:2766_4": "Tato paṭṭhāya sā vaḍḍhamātāti voharīyittha.",
  "atk-s0509a:2766_5": "Sā bhikkhūnaṃ santike dhammaṃ sutvā paṭiladdhasaddhā puttaṃ ñātīnaṃ niyyādetvā bhikkhunupassayaṃ gantvā pabbaji.",
  "atk-s0509a:2766_6": "Ito paraṃ yaṃ vattabbaṃ,",
  "atk-s0509a:2766_7": "taṃ vaḍḍhattherassa vatthumhi āgatameva.",
  "atk-s0509a:2766_8": "Vaḍḍhattherañhi attano puttaṃ santaruttaraṃ ekakaṃ bhikkhunupassaye attano dassanatthāya upagataṃ ayaṃ",
  "atk-s0509a:2766_9": "therī “kasmā tvaṃ ekako santaruttarova idhāgato”ti codetvā ovadantī –",
  "atk-s0509a:2767_0": "204.",
  "atk-s0509a:2768_0": "“Mā su te vaḍḍha lokamhi, vanatho ahu kudācanaṃ;",
  "atk-s0509a:2769_0": "Mā puttaka punappunaṃ, ahu dukkhassa bhāgimā.",
  "atk-s0509a:2770_0": "205.",
  "atk-s0509a:2771_0": "“Sukhañhi vaḍḍha munayo, anejā chinnasaṃsayā;",
  "atk-s0509a:2772_0": "Sītibhūtā damappattā, viharanti anāsavā.",
  "atk-s0509a:2773_0": "206.",
  "atk-s0509a:2774_0": "“Tehānuciṇṇaṃ isīhi, maggaṃ dassanapattiyā;",
  "atk-s0509a:2775_0": "Dukkhassantakiriyāya, tvaṃ vaḍḍha anubrūhayā”ti. –",
  "atk-s0509a:2776_0": "Imā tisso gāthā abhāsi.",
  "atk-s0509a:2777_0": "Tattha mā su te vaḍḍha lokamhi,",
  "atk-s0509a:2777_1": "vanatho ahu kudācananti sūti nipātamattaṃ. Vaḍḍha, puttaka,",
  "atk-s0509a:2777_2": "sabbasmimpi sattaloke,",
  "atk-s0509a:2777_3": "saṅkhāraloke ca kilesavanatho tuyhaṃ kadācipi mā ahu mā ahosi.",
  "atk-s0509a:2777_4": "Tattha kāraṇamāha – “mā, puttaka,",
  "atk-s0509a:2777_5": "punappunaṃ,",
  "atk-s0509a:2777_6": "ahu dukkhassa bhāgimā”ti vanathaṃ anucchindanto taṃ nimittassa punappunaṃ aparāparaṃ jātiādidukkhassa bhāgī mā ahosi.",
  "atk-s0509a:2778_0": "Evaṃ vanathassa asamucchede ādīnavaṃ dassetvā idāni samucchede ānisaṃsaṃ dassentī “sukhañhi vaḍḍhā”tiādimāha.",
  "atk-s0509a:2778_1": "Tassattho – puttaka,",
  "atk-s0509a:2778_2": "vaḍḍha moneyyadhammasamannāgatena munayo,",
  "atk-s0509a:2778_3": "ejāsaṅkhātāya taṇhāya abhāvena anejā,",
  "atk-s0509a:2778_4": "dassanamaggeneva pahīnavicikicchatāya chinnasaṃsayā,",
  "atk-s0509a:2778_5": "sabbakilesapariḷāhābhāvena sītibhūtā,",
  "atk-s0509a:2778_6": "uttamassa damathassa adhigatattā damappattā anāsavā khīṇāsavā sukhaṃ viharanti,",
  "atk-s0509a:2778_7": "na tesaṃ etarahi cetodukkhaṃ atthi,",
  "atk-s0509a:2778_8": "āyatiṃ pana sabbampi dukkhaṃ na bhavissateva.",
  "atk-s0509a:2779_0": "Yasmā cetevaṃ,",
  "atk-s0509a:2779_1": "tasmā tehānuciṇṇaṃ isīhi…pe…",
  "atk-s0509a:2779_2": "anubrūhayāti tehi khīṇāsavehi isīhi anuciṇṇaṃ paṭipannaṃ samathavipassanāmaggaṃ ñāṇadassanassa adhigamāya",
  "atk-s0509a:2779_3": "sakalassāpi vaṭṭadukkhassa antakiriyāya vaḍḍha,",
  "atk-s0509a:2779_4": "tvaṃ anubrūhaya vaḍḍheyyāsīti.",
  "atk-s0509a:2780_0": "Taṃ sutvā vaḍḍhatthero “addhā mama mātā arahatte patiṭṭhitā”ti cintetvā tamatthaṃ pavedento –",
  "atk-s0509a:2781_0": "207.",
  "atk-s0509a:2782_0": "“Visāradāva bhaṇasi, etamatthaṃ janetti me;",
  "atk-s0509a:2783_0": "Maññāmi nūna māmike, vanatho te na vijjatī”ti. – gāthamāha;",
  "atk-s0509a:2784_0": "Tattha visāradāva bhaṇasi,",
  "atk-s0509a:2784_1": "etamatthaṃ janetti meti “mā su te vaḍḍha lokamhi,",
  "atk-s0509a:2784_2": "vanatho ahu kudācana”nti etamatthaṃ etaṃ ovādaṃ, amma,",
  "atk-s0509a:2784_3": "vigatasārajjā katthaci alaggā anallīnāva hutvā mayhaṃ vadasi.",
  "atk-s0509a:2784_4": "Tasmā maññāmi nūna māmike,",
  "atk-s0509a:2784_5": "vanatho te na vijjatīti,",
  "atk-s0509a:2784_6": "nūna māmike mayhaṃ, amma,",
  "atk-s0509a:2784_7": "gehasitapemamattopi vanatho tuyhaṃ mayi na vijjatīti maññāmi,",
  "atk-s0509a:2784_8": "na māmikāti attho.",
  "atk-s0509a:2785_0": "Taṃ sutvā therī “aṇumattopi kileso katthacipi visaye mama na vijjatī”ti vatvā attano katakiccataṃ pakāsentī –",
  "atk-s0509a:2786_0": "208.",
  "atk-s0509a:2787_0": "“Ye keci vaḍḍha saṅkhārā, hīnā ukkaṭṭhamajjhimā;",
  "atk-s0509a:2788_0": "Aṇūpi aṇumattopi, vanatho me na vijjati.",
  "atk-s0509a:2789_0": "209.",
  "atk-s0509a:2790_0": "“Sabbe me āsavā khīṇā, appamattassa jhāyato;",
  "atk-s0509a:2791_0": "Tisso vijjā anuppattā, kataṃ buddhassa sāsana”nti. –",
  "atk-s0509a:2792_0": "Imaṃ gāthādvayamāha.",
  "atk-s0509a:2793_0": "Tattha ye kecīti aniyamavacanaṃ.",
  "atk-s0509a:2793_1": "Saṅkhārāti saṅkhatadhammā.",
  "atk-s0509a:2793_2": "Hīnāti lāmakā patikuṭṭhā.",
  "atk-s0509a:2793_3": "Ukkaṭṭhamajjhimāti paṇītā ceva majjhimā ca.",
  "atk-s0509a:2793_4": "Tesu vā asaṅkhatā hīnā jātisaṅkhatā ukkaṭṭhā,",
  "atk-s0509a:2793_5": "ubhayavimissitā majjhimā.",
  "atk-s0509a:2793_6": "Hīnehi vā chandādīhi nibbattitā hīnā,",
  "atk-s0509a:2793_7": "majjhimehi majjhimā,",
  "atk-s0509a:2793_8": "paṇītehi ukkaṭṭhā.",
  "atk-s0509a:2793_9": "Akusalā dhammā vā hīnā,",
  "atk-s0509a:2793_10": "lokuttarā dhammā ukkaṭṭhā,",
  "atk-s0509a:2793_11": "itarā majjhimā.",
  "atk-s0509a:2793_12": "Aṇūpi aṇumattopīti na kevalaṃ tayi eva,",
  "atk-s0509a:2793_13": "atha kho ye keci hīnādibhedabhinnā saṅkhārā.",
  "atk-s0509a:2793_14": "Tesu sabbesu aṇūpi aṇumattopi atiparittakopi vanatho mayhaṃ na vijjati.",
  "atk-s0509a:2794_0": "Tattha kāraṇamāha –",
  "atk-s0509a:2794_1": "“sabbe me āsavā khīṇā,",
  "atk-s0509a:2794_2": "appamattassa jhāyato”ti.",
  "atk-s0509a:2794_3": "Tattha appamattassa jhāyatoti appamattāya jhāyantiyā,",
  "atk-s0509a:2794_4": "liṅgavipallāsena hetaṃ vuttaṃ.",
  "atk-s0509a:2794_5": "Ettha ca yasmā tisso vijjā anuppattā,",
  "atk-s0509a:2794_6": "tasmā kataṃ buddhassa sāsanaṃ.",
  "atk-s0509a:2794_7": "Yasmā appamattā jhāyinī,",
  "atk-s0509a:2794_8": "tasmā sabbe me āsavā khīṇā,",
  "atk-s0509a:2794_9": "aṇūpi aṇumattopi vanatho me na vijjatīti yojanā.",
  "atk-s0509a:2795_0": "Evaṃ vuttaovādaṃ aṅkusaṃ katvā sañjātasaṃvego thero vihāraṃ gantvā divāṭṭhāne nisinno vipassanaṃ vaḍḍhetvā",
  "atk-s0509a:2795_1": "arahattaṃ patvā attano paṭipattiṃ paccavekkhitvā sañjātasomanasso mātu santikaṃ gantvā aññaṃ byākaronto –",
  "atk-s0509a:2796_0": "210.",
  "atk-s0509a:2797_0": "“Uḷāraṃ vata me mātā, patodaṃ samavassari;",
  "atk-s0509a:2798_0": "Paramatthasañhitā gāthā, yathāpi anukampikā.",
  "atk-s0509a:2799_0": "211.",
  "atk-s0509a:2800_0": "“Tassāhaṃ vacanaṃ sutvā, anusiṭṭhiṃ janettiyā;",
  "atk-s0509a:2801_0": "Dhammasaṃvegamāpādiṃ, yogakkhemassa pattiyā.",
  "atk-s0509a:2802_0": "212.",
  "atk-s0509a:2803_0": "“Sohaṃ padhānapahitatto, rattindivamatandito;",
  "atk-s0509a:2804_0": "Mātarā codito sante, aphusiṃ santimuttama”nti. –",
  "atk-s0509a:2805_0": "Imā tisso gāthā abhāsi.",
  "atk-s0509a:2806_0": "Atha therī attano vacanaṃ aṅkusaṃ katvā puttassa arahattappattiyā ārādhitacittā tena bhāsitagāthā sayaṃ paccanubhāsi.",
  "atk-s0509a:2806_1": "Evaṃ tāpi theriyā gāthā nāma jātā.",
  "atk-s0509a:2807_0": "Tattha uḷāranti vipulaṃ mahantaṃ.",
  "atk-s0509a:2807_1": "Patodanti ovādapatodaṃ.",
  "atk-s0509a:2807_2": "Samavassarīti sammā pavattesi vatāti yojanā.",
  "atk-s0509a:2807_3": "Ko pana so patodoti āha “paramatthasañhitā gāthā”ti.",
  "atk-s0509a:2807_4": "Taṃ “mā su te, vaḍḍha,",
  "atk-s0509a:2807_5": "lokamhī”tiādikā gāthā sandhāya vadati.",
  "atk-s0509a:2807_6": "Yathāpi anukampikāti yathā aññāpi anuggāhikā,",
  "atk-s0509a:2807_7": "evaṃ mayhaṃ mātā pavattinivattivibhāvanagāthāsaṅkhātaṃ uḷāraṃ patodaṃ pājanadaṇḍakaṃ mama ñāṇavegasamuttejaṃ pavattesīti attho.",
  "atk-s0509a:2808_0": "Dhammasaṃvegamāpādinti ñāṇabhayāvahattā ativiya mahantaṃ bhiṃsanaṃ saṃvegaṃ āpajjiṃ.",
  "atk-s0509a:2809_0": "Padhānapahitattoti catubbidhasammappadhānayogena dibbānaṃ paṭipesitacitto.",
  "atk-s0509a:2809_1": "Aphusiṃ santimuttamanti anuttaraṃ santiṃ nibbānaṃ phusiṃ adhigacchinti attho.",
  "atk-s0509a:2810_0": "Vaḍḍhamātutherīgāthāvaṇṇanā niṭṭhitā.",
  "atk-s0509a:2811_0": "Navakanipātavaṇṇanā niṭṭhitā.",
  "atk-s0509a:2812_0": "10. Ekādasakanipāto",
  "atk-s0509a:2813_0": "1. Kisāgotamītherīgāthāvaṇṇanā",
  "atk-s0509a:2814_0": "Ekādasakanipāte kalyāṇamittatātiādikā kisāgotamiyā theriyā gāthā.",
  "atk-s0509a:2814_1": "Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patvā ekadivasaṃ",
  "atk-s0509a:2814_2": "satthu santike dhammaṃ suṇantī satthāraṃ ekaṃ bhikkhuniṃ lūkhacīvaradhārīnaṃ aggaṭṭhāne ṭhapentaṃ disvā",
  "atk-s0509a:2814_3": "adhikārakammaṃ katvā taṃ ṭhānantaraṃ patthesi.",
  "atk-s0509a:2814_4": "Sā kappasatasahassaṃ devamanussesu saṃsarantī imasmiṃ buddhuppāde sāvatthiyaṃ duggatakule nibbatti.",
  "atk-s0509a:2814_5": "Gotamītissā nāmaṃ ahosi.",
  "atk-s0509a:2814_6": "Kisasarīratāya pana “kisāgotamī”ti voharīyittha.",
  "atk-s0509a:2814_7": "Taṃ patikulaṃ gataṃ duggatakulassa dhītāti paribhaviṃsu.",
  "atk-s0509a:2814_8": "Sā ekaṃ puttaṃ vijāyi.",
  "atk-s0509a:2814_9": "Puttalābhena cassā sammānaṃ akaṃsu.",
  "atk-s0509a:2814_10": "So panassā putto ādhāvitvā paridhāvitvā kīḷanakāle kālamakāsi.",
  "atk-s0509a:2814_11": "Tenassā sokummādo uppajji.",
  "atk-s0509a:2815_0": "Sā “ahaṃ pubbe paribhavapattā hutvā puttassa jātakālato paṭṭhāya sakkāraṃ pāpuṇiṃ,",
  "atk-s0509a:2815_1": "ime mayhaṃ puttaṃ bahi chaḍḍetumpi vāyamantī”ti sokummādavasena matakaḷevaraṃ aṅkenādāya “puttassa me",
  "atk-s0509a:2815_2": "bhesajjaṃ dethā”ti gehadvārapaṭipāṭiyā nagare vicarati.",
  "atk-s0509a:2815_3": "Manussā “bhesajjaṃ kuto”ti paribhāsanti.",
  "atk-s0509a:2815_4": "Sā tesaṃ kathaṃ na gaṇhāti.",
  "atk-s0509a:2815_5": "Atha naṃ eko paṇḍitapuriso “ayaṃ puttasokena cittavikkhepaṃ pattā,",
  "atk-s0509a:2815_6": "etissā bhesajjaṃ dasabaloyeva jānissatī”ti cintetvā, “amma,",
  "atk-s0509a:2815_7": "tava puttassa bhesajjaṃ sammāsambuddhaṃ upasaṅkamitvā pucchā”ti āha.",
  "atk-s0509a:2815_8": "Sā satthu dhammadesanāvelāyaṃ vihāraṃ gantvā “puttassa me bhesajjaṃ detha bhagavā”ti āha.",
  "atk-s0509a:2815_9": "Satthā tassā upanissayaṃ disvā “gaccha nagaraṃ pavisitvā yasmiṃ gehe koci matapubbo natthi,",
  "atk-s0509a:2815_10": "tato siddhatthakaṃ āharā”ti āha.",
  "atk-s0509a:2815_11": "Sā “sādhu,",
  "atk-s0509a:2815_12": "bhante”ti tuṭṭhamānasā nagaraṃ pavisitvā paṭhamageheyeva “satthā mama puttassa bhesajjatthāya siddhatthakaṃ āharāpeti.",
  "atk-s0509a:2815_13": "Sace etasmiṃ gehe koci matapubbo natthi,",
  "atk-s0509a:2815_14": "siddhatthakaṃ me dethā”ti āha.",
  "atk-s0509a:2815_15": "Ko idha mate gaṇetuṃ sakkotīti.",
  "atk-s0509a:2815_16": "Kiṃ tena hi alaṃ siddhatthakehīti dutiyaṃ tatiyaṃ gharaṃ gantvā buddhānubhāvena vigatummādā pakaticitte ṭhitā cintesi –",
  "atk-s0509a:2815_17": "“sakalanagare ayameva niyamo bhavissati,",
  "atk-s0509a:2815_18": "idaṃ hitānukampinā bhagavatā diṭṭhaṃ bhavissatī”ti saṃvegaṃ labhitvā tatova bahi nikkhamitvā puttaṃ āmakasusāne chaḍḍetvā imaṃ gāthamāha –",
  "atk-s0509a:2816_0": "“Na gāmadhammo nigamassa dhammo, na cāpiyaṃ ekakulassa dhammo;",
  "atk-s0509a:2817_0": "Sabbassa lokassa sadevakassa, eseva dhammo yadidaṃ aniccatā”ti. ;",
  "atk-s0509a:2818_0": "Evañca pana vatvā satthu santikaṃ agamāsi.",
  "atk-s0509a:2818_1": "Atha naṃ satthā “laddho te, gotami,",
  "atk-s0509a:2818_2": "siddhatthako”ti āha.",
  "atk-s0509a:2818_3": "“Niṭṭhitaṃ, bhante,",
  "atk-s0509a:2818_4": "siddhatthakena kammaṃ,",
  "atk-s0509a:2818_5": "patiṭṭhā pana me hothā”ti āha.",
  "atk-s0509a:2818_6": "Athassā satthā –",
  "atk-s0509a:2819_0": "“Taṃ puttapasusammattaṃ, byāsattamanasaṃ naraṃ;",
  "atk-s0509a:2820_0": "Suttaṃ gāmaṃ mahoghova, maccu ādāya gacchatī”ti. –",
  "atk-s0509a:2821_0": "Gāthamāha.",
  "atk-s0509a:2822_0": "Gāthāpariyosāne yathāṭhitāva sotāpattiphale patiṭṭhāya satthāraṃ pabbajjaṃ yāci.",
  "atk-s0509a:2822_1": "Satthā pabbajjaṃ anujāni.",
  "atk-s0509a:2822_2": "Sā satthāraṃ tikkhattuṃ padakkhiṇaṃ katvā vanditvā bhikkhunupassayaṃ gantvā pabbajitvā upasampadaṃ labhitvā",
  "atk-s0509a:2822_3": "nacirasseva yonisomanasikārena kammaṃ karontī vipassanaṃ vaḍḍhesi.",
  "atk-s0509a:2822_4": "Athassā satthā –",
  "atk-s0509a:2823_0": "“Yo ca vassasataṃ jīve, apassaṃ amataṃ padaṃ;",
  "atk-s0509a:2824_0": "Ekāhaṃ jīvitaṃ seyyo, passato amataṃ pada”nti. –",
  "atk-s0509a:2825_0": "Imaṃ obhāsagāthamāha.",
  "atk-s0509a:2826_0": "Sā gāthāpariyosāne arahattaṃ pāpuṇitvā parikkhāravalañje paramukkaṭṭhā hutvā tīhi lūkhehi samannāgataṃ cīvaraṃ pārupitvā vicari.",
  "atk-s0509a:2826_1": "Atha naṃ satthā jetavane nisinno bhikkhuniyo paṭipāṭiyā ṭhānantare ṭhapento lūkhacīvaradhārīnaṃ aggaṭṭhāne ṭhapesi.",
  "atk-s0509a:2826_2": "Sā attano paṭipattiṃ paccavekkhitvā “satthāraṃ nissāya mayā ayaṃ viseso laddho”ti kalyāṇamittatāya pasaṃsāmukhena imā gāthā abhāsi –",
  "atk-s0509a:2827_0": "213.",
  "atk-s0509a:2828_0": "“Kalyāṇamittatā muninā, lokaṃ ādissa vaṇṇitā;",
  "atk-s0509a:2829_0": "Kalyāṇamitte bhajamāno, api bālo paṇḍito assa.",
  "atk-s0509a:2830_0": "214.",
  "atk-s0509a:2831_0": "“Bhajitabbā sappurisā, paññā tathā vaḍḍhati bhajantānaṃ;",
  "atk-s0509a:2832_0": "Bhajamāno sappurise, sabbehipi dukkhehi pamucceyya.",
  "atk-s0509a:2833_0": "215.",
  "atk-s0509a:2834_0": "“Dukkhañca vijāneyya, dukkhassa ca samudayaṃ nirodhaṃ;",
  "atk-s0509a:2835_0": "Aṭṭhaṅgikañca maggaṃ, cattāripi ariyasaccāni.",
  "atk-s0509a:2836_0": "216.",
  "atk-s0509a:2837_0": "“Dukkho itthibhāvo, akkhāto purisadammasārathinā;",
  "atk-s0509a:2838_0": "Sapattikampi hi dukkhaṃ, appekaccā sakiṃ vijātāyo.",
  "atk-s0509a:2839_0": "217.",
  "atk-s0509a:2840_0": "“Galake api kantanti, sukhumāliniyo visāni khādanti;",
  "atk-s0509a:2841_0": "Janamārakamajjhagatā, ubhopi byasanāni anubhonti.",
  "atk-s0509a:2842_0": "218.",
  "atk-s0509a:2843_0": "“Upavijaññā gacchantī, addasāhaṃ patiṃ mataṃ;",
  "atk-s0509a:2844_0": "Panthamhi vijāyitvāna, appattāva sakaṃ gharaṃ.",
  "atk-s0509a:2845_0": "219.",
  "atk-s0509a:2846_0": "“Dve puttā kālakatā, patī ca panthe mato kapaṇikāya;",
  "atk-s0509a:2847_0": "Mātā pitā ca bhātā, ḍayhanti ca ekacitakāyaṃ.",
  "atk-s0509a:2848_0": "220.",
  "atk-s0509a:2849_0": "“Khīṇakulīne kapaṇe, anubhūtaṃ te dukhaṃ aparimāṇaṃ;",
  "atk-s0509a:2850_0": "Assū ca te pavattaṃ, bahūni ca jātisahassāni.",
  "atk-s0509a:2851_0": "221.",
  "atk-s0509a:2852_0": "“Vasitā susānamajjhe, athopi khāditāni puttamaṃsāni;",
  "atk-s0509a:2853_0": "Hatakulikā sabbagarahitā, matapatikā amatamadhigacchiṃ.",
  "atk-s0509a:2854_0": "222.",
  "atk-s0509a:2855_0": "“Bhāvito me maggo, ariyo aṭṭhaṅgiko amatagāmī;",
  "atk-s0509a:2856_0": "Nibbānaṃ sacchikataṃ, dhammādāsaṃ avekkhiṃhaṃ.",
  "atk-s0509a:2857_0": "223.",
  "atk-s0509a:2858_0": "“Ahamamhi kantasallā, ohitabhārā katañhi karaṇīyaṃ;",
  "atk-s0509a:2859_0": "Kisāgotamī therī, vimuttacittā imaṃ bhaṇī”ti.",
  "atk-s0509a:2860_0": "Tattha kalyāṇamittatāti kalyāṇo bhaddo sundaro mitto etassāti kalyāṇamitto.",
  "atk-s0509a:2860_1": "Yo yassa sīlādiguṇasamādapetā,",
  "atk-s0509a:2860_2": "aghassa ghātā,",
  "atk-s0509a:2860_3": "hitassa vidhātā,",
  "atk-s0509a:2860_4": "evaṃ sabbākārena upakāro mitto hoti,",
  "atk-s0509a:2860_5": "so puggalo kalyāṇamitto,",
  "atk-s0509a:2860_6": "tassa bhāvo kalyāṇamittatā,",
  "atk-s0509a:2860_7": "kalyāṇamittavantatā.",
  "atk-s0509a:2860_8": "Munināti satthārā.",
  "atk-s0509a:2860_9": "Lokaṃ ādissa vaṇṇitāti kalyāṇamitte anugantabbanti sattalokaṃ uddissa –",
  "atk-s0509a:2861_0": "“Sakalamevidaṃ, ānanda,",
  "atk-s0509a:2861_1": "brahmacariyaṃ yadidaṃ kalyāṇamittatā kalyāṇasahāyatā kalyāṇasampavaṅkatā”.",
  "atk-s0509a:2861_2": "“Kalyāṇamittassetaṃ, meghiya,",
  "atk-s0509a:2861_3": "bhikkhuno pāṭikaṅkhaṃ kalyāṇasahāyassa kalyāṇasampavaṅkassa yaṃ sīlavā bhavissati pātimokkhasaṃvarasaṃvuto viharissatī”ti ca evamādinā pasaṃsitā.",
  "atk-s0509a:2862_0": "Kalyāṇamitte bhajamānotiādi kalyāṇamittatāya ānisaṃsadassanaṃ.",
  "atk-s0509a:2862_1": "Tattha api bālo paṇḍito assāti kalyāṇamitte bhajamāno puggalo pubbe sutādivirahena bālopi samāno assutasavanādinā paṇḍito bhaveyya.",
  "atk-s0509a:2863_0": "Bhajitabbā sappurisāti bālassāpi paṇḍitabhāvahetuto buddhādayo sappurisā kālena kālaṃ upasaṅkamanādinā sevitabbā.",
  "atk-s0509a:2863_1": "Paññā tathā pavaḍḍhati bhajantānanti kalyāṇamitte bhajantānaṃ tathā paññā vaḍḍhati brūhati pāripūriṃ gacchati.",
  "atk-s0509a:2863_2": "Yathā tesu yo koci khattiyādiko bhajamāno sappurise sabbehipi jātiādidukkhehi pamucceyyāti yojanā.",
  "atk-s0509a:2864_0": "Muccanavidhiṃ pana kalyāṇamittavidhinā dassetuṃ “dukkhañca vijāneyyā”tiādi vuttaṃ.",
  "atk-s0509a:2864_1": "Tattha cattāri ariyasaccānīti dukkhañca dukkhasamudayañca nirodhañca aṭṭhaṅgikaṃ maggañcāti imāni cattāri",
  "atk-s0509a:2864_2": "ariyasaccāni vijāneyya paṭivijjheyyāti yojanā.",
  "atk-s0509a:2865_0": "“Dukkho itthibhāvo”tiādikā dve gāthā aññatarāya yakkhiniyā itthibhāvaṃ garahantiyā bhāsitā.",
  "atk-s0509a:2865_1": "Tattha dukkho itthibhāvo akkhātoti capalatā,",
  "atk-s0509a:2865_2": "gabbhadhāraṇaṃ,",
  "atk-s0509a:2865_3": "sabbakālaṃ parapaṭibaddhavuttitāti evamādīhi ādīnavehi itthibhāvo dukkhoti,",
  "atk-s0509a:2865_4": "purisadammasārathinā bhagavatā kathito.",
  "atk-s0509a:2865_5": "Sapattikampi dukkhanti sapattavāso sapattiyā saddhiṃ saṃvāsopi dukkho,",
  "atk-s0509a:2865_6": "ayampi itthibhāve ādīnavoti adhippāyo.",
  "atk-s0509a:2865_7": "Appekaccā sakiṃ vijātāyoti ekaccā itthiyo ekavārameva vijātā,",
  "atk-s0509a:2865_8": "paṭhamagabbhe vijāyanadukkhaṃ asahantiyo.",
  "atk-s0509a:2865_9": "Galake api kantantīti attano gīvampi chindanti.",
  "atk-s0509a:2865_10": "Sukhumāliniyo visāni khādantīti sukhumālasarīrā attano sukhumālabhāvena khedaṃ avisahantiyo visānipi khādanti.",
  "atk-s0509a:2865_11": "Janamārakamajjhagatāti janamārako vuccati mūḷhagabbho.",
  "atk-s0509a:2865_12": "Mātugāmajanassa mārako,",
  "atk-s0509a:2865_13": "majjhagatā janamārakā kucchigatā,",
  "atk-s0509a:2865_14": "mūḷhagabbhāti attho.",
  "atk-s0509a:2865_15": "Ubhopi byasanāni anubhontīti gabbho gabbhinī cāti dvepi janā maraṇañca māraṇantikabyasanāni ca pāpuṇanti.",
  "atk-s0509a:2865_16": "Apare pana bhaṇanti “janamārakā nāma kilesā,",
  "atk-s0509a:2865_17": "tesaṃ majjhagatā kilesasantānapatitā ubhopi jāyāpatikā idha kilesapariḷāhavasena,",
  "atk-s0509a:2865_18": "āyatiṃ duggatiparikkilesavasena byasanāni pāpuṇantī”ti.",
  "atk-s0509a:2865_19": "Imā kira dve gāthā sā yakkhinī purimattabhāve attano anubhūtadukkhaṃ anussaritvā āha.",
  "atk-s0509a:2865_20": "Therī pana itthibhāve ādīnavavibhāvanāya paccanubhāsantī avoca.",
  "atk-s0509a:2866_0": "“Upavijaññā gacchantī”tiādikā dve gāthā paṭācārāya theriyā pavattiṃ ārabbha bhāsitā.",
  "atk-s0509a:2866_1": "Tattha upavijaññā gacchantīti upagatavijāyanakālā maggaṃ gacchantī,",
  "atk-s0509a:2866_2": "apattāva sakaṃ gehaṃ panthe vijāyitvāna patiṃ mataṃ addasaṃ ahanti yojanā.",
  "atk-s0509a:2867_0": "Kapaṇikāyāti varākāya.",
  "atk-s0509a:2867_1": "Imā kira dve gāthā paṭācārāya tadā sokummādapattāya vuttākārassa anukaraṇavasena itthibhāve ādīnavavibhāvanatthameva theriyā vuttā.",
  "atk-s0509a:2868_0": "Ubhayampetaṃ udāharaṇabhāvena ānetvā idāni attano anubhūtaṃ dukkhaṃ vibhāventī “khīṇakuline”tiādimāha.",
  "atk-s0509a:2868_1": "Tattha khīṇakulineti bhogādīhi pārijuññapattakulike.",
  "atk-s0509a:2868_2": "Kapaṇeti paramaavaññātaṃ patte.",
  "atk-s0509a:2868_3": "Ubhayañcetaṃ attano eva āmantanavacanaṃ.",
  "atk-s0509a:2868_4": "Anubhūtaṃ te dukhaṃ aparimāṇanti imasmiṃ attabhāve,",
  "atk-s0509a:2868_5": "ito purimattabhāvesu vā anappakaṃ dukkhaṃ tayā anubhavitaṃ.",
  "atk-s0509a:2868_6": "Idāni taṃ dukkhaṃ ekadesena vibhajitvā dassetuṃ “assū ca te pavatta”ntiādi vuttaṃ.Tassattho –",
  "atk-s0509a:2868_7": "imasmiṃ anamatagge saṃsāre paribbhamantiyā bahukāni jātisahassāni sokābhibhūtāya assu ca pavattaṃ,",
  "atk-s0509a:2868_8": "avisesitaṃ katvā vuttañcetaṃ,",
  "atk-s0509a:2868_9": "mahāsamuddassa udakatopi bahukameva siyā.",
  "atk-s0509a:2869_0": "Vasitā susānamajjheti manussamaṃsakhādikā sunakhī siṅgālī ca hutvā susānamajjhe vusitā.",
  "atk-s0509a:2869_1": "Khāditāni puttamaṃsānīti byagghadīpibiḷārādikāle puttamaṃsāni khāditāni.",
  "atk-s0509a:2869_2": "Hatakulikāti vinaṭṭhakulavaṃsā.",
  "atk-s0509a:2869_3": "Sabbagarahitāti sabbehi gharavāsīhi garahitā garahappattā.",
  "atk-s0509a:2869_4": "Matapatikāti vidhavā.",
  "atk-s0509a:2869_5": "Ime pana tayo pakāre purimattabhāve attano anuppatte gahetvā vadati.",
  "atk-s0509a:2869_6": "Evaṃbhūtāpi hutvā adhicca laddhāya kalyāṇamittasevāya amatamadhigacchi,nibbānaṃ anuppattā.",
  "atk-s0509a:2870_0": "Idāni tameva amatādhigamaṃ pākaṭaṃ katvā dassetuṃ “bhāvito”tiādi vuttaṃ.",
  "atk-s0509a:2870_1": "Tattha bhāvitoti vibhāvito uppādito vaḍḍhito bhāvanābhisamayavasena paṭividdho.",
  "atk-s0509a:2870_2": "Dhammādāsaṃ avekkhiṃhanti dhammamayaṃ ādāsaṃ addakkhiṃ apassiṃ ahaṃ.",
  "atk-s0509a:2871_0": "Ahamamhi kantasallāti ariyamaggena samucchinnagārādisallā ahaṃ amhi.",
  "atk-s0509a:2871_1": "Ohitabhārāti oropitakāmakhandhakilesābhisaṅkhārabhārā.",
  "atk-s0509a:2871_2": "Katañhi karaṇīyanti pariññādibhedaṃ soḷasavidhampi kiccaṃ kataṃ pariyositaṃ.",
  "atk-s0509a:2871_3": "Suvimuttacittā imaṃ bhaṇīti sabbaso vimuttacittā kisāgotamī therī imamatthaṃ “kalyāṇamittatā”tiādinā",
  "atk-s0509a:2871_4": "gāthābandhavasena abhaṇīti attānaṃ paraṃ viya therī vadati.",
  "atk-s0509a:2871_5": "Tatridaṃ imissā theriyā apadānaṃ –",
  "atk-s0509a:2872_0": "“Padumuttaro nāma jino, sabbadhammāna pāragū;",
  "atk-s0509a:2873_0": "Ito satasahassamhi, kappe uppajji nāyako.",
  "atk-s0509a:2874_0": "“Tadāhaṃ haṃsavatiyaṃ, jātā aññatare kule;",
  "atk-s0509a:2875_0": "Upetvā taṃ naravaraṃ, saraṇaṃ samupāgamiṃ.",
  "atk-s0509a:2876_0": "“Dhammañca tassa assosiṃ, catusaccūpasañhitaṃ;",
  "atk-s0509a:2877_0": "Madhuraṃ paramassādaṃ, vaṭṭasantisukhāvahaṃ.",
  "atk-s0509a:2878_0": "“Tadā ca bhikkhuniṃ vīro, lūkhacīvaradhāriniṃ;",
  "atk-s0509a:2879_0": "Ṭhapento etadaggamhi, vaṇṇayī purisuttamo.",
  "atk-s0509a:2880_0": "“Janetvānappakaṃ pītiṃ, sutvā bhikkhuniyā guṇe;",
  "atk-s0509a:2881_0": "Kāraṃ katvāna buddhassa, yathāsatti yathābalaṃ.",
  "atk-s0509a:2882_0": "“Nipacca munivaraṃ taṃ, taṃ ṭhānamabhipatthayiṃ;",
  "atk-s0509a:2883_0": "Tadānumodi sambuddho, ṭhānalābhāya nāyako.",
  "atk-s0509a:2884_0": "“Satasahassito kappe, okkākakulasambhavo;",
  "atk-s0509a:2885_0": "Gotamo nāma gottena, satthā loke bhavissati.",
  "atk-s0509a:2886_0": "“Tassa dhammesu dāyādā, orasā dhammanimmitā;",
  "atk-s0509a:2887_0": "Kisāgotamī nāmena, hessasi satthu sāvikā.",
  "atk-s0509a:2888_0": "“Taṃ sutvā muditā hutvā, yāvajīvaṃ tadā jinaṃ;",
  "atk-s0509a:2889_0": "Mettacittā paricariṃ, paccayehi vināyakaṃ.",
  "atk-s0509a:2890_0": "“Tena kammena sukatena, cetanāpaṇidhīhi ca;",
  "atk-s0509a:2891_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:2892_0": "“Imamhi bhaddake kappe, brahmabandhu mahāyaso;",
  "atk-s0509a:2893_0": "Kassapo nāma gottena, uppajji vadataṃ varo.",
  "atk-s0509a:2894_0": "“Upaṭṭhāko mahesissa, tadā āsi narissaro;",
  "atk-s0509a:2895_0": "Kāsirājā kikī nāma, bārāṇasipuruttame.",
  "atk-s0509a:2896_0": "“Pañcamī tassa dhītāsiṃ, dhammā nāmena vissutā;",
  "atk-s0509a:2897_0": "Dhammaṃ sutvā jinaggassa, pabbajjaṃ samarocayiṃ.",
  "atk-s0509a:2898_0": "“Anujāni na no tāto, agāreva tadā mayaṃ;",
  "atk-s0509a:2899_0": "Vīsavassasahassāni, vicarimha atanditā.",
  "atk-s0509a:2900_0": "“Komāribrahmacariyaṃ, rājakaññā sukhedhitā;",
  "atk-s0509a:2901_0": "Buddhopaṭṭhānaniratā, muditā satta dhītaro.",
  "atk-s0509a:2902_0": "“Samaṇī samaṇaguttā ca, bhikkhunī bhikkhudāyikā;",
  "atk-s0509a:2903_0": "Dhammā ceva sudhammā ca, sattamī saṅghadāyikā.",
  "atk-s0509a:2904_0": "“Khemā uppalavaṇṇā ca, paṭācārā ca kuṇḍalā;",
  "atk-s0509a:2905_0": "Ahañca dhammadinnā ca, visākhā hoti sattamī.",
  "atk-s0509a:2906_0": "“Tehi kammehi sukatehi, cetanāpaṇidhīhi ca;",
  "atk-s0509a:2907_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:2908_0": "“Pacchime ca bhave dāni, jātā seṭṭhikule ahaṃ;",
  "atk-s0509a:2909_0": "Duggate adhane naṭṭhe, gatā ca sadhanaṃ kulaṃ.",
  "atk-s0509a:2910_0": "“Patiṃ ṭhapetvā sesā me, dessanti adhanā iti;",
  "atk-s0509a:2911_0": "Yadā ca passūtā āsiṃ, sabbesaṃ dayitā tadā.",
  "atk-s0509a:2912_0": "“Yadā so taruṇo bhaddo, komalako sukhedhito;",
  "atk-s0509a:2913_0": "Sapāṇamiva kanto me, tadā yamavasaṃ gato.",
  "atk-s0509a:2914_0": "“Sokaṭṭādīnavadanā, assunettā rudammukhā;",
  "atk-s0509a:2915_0": "Mataṃ kuṇapamādāya, vilapantī gamāmahaṃ.",
  "atk-s0509a:2916_0": "“Tadā ekena sandiṭṭhā, upetvābhisakkuttamaṃ;",
  "atk-s0509a:2917_0": "Avocaṃ dehi bhesajjaṃ, puttasañjīvananti bho.",
  "atk-s0509a:2918_0": "“Na vijjante matā yasmiṃ, gehe siddhatthakaṃ tato;",
  "atk-s0509a:2919_0": "Āharāti jino āha, vinayopāyakovido.",
  "atk-s0509a:2920_0": "“Tadā gamitvā sāvatthiṃ, na labhiṃ tādisaṃ gharaṃ;",
  "atk-s0509a:2921_0": "Kuto siddhatthakaṃ tasmā, tato laddhā satiṃ ahaṃ.",
  "atk-s0509a:2922_0": "“Kuṇapaṃ chaḍḍayitvāna, upesiṃ lokanāyakaṃ;",
  "atk-s0509a:2923_0": "Dūratova mamaṃ disvā, avoca madhurassaro.",
  "atk-s0509a:2924_0": "“Yo ca vassasataṃ jīve, apassaṃ udayabbayaṃ;",
  "atk-s0509a:2925_0": "Ekāhaṃ jīvitaṃ seyyo, passato udayabbayaṃ.",
  "atk-s0509a:2926_0": "“Na gāmadhammo nigamassa dhammo, na cāpiyaṃ ekakulassa dhammo;",
  "atk-s0509a:2927_0": "Sabbassa lokassa sadevakassa, eseva dhammo yadidaṃ aniccatā.",
  "atk-s0509a:2928_0": "“Sāhaṃ sutvānimā gāthā, dhammacakkhuṃ visodhayiṃ;",
  "atk-s0509a:2929_0": "Tato viññātasaddhammā, pabbajiṃ anagāriyaṃ.",
  "atk-s0509a:2930_0": "“Tathā pabbajitā santī, yuñjantī jinasāsane;",
  "atk-s0509a:2931_0": "Na cireneva kālena, arahattamapāpuṇiṃ.",
  "atk-s0509a:2932_0": "“Iddhīsu ca vasī homi, dibbāya sotadhātuyā;",
  "atk-s0509a:2933_0": "Paracittāni jānāmi, satthusāsanakārikā.",
  "atk-s0509a:2934_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:2935_0": "Khepetvā āsave sabbe, visuddhāsiṃ sunimmalā.",
  "atk-s0509a:2936_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:2937_0": "Ohito garuko bhāro, bhavanetti samūhatā.",
  "atk-s0509a:2938_0": "“Yassatthāya pabbajitā, agārasmānagāriyaṃ;",
  "atk-s0509a:2939_0": "So me attho anuppatto, sabbasaṃyojanakkhayo.",
  "atk-s0509a:2940_0": "“Atthadhammaniruttīsu, paṭibhāne tatheva ca;",
  "atk-s0509a:2941_0": "Ñāṇaṃ me vimalaṃ suddhaṃ, buddhaseṭṭhassa vāhasā.",
  "atk-s0509a:2942_0": "“Saṅkārakūṭā āhitvā, susānā rathiyāpi ca;",
  "atk-s0509a:2943_0": "Tato saṅghāṭikaṃ katvā, lūkhaṃ dhāremi cīvaraṃ.",
  "atk-s0509a:2944_0": "“Jino tasmiṃ guṇe tuṭṭho, lūkhacīvaradhāraṇe;",
  "atk-s0509a:2945_0": "Ṭhapesi etadaggamhi, parisāsu vināyako.",
  "atk-s0509a:2946_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:2947_0": "Kisāgotamītherīgāthāvaṇṇanā niṭṭhitā.",
  "atk-s0509a:2948_0": "Ekādasanipātavaṇṇanā niṭṭhitā.",
  "atk-s0509a:2949_0": "11. Dvādasakanipāto",
  "atk-s0509a:2950_0": "1. Uppalavaṇṇātherīgāthāvaṇṇanā",
  "atk-s0509a:2951_0": "Dvādasakanipāte ubho mātā ca dhītā cātiādikā uppalavaṇṇāya theriyā gāthā.",
  "atk-s0509a:2951_1": "Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā,",
  "atk-s0509a:2951_2": "mahājanena saddhiṃ satthu santikaṃ gantvā,",
  "atk-s0509a:2951_3": "dhammaṃ suṇantī satthāraṃ ekaṃ bhikkhuniṃ iddhimantānaṃ aggaṭṭhāne ṭhapentaṃ disvā sattāhaṃ buddhappamukhassa",
  "atk-s0509a:2951_4": "bhikkhusaṅghassa mahādānaṃ datvā taṃ ṭhānantaraṃ patthesi.",
  "atk-s0509a:2951_5": "Sā yāvajīvaṃ kusalaṃ katvā devamanussesuṃ saṃsarantī kassapabuddhakāle bārāṇasinagare kikissa kāsirañño",
  "atk-s0509a:2951_6": "gehe paṭisandhiṃ gahetvā sattannaṃ bhaginīnaṃ abbhantarā hutvā vīsativassasahassāni brahmacariyaṃ caritvā",
  "atk-s0509a:2951_7": "bhikkhusaṅghassa pariveṇaṃ katvā devaloke nibbattā.",
  "atk-s0509a:2952_0": "Tato cavitvā puna manussalokaṃ āgacchantī ekasmiṃ gāmake sahatthā kammaṃ katvā jīvanakaṭṭhāne nibbattā.",
  "atk-s0509a:2952_1": "Sā ekadivasaṃ khettakuṭiṃ gacchantī antarāmagge ekasmiṃ sare pātova pupphitaṃ padumapupphaṃ disvā taṃ",
  "atk-s0509a:2952_2": "saraṃ oruyha tañceva pupphaṃ lājapakkhipanatthāya paduminipattañca gahetvā kedāre sālisīsāni chinditvā",
  "atk-s0509a:2952_3": "kuṭikāya nisinnā lāje bhajjitvā pañca lājasatāni katvā ṭhapesi.",
  "atk-s0509a:2952_4": "Tasmiṃ khaṇe gandhamādanapabbate nirodhasamāpattito vuṭṭhito eko paccekabuddho āgantvā tassā avidūre ṭhāne aṭṭhāsi.",
  "atk-s0509a:2952_5": "Sā paccekabuddhaṃ disvā lājehi saddhiṃ padumapupphaṃ gahetvā,",
  "atk-s0509a:2952_6": "kuṭito oruyha lāje paccekabuddhassa patte pakkhipitvā padumapupphena pattaṃ pidhāya adāsi.",
  "atk-s0509a:2952_7": "Athassā paccekabuddhe thokaṃ gate etadahosi –",
  "atk-s0509a:2952_8": "“pabbajitā nāma pupphena anatthikā,",
  "atk-s0509a:2952_9": "ahaṃ pupphaṃ gahetvā piḷandhissāmī”ti gantvā paccekabuddhassa hatthato pupphaṃ gahetvā puna cintesi – “sace, ayyo,",
  "atk-s0509a:2952_10": "pupphena anatthiko abhavissā,",
  "atk-s0509a:2952_11": "pattamatthake ṭhapetuṃ nādassa,",
  "atk-s0509a:2952_12": "addhā ayyassa attho bhavissatī”ti puna gantvā pattamatthake ṭhapetvā paccekabuddhaṃ khamāpetvā, “bhante,",
  "atk-s0509a:2952_13": "imesaṃ me lājānaṃ nissandena lājagaṇanāya puttā assu,",
  "atk-s0509a:2952_14": "padumapupphassa nissandena nibbattanibbattaṭṭhāne pade pade padumapupphaṃ uṭṭhahatū”ti patthanaṃ akāsi.",
  "atk-s0509a:2952_15": "Paccekubuddho tassā passantiyāva ākāsena gandhamādanapabbataṃ gantvā taṃ padumaṃ nandamūlakapabbhāre",
  "atk-s0509a:2952_16": "paccekabuddhānaṃ akkamanasopānasamīpe pādapuñchanaṃ katvā ṭhapesi.",
  "atk-s0509a:2953_0": "Sāpi tassa kammassa nissandena devaloke paṭisandhiṃ gaṇhi.",
  "atk-s0509a:2953_1": "Nibbattakālato paṭṭhāya cassā pade pade mahāpadumapupphaṃ uṭṭhāsi.",
  "atk-s0509a:2953_2": "Sā tato cavitvā pabbatapāde ekasmiṃ padumasare padumagabbhe nibbatti.",
  "atk-s0509a:2953_3": "Taṃ nissāya eko tāpaso vasati.",
  "atk-s0509a:2953_4": "So pātova mukhadhovanatthāya saraṃ gantvā taṃ pupphaṃ disvā cintesi –",
  "atk-s0509a:2953_5": "“idaṃ pupphaṃ sesehi mahantataraṃ,",
  "atk-s0509a:2953_6": "sesāni ca pupphitāni idaṃ makulitameva,",
  "atk-s0509a:2953_7": "bhavitabbamettha kāraṇenā”ti udakaṃ otaritvā taṃ pupphaṃ gaṇhi.",
  "atk-s0509a:2953_8": "Taṃ tena gahitamattameva pupphitaṃ.",
  "atk-s0509a:2953_9": "Tāpaso antopadumagabbhe nipannadārikaṃ addasa.",
  "atk-s0509a:2953_10": "Diṭṭhakālato paṭṭhāya ca dhītusinehaṃ labhitvā padumeneva saddhiṃ paṇṇasālaṃ netvā mañcake nipajjāpesi.",
  "atk-s0509a:2953_11": "Athassā puññānubhāvena aṅguṭṭhake khīraṃ nibbatti.",
  "atk-s0509a:2953_12": "So tasmiṃ pupphe milāte aññaṃ navaṃ pupphaṃ āharitvā taṃ nipajjāpesi.",
  "atk-s0509a:2953_13": "Athassā ādhāvanavidhāvanena kīḷituṃ samatthakālato paṭṭhāya padavāre padavāre padumapupphaṃ uṭṭhāti,",
  "atk-s0509a:2953_14": "kuṅkumarāsissa viya assā sarīravaṇṇo hoti.",
  "atk-s0509a:2953_15": "Sā apattā devavaṇṇaṃ,",
  "atk-s0509a:2953_16": "atikkantā mānusavaṇṇaṃ ahosi.",
  "atk-s0509a:2953_17": "Sā pitari phalāphalatthāya gate paṇṇasālāyaṃ ohiyati.",
  "atk-s0509a:2954_0": "Athekadivasaṃ tassā vayappattakāle pitari phalāphalatthāya gate eko vanacarako taṃ disvā cintesi –",
  "atk-s0509a:2954_1": "“manussānaṃ nāma evaṃvidhaṃ rūpaṃ natthi,",
  "atk-s0509a:2954_2": "vīmaṃsissāmi na”nti tāpasassa āgamanaṃ udikkhanto nisīdi.",
  "atk-s0509a:2954_3": "Sā pitari āgacchante paṭipathaṃ gantvā tassa hatthato kājakamaṇḍaluṃ aggahesi,",
  "atk-s0509a:2954_4": "āgantvā nisinnassa cassa attano karaṇavattaṃ dassesi.",
  "atk-s0509a:2954_5": "Tadā so vanacarako manussabhāvaṃ ñatvā tāpasaṃ abhivādetvā nisīdi.",
  "atk-s0509a:2954_6": "Tāpaso taṃ vanacarakaṃ vanamūlaphalehi ca pānīyena ca nimantetvā,",
  "atk-s0509a:2954_7": "“bho purisa,",
  "atk-s0509a:2954_8": "imasmiṃyeva ṭhāne vasissasi,",
  "atk-s0509a:2954_9": "udāhu gamissasī”ti pucchi.",
  "atk-s0509a:2954_10": "“Gamissāmi, bhante,",
  "atk-s0509a:2954_11": "idha kiṃ karissāmī”ti?",
  "atk-s0509a:2954_12": "“Idaṃ tayā diṭṭhakāraṇaṃ etto gantvā akathetuṃ sakkhissasī”ti? “Sace, ayyo,",
  "atk-s0509a:2954_13": "na icchati,",
  "atk-s0509a:2954_14": "kiṃkāraṇā kathessāmī”ti tāpasaṃ vanditvā puna āgamanakāle maggasañjānanatthaṃ sākhāsaññañca rukkhasaññañca karonto pakkāmi.",
  "atk-s0509a:2955_0": "So bārāṇasiṃ gantvā rājānaṃ addasa.",
  "atk-s0509a:2955_1": "Rājā “kasmā āgatosī”ti pucchi. “Ahaṃ, deva,",
  "atk-s0509a:2955_2": "tumhākaṃ vanacarako pabbatapāde acchariyaṃ itthiratanaṃ disvā āgatomhī”ti sabbaṃ pavattiṃ kathesi.",
  "atk-s0509a:2955_3": "So tassa vacanaṃ sutvā vegena pabbatapādaṃ gantvā avidūre ṭhāne khandhāvāraṃ nivāsetvā vanacarakena ceva",
  "atk-s0509a:2955_4": "aññehi ca purisehi saddhiṃ tāpasassa bhattakiccaṃ katvā nisinnavelāya tattha gantvā abhivādetvā paṭisanthāraṃ",
  "atk-s0509a:2955_5": "katvā ekamantaṃ nisīdi.",
  "atk-s0509a:2955_6": "Rājā tāpasassa pabbajitaparikkhārabhaṇḍaṃ pādamūle ṭhapetvā, “bhante,",
  "atk-s0509a:2955_7": "imasmiṃ ṭhāne kiṃ karoma,",
  "atk-s0509a:2955_8": "gamissāmā”ti āha. “Gaccha,",
  "atk-s0509a:2955_9": "mahārājā”ti. “Āma, gacchāmi, bhante,",
  "atk-s0509a:2955_10": "ayyassa pana samīpe visabhāgaparisā atthī”ti assumhā,",
  "atk-s0509a:2955_11": "asāruppā esā pabbajitānaṃ,",
  "atk-s0509a:2955_12": "mayā saddhiṃ gacchatu, bhanteti.",
  "atk-s0509a:2955_13": "Manussānaṃ nāma cittaṃ duttosayaṃ,",
  "atk-s0509a:2955_14": "kathaṃ bahūnaṃ majjhe vasissatīti?",
  "atk-s0509a:2955_15": "Amhākaṃ rucitakālato paṭṭhāya sesānaṃ jeṭṭhakaṭṭhāne ṭhapetvā paṭijaggissāma, bhanteti.",
  "atk-s0509a:2956_0": "So rañño kathaṃ sutvā daharakāle gahitanāmavaseneva, “amma,",
  "atk-s0509a:2956_1": "padumavatī”ti dhītaraṃ pakkosi.",
  "atk-s0509a:2956_2": "Sā ekavacaneneva paṇṇasālato nikkhamitvā pitaraṃ abhivādetvā aṭṭhāsi.",
  "atk-s0509a:2956_3": "Atha naṃ pitā āha – “tvaṃ, amma,",
  "atk-s0509a:2956_4": "vayappattā,",
  "atk-s0509a:2956_5": "imasmiṃ ṭhāne raññā diṭṭhakālato paṭṭhāya vasituṃ ayuttā,",
  "atk-s0509a:2956_6": "raññā saddhiṃ gaccha, ammā”ti.",
  "atk-s0509a:2956_7": "Sā “sādhu,",
  "atk-s0509a:2956_8": "tātā”ti pitu vacanaṃ sampaṭicchitvā abhivādetvā rodamānā aṭṭhāsi.",
  "atk-s0509a:2956_9": "Rājā “imissā pitu cittaṃ gaṇhissāmī”ti tasmiṃyeva ṭhāne kahāpaṇarāsimhi ṭhapetvā abhisekaṃ akāsi.",
  "atk-s0509a:2956_10": "Atha naṃ gahetvā attano nagaraṃ ānetvā āgatakālato paṭṭhāya sesitthiyo anoloketvā tāya saddhiṃyeva ramati.",
  "atk-s0509a:2956_11": "Tā itthiyo issāpakatā taṃ rañño antare paribhinditukāmā evamāhaṃsu – “nāyaṃ, mahārāja,",
  "atk-s0509a:2956_12": "manussajātikā,",
  "atk-s0509a:2956_13": "kahaṃ nāma tumhehi manussānaṃ vicaraṇaṭṭhāne padumāni uṭṭhahantāni diṭṭhapubbāni,",
  "atk-s0509a:2956_14": "addhā ayaṃ yakkhinī,",
  "atk-s0509a:2956_15": "nīharatha naṃ,",
  "atk-s0509a:2956_16": "mahārājā”ti.",
  "atk-s0509a:2956_17": "Rājā tāsaṃ kathaṃ sutvā tuṇhī ahosi.",
  "atk-s0509a:2957_0": "Athassāparena samayena paccanto kupito.",
  "atk-s0509a:2957_1": "So “garugabbhā padumavatī”ti nagare ṭhapetvā paccantaṃ agamāsi.",
  "atk-s0509a:2957_2": "Atha tā itthiyo tassā upaṭṭhāyikāya lañjaṃ datvā “imissā dārakaṃ jātamattameva apanetvā ekaṃ dārughaṭikaṃ",
  "atk-s0509a:2957_3": "lohitena makkhitvā santike ṭhapehī”ti āhaṃsu.",
  "atk-s0509a:2957_4": "Padumavatiyāpi nacirasseva gabbhavuṭṭhānaṃ ahosi.",
  "atk-s0509a:2957_5": "Mahāpadumakumāro ekakova kucchiyaṃ paṭisandhiṃ gaṇhi.",
  "atk-s0509a:2957_6": "Avasesā ekūnapañcasatā dārakā mahāpadumakumārassa mātukucchito nikkhamitvā nipannakāle saṃsedajā hutvā nibbattiṃsu.",
  "atk-s0509a:2957_7": "Athassā “na tāva ayaṃ satiṃ paṭilabhatī”ti ñatvā sā upaṭṭhāyikā ekaṃ dārughaṭikaṃ lohitena makkhitvā samīpe ṭhapetvā tāsaṃ itthīnaṃ saññaṃ adāsi.",
  "atk-s0509a:2957_8": "Tāpi pañcasatā itthiyo ekekā ekekaṃ dārakaṃ gahetvā cundakārakānaṃ santikaṃ pesetvā karaṇḍake āharāpetvā",
  "atk-s0509a:2957_9": "attanā attanā gahitadārake tattha nipajjāpetvā bahi lañchanaṃ katvā ṭhapayiṃsu.",
  "atk-s0509a:2958_0": "Padumavatīpi kho saññaṃ labhitvā taṃ upaṭṭhāyikaṃ “kiṃ vijātamhi,",
  "atk-s0509a:2958_1": "ammā”ti pucchi.",
  "atk-s0509a:2958_2": "Sā taṃ santajjetvā “kuto tvaṃ dārakaṃ labhissasī”ti vatvā “ayaṃ tava kucchito nikkhantadārako”ti lohitamakkhitaṃ dārughaṭikaṃ purato ṭhapesi.",
  "atk-s0509a:2958_3": "Sā taṃ disvā domanassappattā “sīghaṃ taṃ phāletvā apanehi,",
  "atk-s0509a:2958_4": "sace koci passeyya,",
  "atk-s0509a:2958_5": "lajjitabbaṃ bhaveyyā”ti āha.",
  "atk-s0509a:2958_6": "Sā tassā kathaṃ sutvā atthakāmā viya dārughaṭikaṃ phāletvā uddhane pakkhipi.",
  "atk-s0509a:2959_0": "Rājāpi paccantato āgantvā nakkhattaṃ paṭimānento bahinagare khandhāvāraṃ bandhitvā nisīdi.",
  "atk-s0509a:2959_1": "Atha tā pañcasatā itthiyo rañño paccuggamanaṃ āgantvā āhaṃsu – “tvaṃ, mahārāja,",
  "atk-s0509a:2959_2": "na amhākaṃ saddahasi,",
  "atk-s0509a:2959_3": "amhehi vuttaṃ akāraṇaṃ viya hoti,",
  "atk-s0509a:2959_4": "tvaṃ mahesiyā upaṭṭhāyikaṃ pakkosāpetvā paṭipuccha,",
  "atk-s0509a:2959_5": "dārughaṭikaṃ te devī vijātā”ti.",
  "atk-s0509a:2959_6": "Rājā taṃ kāraṇaṃ anupaparikkhitvāva “amanussajātikā bhavissatī”ti taṃ gehato nikkaḍḍhi.",
  "atk-s0509a:2959_7": "Tassā rājagehato saha nikkhamaneneva padumapupphāni antaradhāyiṃsu,",
  "atk-s0509a:2959_8": "sarīracchavīpi vivaṇṇā ahosi.",
  "atk-s0509a:2959_9": "Sā ekikāva antaravīthiyā pāyāsi.",
  "atk-s0509a:2959_10": "Atha naṃ ekā vayappattā mahallikā itthī disvā dhītusinehaṃ uppādetvā “kahaṃ gacchasi,",
  "atk-s0509a:2959_11": "ammā”ti āha.",
  "atk-s0509a:2959_12": "“Āgantukamhi,",
  "atk-s0509a:2959_13": "vasanaṭṭhānaṃ olokentī vicarāmī”ti.",
  "atk-s0509a:2959_14": "“Idhāgaccha,",
  "atk-s0509a:2959_15": "ammā”ti vasanaṭṭhānaṃ datvā bhojanaṃ paṭiyādesi.",
  "atk-s0509a:2960_0": "Tassā imināva niyāmena tattha vasamānāya tā pañcasatā itthiyo ekacittā hutvā rājānaṃ āhaṃsu –",
  "atk-s0509a:2960_1": "“mahārāja,",
  "atk-s0509a:2960_2": "tumhesu yuddhaṃ gatesu amhehi gaṅgādevatāya ‘amhākaṃ deve vijitasaṅgāme āgate balikammaṃ katvā udakakīḷaṃ karissāmā’ti patthitaṃ atthi,",
  "atk-s0509a:2960_3": "etamatthaṃ, deva,",
  "atk-s0509a:2960_4": "jānāpemā”ti.",
  "atk-s0509a:2960_5": "Rājā tāsaṃ vacanena tuṭṭho gaṅgāya udakakīḷaṃ kātuṃ agamāsi.",
  "atk-s0509a:2960_6": "Tāpi attanā attanā gahitakaraṇḍakaṃ paṭicchannaṃ katvā ādāya nadiṃ gantvā tesaṃ karaṇḍakānaṃ paṭicchādanatthaṃ",
  "atk-s0509a:2960_7": "pārupitvā pārupitvā udake patitvā karaṇḍake vissajjesuṃ.",
  "atk-s0509a:2960_8": "Tepi kho karaṇḍakā sabbe saha gantvā heṭṭhāsote pasāritajālamhi laggiṃsu.",
  "atk-s0509a:2960_9": "Tato udakakīḷaṃ kīḷitvā rañño uttiṇṇakāle jālaṃ ukkhipantā te karaṇḍake disvā rañño santikaṃ ānayiṃsu.",
  "atk-s0509a:2961_0": "Rājā karaṇḍake oloketvā “kiṃ, tātā,",
  "atk-s0509a:2961_1": "karaṇḍakesū”ti āha.",
  "atk-s0509a:2961_2": "“Na jānāma, devā”ti.",
  "atk-s0509a:2961_3": "So te karaṇḍake vivarāpetvā olokento paṭhamaṃ mahāpadumakumārassa karaṇḍakaṃ vivarāpesi.",
  "atk-s0509a:2961_4": "Tesaṃ pana sabbesampi karaṇḍakesu nipajjāpitadivasesuyeva puññiddhiyā aṅguṭṭhato khīraṃ nibbatti.",
  "atk-s0509a:2961_5": "Sakko devarājā tassa rañño nikkaṅkhabhāvatthaṃ antokaraṇḍake akkharāni likhāpesi –",
  "atk-s0509a:2961_6": "“ime kumārā padumavatiyā kucchimhi nibbattā bārāṇasirañño puttā,",
  "atk-s0509a:2961_7": "atha ne padumavatiyā sapattiyo pañcasatā itthiyo karaṇḍakesu pakkhipitvā udake khipiṃsu,",
  "atk-s0509a:2961_8": "rājā imaṃ kāraṇaṃ jānātū”ti.",
  "atk-s0509a:2961_9": "Karaṇḍake vivaṭamatte rājā akkharāni vācetvā dārake disvā mahāpadumakumāraṃ ukkhipitvā vegena rathe yojetvā “asse kappetha,",
  "atk-s0509a:2961_10": "ahaṃ ajja antonagaraṃ pavisitvā ekaccānaṃ mātugāmānaṃ piyaṃ karissāmī”ti pāsādavaraṃ āruyha hatthigīvāya",
  "atk-s0509a:2961_11": "sahassabhaṇḍikaṃ ṭhapetvā nagare bheriṃ carāpesi –",
  "atk-s0509a:2961_12": "“yo padumavatiṃ passati,",
  "atk-s0509a:2961_13": "so imaṃ sahassaṃ gaṇhātū”ti.",
  "atk-s0509a:2962_0": "Taṃ kathaṃ sutvā padumavatī mātu saññaṃ adāsi –",
  "atk-s0509a:2962_1": "“hatthigīvato sahassaṃ gaṇha, ammā”ti.",
  "atk-s0509a:2962_2": "“Nāhaṃ evarūpaṃ gaṇhituṃ visahāmī”ti āha.",
  "atk-s0509a:2962_3": "Sā dutiyampi tatiyampi vutte “kiṃ vatvā gaṇhāmi,",
  "atk-s0509a:2962_4": "ammā”ti āha.",
  "atk-s0509a:2962_5": "“‘Mama dhītā padumavatiṃ deviṃ passatī’ti vatvā gaṇhāhī”ti.",
  "atk-s0509a:2962_6": "Sā “yaṃ vā taṃ vā hotū”ti gantvā sahassacaṅkoṭakaṃ gaṇhi.",
  "atk-s0509a:2962_7": "Atha naṃ manussā pucchiṃsu –",
  "atk-s0509a:2962_8": "“padumavatiṃ deviṃ passasi, ammā”ti?",
  "atk-s0509a:2962_9": "“Ahaṃ na passāmi,",
  "atk-s0509a:2962_10": "dhītā kira me passatī”ti āha.",
  "atk-s0509a:2962_11": "Te “kahaṃ pana sā,",
  "atk-s0509a:2962_12": "ammā”ti vatvā tāya saddhiṃ gantvā padumavatiṃ sañjānitvā pādesu nipatiṃsu.",
  "atk-s0509a:2962_13": "Tasmiṃ kāle sā “padumavatī devī aya”nti ñatvā “bhāriyaṃ vata itthiyā kammaṃ kataṃ,",
  "atk-s0509a:2962_14": "yā evaṃvidhassa rañño mahesī samānā evarūpe ṭhāne nirārakkhā vasī”ti āha.",
  "atk-s0509a:2963_0": "Tepi rājapurisā padumavatiyā nivesanaṃ setasāṇīhi parikkhipāpetvā dvāre ārakkhaṃ ṭhapetvā gantvā rañño ārocesuṃ.",
  "atk-s0509a:2963_1": "Rājā suvaṇṇasivikaṃ pesesi.",
  "atk-s0509a:2963_2": "Sā “ahaṃ evaṃ na gamissāmi,",
  "atk-s0509a:2963_3": "mama vasanaṭṭhānato paṭṭhāya yāva rājagehaṃ etthantare varapotthakacittattharaṇe attharāpetvā upari suvaṇṇatārakavicittaṃ",
  "atk-s0509a:2963_4": "celavitānaṃ bandhāpetvā pasādhanatthāya sabbālaṅkāresu pahitesu padasāva gamissāmi,",
  "atk-s0509a:2963_5": "evaṃ me nāgarā sampattiṃ passissantī”ti āha.",
  "atk-s0509a:2963_6": "Rājā “padumavatiyā yathāruciṃ karothā”ti āha.",
  "atk-s0509a:2963_7": "Tato padumavatī sabbapasādhanaṃ pasādhetvā “rājagehaṃ gamissāmī”ti maggaṃ paṭipajji.",
  "atk-s0509a:2963_8": "Athassā akkantaakkantaṭṭhāne varapotthakacittattharaṇāni bhinditvā padumapupphāni uṭṭhahiṃsu.",
  "atk-s0509a:2963_9": "Sā mahājanassa attano sampattiṃ dassetvā rājanivesanaṃ āruyha sabbepi te celacittattharaṇe tassā mahallikāya posāvanikamūlaṃ katvā dāpesi.",
  "atk-s0509a:2964_0": "Rājāpi kho tā pañcasatā itthiyo pakkosāpetvā “imāyo te, devi,",
  "atk-s0509a:2964_1": "dāsiyo katvā demī”ti āha. “Sādhu, mahārāja,",
  "atk-s0509a:2964_2": "etāsaṃ mayhaṃ dinnabhāvaṃ sakalanagare jānāpehī”ti.",
  "atk-s0509a:2964_3": "Rājā nagare bheriṃ carāpesi “padumavatiyā dubbhikā pañcasatā itthiyo etissāva dāsiyo katvā dinnā”ti.",
  "atk-s0509a:2964_4": "Sā “tāsaṃ sakalanāgarena dāsibhāvo sallakkhito”ti ñatvā “ahaṃ mama dāsiyo bhujissā kātuṃ labhāmi,",
  "atk-s0509a:2964_5": "devā”ti rājānaṃ pucchi.",
  "atk-s0509a:2964_6": "“Tava icchā, devī”ti.",
  "atk-s0509a:2964_7": "“Evaṃ sante tameva bhericārikaṃ pakkosāpetvā –",
  "atk-s0509a:2964_8": "‘padumavatideviyā attano dāsiyo katvā dinnā pañcasatā itthiyo sabbāva bhujissā katā’ti puna bheriṃ carāpethā”ti āha.",
  "atk-s0509a:2964_9": "Sā tāsaṃ bhujissabhāve kate ekūnāni pañcaputtasatāni tāsaṃyeva hatthe posanatthāya datvā sayaṃ mahāpadumakumāraṃyeva gaṇhi.",
  "atk-s0509a:2965_0": "Athāparabhāge tesaṃ kumārānaṃ kīḷanavaye sampatte rājā uyyāne nānāvidhaṃ kīḷanaṭṭhānaṃ kāresi.",
  "atk-s0509a:2965_1": "Te attano soḷasavassuddesikakāle sabbeva ekato hutvā uyyāne padumasañchannāya maṅgalapokkharaṇiyā kīḷantā",
  "atk-s0509a:2965_2": "navapadumāni pupphitāni purāṇapadumāni ca vaṇṭato patantāni disvā “imassa tāva anupādinnakassa evarūpā",
  "atk-s0509a:2965_3": "jarā pāpuṇāti,",
  "atk-s0509a:2965_4": "kimaṅgaṃ pana amhākaṃ sarīrassa.",
  "atk-s0509a:2965_5": "Idampi hi evaṃgatikameva bhavissatī”ti ārammaṇaṃ gahetvā sabbeva paccekabodhiñāṇaṃ nibbattetvā uṭṭhāyuṭṭhāya padumakaṇṇikāsu pallaṅkena nisīdiṃsu.",
  "atk-s0509a:2966_0": "Atha tehi saddhiṃ gatarājapurisā bahugataṃ divasaṃ ñatvā “ayyaputtā,",
  "atk-s0509a:2966_1": "tumhākaṃ velaṃ jānāthā”ti āhaṃsu.",
  "atk-s0509a:2966_2": "Te tuṇhī ahesuṃ.",
  "atk-s0509a:2966_3": "Purisā gantvā rañño ārocesuṃ – “kumārā, deva,",
  "atk-s0509a:2966_4": "padumakaṇṇikāsu nisinnā,",
  "atk-s0509a:2966_5": "amhesu kathentesupi vacībhedaṃ na karontī”ti.",
  "atk-s0509a:2966_6": "“Yathāruciyā nesaṃ nisīdituṃ dethā”ti.",
  "atk-s0509a:2966_7": "Te sabbarattiṃ gahitārakkhā padumakaṇṇikāsu nisinnaniyāmeneva aruṇaṃ uṭṭhāpesuṃ.",
  "atk-s0509a:2966_8": "Purisā punadivase upasaṅkamitvā “devā,",
  "atk-s0509a:2966_9": "velaṃ jānāthā”ti āhaṃsu.",
  "atk-s0509a:2966_10": "“Na mayaṃ devā,",
  "atk-s0509a:2966_11": "paccekabuddhā nāma mayaṃ amhā”ti. “Ayyā,",
  "atk-s0509a:2966_12": "tumhe bhāriyaṃ kathaṃ kathetha,",
  "atk-s0509a:2966_13": "paccekabuddhā nāma tumhādisā na honti,",
  "atk-s0509a:2966_14": "dvaṅgulakesamassudharā kāye paṭimukkaaṭṭhaparikkhārā hontī”ti.",
  "atk-s0509a:2966_15": "Te dakkhiṇahatthena sīsaṃ parāmasiṃsu,",
  "atk-s0509a:2966_16": "tāvadeva gihiliṅgaṃ antaradhāyi.",
  "atk-s0509a:2966_17": "Aṭṭha parikkhārā kāye paṭimukkā ca ahesuṃ.",
  "atk-s0509a:2966_18": "Tato passantasseva mahājanassa ākāsena nandamūlakapabbhāraṃ agamaṃsu.",
  "atk-s0509a:2967_0": "Sāpi kho padumavatī devī “ahaṃ bahuputtā hutvā niputtā jātā”ti hadayasokaṃ patvā teneva sokena kālaṅkatvā",
  "atk-s0509a:2967_1": "rājagahanagare dvāragāmake sahatthena kammaṃ katvā jīvanaṭṭhāne nibbatti.",
  "atk-s0509a:2967_2": "Athāparabhāge kulagharaṃ gatā ekadivasaṃ sāmikassa khettaṃ yāguṃ haramānā tesaṃ attano puttānaṃ antare",
  "atk-s0509a:2967_3": "aṭṭha paccekabuddhe bhikkhācāravelāya ākāsena gacchante disvā sīghaṃ sīghaṃ gantvā sāmikassa ārocesi – “passa, ayya,",
  "atk-s0509a:2967_4": "paccekabuddhe,",
  "atk-s0509a:2967_5": "ete nimantetvā bhojessāmā”ti. So āha –",
  "atk-s0509a:2967_6": "“samaṇasakuṇā nāmete aññatthāpi evaṃ caranti,",
  "atk-s0509a:2967_7": "na ete paccekabuddhā”ti te tesaṃ kathentānaṃyeva avidūre ṭhāne otariṃsu.",
  "atk-s0509a:2967_8": "Sā itthī taṃ divasaṃ attano bhattakhajjabhojanaṃ tesaṃ datvā “svepi aṭṭha janā mayhaṃ bhikkhaṃ gaṇhathā”ti āha. “Sādhu, upāsike,",
  "atk-s0509a:2967_9": "tava sakkāro ettakova hotu,",
  "atk-s0509a:2967_10": "āsanāni ca aṭṭheva hontu,",
  "atk-s0509a:2967_11": "aññepi bahū paccekabuddhe disvā tava cittaṃ pasīdeyyāsī”ti.",
  "atk-s0509a:2967_12": "Sā punadivase aṭṭha āsanāni paññāpetvā aṭṭhannaṃ sakkārasammānaṃ paṭiyādetvā nisīdi.",
  "atk-s0509a:2968_0": "Nimantitapaccekabuddhā sesānaṃ saññaṃ adaṃsu –",
  "atk-s0509a:2968_1": "“mārisā ajja aññattha agantvā sabbeva tumhākaṃ mātu saṅgahaṃ karothā”ti.",
  "atk-s0509a:2968_2": "Te tesaṃ vacanaṃ sutvā sabbeva ekato ākāsena āgantvā mātugharadvāre pāturahesuṃ.",
  "atk-s0509a:2968_3": "Sāpi paṭhamaṃ laddhasaññatāya bahūpi disvā na kampittha.",
  "atk-s0509a:2968_4": "Sabbepi te gehaṃ pavesetvā āsanesu nisīdāpesi.",
  "atk-s0509a:2968_5": "Tesu paṭipāṭiyā nisīdantesu navamo aññāni aṭṭha āsanāni māpetvā sayaṃ dhurāsane nisīdati,",
  "atk-s0509a:2968_6": "yāva āsanāni vaḍḍhanti,",
  "atk-s0509a:2968_7": "tāva gehaṃ vaḍḍhati.",
  "atk-s0509a:2968_8": "Evaṃ tesu sabbesupi nisinnesu sā itthī aṭṭhannaṃ paccekabuddhānaṃ paṭiyāditaṃ sakkāraṃ pañcasatānampi",
  "atk-s0509a:2968_9": "yāvadatthaṃ datvā aṭṭha nīluppalahatthake āharitvā nimantitapaccekabuddhānaṃyeva pādamūle ṭhapetvā āha – “mayhaṃ, bhante,",
  "atk-s0509a:2968_10": "nibbattanibbattaṭṭhāne sarīravaṇṇo imesaṃ nīluppalānaṃ antogabbhavaṇṇo viya hotū”ti patthanaṃ akāsi.",
  "atk-s0509a:2968_11": "Paccekabuddhā mātu anumodanaṃ katvā gandhamādanaṃyeva agamaṃsu.",
  "atk-s0509a:2969_0": "Sāpi yāvajīvaṃ kusalaṃ katvā tato cutā devaloke nibbattitvā imasmiṃ buddhuppāde sāvatthiyaṃ seṭṭhikule paṭisandhiṃ gaṇhi.",
  "atk-s0509a:2969_1": "Nīluppalagabbhasamānavaṇṇatāya cassā uppalavaṇṇātveva nāmaṃ akaṃsu.",
  "atk-s0509a:2969_2": "Athassā vayappattakāle sakalajambudīpe rājāno ca seṭṭhino ca seṭṭhissa santikaṃ dūtaṃ pahiṇiṃsu “dhītaraṃ amhākaṃ detū”ti.",
  "atk-s0509a:2969_3": "Apahiṇanto nāma nāhosi.",
  "atk-s0509a:2969_4": "Tato seṭṭhi cintesi –",
  "atk-s0509a:2969_5": "“ahaṃ sabbesaṃ manaṃ gahetuṃ na sakkhissāmi,",
  "atk-s0509a:2969_6": "upāyaṃ panekaṃ karissāmī”ti dhītaraṃ pakkosāpetvā “pabbajituṃ, amma,",
  "atk-s0509a:2969_7": "sakkhissasī”ti āha.",
  "atk-s0509a:2969_8": "Tassā pacchimabhavikattā pitu vacanaṃ sīse āsittasatapākatelaṃ viya ahosi.",
  "atk-s0509a:2969_9": "Tasmā pitaraṃ “pabbajissāmi,",
  "atk-s0509a:2969_10": "tātā”ti āha.",
  "atk-s0509a:2969_11": "So tassā sakkāraṃ katvā bhikkhunupassayaṃ netvā pabbājesi.",
  "atk-s0509a:2969_12": "Tassā acirapabbajitāya eva uposathāgāre kālavāro pāpuṇi.",
  "atk-s0509a:2969_13": "Sā padīpaṃ jāletvā uposathāgāraṃ sammajjitvā dīpasikhāya nimittaṃ gaṇhitvā ṭhitāva punappunaṃ olokayamānā",
  "atk-s0509a:2969_14": "tejokasiṇārammaṇaṃ jhānaṃ nibbattetvā tadeva pādakaṃ katvā arahattaṃ pāpuṇi.",
  "atk-s0509a:2969_15": "Arahattaphalena saddhiṃyeva ca abhiññāpaṭisambhidāpi ijjhiṃsu.",
  "atk-s0509a:2969_16": "Visesato pana iddhivikubbane ciṇṇavasī ahosi.",
  "atk-s0509a:2969_17": "Tena vuttaṃ apadāne –",
  "atk-s0509a:2970_0": "“Padumuttaro nāma jino, sabbadhammāna pāragū;",
  "atk-s0509a:2971_0": "Ito satasahassamhi, kappe uppajji nāyako.",
  "atk-s0509a:2972_0": "“Tadāhaṃ haṃsavatiyaṃ, jātā seṭṭhikule ahuṃ;",
  "atk-s0509a:2973_0": "Nānāratanapajjote, mahāsukhasamappitā.",
  "atk-s0509a:2974_0": "“Upetvā taṃ mahāvīraṃ, assosiṃ dhammadesanaṃ;",
  "atk-s0509a:2975_0": "Tato jātappasādāhaṃ, upemi saraṇaṃ jinaṃ.",
  "atk-s0509a:2976_0": "“Bhagavā iddhimantīnaṃ, aggaṃ vaṇṇesi nāyako;",
  "atk-s0509a:2977_0": "Bhikkhuniṃ lajjiniṃ tādiṃ, samādhijhānakovidaṃ.",
  "atk-s0509a:2978_0": "“Tadā muditacittāhaṃ, taṃ ṭhānaṃ abhikaṅkhinī;",
  "atk-s0509a:2979_0": "Nimantitvā dasabalaṃ, sasaṅghaṃ lokanāyakaṃ.",
  "atk-s0509a:2980_0": "“Bhojayitvāna sattāhaṃ, datvāna ca ticīvaraṃ;",
  "atk-s0509a:2981_0": "Sattamālaṃ gahetvāna, uppalādevagandhikaṃ.",
  "atk-s0509a:2982_0": "“Satthu pāde ṭhapetvāna, ñāṇamhi abhipūjayiṃ;",
  "atk-s0509a:2983_0": "Nipacca sirasā pāde, idaṃ vacanamabraviṃ.",
  "atk-s0509a:2984_0": "“Yādisā vaṇṇitā vīra, ito aṭṭhamake muni;",
  "atk-s0509a:2985_0": "Tādisāhaṃ bhavissāmi, yadi sijjhati nāyaka.",
  "atk-s0509a:2986_0": "“Tadā avoca maṃ satthā, vissaṭṭhā hoti dārike;",
  "atk-s0509a:2987_0": "Anāgatamhi addhāne, lacchase taṃ manorathaṃ.",
  "atk-s0509a:2988_0": "“Satasahassito kappe, okkākakulasambhavo;",
  "atk-s0509a:2989_0": "Gotamo nāma gottena, satthā loke bhavissati.",
  "atk-s0509a:2990_0": "“Tassa dhammesu dāyādā, orasā dhammanimmitā;",
  "atk-s0509a:2991_0": "Nāmenuppalavaṇṇāti, rūpena ca yasassinī.",
  "atk-s0509a:2992_0": "“Abhiññāsu vasippattā, satthusāsanakārikā;",
  "atk-s0509a:2993_0": "Sabbāsavaparikkhīṇā, hessasī satthu sāvikā.",
  "atk-s0509a:2994_0": "“Tadāhaṃ muditā hutvā, yāvajīvaṃ tadā jinaṃ;",
  "atk-s0509a:2995_0": "Mettacittā paricariṃ, sasaṅghaṃ lokanāyakaṃ.",
  "atk-s0509a:2996_0": "“Tena kammena sukatena, cetanāpaṇidhīhi ca;",
  "atk-s0509a:2997_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:2998_0": "“Tato cutāhaṃ manuje, upapannā sayambhuno;",
  "atk-s0509a:2999_0": "Uppalehi paṭicchannaṃ, piṇḍapātamadāsahaṃ.",
  "atk-s0509a:3000_0": "“Ekanavutito kappe, vipassī nāma nāyako;",
  "atk-s0509a:3001_0": "Uppajji cārudassano, sabbadhammesu cakkhumā.",
  "atk-s0509a:3002_0": "“Seṭṭhidhītā tadā hutvā, bārāṇasipuruttame;",
  "atk-s0509a:3003_0": "Nimantetvāna sambuddhaṃ, sasaṅghaṃ lokanāyakaṃ.",
  "atk-s0509a:3004_0": "“Mahādānaṃ daditvāna, uppalehi vināyakaṃ;",
  "atk-s0509a:3005_0": "Pūjayitvā cetasāva, vaṇṇasobhaṃ apatthayiṃ.",
  "atk-s0509a:3006_0": "“Imamhi bhaddake kappe, brahmabandhu mahāyaso;",
  "atk-s0509a:3007_0": "Kassapo nāma gottena, uppajji vadataṃ varo.",
  "atk-s0509a:3008_0": "“Upaṭṭhāko mahesissa, tadā āsi narissaro;",
  "atk-s0509a:3009_0": "Kāsirājā kikī nāma, bārāṇasipuruttame.",
  "atk-s0509a:3010_0": "“Tassāsiṃ dutiyā dhītā, samaṇaguttasavhayā;",
  "atk-s0509a:3011_0": "Dhammaṃ sutvā jinaggassa, pabbajjaṃ samarocayiṃ.",
  "atk-s0509a:3012_0": "“Anujāni na no tāto, agāreva tadā mayaṃ;",
  "atk-s0509a:3013_0": "Vīsavassasahassāni, vicarimha atanditā.",
  "atk-s0509a:3014_0": "“Komāribrahmacariyaṃ, rājakaññā sukhedhitā;",
  "atk-s0509a:3015_0": "Buddhopaṭṭhānaniratā, muditā sattadhītaro.",
  "atk-s0509a:3016_0": "“Samaṇī samaṇaguttā ca, bhikkhunī bhikkhudāyikā;",
  "atk-s0509a:3017_0": "Dhammā ceva sudhammā ca, sattamī saṅghadāyikā.",
  "atk-s0509a:3018_0": "“Ahaṃ khemā ca sappaññā, paṭācārā ca kuṇḍalā;",
  "atk-s0509a:3019_0": "Kisāgotamī dhammadinnā, visākhā hoti sattamī.",
  "atk-s0509a:3020_0": "“Tehi kammehi sukatehi, cetanāpaṇidhīhi ca;",
  "atk-s0509a:3021_0": "Jahitvā mānusaṃ dehaṃ, tāvatiṃsamagacchahaṃ.",
  "atk-s0509a:3022_0": "“Tato cutā manussesu, upapannā mahākule;",
  "atk-s0509a:3023_0": "Pītaṃ maṭṭhaṃ varaṃ dussaṃ, adaṃ arahato ahaṃ.",
  "atk-s0509a:3024_0": "“Tato cutāriṭṭhapure, jātā vippakule ahaṃ;",
  "atk-s0509a:3025_0": "Dhītā tiriṭivacchassa, ummādantī manoharā.",
  "atk-s0509a:3026_0": "“Tato cutā janapade, kule aññatare ahaṃ;",
  "atk-s0509a:3027_0": "Pasūtā nātiphītamhi, sāliṃ gopemahaṃ tadā.",
  "atk-s0509a:3028_0": "“Disvā paccekasambuddhaṃ, pañcalājasatānihaṃ;",
  "atk-s0509a:3029_0": "Datvā padumacchannāni, pañca puttasatānihaṃ.",
  "atk-s0509a:3030_0": "“Patthayiṃ tepi patthesuṃ, madhuṃ datvā sayambhuno;",
  "atk-s0509a:3031_0": "Tato cutā araññehaṃ, ajāyiṃ padumodare.",
  "atk-s0509a:3032_0": "“Kāsirañño mahesīhaṃ, hutvā sakkatapūjitā;",
  "atk-s0509a:3033_0": "Ajaniṃ rājaputtānaṃ, anūnaṃ satapañcakaṃ.",
  "atk-s0509a:3034_0": "“Yadā te yobbanappattā, kīḷantā jalakīḷitaṃ;",
  "atk-s0509a:3035_0": "Disvā opattapadumaṃ, āsuṃ paccekanāyakā.",
  "atk-s0509a:3036_0": "“Sāhaṃ tehi vinābhūtā, sutavīrehi sokinī;",
  "atk-s0509a:3037_0": "Cutā isigilipasse, gāmakamhi ajāyihaṃ.",
  "atk-s0509a:3038_0": "“Yadā buddho sutamatī, sutānaṃ bhattunopi ca;",
  "atk-s0509a:3039_0": "Yāguṃ ādāya gacchantī, aṭṭha paccekanāyake.",
  "atk-s0509a:3040_0": "“Bhikkhāya gāmaṃ gacchante, disvā putte anussariṃ;",
  "atk-s0509a:3041_0": "Khīradhārā viniggacchi, tadā me puttapemasā.",
  "atk-s0509a:3042_0": "“Tato tesaṃ adaṃ yāguṃ, pasannā sehi pāṇibhi;",
  "atk-s0509a:3043_0": "Tato cutāhaṃ tidasaṃ, nandanaṃ upapajjahaṃ.",
  "atk-s0509a:3044_0": "“Anubhotvā sukhaṃ dukkhaṃ, saṃsaritvā bhavābhave;",
  "atk-s0509a:3045_0": "Tavatthāya mahāvīra, pariccattañca jīvitaṃ.",
  "atk-s0509a:3046_0": "“Dhītā tuyhaṃ mahāvīra, paññavanta jutindhara;",
  "atk-s0509a:3047_0": "Bahuñca dukkaraṃ kammaṃ, kataṃ me atidukkaraṃ.",
  "atk-s0509a:3048_0": "“Rāhulo ca ahañceva, nekajātisate bahū;",
  "atk-s0509a:3049_0": "Ekasmiṃ sambhave jātā, samānacchandamānasā.",
  "atk-s0509a:3050_0": "“Nibbatti ekato hoti, jātiyāpi ca ekato;",
  "atk-s0509a:3051_0": "Pacchime bhave sampatte, ubhopi nānāsambhavā.",
  "atk-s0509a:3052_0": "“Purimānaṃ jinaggānaṃ, saṅgamaṃ te nidassitaṃ;",
  "atk-s0509a:3053_0": "Adhikāraṃ bahuṃ mayhaṃ, tuyhatthāya mahāmuni.",
  "atk-s0509a:3054_0": "“Yaṃ mayā pūritaṃ kammaṃ, kusalaṃ sara me muni;",
  "atk-s0509a:3055_0": "Tavatthāya mahāvīra, puññaṃ upacitaṃ mayā.",
  "atk-s0509a:3056_0": "“Abhabbaṭṭhāne vajjetvā, vārayanti anācāraṃ;",
  "atk-s0509a:3057_0": "Tavatthāya mahāvīra, cattaṃ me jīvitaṃ bahuṃ.",
  "atk-s0509a:3058_0": "“Evaṃ bahuvidhaṃ dukkhaṃ, sampatti ca bahubbidhā;",
  "atk-s0509a:3059_0": "Pacchime bhave sampatte, jātā sāvatthiyaṃ pure.",
  "atk-s0509a:3060_0": "“Mahādhanaseṭṭhikule, sukhite sajjite tathā;",
  "atk-s0509a:3061_0": "Nānāratanapajjote, sabbakāmasamiddhine.",
  "atk-s0509a:3062_0": "“Sakkatā pūjitā ceva, mānitāpacitā tathā;",
  "atk-s0509a:3063_0": "Rūpasīrimanuppattā, kulesu abhisakkatā.",
  "atk-s0509a:3064_0": "“Atīva patthitā cāsiṃ, rūpasobhasirīhi ca;",
  "atk-s0509a:3065_0": "Patthitā seṭṭhiputtehi, anekehi satehipi.",
  "atk-s0509a:3066_0": "“Agāraṃ pajahitvāna, pabbajiṃ anagāriyaṃ;",
  "atk-s0509a:3067_0": "Aḍḍhamāse asampatte, catusaccamapāpuṇiṃ.",
  "atk-s0509a:3068_0": "“Iddhiyā abhinimmitvā, caturassaṃ rathaṃ ahaṃ;",
  "atk-s0509a:3069_0": "Buddhassa pāde vandissaṃ, lokanāthassa tādino.",
  "atk-s0509a:3070_0": "“Iddhīsu ca vasī homi, dibbāya sotadhātuyā;",
  "atk-s0509a:3071_0": "Cetopariyañāṇassa, vasī homi mahāmune.",
  "atk-s0509a:3072_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:3073_0": "Sabbāsavaparikkhīṇā, natthi dāni punabbhavo.",
  "atk-s0509a:3074_0": "“Atthadhammaniruttīsu, paṭibhāne tatheva ca;",
  "atk-s0509a:3075_0": "Ñāṇaṃ me vimalaṃ suddhaṃ, pabhāvena mahesino.",
  "atk-s0509a:3076_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0509a:3077_0": "Khaṇena upanāmenti, sahassāni samantato.",
  "atk-s0509a:3078_0": "“Jino tamhi guṇe tuṭṭho, etadagge ṭhapesi maṃ;",
  "atk-s0509a:3079_0": "Aggā iddhimatīnanti, parisāsu vināyako.",
  "atk-s0509a:3080_0": "“Pariciṇṇo mayā satthā, kataṃ buddhassa sāsanaṃ;",
  "atk-s0509a:3081_0": "Ohito garuko bhāro, bhavanettisamūhatā.",
  "atk-s0509a:3082_0": "“Yassatthāya pabbajitā, agārasmānagāriyaṃ;",
  "atk-s0509a:3083_0": "So me attho anuppatto, sabbasaṃyojanakkhayo.",
  "atk-s0509a:3084_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:3085_0": "Ayaṃ pana therī yadā bhagavā sāvatthinagaradvāre yamakapāṭihāriyaṃ kātuṃ kaṇḍambarukkhamūlaṃ upagañchi,",
  "atk-s0509a:3085_1": "tadā satthāraṃ upasaṅkamitvā vanditvā evamāha – “ahaṃ, bhante,",
  "atk-s0509a:3085_2": "pāṭihāriyaṃ karissāmi,",
  "atk-s0509a:3085_3": "yadi bhagavā anujānātī”ti sīhanādaṃ nadi.",
  "atk-s0509a:3085_4": "Satthā idaṃ kāraṇaṃ aṭṭhuppattiṃ katvā jetavanamahāvihāre ariyagaṇamajjhe nisinno paṭipāṭiyā bhikkhuniyo",
  "atk-s0509a:3085_5": "ṭhānantare ṭhapento imaṃ theriṃ iddhimantīnaṃ aggaṭṭhāne ṭhapesi.",
  "atk-s0509a:3085_6": "Sā jhānasukhena phalasukhena nibbānasukhena ca vītināmentī ekadivasaṃ kāmānaṃ ādīnavaṃ okāraṃ saṃkilesañca",
  "atk-s0509a:3085_7": "paccavekkhamānā gaṅgātīriyattherassa mātuyā dhītāya saddhiṃ sapattivāsaṃ uddissa saṃvegajātāya vuttagāthā",
  "atk-s0509a:3085_8": "paccanubhāsantī –",
  "atk-s0509a:3086_0": "224.",
  "atk-s0509a:3087_0": "“Ubho mātā ca dhītā ca, mayaṃ āsuṃ sapattiyo;",
  "atk-s0509a:3088_0": "Tassā me ahu saṃvego, abbhuto lomahaṃsano.",
  "atk-s0509a:3089_0": "225.",
  "atk-s0509a:3090_0": "“Dhiratthu kāmā asucī, duggandhā bahukaṇṭakā;",
  "atk-s0509a:3091_0": "Yattha mātā ca dhītā ca, sabhariyā mayaṃ ahuṃ.",
  "atk-s0509a:3092_0": "226.",
  "atk-s0509a:3093_0": "“Kāmesvādīnavaṃ disvā, nekkhammaṃ daṭṭhu khemato;",
  "atk-s0509a:3094_0": "Sā pabbajiṃ rājagahe, agārasmānagāriya”nti. –",
  "atk-s0509a:3095_0": "Imā tisso gāthā abhāsi.",
  "atk-s0509a:3096_0": "Tattha ubho mātā ca dhītā ca,",
  "atk-s0509a:3096_1": "mayaṃ āsuṃ sapattiyoti mātā ca dhītā cāti ubho mayaṃ aññamaññaṃ sapattiyo ahumha.",
  "atk-s0509a:3097_0": "Sāvatthiyaṃ kira aññatarassa vāṇijassa bhariyāya paccūsavelāyaṃ kucchiyaṃ gabbho saṇṭhāsi,",
  "atk-s0509a:3097_1": "sā taṃ na aññāsi.",
  "atk-s0509a:3097_2": "Vāṇijo vibhātāya rattiyā sakaṭesu bhaṇḍaṃ āropetvā rājagahaṃ uddissa gato.",
  "atk-s0509a:3097_3": "Tassā gacchante kāle gabbho vaḍḍhetvā paripākaṃ agamāsi.",
  "atk-s0509a:3097_4": "Atha naṃ sassu evamāha –",
  "atk-s0509a:3097_5": "“mama putto cirappavuttho tvañca gabbhinī,",
  "atk-s0509a:3097_6": "pāpakaṃ tayā kata”nti.",
  "atk-s0509a:3097_7": "Sā “tava puttato aññaṃ purisaṃ na jānāmī”ti āha.",
  "atk-s0509a:3097_8": "Taṃ sutvāpi sassu asaddahantī taṃ gharato nikkaḍḍhi.",
  "atk-s0509a:3097_9": "Sā sāmikaṃ gavesantī anukkamena rājagahaṃ sampattā.",
  "atk-s0509a:3097_10": "Tāvadeva cassā kammajavātesu calantesu maggasamīpe aññataraṃ sālaṃ paviṭṭhāya gabbhavuṭṭhānaṃ ahosi.",
  "atk-s0509a:3097_11": "Sā suvaṇṇabimbasadisaṃ puttaṃ vijāyitvā anāthasālāyaṃ sayāpetvā udakakiccatthaṃ bahi nikkhantā.",
  "atk-s0509a:3097_12": "Athaññataro aputtako satthavāho tena maggena gacchanto “assāmikāya dārako,",
  "atk-s0509a:3097_13": "mama putto bhavissatī”ti taṃ dhātiyā hatthe adāsi.",
  "atk-s0509a:3097_14": "Athassa mātā udakakiccaṃ katvā udakaṃ gahetvā paṭinivattitvā puttaṃ apassantī sokābhibhūtā paridevitvā rājagahaṃ appavisitvāva maggaṃ paṭipajji.",
  "atk-s0509a:3097_15": "Taṃ aññataro corajeṭṭhako antarāmagge disvā paṭibaddhacitto attano pajāpatiṃ akāsi.",
  "atk-s0509a:3097_16": "Sā tassa gehe vasantī ekaṃ dhītaraṃ vijāyi.",
  "atk-s0509a:3097_17": "Atha sā ekadivasaṃ dhītaraṃ gahetvā ṭhitā sāmikena bhaṇḍitvā dhītaraṃ mañcake khipi.",
  "atk-s0509a:3097_18": "Dārikāya sīsaṃ thokaṃ bhindi.",
  "atk-s0509a:3097_19": "Tato sāpi sāmikaṃ bhāyitvā rājagahameva paccāgantvā serivicārena vicarati.",
  "atk-s0509a:3097_20": "Tassā putto paṭhamayobbane ṭhito “mātā”ti ajānanto attano pajāpatiṃ akāsi.",
  "atk-s0509a:3097_21": "Aparabhāge taṃ corajeṭṭhakadhītaraṃ bhaginibhāvaṃ ajānanto vivāhaṃ katvā attano gehaṃ ānesi.",
  "atk-s0509a:3097_22": "Evaṃ so attano mātaraṃ bhaginiñca pajāpatī katvā vāsesi.",
  "atk-s0509a:3097_23": "Tena tā ubhopi sapattivāsaṃ vasiṃsu.",
  "atk-s0509a:3097_24": "Athekadivasaṃ mātā dhītu kesavaṭṭiṃ mocetvā ūkaṃ olokentī sīse vaṇaṃ disvā “appevanāmāyaṃ mama dhītā",
  "atk-s0509a:3097_25": "bhaveyyā”ti pucchitvā saṃvegajātā hutvā rājagahe bhikkhunupassayaṃ gantvā pabbajitvā katapubbakiccā vivekavāsaṃ",
  "atk-s0509a:3097_26": "vasantī attano ca pubbapaṭipattiṃ paccavekkhitvā “ubho mātā”tiādikā gāthā abhāsi.",
  "atk-s0509a:3097_27": "Tā pana tāya vuttagāthāva kāmesu ādīnavadassanavasena paccanubhāsantī ayaṃ therī “ubho mātā ca dhītā cā”tiādimāha.",
  "atk-s0509a:3097_28": "Tena vuttaṃ –",
  "atk-s0509a:3097_29": "“sā jhānasukhena phalasukhena nibbānasukhena ca vītināmentī imā tisso gāthā abhāsī”ti.",
  "atk-s0509a:3098_0": "Tattha asucīti kilesāsucipaggharaṇena asucī.",
  "atk-s0509a:3098_1": "Duggandhāti visagandhavāyanena pūtigandhā.",
  "atk-s0509a:3098_2": "Bahukaṇṭakāti visūyikappavattiyā sucaritavinivijjhanaṭṭhena bahuvidhakilesakaṇṭakā.",
  "atk-s0509a:3098_3": "Tathā hi te sattisūlūpamā kāmāti vuttā.",
  "atk-s0509a:3098_4": "Yatthāti yesu kāmesu paribhuñjitabbesu.",
  "atk-s0509a:3098_5": "Sabhariyāti samānabhariyā,",
  "atk-s0509a:3098_6": "sapattiyoti attho.",
  "atk-s0509a:3099_0": "227.",
  "atk-s0509a:3100_0": "“Pubbenivāsaṃ jānāmi, dibbacakkhuṃ visodhitaṃ;",
  "atk-s0509a:3101_0": "Cetopariccañāṇañca, sotadhātu visodhitā.",
  "atk-s0509a:3102_0": "228.",
  "atk-s0509a:3103_0": "“Iddhīpi me sacchikatā, patto me āsavakkhayo;",
  "atk-s0509a:3104_0": "Chaḷabhiññā sacchikatā, kataṃ buddhassa sāsanaṃ”.",
  "atk-s0509a:3105_0": "“Pubbenivāsa”ntiādikā dve gāthā attano adhigatavisesaṃ paccavekkhitvā pītisomanassajātāya theriyā vuttā.",
  "atk-s0509a:3105_1": "Tattha cetopariccañāṇanti cetopariyañāṇaṃ,",
  "atk-s0509a:3105_2": "sacchikataṃ,",
  "atk-s0509a:3105_3": "pattanti vā sambandho.",
  "atk-s0509a:3106_0": "229.",
  "atk-s0509a:3107_0": "“Iddhiyā abhinimmitvā, caturassaṃ rathaṃ ahaṃ;",
  "atk-s0509a:3108_0": "Buddhassa pāde vanditvā, lokanāthassa tādino”ti. –",
  "atk-s0509a:3109_0": "Ayaṃ gāthā yadā bhagavā yamakapāṭihāriyaṃ kātuṃ kaṇḍambarukkhamūlaṃ upasaṅkami,",
  "atk-s0509a:3109_1": "tadā ayaṃ therī evarūpaṃ rathaṃ nimminitvā tena saddhiṃ satthu santikaṃ gantvā bhagavā “ahaṃ pāṭihāriyaṃ karissāmi titthiyamadanimmathanāya,",
  "atk-s0509a:3109_2": "anujānāthā”ti vatvā satthu santike aṭṭhāsi,",
  "atk-s0509a:3109_3": "taṃ saddhāya vuttā.",
  "atk-s0509a:3109_4": "Tattha iddhiyā abhinimmitvā,",
  "atk-s0509a:3109_5": "caturassaṃ rathaṃ ahanti catūhi assehi yojitaṃ rathaṃ iddhiyā abhinimminitvā buddhassa bhagavato pāde vanditvā ekamantaṃ aṭṭhāsinti adhippāyo.",
  "atk-s0509a:3110_0": "230.",
  "atk-s0509a:3111_0": "“Supupphitaggaṃ upagamma pādapaṃ, ekā tuvaṃ tiṭṭhasi sālamūle;",
  "atk-s0509a:3112_0": "Na cāpi te dutiyo atthi koci, bāle na tvaṃ bhāyasi dhuttakānaṃ”.",
  "atk-s0509a:3113_0": "Tattha supupphitagganti suṭṭhu pupphitaaggaṃ,",
  "atk-s0509a:3113_1": "aggato paṭṭhāya sabbaphālipullantī attho.",
  "atk-s0509a:3113_2": "Pādapanti rukkhaṃ,",
  "atk-s0509a:3113_3": "idha pana sālarukkho adhippeto.",
  "atk-s0509a:3113_4": "Ekā tuvanti ekikā tvaṃ idha tiṭṭhasi.",
  "atk-s0509a:3113_5": "Na cāpi te dutiyo atthi kocīti tava sahāyabhūto ārakkhako kocipi natthi,",
  "atk-s0509a:3113_6": "rūpasampattiyā vā tuyhaṃ dutiyo kocipi natthi,",
  "atk-s0509a:3113_7": "asadisarūpā ekikāva imasmiṃ janavivitte ṭhāne tiṭṭhasi.",
  "atk-s0509a:3113_8": "Bāle na tvaṃ bhāyasi dhuttakānanti taruṇike tvaṃ dhuttapurisānaṃ kathaṃ na bhāyasi,",
  "atk-s0509a:3113_9": "sakiñcanakārino dhuttāti adhippāyo.",
  "atk-s0509a:3113_10": "Imaṃ kira gāthaṃ māro ekadivasaṃ theriṃ supupphite sālavane divāvihāraṃ nisinnaṃ disvā upasaṅkamitvā vivekato vicchinditukāmo vīmaṃsanto āha.",
  "atk-s0509a:3113_11": "Atha naṃ therī santajjentī attano ānubhāvavasena –",
  "atk-s0509a:3114_0": "231.",
  "atk-s0509a:3115_0": "“Sataṃ sahassānipi dhuttakānaṃ, samāgatā edisakā bhaveyyuṃ;",
  "atk-s0509a:3116_0": "Lomaṃ na iñje napi sampavedhe, kiṃ me tuvaṃ māra karissaseko.",
  "atk-s0509a:3117_0": "232.",
  "atk-s0509a:3118_0": "“Esā antaradhāyāmi, kucchiṃ vā pavisāmi te;",
  "atk-s0509a:3119_0": "Bhamukantare tiṭṭhāmi, tiṭṭhantiṃ maṃ na dakkhasi.",
  "atk-s0509a:3120_0": "233.",
  "atk-s0509a:3121_0": "“Cittamhi vasībhūtāhaṃ, iddhipādā subhāvitā;",
  "atk-s0509a:3122_0": "Chaḷabhiññā sacchikatā, kataṃ buddhassa sāsanaṃ.",
  "atk-s0509a:3123_0": "234.",
  "atk-s0509a:3124_0": "“Sattisūlūpamā kāmā, khandhāsaṃ adhikuṭṭanā;",
  "atk-s0509a:3125_0": "Yaṃ tvaṃ kāmaratiṃ brūsi, aratī dāni sā mama.",
  "atk-s0509a:3126_0": "235.",
  "atk-s0509a:3127_0": "“Sabbattha vihatā nandī, tamokhandho padālito;",
  "atk-s0509a:3128_0": "Evaṃ jānāhi pāpima, nihato tvamasi antakā”ti. –",
  "atk-s0509a:3129_0": "Imā gāthā abhāsi.",
  "atk-s0509a:3130_0": "Tattha sataṃ sahassānipi dhuttakānaṃ,",
  "atk-s0509a:3130_1": "samāgatā edisakā bhaveyyunti yādisako tvaṃ edisakā evarūpā anekasatasahassamattāpi dhuttakā samāgatā yadi bhaveyyuṃ.",
  "atk-s0509a:3130_2": "Lomaṃ na iñje napi sampavedheti lomamattampi na iñjeyya na sampavedheyya.",
  "atk-s0509a:3130_3": "Kiṃ me tuvaṃ māra karissasekoti māra,",
  "atk-s0509a:3130_4": "tvaṃ ekakova mayhaṃ kiṃ karissasi?",
  "atk-s0509a:3131_0": "Idāni mārassa attano kiñcipi kātuṃ asamatthataṃyeva vibhāventī “esā antaradhāyāmī”ti gāthamāha.",
  "atk-s0509a:3131_1": "Tassattho – māra,",
  "atk-s0509a:3131_2": "esāhaṃ tava purato ṭhitāva antaradhāyāmi adassanaṃ gacchāmi,",
  "atk-s0509a:3131_3": "ajānantasseva te kucchiṃ vā pavisāmi,",
  "atk-s0509a:3131_4": "bhamukantare vā tiṭṭhāmi,",
  "atk-s0509a:3131_5": "evaṃ tiṭṭhantiñca maṃ tvaṃ na passasi.",
  "atk-s0509a:3132_0": "Kasmāti ce?",
  "atk-s0509a:3132_1": "Cittamhi vasībhūtāhaṃ,",
  "atk-s0509a:3132_2": "iddhipādā subhāvitā,",
  "atk-s0509a:3132_3": "ahaṃ camhi māra,",
  "atk-s0509a:3132_4": "mayhaṃ cittaṃ vasībhāvappattaṃ,",
  "atk-s0509a:3132_5": "cattāropi iddhipādā mayā suṭṭhu bhāvitā bahulīkatā,",
  "atk-s0509a:3132_6": "tasmā ahaṃ yathāvuttāya iddhivisayatāya pahomīti.",
  "atk-s0509a:3132_7": "Sesaṃ sabbaṃ heṭṭhā vuttanayattā uttānameva.",
  "atk-s0509a:3133_0": "Uppalavaṇṇātherīgāthāvaṇṇanā niṭṭhitā.",
  "atk-s0509a:3134_0": "Dvādasanipātavaṇṇanā niṭṭhitā.",
  "atk-s0509a:3135_0": "12. Soḷasanipāto",
  "atk-s0509a:3136_0": "1. Puṇṇātherīgāthāvaṇṇanā",
  "atk-s0509a:3137_0": "Soḷasanipāte udahārī ahaṃ sītetiādikā puṇṇāya theriyā gāthā.",
  "atk-s0509a:3137_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī vipassissa",
  "atk-s0509a:3137_2": "bhagavato kāle kulagehe nibbattitvā viññutaṃ patvā hetusampannatāya sañjātasaṃvegā bhikkhunīnaṃ santikaṃ",
  "atk-s0509a:3137_3": "gantvā dhammaṃ sutvā laddhappasādā pabbajitvā parisuddhasīlā tīṇi piṭakāni uggahetvā bahussutā dhammadharā",
  "atk-s0509a:3137_4": "dhammakathikā ca ahosi.",
  "atk-s0509a:3137_5": "Yathā ca vipassissa bhagavato sāsane,",
  "atk-s0509a:3137_6": "evaṃ sikhissa vessabhussa kakusandhassa koṇāgamanassa kassapassa ca bhagavato sāsane pabbajitvā sīlasampannā",
  "atk-s0509a:3137_7": "bahussutā dhammadharā dhammakathikā ca ahosi.",
  "atk-s0509a:3137_8": "Mānadhātukattā pana kilese samucchindituṃ nāsakkhi.",
  "atk-s0509a:3137_9": "Mānopanissayavasena kammassa katattā imasmiṃ buddhuppāde anāthapiṇḍikassa seṭṭhino gharadāsiyā kucchimhi nibbatti,",
  "atk-s0509a:3137_10": "puṇṇātissā nāmaṃ ahosi.",
  "atk-s0509a:3137_11": "Sā sīhanādasuttantadesanāya sotāpannā hutvā pacchā udakasuddhikaṃ brāhmaṇaṃ dametvā seṭṭhinā sambhāvitā",
  "atk-s0509a:3137_12": "hutvā tena bhujissabhāvaṃ pāpitā taṃ pabbajjaṃ anujānāpetvā pabbajitvā vipassanāya kammaṃ karontī na",
  "atk-s0509a:3137_13": "cirasseva saha paṭisambhidāhi arahattaṃ pāpuṇi.",
  "atk-s0509a:3137_14": "Tena vuttaṃ apadāne –",
  "atk-s0509a:3138_0": "“Vipassino bhagavato, sikhino vessabhussa ca;",
  "atk-s0509a:3139_0": "Kakusandhassa munino, koṇāgamanatādino.",
  "atk-s0509a:3140_0": "“Kassapassa ca buddhassa, pabbajitvāna sāsane;",
  "atk-s0509a:3141_0": "Bhikkhunī sīlasampannā, nipakā saṃvutindriyā.",
  "atk-s0509a:3142_0": "“Bahussutā dhammadharā, dhammatthapaṭipucchikā;",
  "atk-s0509a:3143_0": "Uggahetā ca dhammānaṃ, sotā payirupāsitā.",
  "atk-s0509a:3144_0": "“Desentī janamajjhehaṃ, ahosiṃ jinasāsane;",
  "atk-s0509a:3145_0": "Bāhusaccena tenāhaṃ, pesalā abhimaññisaṃ.",
  "atk-s0509a:3146_0": "“Pacchime ca bhave dāni, sāvatthiyaṃ puruttame;",
  "atk-s0509a:3147_0": "Anāthapiṇḍino gehe, jātāhaṃ kumbhadāsiyā.",
  "atk-s0509a:3148_0": "“Gatā udakahāriyaṃ, sotthiyaṃ dijamaddasaṃ;",
  "atk-s0509a:3149_0": "Sītaṭṭaṃ toyamajjhamhi, taṃ disvā idamabraviṃ.",
  "atk-s0509a:3150_0": "“Udahārī ahaṃ sīte, sadā udakamotariṃ;",
  "atk-s0509a:3151_0": "Ayyānaṃ daṇḍabhayabhītā, vācādosabhayaṭṭitā.",
  "atk-s0509a:3152_0": "“Kassa brāhmaṇa tvaṃ bhīto, sadā udakamotari;",
  "atk-s0509a:3153_0": "Vedhamānehi gattehi, sītaṃ vedayase bhusaṃ.",
  "atk-s0509a:3154_0": "“Jānantī vata maṃ bhoti, puṇṇike paripucchasi;",
  "atk-s0509a:3155_0": "Karontaṃ kusalaṃ kammaṃ, rundhantaṃ katapāpakaṃ.",
  "atk-s0509a:3156_0": "“Yo ca vuḍḍho daharo vā, pāpakammaṃ pakubbati;",
  "atk-s0509a:3157_0": "Dakābhisecanā sopi, pāpakammā pamuccati.",
  "atk-s0509a:3158_0": "“Uttarantassa akkhāsiṃ, dhammatthasaṃhitaṃ padaṃ;",
  "atk-s0509a:3159_0": "Tañca sutvā sa saṃviggo, pabbajitvārahā ahu.",
  "atk-s0509a:3160_0": "“Pūrentī ūnakasataṃ, jātā dāsikule yato;",
  "atk-s0509a:3161_0": "Tato puṇṇāti nāmaṃ me, bhujissaṃ maṃ akaṃsu te.",
  "atk-s0509a:3162_0": "“Seṭṭhiṃ tatonujānetvā, pabbajiṃ anagāriyaṃ;",
  "atk-s0509a:3163_0": "Na cireneva kālena, arahattamapāpuṇiṃ.",
  "atk-s0509a:3164_0": "“Iddhīsu ca vasī homi, dibbāya sotadhātuyā;",
  "atk-s0509a:3165_0": "Cetopariyañāṇassa, vasī homi mahāmune.",
  "atk-s0509a:3166_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:3167_0": "Sabbāsavaparikkhīṇā, natthi dāni punabbhavo.",
  "atk-s0509a:3168_0": "“Atthadhammaniruttīsu, paṭibhāne tatheva ca;",
  "atk-s0509a:3169_0": "Ñāṇaṃ me vimalaṃ suddhaṃ, buddhaseṭṭhassa vāhasā.",
  "atk-s0509a:3170_0": "“Bhāvanāya mahāpaññā, suteneva sutāvinī;",
  "atk-s0509a:3171_0": "Mānena nīcakulajā, na hi kammaṃ vinassati.",
  "atk-s0509a:3172_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:3173_0": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:3174_0": "236.",
  "atk-s0509a:3175_0": "“Udahārī ahaṃ sīte, sadā udakamotariṃ;",
  "atk-s0509a:3176_0": "Ayyānaṃ daṇḍabhayabhītā, vācādosabhayaṭṭitā.",
  "atk-s0509a:3177_0": "237.",
  "atk-s0509a:3178_0": "“Kassa brāhmaṇa tvaṃ bhīto, sadā udakamotari;",
  "atk-s0509a:3179_0": "Vedhamānehi gattehi, sītaṃ vedayase bhusaṃ.",
  "atk-s0509a:3180_0": "238.",
  "atk-s0509a:3181_0": "“Jānantī vata maṃ bhoti, puṇṇike paripucchasi;",
  "atk-s0509a:3182_0": "Karontaṃ kusalaṃ kammaṃ, rundhantaṃ katapāpakaṃ.",
  "atk-s0509a:3183_0": "239.",
  "atk-s0509a:3184_0": "“Yo ca vuḍḍho daharo vā, pāpakammaṃ pakubbati;",
  "atk-s0509a:3185_0": "Dakābhisecanā sopi, pāpakammā pamuccati.",
  "atk-s0509a:3186_0": "240.",
  "atk-s0509a:3187_0": "“Ko nu te idamakkhāsi, ajānantassa ajānako;",
  "atk-s0509a:3188_0": "‘Dakābhisecanā nāma, pāpakammā pamuccati’.",
  "atk-s0509a:3189_0": "241.",
  "atk-s0509a:3190_0": "“Saggaṃ nūna gamissanti, sabbe maṇḍūkakacchapā;",
  "atk-s0509a:3191_0": "Nāgā ca susumārā ca, ye caññe udake carā.",
  "atk-s0509a:3192_0": "242.",
  "atk-s0509a:3193_0": "“Orabbhikā sūkarikā, macchikā migabandhakā;",
  "atk-s0509a:3194_0": "Corā ca vajjhaghātā ca, ye caññe pāpakammino;",
  "atk-s0509a:3195_0": "Dakābhisecanā tepi, pāpakammā pamuccare.",
  "atk-s0509a:3196_0": "243.",
  "atk-s0509a:3197_0": "“Sace imā nadiyo te, pāpaṃ pubbe kataṃ vahuṃ;",
  "atk-s0509a:3198_0": "Puññampi mā vaheyyuṃ te, tena tvaṃ paribāhiro.",
  "atk-s0509a:3199_0": "244.",
  "atk-s0509a:3200_0": "“Yassa brāhmaṇa tvaṃ bhīto, sadā udakamotari;",
  "atk-s0509a:3201_0": "Tameva brahme mākāsi, mā te sītaṃ chaviṃ hane.",
  "atk-s0509a:3202_0": "245.",
  "atk-s0509a:3203_0": "“Kummaggapaṭipannaṃ maṃ, ariyamaggaṃ samānayi;",
  "atk-s0509a:3204_0": "Dakābhisecanā bhoti, imaṃ sāṭaṃ dadāmi te.",
  "atk-s0509a:3205_0": "246.",
  "atk-s0509a:3206_0": "“Tuyheva sāṭako hotu, nāhamicchāmi sāṭakaṃ;",
  "atk-s0509a:3207_0": "Sace bhāyasi dukkhassa, sace te dukkhamappiyaṃ.",
  "atk-s0509a:3208_0": "247.",
  "atk-s0509a:3209_0": "“Mākāsi pāpakaṃ kammaṃ, āvi vā yadi vā raho;",
  "atk-s0509a:3210_0": "Sace ca pāpakaṃ kammaṃ, karissasi karosi vā.",
  "atk-s0509a:3211_0": "248.",
  "atk-s0509a:3212_0": "“Na te dukkhā pamutyatthi, upeccāpi palāyato;",
  "atk-s0509a:3213_0": "Sace bhāyasi dukkhassa, sace te dukkhamappiyaṃ.",
  "atk-s0509a:3214_0": "249.",
  "atk-s0509a:3215_0": "“Upehi saraṇaṃ buddhaṃ, dhammaṃ saṅghañca tādinaṃ;",
  "atk-s0509a:3216_0": "Samādiyāhi sīlāni, taṃ te atthāya hehiti.",
  "atk-s0509a:3217_0": "250.",
  "atk-s0509a:3218_0": "“Upemi saraṇaṃ buddhaṃ, dhammaṃ saṅghañca tādinaṃ;",
  "atk-s0509a:3219_0": "Samādiyāmi sīlāni, taṃ me atthāya hehiti.",
  "atk-s0509a:3220_0": "251.",
  "atk-s0509a:3221_0": "“Brahmabandhu pure āsiṃ, ajjamhi saccabrāhmaṇo;",
  "atk-s0509a:3222_0": "Tevijjo vedasampanno, sottiyo camhi nhātako”ti. –",
  "atk-s0509a:3223_0": "Imā gāthā abhāsi.",
  "atk-s0509a:3224_0": "Tattha udahārīti ghaṭena udakaṃ vāhikā.",
  "atk-s0509a:3224_1": "Sīte tadā udakamotarinti sītakālepi sabbadā rattindivaṃ udakaṃ otariṃ.",
  "atk-s0509a:3224_2": "Yadā yadā ayyakānaṃ udakena attho,",
  "atk-s0509a:3224_3": "tadā tadā udakaṃ pāvisiṃ,",
  "atk-s0509a:3224_4": "udakamotaritvā udakaṃ upanesinti adhippāyo.",
  "atk-s0509a:3224_5": "Ayyānaṃ daṇḍabhayabhītāti ayyakānaṃ daṇḍabhayena bhītā.",
  "atk-s0509a:3224_6": "Vācādosabhayaṭṭitāti vacīdaṇḍabhayena ceva dosabhayena ca aṭṭitā pīḷitā,",
  "atk-s0509a:3224_7": "sītepi udakamotarinti yojanā.",
  "atk-s0509a:3225_0": "Athekadivasaṃ puṇṇā dāsī ghaṭena udakaṃ ānetuṃ udakatitthaṃ gatā.",
  "atk-s0509a:3225_1": "Tattha addasa aññataraṃ brāhmaṇaṃ udakasuddhikaṃ himapātasamaye mahati sīte vattamāne pātova udakaṃ otaritvā",
  "atk-s0509a:3225_2": "sasīsaṃ nimujjitvā mante jappitvā udakato uṭṭhahitvā allavatthaṃ allakesaṃ pavedhantaṃ dantavīṇaṃ vādayamānaṃ.",
  "atk-s0509a:3225_3": "Taṃ disvā karuṇāya sañcoditamānasā tato naṃ diṭṭhigatā vivecetukāmā “kassa, brāhmaṇa,",
  "atk-s0509a:3225_4": "tvaṃ bhīto”ti gāthamāha.",
  "atk-s0509a:3225_5": "Tattha kassa, brāhmaṇa,",
  "atk-s0509a:3225_6": "tvaṃ kuto ca nāma bhayahetuto bhīto hutvā sadā udakamotari sabbakālaṃ sāyaṃ pātaṃ udakaṃ otari.",
  "atk-s0509a:3225_7": "Otaritvā ca vedhamānehi kampamānehi gattehi sarīrāvayavehi sītaṃ vedayase bhusaṃ sītadukkhaṃ ativiya dussahaṃ paṭisaṃvedayasi paccanubhavasi.",
  "atk-s0509a:3226_0": "Jānantī vata maṃ bhotīti,",
  "atk-s0509a:3226_1": "bhoti puṇṇike,",
  "atk-s0509a:3226_2": "tvaṃ taṃ upacitaṃ pāpakammaṃ rundhantaṃ nivāraṇasamatthaṃ kusalaṃ kammaṃ iminā udakorohanena karontaṃ maṃ jānantī vata paripucchasi.",
  "atk-s0509a:3227_0": "Nanu ayamattho loke pākaṭo eva.",
  "atk-s0509a:3227_1": "Kathāpi mayaṃ tuyhaṃ vadāmāti dassento “yo ca vuḍḍho”ti gāthamāha.",
  "atk-s0509a:3227_2": "Tassattho –",
  "atk-s0509a:3227_3": "vuḍḍho vā daharo vā majjhimo vā yo koci hiṃsādibhedaṃ pāpakammaṃ pakubbati ativiya karoti,",
  "atk-s0509a:3227_4": "sopi bhusaṃ pāpakammanirato dakābhisecanā sinānena tato pāpakammā pamuccati accantameva vimuccatīti.",
  "atk-s0509a:3228_0": "Taṃ sutvā puṇṇikā tassa paṭivacanaṃ dentī “ko nu te”tiādimāha.",
  "atk-s0509a:3228_1": "Tattha ko nu te idamakkhāsi,",
  "atk-s0509a:3228_2": "ajānantassa ajānakoti kammavipākaṃ ajānantassa te sabbena sabbaṃ kammavipākaṃ ajānato ajānako aviddasu",
  "atk-s0509a:3228_3": "bālo udakābhisecanahetu pāpakammato pamuccatīti,",
  "atk-s0509a:3228_4": "idaṃ atthajātaṃ ko nu nāma akkhāsi,",
  "atk-s0509a:3228_5": "na so saddheyyavacano,",
  "atk-s0509a:3228_6": "nāpi cetaṃ yuttanti adhippāyo.",
  "atk-s0509a:3229_0": "Idānissa tameva yuttiabhāvaṃ vibhāventī “saggaṃ nūna gamissantī”tiādimāha.",
  "atk-s0509a:3229_1": "Tattha nāgāti vijjhasā.",
  "atk-s0509a:3229_2": "Susumārāti kumbhīlā.",
  "atk-s0509a:3229_3": "Ye caññe udake carāti ye caññepi vārigocarā macchamakaranandiyāvattādayo ca,",
  "atk-s0509a:3229_4": "tepi saggaṃ nūna gamissanti devalokaṃ upapajjissanti maññe,",
  "atk-s0509a:3229_5": "udakābhisecanā pāpakammato mutti hoti ceti attho.",
  "atk-s0509a:3230_0": "Orabbhikāti urabbhaghātakā.",
  "atk-s0509a:3230_1": "Sūkarikāti sūkaraghātakā.",
  "atk-s0509a:3230_2": "Macchikāti kevaṭṭā.",
  "atk-s0509a:3230_3": "Migabandhakāti māgavikā.",
  "atk-s0509a:3230_4": "Vajjhaghātāti vajjhaghātakamme niyuttā.",
  "atk-s0509a:3231_0": "Puññampi mā vaheyyunti imā aciravatiādayo nadiyo yathā tayā pubbe kataṃ pāpaṃ tattha udakābhisecanena sace vahuṃ nīhareyyuṃ,",
  "atk-s0509a:3231_1": "tathā tayā kataṃ puññampi imā nadiyo vaheyyuṃ pavāheyyuṃ.",
  "atk-s0509a:3231_2": "Tena tvaṃ paribāhiro assa tathā sati tena puññakammena tvaṃ paribāhiro virahitova bhaveyyāti na cetaṃ yuttanti adhippāyo.",
  "atk-s0509a:3231_3": "Yathā vā udakena udakorohakassa puññapavāhanaṃ na hoti,",
  "atk-s0509a:3231_4": "evaṃ pāpapavāhanampi na hoti eva. Kasmā?",
  "atk-s0509a:3231_5": "Nhānassa pāpahetūnaṃ appaṭipakkhabhāvato.",
  "atk-s0509a:3231_6": "Yo yaṃ vināseti,",
  "atk-s0509a:3231_7": "so tassa paṭipakkho.",
  "atk-s0509a:3231_8": "Yathā āloko andhakārassa,",
  "atk-s0509a:3231_9": "vijjā ca avijjāya,",
  "atk-s0509a:3231_10": "na evaṃ nhānaṃ pāpassa.",
  "atk-s0509a:3231_11": "Tasmā niṭṭhamettha gantabbaṃ “na udakābhisecanā pāpato parimuttī”ti.",
  "atk-s0509a:3231_12": "Tenāha bhagavā –",
  "atk-s0509a:3232_0": "“Na udakena sucī hoti, bahvettha nhāyatī jano;",
  "atk-s0509a:3233_0": "Yamhi saccañca dhammo ca, so sucī so ca brāhmaṇo”ti. ;",
  "atk-s0509a:3234_0": "Idāni yadi pāpaṃ pavāhetukāmosi,",
  "atk-s0509a:3234_1": "sabbena sabbaṃ pāpaṃ mā karohīti dassetuṃ “yassa,",
  "atk-s0509a:3234_2": "brāhmaṇā”ti gāthamāha.",
  "atk-s0509a:3234_3": "Tattha tameva brahme mākāsīti yato pāpato tvaṃ bhīto,",
  "atk-s0509a:3234_4": "tameva pāpaṃ brahme, brāhmaṇa,",
  "atk-s0509a:3234_5": "tvaṃ mā akāsi.",
  "atk-s0509a:3234_6": "Udakorohanaṃ pana īdise sītakāle kevalaṃ sarīrameva bādhati. Tenāha –",
  "atk-s0509a:3234_7": "“mā te sītaṃ chaviṃ hane”ti,",
  "atk-s0509a:3234_8": "īdise sītakāle udakābhisecanena jātasītaṃ tava sarīracchaviṃ mā haneyya mā bādhesīti attho.",
  "atk-s0509a:3235_0": "Kummaggapaṭipannaṃ manti “udakābhisecanena suddhi hotī”ti imaṃ kummaggaṃ micchāgāhaṃ paṭipannaṃ paggayha ṭhitaṃ maṃ.",
  "atk-s0509a:3235_1": "Ariyamaggaṃ samānayīti “sabbapāpassa akaraṇaṃ,",
  "atk-s0509a:3235_2": "kusalassa upasampadā”ti imaṃ buddhādīhi ariyehi gatamaggaṃ samānayi,",
  "atk-s0509a:3235_3": "sammadeva upanesi,",
  "atk-s0509a:3235_4": "tasmā bhoti imaṃ sāṭakaṃ tuṭṭhidānaṃ ācariyabhāgaṃ tuyhaṃ dadāmi,",
  "atk-s0509a:3235_5": "taṃ paṭiggaṇhāti attho.",
  "atk-s0509a:3236_0": "Sā taṃ paṭikkhipitvā dhammaṃ kathetvā saraṇesu sīlesu ca patiṭṭhāpetuṃ “tuyheva sāṭako hotu,",
  "atk-s0509a:3236_1": "nāhamicchāmi sāṭaka”nti vatvā “sace bhāyasi dukkhassā”tiādimāha.",
  "atk-s0509a:3236_2": "Tassattho –",
  "atk-s0509a:3236_3": "yadi tuvaṃ sakalāpāyike sugatiyañca aphāsukatādobhaggatādibhedā dukkhā bhāyasi.",
  "atk-s0509a:3236_4": "Yadi te taṃ appiyaṃ na iṭṭhaṃ.",
  "atk-s0509a:3236_5": "Āvi vā paresaṃ pākaṭabhāvena appaṭicchannaṃ katvā kāyena vācāya pāṇātipātādivasena vā yadi vā raho apākaṭabhāvena",
  "atk-s0509a:3236_6": "paṭicchannaṃ katvā manodvāreyeva abhijjhādivasena vā aṇumattampi pāpakaṃ lāmakaṃ kammaṃ mākāsi mā kari.",
  "atk-s0509a:3236_7": "Atha pana taṃ pāpakammaṃ āyatiṃ karissasi,",
  "atk-s0509a:3236_8": "etarahi karosi vā,",
  "atk-s0509a:3236_9": "“nirayādīsu catūsu apāyesu manussesu ca tassa phalabhūtaṃ dukkhaṃ ito etto vā palāyante mayi nānubandhissatī”ti",
  "atk-s0509a:3236_10": "adhippāyena upecca sañcicca palāyatopi te tato pāpato mutti mokkhā natthi,",
  "atk-s0509a:3236_11": "gatikālādipaccayantarasamavāye sati vipaccate evāti attho.",
  "atk-s0509a:3236_12": "“Uppaccā”ti vā pāṭho,",
  "atk-s0509a:3236_13": "uppatitvāti attho.",
  "atk-s0509a:3236_14": "Evaṃ pāpassa akaraṇena dukkhābhāvaṃ dassetvā idāni puññassa karaṇenapi taṃ dassetuṃ “sace bhāyasī”tiādi vuttaṃ.",
  "atk-s0509a:3236_15": "Tattha tādinanti diṭṭhādīsu tādibhāvappattaṃ.",
  "atk-s0509a:3236_16": "Yathā vā purimakā sammāsambuddhā passitabbā,",
  "atk-s0509a:3236_17": "tathā passitabbato tādi,",
  "atk-s0509a:3236_18": "taṃ buddhaṃ saraṇaṃ upehīti yojanā.",
  "atk-s0509a:3236_19": "Dhammasaṅghesupi eseva nayo.",
  "atk-s0509a:3236_20": "Tādīnaṃ varabuddhānaṃ dhammaṃ,",
  "atk-s0509a:3236_21": "aṭṭhannaṃ ariyapuggalānaṃ saṅghaṃ samūhanti yojanā.",
  "atk-s0509a:3236_22": "Tanti saraṇagamanaṃ sīlānaṃ samādānañca.",
  "atk-s0509a:3236_23": "Hehitīti bhavissati.",
  "atk-s0509a:3237_0": "So brāhmaṇo saraṇesu sīlesu ca patiṭṭhāya aparabhāge satthu santike dhammaṃ sutvā paṭiladdhasaddho pabbajitvā",
  "atk-s0509a:3237_1": "ghaṭento vāyamanto na cirasseva tevijjo hutvā attano paṭipattiṃ paccavekkhitvā udānento “brahmabandhū”ti",
  "atk-s0509a:3237_2": "gāthamāha.",
  "atk-s0509a:3238_0": "Tassattho –",
  "atk-s0509a:3238_1": "ahaṃ pubbe brāhmaṇakule uppattimattena brahmabandhu nāmāsiṃ.",
  "atk-s0509a:3238_2": "Tathā irubbedādīnaṃ ajjhenādimattena tevijjo vedasampanno sottiyo nhātako ca nāmāsiṃ.",
  "atk-s0509a:3238_3": "Idāni sabbaso bāhitapāpatāya saccabrāhmaṇo paramatthabrāhmaṇo,",
  "atk-s0509a:3238_4": "vijjattayādhigamena tevijjo,",
  "atk-s0509a:3238_5": "maggañāṇasaṅkhātena vedena samannāgatattā vedasampanno,",
  "atk-s0509a:3238_6": "nittharasabbapāpatāya nhātako ca amhīti.",
  "atk-s0509a:3238_7": "Ettha ca brāhmaṇena vuttagāthāpi attanā vuttagāthāpi pacchā theriyā paccekaṃ bhāsitāti sabbā theriyā gāthā eva jātāti.",
  "atk-s0509a:3239_0": "Puṇṇātherīgāthāvaṇṇanā niṭṭhitā.",
  "atk-s0509a:3240_0": "Soḷasanipātavaṇṇanā niṭṭhitā.",
  "atk-s0509a:3241_0": "13. Vīsatinipāto",
  "atk-s0509a:3242_0": "1. Ambapālītherīgāthāvaṇṇanā",
  "atk-s0509a:3243_0": "Vīsatinipāte kāḷakā bhamaravaṇṇasādisātiādikā ambapāliyā theriyā gāthā.",
  "atk-s0509a:3243_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī sikhissa bhagavato",
  "atk-s0509a:3243_2": "sāsane pabbajitvā upasampannā hutvā bhikkhunisikkhāpadaṃ samādāya viharantī,",
  "atk-s0509a:3243_3": "ekadivasaṃ sambahulāhi bhikkhunīhi saddhiṃ cetiyaṃ vanditvā padakkhiṇaṃ karontī puretaraṃ gacchantiyā",
  "atk-s0509a:3243_4": "khīṇāsavattheriyā khipantiyā sahasā kheḷapiṇḍaṃ cetiyaṅgaṇe patitaṃ,",
  "atk-s0509a:3243_5": "khīṇāsavattheriyā apassitvā gatāya ayaṃ pacchato gacchantī taṃ kheḷapiṇḍaṃ disvā “kā nāma gaṇikā imasmiṃ ṭhāne kheḷapiṇḍaṃ pātesī”ti akkosi.",
  "atk-s0509a:3243_6": "Sā bhikkhunikāle sīlaṃ rakkhantī gabbhavāsaṃ jigucchitvā opapātikattabhāve cittaṃ ṭhapesi.",
  "atk-s0509a:3243_7": "Tena carimattabhāve vesāliyaṃ rājuyyāne ambarukkhamūle opapātikā hutvā nibbatti.",
  "atk-s0509a:3243_8": "Taṃ disvā uyyānapālo nagaraṃ upanesi.",
  "atk-s0509a:3243_9": "Ambarukkhamūle nibbattatāya sā ambapālītveva voharīyittha.",
  "atk-s0509a:3243_10": "Atha naṃ abhirūpaṃ dassanīyaṃ pāsādikaṃ vilāsakantatādiguṇavisesasamuditaṃ disvā sambahulā rājakumārā",
  "atk-s0509a:3243_11": "attano attano pariggahaṃ kātukāmā aññamaññaṃ kalahaṃ akaṃsu.",
  "atk-s0509a:3243_12": "Tesaṃ kalahavūpasamatthaṃ tassā kammasañcoditā vohārikā “sabbesaṃ hotū”ti gaṇikāṭṭhāne ṭhapesuṃ.",
  "atk-s0509a:3243_13": "Sā satthari paṭiladdhasaddhā attano uyyāne vihāraṃ katvā buddhappamukhassa bhikkhusaṅghassa niyyādetvā",
  "atk-s0509a:3243_14": "pacchā attano puttassa vimalakoṇḍaññattherassa santike dhammaṃ sutvā pabbajitvā vipassanāya kammaṃ karontī",
  "atk-s0509a:3243_15": "attano sarīrassa jarājiṇṇabhāvaṃ nissāya saṃvegajātā saṅkhārānaṃ aniccataṃ vibhāventī –",
  "atk-s0509a:3244_0": "252.",
  "atk-s0509a:3245_0": "“Kāḷakā bhamaravaṇṇasādisā, vellitaggā mama muddhajā ahuṃ;",
  "atk-s0509a:3246_0": "Te jarāya sāṇavākasādisā, saccavādivacanaṃ anaññathā.",
  "atk-s0509a:3247_0": "253.",
  "atk-s0509a:3248_0": "“Vāsitova surabhī karaṇḍako, pupphapūra mama uttamaṅgajo;",
  "atk-s0509a:3249_0": "Taṃ jarāyatha salomagandhikaṃ, saccavādivacanaṃ anaññathā.",
  "atk-s0509a:3250_0": "254.",
  "atk-s0509a:3251_0": "“Kānanaṃva sahitaṃ suropitaṃ, kocchasūcivicitaggasobhitaṃ;",
  "atk-s0509a:3252_0": "Taṃ jarāya viralaṃ tahiṃ tahiṃ, saccavādivacanaṃ anaññathā.",
  "atk-s0509a:3253_0": "255.",
  "atk-s0509a:3254_0": "“Kaṇhakhandhakasuvaṇṇamaṇḍitaṃ, sobhate suveṇīhilaṅkataṃ;",
  "atk-s0509a:3255_0": "Taṃ jarāya khalitaṃ siraṃ kataṃ, saccavādivacanaṃ anaññathā.",
  "atk-s0509a:3256_0": "256.",
  "atk-s0509a:3257_0": "“Cittakārasukatāva lekhikā, sobhare su bhamukā pure mama;",
  "atk-s0509a:3258_0": "Tā jarāya valibhippalambitā, saccavādivacanaṃ anaññathā.",
  "atk-s0509a:3259_0": "257.",
  "atk-s0509a:3260_0": "“Bhassarā surucirā yathā maṇī, nettahesumabhinīlamāyatā;",
  "atk-s0509a:3261_0": "Te jarāyabhihatā na sobhare, saccavādivacanaṃ anaññathā.",
  "atk-s0509a:3262_0": "258.",
  "atk-s0509a:3263_0": "“Saṇhatuṅgasadisī ca nāsikā, sobhate su abhiyobbanaṃ pati;",
  "atk-s0509a:3264_0": "Sā jarāya upakūlitā viya, saccavādivacanaṃ anaññathā.",
  "atk-s0509a:3265_0": "259.",
  "atk-s0509a:3266_0": "“Kaṅkaṇaṃva sukataṃ suniṭṭhitaṃ, sobhare su mama kaṇṇapāḷiyo;",
  "atk-s0509a:3267_0": "Tā jarāya valibhippalambitā, saccavādivacanaṃ anaññathā.",
  "atk-s0509a:3268_0": "260.",
  "atk-s0509a:3269_0": "“Pattalīmakulavaṇṇasādisā, sobhare su dantā pure mama;",
  "atk-s0509a:3270_0": "Te jarāya khaṇḍitā cāsitā, saccavādivacanaṃ anaññathā.",
  "atk-s0509a:3271_0": "261.",
  "atk-s0509a:3272_0": "“Kānanamhi vanasaṇḍacārinī, kokilāva madhuraṃ nikūjihaṃ;",
  "atk-s0509a:3273_0": "Taṃ jarāya khalitaṃ tahiṃ tahiṃ, saccavādivacanaṃ anaññathā.",
  "atk-s0509a:3274_0": "262.",
  "atk-s0509a:3275_0": "“Saṇhakamburiva suppamajjitā, sobhate su gīvā pure mama;",
  "atk-s0509a:3276_0": "Sā jarāya bhaggā vināmitā, saccavādivacanaṃ anaññathā.",
  "atk-s0509a:3277_0": "263.",
  "atk-s0509a:3278_0": "“Vaṭṭapalighasadisopamā ubho, sobhare su bāhā pure mama;",
  "atk-s0509a:3279_0": "Tā jarāya yathā pāṭalibbalitā, saccavādivacanaṃ anaññathā.",
  "atk-s0509a:3280_0": "264.",
  "atk-s0509a:3281_0": "“Saṇhamuddikasuvaṇṇamaṇḍitā, sobhare su hatthā pure mama;",
  "atk-s0509a:3282_0": "Te jarāya yathā mūlamūlikā, saccavādivacanaṃ anaññathā.",
  "atk-s0509a:3283_0": "265.",
  "atk-s0509a:3284_0": "“Pīnavaṭṭasahibhuggatā ubho, sobhare su thanakā pure mama;",
  "atk-s0509a:3285_0": "Thevikīva lambanti nodakā, saccavādivacanaṃ anaññathā.",
  "atk-s0509a:3286_0": "266.",
  "atk-s0509a:3287_0": "“Kañcanassa phalakaṃva sammaṭṭhaṃ, sobhate su kāyo pure mama;",
  "atk-s0509a:3288_0": "So valīhi sukhumāhi otato, saccavādivacanaṃ anaññathā.",
  "atk-s0509a:3289_0": "267.",
  "atk-s0509a:3290_0": "“Nāgabhogasadisopamā ubho, sobhare su ūrū pure mama;",
  "atk-s0509a:3291_0": "Te jarāya yathā veḷunāḷiyo, saccavādivacanaṃ anaññathā.",
  "atk-s0509a:3292_0": "268.",
  "atk-s0509a:3293_0": "“Saṇhanūpurasuvaṇṇamaṇḍitā, sobhare su jaṅghā pure mama;",
  "atk-s0509a:3294_0": "Tā jarāya tiladaṇḍakāriva, saccavādivacanaṃ anaññathā.",
  "atk-s0509a:3295_0": "269.",
  "atk-s0509a:3296_0": "“Tūlapuṇṇasadisopamā ubho, sobhare su pādā pure mama;",
  "atk-s0509a:3297_0": "Te jarāya phuṭitā valīmatā, saccavādivacanaṃ anaññathā.",
  "atk-s0509a:3298_0": "270.",
  "atk-s0509a:3299_0": "“Ediso ahu ayaṃ samussayo, jajjaro bahudukhānamālayo;",
  "atk-s0509a:3300_0": "Sopalepapatito jarāgharo, saccavādivacanaṃ anaññathā”ti. –",
  "atk-s0509a:3301_0": "Imā gāthāyo abhāsi.",
  "atk-s0509a:3302_0": "Tattha kāḷakāti kāḷakavaṇṇā.",
  "atk-s0509a:3302_1": "Bhamaravaṇṇasādisāti kāḷakā hontāpi bhamarasadisavaṇṇā,",
  "atk-s0509a:3302_2": "siniddhanīlāti attho.",
  "atk-s0509a:3302_3": "Vellitaggāti kuñcitaggā,",
  "atk-s0509a:3302_4": "mūlato paṭṭhāya yāva aggā kuñcitā vellitāti attho.",
  "atk-s0509a:3302_5": "Muddhajāti kesā.",
  "atk-s0509a:3302_6": "Jarāyāti jarāhetu jarāya upahatasobhā.",
  "atk-s0509a:3302_7": "Sāṇavākasādisāti sāṇasadisā vākasadisā ca,",
  "atk-s0509a:3302_8": "sāṇavākasadisā ceva makacivākasadisā cātipi attho.",
  "atk-s0509a:3302_9": "Saccavādivacanaṃ anaññathāti saccavādino avitathavādino sammāsambuddhassa “sabbaṃ rūpaṃ aniccaṃ jarābhibhūta”ntiādivacanaṃ anaññathā yathābhūtameva,",
  "atk-s0509a:3302_10": "na tattha vitathaṃ atthīti.",
  "atk-s0509a:3303_0": "Vāsitova surabhī karaṇḍakoti pupphagandhavāsacuṇṇādīhi vāsito vāsaṃ gāhāpito pasādhanasamuggo viya sugandhi.",
  "atk-s0509a:3303_1": "Pupphapūra mama uttamaṅgajoti campakasumanamallikādīhi pupphehi pūrito pubbe mama kesakalāpo nimmaloti attho.",
  "atk-s0509a:3303_2": "Tanti uttamaṅgajaṃ.",
  "atk-s0509a:3303_3": "Atha pacchā etarahi salomagandhikaṃ pākatikalomagandhameva jātaṃ.",
  "atk-s0509a:3303_4": "Atha vā salomagandhikanti meṇḍakalomehi samānagandhaṃ.",
  "atk-s0509a:3303_5": "“Eḷakalomagandha”ntipi vadanti.",
  "atk-s0509a:3304_0": "Kānanaṃva sahitaṃ suropitanti suṭṭhu ropitaṃ sahitaṃ ghanasannivesaṃ uddhameva uṭṭhitaṃ ujukadīghasākhaṃ upavanaṃ viya.",
  "atk-s0509a:3304_1": "Kocchasūcivicitaggasobhitanti pubbe kocchena suvaṇṇasūciyā ca kesajaṭāvijaṭanena vicitaggaṃ hutvā sobhitaṃ,",
  "atk-s0509a:3304_2": "ghanabhāvena vā kocchasadisaṃ hutvā paṇadantasūcīhi vicitaggatāya sobhitaṃ.",
  "atk-s0509a:3304_3": "Tanti uttamaṅgajaṃ.",
  "atk-s0509a:3304_4": "Viralaṃ tahiṃ tahinti tattha tattha viralaṃ vilūnakesaṃ.",
  "atk-s0509a:3305_0": "Kaṇhakhandhakasuvaṇṇamaṇḍitanti suvaṇṇavajirādīhi vibhūsitaṃ kaṇhakesapuñjakaṃ.",
  "atk-s0509a:3305_1": "Ye pana “saṇhakaṇḍakasuvaṇṇamaṇḍita”nti paṭhanti,",
  "atk-s0509a:3305_2": "tesaṃ saṇhāhi suvaṇṇasūcīhi jaṭāvijaṭanena maṇḍitanti attho.",
  "atk-s0509a:3305_3": "Sobhate suveṇīhilaṅkatanti sundarehi rājarukkhamālā sadisehi kesaveṇīhi alaṅkataṃ hutvā pubbe virājate.",
  "atk-s0509a:3305_4": "Taṃ jarāya khalitaṃ siraṃ katanti taṃ tathā sobhitaṃ siraṃ idāni jarāya khalitaṃ khaṇḍitākhaṇḍitaṃ vilūnakesaṃ kataṃ.",
  "atk-s0509a:3306_0": "Cittakārasukatāva lekhikāti cittakārena sippinā nīlāya vaṇṇadhātuyā suṭṭhu katā lekhā viya sobhate.",
  "atk-s0509a:3306_1": "Su bhamukā pure mamāti sundarā bhamukā pubbe mama sobhanaṃ gatā.",
  "atk-s0509a:3306_2": "Valibhippalambitāti nalāṭante uppannāhi valīhi palambantā ṭhitā.",
  "atk-s0509a:3307_0": "Bhassarāti bhāsurā.",
  "atk-s0509a:3307_1": "Surucirāti suṭṭhu rucirā.",
  "atk-s0509a:3307_2": "Yathā maṇīti maṇimuddikā viya.",
  "atk-s0509a:3307_3": "Nettahesunti sunettā ahesuṃ.",
  "atk-s0509a:3307_4": "Abhinīlamāyatāti abhinīlā hutvā āyatā.",
  "atk-s0509a:3307_5": "Teti nettā.",
  "atk-s0509a:3307_6": "Jarāyabhihatāti jarāya abhihatā.",
  "atk-s0509a:3308_0": "Saṇhatuṅgasadisī cāti saṇhā tuṅgā sesamukhāvayavānaṃ anurūpā ca.",
  "atk-s0509a:3308_1": "Sobhateti vaṭṭetvā ṭhapitaharitālavaṭṭi viya mama nāsikā sobhate.",
  "atk-s0509a:3308_2": "Su abhiyobbanaṃ patīti sundare abhinavayobbanakāle sā nāsikā idāni jarāya nivāritasobhatāya pariseditā viya varattā viya ca jātā.",
  "atk-s0509a:3309_0": "Kaṅkaṇaṃva sukataṃ suniṭṭhitanti suparikammakataṃ suvaṇṇakaṅkaṇaṃ viya vaṭṭulabhāvaṃ sandhāya vadati.",
  "atk-s0509a:3309_1": "Sobhareti sobhante.",
  "atk-s0509a:3309_2": "“Sobhante”ti vā pāṭho.",
  "atk-s0509a:3309_3": "Suiti nipātamattaṃ.",
  "atk-s0509a:3309_4": "Kaṇṇapāḷiyoti kaṇṇagandhā.",
  "atk-s0509a:3309_5": "Valibhippalambitāti tahiṃ tahiṃ uppannavalīhi valitā hutvā vaṭṭaniyā paṇāmitavatthakhandhā viya bhassantā olambanti.",
  "atk-s0509a:3310_0": "Pattalīmakulavaṇṇasādisāti kadalimakulasadisavaṇṇasaṇṭhānā.",
  "atk-s0509a:3310_1": "Khaṇḍitāti bhedanapatanehi khaṇḍitā khaṇḍabhāvaṃ gatā.",
  "atk-s0509a:3310_2": "Asitāti vaṇṇabhedena asitabhāvaṃ gatā.",
  "atk-s0509a:3311_0": "Kānanamhi vanasaṇḍacārinī,",
  "atk-s0509a:3311_1": "kokilāva madhuraṃ nikūjihanti vanasaṇḍe gocaracaraṇena vanasaṇḍacārinī kānane anusaṃgītanivāsinī kokilā viya madhurālāpaṃ nikūjihaṃ.",
  "atk-s0509a:3311_2": "Tanti nikūjitaṃ ālāpaṃ.",
  "atk-s0509a:3311_3": "Khalitaṃ tahiṃ tahinti khaṇḍadantādibhāvena tattha tattha pakkhalitaṃ jātaṃ.",
  "atk-s0509a:3312_0": "Saṇhakamburiva suppamajjitāti suṭṭhu pamajjitā saṇhā suvaṇṇasaṅkhā viya.",
  "atk-s0509a:3312_1": "Bhaggā vināmitāti maṃsaparikkhayena vibhūtasirājālatāya bhaggā hutvā vinatā.",
  "atk-s0509a:3313_0": "Vaṭṭapalighasadisopamāti vaṭṭena palighadaṇḍena samasamā.",
  "atk-s0509a:3313_1": "Tāti tā ubhopi bāhāyo.",
  "atk-s0509a:3313_2": "Yathā pāṭalibbalitāti jajjarabhāvena palitapāṭalisākhāsadisā.",
  "atk-s0509a:3314_0": "Saṇhamuddikasuvaṇṇamaṇḍitāti suvaṇṇamayāhi maṭṭhabhāsurāhi muddikāhi vibhūsitā.",
  "atk-s0509a:3314_1": "Yathā mūlamūlikāti mūlakakaṇḍasadisā.",
  "atk-s0509a:3315_0": "Pīnavaṭṭasahituggatāti pīnā vaṭṭā aññamaññaṃ sahitāva hutvā uggatā uddhamukhā.",
  "atk-s0509a:3315_1": "Sobhate su thanakā pure mamāti mama ubhopi thanā yathāvuttarūpā hutvā suvaṇṇakalasiyo viya sobhiṃsu.",
  "atk-s0509a:3315_2": "Puthutte hi idaṃ ekavacanaṃ,",
  "atk-s0509a:3315_3": "atītatthe ca vattamānavacanaṃ.",
  "atk-s0509a:3315_4": "Thevikīva lambanti nodakāti te ubhopi me thanā nodakā galitajalā veṇudaṇḍake ṭhapitaudakabhasmā viya lambanti.",
  "atk-s0509a:3316_0": "Kañcanaphalakaṃva sammaṭṭhanti jātihiṅgulakena makkhitvā ciraparimajjitasovaṇṇaphalakaṃ viya sobhate.",
  "atk-s0509a:3316_1": "So valīhi sukhumāhi otatoti so mama kāyo idāni sukhumāhi valīhi tahiṃ tahiṃ vitato valittacataṃ āpanno.",
  "atk-s0509a:3317_0": "Nāgabhogasadisopamāti hatthināgassa hatthena samasamā.",
  "atk-s0509a:3317_1": "Hattho hi idha bhuñjati etenāti bhogoti vutto.",
  "atk-s0509a:3317_2": "Teti ūruyo.",
  "atk-s0509a:3317_3": "Yathā veḷunāḷiyoti idāni veḷupabbasadisā ahesuṃ.",
  "atk-s0509a:3318_0": "Saṇhanūpurasuvaṇṇamaṇḍitāti siniddhamaṭṭhehi suvaṇṇanūpurehi vibhūsitā.",
  "atk-s0509a:3318_1": "Jaṅghāti aṭṭhijaṅghāyo.",
  "atk-s0509a:3318_2": "Tāti tā jaṅghāyo.",
  "atk-s0509a:3318_3": "Tiladaṇḍakārivāti appamaṃsalohitattā kisabhāvena lūnāvasiṭṭhavisukkhatiladaṇḍakā viya ahesuṃ. Ra-",
  "atk-s0509a:3318_4": "kāro padasandhikaro.",
  "atk-s0509a:3319_0": "Tūlapuṇṇasadisopamāti mudusiniddhabhāvena simbalitūlapuṇṇapaliguṇṭhitaupāhanasadisā.",
  "atk-s0509a:3319_1": "Te mama pādā idāni phuṭitā phalitā,",
  "atk-s0509a:3319_2": "valīmatā valimanto jātā.",
  "atk-s0509a:3320_0": "Edisoti evarūpo.",
  "atk-s0509a:3320_1": "Ahu ahosi yathāvuttappakāro.",
  "atk-s0509a:3320_2": "Ayaṃ samussayoti ayaṃ mama kāyo.",
  "atk-s0509a:3320_3": "Jajjaroti sithilābandho.",
  "atk-s0509a:3320_4": "Bahudukhānamālayoti jarādihetukānaṃ bahūnaṃ dukkhānaṃ ālayabhūto.",
  "atk-s0509a:3320_5": "Sopalepapatitoti so ayaṃ samussayo apalepapatito abhisaṅkhārālepaparikkhayena patito pātābhimukhoti attho.",
  "atk-s0509a:3320_6": "Sopi alepapatitoti vā padavibhāgo,",
  "atk-s0509a:3320_7": "so evattho.",
  "atk-s0509a:3320_8": "Jarāgharoti jiṇṇagharasadiso.",
  "atk-s0509a:3320_9": "Jarāya vā gharabhūto ahosi.",
  "atk-s0509a:3320_10": "Tasmā saccavādino dhammānaṃ yathābhūtaṃ sabhāvaṃ sammadeva ñatvā kathanato avitathavādino sammāsambuddhassa mama satthuvacanaṃ anaññathā.",
  "atk-s0509a:3321_0": "Evaṃ ayaṃ therī attano attabhāve aniccatāya sallakkhaṇamukhena sabbesupi tebhūmakadhammesu aniccataṃ",
  "atk-s0509a:3321_1": "upadhāretvā tadanusārena tattha dukkhalakkhaṇaṃ anattalakkhaṇañca āropetvā vipassanaṃ ussukkāpentī maggapaṭipāṭiyā",
  "atk-s0509a:3321_2": "arahattaṃ pāpuṇi.",
  "atk-s0509a:3321_3": "Tena vuttaṃ apadāne –",
  "atk-s0509a:3322_0": "“Yo raṃsiphusitāveḷo, phusso nāma mahāmuni;",
  "atk-s0509a:3323_0": "Tassāhaṃ bhaginī āsiṃ, ajāyiṃ khattiye kule.",
  "atk-s0509a:3324_0": "“Tassa dhammaṃ suṇitvāhaṃ, vippasannena cetasā;",
  "atk-s0509a:3325_0": "Mahādānaṃ daditvāna, patthayiṃ rūpasampadaṃ.",
  "atk-s0509a:3326_0": "“Ekatiṃse ito kappe, sikhī lokagganāyako;",
  "atk-s0509a:3327_0": "Uppanno lokapajjoto, tilokasaraṇo jino.",
  "atk-s0509a:3328_0": "“Tadāruṇapure ramme, brahmaññakulasambhavā;",
  "atk-s0509a:3329_0": "Vimuttacittaṃ kupitā, bhikkhuniṃ abhisāpayiṃ.",
  "atk-s0509a:3330_0": "“Vesikāva anācārā, jinasāsanadūsikā;",
  "atk-s0509a:3331_0": "Evaṃ akkosayitvāna, tena pāpena kammunā.",
  "atk-s0509a:3332_0": "“Dāruṇaṃ nirayaṃ gantvā, mahādukkhasamappitā;",
  "atk-s0509a:3333_0": "Tato cutā manussesu, upapannā tapassinī.",
  "atk-s0509a:3334_0": "“Dasajātisahassāni, gaṇikattamakārayiṃ;",
  "atk-s0509a:3335_0": "Tamhā pāpā na muccissaṃ, bhutvā duṭṭhavisaṃ yathā.",
  "atk-s0509a:3336_0": "“Brahmacariyamasevissaṃ, kassape jinasāsane;",
  "atk-s0509a:3337_0": "Tena kammavipākena, ajāyiṃ tidase pure.",
  "atk-s0509a:3338_0": "“Pacchime bhave sampatte, ahosiṃ opapātikā;",
  "atk-s0509a:3339_0": "Ambasākhantare jātā, ambapālīti tenahaṃ.",
  "atk-s0509a:3340_0": "“Parivutā pāṇakoṭīhi, pabbajiṃ jinasāsane;",
  "atk-s0509a:3341_0": "Pattāhaṃ acalaṃ ṭhānaṃ, dhītā buddhassa orasā.",
  "atk-s0509a:3342_0": "“Iddhīsu ca vasī homi, sotadhātuvisuddhiyā;",
  "atk-s0509a:3343_0": "Cetopariyañāṇassa, vasī homi mahāmuni.",
  "atk-s0509a:3344_0": "“Pubbenivāsaṃ jānāmi, dibbacakkhu visodhitaṃ;",
  "atk-s0509a:3345_0": "Sabbāsavaparikkhīṇā, natthi dāni punabbhavo.",
  "atk-s0509a:3346_0": "“Atthadhammaniruttīsu, paṭibhāne tatheva ca;",
  "atk-s0509a:3347_0": "Ñāṇaṃ me vimalaṃ suddhaṃ, buddhaseṭṭhassa vāhasā.",
  "atk-s0509a:3348_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:3349_0": "Nāgīva bandhanaṃ chetvā, viharāmi anāsavā.",
  "atk-s0509a:3350_0": "“Svāgataṃ vata me āsi, buddhaseṭṭhassa santike;",
  "atk-s0509a:3351_0": "Tisso vijjā anuppattā, kataṃ buddhassa sāsanaṃ.",
  "atk-s0509a:3352_0": "“Paṭisambhidā catasso, vimokkhāpi ca aṭṭhime;",
  "atk-s0509a:3353_0": "Chaḷabhiññā sacchikatā, kataṃ buddhassa sāsana”nti.",
  "atk-s0509a:3354_0": "Arahattaṃ pana patvā attano paṭipattiṃ paccavekkhitvā udānavasena tā eva gāthā paccudāhāsīti.",
  "atk-s0509a:3355_0": "Ambapālītherīgāthāvaṇṇanā niṭṭhitā.",
  "atk-s0509a:3356_0": "2. Rohinītherīgāthāvaṇṇanā",
  "atk-s0509a:3357_0": "Samaṇāti bhoti supītiādikā rohiniyā theriyā gāthā.",
  "atk-s0509a:3357_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī ito ekanavutikappe",
  "atk-s0509a:3357_2": "vipassissa bhagavato kāle kulagehe nibbattitvā viññutaṃ patvā,",
  "atk-s0509a:3357_3": "ekadivasaṃ bandhumatīnagare bhagavantaṃ piṇḍāya carantaṃ disvā pattaṃ gahetvā pūvassa pūretvā bhagavato",
  "atk-s0509a:3357_4": "datvā pītisomanassajātā pañcapatiṭṭhitena vandi.",
  "atk-s0509a:3357_5": "Sā tena puññakammena devamanussesu saṃsarantī anukkamena upacitavimokkhasambhārā hutvā imasmiṃ buddhuppāde",
  "atk-s0509a:3357_6": "vesāliyaṃ mahāvibhavassa brāhmaṇassa gehe nibbattitvā rohinīti laddhanāmā viññutaṃ patvā,",
  "atk-s0509a:3357_7": "satthari vesāliyaṃ viharante vihāraṃ gantavā dhammaṃ sutvā sotāpannā hutvā mātāpitūnaṃ dhammaṃ desetvā",
  "atk-s0509a:3357_8": "sāsane pasādaṃ uppādetvā te anujānāpetvā sayaṃ pabbajitvā vipassanāya kammaṃ karontī na cirasseva saha",
  "atk-s0509a:3357_9": "paṭisambhidāhi arahattaṃ pāpuṇi.",
  "atk-s0509a:3357_10": "Tena vuttaṃ –",
  "atk-s0509a:3358_0": "“Nagare bandhumatiyā, vipassissa mahesino;",
  "atk-s0509a:3359_0": "Piṇḍāya vicarantassa, pūvedāsimahaṃ tadā.",
  "atk-s0509a:3360_0": "“Tena kammena sukatena, cetanāpaṇidhīhi ca;",
  "atk-s0509a:3361_0": "Tattha cittaṃ pasādetvā, tāvatiṃsamagacchahaṃ.",
  "atk-s0509a:3362_0": "“Chattiṃsadevarājūnaṃ, mahesittamakārayiṃ;",
  "atk-s0509a:3363_0": "Paññāsacakkavattīnaṃ, mahesittamakārayiṃ.",
  "atk-s0509a:3364_0": "“Manasā patthitā nāma, sabbā mayhaṃ samijjhatha;",
  "atk-s0509a:3365_0": "Sampattiṃ anubhotvāna, devesu manujesu ca.",
  "atk-s0509a:3366_0": "“Pacchime bhavasampatte, jāto vippakule ahaṃ;",
  "atk-s0509a:3367_0": "Rohinī nāma nāmena, ñātakehi piyāyitā.",
  "atk-s0509a:3368_0": "“Bhikkhūnaṃ santikaṃ gantvā, dhammaṃ sutvā yathātathaṃ;",
  "atk-s0509a:3369_0": "Saṃviggamānasā hutvā, pabbajiṃ anagāriyaṃ.",
  "atk-s0509a:3370_0": "“Yoniso padahantīnaṃ, arahattamapāpuṇiṃ;",
  "atk-s0509a:3371_0": "Ekanavutito kappe, yaṃ dānamadadiṃ tadā;",
  "atk-s0509a:3372_0": "Duggatiṃ nābhijānāmi, pūvadānassidaṃ phalaṃ.",
  "atk-s0509a:3373_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:3374_0": "Arahattaṃ pana patvā attano paṭipattiṃ paccavekkhitvā pubbe sotāpannakāle pitarā attanā ca vacanapaṭivacanavasena vuttagāthā udānavasena bhāsantī –",
  "atk-s0509a:3375_0": "271.",
  "atk-s0509a:3376_0": "“Samaṇāti bhoti supi, samaṇāti pabujjhasi;",
  "atk-s0509a:3377_0": "Samaṇāneva kittesi, samaṇī nūna bhavissasi.",
  "atk-s0509a:3378_0": "272.",
  "atk-s0509a:3379_0": "“Vipulaṃ annañca pānañca, samaṇānaṃ pavecchasi;",
  "atk-s0509a:3380_0": "Rohinī dāni pucchāmi, kena te samaṇā piyā.",
  "atk-s0509a:3381_0": "273.",
  "atk-s0509a:3382_0": "“Akammakāmā alasā, paradattūpajīvino;",
  "atk-s0509a:3383_0": "Āsaṃsukā sādukāmā, kena te samaṇā piyā.",
  "atk-s0509a:3384_0": "274.",
  "atk-s0509a:3385_0": "“Cirassaṃ vata maṃ tāta, samaṇānaṃ paripucchasi;",
  "atk-s0509a:3386_0": "Tesaṃ te kittayissāmi, paññāsīlaparakkamaṃ.",
  "atk-s0509a:3387_0": "275.",
  "atk-s0509a:3388_0": "“Kammakāmā analasā, kammaseṭṭhassa kārakā;",
  "atk-s0509a:3389_0": "Rāgaṃ dosaṃ pajahanti, tena me samaṇā piyā.",
  "atk-s0509a:3390_0": "276.",
  "atk-s0509a:3391_0": "“Tīṇi pāpassa mūlāni, dhunanti sucikārino;",
  "atk-s0509a:3392_0": "Sabbaṃ pāpaṃ pahīnesaṃ, tena me samaṇā piyā.",
  "atk-s0509a:3393_0": "277.",
  "atk-s0509a:3394_0": "“Kāyakammaṃ suci nesaṃ, vacīkammañca tādisaṃ;",
  "atk-s0509a:3395_0": "Manokammaṃ suci nesaṃ, tena me samaṇā piyā.",
  "atk-s0509a:3396_0": "278.",
  "atk-s0509a:3397_0": "“Vimalā saṅkhamuttāva, suddhā santarabāhirā;",
  "atk-s0509a:3398_0": "Puṇṇā sukkāna dhammānaṃ, tena me samaṇā piyā.",
  "atk-s0509a:3399_0": "279.",
  "atk-s0509a:3400_0": "“Bahussutā dhammadharā, ariyā dhammajīvino;",
  "atk-s0509a:3401_0": "Atthaṃ dhammañca desenti, tena me samaṇā piyā.",
  "atk-s0509a:3402_0": "280.",
  "atk-s0509a:3403_0": "“Bahussutā dhammadharā, ariyā dhammajīvino;",
  "atk-s0509a:3404_0": "Ekaggacittā satimanto, tena me samaṇā piyā.",
  "atk-s0509a:3405_0": "281.",
  "atk-s0509a:3406_0": "“Dūraṅgamā satimanto, mantabhāṇī anuddhatā;",
  "atk-s0509a:3407_0": "Dukkhassantaṃ pajānanti, tena me samaṇā piyā.",
  "atk-s0509a:3408_0": "282.",
  "atk-s0509a:3409_0": "“Yasmā gāmā pakkamanti, na vilokenti kiñcanaṃ;",
  "atk-s0509a:3410_0": "Anapekkhāva gacchanti, tena me samaṇā piyā.",
  "atk-s0509a:3411_0": "283.",
  "atk-s0509a:3412_0": "“Na te saṃ koṭṭhe openti, na kumbhiṃ na khaḷopiyaṃ;",
  "atk-s0509a:3413_0": "Pariniṭṭhitamesānā, tena me samaṇā piyā.",
  "atk-s0509a:3414_0": "284.",
  "atk-s0509a:3415_0": "“Na te hiraññaṃ gaṇhanti, na suvaṇṇaṃ na rūpiyaṃ;",
  "atk-s0509a:3416_0": "Paccuppannena yāpenti, tena me samaṇā piyā.",
  "atk-s0509a:3417_0": "285.",
  "atk-s0509a:3418_0": "“Nānākulā pabbajitā, nānājanapadehi ca;",
  "atk-s0509a:3419_0": "Aññamaññaṃ pihayanti, tena me samaṇā piyā.",
  "atk-s0509a:3420_0": "286.",
  "atk-s0509a:3421_0": "“Atthāya vata no bhoti, kule jātāsi rohinī;",
  "atk-s0509a:3422_0": "Saddhā buddhe ca dhamme ca, saṅghe ca tibbagāravā.",
  "atk-s0509a:3423_0": "287.",
  "atk-s0509a:3424_0": "“Tuvañhetaṃ pajānāsi, puññakkhettaṃ anuttaraṃ;",
  "atk-s0509a:3425_0": "Amhampi ete samaṇā, paṭiggaṇhanti dakkhiṇaṃ.",
  "atk-s0509a:3426_0": "288.",
  "atk-s0509a:3427_0": "“Patiṭṭhito hettha yañño, vipulo no bhavissati;",
  "atk-s0509a:3428_0": "Sace bhāyasi dukkhassa, sace te dukkhamappiyaṃ.",
  "atk-s0509a:3429_0": "289.",
  "atk-s0509a:3430_0": "“Upehi saraṇaṃ buddhaṃ, dhammaṃ saṅghañca tādinaṃ;",
  "atk-s0509a:3431_0": "Samādiyāhi sīlāni, taṃ te atthāya hehiti.",
  "atk-s0509a:3432_0": "290.",
  "atk-s0509a:3433_0": "“Upemi saraṇaṃ buddhaṃ, dhammaṃ saṅghañca tādinaṃ;",
  "atk-s0509a:3434_0": "Samādiyāmi sīlāni, taṃ me atthāya hehiti.",
  "atk-s0509a:3435_0": "291.",
  "atk-s0509a:3436_0": "“Brahmabandhu pure āsiṃ, so idānimhi brāhmaṇo;",
  "atk-s0509a:3437_0": "Tevijjo sottiyo camhi, vedagū camhi nhātako”ti. –",
  "atk-s0509a:3438_0": "Imā gāthā paccudāhāsi.",
  "atk-s0509a:3439_0": "Tattha ādito tisso gāthā attano dhītu bhikkhūsu sammutiṃ anicchantena vuttā.",
  "atk-s0509a:3439_1": "Tattha samaṇāti bhoti supīti bhoti tvaṃ supanakālepi “samaṇā samaṇā”ti kittentī samaṇapaṭibaddhaṃyeva kathaṃ kathentī supasi.",
  "atk-s0509a:3439_2": "Samaṇāti pabujjhasīti supanato uṭṭhahantīpi “samaṇā”iccevaṃ vatvā pabujjhasi niddāya vuṭṭhāsi.",
  "atk-s0509a:3439_3": "Samaṇāneva kittesīti sabbakālampi samaṇe eva samaṇānameva vā guṇe kittesi abhitthavasi.",
  "atk-s0509a:3439_4": "Samaṇī nūna bhavissasīti gihirūpena ṭhitāpi cittena samaṇī eva maññe bhavissasi.",
  "atk-s0509a:3439_5": "Atha vā samaṇī nūna bhavissasīti idāni gihirūpena ṭhitāpi na cireneva samaṇī eva maññe bhavissasi samaṇesu eva ninnapoṇabhāvato.",
  "atk-s0509a:3440_0": "Pavecchasīti desi.",
  "atk-s0509a:3440_1": "Rohinī dāni pucchāmīti,",
  "atk-s0509a:3440_2": "amma rohini,",
  "atk-s0509a:3440_3": "taṃ ahaṃ idāni pucchāmīti brāhmaṇo attano dhītaraṃ pucchanto āha.",
  "atk-s0509a:3440_4": "Kena te samaṇā piyāti,",
  "atk-s0509a:3440_5": "amma rohini,",
  "atk-s0509a:3440_6": "tvaṃ sayantīpi pabujjhantīpi aññadāpi samaṇānameva guṇe kittayasi,",
  "atk-s0509a:3440_7": "kena nāma kāraṇena tuyhaṃ samaṇā piyāyitabbā jātāti attho.",
  "atk-s0509a:3441_0": "Idāni brāhmaṇo samaṇesu dosaṃ dhītu ācikkhanto “akammakāmā”ti gāthamāha.",
  "atk-s0509a:3441_1": "Tattha akammakāmāti na kammakāmā,",
  "atk-s0509a:3441_2": "attano paresañca atthāvahaṃ kiñci kammaṃ na kātukāmā.",
  "atk-s0509a:3441_3": "Alasāti kusītā.",
  "atk-s0509a:3441_4": "Paradattūpajīvinoti parehi dinneneva upajīvanasīlā.",
  "atk-s0509a:3441_5": "Āsaṃsukāti tato eva ghāsacchādanādīnaṃ āsīsanakā.",
  "atk-s0509a:3441_6": "Sādukāmāti sāduṃ madhurameva āhāraṃ icchanakā.",
  "atk-s0509a:3441_7": "Sabbametaṃ brāhmaṇo samaṇānaṃ guṇe ajānanto attanāva parikappitaṃ dosamāha.",
  "atk-s0509a:3442_0": "Taṃ sutvā rohinī “laddho dāni me okāso ayyānaṃ guṇe kathetu”nti tuṭṭhamānasā bhikkhūnaṃ guṇe kittetukāmā",
  "atk-s0509a:3442_1": "paṭhamaṃ tāva tesaṃ kittane somanassaṃ pavedentī “cīrassaṃ vata maṃ,",
  "atk-s0509a:3442_2": "tātā”ti gāthamāha.",
  "atk-s0509a:3442_3": "Tattha cirassaṃ vatāti cirena vata.",
  "atk-s0509a:3442_4": "Tātāti pitaraṃ ālapati.",
  "atk-s0509a:3442_5": "Samaṇānanti samaṇe samaṇānaṃ vā mayhaṃ piyāyitabbaṃ paripucchasi.",
  "atk-s0509a:3442_6": "Tesanti samaṇānaṃ.",
  "atk-s0509a:3442_7": "Paññāsīlaparakkamanti paññañca sīlañca ussāhañca.",
  "atk-s0509a:3443_0": "Kittayissāmīti kathayissāmi.",
  "atk-s0509a:3443_1": "Paṭijānetvā te kittentī “akammakāmā alasā”ti tena vuttaṃ dosaṃ tāva nibbeṭhetvā tappaṭipakkhabhūtaṃ guṇaṃ dassetuṃ “kammakāmā”tiādimāha.",
  "atk-s0509a:3443_2": "Tattha kammakāmāti vattapaṭivattādibhedaṃ kammaṃ samaṇakiccaṃ paripūraṇavasena kāmenti icchantīti kammakāmā.",
  "atk-s0509a:3443_3": "Tattha yuttappayuttā hutvā uṭṭhāya samuṭṭhāya vāyamanato na alasāti analasā.",
  "atk-s0509a:3443_4": "Taṃ pana kammaṃ seṭṭhaṃ uttamaṃ nibbānāvahameva karontīti kammaseṭṭhassa kārakā.",
  "atk-s0509a:3443_5": "Karontā pana taṃ paṭipattiyā anavajjabhāvato rāgaṃ dosaṃ pajahanti,",
  "atk-s0509a:3443_6": "yathā rāgadosā pahīyanti,",
  "atk-s0509a:3443_7": "evaṃ samaṇā kammaṃ karonti.",
  "atk-s0509a:3443_8": "Tena me samaṇā piyāti tena yathāvuttena sammāpaṭipajjanena mayhaṃ samaṇā piyāyitabbāti attho.",
  "atk-s0509a:3444_0": "Tīṇi pāpassa mūlānīti lobhadosamohasaṅkhātāni akusalassa tīṇi mūlāni.",
  "atk-s0509a:3444_1": "Dhunantīti nigghātenti,",
  "atk-s0509a:3444_2": "pajahantīti attho.",
  "atk-s0509a:3444_3": "Sucikārinoti anavajjakammakārino.",
  "atk-s0509a:3444_4": "Sabbaṃ pāpaṃ pahīnesanti aggamaggādhigamena esaṃ sabbampi pāpaṃ pahīnaṃ.",
  "atk-s0509a:3445_0": "Evaṃ “samaṇā sucikārino”ti saṅkhepato vuttamatthaṃ vibhajitvā dassetuṃ “kāyakamma”nti gāthamāha.",
  "atk-s0509a:3445_1": "Taṃ suviññeyyameva.",
  "atk-s0509a:3446_0": "Vimalā saṅkhamuttāvāti sudhotasaṅkhā viya muttā viya ca vigatamalā rāgādimalarahitā.",
  "atk-s0509a:3446_1": "Suddhā santarabāhirāti santarañca bāhirañca santarabāhiraṃ.",
  "atk-s0509a:3446_2": "Tato santarabāhirato suddhā,",
  "atk-s0509a:3446_3": "suddhāsayapayogāti attho.",
  "atk-s0509a:3446_4": "Puṇṇā sukkāna dhammānanti ekantasukkehi anavajjadhammehi paripuṇṇā,",
  "atk-s0509a:3446_5": "asekhehi sīlakkhandhādīhi samannāgatāti attho.",
  "atk-s0509a:3447_0": "Suttageyyādibahuṃ sutaṃ etesaṃ,",
  "atk-s0509a:3447_1": "sutena vā uppannāti bahussutā,",
  "atk-s0509a:3447_2": "pariyattibāhusaccena paṭivedhabāhusaccena ca samannāgatāti attho.",
  "atk-s0509a:3447_3": "Tameva duvidhampi dhammaṃ dhārentīti dhammadharā.",
  "atk-s0509a:3447_4": "Sattānaṃ ācārasamācārasikkhāpadena arīyantīti ariyā.",
  "atk-s0509a:3447_5": "Dhammena ñāyena jīvantīti dhammajīvino.",
  "atk-s0509a:3447_6": "Atthaṃ dhammañca desentīti bhāsitatthañca desanādhammañca kathenti pakāsenti.",
  "atk-s0509a:3447_7": "Atha vā atthato anapetaṃ dhammato anapetañca desenti ācikkhanti.",
  "atk-s0509a:3448_0": "Ekaggacittāti samāhitacittā. Satimantoti upaṭṭhitasatino.",
  "atk-s0509a:3449_0": "Dūraṅgamāti araññagatā,",
  "atk-s0509a:3449_1": "manussūpacāraṃ muñcitvā dūraṃ gacchantā,",
  "atk-s0509a:3449_2": "iddhānubhāvena vā yathārucitaṃ dūraṃ ṭhānaṃ gacchantīti dūraṅgamā.",
  "atk-s0509a:3449_3": "Mantā vuccati paññā,",
  "atk-s0509a:3449_4": "tāya bhaṇanasīlatāya mantabhāṇī.",
  "atk-s0509a:3449_5": "Na uddhatāti anuddhatā,",
  "atk-s0509a:3449_6": "uddhaccarahitā vūpasantacittā.",
  "atk-s0509a:3449_7": "Dukkhassantaṃ pajānantīti vaṭṭadukkhassa pariyantabhūtaṃ nibbānaṃ paṭivijjhanti.",
  "atk-s0509a:3450_0": "Na vilokenti kiñcananti yato gāmato pakkamanti,",
  "atk-s0509a:3450_1": "tasmiṃ gāme kañci sattaṃ vā saṅkhāraṃ vā apekkhāvasena na olokenti,",
  "atk-s0509a:3450_2": "atha kho pana anapekkhāva gacchanti pakkamanti.",
  "atk-s0509a:3451_0": "Na te saṃ koṭṭhe opentīti te samaṇā saṃ attano santakaṃ sāpateyyaṃ koṭṭhe na openti na paṭisāmetvā ṭhapenti tādisassa pariggahassa abhāvato.",
  "atk-s0509a:3451_1": "Kumbhinti kumbhiyaṃ.",
  "atk-s0509a:3451_2": "Khaḷopiyanti pacchiyaṃ.",
  "atk-s0509a:3451_3": "Pariniṭṭhitamesānāti parakulesu paresaṃ atthāya siddhameva ghāsaṃ pariyesantā.",
  "atk-s0509a:3452_0": "Hiraññanti kahāpaṇaṃ.",
  "atk-s0509a:3452_1": "Rūpiyanti rajataṃ.",
  "atk-s0509a:3452_2": "Paccuppannena yāpentīti atītaṃ ananusocantā anāgatañca apaccāsīsantā paccuppannena yāpenti attabhāvaṃ pavattenti.",
  "atk-s0509a:3453_0": "Aññamaññaṃ pihayantīti aññamaññasmiṃ mettiṃ karonti. “Pihāyanti”pi pāṭho, so eva attho.",
  "atk-s0509a:3454_0": "Evaṃ so brāhmaṇo dhītuyā santike bhikkhūnaṃ guṇe sutvā pasannamānaso dhītaraṃ pasaṃsanto “atthāya vatā”tiādimāha.",
  "atk-s0509a:3455_0": "Amhampīti amhākampi. Dakkhiṇanti deyyadhammaṃ.",
  "atk-s0509a:3456_0": "Etthāti etesu samaṇesu. Yaññoti dānadhammo. Vipuloti vipulaphalo. Sesaṃ vuttanayameva.",
  "atk-s0509a:3457_0": "Evaṃ brāhmaṇo saraṇesu sīlesu ca patiṭṭhito aparabhāge sañjātasaṃvego pabbajitvā vipassanaṃ vaḍḍhetvā",
  "atk-s0509a:3457_1": "arahatte patiṭṭhāya attano paṭipattiṃ paccavekkhitvā udānento “brahmabandhū”ti gāthamāha.",
  "atk-s0509a:3457_2": "Tassattho heṭṭhā vuttoyeva.",
  "atk-s0509a:3458_0": "Rohinītherīgāthāvaṇṇanā niṭṭhitā.",
  "atk-s0509a:3459_0": "3. Cāpātherīgāthāvaṇṇanā",
  "atk-s0509a:3460_0": "Laṭṭhihattho pure āsītiādikā cāpāya theriyā gāthā.",
  "atk-s0509a:3460_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,",
  "atk-s0509a:3460_2": "anukkamena upacitakusalamūlā sambhatavimokkhasambhārā hutvā imasmiṃ buddhuppāde vaṅgahārajanapade aññatarasmiṃ",
  "atk-s0509a:3460_3": "migaluddakagāme jeṭṭhakamigaluddakassa dhītā hutvā nibbatti,",
  "atk-s0509a:3460_4": "cāpātissā nāmaṃ ahosi.",
  "atk-s0509a:3460_5": "Tena ca samayena upako ājīvako bodhimaṇḍato dhammacakkaṃ pavattetuṃ bārāṇasiṃ uddissa gacchantena satthārā samāgato “vippasannāni kho te, āvuso,",
  "atk-s0509a:3460_6": "indriyāni,",
  "atk-s0509a:3460_7": "parisuddho chavivaṇṇo pariyodāto,",
  "atk-s0509a:3460_8": "kaṃsi tvaṃ, āvuso,",
  "atk-s0509a:3460_9": "uddissa pabbajito,",
  "atk-s0509a:3460_10": "ko vā te satthā,",
  "atk-s0509a:3460_11": "kassa vā tvaṃ dhammaṃ rocesī”ti pucchitvā –",
  "atk-s0509a:3461_0": "“Sabbābhibhū sabbavidūhamasmi, sabbesu dhammesu anūpalitto;",
  "atk-s0509a:3462_0": "Sabbañjaho taṇhākkhaye vimutto, sayaṃ abhiññāya kamuddiseyyaṃ. ;",
  "atk-s0509a:3463_0": "“Na me ācariyo atthi, sadiso me na vijjati;",
  "atk-s0509a:3464_0": "Sadevakasmiṃ lokasmiṃ, natthi me paṭipuggalo.",
  "atk-s0509a:3465_0": "“Ahañhi arahā loke, ahaṃ satthā anuttaro;",
  "atk-s0509a:3466_0": "Ekomhi sammāsambuddho, sītibhūtomhi nibbuto.",
  "atk-s0509a:3467_0": "“Dhammacakkaṃ pavattetuṃ, gacchāmi kāsinaṃ puraṃ;",
  "atk-s0509a:3468_0": "Andhībhūtasmiṃ lokasmiṃ, āhañchaṃ amatadundubhi”nti. –",
  "atk-s0509a:3469_0": "Satthārā attano sabbaññubuddhabhāve dhammacakkapavattane ca pavedite pasannacitto so “hupeyyapāvuso,",
  "atk-s0509a:3469_1": "arahasi anantajino”ti vatvā ummaggaṃ gahetvā pakkanto vaṅgahārajanapadaṃ agamāsi.",
  "atk-s0509a:3469_2": "So tattha ekaṃ migaluddakagāmakaṃ upanissāya vāsaṃ kappesi.",
  "atk-s0509a:3469_3": "Taṃ tattha jeṭṭhakamigaluddako upaṭṭhāsi.",
  "atk-s0509a:3469_4": "So ekadivasaṃ dūraṃ migavaṃ gacchanto “mayhaṃ arahante mā pamajjī”ti attano dhītaraṃ cāpaṃ āṇāpetvā agamāsi saddhiṃ puttabhātukehi.",
  "atk-s0509a:3469_5": "Sā cassa dhītā abhirūpā hoti dassanīyā.",
  "atk-s0509a:3470_0": "Atha kho upako ājīvako bhikkhācāravelāyaṃ migaluddakassa gharaṃ gato parivisituṃ upagataṃ cāpaṃ disvā",
  "atk-s0509a:3470_1": "rāgena abhibhūto bhuñjitumpi asakkonto bhājanena bhattaṃ ādāya vasanaṭṭhānaṃ gantvā bhattaṃ ekamante",
  "atk-s0509a:3470_2": "nikkhipitvā “sace cāpaṃ labhissāmi, jīvāmi, no ce,",
  "atk-s0509a:3470_3": "marissāmī”ti nirāhāro nipajji.",
  "atk-s0509a:3470_4": "Sattame divase migaluddako āgantvā dhītaraṃ pucchi –",
  "atk-s0509a:3470_5": "“kiṃ mayhaṃ arahante na pamajjī”ti?",
  "atk-s0509a:3470_6": "Sā “ekadivasameva āgantvā puna nāgatapubbo”ti āha.",
  "atk-s0509a:3470_7": "Migaluddako ca tāvadevassa vasanaṭṭhānaṃ gantvā “kiṃ, bhante,",
  "atk-s0509a:3470_8": "aphāsuka”nti pāde parimajjanto pucchi.",
  "atk-s0509a:3470_9": "Upako nitthunanto parivattatiyeva.",
  "atk-s0509a:3470_10": "So “vadatha, bhante,",
  "atk-s0509a:3470_11": "yaṃ mayā sakkā kātuṃ,",
  "atk-s0509a:3470_12": "sabbaṃ taṃ karissāmī”ti āha.",
  "atk-s0509a:3470_13": "Upako ekena pariyāyena attano ajjhāsayaṃ ārocesi.",
  "atk-s0509a:3470_14": "“Itaro jānāsi pana, bhante,",
  "atk-s0509a:3470_15": "kiñci sippa”nti.",
  "atk-s0509a:3470_16": "“Na jānāmī”ti. “Na, bhante,",
  "atk-s0509a:3470_17": "kiñci sippaṃ ajānantena sakkā gharaṃ āvasitu”nti. So āha –",
  "atk-s0509a:3470_18": "“nāhaṃ kiñci sippaṃ jānāmi,",
  "atk-s0509a:3470_19": "apica tumhākaṃ maṃsahārako bhavissāmi,",
  "atk-s0509a:3470_20": "maṃsañca vikkiṇissāmī”ti.",
  "atk-s0509a:3470_21": "Māgaviko “amhākampi etadeva ruccatī”ti uttarasāṭakaṃ datvā attano sahāyakassa gehe katipāhaṃ vasāpetvā tādise divase gharaṃ ānetvā dhītaraṃ adāsi.",
  "atk-s0509a:3471_0": "Atha kāle gacchante tesaṃ saṃvāsamanvāya putto nibbatti,",
  "atk-s0509a:3471_1": "subhaddotissa nāmaṃ akaṃsu.",
  "atk-s0509a:3471_2": "Cāpā tassa rodanakāle “upakassa putta,",
  "atk-s0509a:3471_3": "ājīvakassa putta,",
  "atk-s0509a:3471_4": "maṃsahārakassa putta,",
  "atk-s0509a:3471_5": "mā rodi mā rodī”tiādinā puttatosanagītena upakaṃ uppaṇḍesi.",
  "atk-s0509a:3471_6": "So “mā tvaṃ cāpe maṃ ‘anātho’ti maññi,",
  "atk-s0509a:3471_7": "atthi me sahāyo anantajino nāma,",
  "atk-s0509a:3471_8": "tassāhaṃ santikaṃ gamissāmī”ti āha.",
  "atk-s0509a:3471_9": "Cāpā “evamayaṃ aṭṭīyatī”ti ñatvā punappunaṃ tathā kathesiyeva.",
  "atk-s0509a:3471_10": "So ekadivasaṃ tāya tathā vutto kujjhitvā gantumāraddho.",
  "atk-s0509a:3471_11": "Tāya taṃ taṃ vatvā anunīyamānopi saññattiṃ anāgacchanto pacchimadisābhimukho pakkāmi.",
  "atk-s0509a:3472_0": "Bhagavā ca tena samayena sāvatthiyaṃ jetavane viharanto bhikkhūnaṃ ācikkhi – “yo,",
  "atk-s0509a:3472_1": "bhikkhave,",
  "atk-s0509a:3472_2": "ajja ‘kuhiṃ anantajino’ti idhāgantvā pucchati,",
  "atk-s0509a:3472_3": "taṃ mama santikaṃ pesethā”ti.",
  "atk-s0509a:3472_4": "Upakopi “kuhiṃ anantajino vasatī”ti tattha tattha pucchanto anupubbena sāvatthiṃ gantvā vihāraṃ pavisitvā",
  "atk-s0509a:3472_5": "vihāramajjhe ṭhatvā “kuhiṃ anantajino”ti pucchi.",
  "atk-s0509a:3472_6": "Taṃ bhikkhū bhagavato santikaṃ nayiṃsu.",
  "atk-s0509a:3472_7": "So bhagavantaṃ disvā “jānātha maṃ bhagavā”ti āha. “Āma, jānāmi,",
  "atk-s0509a:3472_8": "kuhiṃ pana tvaṃ ettakaṃ kālaṃ vasī”ti?",
  "atk-s0509a:3472_9": "“Vaṅgahārajanapade,",
  "atk-s0509a:3472_10": "bhante”ti. “Upaka,",
  "atk-s0509a:3472_11": "idāni mahallako jāto pabbajituṃ sakkhissasī”ti?",
  "atk-s0509a:3472_12": "“Pabbajissāmi,",
  "atk-s0509a:3472_13": "bhante”ti.",
  "atk-s0509a:3472_14": "Satthā aññataraṃ bhikkhuṃ āṇāpesi –",
  "atk-s0509a:3472_15": "“ehi tvaṃ, bhikkhu,",
  "atk-s0509a:3472_16": "imaṃ pabbājehī”ti.",
  "atk-s0509a:3472_17": "So taṃ pabbājesi.",
  "atk-s0509a:3472_18": "So pabbajito satthu santike kammaṭṭhānaṃ gahetvā bhāvanaṃ anuyuñjanto na cirasseva anāgāmiphale patiṭṭhāya kālaṃ katvā avihesu nibbatto,",
  "atk-s0509a:3472_19": "nibbattakkhaṇeyeva arahattaṃ pāpuṇi.",
  "atk-s0509a:3472_20": "Avihesu nibbattamattā satta janā arahattaṃ pattā,",
  "atk-s0509a:3472_21": "tesaṃ ayaṃ aññataro.",
  "atk-s0509a:3472_22": "Vuttañhetaṃ –",
  "atk-s0509a:3473_0": "“Avihaṃ upapannāse, vimuttā satta bhikkhavo;",
  "atk-s0509a:3474_0": "Rāgadosaparikkhīṇā, tiṇṇā loke visattikaṃ.",
  "atk-s0509a:3475_0": "“Upakopalagaṇḍo ca, pakkusāti ca te tayo;",
  "atk-s0509a:3476_0": "Bhaddiyo khaṇḍadevo ca, bāhuraggi ca siṅgiyo;",
  "atk-s0509a:3477_0": "Te hitvā mānusaṃ dehaṃ, dibbayogaṃ upaccagu”nti. ;",
  "atk-s0509a:3478_0": "Upake pana pakkante nibbindahadayā cāpā dārakaṃ ayyakassa niyyādetvā pubbe upakena gatamaggaṃ gacchantī",
  "atk-s0509a:3478_1": "sāvatthiṃ gantvā bhikkhunīnaṃ santike pabbajitvā vipassanāya kammaṃ karontī maggapaṭipāṭiyā arahatte",
  "atk-s0509a:3478_2": "patiṭṭhitā,",
  "atk-s0509a:3478_3": "attano paṭipattiṃ paccavekkhitvā pubbe upakena attanā ca kathitagāthāyo udānavasena ekajjhaṃ katvā –",
  "atk-s0509a:3479_0": "292.",
  "atk-s0509a:3480_0": "“Laṭṭhihattho pure āsi, so dāni migaluddako;",
  "atk-s0509a:3481_0": "Āsāya palipā ghorā, nāsakkhi pārametave.",
  "atk-s0509a:3482_0": "293.",
  "atk-s0509a:3483_0": "“Sumattaṃ maṃ maññamānā, cāpi puttamatosayi;",
  "atk-s0509a:3484_0": "Cāpāya bandhanaṃ chetvā, pabbajissaṃ punopahaṃ.",
  "atk-s0509a:3485_0": "294.",
  "atk-s0509a:3486_0": "“Mā me kujjhi mahāvīra, mā me kujjhi mahāmuni;",
  "atk-s0509a:3487_0": "Na hi kodhaparetassa, suddhi atthi kuto tapo.",
  "atk-s0509a:3488_0": "295.",
  "atk-s0509a:3489_0": "“Pakkamissañca nāḷāto, kodha nāḷāya vacchati;",
  "atk-s0509a:3490_0": "Bandhantī itthirūpena, samaṇe dhammajīvino.",
  "atk-s0509a:3491_0": "296.",
  "atk-s0509a:3492_0": "“Ehi kāḷa nivattassu, bhuñja kāme yathā pure;",
  "atk-s0509a:3493_0": "Ahañca te vasīkatā, ye ca me santi ñātakā.",
  "atk-s0509a:3494_0": "297.",
  "atk-s0509a:3495_0": "“Etto cāpe catubbhāgaṃ, yathā bhāsasi tvañca me;",
  "atk-s0509a:3496_0": "Tayi rattassa posassa, uḷāraṃ vata taṃ siyā.",
  "atk-s0509a:3497_0": "298.",
  "atk-s0509a:3498_0": "“Kāḷaṅginiṃva takkāriṃ, pupphitaṃ girimuddhani;",
  "atk-s0509a:3499_0": "Phullaṃ dālimalaṭṭhiṃva, antodīpeva pāṭaliṃ.",
  "atk-s0509a:3500_0": "299.",
  "atk-s0509a:3501_0": "“Haricandanalittaṅgiṃ, kāsikuttamadhāriniṃ;",
  "atk-s0509a:3502_0": "Taṃ maṃ rūpavatiṃ santiṃ, kassa ohāyaṃ gacchasi.",
  "atk-s0509a:3503_0": "300.",
  "atk-s0509a:3504_0": "“Sākuntikova sakuṇiṃ, yathā bandhitumicchati;",
  "atk-s0509a:3505_0": "Āharimena rūpena, na maṃ tvaṃ bādhayissasi.",
  "atk-s0509a:3506_0": "301.",
  "atk-s0509a:3507_0": "“Imañca me puttaphalaṃ, kāḷa uppāditaṃ tayā;",
  "atk-s0509a:3508_0": "Taṃ maṃ puttavatiṃ santiṃ, kassa ohāya gacchasi.",
  "atk-s0509a:3509_0": "302.",
  "atk-s0509a:3510_0": "“Jahanti putte sappaññā, tato ñātī tato dhanaṃ;",
  "atk-s0509a:3511_0": "Pabbajanti mahāvīrā, nāgo chetvāva bandhanaṃ.",
  "atk-s0509a:3512_0": "303.",
  "atk-s0509a:3513_0": "“Idāni te imaṃ puttaṃ, daṇḍena churikāya vā;",
  "atk-s0509a:3514_0": "Bhūmiyaṃ vā nisumbhissaṃ, puttasokā na gacchasi.",
  "atk-s0509a:3515_0": "304.",
  "atk-s0509a:3516_0": "“Sace puttaṃ siṅgālānaṃ, kukkurānaṃ padāhisi;",
  "atk-s0509a:3517_0": "Na maṃ puttakatte jammi, punarāvattayissasi.",
  "atk-s0509a:3518_0": "305.",
  "atk-s0509a:3519_0": "“Handa kho dāni bhaddante, kuhiṃ kāḷa gamissasi;",
  "atk-s0509a:3520_0": "Katamaṃ gāmanigamaṃ, nagaraṃ rājadhāniyo.",
  "atk-s0509a:3521_0": "306.",
  "atk-s0509a:3522_0": "“Ahumha pubbe gaṇino, assamaṇā samaṇamānino;",
  "atk-s0509a:3523_0": "Gāmena gāmaṃ vicarimha, nagare rājadhāniyo.",
  "atk-s0509a:3524_0": "307.",
  "atk-s0509a:3525_0": "“Eso hi bhagavā buddho, nadiṃ nerañjaraṃ pati;",
  "atk-s0509a:3526_0": "Sabbadukkhappahānāya, dhammaṃ deseti pāṇinaṃ;",
  "atk-s0509a:3527_0": "Tassāhaṃ santikaṃ gacchaṃ, so me satthā bhavissati.",
  "atk-s0509a:3528_0": "308.",
  "atk-s0509a:3529_0": "“Vandanaṃ dāni me vajjāsi, lokanāthaṃ anuttaraṃ;",
  "atk-s0509a:3530_0": "Padakkhiṇañca katvāna, ādiseyyāsi dakkhiṇaṃ.",
  "atk-s0509a:3531_0": "309.",
  "atk-s0509a:3532_0": "“Etaṃ kho labbhamamhehi, yathā bhāsasi tvañca me;",
  "atk-s0509a:3533_0": "Vandanaṃ dāni te vajjaṃ, lokanāthaṃ anuttaraṃ;",
  "atk-s0509a:3534_0": "Padakkhiṇañca katvāna, ādisissāmi dakkhiṇaṃ.",
  "atk-s0509a:3535_0": "310.",
  "atk-s0509a:3536_0": "“Tato ca kāḷo pakkāmi, nadiṃ nerañjaraṃ pati;",
  "atk-s0509a:3537_0": "So addasāsi sambuddhaṃ, desentaṃ amataṃ padaṃ.",
  "atk-s0509a:3538_0": "311.",
  "atk-s0509a:3539_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0509a:3540_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0509a:3541_0": "312.",
  "atk-s0509a:3542_0": "“Tassa pādāni vanditvā, katvāna naṃ padakkhiṇaṃ;",
  "atk-s0509a:3543_0": "Cāpāya ādisitvāna, pabbajiṃ anagāriyaṃ;",
  "atk-s0509a:3544_0": "Tisso vijjā anuppattā, kataṃ buddhassa sāsana”nti. –",
  "atk-s0509a:3545_0": "Imā gāthā abhāsi.",
  "atk-s0509a:3546_0": "Tattha laṭṭhihatthoti daṇḍahattho.",
  "atk-s0509a:3546_1": "Pureti pubbe paribbājakakāle caṇḍagoṇakukkurādīnaṃ pariharaṇatthaṃ daṇḍaṃ hatthena gahetvā vicaraṇako ahosi.",
  "atk-s0509a:3546_2": "So dāni migaluddakoti so idāni migaluddehi saddhiṃ sambhogasaṃvāsehi migaluddo māgaviko jāto.",
  "atk-s0509a:3546_3": "Āsāyāti taṇhāya.",
  "atk-s0509a:3546_4": "“Āsayā”tipi pāṭho,",
  "atk-s0509a:3546_5": "ajjhāsayahetūti attho.",
  "atk-s0509a:3546_6": "Palipāti kāmapaṅkato diṭṭhipaṅkato ca.",
  "atk-s0509a:3546_7": "Ghorāti aviditavipulānatthāvahattā dāruṇato ghorā.",
  "atk-s0509a:3546_8": "Nāsakkhi pārametaveti tasseva palipassa pārabhūtaṃ nibbānaṃ etuṃ gantuṃ na asakkhi,",
  "atk-s0509a:3546_9": "na abhisambhunīti attānameva sandhāya upako vadati.",
  "atk-s0509a:3547_0": "Sumattaṃ maṃ maññamānāti attani suṭṭhu mattaṃ madappattaṃ kāmagedhavasena laggaṃ pamattaṃ vā katvā maṃ sallakkhantī.",
  "atk-s0509a:3547_1": "Cāpā puttamatosayīti migaluddassa dhītā cāpā “ājīvakassa puttā”tiādinā maṃ ghaṭṭentī puttaṃ tosesi keḷāyasi.",
  "atk-s0509a:3547_2": "“Supati maṃ maññamānā”ti ca paṭhanti,",
  "atk-s0509a:3547_3": "supatīti maṃ maññamānāti attho.",
  "atk-s0509a:3547_4": "Cāpāya bandhanaṃ chetvāti cāpāya tayi uppannaṃ kilesabandhanaṃ chinditvā.",
  "atk-s0509a:3547_5": "Pabbajissaṃ punopahanti puna dutiyavārampi ahaṃ pabbajissāmi.",
  "atk-s0509a:3548_0": "Idāni tassā “mayhaṃ attho natthī”ti vadati,",
  "atk-s0509a:3548_1": "taṃ sutvā cāpā khamāpentī “mā me kujjhī”ti gāthamāha.",
  "atk-s0509a:3548_2": "Tattha mā me kujjhīti keḷikaraṇamattena mā mayhaṃ kujjhi. Mahāvīra,",
  "atk-s0509a:3548_3": "mahāmunīti upakaṃ ālapati.",
  "atk-s0509a:3548_4": "Tañhi sā pubbepi pabbajito,",
  "atk-s0509a:3548_5": "idānipi pabbajitukāmoti katvā khantiñca paccāsīsantī “mahāmunī”ti āha.",
  "atk-s0509a:3548_6": "Tenevāha –",
  "atk-s0509a:3548_7": "“na hi kodhaparetassa,",
  "atk-s0509a:3548_8": "suddhi atthi kuto tapo”ti,",
  "atk-s0509a:3548_9": "tvaṃ ettakampi asahanto kathaṃ cittaṃ damessasi,",
  "atk-s0509a:3548_10": "kathaṃ vā tapaṃ carissasīti adhippāyo.",
  "atk-s0509a:3549_0": "Atha nāḷaṃ gantvā jīvitukāmosīti cāpāya vutto āha –",
  "atk-s0509a:3549_1": "“pakkamissañca nāḷāto,",
  "atk-s0509a:3549_2": "kodha nāḷāya vacchatī”ti ko idha nāḷāya vasissati,",
  "atk-s0509a:3549_3": "nāḷātova ahaṃ pakkamissāmeva.",
  "atk-s0509a:3549_4": "So hi tassa jātagāmo,",
  "atk-s0509a:3549_5": "tato nikkhamitvā pabbaji.",
  "atk-s0509a:3549_6": "So ca magadharaṭṭhe bodhimaṇḍassa āsannapadese,",
  "atk-s0509a:3549_7": "taṃ sandhāya vuttaṃ.",
  "atk-s0509a:3549_8": "Bandhantī itthirūpena,",
  "atk-s0509a:3549_9": "samaṇe dhammajīvinoti cāpe tvaṃ dhammena jīvante dhammike pabbajite attano itthirūpena itthikuttākappehi bandhantī tiṭṭhasi.",
  "atk-s0509a:3549_10": "Yenāhaṃ idāni ediso jāto,",
  "atk-s0509a:3549_11": "tasmā taṃ pariccajāmīti adhippāyo.",
  "atk-s0509a:3550_0": "Evaṃ vutte cāpā taṃ nivattetukāmā “ehi,",
  "atk-s0509a:3550_1": "kāḷā”ti gāthamāha.",
  "atk-s0509a:3550_2": "Tassattho –",
  "atk-s0509a:3550_3": "kāḷavaṇṇatāya, kāḷa, upaka,",
  "atk-s0509a:3550_4": "ehi nivattassu mā pakkami,",
  "atk-s0509a:3550_5": "pubbe viya kāme paribhuñja,",
  "atk-s0509a:3550_6": "ahañca ye ca me santi ñātakā,",
  "atk-s0509a:3550_7": "te sabbeva tuyhaṃ mā pakkamitukāmatāya vasīkatā vasavattino katāti.",
  "atk-s0509a:3551_0": "Taṃ sutvā upako “etto cāpe”ti gāthamāha.",
  "atk-s0509a:3551_1": "Tattha cāpeti cāpe.",
  "atk-s0509a:3551_2": "Cāpasadisaaṅgalaṭṭhitāya hi sā,",
  "atk-s0509a:3551_3": "cāpāti nāmaṃ labhi, tasmā,",
  "atk-s0509a:3551_4": "cāpāti vuccati.",
  "atk-s0509a:3551_5": "Tvaṃ cāpe,",
  "atk-s0509a:3551_6": "yathā bhāsasi,",
  "atk-s0509a:3551_7": "idāni yādisaṃ kathesi,",
  "atk-s0509a:3551_8": "ito catubbhāgameva piyasamudācāraṃ kareyyāsi.",
  "atk-s0509a:3551_9": "Tayi rattassa rāgābhibhūtassa purisassa uḷāraṃ vata taṃ siyā,",
  "atk-s0509a:3551_10": "ahaṃ panetarahi tayi kāmesu ca viratto,",
  "atk-s0509a:3551_11": "tasmā cāpāya vacane na tiṭṭhāmīti adhippāyo.",
  "atk-s0509a:3552_0": "Puna, cāpā,",
  "atk-s0509a:3552_1": "attani tassa āsattiṃ uppādetukāmā “kāḷaṅgini”nti āha. Tattha,",
  "atk-s0509a:3552_2": "kāḷāti tassālapanaṃ.",
  "atk-s0509a:3552_3": "Aṅgininti aṅgalaṭṭhisampannaṃ.",
  "atk-s0509a:3552_4": "Ivāti upamāya nipāto.",
  "atk-s0509a:3552_5": "Takkāriṃ pupphitaṃ girimuddhanīti pabbatamuddhani ṭhitaṃ supupphitadālimalaṭṭhiṃ viya.",
  "atk-s0509a:3552_6": "“Ukkāgāri”nti ca keci paṭhanti,",
  "atk-s0509a:3552_7": "aṅgatthilaṭṭhiṃ viyāti attho.",
  "atk-s0509a:3552_8": "Girimuddhanīti ca idaṃ kenaci anupahatasobhatādassanatthaṃ vuttaṃ.",
  "atk-s0509a:3552_9": "Keci “kāliṅgini”nti pāṭhaṃ vatvā tassa kumbhaṇḍalatāsadisanti atthaṃ vadanti.",
  "atk-s0509a:3552_10": "Phullaṃ dālimalaṭṭhiṃvāti pupphitaṃ bījapūralataṃ viya.",
  "atk-s0509a:3552_11": "Antodīpeva pāṭalinti dīpakabbhantare pupphitapāṭalirukkhaṃ viya,",
  "atk-s0509a:3552_12": "dīpaggahaṇañcettha sobhāpāṭihāriyadassanatthameva.",
  "atk-s0509a:3553_0": "Haricandanalittaṅginti lohitacandanena anulittasabbaṅgiṃ.",
  "atk-s0509a:3553_1": "Kāsikuttamadhārininti uttamakāsikavatthadharaṃ.",
  "atk-s0509a:3553_2": "Taṃ manti tādisaṃ maṃ.",
  "atk-s0509a:3553_3": "Rūpavatiṃ santinti rūpasampannaṃ samānaṃ.",
  "atk-s0509a:3553_4": "Kassa ohāya gacchasīti kassa nāma sattassa,",
  "atk-s0509a:3553_5": "kassa vā hetuno,",
  "atk-s0509a:3553_6": "kena kāraṇena,",
  "atk-s0509a:3553_7": "ohāya pahāya pariccajitvā gacchasi.",
  "atk-s0509a:3554_0": "Ito parampi tesaṃ vacanapaṭivacanagāthāva ṭhapetvā pariyosāne tisso gāthā.",
  "atk-s0509a:3554_1": "Tattha sākuntikovāti sakuṇaluddo viya.",
  "atk-s0509a:3554_2": "Āharimena rūpenāti kesamaṇḍanādinā sarīrajagganena ceva vatthābharaṇādinā ca abhisaṅkhārikena rūpena vaṇṇena kittimena cāturiyenāti attho.",
  "atk-s0509a:3554_3": "Na maṃ tvaṃ bādhayissasīti pubbe viya idāni maṃ tvaṃ na bādhituṃ sakkhissasi.",
  "atk-s0509a:3555_0": "Puttaphalanti puttasaṅkhātaṃ phalaṃ puttapasavo.",
  "atk-s0509a:3556_0": "Sappaññāti paññavanto,",
  "atk-s0509a:3556_1": "saṃsāre ādīnavavibhāviniyā paññāya samannāgatāti adhippāyo.",
  "atk-s0509a:3556_2": "Te hi appaṃ vā mahantaṃ vā ñātiparivaṭṭaṃ bhogakkhandhaṃ vā pahāya pabbajanti. Tenāha –",
  "atk-s0509a:3556_3": "“pabbajanti mahāvīrā,",
  "atk-s0509a:3556_4": "nāgo chetvāva bandhana”nti,",
  "atk-s0509a:3556_5": "ayabandhanaṃ viya hatthināgo gihibandhanaṃ chinditvā mahāvīriyāva pabbajanti,",
  "atk-s0509a:3556_6": "na nihīnavīriyāti attho.",
  "atk-s0509a:3557_0": "Daṇḍenāti yena kenaci daṇḍena.",
  "atk-s0509a:3557_1": "Churikāyāti khurena.",
  "atk-s0509a:3557_2": "Bhūmiyaṃ vā nisumbhissanti pathaviyaṃ pātetvā pothanavijjhanādinā vibādhissāmi.",
  "atk-s0509a:3557_3": "Puttasokā na gacchasīti puttasokanimittaṃ na gacchissasi.",
  "atk-s0509a:3558_0": "Padāhisīti dassasi. Puttakatteti puttakāraṇā. Jammīti tassā ālapanaṃ, lāmaketi attho.",
  "atk-s0509a:3559_0": "Idāni tassa gamanaṃ anujānitvā gamanaṭṭhānaṃ jānituṃ “handa kho”ti gāthamāha.",
  "atk-s0509a:3560_0": "Itaro pubbe ahaṃ aniyyānikaṃ sāsanaṃ paggayha aṭṭhāsiṃ,",
  "atk-s0509a:3560_1": "idāni pana niyyānike anantajinassa sāsane ṭhātukāmo,",
  "atk-s0509a:3560_2": "tasmā tassa santikaṃ gamissāmīti dassento “ahumhā”tiādimāha.",
  "atk-s0509a:3560_3": "Tattha gaṇinoti gaṇadharā.",
  "atk-s0509a:3560_4": "Assamaṇāti na samitapāpā.",
  "atk-s0509a:3560_5": "Samaṇamāninoti samitapāpāti evaṃ saññino.",
  "atk-s0509a:3560_6": "Vicarimhāti pūraṇādīsu attānaṃ pakkhipitvā vadati.",
  "atk-s0509a:3561_0": "Nerañjaraṃ patīti nerañjarāya nadiyā samīpe tassā tīre.",
  "atk-s0509a:3561_1": "Buddhoti abhisambodhiṃ patto,",
  "atk-s0509a:3561_2": "abhisambodhiṃ patvā dhammaṃ desento sabbakālaṃ bhagavā tattheva vasīti adhippāyena vadati.",
  "atk-s0509a:3562_0": "Vandanaṃ dāni me vajjāsīti mama vandanaṃ vadeyyāsi,",
  "atk-s0509a:3562_1": "mama vacanena lokanāthaṃ anuttaraṃ vadeyyāsīti attho.",
  "atk-s0509a:3562_2": "Padakkhiṇañca katvāna,",
  "atk-s0509a:3562_3": "ādiseyyāsi dakkhiṇanti buddhaṃ bhagavantaṃ tikkhattuṃ padakkhiṇaṃ katvāpi catūsu ṭhānesu vanditvā,",
  "atk-s0509a:3562_4": "tato puññato mayhaṃ pattidānaṃ dento padakkhiṇaṃ ādiseyyāsi buddhaguṇānaṃ sutapubbattā hetusampannatāya ca evaṃ vadati.",
  "atk-s0509a:3563_0": "Etaṃ kho labbhamamhehīti etaṃ padakkhiṇakaraṇaṃ puññaṃ amhehi tava dātuṃ sakkā,",
  "atk-s0509a:3563_1": "na nivattanaṃ,",
  "atk-s0509a:3563_2": "pubbe viya kāmūpabhogo ca na sakkāti adhippāyo.",
  "atk-s0509a:3563_3": "Te vajjanti tava vandanaṃ vajjaṃ vakkhāmi.",
  "atk-s0509a:3564_0": "Soti kāḷo, addasāsīti addakkhi.",
  "atk-s0509a:3565_0": "Satthudesanāyaṃ saccakathāya padhānattā tabbinimuttāya abhāvato “dukkha”ntiādi vuttaṃ,",
  "atk-s0509a:3565_1": "sesaṃ vuttanayameva.",
  "atk-s0509a:3566_0": "Cāpātherīgāthāvaṇṇanā niṭṭhitā.",
  "atk-s0509a:3567_0": "4. Sundarītherīgāthāvaṇṇanā",
  "atk-s0509a:3568_0": "Petāni bhoti puttānītiādikā sundariyā theriyā gāthā.",
  "atk-s0509a:3568_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī ito ekatiṃsakappe",
  "atk-s0509a:3568_2": "vessabhussa bhagavato kāle kulagehe nibbattitvā viññutaṃ patvā ekadivasaṃ satthāraṃ piṇḍāya carantaṃ",
  "atk-s0509a:3568_3": "disvā pasannamānasā bhikkhaṃ datvā pañcapatiṭṭhitena vandi.",
  "atk-s0509a:3568_4": "Satthā tassā cittappasādaṃ ñatvā anumodanaṃ katvā pakkāmi.",
  "atk-s0509a:3568_5": "Sā tena puññakammena tāvatiṃsesu nibbattitvā tattha yāvatāyukaṃ ṭhatvā dibbasampattiṃ anubhavitvā tato",
  "atk-s0509a:3568_6": "cutā aparāparaṃ sugatīsuyeva saṃsarantī paripakkañāṇā hutvā imasmiṃ buddhuppāde bārāṇasiyaṃ sujātassa",
  "atk-s0509a:3568_7": "nāma brāhmaṇassa dhītā hutvā nibbatti.",
  "atk-s0509a:3568_8": "Tassā rūpasampattiyā sundarīti nāmaṃ ahosi.",
  "atk-s0509a:3568_9": "Vayappattakāle cassā kaniṭṭhabhātā kālamakāsi.",
  "atk-s0509a:3568_10": "Athassā pitā puttasokena abhibhūto tattha tattha vicaranto vāsiṭṭhittheriyā samāgantvā taṃ sokavinodanakāraṇaṃ",
  "atk-s0509a:3568_11": "pucchanto “petāni bhoti puttānī”tiādikā dve gāthā abhāsi.",
  "atk-s0509a:3568_12": "Therī taṃ sokābhibhūtaṃ ñatvā sokaṃ vinodetukāmā “bahūni puttasatānī”tiādikā dve gāthā vatvā attano asokabhāvaṃ kathesi.",
  "atk-s0509a:3568_13": "Taṃ sutvā brāhmaṇo “kathaṃ tvaṃ, ayye,",
  "atk-s0509a:3568_14": "evaṃ asokā jātā”ti āha.",
  "atk-s0509a:3568_15": "Tassa therī ratanattayaguṇaṃ kathesi.",
  "atk-s0509a:3569_0": "Atha brāhmaṇo “kuhiṃ satthā”ti pucchitvā “idāni mithilāyaṃ viharatī”ti taṃ sutvā tāvadeva rathaṃ yojetvā",
  "atk-s0509a:3569_1": "rathena mithilaṃ gantvā satthāraṃ upasaṅkamitvā vanditvā sammodanīyaṃ kathaṃ katvā ekamantaṃ nisīdi.",
  "atk-s0509a:3569_2": "Tassa satthā dhammaṃ desesi.",
  "atk-s0509a:3569_3": "So dhammaṃ sutvā paṭiladdhasaddho pabbajitvā vipassanaṃ paṭṭhapetvā ghaṭento vāyamanto tatiye divase arahattaṃ pāpuṇi.",
  "atk-s0509a:3569_4": "Atha sārathi rathaṃ ādāya bārāṇasiṃ gantvā brāhmaṇiyā taṃ pavattiṃ ārocesi.",
  "atk-s0509a:3569_5": "Sundarī attano pitu pabbajitabhāvaṃ sutvā, “amma,",
  "atk-s0509a:3569_6": "ahampi pabbajissāmī”ti mātaraṃ āpucchi.",
  "atk-s0509a:3569_7": "Mātā “yaṃ imasmiṃ gehe bhogajātaṃ,",
  "atk-s0509a:3569_8": "sabbaṃ taṃ tuyhaṃ santakaṃ,",
  "atk-s0509a:3569_9": "tvaṃ imassa kulassa dāyādikā paṭipajja,",
  "atk-s0509a:3569_10": "imaṃ sabbabhogaṃ paribhuñja,",
  "atk-s0509a:3569_11": "mā pabbajī”ti āha.",
  "atk-s0509a:3569_12": "Sā “na mayhaṃ bhogehi attho,",
  "atk-s0509a:3569_13": "pabbajissāmevāhaṃ,",
  "atk-s0509a:3569_14": "ammā”ti mātaraṃ anujānāpetvā mahatiṃ sampattiṃ kheḷapiṇḍaṃ viya chaḍḍetvā pabbaji.",
  "atk-s0509a:3569_15": "Pabbajitvā ca sikkhamānāyeva hutvā vipassanaṃ vaḍḍhetvā ghaṭentī vāyamantī hetusampannatāya ñāṇassa paripākaṃ",
  "atk-s0509a:3569_16": "gatattā saha paṭisambhidāhi arahattaṃ pāpuṇi.",
  "atk-s0509a:3569_17": "Tena vuttaṃ apadāne –",
  "atk-s0509a:3570_0": "“Piṇḍapātaṃ carantassa, vessabhussa mahesino;",
  "atk-s0509a:3571_0": "Kaṭacchubhikkhamuggayha, buddhaseṭṭhassadāsahaṃ.",
  "atk-s0509a:3572_0": "“Paṭiggahetvā sambuddho, vessabhū lokanāyako;",
  "atk-s0509a:3573_0": "Vīthiyā saṇṭhito satthā, akā me anumodanaṃ.",
  "atk-s0509a:3574_0": "“Kaṭacchubhikkhaṃ datvāna, tāvatiṃsaṃ gamissasi;",
  "atk-s0509a:3575_0": "Chattiṃsadevarājūnaṃ, mahesittaṃ karissasi.",
  "atk-s0509a:3576_0": "“Paññāsaṃ cakkavattīnaṃ, mahesittaṃ karissasi;",
  "atk-s0509a:3577_0": "Manasā patthitaṃ sabbaṃ, paṭilacchasi sabbadā.",
  "atk-s0509a:3578_0": "“Sampattiṃ anubhotvāna, pabbajissasi kiñcanā;",
  "atk-s0509a:3579_0": "Sabbāsave pariññāya, nibbāyissasināsavā.",
  "atk-s0509a:3580_0": "“Idaṃ vatvāna sambuddho, vessabhū lokanāyako;",
  "atk-s0509a:3581_0": "Nabhaṃ abbhuggamī vīro, haṃsarājāva ambare.",
  "atk-s0509a:3582_0": "“Sudinnaṃ me dānavaraṃ, suyiṭṭhā yāgasampadā;",
  "atk-s0509a:3583_0": "Kaṭacchubhikkhaṃ datvāna, pattāhaṃ acalaṃ padaṃ.",
  "atk-s0509a:3584_0": "“Ekatiṃse ito kappe, yaṃ dānamadadiṃ tadā;",
  "atk-s0509a:3585_0": "Duggatiṃ nābhijānāmi, bhikkhādānassidaṃ phalaṃ.",
  "atk-s0509a:3586_0": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0509a:3587_0": "Arahattaṃ pana patvā phalasukhena nibbānasukhena ca viharantī aparabhāge “satthu purato sīhanādaṃ nadissāmī”ti",
  "atk-s0509a:3587_1": "upajjhāyaṃ āpucchitvā bārāṇasito nikkhamitvā sambahulāhi bhikkhunīhi saddhiṃ anukkamena sāvatthiṃ gantvā",
  "atk-s0509a:3587_2": "satthu santikaṃ upasaṅkamitvā satthāraṃ vanditvā ekamantaṃ ṭhitā satthārā katapaṭisanthārā satthu orasadhītubhāvādivibhāvanena",
  "atk-s0509a:3587_3": "aññaṃ byākāsi.",
  "atk-s0509a:3587_4": "Athassā mātaraṃ ādiṃ katvā sabbo ñātigaṇo parijano ca pabbaji.",
  "atk-s0509a:3587_5": "Sā aparabhāge attano paṭipattiṃ paccavekkhitvā pitarā vuttagāthaṃ ādiṃ katvā udānavasena –",
  "atk-s0509a:3588_0": "313.",
  "atk-s0509a:3589_0": "“Petāni bhoti puttāni, khādamānā tuvaṃ pure;",
  "atk-s0509a:3590_0": "Tuvaṃ divā ca ratto ca, atīva paritappasi.",
  "atk-s0509a:3591_0": "314.",
  "atk-s0509a:3592_0": "“Sājja sabbāni khāditvā, sataputtāni brāhmaṇī;",
  "atk-s0509a:3593_0": "Vāseṭṭhi kena vaṇṇena, na bāḷhaṃ paritappasi.",
  "atk-s0509a:3594_0": "315.",
  "atk-s0509a:3595_0": "“Bahūni puttasatāni, ñātisaṅghasatāni ca;",
  "atk-s0509a:3596_0": "Khāditāni atītaṃse, mama tuñhañca brāhmaṇa.",
  "atk-s0509a:3597_0": "316.",
  "atk-s0509a:3598_0": "“Sāhaṃ nissaraṇaṃ ñatvā, jātiyā maraṇassa ca;",
  "atk-s0509a:3599_0": "Na socāmi na rodāmi, na cāpi paritappayiṃ.",
  "atk-s0509a:3600_0": "317.",
  "atk-s0509a:3601_0": "“Abbhutaṃ vata vāseṭṭhi, vācaṃ bhāsasi edisiṃ;",
  "atk-s0509a:3602_0": "Kassa tvaṃ dhammamaññāya, giraṃ bhāsasi edisiṃ.",
  "atk-s0509a:3603_0": "318.",
  "atk-s0509a:3604_0": "“Esa brāhmaṇa sambuddho, nagaraṃ mithilaṃ pati;",
  "atk-s0509a:3605_0": "Sabbadukkhappahānāya, dhammaṃ desesi pāṇinaṃ.",
  "atk-s0509a:3606_0": "319.",
  "atk-s0509a:3607_0": "“Tassa brahme arahato, dhammaṃ sutvā nirūpadhiṃ;",
  "atk-s0509a:3608_0": "Tattha viññātasaddhammā, puttasokaṃ byapānudiṃ.",
  "atk-s0509a:3609_0": "320.",
  "atk-s0509a:3610_0": "“So ahampi gamissāmi, nagaraṃ mithilaṃ pati;",
  "atk-s0509a:3611_0": "Appeva maṃ so bhagavā, sabbadukkhā pamocaye.",
  "atk-s0509a:3612_0": "321.",
  "atk-s0509a:3613_0": "“Addasa brāhmaṇo buddhaṃ, vippamuttaṃ nirūpadhiṃ;",
  "atk-s0509a:3614_0": "Svassa dhammamadesesi, muni dukkhassa pāragū.",
  "atk-s0509a:3615_0": "322.",
  "atk-s0509a:3616_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0509a:3617_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0509a:3618_0": "323.",
  "atk-s0509a:3619_0": "“Tattha viññātasaddhammo, pabbajjaṃ samarocayi;",
  "atk-s0509a:3620_0": "Sujāto tīhi rattīhi, tisso vijjā aphassayi.",
  "atk-s0509a:3621_0": "324.",
  "atk-s0509a:3622_0": "“Ehi sārathi gacchāhi, rathaṃ niyyādayāhimaṃ;",
  "atk-s0509a:3623_0": "Ārogyaṃ brāhmaṇiṃ vajja, pabbaji dāni brāhmaṇo;",
  "atk-s0509a:3624_0": "Sujāto tīhi rattīhi, tisso vijjā aphassayi.",
  "atk-s0509a:3625_0": "325.",
  "atk-s0509a:3626_0": "“Tato ca rathamādāya, sahassañcāpi sārathi;",
  "atk-s0509a:3627_0": "Ārogyaṃ brāhmaṇiṃvoca, ‘pabbaji dāni brāhmaṇo;",
  "atk-s0509a:3628_0": "Sujāto tīhi rattīhi, tisso vijjā aphassayi.",
  "atk-s0509a:3629_0": "326.",
  "atk-s0509a:3630_0": "“Etañcāhaṃ assarathaṃ, sahassañcāpi sārathi;",
  "atk-s0509a:3631_0": "Tevijjaṃ brāhmaṇaṃ sutvā, puṇṇapattaṃ dadāmi te.",
  "atk-s0509a:3632_0": "327.",
  "atk-s0509a:3633_0": "“Tuyheva hotvassaratho, sahassañcāpi brāhmaṇi;",
  "atk-s0509a:3634_0": "Ahampi pabbajissāmi, varapaññassa santike.",
  "atk-s0509a:3635_0": "328.",
  "atk-s0509a:3636_0": "“Hatthī gavassaṃ maṇikuṇḍalañca, phītañcimaṃ gahavibhavaṃ pahāya;",
  "atk-s0509a:3637_0": "Pitā pabbajito tuyhaṃ, bhuñja bhogāni sundarī;",
  "atk-s0509a:3638_0": "Tuvaṃ dāyādikā kule.",
  "atk-s0509a:3639_0": "329.",
  "atk-s0509a:3640_0": "“Hatthī gavassaṃ maṇikuṇḍalañca, rammaṃ cimaṃ gahavibhavaṃ pahāya;",
  "atk-s0509a:3641_0": "Pitā pabbajito mayhaṃ, puttasokena aṭṭito;",
  "atk-s0509a:3642_0": "Ahampi pabbajissāmi, bhātusokena aṭṭitā.",
  "atk-s0509a:3643_0": "330.",
  "atk-s0509a:3644_0": "“So te ijjhatu saṅkappo, yaṃ tvaṃ patthesi sundarī;",
  "atk-s0509a:3645_0": "Uttiṭṭhapiṇḍo uñcho ca, paṃsukūlañca cīvaraṃ;",
  "atk-s0509a:3646_0": "Etāni abhisambhontī, paraloke anāsavā.",
  "atk-s0509a:3647_0": "331.",
  "atk-s0509a:3648_0": "“Sikkhamānāya me ayye, dibbacakkhu visodhitaṃ;",
  "atk-s0509a:3649_0": "Pubbenivāsaṃ jānāmi, yattha me vusitaṃ pure.",
  "atk-s0509a:3650_0": "332.",
  "atk-s0509a:3651_0": "“Tuvaṃ nissāya kalyāṇi, theri saṅghassa sobhane;",
  "atk-s0509a:3652_0": "Tisso vijjā anuppattā, kataṃ buddhassa sāsanaṃ.",
  "atk-s0509a:3653_0": "333.",
  "atk-s0509a:3654_0": "“Anujānāhi me ayye, icche sāvatthi gantave;",
  "atk-s0509a:3655_0": "Sīhanādaṃ nadissāmi, buddhaseṭṭhassa santike.",
  "atk-s0509a:3656_0": "334.",
  "atk-s0509a:3657_0": "“Passa sundari satthāraṃ, hemavaṇṇaṃ harittacaṃ;",
  "atk-s0509a:3658_0": "Adantānaṃ dametāraṃ, sambuddhamakutobhayaṃ.",
  "atk-s0509a:3659_0": "335.",
  "atk-s0509a:3660_0": "“Passa sundarimāyantiṃ, vippamuttaṃ nirūpadhiṃ;",
  "atk-s0509a:3661_0": "Vītarāgaṃ visaṃyuttaṃ, katakiccamanāsavaṃ.",
  "atk-s0509a:3662_0": "336.",
  "atk-s0509a:3663_0": "“Bārāṇasito nikkhamma, tava santikamāgatā;",
  "atk-s0509a:3664_0": "Sāvikā te mahāvīra, pāde vandati sundarī.",
  "atk-s0509a:3665_0": "337.",
  "atk-s0509a:3666_0": "“Tuvaṃ buddho tuvaṃ satthā, tuyhaṃ dhītāmhi brāhmaṇa;",
  "atk-s0509a:3667_0": "Orasā mukhato jātā, katakiccā anāsavā.",
  "atk-s0509a:3668_0": "338.",
  "atk-s0509a:3669_0": "“Tassā te svāgataṃ bhadde, tato te adurāgataṃ;",
  "atk-s0509a:3670_0": "Evañhi dantā āyanti, satthu pādāni vandikā;",
  "atk-s0509a:3671_0": "Vītarāgā visaṃyuttā, katakiccā anāsavā”ti. –",
  "atk-s0509a:3672_0": "Imā gāthā paccudāhāsi.",
  "atk-s0509a:3673_0": "Tattha petānīti matāni.",
  "atk-s0509a:3673_1": "Bhotīti taṃ ālapati.",
  "atk-s0509a:3673_2": "Puttānīti liṅgavipallāsena vuttaṃ,",
  "atk-s0509a:3673_3": "pete putteti attho.",
  "atk-s0509a:3673_4": "Eko eva ca tassā putto mato,",
  "atk-s0509a:3673_5": "brāhmaṇo pana “cirakālaṃ ayaṃ sokena aṭṭā hutvā vicari,",
  "atk-s0509a:3673_6": "bahū maññe imissā puttā matā”ti evaṃsaññī hutvā bahuvacanenāha.",
  "atk-s0509a:3673_7": "Tathā ca “sājja sabbāni khāditvā sataputtānī”ti.",
  "atk-s0509a:3673_8": "Khādamānāti lokavohāravasena khuṃsanavacanametaṃ.",
  "atk-s0509a:3673_9": "Loke hi yassā itthiyā jātajātā puttā maranti,",
  "atk-s0509a:3673_10": "taṃ garahantā “puttakhādinī”tiādiṃ vadanti.",
  "atk-s0509a:3673_11": "Atīvāti ativiya bhusaṃ.",
  "atk-s0509a:3673_12": "Paritappasīti santappasi,",
  "atk-s0509a:3673_13": "pureti yojanā.",
  "atk-s0509a:3673_14": "Ayañhettha saṅkhepattho –",
  "atk-s0509a:3673_15": "bhoti vāseṭṭhi,",
  "atk-s0509a:3673_16": "pubbe tvaṃ mataputtā hutvā socantī paridevantī ativiya sokāya samappitā gāmanigamarājadhāniyo āhiṇḍasi.",
  "atk-s0509a:3674_0": "Sājjāti sā ajja, sā tvaṃ etarahīti attho. “Sajjā”ti vā pāṭho. Kena vaṇṇenāti kena kāraṇena.",
  "atk-s0509a:3675_0": "Khāditānīti therīpi brāhmaṇena vuttapariyāyeneva vadati.",
  "atk-s0509a:3675_1": "Khāditāni vā byagghadīpibiḷārādijātiyo sandhāyevamāha.",
  "atk-s0509a:3675_2": "Atītaṃseti atītakoṭṭhāse,",
  "atk-s0509a:3675_3": "atikkantabhavesūti attho.",
  "atk-s0509a:3675_4": "Mama tuyhañcāti mayā ca tayā ca.",
  "atk-s0509a:3676_0": "Nissaraṇaṃ ñatvā jātiyā maraṇassa cāti jātijarāmaraṇānaṃ nissaraṇabhūtaṃ nibbānaṃ maggañāṇena paṭivijjhitvā.",
  "atk-s0509a:3676_1": "Na cāpi paritappayinti na cāpi upāyāsāsiṃ,",
  "atk-s0509a:3676_2": "ahaṃ upāyāsaṃ na āpajjinti attho.",
  "atk-s0509a:3677_0": "Abbhutaṃ vatāti acchariyaṃ vata.",
  "atk-s0509a:3677_1": "Tañhi abbhutaṃ pubbe abhūtaṃ abbhutanti vuccati.",
  "atk-s0509a:3677_2": "Edisinti evarūpiṃ,",
  "atk-s0509a:3677_3": "“na socāmi na rodāmi,",
  "atk-s0509a:3677_4": "na cāpi paritappayi”nti evaṃ socanādīnaṃ abhāvadīpaniṃ vācaṃ.",
  "atk-s0509a:3677_5": "Kassa tvaṃ dhammamaññāyāti kevalaṃ yathā ediso dhammo laddhuṃ na sakkā,",
  "atk-s0509a:3677_6": "tasmā kassa nāma satthuno dhammamaññāya giraṃ bhāsasi edisanti satthāraṃ sāsanañca pucchati.",
  "atk-s0509a:3678_0": "Nirūpadhinti niddukkhaṃ.",
  "atk-s0509a:3678_1": "Viññātasaddhammāti paṭividdhaariyasaccadhammā.",
  "atk-s0509a:3678_2": "Byapānudinti nīhariṃ pajahiṃ.",
  "atk-s0509a:3679_0": "Vippamuttanti sabbaso vimuttaṃ,",
  "atk-s0509a:3679_1": "sabbakilesehi sabbabhavehi ca visaṃyuttaṃ.",
  "atk-s0509a:3679_2": "Svassāti so sammāsambuddho assa brāhmaṇassa.",
  "atk-s0509a:3680_0": "Tatthāti tassaṃ catusaccadhammadesanāyaṃ.",
  "atk-s0509a:3681_0": "Rathaṃ niyyādayāhimanti imaṃ rathaṃ brāhmaṇiyā niyyādehi.",
  "atk-s0509a:3682_0": "Sahassañcāpīti maggaparibbayatthaṃ nītaṃ kahāpaṇasahassañcāpi ādāya niyyādehīti yojanā.",
  "atk-s0509a:3683_0": "Assarathanti assayuttarathaṃ. Puṇṇapattanti tuṭṭhidānaṃ.",
  "atk-s0509a:3684_0": "Evaṃ brāhmaṇiyā tuṭṭhidāne diyyamāne taṃ asampaṭicchanto sārathi “tuyheva hotū”ti gāthaṃ vatvā satthu santikameva gantvā pabbaji.",
  "atk-s0509a:3684_1": "Pabbajite pana sārathimhi brāhmaṇī attano dhītaraṃ sundariṃ āmantetvā gharāvāse niyojentī “hatthī gavassa”nti gāthamāha.",
  "atk-s0509a:3684_2": "Tattha hatthīti hatthino.",
  "atk-s0509a:3684_3": "Gavassanti gāvo ca assā ca.",
  "atk-s0509a:3684_4": "Maṇikuṇḍalañcāti maṇi ca kuṇḍalāni ca.",
  "atk-s0509a:3684_5": "Phītañcimaṃ gahavibhavaṃ pahāyāti imaṃ hatthiādippabhedaṃ yathāvuttaṃ avuttañca khettavatthuhiraññasuvaṇṇādibhedaṃ",
  "atk-s0509a:3684_6": "phītaṃ pahūtañca gahavibhavaṃ gehūpakaraṇaṃ aññañca dāsidāsādikaṃ sabbaṃ pahāya tava pitā pabbajito.",
  "atk-s0509a:3684_7": "Bhuñja bhogāni sundarīti sundari,",
  "atk-s0509a:3684_8": "tvaṃ ime bhoge bhuñjassu.",
  "atk-s0509a:3684_9": "Tuvaṃ dāyādikā kuleti tuvañhi imasmiṃ kule dāyajjārahāti.",
  "atk-s0509a:3685_0": "Taṃ sutvā sundarī attano nekkhammajjhāsayaṃ pakāsentī “hatthīgavassa”ntiādimāha.",
  "atk-s0509a:3686_0": "Atha naṃ mātā nekkhammeyeva niyojentī “so te ijjhatū”tiādinā diyaḍḍhagāthamāha.",
  "atk-s0509a:3686_1": "Tattha yaṃ tvaṃ patthesi sundarīti sundari tvaṃ idāni yaṃ patthesi ākaṅkhasi.",
  "atk-s0509a:3686_2": "So tava pabbajjāya saṅkappo pabbajjāya chando ijjhatu anantarāyena sijjhatu.",
  "atk-s0509a:3686_3": "Uttiṭṭhapiṇḍoti ghare ghare patiṭṭhitvā laddhabbabhikkhāpiṇḍo.",
  "atk-s0509a:3686_4": "Uñchoti tadatthaṃ gharapaṭipāṭiyā āhiṇḍanaṃ uddissa ṭhānañca.",
  "atk-s0509a:3686_5": "Etānīti uttiṭṭhapiṇḍādīni.",
  "atk-s0509a:3686_6": "Abhisambhontīti anibbinnarūpā jaṅghabalaṃ nissāya abhisambhavantī,",
  "atk-s0509a:3686_7": "sādhentīti attho.",
  "atk-s0509a:3687_0": "Atha sundarī “sādhu,",
  "atk-s0509a:3687_1": "ammā”ti mātuyā paṭissuṇitvā nikkhamitvā bhikkhunupassayaṃ gantvā sikkhamānāyeva samānā tisso vijjā sacchikatvā",
  "atk-s0509a:3687_2": "“satthu santikaṃ gamissāmī”ti upajjhāyaṃ ārocetvā bhikkhunīhi saddhiṃ sāvatthiṃ agamāsi.",
  "atk-s0509a:3687_3": "Tena vuttaṃ “sikkhamānāya me,",
  "atk-s0509a:3687_4": "ayye”tiādi.",
  "atk-s0509a:3687_5": "Tattha sikkhamānāya meti sikkhamānāya samānāya mayā.",
  "atk-s0509a:3687_6": "Ayyeti attano upajjhāyaṃ ālapati.",
  "atk-s0509a:3688_0": "Tuvaṃ nissāya kalyāṇi,",
  "atk-s0509a:3688_1": "theri saṅghassa sobhaneti bhikkhunisaṅghe vuddhatarabhāvena thiraguṇayogena ca saṅghattheri sobhanehi",
  "atk-s0509a:3688_2": "sīlādīhi samannāgatattā sobhane kalyāṇi kalyāṇamitte, ayye,",
  "atk-s0509a:3688_3": "taṃ nissāya mayā tisso vijjā anuppattā kataṃ buddhassa sāsananti yojanā.",
  "atk-s0509a:3689_0": "Iccheti icchāmi.",
  "atk-s0509a:3689_1": "Sāvatthi gantaveti sāvatthiṃ gantuṃ.",
  "atk-s0509a:3689_2": "Sīhanādaṃ nadissāmīti aññābyākaraṇameva sandhāyāha.",
  "atk-s0509a:3690_0": "Atha sundarī anukkamena sāvatthiṃ gantvā vihāraṃ pavisitvā satthāraṃ dhammāsane nisinnaṃ disvā uḷāraṃ",
  "atk-s0509a:3690_1": "pītisomanassaṃ paṭisaṃvedayamānā attānameva ālapantī āha “passa sundarī”ti.",
  "atk-s0509a:3690_2": "Hemavaṇṇanti suvaṇṇavaṇṇaṃ.",
  "atk-s0509a:3690_3": "Harittacanti kañcanasannibhattacaṃ.",
  "atk-s0509a:3690_4": "Ettha ca bhagavā pītavaṇṇena “suvaṇṇavaṇṇo”ti vuccati.",
  "atk-s0509a:3690_5": "Atha kho sammadeva ghaṃsitvā jātihiṅgulakena anulimpitvā suparimajjitakañcanādāsasannibhoti dassetuṃ “hemavaṇṇa”nti vatvā “harittaca”nti vuttaṃ.",
  "atk-s0509a:3691_0": "Passa sundarimāyantinti taṃ sundarināmikaṃ maṃ bhagavā āgacchanti passa.",
  "atk-s0509a:3691_1": "“Vippamutta”ntiādinā aññaṃ byākarontī pītivipphāravasena vadati.",
  "atk-s0509a:3692_0": "Kuto pana āgatā,",
  "atk-s0509a:3692_1": "kattha ca āgatā,",
  "atk-s0509a:3692_2": "kīdisā cāyaṃ sundarīti āsaṅkantānaṃ āsaṅkaṃ nivattetuṃ “bārāṇasito”ti gāthaṃ vatvā tattha “sāvikā cā”ti",
  "atk-s0509a:3692_3": "vuttamatthaṃ pākaṭataraṃ kātuṃ “tuvaṃ buddho”ti gāthamāha.",
  "atk-s0509a:3692_4": "Tassattho –",
  "atk-s0509a:3692_5": "imasmiṃ sadevake loke tuvameveko sabbaññubuddho,",
  "atk-s0509a:3692_6": "diṭṭhadhammikasamparāyikaparamatthehi yathārahaṃ anusāsanato tuvaṃ me satthā,",
  "atk-s0509a:3692_7": "ahañca khīṇāsavabrāhmaṇī bhagavā tuyhaṃ ure vāyāma janitābhijātitāya orasā,",
  "atk-s0509a:3692_8": "mukhato pavattadhammaghosena sāsanassa ca mukhabhūtena ariyamaggena jātattā mukhato jātā,",
  "atk-s0509a:3692_9": "niṭṭhitapariññātādikaraṇīyatāya katakiccā,",
  "atk-s0509a:3692_10": "sabbaso āsavānaṃ khepitattā anāsavāti.",
  "atk-s0509a:3693_0": "Athassā satthā āgamanaṃ abhinandanto “tassā te svāgata”nti gāthamāha.",
  "atk-s0509a:3693_1": "Tassattho –",
  "atk-s0509a:3693_2": "yā tvaṃ mayā adhigataṃ dhammaṃ yāthāvato adhigacchi. Tassā te,",
  "atk-s0509a:3693_3": "bhadde sundari,",
  "atk-s0509a:3693_4": "idha mama santike āgataṃ āgamanaṃ suāgataṃ.",
  "atk-s0509a:3693_5": "Tato eva taṃ adurāgataṃ na durāgataṃ hoti. Kasmā?",
  "atk-s0509a:3693_6": "Yasmā evañhi dantā āyantīti,",
  "atk-s0509a:3693_7": "yathā tvaṃ sundari,",
  "atk-s0509a:3693_8": "evañhi uttamena ariyamaggadamathena dantā tato eva sabbadhi vītarāgā,",
  "atk-s0509a:3693_9": "sabbesaṃ saṃyojanānaṃ samucchinnattā visaṃyuttā katakiccā anāsavā satthu pādānaṃ vandikā āgacchanti,",
  "atk-s0509a:3693_10": "tasmā tassā te svāgataṃ adurāgatanti yojanā.",
  "atk-s0509a:3694_0": "Sundarītherīgāthāvaṇṇanā niṭṭhitā.",
  "atk-s0509a:3695_0": "5. Subhākammāradhītutherīgāthāvaṇṇanā",
  "atk-s0509a:3696_0": "Daharāhantiādikā subhāya kammāradhītāya theriyā gāthā.",
  "atk-s0509a:3696_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena",
  "atk-s0509a:3696_2": "sambhāvitakusalamūlā upacitavimokkhasambhārā sugatīsuyeva saṃsarantī paripakkañāṇā hutvā imasmiṃ buddhuppāde",
  "atk-s0509a:3696_3": "rājagahe aññatarassa suvaṇṇakārassa dhītā hutvā nibbatti,",
  "atk-s0509a:3696_4": "rūpasampattisobhāya subhāti tassā nāmaṃ ahosi.",
  "atk-s0509a:3696_5": "Sā anukkamena viññutaṃ patvā,",
  "atk-s0509a:3696_6": "satthu rājagahappavesane satthari sañjātappasādā ekadivasaṃ bhagavantaṃ upasaṅkamitvā vanditvā ekamantaṃ nisīdi.",
  "atk-s0509a:3696_7": "Satthā tassā indriyaparipākaṃ disvā ajjhāsayānurūpaṃ catusaccagabbhadhammaṃ desesi.",
  "atk-s0509a:3696_8": "Sā tāvadeva sahassanayapaṭimaṇḍite sotāpattiphale patiṭṭhāsi.",
  "atk-s0509a:3696_9": "Sā aparabhāge gharāvāse dosaṃ disvā mahāpajāpatiyā gotamiyā santike pabbajitvā bhikkhunisīle patiṭṭhitā uparimaggatthāya bhāvanamanuyuñji.",
  "atk-s0509a:3696_10": "Taṃ ñātakā kālena kālaṃ upasaṅkamitvā kāmehi nimantentā pahūtadhanaṃ vibhavajātañca dassetvā palobhenti.",
  "atk-s0509a:3696_11": "Sā ekadivasaṃ attano santikaṃ upagatānaṃ gharāvāsesu kāmesu ca ādīnavaṃ pakāsentī “daharāha”ntiādīhi",
  "atk-s0509a:3696_12": "catuvīsatiyā gāthāhi dhammaṃ kathetvā te nirāse katvā vissajjetvā vipassanāya kammaṃ karontī indriyāni",
  "atk-s0509a:3696_13": "pariyodapentī bhāvanaṃ ussukkāpetvā na cirasseva saha paṭisambhidāhi arahattaṃ pāpuṇi.",
  "atk-s0509a:3696_14": "Arahattaṃ pana patvā –",
  "atk-s0509a:3697_0": "339.",
  "atk-s0509a:3698_0": "“Daharāhaṃ suddhavasanā, yaṃ pure dhammamassuṇiṃ;",
  "atk-s0509a:3699_0": "Tassā me appamattāya, saccābhisamayo ahu.",
  "atk-s0509a:3700_0": "340.",
  "atk-s0509a:3701_0": "“Tatohaṃ sabbakāmesu, bhusaṃ aratimajjhagaṃ;",
  "atk-s0509a:3702_0": "Sakkāyasmiṃ bhayaṃ disvā, nekkhammameva pīhaye.",
  "atk-s0509a:3703_0": "341.",
  "atk-s0509a:3704_0": "“Hitvānahaṃ ñātigaṇaṃ, dāsakammakarāni ca;",
  "atk-s0509a:3705_0": "Gāmakhettāni phītāni, ramaṇīye pamodite.",
  "atk-s0509a:3706_0": "342.",
  "atk-s0509a:3707_0": "“Pahāyahaṃ pabbajitā, sāpateyyamanappakaṃ;",
  "atk-s0509a:3708_0": "Evaṃ saddhāya nikkhamma, saddhamme suppavedite.",
  "atk-s0509a:3709_0": "343.",
  "atk-s0509a:3710_0": "“Netaṃ assa patirūpaṃ, ākiñcaññañhi patthaye;",
  "atk-s0509a:3711_0": "Yo jātarūpaṃ rajataṃ, chaḍḍetvā punarāgame.",
  "atk-s0509a:3712_0": "344.",
  "atk-s0509a:3713_0": "“Rajataṃ jātarūpaṃ vā, na bodhāya na santiyā;",
  "atk-s0509a:3714_0": "Netaṃ samaṇasāruppaṃ, na etaṃ ariyaddhanaṃ.",
  "atk-s0509a:3715_0": "345.",
  "atk-s0509a:3716_0": "“Lobhanaṃ madanañcetaṃ, mohanaṃ rajavaḍḍhanaṃ;",
  "atk-s0509a:3717_0": "Sāsaṅkaṃ bahuāyāsaṃ, natthi cettha dhuvaṃ ṭhiti.",
  "atk-s0509a:3718_0": "346.",
  "atk-s0509a:3719_0": "“Ettha rattā pamattā ca, saṃkiliṭṭhamanā narā;",
  "atk-s0509a:3720_0": "Aññamaññena byāruddhā, puthū kubbanti medhagaṃ.",
  "atk-s0509a:3721_0": "347.",
  "atk-s0509a:3722_0": "“Vadho bandho parikleso, jāni sokapariddavo;",
  "atk-s0509a:3723_0": "Kāmesu adhipannānaṃ, dissate byasanaṃ bahuṃ.",
  "atk-s0509a:3724_0": "348.",
  "atk-s0509a:3725_0": "“Taṃ maṃ ñātī amittāva, kiṃ vo kāmesu yuñjatha;",
  "atk-s0509a:3726_0": "Jānātha maṃ pabbajitaṃ, kāmesu bhayadassiniṃ.",
  "atk-s0509a:3727_0": "349.",
  "atk-s0509a:3728_0": "“Na hiraññasuvaṇṇena, parikkhīyanti āsavā;",
  "atk-s0509a:3729_0": "Amittā vadhakā kāmā, sapattā sallabandhanā.",
  "atk-s0509a:3730_0": "350.",
  "atk-s0509a:3731_0": "“Taṃ maṃ ñātī amittāva, kiṃ vo kāmesu yuñjatha;",
  "atk-s0509a:3732_0": "Jānātha maṃ pabbajitaṃ, muṇḍaṃ saṅghāṭipārutaṃ.",
  "atk-s0509a:3733_0": "351.",
  "atk-s0509a:3734_0": "“Uttiṭṭhapiṇḍo uñcho ca, paṃsukūlañca cīvaraṃ;",
  "atk-s0509a:3735_0": "Etaṃ kho mama sāruppaṃ, anagārūpanissayo.",
  "atk-s0509a:3736_0": "352.",
  "atk-s0509a:3737_0": "“Vantā mahesīhi kāmā, ye dibbā ye ca mānusā;",
  "atk-s0509a:3738_0": "Khemaṭṭhāne vimuttā te, pattā te acalaṃ sukhaṃ.",
  "atk-s0509a:3739_0": "353.",
  "atk-s0509a:3740_0": "“Māhaṃ kāmehi saṃgacchiṃ, yesu tāṇaṃ na vijjati;",
  "atk-s0509a:3741_0": "Amittā vadhakā kāmā, aggikkhandhūpamā dukhā.",
  "atk-s0509a:3742_0": "354.",
  "atk-s0509a:3743_0": "“Paripantho esa bhayo, savighāto sakaṇṭako;",
  "atk-s0509a:3744_0": "Gedho suvisamo ceso, mahanto mohanāmukho.",
  "atk-s0509a:3745_0": "355.",
  "atk-s0509a:3746_0": "“Upasaggo bhīmarūpo, kāmā sappasirūpamā;",
  "atk-s0509a:3747_0": "Ye bālā abhinandanti, andhabhūtā puthujjanā.",
  "atk-s0509a:3748_0": "356.",
  "atk-s0509a:3749_0": "“Kāmapaṅkena sattā hi, bahū loke aviddasū;",
  "atk-s0509a:3750_0": "Pariyantaṃ na jānanti, jātiyā maraṇassa ca.",
  "atk-s0509a:3751_0": "357.",
  "atk-s0509a:3752_0": "“Duggatigamanaṃ maggaṃ, manussā kāmahetukaṃ;",
  "atk-s0509a:3753_0": "Bahuṃ ve paṭipajjanti, attano rogamāvahaṃ.",
  "atk-s0509a:3754_0": "358.",
  "atk-s0509a:3755_0": "“Evaṃ amittajananā, tāpanā saṃkilesikā;",
  "atk-s0509a:3756_0": "Lokāmisā bandhanīyā, kāmā maraṇabandhanā.",
  "atk-s0509a:3757_0": "359.",
  "atk-s0509a:3758_0": "“Ummādanā ullapanā, kāmā cittappamāthino;",
  "atk-s0509a:3759_0": "Sattānaṃ saṃkilesāya, khippaṃ mārena oḍḍitaṃ.",
  "atk-s0509a:3760_0": "360.",
  "atk-s0509a:3761_0": "“Anantādīnavā kāmā, bahudukkhā mahāvisā;",
  "atk-s0509a:3762_0": "Appassādā raṇakarā, sukkapakkhavisosanā.",
  "atk-s0509a:3763_0": "361.",
  "atk-s0509a:3764_0": "“Sāhaṃ etādisaṃ katvā, byasanaṃ kāmahetukaṃ;",
  "atk-s0509a:3765_0": "Na taṃ paccāgamissāmi, nibbānābhiratā sadā.",
  "atk-s0509a:3766_0": "362.",
  "atk-s0509a:3767_0": "“Raṇaṃ taritvā kāmānaṃ, sītibhāvābhikaṅkhinī;",
  "atk-s0509a:3768_0": "Appamattā vihassāmi, sabbasaṃyojanakkhaye.",
  "atk-s0509a:3769_0": "363.",
  "atk-s0509a:3770_0": "“Asokaṃ virajaṃ khemaṃ, ariyaṭṭhaṅgikaṃ ujuṃ;",
  "atk-s0509a:3771_0": "Taṃ maggaṃ anugacchāmi, yena tiṇṇā mahesino.",
  "atk-s0509a:3772_0": "364.",
  "atk-s0509a:3773_0": "“Imaṃ passatha dhammaṭṭhaṃ, subhaṃ kammāradhītaraṃ;",
  "atk-s0509a:3774_0": "Anejaṃ upasampajja, rukkhamūlamhi jhāyati.",
  "atk-s0509a:3775_0": "365.",
  "atk-s0509a:3776_0": "“Ajjaṭṭhamī pabbajitā, saddhā saddhammasobhanā;",
  "atk-s0509a:3777_0": "Vinītuppalavaṇṇāya, tevijjā maccuhāyinī.",
  "atk-s0509a:3778_0": "366.",
  "atk-s0509a:3779_0": "“Sāyaṃ bhujissā aṇaṇā, bhikkhunī bhāvitindriyā;",
  "atk-s0509a:3780_0": "Sabbayogavisaṃyuttā, katakiccā anāsavā.",
  "atk-s0509a:3781_0": "367.",
  "atk-s0509a:3782_0": "“Taṃ sakko devasaṅghena, upasaṅkamma iddhiyā;",
  "atk-s0509a:3783_0": "Namassati bhūtapati, subhaṃ kammāradhītara”nti. – imā gāthā abhāsi;",
  "atk-s0509a:3784_0": "Tattha daharāhaṃ suddhavasanā,",
  "atk-s0509a:3784_1": "yaṃ pure dhammamassuṇinti yasmā ahaṃ pubbe daharā taruṇī eva suddhavasanā suddhavatthanivatthā alaṅkatappaṭiyattā satthu santike dhammaṃ assosiṃ.",
  "atk-s0509a:3784_2": "Tassā me appamattāya,",
  "atk-s0509a:3784_3": "saccābhisamayo ahūti yasmā ca tassā me mayhaṃ yathāsutaṃ dhammaṃ paccavekkhitvā appamattāya upaṭṭhitassatiyā",
  "atk-s0509a:3784_4": "sīlaṃ adhiṭṭhahitvā bhāvanaṃ anuyuñjantiyāva catunnaṃ ariyasaccānaṃ abhisamayo “idaṃ dukkha”ntiādinā",
  "atk-s0509a:3784_5": "paṭivedho ahosi.",
  "atk-s0509a:3785_0": "Tatohaṃ sabbakāmesu,",
  "atk-s0509a:3785_1": "bhusaṃ aratimajjhaganti tato tena kāraṇena satthu santike dhammassa sutattā saccānañca abhisamitattā",
  "atk-s0509a:3785_2": "manussesu dibbesu cāti sabbesupi kāmesu bhusaṃ ativiya aratiṃ ukkaṇṭhiṃ adhigacchiṃ.",
  "atk-s0509a:3785_3": "Sakkāyasmiṃ upādānakkhandhapañcake,",
  "atk-s0509a:3785_4": "bhayaṃ sappaṭibhayabhāvaṃ ñāṇacakkhunā disvā,",
  "atk-s0509a:3785_5": "nekkhammameva pabbajjaṃ nibbānameva,",
  "atk-s0509a:3785_6": "pīhaye pihayāmi patthayāmi.",
  "atk-s0509a:3786_0": "Dāsakammakarāni cāti dāse ca kammakāre ca,",
  "atk-s0509a:3786_1": "liṅgavipallāsena hetaṃ vuttaṃ.",
  "atk-s0509a:3786_2": "Gāmakhettānīti gāme ca pubbaṇṇāparaṇṇaviruhanakkhettāni ca,",
  "atk-s0509a:3786_3": "gāmapariyāpannāni vā khettāni.",
  "atk-s0509a:3786_4": "Phītānīti samiddhāni.",
  "atk-s0509a:3786_5": "Ramaṇīyeti manuññe.",
  "atk-s0509a:3786_6": "Pamoditeti pamudite,",
  "atk-s0509a:3786_7": "bhogakkhandhe hitvāti sambandho.",
  "atk-s0509a:3786_8": "Sāpateyyanti santakaṃ dhanaṃ,",
  "atk-s0509a:3786_9": "maṇikanakarajatādipariggahavatthuṃ.",
  "atk-s0509a:3786_10": "Anappakanti mahantaṃ,",
  "atk-s0509a:3786_11": "pahāyāti yojanā.",
  "atk-s0509a:3786_12": "Evaṃ saddhāya nikkhammāti “hitvānahaṃ ñātigaṇa”ntiādinā vuttappakārena mahantaṃ ñātiparivaṭṭaṃ mahantañca",
  "atk-s0509a:3786_13": "bhogakkhandhaṃ pahāya kammakammaphalāni ratanattayañcāti saddheyyavatthuṃ saddhāya saddahitvā gharato",
  "atk-s0509a:3786_14": "nikkhamma,",
  "atk-s0509a:3786_15": "saddhamme suppavedite sammāsambuddhena suṭṭhu pavedite ariyavinaye ahaṃ pabbajitā.",
  "atk-s0509a:3787_0": "Evaṃ pabbajitāya pana netaṃ assa patirūpaṃ,",
  "atk-s0509a:3787_1": "yadidaṃ chaḍḍitānaṃ kāmānaṃ paccāgamanaṃ.",
  "atk-s0509a:3787_2": "Ākiñcaññañhi patthayeti ahaṃ akiñcanabhāvaṃ apariggahabhāvameva patthayāmi.",
  "atk-s0509a:3787_3": "Yo jātarūparajataṃ,",
  "atk-s0509a:3787_4": "chaḍḍetvā punarāgameti yo puggalo suvaṇṇaṃ rajataṃ aññampi vā kiñci dhanajātaṃ chaḍḍetvā puna taṃ gaṇheyya,",
  "atk-s0509a:3787_5": "so paṇḍitānaṃ antare kathaṃ sīsaṃ ukkhipeyya?",
  "atk-s0509a:3788_0": "Yasmā rajataṃ jātarūpaṃ vā,",
  "atk-s0509a:3788_1": "na bodhāya na santiyā na maggañāṇāya na nibbānāya hotīti attho.",
  "atk-s0509a:3788_2": "Netaṃ samaṇasāruppanti etaṃ jātarūparajatādipariggahavatthu,",
  "atk-s0509a:3788_3": "tassa vā pariggaṇhanaṃ samaṇānaṃ sāruppaṃ na hoti.",
  "atk-s0509a:3788_4": "Tathā hi vuttaṃ “na kappati samaṇānaṃ sakyaputtiyānaṃ jātarūparajata”ntiādi.",
  "atk-s0509a:3788_5": "Na etaṃ ariyaddhananti etaṃ yathāvuttapariggahavatthu saddhādidhanaṃ viya ariyadhammamayampi dhanaṃ na hoti,",
  "atk-s0509a:3788_6": "na ariyabhāvāvahato.",
  "atk-s0509a:3788_7": "Tenāha “lobhana”ntiādi.",
  "atk-s0509a:3789_0": "Tattha lobhananti lobhuppādanaṃ.",
  "atk-s0509a:3789_1": "Madananti madāvahaṃ.",
  "atk-s0509a:3789_2": "Mohananti sammohajananaṃ.",
  "atk-s0509a:3789_3": "Rajavaḍḍhananti rāgarajādisaṃvaḍḍhanaṃ.",
  "atk-s0509a:3789_4": "Yena pariggahitaṃ,",
  "atk-s0509a:3789_5": "tassa āsaṅkāvahattā saha āsaṅkāya vattatīti sāsaṅkaṃ,",
  "atk-s0509a:3789_6": "yena pariggahitaṃ,",
  "atk-s0509a:3789_7": "tassa yato kuto āsaṅkāvahanti attho.",
  "atk-s0509a:3789_8": "Bahuāyāsanti sajjanarakkhaṇādivasena bahuparissamaṃ.",
  "atk-s0509a:3789_9": "Natthi cettha dhuvaṃ ṭhitīti etasmiṃ dhane dhuvabhāvo ca ṭhitibhāvo ca natthi,",
  "atk-s0509a:3789_10": "cañcalamanavaṭṭhitamevāti attho.",
  "atk-s0509a:3790_0": "Ettha rattā pamattā cāti etasmiṃ dhane rattā sañjātarāgā dasakusaladhammesu satiyā vippavāsena pamattā.",
  "atk-s0509a:3790_1": "Saṃkiliṭṭhamanā lobhādisaṃkilesena saṃkiliṭṭhacittāva nāma honti.",
  "atk-s0509a:3790_2": "Tato ca aññamaññamhi byāruddhā,",
  "atk-s0509a:3790_3": "puthū kubbanti medhagaṃ antamaso mātāpi puttena,",
  "atk-s0509a:3790_4": "puttopi mātarāti evaṃ aññamaññaṃ paṭiruddhā hutvā puthū sattā medhagaṃ kalahaṃ karonti.",
  "atk-s0509a:3790_5": "Tenāha bhagavā –",
  "atk-s0509a:3790_6": "“puna caparaṃ,",
  "atk-s0509a:3790_7": "bhikkhave,",
  "atk-s0509a:3790_8": "kāmahetu kāmanidānaṃ kāmādhikaraṇaṃ…pe…",
  "atk-s0509a:3790_9": "mātāpi puttena vivadati puttopi mātarā vivadatī”tiādi.",
  "atk-s0509a:3791_0": "Vadhoti maraṇaṃ.",
  "atk-s0509a:3791_1": "Bandhoti addubandhanādibandhanaṃ.",
  "atk-s0509a:3791_2": "Pariklesoti hatthacchedādiparikilesāpatti.",
  "atk-s0509a:3791_3": "Jānīti dhanajāni ceva parivārajāni ca.",
  "atk-s0509a:3791_4": "Sokapariddavoti soko ca paridevo ca.",
  "atk-s0509a:3791_5": "Adhipannānanti ajjhositānaṃ.",
  "atk-s0509a:3791_6": "Dissate byasanaṃ bahunti yathāvuttavadhabandhanādibhedaṃ avuttañca domanassupāyāsādiṃ diṭṭhadhammikaṃ",
  "atk-s0509a:3791_7": "samparāyikañca bahuṃ bahuvidhaṃ byasanaṃ anattho kāmesu dissateva.",
  "atk-s0509a:3792_0": "Taṃ maṃ ñātī amittāva,",
  "atk-s0509a:3792_1": "kiṃ vo kāmesu yuñjathāti tādisaṃ maṃ yathā kāmesu virattaṃ tumhe ñātī ñātakā samānā anatthakāmā amittā",
  "atk-s0509a:3792_2": "viya kiṃ kena kāraṇena kāmesu yuñjatha niyojetha.",
  "atk-s0509a:3792_3": "Jānātha maṃ pabbajitaṃ,",
  "atk-s0509a:3792_4": "kāmesu bhayadassininti kāme bhayato passantiṃ pabbajitaṃ maṃ ājānātha,",
  "atk-s0509a:3792_5": "kiṃ ettakaṃ tumhehi anaññātanti adhippāyo.",
  "atk-s0509a:3793_0": "Na hiraññasuvaṇṇena,",
  "atk-s0509a:3793_1": "parikkhīyanti āsavāti kāmāsavādayo hiraññasuvaṇṇena na kadāci parikkhayaṃ gacchanti,",
  "atk-s0509a:3793_2": "atha kho tehi eva parivaḍḍhanteva. Tenāha –",
  "atk-s0509a:3793_3": "“amittā vadhakā kāmā,",
  "atk-s0509a:3793_4": "sapattā sallabandhanā”ti.",
  "atk-s0509a:3793_5": "Kāmā hi ahitāvahattā mettiyā abhāvena amittā,",
  "atk-s0509a:3793_6": "maraṇahetutāya ukkhittāsikavadhakasadisattā vadhakā,",
  "atk-s0509a:3793_7": "anubandhitvāpi anatthāvahanatāya verānubandhasapattasadisattā sapattā,",
  "atk-s0509a:3793_8": "rāgādīnaṃ sallānaṃ bandhanato sallabandhanā.",
  "atk-s0509a:3794_0": "Muṇḍanti muṇḍitakesaṃ. Tattha tattha nantakāni gahetvā saṅghāṭicīvarapārupanena saṅghāṭipārutaṃ.",
  "atk-s0509a:3795_0": "Uttiṭṭhapiṇḍoti vivaṭadvāre ghare ghare patiṭṭhitvā labhanakapiṇḍo.",
  "atk-s0509a:3795_1": "Uñchoti tadatthaṃ uñchācariyā.",
  "atk-s0509a:3795_2": "Anagārūpanissayoti anagārānaṃ pabbajitānaṃ upagantvā nissitabbato upanissayabhūto jīvitaparikkhāro.",
  "atk-s0509a:3795_3": "Tañhi nissāya pabbajitā jīvanti.",
  "atk-s0509a:3796_0": "Vantāti chaḍḍitā.",
  "atk-s0509a:3796_1": "Mahesīhīti buddhādīhi mahesīhi.",
  "atk-s0509a:3796_2": "Khemaṭṭhāneti kāmayogādīhi anupaddavaṭṭhānabhūte nibbāne.",
  "atk-s0509a:3796_3": "Teti mahesayo.",
  "atk-s0509a:3796_4": "Acalaṃ sukhanti nibbānasukhaṃ pattā.",
  "atk-s0509a:3796_5": "Tasmā taṃ patthentena kāmā pariccajitabbāti adhippāyo.",
  "atk-s0509a:3797_0": "Māhaṃ kāmehi saṃgacchinti ahaṃ kadācipi kāmehi na samāgaccheyyaṃ.",
  "atk-s0509a:3797_1": "Kasmāti ce āha –",
  "atk-s0509a:3797_2": "“yesu tāṇaṃ na vijjatī”tiādi,",
  "atk-s0509a:3797_3": "yesu kāmesu upaparikkhiyamānesu ekasmimpi anatthaparittāṇaṃ nāma natthi.",
  "atk-s0509a:3797_4": "Aggikkhandhūpamā mahābhitāpaṭṭhena.",
  "atk-s0509a:3797_5": "Dukhā dukkhamaṭṭhena.",
  "atk-s0509a:3798_0": "Paripantho esa bhayo yadidaṃ kāmā nāma aviditavipulānatthāvahattā.",
  "atk-s0509a:3798_1": "Savighāto cittavighātakarattā.",
  "atk-s0509a:3798_2": "Sakaṇṭako vinivijjhanattā.",
  "atk-s0509a:3798_3": "Gedho suvisamo cesoti giddhihetutāya gedho.",
  "atk-s0509a:3798_4": "Suṭṭhu visamo mahāpalibodho so.",
  "atk-s0509a:3798_5": "Duratikkamanaṭṭhena mahanto.",
  "atk-s0509a:3798_6": "Mohanāmukho mucchāpattihetuto.",
  "atk-s0509a:3799_0": "Upasaggo bhīmarūpoti atibhiṃsanakasabhāvo,",
  "atk-s0509a:3799_1": "mahanto devatūpasaggo viya anatthakādidukkhāvahanato.",
  "atk-s0509a:3799_2": "Sappasirūpamā kāmā sappaṭibhayaṭṭhena.",
  "atk-s0509a:3800_0": "Kāmapaṅkena sattāti kāmasaṅkhātena paṅkena sattā laggā.",
  "atk-s0509a:3801_0": "Duggatigamanaṃ magganti nirayādiapāyagāminaṃ maggaṃ.",
  "atk-s0509a:3801_1": "Kāmahetukanti kāmopabhogahetukaṃ.",
  "atk-s0509a:3801_2": "Bahunti pāṇātipātādibhedena bahuvidhaṃ.",
  "atk-s0509a:3801_3": "Rogamāvahanti rujjanaṭṭhena rogasaṅkhātassa diṭṭhadhammikādibhedassa dukkhassa āvahanakaṃ.",
  "atk-s0509a:3802_0": "Evanti “amittā vadhakā”tiādinā vuttappakārena.",
  "atk-s0509a:3802_1": "Amittajananāti amittabhāvassa nibbattanakā.",
  "atk-s0509a:3802_2": "Tāpanāti santāpanakā,",
  "atk-s0509a:3802_3": "tapanīyāti attho.",
  "atk-s0509a:3802_4": "Saṃkilesikāti saṃkilesāvahā.",
  "atk-s0509a:3802_5": "Lokāmisāti loke āmisabhūtā.",
  "atk-s0509a:3802_6": "Bandhaniyāti bandhabhūtehi saṃyojanehi vaḍḍhitabbā,",
  "atk-s0509a:3802_7": "saṃyojaniyāti attho.",
  "atk-s0509a:3802_8": "Maraṇabandhanāti bhavādīsu nibbattinimittatāya pavattakāraṇato ca maraṇavibandhanā.",
  "atk-s0509a:3803_0": "Ummādanāti vipariṇāmadhammānaṃ viyogavasena sokummādakarā,",
  "atk-s0509a:3803_1": "vaḍḍhiyā vā uparūparimadāvahā.",
  "atk-s0509a:3803_2": "Ullapanāti “aho sukhaṃ aho sukha”nti uddhaṃ uddhaṃ lapāpanakā.",
  "atk-s0509a:3803_3": "“Ullolanā”tipi pāṭho,",
  "atk-s0509a:3803_4": "bhattapiṇḍanimittaṃ naṅguṭṭhaṃ ullolento sunakho viya āmisahetu satte uparūparilālanā,",
  "atk-s0509a:3803_5": "parābhavāvaññātapāpanakāti attho.",
  "atk-s0509a:3803_6": "Cittappamāthinoti pariḷāhuppādanādinā sampati āyatiñca cittassa pamathanasīlā.",
  "atk-s0509a:3803_7": "“Cittappamaddino”ti vā pāṭho,",
  "atk-s0509a:3803_8": "so evattho.",
  "atk-s0509a:3803_9": "Ye pana “cittappamādino”ti vadanti,",
  "atk-s0509a:3803_10": "tesaṃ cittassa pamādāvahāti attho.",
  "atk-s0509a:3803_11": "Saṃkilesāyāti vibādhanāya upatāpanāya vā.",
  "atk-s0509a:3803_12": "Khippaṃ mārena oḍḍitanti kāmā nāmete mārena oḍḍitaṃ kuminanti daṭṭhabbā sattānaṃ anatthāvahanato.",
  "atk-s0509a:3804_0": "Anantādīnavāti “lobhanaṃ madanañceta”ntiādinā,",
  "atk-s0509a:3804_1": "“idha sītassa purakkhato uṇhassa purakkhato”tiādinā ca dukkhakkhandhasuttādīsu vuttanayena apariyantādīnavā bahudosā.",
  "atk-s0509a:3804_2": "Bahudukkhāti āpāyikādibahuvidhadukkhānubandhā.",
  "atk-s0509a:3804_3": "Mahāvisāti kaṭukāsayhaphalatāya halāhalādimahāvisasadisā.",
  "atk-s0509a:3804_4": "Appassādāti satthadhārāgatamadhubindu viya parittassādā.",
  "atk-s0509a:3804_5": "Raṇakarāti sārāgādisaṃvaḍḍhakā.",
  "atk-s0509a:3804_6": "Sukkapakkhavisosanāti sattānaṃ anavajjakoṭṭhāsassa vināsakā.",
  "atk-s0509a:3805_0": "Sāhanti sā ahaṃ,",
  "atk-s0509a:3805_1": "heṭṭhā vuttanayeneva satthu santike dhammaṃ sutvā paṭiladdhasaddhā kāme pahāya pabbajitvā ṭhitāti attho.",
  "atk-s0509a:3805_2": "Etādisanti evarūpaṃ vuttappakāraṃ.",
  "atk-s0509a:3805_3": "Katvāti iti katvā,",
  "atk-s0509a:3805_4": "yathāvuttakāraṇenāti attho.",
  "atk-s0509a:3805_5": "Na taṃ paccāgamissāmīti taṃ mayā pubbe vantakāme puna na paribhuñjissāmi.",
  "atk-s0509a:3805_6": "Nibbānābhiratā sadāti yasmā pabbajitakālato paṭṭhāya sabbakālaṃ nibbānābhiratā,",
  "atk-s0509a:3805_7": "tasmā na taṃ paccāgamissāmīti yojanā.",
  "atk-s0509a:3806_0": "Raṇaṃ taritvā kāmānanti kāmānaṃ raṇaṃ taritvā,",
  "atk-s0509a:3806_1": "tañca mayā kātabbaṃ ariyamaggasaṃpahāraṃ katvā.",
  "atk-s0509a:3806_2": "Sītibhāvābhikaṅkhinīti sabbakilesadarathapariḷāhavūpasamena sītibhāvasaṅkhātaṃ arahattaṃ abhikaṅkhantī.",
  "atk-s0509a:3806_3": "Sabbasaṃyojanakkhayeti sabbesaṃ saṃyojanānaṃ khayabhūte nibbāne abhiratā.",
  "atk-s0509a:3807_0": "Yena tiṇṇā mahesinoti yena ariyamaggena buddhādayo mahesino saṃsāramahoghaṃ tiṇṇā,",
  "atk-s0509a:3807_1": "ahampi tehi gatamaggaṃ anugacchāmi,",
  "atk-s0509a:3807_2": "sīlādipaṭipattiyā anupāpuṇāmīti attho.",
  "atk-s0509a:3808_0": "Dhammaṭṭhanti ariyaphaladhamme ṭhitaṃ.",
  "atk-s0509a:3808_1": "Anejanti paṭippassaddha ejatāya anejanti laddhanāmaṃ aggaphalaṃ.",
  "atk-s0509a:3808_2": "Upasampajjāti sampādetvā aggamaggādhigamena adhigantvā.",
  "atk-s0509a:3808_3": "Jhāyatīti tameva phalajjhānaṃ upanijjhāyati.",
  "atk-s0509a:3809_0": "Ajjaṭṭhamī pabbajitāti pabbajitā hutvā pabbajitato paṭṭhāya ajja aṭṭhamadivaso,",
  "atk-s0509a:3809_1": "ito atīte aṭṭhamiyaṃ pabbajitāti attho.",
  "atk-s0509a:3809_2": "Saddhāti saddhāsampannā.",
  "atk-s0509a:3809_3": "Saddhammasobhanāti saddhammādhigamena sobhanā.",
  "atk-s0509a:3810_0": "Bhujissāti dāsabhāvasadisānaṃ kilesānaṃ pahānena bhujissā. Kāmacchandādiiṇāpagamena aṇaṇā.",
  "atk-s0509a:3811_0": "Imā kira tisso gāthā pabbajitvā aṭṭhame divase arahattaṃ patvā aññatarasmiṃ rukkhamūle phalasamāpattiṃ",
  "atk-s0509a:3811_1": "samāpajjitvā nisinnaṃ theriṃ bhikkhūnaṃ dassetvā pasaṃsantena bhagavatā vuttā.",
  "atk-s0509a:3812_0": "Atha sakko devānamindo taṃ pavattiṃ dibbena cakkhunā disvā “evaṃ satthārā pasaṃsīyamānā ayaṃ therī yasmā",
  "atk-s0509a:3812_1": "devehi ca payirupāsitabbā”ti tāvadeva tāvatiṃsehi devehi saddhiṃ upasaṅkamitvā abhivādetvā añjaliṃ paggayha aṭṭhāsi.",
  "atk-s0509a:3812_2": "Taṃ sandhāya saṅgītikārehi vuttaṃ –",
  "atk-s0509a:3813_0": "“Taṃ sakko devasaṅghena, upasaṅkamma iddhiyā;",
  "atk-s0509a:3814_0": "Namassati bhūtapati, subhaṃ kammāradhītara”nti.",
  "atk-s0509a:3815_0": "Tattha tīsu kāmabhavesu bhūtānaṃ sattānaṃ pati issaroti katvā bhūtapatīti laddhanāmo sakko devarājā devasaṅghena",
  "atk-s0509a:3815_1": "saddhiṃ taṃ subhaṃ kammāradhītaraṃ attano deviddhiyā upasaṅkamma namassati,",
  "atk-s0509a:3815_2": "pañcapatiṭṭhitena vandatīti attho.",
  "atk-s0509a:3816_0": "Subhākammāradhītutherīgāthāvaṇṇanā niṭṭhitā.",
  "atk-s0509a:3817_0": "Vīsatinipātavaṇṇanā niṭṭhitā.",
  "atk-s0509a:3818_0": "14. Tiṃsanipāto",
  "atk-s0509a:3819_0": "1. Subhājīvakambavanikātherīgāthāvaṇṇanā",
  "atk-s0509a:3820_0": "Tiṃsanipāte jīvakambavanaṃ rammantiādikā subhāya jīvakambavanikāya theriyā gāthā.",
  "atk-s0509a:3820_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,",
  "atk-s0509a:3820_2": "sambhāvitakusalamūlā anukkamena paribrūhitavimokkhasambhārā paripakkañāṇā hutvā,",
  "atk-s0509a:3820_3": "imasmiṃ buddhuppāde rājagahe brāhmaṇamahāsālakule nibbatti,",
  "atk-s0509a:3820_4": "subhātissā nāmamahosi.",
  "atk-s0509a:3820_5": "Tassā kira sarīrāvayavā sobhanavaṇṇayuttā ahesuṃ,",
  "atk-s0509a:3820_6": "tasmā subhāti anvatthameva nāmaṃ jātaṃ.",
  "atk-s0509a:3820_7": "Sā satthu rājagahappavesane paṭiladdhasaddhā upāsikā hutvā aparabhāge saṃsāre jātasaṃvegā kāmesu ādīnavaṃ",
  "atk-s0509a:3820_8": "disvā nekkhammañca khemato sallakkhantī mahāpajāpatiyā gotamiyā santike pabbajitvā vipassanāya kammaṃ",
  "atk-s0509a:3820_9": "karontī katipāheneva anāgāmiphale patiṭṭhāsi.",
  "atk-s0509a:3821_0": "Atha naṃ ekadivasaṃ aññataro rājagahavāsī dhuttapuriso taruṇo paṭhamayobbane ṭhito jīvakambavane divāvihārāya",
  "atk-s0509a:3821_1": "gacchantiṃ disvā paṭibaddhacitto hutvā maggaṃ ovaranto kāmehi nimantesi.",
  "atk-s0509a:3821_2": "Sā tassa nānappakārehi kāmānaṃ ādīnavaṃ attano ca nekkhammajjhāsayaṃ pavedentī dhammaṃ kathesi.",
  "atk-s0509a:3821_3": "So dhammakathaṃ sutvāpi na paṭikkamati,",
  "atk-s0509a:3821_4": "nibandhatiyeva.",
  "atk-s0509a:3821_5": "Therī naṃ attano vacane atiṭṭhantaṃ akkhimhi ca abhirattaṃ disvā, “handa,",
  "atk-s0509a:3821_6": "tayā sambhāvitaṃ akkhi”nti attano ekaṃ akkhiṃ uppāṭetvā tassa upanesi.",
  "atk-s0509a:3821_7": "Tato so puriso santāso saṃvegajāto tattha vigatarāgova hutvā theriṃ khamāpetvā gato.",
  "atk-s0509a:3821_8": "Therī satthu santikaṃ agamāsi.",
  "atk-s0509a:3821_9": "Satthuno saha dassanenevassā akkhi paṭipākatikaṃ ahosi.",
  "atk-s0509a:3821_10": "Tato sā buddhagatāya pītiyā nirantaraṃ phuṭā hutvā aṭṭhāsi.",
  "atk-s0509a:3821_11": "Satthā tassā cittācāraṃ ñatvā dhammaṃ desetvā aggamaggatthāya kammaṭṭhānaṃ ācikkhi.",
  "atk-s0509a:3821_12": "Sā pītiṃ vikkhambhetvā tāvadeva vipassanaṃ vaḍḍhetvā saha paṭisambhidāhi arahattaṃ pāpuṇi.",
  "atk-s0509a:3821_13": "Arahattaṃ pana patvā phalasukhena nibbānasukhena viharantī attano paṭipattiṃ paccavekkhitvā attanā tena ca dhuttapurisena vuttagāthā udānavasena –",
  "atk-s0509a:3822_0": "368.",
  "atk-s0509a:3823_0": "“Jīvakambavanaṃ rammaṃ, gacchantiṃ bhikkhuniṃ subhaṃ;",
  "atk-s0509a:3824_0": "Dhuttako sannivāresi, tamenaṃ abravī subhā.",
  "atk-s0509a:3825_0": "369.",
  "atk-s0509a:3826_0": "“Kiṃ te aparādhitaṃ mayā, yaṃ maṃ ovariyāna tiṭṭhasi;",
  "atk-s0509a:3827_0": "Na hi pabbajitāya āvuso, puriso samphusanāya kappati.",
  "atk-s0509a:3828_0": "370.",
  "atk-s0509a:3829_0": "“Garuke mama satthusāsane, yā sikkhā sugatena desitā;",
  "atk-s0509a:3830_0": "Parisuddhapadaṃ anaṅgaṇaṃ, kiṃ maṃ ovariyāna tiṭṭhasi.",
  "atk-s0509a:3831_0": "371.",
  "atk-s0509a:3832_0": "“Āvilacitto anāvilaṃ, sarajo vītarajaṃ anaṅgaṇaṃ;",
  "atk-s0509a:3833_0": "Sabbattha vimuttamānasaṃ, kiṃ maṃ ovariyāna tiṭṭhasi.",
  "atk-s0509a:3834_0": "372.",
  "atk-s0509a:3835_0": "“Daharā ca apāpikā casi, kiṃ te pabbajjā karissati;",
  "atk-s0509a:3836_0": "Nikkhipa kāsāyacīvaraṃ, ehi ramāma supupphite vane.",
  "atk-s0509a:3837_0": "373.",
  "atk-s0509a:3838_0": "“Madhurañca pavanti sabbaso, kusumarajena samuṭṭhitā dumā;",
  "atk-s0509a:3839_0": "Paṭhamavasanto sukho utu, ehi ramāma supupphite vane.",
  "atk-s0509a:3840_0": "374.",
  "atk-s0509a:3841_0": "“Kusumitasikharā ca pādapā, abhigajjantiva māluteritā;",
  "atk-s0509a:3842_0": "Kā tuyhaṃ rati bhavissati, yadi ekā vanamogahissasi.",
  "atk-s0509a:3843_0": "375.",
  "atk-s0509a:3844_0": "“Vāḷamigasaṅghasevitaṃ, kuñjaramattakareṇuloḷitaṃ;",
  "atk-s0509a:3845_0": "Asahāyikā gantumicchasi, rahitaṃ bhiṃsanakaṃ mahāvanaṃ.",
  "atk-s0509a:3846_0": "376.",
  "atk-s0509a:3847_0": "“Tapanīyakatāva dhītikā, vicarasi cittalateva accharā;",
  "atk-s0509a:3848_0": "Kāsikasukhumehi vaggubhi, sobhasī suvasanehi nūpame.",
  "atk-s0509a:3849_0": "377.",
  "atk-s0509a:3850_0": "“Ahaṃ tava vasānugo siyaṃ, yadi viharemase kānanantare;",
  "atk-s0509a:3851_0": "Na hi matthi tayā piyattaro, pāṇo kinnarimandalocane.",
  "atk-s0509a:3852_0": "378.",
  "atk-s0509a:3853_0": "“Yadi me vacanaṃ karissasi, sukhitā ehi agāramāvasa;",
  "atk-s0509a:3854_0": "Pāsādanivātavāsinī, parikammaṃ te karontu nāriyo.",
  "atk-s0509a:3855_0": "379.",
  "atk-s0509a:3856_0": "“Kāsikasukhumāni dhāraya, abhiropehi ca mālavaṇṇakaṃ;",
  "atk-s0509a:3857_0": "Kañcanamaṇimuttakaṃ bahuṃ, vividhaṃ ābharaṇaṃ karomi te.",
  "atk-s0509a:3858_0": "380.",
  "atk-s0509a:3859_0": "“Sudhotarajapacchadaṃ subhaṃ, gonakatūlikasanthataṃ navaṃ;",
  "atk-s0509a:3860_0": "Abhiruha sayanaṃ mahārahaṃ, candanamaṇḍitasāragandhikaṃ.",
  "atk-s0509a:3861_0": "381.",
  "atk-s0509a:3862_0": "“Uppalaṃ cudakā samuggataṃ, yathā taṃ amanussasevitaṃ;",
  "atk-s0509a:3863_0": "Evaṃ tvaṃ brahmacārinī, sakesaṅgesu jaraṃ gamissasi.",
  "atk-s0509a:3864_0": "382.",
  "atk-s0509a:3865_0": "“Kiṃ te idha sārasammataṃ, kuṇapapūramhi susānavaḍḍhane;",
  "atk-s0509a:3866_0": "Bhedanadhamme kaḷevare, yaṃ disvā vimano udikkhasi.",
  "atk-s0509a:3867_0": "383.",
  "atk-s0509a:3868_0": "“Akkhīni ca tūriyāriva, kinnariyāriva pabbatantare;",
  "atk-s0509a:3869_0": "Tava me nayanāni dakkhiya, bhiyyo kāmaratī pavaḍḍhati.",
  "atk-s0509a:3870_0": "384.",
  "atk-s0509a:3871_0": "“Uppalasikharopamāni te, vimale hāṭakasannibhe mukhe;",
  "atk-s0509a:3872_0": "Tava me nayanāni dakkhiya, bhiyyo kāmaguṇo pavaḍḍhati.",
  "atk-s0509a:3873_0": "385.",
  "atk-s0509a:3874_0": "“Api dūragatā saramhase, āyatapamhe visuddhadassane;",
  "atk-s0509a:3875_0": "Na hi matthi tayā piyattaro, nayanā kinnarimandalocane.",
  "atk-s0509a:3876_0": "386.",
  "atk-s0509a:3877_0": "“Apathena payātumicchasi, candaṃ kīḷanakaṃ gavesasi;",
  "atk-s0509a:3878_0": "Meruṃ laṅghetumicchasi, yo tvaṃ buddhasutaṃ maggayasi.",
  "atk-s0509a:3879_0": "387.",
  "atk-s0509a:3880_0": "“Natthi hi loke sadevake, rāgo yatthapi dāni me siyā;",
  "atk-s0509a:3881_0": "Napi naṃ jānāmi kīriso, atha maggena hato samūlako.",
  "atk-s0509a:3882_0": "388.",
  "atk-s0509a:3883_0": "“Iṅgālakuyāva ujjhito, visapattoriva aggito kato;",
  "atk-s0509a:3884_0": "Napi naṃ passāmi kīriso, atha maggena hato samūlako.",
  "atk-s0509a:3885_0": "389.",
  "atk-s0509a:3886_0": "“Yassā siyā apaccavekkhitaṃ, satthā vā anupāsito siyā;",
  "atk-s0509a:3887_0": "Tvaṃ tādisikaṃ palobhaya, jānantiṃ so imaṃ vihaññasi.",
  "atk-s0509a:3888_0": "390.",
  "atk-s0509a:3889_0": "“Mayhañhi akkuṭṭhavandite, sukhadukkhe ca satī upaṭṭhitā;",
  "atk-s0509a:3890_0": "Saṅkhatamasubhanti jāniya, sabbattheva mano na limpati.",
  "atk-s0509a:3891_0": "391.",
  "atk-s0509a:3892_0": "“Sāhaṃ sugatassa sāvikā, maggaṭṭhaṅgikayānayāyinī;",
  "atk-s0509a:3893_0": "Uddhaṭasallā anāsavā, suññāgāragatā ramāmahaṃ.",
  "atk-s0509a:3894_0": "392.",
  "atk-s0509a:3895_0": "“Diṭṭhā hi mayā sucittitā, sombhā dārukapillakāni vā;",
  "atk-s0509a:3896_0": "Tantīhi ca khīlakehi ca, vinibaddhā vividhaṃ panaccakā.",
  "atk-s0509a:3897_0": "393.",
  "atk-s0509a:3898_0": "“Tamhuddhaṭe tantikhīlake, vissaṭṭhe vikale parikrite;",
  "atk-s0509a:3899_0": "Na vindeyya khaṇḍaso kate, kimhi tattha manaṃ nivesaye.",
  "atk-s0509a:3900_0": "394.",
  "atk-s0509a:3901_0": "“Tathūpamā dehakāni maṃ, tehi dhammehi vinā na vattanti;",
  "atk-s0509a:3902_0": "Dhammehi vinā na vattati, kimhi tattha manaṃ nivesaye.",
  "atk-s0509a:3903_0": "395.",
  "atk-s0509a:3904_0": "“Yathā haritālena makkhitaṃ, addasa cittikaṃ bhittiyā kataṃ;",
  "atk-s0509a:3905_0": "Tamhi te viparītadassanaṃ, saññā mānusikā niratthikā.",
  "atk-s0509a:3906_0": "396.",
  "atk-s0509a:3907_0": "“Māyaṃ viya aggato kataṃ, supinanteva suvaṇṇapādapaṃ;",
  "atk-s0509a:3908_0": "Upagacchasi andha rittakaṃ, janamajjheriva rupparūpakaṃ.",
  "atk-s0509a:3909_0": "397.",
  "atk-s0509a:3910_0": "“Vaṭṭaniriva koṭarohitā, majjhe pubbuḷakā saassukā;",
  "atk-s0509a:3911_0": "Pīḷakoḷikā cettha jāyati, vividhā cakkhuvidhā ca piṇḍitā.",
  "atk-s0509a:3912_0": "398.",
  "atk-s0509a:3913_0": "“Uppāṭiya cārudassanā, na ca pajjittha asaṅgamānasā;",
  "atk-s0509a:3914_0": "Handa te cakkhuṃ harassu taṃ, tassa narassa adāsi tāvade.",
  "atk-s0509a:3915_0": "399.",
  "atk-s0509a:3916_0": "“Tassa ca viramāsi tāvade, rāgo tattha khamāpayī ca naṃ;",
  "atk-s0509a:3917_0": "Sotthi siyā brahmacārinī, na puno edisakaṃ bhavissati.",
  "atk-s0509a:3918_0": "400.",
  "atk-s0509a:3919_0": "“Āsādiya edisaṃ janaṃ, aggiṃ pajjalitaṃva liṅgiya;",
  "atk-s0509a:3920_0": "Gaṇhiya āsīvisaṃ viya, api nu sotthi siyā khamehi no.",
  "atk-s0509a:3921_0": "401.",
  "atk-s0509a:3922_0": "“Muttā ca tato sā bhikkhunī, agamī buddhavarassa santikaṃ;",
  "atk-s0509a:3923_0": "Passiya varapuññalakkhaṇaṃ, cakkhu āsi yathā purāṇaka”nti. –",
  "atk-s0509a:3924_0": "Imā gāthā paccudāhāsi.",
  "atk-s0509a:3925_0": "Tattha jīvakambavananti jīvakassa komārabhaccassa ambavanaṃ.",
  "atk-s0509a:3925_1": "Rammanti ramaṇīyaṃ.",
  "atk-s0509a:3925_2": "Taṃ kira bhūmibhāgasampattiyā chāyūdakasampattiyā ca rukkhānaṃ ropitākārena ativiya manuññaṃ manoramaṃ.",
  "atk-s0509a:3925_3": "Gacchantinti ambavanaṃ uddissa gataṃ,",
  "atk-s0509a:3925_4": "divāvihārāya upagacchantiṃ.",
  "atk-s0509a:3925_5": "Subhanti evaṃnāmikaṃ.",
  "atk-s0509a:3925_6": "Dhuttakoti itthidhutto.",
  "atk-s0509a:3925_7": "Rājagahavāsī kireko mahāvibhavassa suvaṇṇakārassa putto yuvā abhirūpo itthidhutto puriso matto vicarati.",
  "atk-s0509a:3925_8": "So taṃ paṭipathe disvā paṭibaddhacitto maggaṃ uparundhitvā aṭṭhāsi.",
  "atk-s0509a:3925_9": "Tena vuttaṃ –",
  "atk-s0509a:3925_10": "“dhuttako sannivāresī”ti,",
  "atk-s0509a:3925_11": "mama gamanaṃ nisedhesīti attho.",
  "atk-s0509a:3925_12": "Tamenaṃ abravī subhāti tamenaṃ nivāretvā ṭhitaṃ dhuttaṃ subhā bhikkhunī kathesi.",
  "atk-s0509a:3925_13": "Ettha ca “gacchantiṃ bhikkhuniṃ subhaṃ,",
  "atk-s0509a:3925_14": "abravi subhā”ti ca attānameva therī aññaṃ viya katvā vadati.",
  "atk-s0509a:3925_15": "Theriyā vuttagāthānaṃ sambandhadassanavasena saṅgītikārehi ayaṃ gāthā vuttā.",
  "atk-s0509a:3926_0": "“Abravī subhā”ti vatvā tassā vuttākāradassanatthaṃ āha “kiṃ te aparādhita”ntiādi.",
  "atk-s0509a:3926_1": "Tattha kiṃ te aparādhitaṃ mayāti kiṃ tuyhaṃ, āvuso,",
  "atk-s0509a:3926_2": "mayā aparaddhaṃ.",
  "atk-s0509a:3926_3": "Yaṃ maṃ ovariyāna tiṭṭhasīti yena aparādhena maṃ gacchantiṃ ovaritvā gamanaṃ nisedhetvā tiṭṭhasi,",
  "atk-s0509a:3926_4": "so natthevāti adhippāyo.",
  "atk-s0509a:3926_5": "Atha itthītisaññāya evaṃ paṭipajjasi,",
  "atk-s0509a:3926_6": "evampi na yuttanti dassentī āha –",
  "atk-s0509a:3926_7": "“na hi pabbajitāya, āvuso,",
  "atk-s0509a:3926_8": "puriso samphusanāya kappatī”ti,",
  "atk-s0509a:3926_9": "āvuso suvaṇṇakāraputta,",
  "atk-s0509a:3926_10": "lokiyacārittenapi purisassa pabbajitānaṃ samphusanāya na kappati,",
  "atk-s0509a:3926_11": "pabbajitāya pana puriso tiracchānagatopi samphusanāya na kappati,",
  "atk-s0509a:3926_12": "tiṭṭhatu tāva purisaphusanā,",
  "atk-s0509a:3926_13": "rāgavasenassā nissaggiyena purisassa nissaggiyassāpi phusanā na kappateva.",
  "atk-s0509a:3927_0": "Tenāha “garuke mama satthusāsane”tiādi.",
  "atk-s0509a:3927_1": "Tassattho –",
  "atk-s0509a:3927_2": "garuke pāsāṇacchattaṃ viya garukātabbe mayhaṃ satthu sāsane yā sikkhā bhikkhuniyo uddissa sugatena sammāsambuddhena desitā paññattā.",
  "atk-s0509a:3927_3": "Tāhi parisuddhapadaṃ parisuddhakusalakoṭṭhāsaṃ,",
  "atk-s0509a:3927_4": "rāgādiaṅgaṇānaṃ sabbaso abhāvena anaṅgaṇaṃ,",
  "atk-s0509a:3927_5": "evaṃbhūtaṃ maṃ gacchantiṃ kena kāraṇena āvaritvā tiṭṭhasīti.",
  "atk-s0509a:3928_0": "Āvilacittoti cittassa āvilabhāvakarānaṃ kāmavitakkādīnaṃ vasena āvilacitto,",
  "atk-s0509a:3928_1": "tvaṃ tadabhāvato anāvilaṃ,",
  "atk-s0509a:3928_2": "rāgarajādīnaṃ vasena sarajo,",
  "atk-s0509a:3928_3": "sāṅgaṇo tadabhāvato vītarajaṃ anaṅgaṇaṃ sabbattha khandhapañcake samucchedavimuttiyā vimuttamānasaṃ,",
  "atk-s0509a:3928_4": "maṃ kasmā ovaritvā tiṭṭhasīti?",
  "atk-s0509a:3929_0": "Evaṃ theriyā vutte dhuttako attano adhippāyaṃ vibhāvento “daharā cā”tiādinā dasa gāthā abhāsi.",
  "atk-s0509a:3929_1": "Tattha daharāti taruṇī paṭhame yobbane ṭhitā.",
  "atk-s0509a:3929_2": "Apāpikā casīti rūpena alāmikā ca asi,",
  "atk-s0509a:3929_3": "uttamarūpadharā cāhosīti adhippāyo.",
  "atk-s0509a:3929_4": "Kiṃ te pabbajjā karissatīti tuyhaṃ evaṃ paṭhamavaye ṭhitāya rūpasampannāya pabbajjā kiṃ karissati,",
  "atk-s0509a:3929_5": "vuḍḍhāya bībhaccharūpāya vā pabbajitabbanti adhippāyena vadati.",
  "atk-s0509a:3929_6": "Nikkhipāti chaḍḍehi.",
  "atk-s0509a:3929_7": "“Ukkhipā”ti vā pāṭho,",
  "atk-s0509a:3929_8": "apanehīti attho.",
  "atk-s0509a:3930_0": "Madhuranti subhaṃ,",
  "atk-s0509a:3930_1": "sugandhanti attho.",
  "atk-s0509a:3930_2": "Pavantīti vāyanti.",
  "atk-s0509a:3930_3": "Sabbasoti samantato.",
  "atk-s0509a:3930_4": "Kusumarajena samuṭṭhitā dumāti ime rukkhā mandavātena samuṭṭhahamānakusumareṇujātena attano kusumarajena",
  "atk-s0509a:3930_5": "sayaṃ samuṭṭhitā viya hutvā samantato surabhī vāyanti.",
  "atk-s0509a:3930_6": "Paṭhamavasanto sukho utūti ayaṃ paṭhamo vasantamāso sukhasamphasso ca utu vattatīti attho.",
  "atk-s0509a:3931_0": "Kusumitasikharāti supupphitaggā.",
  "atk-s0509a:3931_1": "Abhigajjantiva māluteritāti vātena sañcalitā abhigajjantiva abhitthanitā viya tiṭṭhanti.",
  "atk-s0509a:3931_2": "Yadi ekā vanamogahissasīti sace tvaṃ ekikā vanamogāhissasi,",
  "atk-s0509a:3931_3": "kā nāma te tattha rati bhavissatīti attanā baddhasukhābhirattattā evamāha.",
  "atk-s0509a:3932_0": "Vāḷamigasaṅghasevitanti sīhabyagghādivāḷamigasamūhehi tattha tattha upasevitaṃ.",
  "atk-s0509a:3932_1": "Kuñjaramattakareṇuloḷitanti mattakuñjarehi hatthinīhi ca migānaṃ cittatāpanena rukkhagacchādīnaṃ sākhābhañjanena ca āloḷitapadesaṃ.",
  "atk-s0509a:3932_2": "Kiñcāpi tasmiṃ vane īdisaṃ tadā natthi,",
  "atk-s0509a:3932_3": "vanaṃ nāma evarūpanti taṃ bhiṃsāpetukāmo evamāha.",
  "atk-s0509a:3932_4": "Rahitanti janarahitaṃ vijanaṃ.",
  "atk-s0509a:3932_5": "Bhiṃsanakanti bhayajanakaṃ.",
  "atk-s0509a:3933_0": "Tapanīyakatāva dhītikāti rattasuvaṇṇena vicaritā dhītalikā viya sukusalena yantācariyena yantayogavasena sajjitā suvaṇṇapaṭimā viya vicarasi,",
  "atk-s0509a:3933_1": "idāneva ito cito ca sañcarasi.",
  "atk-s0509a:3933_2": "Cittalateva accharāti cittalatānāmake uyyāne devaccharā viya.",
  "atk-s0509a:3933_3": "Kāsikasukhumehīti kāsiraṭṭhe uppannehi ativiya sukhumehi.",
  "atk-s0509a:3933_4": "Vaggubhīti siniddhamaṭṭhehi.",
  "atk-s0509a:3933_5": "Sobhasī suvasanehi nūpameti nivāsanapārupanavatthehi anupame upamārahite tvaṃ idāni me vasānugo sobhasīti",
  "atk-s0509a:3933_6": "bhāvinaṃ attano adhippāyavasena ekantikaṃ vattamānaṃ viya katvā vadati.",
  "atk-s0509a:3934_0": "Ahaṃ tava vasānugo siyanti ahampi tuyhaṃ vasānugo kiṃkārapaṭissāvī bhaveyyaṃ.",
  "atk-s0509a:3934_1": "Yadi viharemase kānanantareti yadi mayaṃ ubhopi vanantare saha vasāma ramāma.",
  "atk-s0509a:3934_2": "Na hi matthi tayā piyattaroti vasānugabhāvassa kāraṇamāha.",
  "atk-s0509a:3934_3": "Pāṇoti satto,",
  "atk-s0509a:3934_4": "añño kocipi satto tayā piyataro mayhaṃ na hi atthīti attho.",
  "atk-s0509a:3934_5": "Atha vā pāṇoti attano jīvitaṃ sandhāya vadati,",
  "atk-s0509a:3934_6": "mayhaṃ jīvitaṃ tayā piyataraṃ na hi atthīti attho.",
  "atk-s0509a:3934_7": "Kinnarimandalocaneti kinnariyā viya mandaputhuvilocane.",
  "atk-s0509a:3935_0": "Yadi me vacanaṃ karissasi,",
  "atk-s0509a:3935_1": "sukhitā ehi agāramāvasāti sace tvaṃ mama vacanaṃ karissasi,",
  "atk-s0509a:3935_2": "ekāsanaṃ ekaseyyaṃ brahmacariyadukkhaṃ pahāya ehi kāmabhogehi sukhitā hutvā agāraṃ ajjhāvasa.",
  "atk-s0509a:3935_3": "“Sukhitā heti agāramāvasantī”ti keci paṭhanti,",
  "atk-s0509a:3935_4": "tesaṃ sukhitā bhavissati,",
  "atk-s0509a:3935_5": "agāraṃ ajjhāvasantīti attho.",
  "atk-s0509a:3935_6": "Pāsādanivātavāsinīti nivātesu pāsādesu vāsinī.",
  "atk-s0509a:3935_7": "“Pāsādavimānavāsinī”ti ca pāṭho,",
  "atk-s0509a:3935_8": "vimānasadisesu pāsādesu vāsinīti attho.",
  "atk-s0509a:3935_9": "Parikammanti veyyāvaccaṃ.",
  "atk-s0509a:3936_0": "Dhārayāti paridaha,",
  "atk-s0509a:3936_1": "nivāsehi ceva uttariyañca karohi.",
  "atk-s0509a:3936_2": "Abhiropehīti maṇḍanavibhūsanavasena vā sarīraṃ āropaya,",
  "atk-s0509a:3936_3": "alaṅkarohīti attho.",
  "atk-s0509a:3936_4": "Mālavaṇṇakanti mālañceva gandhavilepanañca.",
  "atk-s0509a:3936_5": "Kañcanamaṇimuttakanti kañcanena maṇimuttāhi ca yuttaṃ,",
  "atk-s0509a:3936_6": "suvaṇṇamayamaṇimuttāhi khacitanti attho.",
  "atk-s0509a:3936_7": "Bahunti hatthūpagādibhedato bahuppakāraṃ.",
  "atk-s0509a:3936_8": "Vividhanti karaṇavikatiyā nānāvidhaṃ.",
  "atk-s0509a:3937_0": "Sudhotarajapacchadanti sudhotatāya pavāhitarajaṃ uttaracchadaṃ.",
  "atk-s0509a:3937_1": "Subhanti sobhanaṃ.",
  "atk-s0509a:3937_2": "Gonakatūlikasanthatanti dīghalomakāḷakojavena ceva haṃsalomādipuṇṇāya tūlikāya ca santhataṃ.",
  "atk-s0509a:3937_3": "Navanti abhinavaṃ.",
  "atk-s0509a:3937_4": "Mahārahanti mahagghaṃ.",
  "atk-s0509a:3937_5": "Candanamaṇḍitasāragandhikanti gosīsakādisāracandanena maṇḍitatāya surabhigandhikaṃ,",
  "atk-s0509a:3937_6": "evarūpaṃ sayanamāruha,",
  "atk-s0509a:3937_7": "taṃ āruhitvā yathāsukhaṃ sayāhi ceva nisīda cāti attho.",
  "atk-s0509a:3938_0": "Uppalaṃ cudakā samuggatanti ca-",
  "atk-s0509a:3938_1": "kāro nipātamattaṃ,",
  "atk-s0509a:3938_2": "udakato uggataṃ uṭṭhitaṃ accuggamma ṭhitaṃ suphullamuppalaṃ.",
  "atk-s0509a:3938_3": "Yathā taṃ amanussasevitanti tañca rakkhasapariggahitāya pokkharaṇiyā jātattā nimmanussehi sevitaṃ kenaci aparibhuttameva bhaveyya.",
  "atk-s0509a:3938_4": "Evaṃ tvaṃ brahmacārinīti evameva taṃ suṭṭhu phullamuppalaṃ viya tuvaṃ brahmacārinī.",
  "atk-s0509a:3938_5": "Sakesaṅgesu attano sarīrāvayavesu kenaci aparibhuttesuyeva jaraṃ gamissasi,",
  "atk-s0509a:3938_6": "mudhāyeva jarājiṇṇā bhavissasi.",
  "atk-s0509a:3939_0": "Evaṃ dhuttakena attano adhippāye pakāsite therī sarīrasabhāvavibhāvanena taṃ tattha vicchindentī “kiṃ te idhā”ti gāthamāha.",
  "atk-s0509a:3939_1": "Tassattho –",
  "atk-s0509a:3939_2": "āvuso suvaṇṇakāraputta,",
  "atk-s0509a:3939_3": "kesādikuṇapapūre ekantena bhedanadhamme susānavaḍḍhane,",
  "atk-s0509a:3939_4": "idha imasmiṃ kāyasaññite asucikaḷevare kiṃ nāma tava sāranti sammataṃ sambhāvitaṃ,",
  "atk-s0509a:3939_5": "yaṃ disvā vimano aññatarasmiṃ ārammaṇe vigatamanasaṅkappo,",
  "atk-s0509a:3939_6": "ettheva vā avimano somanassiko hutvā udikkhasi,",
  "atk-s0509a:3939_7": "taṃ mayhaṃ kathehīti.",
  "atk-s0509a:3940_0": "Taṃ sutvā dhuttako kiñcāpi tassā rūpaṃ cāturiyasobhitaṃ,",
  "atk-s0509a:3940_1": "paṭhamadassanato pana paṭṭhāya yasmiṃ diṭṭhipāte paṭibaddhacitto,",
  "atk-s0509a:3940_2": "tameva apadisanto “akkhīni ca tūriyārivā”tiādimāha.",
  "atk-s0509a:3940_3": "Kāmañcāyaṃ therī suṭṭhu saṃyatatāya santindriyā,",
  "atk-s0509a:3940_4": "tāya thiravippasannasommasantanayananipātesu kammānubhāvanipphannesu pasannapañcappasādapaṭimaṇḍitesu",
  "atk-s0509a:3940_5": "nayanesu labbhamāne pabhāvisiṭṭhacāturiye diṭṭhipāte,",
  "atk-s0509a:3940_6": "yasmā sayaṃ caritahāvabhāvavilāsādiparikappavañcito so dhutto jāto,",
  "atk-s0509a:3940_7": "tasmāssa diṭṭhirāgo savisesaṃ vepullaṃ agamāsi.",
  "atk-s0509a:3940_8": "Tattha akkhīni ca tūriyārivāti tūri vuccati migī, ca-",
  "atk-s0509a:3940_9": "saddo nipātamattaṃ,",
  "atk-s0509a:3940_10": "migacchāpāya viya te akkhīnīti attho.",
  "atk-s0509a:3940_11": "“Koriyārivā”ti vā pāḷi,",
  "atk-s0509a:3940_12": "kuñcakārakukkuṭiyāti vuttaṃ hoti.",
  "atk-s0509a:3940_13": "Kinnariyāriva pabbatantareti pabbatakucchiyaṃ vicaramānāya kinnarivanitāya viya ca te akkhīnīti attho.",
  "atk-s0509a:3940_14": "Tava me nayanāni dakkhiyāti tava vuttaguṇavisesāni nayanāni disvā,",
  "atk-s0509a:3940_15": "bhiyyo uparūpari me kāmābhirati pavaḍḍhati.",
  "atk-s0509a:3941_0": "Uppalasikharopamāni teti rattuppalaaggasadisāni pamhāni tava.",
  "atk-s0509a:3941_1": "Vimaleti nimmale.",
  "atk-s0509a:3941_2": "Hāṭakasannibheti kañcanarūpakassa mukhasadise te mukhe,",
  "atk-s0509a:3941_3": "nayanāni dakkhiyāti yojanā.",
  "atk-s0509a:3942_0": "Api dūragatāti dūraṃ ṭhānaṃ gatāpi.",
  "atk-s0509a:3942_1": "Saramhaseti aññaṃ kiñci acintetvā tava nayanāni eva anussarāmi.",
  "atk-s0509a:3942_2": "Āyatapamheti dīghapakhume.",
  "atk-s0509a:3942_3": "Visuddhadassaneti nimmalalocane.",
  "atk-s0509a:3942_4": "Na hi matthi tayā piyattaro nayanāti tava nayanato añño koci mayhaṃ piyataro natthi.",
  "atk-s0509a:3942_5": "Tayāti hi sāmiatthe eva karaṇavacanaṃ.",
  "atk-s0509a:3943_0": "Evaṃ cakkhusampattiyā ummāditassa viya taṃ taṃ vippalapato tassa purisassa manorathaṃ viparivattentī therī “apathenā”tiādinā dvādasa gāthā abhāsi.",
  "atk-s0509a:3943_1": "Tattha apathena payātumicchasīti,",
  "atk-s0509a:3943_2": "āvuso suvaṇṇakāraputta,",
  "atk-s0509a:3943_3": "sante aññasmiṃ itthijane yo tvaṃ buddhasutaṃ buddhassa bhagavato orasadhītaraṃ maṃ maggayasi patthesi,",
  "atk-s0509a:3943_4": "so tvaṃ sante kheme ujumagge apathena kaṇṭakanivutena sabhayena kummaggena payātumicchasi paṭipajjitukāmosi,",
  "atk-s0509a:3943_5": "candaṃ kīḷanakaṃ gavesasi candamaṇḍalaṃ kīḷāgoḷakaṃ kātukāmosi,",
  "atk-s0509a:3943_6": "meruṃ laṅghetumicchasi caturāsītiyojanasahassubbedhaṃ sinerupabbatarājaṃ laṅghayitvā aparabhāge ṭhātukāmosi,",
  "atk-s0509a:3943_7": "so tvaṃ maṃ buddhasutaṃ maggayasīti yojanā.",
  "atk-s0509a:3944_0": "Idāni tassa attano avisayabhāvaṃ patthanāya ca vighātāvahataṃ dassetuṃ “natthī”tiādi vuttaṃ.",
  "atk-s0509a:3944_1": "Tattha rāgo yatthapi dāni me siyāti yattha idāni me rāgo siyā bhaveyya,",
  "atk-s0509a:3944_2": "taṃ ārammaṇaṃ sadevake loke natthi eva.",
  "atk-s0509a:3944_3": "Napi naṃ jānāmi kīrisoti naṃ rāgaṃ kīrisotipi na jānāmi.",
  "atk-s0509a:3944_4": "Atha maggena hato samūlakoti athāti nipātamattaṃ.",
  "atk-s0509a:3944_5": "Ayonisomanasikārasaṅkhātena mūlena samūlako rāgo ariyamaggena hato samugghātito.",
  "atk-s0509a:3945_0": "Iṅgālakuyāti aṅgārakāsuyā.",
  "atk-s0509a:3945_1": "Ujjhitoti vātukkhitto viya yo koci,",
  "atk-s0509a:3945_2": "dahaniyā indhanaṃ viyāti attho.",
  "atk-s0509a:3945_3": "Visapattorivāti visagatabhājanaṃ viya.",
  "atk-s0509a:3945_4": "Aggito katoti aggito aṅgārato apagato kato,",
  "atk-s0509a:3945_5": "visassa lesampi asesetvā apanīto vināsitoti attho.",
  "atk-s0509a:3946_0": "Yassā siyā apaccavekkhitanti yassā itthiyā idaṃ khandhapañcakaṃ ñāṇena appaṭivekkhitaṃ apariññātaṃ siyā.",
  "atk-s0509a:3946_1": "Sattā vā anusāsito siyāti sattā vā dhammasarīrassa adassanena yassā itthiyā ananusāsito siyā.",
  "atk-s0509a:3946_2": "Tvaṃ tādisikaṃ palobhayāti, āvuso,",
  "atk-s0509a:3946_3": "tvaṃ tathārūpaṃ aparimadditasaṅkhāraṃ apaccavekkhitalokuttaradhammaṃ kāmehi palobhaya upagaccha.",
  "atk-s0509a:3946_4": "Jānantiṃ so imaṃ vihaññasīti so tvaṃ pavattiṃ nivattiñca yāthāvato jānantiṃ paṭividdhasaccaṃ imaṃ subhaṃ bhikkhuniṃ āgamma vihaññasi,",
  "atk-s0509a:3946_5": "sampati āyatiñca vighātaṃ dukkhaṃ āpajjasi.",
  "atk-s0509a:3947_0": "Idānissa vighātāpattitaṃ kāraṇavibhāvanena dassentī “mayhaṃ hī”tiādimāha.",
  "atk-s0509a:3947_1": "Tattha hīti hetuatthe nipāto.",
  "atk-s0509a:3947_2": "Akkuṭṭhavanditeti akkose vandanāya ca.",
  "atk-s0509a:3947_3": "Sukhadukkheti sukhe ca dukkhe ca,",
  "atk-s0509a:3947_4": "iṭṭhāniṭṭhavisayasamāyoge vā.",
  "atk-s0509a:3947_5": "Satī upaṭṭhitāti paccavekkhaṇayuttā sati sabbakālaṃ upaṭṭhitā.",
  "atk-s0509a:3947_6": "Saṅkhatamasubhanti jāniyāti tebhūmakaṃ saṅkhāragataṃ kilesāsucipaggharaṇena asubhanti ñatvā.",
  "atk-s0509a:3947_7": "Sabbatthevāti sabbasmiṃyeva bhavattaye mayhaṃ mano taṇhālepādinā na upalimpati.",
  "atk-s0509a:3948_0": "Maggaṭṭhaṅgikayānayāyinīti aṭṭhaṅgikamaggasaṅkhātena ariyayānena nibbānapuraṃ yāyinī upagatā.",
  "atk-s0509a:3948_1": "Uddhaṭasallāti attano santānato samuddhaṭarāgādisallā.",
  "atk-s0509a:3949_0": "Sucittitāti hatthapādamukhādiākārena suṭṭhu cittitā viracitā.",
  "atk-s0509a:3949_1": "Sombhāti sumbhakā.",
  "atk-s0509a:3949_2": "Dārukapillakāni vāti dārudaṇḍādīhi uparacitarūpakāni.",
  "atk-s0509a:3949_3": "Tantīhīti nhārusuttakehi.",
  "atk-s0509a:3949_4": "Khīlakehīti hatthapādapiṭṭhikaṇṇādiatthāya ṭhapitadaṇḍehi.",
  "atk-s0509a:3949_5": "Vinibaddhāti vividhenākārena baddhā.",
  "atk-s0509a:3949_6": "Vividhaṃ panaccakāti yantasuttādīnaṃ añchanavissajjanādinā paṭṭhapitanaccakā,",
  "atk-s0509a:3949_7": "panaccantā viya diṭṭhāti yojanā.",
  "atk-s0509a:3950_0": "Tamhuddhaṭe tantikhīlaketi sannivesavisiṭṭharacanāvisesayuttaṃ upādāya rūpakasamaññā tamhi tantimhi khīlake ca ṭhānato uddhaṭe bandhanto vissaṭṭhe,",
  "atk-s0509a:3950_1": "visuṃ karaṇena aññamaññaṃ vikale,",
  "atk-s0509a:3950_2": "tahiṃ tahiṃ khipanena parikrite vikirite.",
  "atk-s0509a:3950_3": "Na vindeyya khaṇḍaso kateti potthakarūpassa avayave khaṇḍākhaṇḍite kate potthakarūpaṃ na vindeyya,",
  "atk-s0509a:3950_4": "na upalabheyya.",
  "atk-s0509a:3950_5": "Evaṃ sante kimhi tattha manaṃ nivesaye tasmiṃ potthakarūpāvayave kimhi kiṃ khāṇuke,",
  "atk-s0509a:3950_6": "udāhu rajjuke,",
  "atk-s0509a:3950_7": "mattikāpiṇḍādike vā manaṃ manasaññaṃ niveseyya,",
  "atk-s0509a:3950_8": "visaṅkhāre avayave sā saññā kadācipi napateyyāti attho.",
  "atk-s0509a:3951_0": "Tathūpamāti taṃsadisā tena potthakarūpena sadisā.",
  "atk-s0509a:3951_1": "Kinti ce āha “dehakānī”tiādi.",
  "atk-s0509a:3951_2": "Tattha dehakānīti hatthapādamukhādidehāvayavā.",
  "atk-s0509a:3951_3": "Manti me paṭibaddhā upaṭṭhahanti.",
  "atk-s0509a:3951_4": "Tehi dhammehīti tehi pathaviādīhi ca cakkhādīhi ca dhammehi.",
  "atk-s0509a:3951_5": "Vinā na vattantīti na hi tathā tathā sanniviṭṭhe pathaviādidhamme muñcitvā dehā nāma santi.",
  "atk-s0509a:3951_6": "Dhammehi vinā na vattatīti deho avayavehi avayavadhammehi vinā na vattati na upalabbhati.",
  "atk-s0509a:3951_7": "Evaṃ sante kimhi tattha manaṃ nivesayeti kimhi kiṃ pathaviyaṃ,",
  "atk-s0509a:3951_8": "udāhu āpādike dehoti vā hatthapādādīnīti vā manaṃ manasaññaṃ niveseyya.",
  "atk-s0509a:3951_9": "Yasmā pathaviādipasādadhammamatte esā samaññā,",
  "atk-s0509a:3951_10": "yadidaṃ dehoti vā hatthapādādīnīti vā sattoti vā itthīti vā purisoti vā,",
  "atk-s0509a:3951_11": "tasmā na ettha jānato koci abhiniveso hotīti.",
  "atk-s0509a:3952_0": "Yathā haritālena makkhitaṃ,",
  "atk-s0509a:3952_1": "addasa cittikaṃ bhittiyā katanti yathā kusalena cittakārena bhittiyaṃ haritālena makkhitaṃ littaṃ tena",
  "atk-s0509a:3952_2": "lepaṃ datvā kataṃ ālikhitaṃ cittikaṃ itthirūpaṃ addasa passeyya.",
  "atk-s0509a:3952_3": "Tattha yā upathambhanakhepanādikiriyāsampattiyā mānusikā nu kho ayaṃ bhitti apassāya ṭhitāti saññā,",
  "atk-s0509a:3952_4": "sā niratthakā manussabhāvasaṅkhātassa atthassa tattha abhāvato,",
  "atk-s0509a:3952_5": "mānusīti pana kevalaṃ tahiṃ tassa ca viparītadassanaṃ,",
  "atk-s0509a:3952_6": "yāthāvato gahaṇaṃ na hoti,",
  "atk-s0509a:3952_7": "dhammapuñjamatte itthipurisādigahaṇampi evaṃ sampadamidaṃ daṭṭhabbanti adhippāyo.",
  "atk-s0509a:3953_0": "Māyaṃ viya aggato katanti māyākārena purato upaṭṭhāpitaṃ māyāsadisaṃ.",
  "atk-s0509a:3953_1": "Supinanteva suvaṇṇapādapanti supinameva supinantaṃ,",
  "atk-s0509a:3953_2": "tattha upaṭṭhitasuvaṇṇamayarukkhaṃ viya.",
  "atk-s0509a:3953_3": "Upagacchasi andha rittakanti andhabāla rittakaṃ tucchakaṃ antosārarahitaṃ imaṃ attabhāvaṃ “etaṃ mamā”ti sāravantaṃ viya upagacchasi abhinivisasi.",
  "atk-s0509a:3953_4": "Janamajjheriva rupparūpakanti māyākārena mahājanamajjhe dassitaṃ rūpiyarūpasadisaṃ sāraṃ viya upaṭṭhahantaṃ,",
  "atk-s0509a:3953_5": "asāranti attho.",
  "atk-s0509a:3954_0": "Vaṭṭanirivāti lākhāya guḷikā viya.",
  "atk-s0509a:3954_1": "Koṭarohitāti koṭare rukkhasusire ṭhapitā.",
  "atk-s0509a:3954_2": "Majjhe pubbuḷakāti akkhidalamajjhe ṭhitajalapubbuḷasadisā.",
  "atk-s0509a:3954_3": "Saassukāti assujalasahitā.",
  "atk-s0509a:3954_4": "Pīḷakoḷikāti akkhigūthako.",
  "atk-s0509a:3954_5": "Ettha jāyatīti etasmiṃ akkhimaṇḍale ubhosu koṭīsu visagandhaṃ vāyanto nibbattati.",
  "atk-s0509a:3954_6": "Pīḷakoḷikāti vā akkhidalesu nibbattanakā pīḷakā vuccati.",
  "atk-s0509a:3954_7": "Vividhāti setanīlamaṇḍalānañceva rattapītādīnaṃ sattannaṃ paṭalānañca vasena anekavidhā.",
  "atk-s0509a:3954_8": "Cakkhuvidhāti cakkhubhāgā cakkhuppakārā vā tassa anekakalāpagatabhāvato.",
  "atk-s0509a:3954_9": "Piṇḍitāti samuditā.",
  "atk-s0509a:3955_0": "Evaṃ cakkhusmiṃ sārajjantassa cakkhuno asubhataṃ anavaṭṭhitatāya aniccatañca vibhāvesi.",
  "atk-s0509a:3955_1": "Vibhāvetvā ca yathā nāma koci lobhanīyaṃ bhaṇḍaṃ gahetvā corakantāraṃ paṭipajjanto corehi palibuddho taṃ lobhanīyabhaṇḍaṃ datvā gacchati,",
  "atk-s0509a:3955_2": "evameva cakkhumhi sārattena tena purisena palibuddhā therī attano cakkhuṃ uppāṭetvā tassa adāsi.",
  "atk-s0509a:3955_3": "Tena vuttaṃ “uppāṭiya cārudassanā”tiādi.",
  "atk-s0509a:3955_4": "Tattha uppāṭiyāti uppāṭetvā cakkhukūpato nīharitvā.",
  "atk-s0509a:3955_5": "Cārudassanāti piyadassanā manoharadassanā.",
  "atk-s0509a:3955_6": "Na ca pajjitthāti tasmiṃ cakkhusmiṃ saṅgaṃ nāpajji.",
  "atk-s0509a:3955_7": "Asaṅgamānasāti katthacipi ārammaṇe anāsattacittā.",
  "atk-s0509a:3955_8": "Handa te cakkhunti tayā kāmitaṃ tato eva mayā dinnattā te cakkhusaññitaṃ asucipiṇḍaṃ gaṇha,",
  "atk-s0509a:3955_9": "gahetvā harassu pasādayuttaṃ icchitaṃ ṭhānaṃ nehi.",
  "atk-s0509a:3956_0": "Tassa ca viramāsi tāvadeti tassa dhuttapurisassa tāvadeva akkhimhi uppāṭitakkhaṇe eva rāgo vigacchi.",
  "atk-s0509a:3956_1": "Tatthāti akkhimhi,",
  "atk-s0509a:3956_2": "tassaṃ vā theriyaṃ.",
  "atk-s0509a:3956_3": "Atha vā tatthāti tasmiṃyeva ṭhāne.",
  "atk-s0509a:3956_4": "Khamāpayīti khamāpesi.",
  "atk-s0509a:3956_5": "Sotthi siyā brahmacārinīti seṭṭhacārini mahesike tuyhaṃ ārogyameva bhaveyya.",
  "atk-s0509a:3956_6": "Na puno edisakaṃ bhavissatīti ito paraṃ evarūpaṃ anācāracaraṇaṃ na bhavissati,",
  "atk-s0509a:3956_7": "na karissāmīti attho.",
  "atk-s0509a:3957_0": "Āsādiyāti ghaṭṭetvā.",
  "atk-s0509a:3957_1": "Edisanti evarūpaṃ sabbattha vītarāgaṃ.",
  "atk-s0509a:3957_2": "Aggiṃ pajjalitaṃva liṅgiyāti pajjalitaṃ aggiṃ āliṅgetvā viya.",
  "atk-s0509a:3958_0": "Tatoti tasmā dhuttapurisā.",
  "atk-s0509a:3958_1": "Sā bhikkhunīti sā subhā bhikkhunī.",
  "atk-s0509a:3958_2": "Agamī buddhavarassa santikanti sammāsambuddhassa santikaṃ upagacchi upasaṅkami.",
  "atk-s0509a:3958_3": "Passiya varapuññalakkhaṇanti uttamehi puññasambhārehi nibbattamahāpurisalakkhaṇaṃ disvā.",
  "atk-s0509a:3958_4": "Yathā purāṇakanti porāṇaṃ viya uppāṭanato pubbe viya cakkhu paṭipākatikaṃ ahosi.",
  "atk-s0509a:3958_5": "Yamettha antarantarā na vuttaṃ,",
  "atk-s0509a:3958_6": "taṃ vuttanayattā suviññeyyameva.",
  "atk-s0509a:3959_0": "Subhājīvakambavanikātherīgāthāvaṇṇanā niṭṭhitā.",
  "atk-s0509a:3960_0": "Tiṃsanipātavaṇṇanā niṭṭhitā.",
  "atk-s0509a:3961_0": "15. Cattālīsanipāto",
  "atk-s0509a:3962_0": "1. Isidāsītherīgāthāvaṇṇanā",
  "atk-s0509a:3963_0": "Cattālīsanipāte nagaramhi kusumanāmetiādikā isidāsiyā theriyā gāthā.",
  "atk-s0509a:3963_1": "Ayampi purimabuddhesu katādhikārā tattha tattha bhave purisattabhāve ṭhatvā vivaṭṭūpanissayaṃ kusalaṃ",
  "atk-s0509a:3963_2": "upacinantī carimabhavato sattame bhave akalyāṇasannissayena paradārikakammaṃ katvā,",
  "atk-s0509a:3963_3": "kāyassa bhedā niraye nibbattitvā tattha bahūni vassasatāni niraye paccitvā,",
  "atk-s0509a:3963_4": "tato cutā tīsu jātīsu tiracchānayoniyaṃ nibbattitvā tato cutā dāsiyā kucchismiṃ napuṃsako hutvā nibbatti.",
  "atk-s0509a:3963_5": "Tato pana cutā ekassa daliddassa sākaṭikassa dhītā hutvā nibbatti.",
  "atk-s0509a:3963_6": "Taṃ vayappattaṃ giridāso nāma aññatarassa satthavāhassa putto attano bhariyaṃ katvā gehaṃ ānesi.",
  "atk-s0509a:3963_7": "Tassa ca bhariyā atthi sīlavatī kalyāṇadhammā.",
  "atk-s0509a:3963_8": "Tassaṃ issāpakatā sāmino tassā viddesanakammaṃ akāsi.",
  "atk-s0509a:3963_9": "Sā tattha yāvajīvaṃ ṭhatvā kāyassa bhedā imasmiṃ buddhuppāde ujjeniyaṃ kulapadesasīlācārādiguṇehi abhisammatassa",
  "atk-s0509a:3963_10": "vibhavasampannassa seṭṭhissa dhītā hutvā nibbatti,",
  "atk-s0509a:3963_11": "isidāsītissā nāmaṃ ahosi.",
  "atk-s0509a:3964_0": "Taṃ vayappattakāle mātāpitaro kularūpavayavibhavādisadisassa aññatarassa seṭṭhiputtassa adaṃsu.",
  "atk-s0509a:3964_1": "Sā tassa gehe patidevatā hutvā māsamattaṃ vasi.",
  "atk-s0509a:3964_2": "Athassā kammabalena sāmiko virattarūpo hutvā taṃ gharato nīhari.",
  "atk-s0509a:3964_3": "Taṃ sabbaṃ pāḷito eva viññāyati.",
  "atk-s0509a:3964_4": "Tesaṃ tesaṃ pana sāmikānaṃ aruccaneyyatāya saṃvegajātā pitaraṃ anujānāpetvā,",
  "atk-s0509a:3964_5": "jinadattāya theriyā santike pabbajitvā vipassanāya kammaṃ karontī nacirasseva saha paṭisambhidāhi arahattaṃ patvā,",
  "atk-s0509a:3964_6": "phalasukhena nibbānasukhena ca vītināmentī ekadivasaṃ pāṭaliputtanagare piṇḍāya caritvā pacchābhattaṃ",
  "atk-s0509a:3964_7": "piṇḍapātapaṭikkantā mahāgaṅgāyaṃ vālukapuline nisīditvā bodhittheriyā nāma attano sahāyattheriyā pubbapaṭipattiṃ",
  "atk-s0509a:3964_8": "pucchitā tamatthaṃ gāthābandhavasena vissajjesi “ujjeniyā puravare”tiādinā.",
  "atk-s0509a:3964_9": "Tesaṃ pana pucchāvissajjanānaṃ sambandhaṃ dassetuṃ –",
  "atk-s0509a:3965_0": "402.",
  "atk-s0509a:3966_0": "“Nagaramhi kusumanāme, pāṭaliputtamhi pathaviyā maṇḍe;",
  "atk-s0509a:3967_0": "Sakyakulakulīnāyo, dve bhikkhuniyo hi guṇavatiyo.",
  "atk-s0509a:3968_0": "403.",
  "atk-s0509a:3969_0": "“Isidāsī tattha ekā, dutiyā bodhīti sīlasampannā ca;",
  "atk-s0509a:3970_0": "Jhānajjhāyanaratāyo, bahussutāyo dhutakilesāyo.",
  "atk-s0509a:3971_0": "404.",
  "atk-s0509a:3972_0": "“Tā piṇḍāya caritvā, bhattatthaṃ kariya dhotapattāyo;",
  "atk-s0509a:3973_0": "Rahitamhi sukhanisinnā, imā girā abbhudīresu”nti. –",
  "atk-s0509a:3974_0": "Imā tisso gāthā saṅgītikārehi ṭhapitā.",
  "atk-s0509a:3975_0": "405.",
  "atk-s0509a:3976_0": "“Pāsādikāsi ayye, isidāsi vayopi te aparihīno;",
  "atk-s0509a:3977_0": "Kiṃ disvāna byālikaṃ, athāsi nekkhammamanuyuttā.",
  "atk-s0509a:3978_0": "406.",
  "atk-s0509a:3979_0": "“Evamanuyuñjiyamānā sā, rahite dhammadesanākusalā;",
  "atk-s0509a:3980_0": "Isidāsī vacanamabravi, suṇa bodhi yathāmhi pabbajitā.",
  "atk-s0509a:3981_0": "Ito paraṃ vissajjanagāthā.",
  "atk-s0509a:3982_0": "407.",
  "atk-s0509a:3983_0": "“Ujjeniyā puravare, mayhaṃ pitā sīlasaṃvuto seṭṭhi;",
  "atk-s0509a:3984_0": "Tassamhi ekadhītā, piyā manāpā ca dayitā ca.",
  "atk-s0509a:3985_0": "408.",
  "atk-s0509a:3986_0": "“Atha me sāketato varakā, āgacchumuttamakulīnā;",
  "atk-s0509a:3987_0": "Seṭṭhī pahūtaratano, tassa mamaṃ suṇumadāsi tāto.",
  "atk-s0509a:3988_0": "409.",
  "atk-s0509a:3989_0": "“Sassuyā sasurassa ca, sāyaṃ pātaṃ paṇāmamupagamma;",
  "atk-s0509a:3990_0": "Sirasā karomi pāde, vandāmi yathāmhi anusiṭṭhā.",
  "atk-s0509a:3991_0": "410.",
  "atk-s0509a:3992_0": "“Yā mayhaṃ sāmikassa, bhaginiyo bhātuno parijano vā;",
  "atk-s0509a:3993_0": "Tamekavarakampi disvā, ubbiggā āsanaṃ demi.",
  "atk-s0509a:3994_0": "411.",
  "atk-s0509a:3995_0": "“Annena ca pānena ca, khajjena ca yañca tattha sannihitaṃ;",
  "atk-s0509a:3996_0": "Chādemi upanayāmi ca, demi ca yaṃ yassa patirūpaṃ.",
  "atk-s0509a:3997_0": "412.",
  "atk-s0509a:3998_0": "“Kālena upaṭṭhahitvā, gharaṃ samupagamāmi ummāre;",
  "atk-s0509a:3999_0": "Dhovantī hatthapāde, pañjalikā sāmikamupemi.",
  "atk-s0509a:4000_0": "413.",
  "atk-s0509a:4001_0": "“Kocchaṃ pasādaṃ añjaniñca, ādāsakañca gaṇhitvā;",
  "atk-s0509a:4002_0": "Parikammakārikā viya, sayameva patiṃ vibhūsemi.",
  "atk-s0509a:4003_0": "414.",
  "atk-s0509a:4004_0": "“Sayameva odanaṃ sādhayāmi, sayameva bhājanaṃ dhovantī;",
  "atk-s0509a:4005_0": "Mātāva ekaputtakaṃ, tathā bhattāraṃ paricarāmi.",
  "atk-s0509a:4006_0": "415.",
  "atk-s0509a:4007_0": "“Evaṃ maṃ bhattikataṃ, anurattaṃ kārikaṃ nihatamānaṃ;",
  "atk-s0509a:4008_0": "Uṭṭhāyikaṃ analasaṃ, sīlavatiṃ dussate bhattā.",
  "atk-s0509a:4009_0": "416.",
  "atk-s0509a:4010_0": "“So mātarañca pitarañca, bhaṇati āpucchahaṃ gamissāmi;",
  "atk-s0509a:4011_0": "Isidāsiyā na saha vacchaṃ, ekāgārehaṃ saha vatthuṃ.",
  "atk-s0509a:4012_0": "417.",
  "atk-s0509a:4013_0": "“Mā evaṃ putta avaca, isidāsī paṇḍitā paribyattā;",
  "atk-s0509a:4014_0": "Uṭṭhāyikā analasā, kiṃ tuyhaṃ na rocate putta.",
  "atk-s0509a:4015_0": "418.",
  "atk-s0509a:4016_0": "“Na ca me hiṃsati kiñci, na cahaṃ isidāsiyā saha vacchaṃ;",
  "atk-s0509a:4017_0": "Dessāva me alaṃ me, apucchāhaṃ gamissāmi.",
  "atk-s0509a:4018_0": "419.",
  "atk-s0509a:4019_0": "“Tassa vacanaṃ suṇitvā, sassu sasuro ca maṃ apucchiṃsu;",
  "atk-s0509a:4020_0": "Kissa tayā aparaddhaṃ, bhaṇa vissaṭṭhā yathābhūtaṃ.",
  "atk-s0509a:4021_0": "420.",
  "atk-s0509a:4022_0": "“Napihaṃ aparajjhaṃ kiñci, napi hiṃsemi na bhaṇāmi dubbacanaṃ;",
  "atk-s0509a:4023_0": "Kiṃ sakkā kātuyye, yaṃ maṃ viddessate bhattā.",
  "atk-s0509a:4024_0": "421.",
  "atk-s0509a:4025_0": "“Te maṃ pitugharaṃ paṭinayiṃsu, vimanā dukhena adhibhūtā;",
  "atk-s0509a:4026_0": "Puttamanurakkhamānā, jitāmhase rūpiniṃ lakkhiṃ.",
  "atk-s0509a:4027_0": "422.",
  "atk-s0509a:4028_0": "“Atha maṃ adāsi tāto, aḍḍhassa gharamhi dutiyakulikassa;",
  "atk-s0509a:4029_0": "Tato upaḍḍhasuṅkena, yena maṃ vindatha seṭṭhi.",
  "atk-s0509a:4030_0": "423.",
  "atk-s0509a:4031_0": "“Tassapi gharamhi māsaṃ, avasiṃ atha sopi maṃ paṭiccharayi;",
  "atk-s0509a:4032_0": "Dāsīva upaṭṭhahantiṃ, adūsikaṃ sīlasampannaṃ.",
  "atk-s0509a:4033_0": "424.",
  "atk-s0509a:4034_0": "“Bhikkhāya ca vicarantaṃ, damakaṃ dantaṃ me pitā bhaṇati;",
  "atk-s0509a:4035_0": "Hohisi me jāmātā, nikkhipa poṭṭhiñca ghaṭikañca.",
  "atk-s0509a:4036_0": "425.",
  "atk-s0509a:4037_0": "“Sopi vasitvā pakkhaṃ, atha tātaṃ bhaṇati ‘dehi me poṭṭhiṃ;",
  "atk-s0509a:4038_0": "Ghaṭikañca mallakañca, punapi bhikkhaṃ carissāmi’.",
  "atk-s0509a:4039_0": "426.",
  "atk-s0509a:4040_0": "“Atha naṃ bhaṇatī tāto, ammā sabbo ca me ñātigaṇavaggo;",
  "atk-s0509a:4041_0": "Kiṃ te na kīrati idha, bhaṇa khippaṃ taṃ te karihiti.",
  "atk-s0509a:4042_0": "427.",
  "atk-s0509a:4043_0": "“Evaṃ bhaṇito bhaṇati, yadi me attā sakkoti alaṃ mayhaṃ;",
  "atk-s0509a:4044_0": "Isidāsiyā na saha vacchaṃ, ekagharehaṃ saha vatthuṃ.",
  "atk-s0509a:4045_0": "428.",
  "atk-s0509a:4046_0": "“Vissajjito gato so, ahampi ekākinī vicintemi;",
  "atk-s0509a:4047_0": "Āpucchitūna gacchaṃ, marituye vā pabbajissaṃ vā.",
  "atk-s0509a:4048_0": "429.",
  "atk-s0509a:4049_0": "“Atha ayyā jinadattā, āgacchī gocarāya caramānā;",
  "atk-s0509a:4050_0": "Tāta kulaṃ vinayadharī, bahussutā sīlasampannā.",
  "atk-s0509a:4051_0": "430.",
  "atk-s0509a:4052_0": "“Taṃ disvāna amhākaṃ, uṭṭhāyāsanaṃ tassā paññāpayiṃ;",
  "atk-s0509a:4053_0": "Nisinnāya ca pāde, vanditvā bhojanamadāsiṃ.",
  "atk-s0509a:4054_0": "431.",
  "atk-s0509a:4055_0": "“Annena ca pānena ca, khajjena ca yañca tattha sannihitaṃ;",
  "atk-s0509a:4056_0": "Santappayitvā avacaṃ, ayye icchāmi pabbajituṃ.",
  "atk-s0509a:4057_0": "432.",
  "atk-s0509a:4058_0": "“Atha maṃ bhaṇatī tāto, idheva puttaka carāhi tvaṃ dhammaṃ;",
  "atk-s0509a:4059_0": "Annena ca pānena ca, tappaya samaṇe dvijātī ca.",
  "atk-s0509a:4060_0": "433.",
  "atk-s0509a:4061_0": "“Athahaṃ bhaṇāmi tātaṃ, rodantī añjaliṃ paṇāmetvā;",
  "atk-s0509a:4062_0": "Pāpañhi mayā pakataṃ, kammaṃ taṃ nijjaressāmi.",
  "atk-s0509a:4063_0": "434.",
  "atk-s0509a:4064_0": "“Atha maṃ bhaṇatī tāto, pāpuṇa bodhiñca aggadhammañca;",
  "atk-s0509a:4065_0": "Nibbānañca labhassu, yaṃ sacchikarī dvipadaseṭṭho.",
  "atk-s0509a:4066_0": "435.",
  "atk-s0509a:4067_0": "“Mātāpitū abhivāda, yitvā sabbañca ñātigaṇavaggaṃ;",
  "atk-s0509a:4068_0": "Sattāhaṃ pabbajitā, tisso vijjā aphassayiṃ.",
  "atk-s0509a:4069_0": "436.",
  "atk-s0509a:4070_0": "“Jānāmi attano satta, jātiyo yassayaṃ phalavipāko;",
  "atk-s0509a:4071_0": "Taṃ tava ācikkhissaṃ, taṃ ekamanā nisāmehi.",
  "atk-s0509a:4072_0": "437.",
  "atk-s0509a:4073_0": "“Nagaramhi erakacche, suvaṇṇakāro ahaṃ pahūtadhano;",
  "atk-s0509a:4074_0": "Yobbanamadena matto, so paradāraṃ asevihaṃ.",
  "atk-s0509a:4075_0": "438.",
  "atk-s0509a:4076_0": "“Sohaṃ tato cavitvā, nirayamhi apaccisaṃ ciraṃ;",
  "atk-s0509a:4077_0": "Pakko tato ca uṭṭhahitvā, makkaṭiyā kucchimokkamiṃ.",
  "atk-s0509a:4078_0": "439.",
  "atk-s0509a:4079_0": "“Sattāhajātakaṃ maṃ, mahākapi yūthapo nillacchesi;",
  "atk-s0509a:4080_0": "Tassetaṃ kammaphalaṃ, yathāpi gantvāna paradāraṃ.",
  "atk-s0509a:4081_0": "440.",
  "atk-s0509a:4082_0": "“Sohaṃ tato cavitvā, kālaṃ karitvā sindhavāraññe;",
  "atk-s0509a:4083_0": "Kāṇāya ca khañjāya ca, eḷakiyā kucchimokkamiṃ.",
  "atk-s0509a:4084_0": "441.",
  "atk-s0509a:4085_0": "“Dvādasa vassāni ahaṃ, nillacchito dārake parivahitvā;",
  "atk-s0509a:4086_0": "Kimināvaṭṭo akallo, yathāpi gantvāna paradāraṃ.",
  "atk-s0509a:4087_0": "442.",
  "atk-s0509a:4088_0": "“Sohaṃ tato cavitvā, govāṇijakassa gāviyā jāto;",
  "atk-s0509a:4089_0": "Vaccho lākhātambo, nillacchito dvādase māse.",
  "atk-s0509a:4090_0": "443.",
  "atk-s0509a:4091_0": "“Voḍhūna naṅgalamahaṃ, sakaṭañca dhārayāmi;",
  "atk-s0509a:4092_0": "Andhovaṭṭo akallo, yathāpi gantvāna paradāraṃ.",
  "atk-s0509a:4093_0": "444.",
  "atk-s0509a:4094_0": "“Sohaṃ tato cavitvā, vīthiyā dāsiyā ghare jāto;",
  "atk-s0509a:4095_0": "Neva mahilā na puriso, yathāpi gantvāna paradāraṃ.",
  "atk-s0509a:4096_0": "445.",
  "atk-s0509a:4097_0": "“Tiṃsativassamhi mato, sākaṭikakulamhi dārikā jātā;",
  "atk-s0509a:4098_0": "Kapaṇamhi appabhoge, dhanikapurisapātabahulamhi.",
  "atk-s0509a:4099_0": "446.",
  "atk-s0509a:4100_0": "“Taṃ maṃ tato satthavāho, ussannāya vipulāya vaḍḍhiyā;",
  "atk-s0509a:4101_0": "Okaḍḍhati vilapantiṃ, acchinditvā kulagharasmā.",
  "atk-s0509a:4102_0": "447.",
  "atk-s0509a:4103_0": "“Atha soḷasame vasse, disvā maṃ pattayobbanaṃ kaññaṃ;",
  "atk-s0509a:4104_0": "Orundhatassa putto, giridāso nāma nāmena.",
  "atk-s0509a:4105_0": "448.",
  "atk-s0509a:4106_0": "“Tassapi aññā bhariyā, sīlavatī guṇavatī yasavatī ca;",
  "atk-s0509a:4107_0": "Anurattā bhattāraṃ, tassāhaṃ viddesanamakāsiṃ.",
  "atk-s0509a:4108_0": "449.",
  "atk-s0509a:4109_0": "“Tassetaṃ kammaphalaṃ, yaṃ maṃ apakīritūna gacchanti;",
  "atk-s0509a:4110_0": "Dāsīva upaṭṭhahantiṃ, tassapi anto kato mayā”ti.",
  "atk-s0509a:4111_0": "Tattha nagaramhi kusumanāmeti “kusumapura”nti evaṃ kusumasaddena gahitanāmake nagare,",
  "atk-s0509a:4111_1": "idāni taṃ nagaraṃ pāṭaliputtamhīti sarūpato dasseti.",
  "atk-s0509a:4111_2": "Pathaviyā maṇḍeti sakalāya pathaviyā maṇḍabhūte.",
  "atk-s0509a:4111_3": "Sakyakulakulīnāyoti sakyakule kuladhītaro,",
  "atk-s0509a:4111_4": "sakyaputtassa bhagavato sāsane pabbajitatāya evaṃ vuttaṃ.",
  "atk-s0509a:4112_0": "Tatthāti tāsu dvīsu bhikkhunīsu.",
  "atk-s0509a:4112_1": "Bodhīti evaṃnāmikā therī.",
  "atk-s0509a:4112_2": "Jhānajjhāyanaratāyoti lokiyalokuttarassa jhānassa jhāyane abhiratā.",
  "atk-s0509a:4112_3": "Bahussutāyoti pariyattibāhusaccena bahussutā.",
  "atk-s0509a:4112_4": "Dhutakilesāyoti aggamaggena sabbaso samugghātitakilesā.",
  "atk-s0509a:4112_5": "Bhattatthaṃ kariyāti bhattakiccaṃ niṭṭhāpetvā.",
  "atk-s0509a:4112_6": "Rahitamhīti janarahitamhi vivittaṭṭhāne.",
  "atk-s0509a:4112_7": "Sukhanisinnāti pabbajjāsukhena vivekasukhena ca sukhanisinnā.",
  "atk-s0509a:4112_8": "Imā girāti idāni vuccamānā sukhā lāpanā.",
  "atk-s0509a:4112_9": "Abbhudīresunti pucchāvissajjanavasena kathayiṃsu.",
  "atk-s0509a:4113_0": "“Pāsādikāsī”ti gāthā bodhittheriyā pucchāvasena vuttā.",
  "atk-s0509a:4113_1": "“Evamanuyuñjiyamānā”ti gāthā saṅgītikāreheva vuttā.",
  "atk-s0509a:4113_2": "“Ujjeniyā”tiādikā hi sabbāpi isidāsiyāva vuttā.",
  "atk-s0509a:4113_3": "Tattha pāsādikāsīti rūpasampattiyā passantānaṃ pasādāvahā asi.",
  "atk-s0509a:4113_4": "Vayopi te aparihīnoti tuyhaṃ vayopi na parihīno,",
  "atk-s0509a:4113_5": "paṭhamavaye ṭhitāsīti attho.",
  "atk-s0509a:4113_6": "Kiṃ disvāna byālikanti kīdisaṃ byālikaṃ dosaṃ gharāvāse ādīnavaṃ disvā.",
  "atk-s0509a:4113_7": "Athāsi nekkhammamanuyuttāti athāti nipātamattaṃ,",
  "atk-s0509a:4113_8": "nekkhammaṃ pabbajjaṃ anuyuttā asi.",
  "atk-s0509a:4114_0": "Anuyuñjiyamānāti pucchiyamānā,",
  "atk-s0509a:4114_1": "sā isidāsīti yojanā.",
  "atk-s0509a:4114_2": "Rahiteti suññaṭṭhāne.",
  "atk-s0509a:4114_3": "Suṇa bodhi yathāmhi pabbajitāti bodhittheri ahaṃ yathā pabbajitā amhi,",
  "atk-s0509a:4114_4": "taṃ taṃ purāṇaṃ suṇa suṇāhi.",
  "atk-s0509a:4115_0": "Ujjeniyā puravareti ujjenīnāmake avantiraṭṭhe uttamanagare.",
  "atk-s0509a:4115_1": "Piyāti ekadhītubhāvena piyāyitabbā.",
  "atk-s0509a:4115_2": "Manāpāti sīlācāraguṇena manavaḍḍhanakā.",
  "atk-s0509a:4115_3": "Dayitāti anukampitabbā.",
  "atk-s0509a:4116_0": "Athāti pacchā mama vayappattakāle.",
  "atk-s0509a:4116_1": "Me sāketato varakāti sāketanagarato mama varakā maṃ vārentā āgacchuṃ.",
  "atk-s0509a:4116_2": "Uttamakulīnāti tasmiṃ nagare aggakulikā,",
  "atk-s0509a:4116_3": "yena te pesitā,",
  "atk-s0509a:4116_4": "so seṭṭhi pahūtaratano.",
  "atk-s0509a:4116_5": "Tassa mamaṃ suṇhamadāsi tātoti tassa sāketaseṭṭhino suṇisaṃ puttassa bhariyaṃ katvā mayhaṃ pitā maṃ adāsi.",
  "atk-s0509a:4117_0": "Sāyaṃ pātanti sāyanhe pubbaṇhe ca.",
  "atk-s0509a:4117_1": "Paṇāmamupagamma sirasā karomīti sassuyā sasurassa ca santikaṃ upagantvā sirasā paṇāmaṃ karomi,",
  "atk-s0509a:4117_2": "tesaṃ pāde vandāmi.",
  "atk-s0509a:4117_3": "Yathāmhi anusiṭṭhāti tehi yathā anusiṭṭhā amhi,",
  "atk-s0509a:4117_4": "tathā karomi,",
  "atk-s0509a:4117_5": "tesaṃ anusiṭṭhiṃ na atikkamāmi.",
  "atk-s0509a:4118_0": "Tamekavarakampīti ekavallabhampi.",
  "atk-s0509a:4118_1": "Ubbiggāti tasantā.",
  "atk-s0509a:4118_2": "Āsanaṃ demīti yassa puggalassa yaṃ anucchavikaṃ,",
  "atk-s0509a:4118_3": "taṃ tassa demi.",
  "atk-s0509a:4119_0": "Tatthāti parivesanaṭṭhāne.",
  "atk-s0509a:4119_1": "Sannihitanti sajjitaṃ hutvā vijjamānaṃ.",
  "atk-s0509a:4119_2": "Chādemīti upacchādemi,",
  "atk-s0509a:4119_3": "upacchādetvā upanayāmi ca,",
  "atk-s0509a:4119_4": "upanetvā demi,",
  "atk-s0509a:4119_5": "dentīpi yaṃ yassa patirūpaṃ,",
  "atk-s0509a:4119_6": "tadeva demīti attho.",
  "atk-s0509a:4120_0": "Ummāreti dvāre.",
  "atk-s0509a:4120_1": "Dhovantī hatthapādeti hatthapāde dhovinī āsiṃ,",
  "atk-s0509a:4120_2": "dhovitvā gharaṃ samupagamāmīti yojanā.",
  "atk-s0509a:4121_0": "Kocchanti massūnaṃ kesānañca ullikhanakocchaṃ.",
  "atk-s0509a:4121_1": "Pasādanti gandhacuṇṇādimukhavilepanaṃ.",
  "atk-s0509a:4121_2": "“Pasādhana”ntipi pāṭho,",
  "atk-s0509a:4121_3": "pasādhanabhaṇḍaṃ.",
  "atk-s0509a:4121_4": "Añjaninti añjananāḷiṃ.",
  "atk-s0509a:4121_5": "Parikammakārikā viyāti aggakulikā vibhavasampannāpi patiparicārikā ceṭikā viya.",
  "atk-s0509a:4122_0": "Sādhayāmīti pacāmi. Bhājananti lohabhājanañca. Dhovantī paricarāmīti yojanā.",
  "atk-s0509a:4123_0": "Bhattikatanti katasāmibhatikaṃ.",
  "atk-s0509a:4123_1": "Anurattanti anurattavantiṃ.",
  "atk-s0509a:4123_2": "Kārikanti tassa tasseva iti kattabbassa kārikaṃ.",
  "atk-s0509a:4123_3": "Nihatamānanti apanītamānaṃ.",
  "atk-s0509a:4123_4": "Uṭṭhāyikanti uṭṭhānavīriyasampannaṃ.",
  "atk-s0509a:4123_5": "Analasanti tato eva akusītaṃ.",
  "atk-s0509a:4123_6": "Sīlavatinti sīlācārasampannaṃ.",
  "atk-s0509a:4123_7": "Dussateti dussati,",
  "atk-s0509a:4123_8": "kujjhitvā bhaṇati.",
  "atk-s0509a:4124_0": "Bhaṇati āpucchahaṃ gamissāmīti “ahaṃ tumhe āpucchitvā yattha katthaci gamissāmī”ti so mama sāmiko attano mātarañca pitarañca bhaṇati.",
  "atk-s0509a:4124_1": "Kiṃ bhaṇatīti ce āha –",
  "atk-s0509a:4124_2": "“isidāsiyā na saha vacchaṃ,",
  "atk-s0509a:4124_3": "ekāgārehaṃ saha vatthu”nti.",
  "atk-s0509a:4124_4": "Tattha vacchanti vasissaṃ.",
  "atk-s0509a:4125_0": "Dessāti appiyā.",
  "atk-s0509a:4125_1": "Alaṃ meti payojanaṃ me tāya itthīti attho.",
  "atk-s0509a:4125_2": "Apucchāhaṃ gamissāmīti yadi me tumhe tāya saddhiṃ saṃvāsaṃ icchatha,",
  "atk-s0509a:4125_3": "ahaṃ tumhe apucchitvā videsaṃ pakkamissāmi.",
  "atk-s0509a:4126_0": "Tassāti mama bhattuno. Kissāti kiṃ assa tava sāmikassa. Tayā aparaddhaṃ byālikaṃ kataṃ.",
  "atk-s0509a:4127_0": "Napihaṃ aparajjhanti napi ahaṃ tassa kiñci aparajjhiṃ.",
  "atk-s0509a:4127_1": "Ayameva vā pāṭho.",
  "atk-s0509a:4127_2": "Napi hiṃsemīti napi bādhemi.",
  "atk-s0509a:4127_3": "Dubbacananti duruttavacanaṃ.",
  "atk-s0509a:4127_4": "Kiṃ sakkā kātuyyeti kiṃ mayā kātuṃ ayye sakkā.",
  "atk-s0509a:4127_5": "Yaṃ maṃ viddessate bhattāti yasmā akāraṇeneva bhattā mayhaṃ viddessate viddessaṃ cittappakopaṃ karoti.",
  "atk-s0509a:4128_0": "Vimanāti domanassikā.",
  "atk-s0509a:4128_1": "Puttamanurakkhamānāti attano puttaṃ mayhaṃ sāmikaṃ cittamanurakkhaṇena anurakkhantā.",
  "atk-s0509a:4128_2": "Jitāmhase rūpiniṃ lakkhinti jitā amhase jitā vatāmha rūpavatiṃ siriṃ,",
  "atk-s0509a:4128_3": "manussavesena carantiyā siridevatāya parihīnā vatāti attho.",
  "atk-s0509a:4129_0": "Aḍḍhassa gharamhi dutiyakulikassāti paṭhamasāmikaṃ upādāya dutiyassa aḍḍhassa kulaputtassa gharamhi maṃ adāsi,",
  "atk-s0509a:4129_1": "dento ca tato paṭhamasuṅkato upaḍḍhasuṅkena adāsi.",
  "atk-s0509a:4129_2": "Yena maṃ vindatha seṭṭhīti yena suṅkena maṃ paṭhamaṃ seṭṭhi vindatha paṭilabhi,",
  "atk-s0509a:4129_3": "tato upaḍḍhasuṅkenāti yojanā.",
  "atk-s0509a:4130_0": "Sopīti dutiyasāmikopi.",
  "atk-s0509a:4130_1": "Maṃ paṭiccharayīti maṃ nīhari,",
  "atk-s0509a:4130_2": "so maṃ gehato nikkaḍḍhi.",
  "atk-s0509a:4130_3": "Upaṭṭhahantinti dāsī viya upaṭṭhahantiṃ upaṭṭhānaṃ karontiṃ.",
  "atk-s0509a:4130_4": "Adūsikanti adubbhanakaṃ.",
  "atk-s0509a:4131_0": "Damakanti kāruññādhiṭṭhānatāya paresaṃ cittassa damakaṃ.",
  "atk-s0509a:4131_1": "Yathā pare kiñci dassanti,",
  "atk-s0509a:4131_2": "evaṃ attano kāyaṃ vācañca dantaṃ vūpasantaṃ katvā paradattabhikkhāya vicaraṇakaṃ.",
  "atk-s0509a:4131_3": "Jāmātāti duhitupati.",
  "atk-s0509a:4131_4": "Nikkhipa poṭṭhiñca ghaṭikañcāti tayā paridahitaṃ pilotikākhaṇḍañca bhikkhākapālañca chaḍḍehi.",
  "atk-s0509a:4132_0": "Sopi vasitvā pakkhanti sopi bhikkhako puriso mayā saddhiṃ addhamāsamattaṃ vasitvā pakkāmi.",
  "atk-s0509a:4133_0": "Atha naṃ bhaṇatī tātoti taṃ bhikkhakaṃ mama pitā mātā sabbo ca me ñātigaṇo vaggavaggo hutvā bhaṇati. Kathaṃ?",
  "atk-s0509a:4133_1": "Kiṃ te na kīrati idha tuyhaṃ kiṃ nāma na kirati na sādhiyati,",
  "atk-s0509a:4133_2": "bhaṇa khippaṃ.",
  "atk-s0509a:4133_3": "Taṃ te karihitīti taṃ tuyhaṃ karissati.",
  "atk-s0509a:4134_0": "Yadi me attā sakkotīti yadi mayhaṃ attā attādhīno bhujisso ca hoti,",
  "atk-s0509a:4134_1": "alaṃ mayhaṃ isidāsiyā tāya payojanaṃ natthi,",
  "atk-s0509a:4134_2": "tasmā na saha vacchaṃ na saha vasissaṃ,",
  "atk-s0509a:4134_3": "ekaghare ahaṃ tāya saha vatthunti yojanā.",
  "atk-s0509a:4135_0": "Vissajjito gato soti so bhikkhako pitarā vissajjito yathāruci gato.",
  "atk-s0509a:4135_1": "Ekākinīti ekikāva.",
  "atk-s0509a:4135_2": "Āpucchitūna gacchanti mayhaṃ pitaraṃ vissajjetvā gacchāmi.",
  "atk-s0509a:4135_3": "Marituyeti marituṃ.",
  "atk-s0509a:4135_4": "Vāti vikappatthe nipāto.",
  "atk-s0509a:4136_0": "Gocarāyāti bhikkhāya, tāta-kulaṃ āgacchīti yojanā.",
  "atk-s0509a:4137_0": "Tanti taṃ jinadattattheriṃ.",
  "atk-s0509a:4137_1": "Uṭṭhāyāsanaṃ tassā paññāpayinti uṭṭhahitvā āsanaṃ tassā theriyā paññāpesiṃ.",
  "atk-s0509a:4138_0": "Idhevāti imasmiṃ eva gehe ṭhitā.",
  "atk-s0509a:4138_1": "Puttakāti sāmaññavohārena dhītaraṃ anukampento ālapati.",
  "atk-s0509a:4138_2": "Carāhi tvaṃ dhammanti tvaṃ pabbajitvā caritabbaṃ brahmacariyādidhammaṃ cara.",
  "atk-s0509a:4138_3": "Dvijātīti brāhmaṇajātī.",
  "atk-s0509a:4139_0": "Nijjaressāmīti jīrāpessāmi vināsessāmi.",
  "atk-s0509a:4140_0": "Bodhinti saccābhisambodhiṃ,",
  "atk-s0509a:4140_1": "maggañāṇanti attho.",
  "atk-s0509a:4140_2": "Aggadhammanti phaladhammaṃ,",
  "atk-s0509a:4140_3": "arahattaṃ.",
  "atk-s0509a:4140_4": "Yaṃ sacchikarī dvipadaseṭṭhoti yaṃ maggaphalanibbānasaññitaṃ lokuttaradhammaṃ dvipadānaṃ seṭṭho sammāsambuddho sacchi akāsi,",
  "atk-s0509a:4140_5": "taṃ labhassūti yojanā.",
  "atk-s0509a:4141_0": "Sattāhaṃ pabbajitāti pabbajitā hutvā sattāhena. Aphassayinti phusiṃ sacchākāsiṃ.",
  "atk-s0509a:4142_0": "Yassayaṃ phalavipākoti yassa pāpakammassa,",
  "atk-s0509a:4142_1": "ayaṃ sāmikassa amanāpabhāvasaṅkhāto nissandaphalabhūto vipāko.",
  "atk-s0509a:4142_2": "Taṃ tava ācikkhissanti taṃ kammaṃ tava kathessāmi.",
  "atk-s0509a:4142_3": "Tanti ācikkhiyamānaṃ tameva kammaṃ,",
  "atk-s0509a:4142_4": "taṃ vā mama vacanaṃ.",
  "atk-s0509a:4142_5": "Ekamanāti ekaggamanā.",
  "atk-s0509a:4142_6": "Ayameva vā pāṭho.",
  "atk-s0509a:4143_0": "Nagaramhi erakaccheti evaṃnāmake nagare. So paradāraṃ asevihanti so ahaṃ parassa dāraṃ aseviṃ.",
  "atk-s0509a:4144_0": "Ciraṃ pakkoti bahūni vassasatasahassāni nirayagginā daḍḍho.",
  "atk-s0509a:4144_1": "Tato ca uṭṭhahitvāti tato nirayato vuṭṭhito cuto.",
  "atk-s0509a:4144_2": "Makkaṭiyā kucchimokkaminti vānariyā kucchimhi paṭisandhiṃ gaṇhiṃ.",
  "atk-s0509a:4145_0": "Yūthapoti yūthapati.",
  "atk-s0509a:4145_1": "Nillacchesīti purisabhāvassa lakkhaṇabhūtāni bījakāni nillacchesi nīhari.",
  "atk-s0509a:4145_2": "Tassetaṃ kammaphalanti tassa mayhaṃ etaṃ atīte katassa kammassa phalaṃ.",
  "atk-s0509a:4145_3": "Yathāpi gantvāna paradāranti yathā taṃ paradāraṃ atikkamitvā.",
  "atk-s0509a:4146_0": "Tatoti makkaṭayonito. Sindhavāraññeti sindhavaraṭṭhe araññaṭṭhāne. Eḷakiyāti ajiyā.",
  "atk-s0509a:4147_0": "Dārake parivahitvāti piṭṭhiṃ āruyha kumārake vahitvā.",
  "atk-s0509a:4147_1": "Kimināvaṭṭoti abhijātaṭṭhāne kimiparigatova hutvā aṭṭo aṭṭito.",
  "atk-s0509a:4147_2": "Akalloti gilāno,",
  "atk-s0509a:4147_3": "ahosīti vacanaseso.",
  "atk-s0509a:4148_0": "Govāṇijakassāti gāviyo vikkiṇitvā jīvakassa.",
  "atk-s0509a:4148_1": "Lākhātamboti lākhārasarattehi viya tambehi lomehi samannāgato.",
  "atk-s0509a:4149_0": "Voḍhūnāti vahitvā.",
  "atk-s0509a:4149_1": "Naṅgalanti sīraṃ,",
  "atk-s0509a:4149_2": "sakaṭañca dhārayāmīti attho.",
  "atk-s0509a:4149_3": "Andhovaṭṭoti kāṇova hutvā aṭṭo pīḷito.",
  "atk-s0509a:4150_0": "Vīthiyāti nagaravīthiyaṃ.",
  "atk-s0509a:4150_1": "Dāsiyā ghare jātoti gharadāsiyā kucchimhi jāto.",
  "atk-s0509a:4150_2": "“Vaṇṇadāsiyā”tipi vadanti.",
  "atk-s0509a:4150_3": "Neva mahilā na purisoti itthīpi purisopi na homi,",
  "atk-s0509a:4150_4": "jātinapuṃsakoti attho.",
  "atk-s0509a:4151_0": "Tiṃsativassamhi matoti napuṃsako hutvā tiṃsavassakāle mato.",
  "atk-s0509a:4151_1": "Sākaṭikakulamhīti sūtakakule.",
  "atk-s0509a:4151_2": "Dhanikapurisapātabahulamhīti iṇāyikānaṃ purisānaṃ adhipatanabahule bahūhi iṇāyikehi abhibhavitabbe.",
  "atk-s0509a:4152_0": "Ussannāyāti upacitāya.",
  "atk-s0509a:4152_1": "Vipulāyāti mahatiyā.",
  "atk-s0509a:4152_2": "Vaḍḍhiyāti iṇavaḍḍhiyā.",
  "atk-s0509a:4152_3": "Okaḍḍhatīti avakaḍḍhati.",
  "atk-s0509a:4152_4": "Kulagharasmāti mama jātakulagehato.",
  "atk-s0509a:4153_0": "Orundhatassa puttoti assa satthavāhassa putto,",
  "atk-s0509a:4153_1": "mayi paṭibaddhacitto nāmena giridāso nāma avarundhati attano pariggahabhāvena gehe karoti.",
  "atk-s0509a:4154_0": "Anurattā bhattāranti bhattāraṃ anuvattikā.",
  "atk-s0509a:4154_1": "Tassāhaṃ viddesanamakāsinti tassa bhattuno taṃ bhariyaṃ sapattiṃ viddesanakammaṃ akāsiṃ.",
  "atk-s0509a:4154_2": "Yathā taṃ so kujjhati,",
  "atk-s0509a:4154_3": "evaṃ paṭipajjiṃ.",
  "atk-s0509a:4155_0": "Yaṃ maṃ apakīritūna gacchantīti yaṃ dāsī viya sakkaccaṃ upaṭṭhahantiṃ maṃ tattha tattha patino apakiritvā chaḍḍetvā anapekkhā apagacchanti.",
  "atk-s0509a:4155_1": "Etaṃ tassā mayhaṃ tadā katassa paradārikakammassa sapattiṃ viddesanakammassa ca nissandaphalaṃ.",
  "atk-s0509a:4155_2": "Tassapi anto kato mayāti tassapi tathā anunayapāpakakammassa dāruṇassa pariyanto idāni mayā aggamaggaṃ adhigacchantiyā kato,",
  "atk-s0509a:4155_3": "ito paraṃ kiñci dukkhaṃ natthīti.",
  "atk-s0509a:4155_4": "Yaṃ panettha antarantarā na vibhattaṃ,",
  "atk-s0509a:4155_5": "taṃ vuttanayattā uttānatthameva.",
  "atk-s0509a:4156_0": "Isidāsītherīgāthāvaṇṇanā niṭṭhitā.",
  "atk-s0509a:4157_0": "Cattālīsanipātavaṇṇanā niṭṭhitā.",
  "atk-s0509a:4158_0": "16. Mahānipāto",
  "atk-s0509a:4159_0": "1. Sumedhātherīgāthāvaṇṇanā",
  "atk-s0509a:4160_0": "Mahānipāte mantāvatiyā nagaretiādikā sumedhāya theriyā gāthā.",
  "atk-s0509a:4160_1": "Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,",
  "atk-s0509a:4160_2": "sakkaccaṃ vimokkhasambhāre sambhārentī koṇāgamanassa bhagavato kāle kulagehe nibbattitvā viññutaṃ patvā,",
  "atk-s0509a:4160_3": "attano sakhīhi kuladhītāhi saddhiṃ ekajjhāsayā hutvā mahantaṃ ārāmaṃ kāretvā buddhappamukhassa bhikkhusaṅghassa niyyādesi.",
  "atk-s0509a:4160_4": "Sā tena puññakammena kāyassa bhedā tāvatiṃsaṃ upagacchi.",
  "atk-s0509a:4160_5": "Tattha yāvatāyukaṃ dibbasampattiṃ anubhavitvā tato cutā yāmesu upapajji.",
  "atk-s0509a:4160_6": "Tato cutā tusitesu,",
  "atk-s0509a:4160_7": "tato cutā nimmānaratīsu,",
  "atk-s0509a:4160_8": "tato cutā paranimmitavasavattīsūti anukkamena pañcasu kāmasaggesu uppajjitvā tattha tattha devarājūnaṃ",
  "atk-s0509a:4160_9": "mahesī hutvā tato cutā kassapassa bhagavato kāle mahāvibhavassa seṭṭhino dhītā hutvā anukkamena viññutaṃ",
  "atk-s0509a:4160_10": "patvā sāsane abhippasannā hutvā ratanattayaṃ uddissa uḷārapuññakammaṃ akāsi.",
  "atk-s0509a:4161_0": "Tattha yāvajīvaṃ dhammūpajīvinī kusaladhammaniratā hutvā tato cutā tāvatiṃsesu nibbattitvā aparāparaṃ sugatīsuyeva saṃsarantī,",
  "atk-s0509a:4161_1": "imasmiṃ buddhuppāde mantāvatīnagare koñcassa nāma rañño dhītā hutvā nibbatti.",
  "atk-s0509a:4161_2": "Tassā mātāpitaro sumedhāti nāmaṃ akaṃsu.",
  "atk-s0509a:4161_3": "Taṃ anukkamena vuddhippattavayappattakāle mātāpitaro “vāraṇavatīnagare anikarattassa nāma rañño dassāmā”ti sammantesuṃ.",
  "atk-s0509a:4161_4": "Sā pana daharakālato paṭṭhāya attano samānavayāhi rājakaññāhi dāsijanehi ca saddhiṃ bhikkhunupassayaṃ",
  "atk-s0509a:4161_5": "gantvā bhikkhunīnaṃ santike dhammaṃ sutvā cirakālato paṭṭhāya katādhikāratāya saṃsāre jātasaṃvegā sāsane",
  "atk-s0509a:4161_6": "abhippasannā hutvā vayappattakāle kāmehi vinivattitamānasā ahosi.",
  "atk-s0509a:4161_7": "Tena sā mātāpitūnaṃ ñātīnaṃ sammantanaṃ sutvā “na mayhaṃ gharāvāsena kiccaṃ,",
  "atk-s0509a:4161_8": "pabbajissāmaha”nti āha.",
  "atk-s0509a:4161_9": "Taṃ mātāpitaro gharāvāse niyojentā nānappakārena yācantāpi saññāpetuṃ nāsakkhiṃsu.",
  "atk-s0509a:4161_10": "Sā “evaṃ me pabbajituṃ labbhatī”ti khaggaṃ gahetvā sayameva attano kese chinditvā te eva kese ārabbha",
  "atk-s0509a:4161_11": "paṭikkūlamanasikāraṃ pavattentī tattha katādhikāratāya bhikkhunīnaṃ santike manasikāravidhānassa sutapubbattā",
  "atk-s0509a:4161_12": "ca asubhanimittaṃ uppādetvā tattha paṭhamajjhānaṃ adhigacchi.",
  "atk-s0509a:4161_13": "Adhigatapaṭhamajjhānā ca attanā gharāvāse uyyojetuṃ upagate mātāpitaro ādiṃ katvā antojanaparijanaṃ sabbaṃ",
  "atk-s0509a:4161_14": "rājakulaṃ sāsane abhippasannaṃ kāretvā gharato nikkhamitvā bhikkhunupassayaṃ gantvā pabbaji.",
  "atk-s0509a:4161_15": "Pabbajitvā ca vipassanaṃ paṭṭhapetvā sammadeva paripakkañāṇā vimuttiparipācanīyānaṃ dhammānaṃ visesitāya",
  "atk-s0509a:4161_16": "na cirasseva saha paṭisambhidāhi arahattaṃ pāpuṇi.",
  "atk-s0509a:4161_17": "Tena vuttaṃ apadāne –",
  "atk-s0509a:4162_0": "“Bhagavati koṇāgamane, saṅghārāmamhi navanivesamhi;",
  "atk-s0509a:4163_0": "Sakhiyo tisso janiyo, vihāradānaṃ adāsimha.",
  "atk-s0509a:4164_0": "“Dasakkhattuṃ satakkhattuṃ, dasasatakkhattuṃ satāni ca satakkhattuṃ;",
  "atk-s0509a:4165_0": "Devesu upapajjimha, ko pana vādo manussesu.",
  "atk-s0509a:4166_0": "“Devesu mahiddhikā ahumha, mānusakamhi ko pana vādo;",
  "atk-s0509a:4167_0": "Sattaratanassa mahesī, itthiratanaṃ ahaṃ āsiṃ.",
  "atk-s0509a:4168_0": "“Idha sañcitakusalā, susamiddhakulappajā;",
  "atk-s0509a:4169_0": "Dhanañjānī ca khemā ca, ahampi ca tayo janā.",
  "atk-s0509a:4170_0": "“Ārāmaṃ sukataṃ katvā, sabbāvayavamaṇḍitaṃ;",
  "atk-s0509a:4171_0": "Buddhappamukhasaṅghassa, niyyādetvā pamoditā.",
  "atk-s0509a:4172_0": "“Yattha yatthūpapajjāmi, tassa kammassa vāhasā;",
  "atk-s0509a:4173_0": "Devesu aggataṃ pattā, manussesu tatheva ca.",
  "atk-s0509a:4174_0": "“Imasmiṃyeva kappamhi, brahmabandhu mahāyaso;",
  "atk-s0509a:4175_0": "Kassapo nāma gottena, uppajji vadataṃ varo.",
  "atk-s0509a:4176_0": "“Upaṭṭhāko mahesissa, tadā āsi narissaro;",
  "atk-s0509a:4177_0": "Kāsirājā kikī nāma, bārāṇasipuruttame.",
  "atk-s0509a:4178_0": "“Tassāsuṃ satta dhītaro, rājakaññā sukhedhitā;",
  "atk-s0509a:4179_0": "Buddhopaṭṭhānaniratā, brahmacariyaṃ cariṃsu tā.",
  "atk-s0509a:4180_0": "“Tāsaṃ sahāyikā hutvā, sīlesu susamāhitā;",
  "atk-s0509a:4181_0": "Datvā dānāni sakkaccaṃ, agāreva vataṃ cariṃ.",
  "atk-s0509a:4182_0": "“Tena kammena sukatena, cetanāpaṇidhīhi ca;",
  "atk-s0509a:4183_0": "Jahitvā mānusaṃ dehaṃ, tāvatiṃsūpagā ahaṃ.",
  "atk-s0509a:4184_0": "“Tato cutā yāmamagaṃ, tatohaṃ tusitaṃ gatā;",
  "atk-s0509a:4185_0": "Tato ca nimmānaratiṃ, vasavattipuraṃ gatā.",
  "atk-s0509a:4186_0": "“Yattha yatthūpapajjāmi, puññakammasamohitā;",
  "atk-s0509a:4187_0": "Tattha tattheva rājūnaṃ, mahesittamahārayiṃ.",
  "atk-s0509a:4188_0": "“Tato cutā manussatte, rājūnaṃ cakkavattinaṃ;",
  "atk-s0509a:4189_0": "Maṇḍalīnañca rājūnaṃ, mahesittamakārayiṃ.",
  "atk-s0509a:4190_0": "“Sampattimanubhotvāna, devesu mānusesu ca;",
  "atk-s0509a:4191_0": "Sabbattha sukhitā hutvā, nekajātīsu saṃsariṃ.",
  "atk-s0509a:4192_0": "“So hetu so pabhavo, tammūlaṃ sāva sāsane khantī;",
  "atk-s0509a:4193_0": "Taṃ paṭhamasamodhānaṃ, taṃ dhammaratāya nibbānaṃ.",
  "atk-s0509a:4194_0": "“Kilesā jhāpitā mayhaṃ, bhavā sabbe samūhatā;",
  "atk-s0509a:4195_0": "Nāgīva bandhanaṃ chetvā, viharāmi anāsavā.",
  "atk-s0509a:4196_0": "“Svāgataṃ vata me āsi, buddhaseṭṭhassa santike;",
  "atk-s0509a:4197_0": "Tisso vijjā anuppattā, kataṃ buddhassa sāsanaṃ.",
  "atk-s0509a:4198_0": "“Paṭisambhidā catasso, vimokkhāpi ca aṭṭhime;",
  "atk-s0509a:4199_0": "Chaḷabhiññā sacchikatā, kataṃ buddhassa sāsana”nti.",
  "atk-s0509a:4200_0": "Arahattaṃ pana patvā attano paṭipattiṃ paccavekkhitvā udānavasena –",
  "atk-s0509a:4201_0": "450.",
  "atk-s0509a:4202_0": "“Mantāvatiyā nagare, rañño koñcassa aggamahesiyā;",
  "atk-s0509a:4203_0": "Dhītā āsiṃ sumedhā, pasāditā sāsanakarehi.",
  "atk-s0509a:4204_0": "451.",
  "atk-s0509a:4205_0": "“Sīlavatī cittakathā, bahussutā buddhasāsane vinitā;",
  "atk-s0509a:4206_0": "Mātāpitaro upagamma, bhaṇati ubhayo nisāmetha.",
  "atk-s0509a:4207_0": "452.",
  "atk-s0509a:4208_0": "“Nibbānābhiratāhaṃ, asassataṃ bhavagataṃ yadipi dibbaṃ;",
  "atk-s0509a:4209_0": "Kimaṅgaṃ pana tucchā kāmā, appassādā bahuvighātā.",
  "atk-s0509a:4210_0": "453.",
  "atk-s0509a:4211_0": "“Kāmā kaṭukā āsī, visūpamā yesu mucchitā bālā;",
  "atk-s0509a:4212_0": "Te dīgharattaṃ niraye, samappitā haññante dukkhitā.",
  "atk-s0509a:4213_0": "454.",
  "atk-s0509a:4214_0": "“Socanti pāpakammā, vinipāte pāpavaddhino sadā;",
  "atk-s0509a:4215_0": "Kāyena ca vācāya ca, manasā ca asaṃvutā bālā.",
  "atk-s0509a:4216_0": "455.",
  "atk-s0509a:4217_0": "“Bālā te duppaññā, acetanā dukkhasamudayoruddhā;",
  "atk-s0509a:4218_0": "Desente ajānantā, na bujjhare ariyasaccāni.",
  "atk-s0509a:4219_0": "456.",
  "atk-s0509a:4220_0": "“Saccāni ‘amma’buddhavaradesi, tāni te bahutarā ajānantā ye;",
  "atk-s0509a:4221_0": "Abhinandanti bhavagataṃ, pihenti devesu upapattiṃ.",
  "atk-s0509a:4222_0": "457.",
  "atk-s0509a:4223_0": "“Devesupi upapatti, asassatā bhavagate aniccamhi;",
  "atk-s0509a:4224_0": "Na ca santasanti bālā, punappunaṃ jāyitabbassa.",
  "atk-s0509a:4225_0": "458.",
  "atk-s0509a:4226_0": "“Cattāro vinipātā, duve ca gatiyo kathañci labbhanti;",
  "atk-s0509a:4227_0": "Na ca vinipātagatānaṃ, pabbajjā atthi nirayesu.",
  "atk-s0509a:4228_0": "459.",
  "atk-s0509a:4229_0": "“Anujānātha maṃ ubhayo, pabbajituṃ dasabalassa pāvacane;",
  "atk-s0509a:4230_0": "Appossukkā ghaṭissaṃ, jātimaraṇappahānāya.",
  "atk-s0509a:4231_0": "460.",
  "atk-s0509a:4232_0": "“Kiṃ bhavagate abhinandi, tena kāyakalinā asārena;",
  "atk-s0509a:4233_0": "Bhavataṇhāya nirodhā, anujānātha pabbajissāmi.",
  "atk-s0509a:4234_0": "461.",
  "atk-s0509a:4235_0": "“Buddhānaṃ uppādo, vivajjito akkhaṇo khaṇo laddho;",
  "atk-s0509a:4236_0": "Sīlāni brahmacariyaṃ, yāvajīvaṃ na dūseyyaṃ.",
  "atk-s0509a:4237_0": "462.",
  "atk-s0509a:4238_0": "“Evaṃ bhaṇati sumedhā, mātāpitaro ‘na tāva āhāraṃ;",
  "atk-s0509a:4239_0": "Āharissaṃ gahaṭṭhā, maraṇavasaṃ gatāva hessāmi’.",
  "atk-s0509a:4240_0": "463.",
  "atk-s0509a:4241_0": "“Mātā dukkhitā rodati pitā ca;",
  "atk-s0509a:4242_0": "Assā sabbaso samabhihato;",
  "atk-s0509a:4243_0": "Ghaṭenti saññāpetuṃ, pāsādatale chamāpatitaṃ.",
  "atk-s0509a:4244_0": "464.",
  "atk-s0509a:4245_0": "“Uṭṭhehi puttaka kiṃ soci, tena dinnāsi vāraṇavatimhi;",
  "atk-s0509a:4246_0": "Rājā anīkaratto, abhirūpo tassa tvaṃ dinnā.",
  "atk-s0509a:4247_0": "465.",
  "atk-s0509a:4248_0": "“Aggamahesī bhavissasi, anikarattassa rājino bhariyā;",
  "atk-s0509a:4249_0": "Sīlāni brahmacariyaṃ, pabbajjā dukkarā puttaka.",
  "atk-s0509a:4250_0": "466.",
  "atk-s0509a:4251_0": "“Rajje āṇā dhanamissariyaṃ, bhogā sukhā daharikāsi;",
  "atk-s0509a:4252_0": "Bhuñjāhi kāmabhoge, vāreyyaṃ hotu te putta.",
  "atk-s0509a:4253_0": "467.",
  "atk-s0509a:4254_0": "“Atha ne bhaṇati sumedhā, mā edisikāni bhavagatamasāraṃ;",
  "atk-s0509a:4255_0": "Pabbajjā vā hohiti, maraṇaṃ vā me na ceva vāreyyaṃ.",
  "atk-s0509a:4256_0": "468.",
  "atk-s0509a:4257_0": "“Kimiva pūtikāyamasuciṃ, savanagandhaṃ bhayānakaṃ kuṇapaṃ;",
  "atk-s0509a:4258_0": "Abhisaṃviseyyaṃ bhastaṃ, asakiṃ paggharitaṃ asucipuṇṇaṃ.",
  "atk-s0509a:4259_0": "469.",
  "atk-s0509a:4260_0": "“Kimiva tahaṃ jānantī, vikūlakaṃ maṃsasoṇitupalittaṃ;",
  "atk-s0509a:4261_0": "Kimikulalayaṃ sakuṇabhattaṃ, kaḷevaraṃ kissa diyatīti.",
  "atk-s0509a:4262_0": "470.",
  "atk-s0509a:4263_0": "“Nibbuyhati susānaṃ, aciraṃ kāyo apetaviññāṇo;",
  "atk-s0509a:4264_0": "Chuddho kaḷiṅgaraṃ viya, jigucchamānehi ñātīhi.",
  "atk-s0509a:4265_0": "471.",
  "atk-s0509a:4266_0": "“Chuddhūna naṃ susāne, parabhattaṃ nhāyanti jigucchantā;",
  "atk-s0509a:4267_0": "Niyakā mātāpitaro, kiṃ pana sādhāraṇā janatā.",
  "atk-s0509a:4268_0": "472.",
  "atk-s0509a:4269_0": "“Ajjhositā asāre, kaḷevare aṭṭhinhārusaṅghāte;",
  "atk-s0509a:4270_0": "Kheḷassuccārassavaparipuṇṇe pūtikāyamhi.",
  "atk-s0509a:4271_0": "473.",
  "atk-s0509a:4272_0": "“Yo naṃ vinibbhujitvā, abbhantaramassa bāhiraṃ kayirā;",
  "atk-s0509a:4273_0": "Gandhassa asahamānā, sakāpi mātā jiguccheyya.",
  "atk-s0509a:4274_0": "474.",
  "atk-s0509a:4275_0": "“Khandhadhātuāyatanaṃ, saṅkhataṃ jātimūlakaṃ dukkhaṃ;",
  "atk-s0509a:4276_0": "Yoniso anuvicinantī, vāreyyaṃ kissa iccheyyaṃ.",
  "atk-s0509a:4277_0": "475.",
  "atk-s0509a:4278_0": "“Divase divase tisatti, satāni navanavā pateyyuṃ kāyamhi;",
  "atk-s0509a:4279_0": "Vassasatampi ca ghāto, seyyo dukkhassa cevaṃ khayo.",
  "atk-s0509a:4280_0": "476.",
  "atk-s0509a:4281_0": "“Ajjhupagacche ghātaṃ, yo viññāyevaṃ satthuno vacanaṃ;",
  "atk-s0509a:4282_0": "Dīgho tesaṃ saṃsāro, punappunaṃ haññamānānaṃ.",
  "atk-s0509a:4283_0": "477.",
  "atk-s0509a:4284_0": "“Devesu manussesu ca, tiracchānayoniyā asurakāye;",
  "atk-s0509a:4285_0": "Petesu ca nirayesu ca, aparimitā dissante ghātā.",
  "atk-s0509a:4286_0": "478.",
  "atk-s0509a:4287_0": "“Ghātā nirayesu bahū, vinipātagatassa pīḷiyamānassa;",
  "atk-s0509a:4288_0": "Devesupi attāṇaṃ, nibbānasukhā paraṃ natthi.",
  "atk-s0509a:4289_0": "479.",
  "atk-s0509a:4290_0": "“Pattā te nibbānaṃ, ye yuttā dasabalassa pāvacane;",
  "atk-s0509a:4291_0": "Appossukkā ghaṭenti, jātimaraṇappahānāya.",
  "atk-s0509a:4292_0": "480.",
  "atk-s0509a:4293_0": "“Ajjeva tātabhinikkhamissaṃ, bhogehi kiṃ asārehi;",
  "atk-s0509a:4294_0": "Nibbinnā me kāmā, vantasamā tālavatthukatā.",
  "atk-s0509a:4295_0": "481.",
  "atk-s0509a:4296_0": "“Sā cevaṃ bhaṇati pitaramanīkaratto, ca yassa sā dinnā;",
  "atk-s0509a:4297_0": "Upayāsi vāraṇavate, vāreyyamupaṭṭhite kāle.",
  "atk-s0509a:4298_0": "482.",
  "atk-s0509a:4299_0": "“Atha asitanicitamuduke, kese khaggena chindiya sumedhā;",
  "atk-s0509a:4300_0": "Pāsādaṃ pidahitvā, paṭhamajjhānaṃ samāpajji.",
  "atk-s0509a:4301_0": "483.",
  "atk-s0509a:4302_0": "“Sā ca tahiṃ samāpannā, anīkaratto ca āgato nagaraṃ;",
  "atk-s0509a:4303_0": "Pāsāde ca sumedhā, aniccasaññaṃ subhāveti.",
  "atk-s0509a:4304_0": "484.",
  "atk-s0509a:4305_0": "“Sā ca manasi karoti, anīkaratto ca āruhī turitaṃ;",
  "atk-s0509a:4306_0": "Maṇikanakabhūsitaṅgo, katañjalī yācati sumedhaṃ.",
  "atk-s0509a:4307_0": "485.",
  "atk-s0509a:4308_0": "“Rajje āṇā dhanamissariyaṃ, bhogā sukhā daharikāsi;",
  "atk-s0509a:4309_0": "Bhuñjāhi kāmabhoge, kāmasukhā dullabhā loke.",
  "atk-s0509a:4310_0": "486.",
  "atk-s0509a:4311_0": "“Nissaṭṭhaṃ te rajjaṃ, bhoge bhuñjassu dehi dānāni;",
  "atk-s0509a:4312_0": "Mā dummanā ahosi, mātāpitaro te dukkhitā.",
  "atk-s0509a:4313_0": "487.",
  "atk-s0509a:4314_0": "“Taṃ taṃ bhaṇati sumedhā, kāmehi anatthikā vigatamohā;",
  "atk-s0509a:4315_0": "Mā kāme abhinandi, kāmesvādīnavaṃ passa.",
  "atk-s0509a:4316_0": "488.",
  "atk-s0509a:4317_0": "“Cātuddīpo rājā, mandhātā āsi kāmabhoginamaggo;",
  "atk-s0509a:4318_0": "Atitto kālaṅkato, na cassa paripūritā icchā.",
  "atk-s0509a:4319_0": "489.",
  "atk-s0509a:4320_0": "“Satta ratanāni vasseyya, vuṭṭhimā dasadisā samantena;",
  "atk-s0509a:4321_0": "Na catthi titti kāmānaṃ, atittāva maranti narā.",
  "atk-s0509a:4322_0": "490.",
  "atk-s0509a:4323_0": "“Asisūnūpamā kāmā, kāmā sappasiropamā;",
  "atk-s0509a:4324_0": "Ukkopamā anudahanti, aṭṭhikaṅkalasannibhā.",
  "atk-s0509a:4325_0": "491.",
  "atk-s0509a:4326_0": "“Aniccā adhuvā kāmā, bahudukkhā mahāvisā;",
  "atk-s0509a:4327_0": "Ayoguḷova santatto, aghamūlā dukhapphalā.",
  "atk-s0509a:4328_0": "492.",
  "atk-s0509a:4329_0": "“Rukkhaphalūpamā kāmā, maṃsapesūpamā dukhā;",
  "atk-s0509a:4330_0": "Supinopamā vañcaniyā, kāmā yācitakūpamā.",
  "atk-s0509a:4331_0": "493.",
  "atk-s0509a:4332_0": "“Sattisūlūpamā kāmā, rogo gaṇḍo aghaṃ nighaṃ;",
  "atk-s0509a:4333_0": "Aṅgārakāsusadisā, aghamūlaṃ bhayaṃ vadho.",
  "atk-s0509a:4334_0": "494.",
  "atk-s0509a:4335_0": "“Evaṃ bahudukkhā kāmā, akkhātā antarāyikā;",
  "atk-s0509a:4336_0": "Gacchatha na me bhavagate, vissāso atthi attano.",
  "atk-s0509a:4337_0": "495.",
  "atk-s0509a:4338_0": "“Kiṃ mama paro karissati, attano sīsamhi ḍayhamānamhi;",
  "atk-s0509a:4339_0": "Anubandhe jarāmaraṇe, tassa ghātāya ghaṭitabbaṃ.",
  "atk-s0509a:4340_0": "496.",
  "atk-s0509a:4341_0": "“Dvāraṃ apāpuritvānahaṃ, mātāpitaro anīkarattañca;",
  "atk-s0509a:4342_0": "Disvāna chamaṃ nisinne, rodante idamavocaṃ.",
  "atk-s0509a:4343_0": "497.",
  "atk-s0509a:4344_0": "“Dīgho bālānaṃ saṃsāro, punappunañca rodataṃ;",
  "atk-s0509a:4345_0": "Anamatagge pitu maraṇe, bhātu vadhe attano ca vadhe.",
  "atk-s0509a:4346_0": "498.",
  "atk-s0509a:4347_0": "“Assu thaññaṃ rudhiraṃ, saṃsāraṃ anamataggato saratha;",
  "atk-s0509a:4348_0": "Sattānaṃ saṃsarataṃ, sarāhi aṭṭhīnañca sannicayaṃ.",
  "atk-s0509a:4349_0": "499.",
  "atk-s0509a:4350_0": "“Sara caturodadhī, upanīte assuthaññarudhiramhi;",
  "atk-s0509a:4351_0": "Sara ekakappamaṭṭhīnaṃ, sañcayaṃ vipulena samaṃ.",
  "atk-s0509a:4352_0": "500.",
  "atk-s0509a:4353_0": "“Anamatagge saṃsarato, mahiṃ jambudīpamupanītaṃ;",
  "atk-s0509a:4354_0": "Kolaṭṭhimattaguḷikā, mātā mātusveva nappahonti.",
  "atk-s0509a:4355_0": "501.",
  "atk-s0509a:4356_0": "“Tiṇakaṭṭhasākhāpalāsaṃ, upanītaṃ anamataggato sara;",
  "atk-s0509a:4357_0": "Caturaṅgulikā ghaṭikā, pitupitusveva nappahonti.",
  "atk-s0509a:4358_0": "502.",
  "atk-s0509a:4359_0": "“Sara kāṇakacchapaṃ pubbasamudde, aparato ca yugachiddaṃ;",
  "atk-s0509a:4360_0": "Siraṃ tassa ca paṭimukkaṃ, manussalābhamhi opammaṃ.",
  "atk-s0509a:4361_0": "503.",
  "atk-s0509a:4362_0": "“Sara rūpaṃ pheṇapiṇḍopamassa, kāyakalino asārassa;",
  "atk-s0509a:4363_0": "Khandhe passa anicce, sarāhi niraye bahuvighāte.",
  "atk-s0509a:4364_0": "504.",
  "atk-s0509a:4365_0": "“Sara kaṭasiṃ vaḍḍhente, punappunaṃ tāsu tāsu jātīsu;",
  "atk-s0509a:4366_0": "Sara kumbhīlabhayāni ca, sarāhi cattāri saccāni.",
  "atk-s0509a:4367_0": "505.",
  "atk-s0509a:4368_0": "“Amatamhi vijjamāne, kiṃ tava pañcakaṭukena pītena;",
  "atk-s0509a:4369_0": "Sabbā hi kāmaratiyo, kaṭukatarā pañcakaṭukena.",
  "atk-s0509a:4370_0": "506.",
  "atk-s0509a:4371_0": "“Amatamhi vijjamāne, kiṃ tava kāmehi ye pariḷāhā;",
  "atk-s0509a:4372_0": "Sabbā hi kāmaratiyo, jalitā kuthitā kampitā santāpitā.",
  "atk-s0509a:4373_0": "507.",
  "atk-s0509a:4374_0": "“Asapattamhi samāne, kiṃ tava kāmehi ye bahusapattā;",
  "atk-s0509a:4375_0": "Rājaggicoraudakappiyehi, sādhāraṇā kāmā bahusapattā.",
  "atk-s0509a:4376_0": "508.",
  "atk-s0509a:4377_0": "“Mokkhamhi vijjamāne, kiṃ tava kāmehi yesu vadhabandho;",
  "atk-s0509a:4378_0": "Kāmesu hi asakāmā, vadhabandhadukhāni anubhonti.",
  "atk-s0509a:4379_0": "509.",
  "atk-s0509a:4380_0": "“Ādīpitā tiṇukkā, gaṇhantaṃ dahanti neva muñcantaṃ;",
  "atk-s0509a:4381_0": "Ukkopamā hi kāmā, dahanti ye te na muñcanti.",
  "atk-s0509a:4382_0": "510.",
  "atk-s0509a:4383_0": "“Mā appakassa hetu, kāmasukhassa vipulaṃ jahī sukhaṃ;",
  "atk-s0509a:4384_0": "Mā puthulomova baḷisaṃ, gilitvā pacchā vihaññasi.",
  "atk-s0509a:4385_0": "511.",
  "atk-s0509a:4386_0": "“Kāmaṃ kāmesu damassu, tāva sunakhova saṅkhalābaddho;",
  "atk-s0509a:4387_0": "Kāhinti khu taṃ kāmā, chātā sunakhaṃva caṇḍālā.",
  "atk-s0509a:4388_0": "512.",
  "atk-s0509a:4389_0": "“Aparimitañca dukkhaṃ, bahūni ca cittadomanassāni;",
  "atk-s0509a:4390_0": "Anubhohisi kāmayutto, paṭinissaja addhuve kāme.",
  "atk-s0509a:4391_0": "513.",
  "atk-s0509a:4392_0": "“Ajaramhi vijjamāne, kiṃ tava kāmehi yesu jarā;",
  "atk-s0509a:4393_0": "Maraṇabyādhigahitā, sabbā sabbattha jātiyo.",
  "atk-s0509a:4394_0": "514.",
  "atk-s0509a:4395_0": "“Idamajaramidamamaraṃ, idamajarāmaraṃ padamasokaṃ;",
  "atk-s0509a:4396_0": "Asapattamasambādhaṃ, akhalitamabhayaṃ nirupatāpaṃ.",
  "atk-s0509a:4397_0": "515.",
  "atk-s0509a:4398_0": "“Adhigatamidaṃ bahūhi, amataṃ ajjāpi ca labhanīyamidaṃ;",
  "atk-s0509a:4399_0": "Yo yoniso payuñjati, na ca sakkā aghaṭamānena.",
  "atk-s0509a:4400_0": "516.",
  "atk-s0509a:4401_0": "“Evaṃ bhaṇati sumedhā, saṅkhāragate ratiṃ alabhamānā;",
  "atk-s0509a:4402_0": "Anunentī anikarattaṃ, kese ca chamaṃ khipi sumedhā.",
  "atk-s0509a:4403_0": "517.",
  "atk-s0509a:4404_0": "“Uṭṭhāya anikaratto, pañjaliko yācatassā pitaraṃ so;",
  "atk-s0509a:4405_0": "Vissajjetha sumedhaṃ, pabbajituṃ vimokkhasaccadassā.",
  "atk-s0509a:4406_0": "518.",
  "atk-s0509a:4407_0": "“Vissajjitā mātāpitūhi, pabbaji sokabhayabhītā;",
  "atk-s0509a:4408_0": "Cha abhiññā sacchikatā, aggaphalaṃ sikkhamānāya.",
  "atk-s0509a:4409_0": "519.",
  "atk-s0509a:4410_0": "“Acchariyamabbhutaṃ taṃ, nibbānaṃ āsi rājakaññāya;",
  "atk-s0509a:4411_0": "Pubbenivāsacaritaṃ, yathā byākari pacchime kāle.",
  "atk-s0509a:4412_0": "520.",
  "atk-s0509a:4413_0": "“Bhagavati koṇāgamane, saṅghārāmamhi navanivesamhi;",
  "atk-s0509a:4414_0": "Sakhiyo tisso janiyo, vihāradānaṃ adāsimha.",
  "atk-s0509a:4415_0": "521.",
  "atk-s0509a:4416_0": "“Dasakkhattuṃ satakkhattuṃ, dasasatakkhattuṃ satāni ca satakkhattuṃ;",
  "atk-s0509a:4417_0": "Devesu upapajjimha, ko pana vādo manussesu.",
  "atk-s0509a:4418_0": "522.",
  "atk-s0509a:4419_0": "“Devesu mahiddhikā ahumha, mānusakamhi ko pana vādo;",
  "atk-s0509a:4420_0": "Sattaratanassa mahesī, itthiratanaṃ ahaṃ āsiṃ.",
  "atk-s0509a:4421_0": "523.",
  "atk-s0509a:4422_0": "“So hetu so pabhavo, taṃ mūlaṃ sāva sāsane khantī;",
  "atk-s0509a:4423_0": "Taṃ paṭhamasamodhānaṃ, taṃ dhammaratāya nibbānaṃ.",
  "atk-s0509a:4424_0": "524.",
  "atk-s0509a:4425_0": "“Evaṃ karonti ye saddahanti, vacanaṃ anomapaññassa;",
  "atk-s0509a:4426_0": "Nibbindanti bhavagate, nibbinditvā virajjantī”ti. –",
  "atk-s0509a:4427_0": "Imā gāthā abhāsi.",
  "atk-s0509a:4428_0": "Tattha mantavatiyā nagareti mantavatīti evaṃnāmake nagare.",
  "atk-s0509a:4428_1": "Rañño koñcassāti koñcassa nāma rañño mahesiyā kucchimhi jātā dhītā āsiṃ.",
  "atk-s0509a:4428_2": "Sumedhāti nāmena sumedhā.",
  "atk-s0509a:4428_3": "Pasāditā sāsanakarehīti satthusāsanakarehi ariyehi dhammadesanāya sāsane pasāditā sañjātaratanattayappasādā katā.",
  "atk-s0509a:4429_0": "Sīlavatīti ācārasīlasampannā.",
  "atk-s0509a:4429_1": "Cittakathāti cittadhammakathā.",
  "atk-s0509a:4429_2": "Bahussutāti bhikkhunīnaṃ santike pariyattidhammassutiyutā.",
  "atk-s0509a:4429_3": "Buddhasāsane vinītāti evaṃ pavatti,",
  "atk-s0509a:4429_4": "evaṃ nivatti,",
  "atk-s0509a:4429_5": "iti sīlaṃ,",
  "atk-s0509a:4429_6": "iti samādhi,",
  "atk-s0509a:4429_7": "iti paññāti suttānugatena yonisomanasikārena tadaṅgato kilesānaṃ vinivattattā buddhānaṃ sāsane vinītā saṃyatakāyavācācittā.",
  "atk-s0509a:4429_8": "Ubhayo nisāmethāti tumhe dvepi mama vacanaṃ nisāmetha,",
  "atk-s0509a:4429_9": "mātāpitaro upagantvā bhaṇatīti yojanā.",
  "atk-s0509a:4430_0": "Yadipi dibbanti devalokapariyāpannampi bhavagataṃ nāma sabbampi asassataṃ aniccaṃ dukkhaṃ vipariṇāmadhammaṃ.",
  "atk-s0509a:4430_1": "Kimaṅgaṃ pana tucchā kāmāti kimaṅgaṃ pana mānusakā kāmā,",
  "atk-s0509a:4430_2": "te sabbepi asārakabhāvato tucchā rittā,",
  "atk-s0509a:4430_3": "satthadhārāyaṃ madhubindu viya appassādā,",
  "atk-s0509a:4430_4": "etarahi āyatiñca vipuladukkhatāya bahuvighātā.",
  "atk-s0509a:4431_0": "Kaṭukāti aniṭṭhā.",
  "atk-s0509a:4431_1": "Sappaṭibhayaṭṭhena āsīvisūpamā.",
  "atk-s0509a:4431_2": "Yesu kāmesu.",
  "atk-s0509a:4431_3": "Mucchitāti ajjhositā.",
  "atk-s0509a:4431_4": "Samappitāti sakammunā sabbaso appitā khittā,",
  "atk-s0509a:4431_5": "upapannāti attho.",
  "atk-s0509a:4431_6": "Haññanteti bādhīyanti.",
  "atk-s0509a:4432_0": "Vinipāteti apāye.",
  "atk-s0509a:4433_0": "Acetanāti attahitacetanāya abhāvena acetanā.",
  "atk-s0509a:4433_1": "Dukkhasamudayoruddhāti taṇhānimittasaṃsāre avaruddhā.",
  "atk-s0509a:4433_2": "Desenteti catusaccadhamme desiyamāne.",
  "atk-s0509a:4433_3": "Ajānantāti atthaṃ ajānantā.",
  "atk-s0509a:4433_4": "Na bujjhare ariyasaccānīti dukkhādīni ariyasaccāni na paṭibujjhanti.",
  "atk-s0509a:4434_0": "Ammāti mātaraṃ pamukhaṃ katvā ālapati.",
  "atk-s0509a:4434_1": "Te bahutarā ajānantāti ye abhinandanti bhavagataṃ pihenti devesu upapattiṃ buddhavaradesitāni saccāni ajānantā,",
  "atk-s0509a:4434_2": "teyeva ca imasmiṃ loke bahutarāti yojanā.",
  "atk-s0509a:4435_0": "Bhavagate aniccamhīti sabbasmiṃ bhave anicce devesu upapatti na sassatā,",
  "atk-s0509a:4435_1": "evaṃ santepi na ca santasanti bālā na uttasanti na saṃvegaṃ āpajjanti.",
  "atk-s0509a:4435_2": "Punappunaṃ jāyitabbassāti aparāparaṃ upapajjamānassa.",
  "atk-s0509a:4436_0": "Cattāro vinipātāti nirayo tiracchānayoni pettivisayo asurayonīti ime cattāro sukhasamussayato vinipātagatiyo.",
  "atk-s0509a:4436_1": "Manussadevūpapattisaññitā pana dveva gatiyo kathañci kicchena kasirena labbhanti puññakammassa dukkarattā.",
  "atk-s0509a:4436_2": "Nirayesūti sukharahitesu apāyesu.",
  "atk-s0509a:4437_0": "Appossukkāti aññakiccesu nirussukkā.",
  "atk-s0509a:4437_1": "Ghaṭissanti vāyamissaṃ bhāvanaṃ anuyuñjissāmi,",
  "atk-s0509a:4437_2": "kāyakalinā asārena bhavagate kiṃ abhinanditenāti yojanā.",
  "atk-s0509a:4438_0": "Bhavataṇhāya nirodhāti bhavagatāya taṇhāya nirodhahetu nirodhatthaṃ.",
  "atk-s0509a:4439_0": "Buddhānaṃ uppādo laddho,",
  "atk-s0509a:4439_1": "vivajjito nirayūpapattiādiko aṭṭhavidho akkhaṇo,",
  "atk-s0509a:4439_2": "khaṇo navamo khaṇo laddhoti yojanā.",
  "atk-s0509a:4439_3": "Sīlānīti catupārisuddhisīlāni.",
  "atk-s0509a:4439_4": "Brahmacariyanti sāsanabrahmacariyaṃ.",
  "atk-s0509a:4439_5": "Na dūseyyanti na kopeyyāmi.",
  "atk-s0509a:4440_0": "Na tāva āhāraṃ āharissaṃ gahaṭṭhāti “neva tāva ahaṃ gahaṭṭhā hutvā āhāraṃ āharissāmi,",
  "atk-s0509a:4440_1": "sace pabbajjaṃ na labhissāmi,",
  "atk-s0509a:4440_2": "maraṇavasameva gatā bhavissāmī”ti evaṃ sumedhā mātāpitaro bhaṇatīti yojanā.",
  "atk-s0509a:4441_0": "Assāti sumedhāya.",
  "atk-s0509a:4441_1": "Sabbaso samabhihatoti assūhi sabbaso abhihatamukho.",
  "atk-s0509a:4441_2": "Ghaṭenti saññāpetunti pāsādatale chamāpatitaṃ sumedhaṃ mātā ca pitā ca gihibhāvāya saññāpetuṃ ghaṭenti vāyamanti.",
  "atk-s0509a:4441_3": "“Ghaṭenti vāyamantī”tipi pāṭho,",
  "atk-s0509a:4441_4": "so evattho.",
  "atk-s0509a:4442_0": "Kiṃ socitenāti “pabbajjaṃ na labhissāmī”ti kiṃ socanena.",
  "atk-s0509a:4442_1": "Dinnāsi vāraṇavatimhīti vāraṇavatīnagare dinnā asi.",
  "atk-s0509a:4442_2": "“Dinnāsī”ti vatvā punapi “tvaṃ dinnā”ti vacanaṃ daḷhaṃ dinnabhāvadassanatthaṃ.",
  "atk-s0509a:4443_0": "Rajje āṇāti anikarattassa rajje tava āṇā pavattati.",
  "atk-s0509a:4443_1": "Dhanamissariyanti imasmiṃ kule patikule ca dhanaṃ issariyañca,",
  "atk-s0509a:4443_2": "bhogā sukhā ativiya iṭṭhā bhogāti sabbamidaṃ tuyhaṃ upaṭṭhitaṃ hatthagataṃ.",
  "atk-s0509a:4443_3": "Daharikāsīti taruṇī cāsi,",
  "atk-s0509a:4443_4": "tasmā bhuñjāhi kāmabhoge.",
  "atk-s0509a:4443_5": "Tena kāraṇena vāreyyaṃ hotu te puttāti yojanā.",
  "atk-s0509a:4444_0": "Neti mātāpitaro.",
  "atk-s0509a:4444_1": "Mā edisikānīti evarūpāni rajje āṇādīni mā bhavantu.",
  "atk-s0509a:4444_2": "Kasmāti ce āha “bhagavatamasāra”ntiādi.",
  "atk-s0509a:4445_0": "Kimivāti kimi viya.",
  "atk-s0509a:4445_1": "Pūtikāyanti imaṃ pūtikaḷevaraṃ.",
  "atk-s0509a:4445_2": "Savanagandhanti vissaṭṭhavissagandhaṃ.",
  "atk-s0509a:4445_3": "Bhayānakanti avītarāgānaṃ bhayāvahaṃ.",
  "atk-s0509a:4445_4": "Kuṇapaṃ abhisaṃviseyyaṃ bhastanti kuṇapabharitaṃ cammapasibbakaṃ,",
  "atk-s0509a:4445_5": "asakiṃ paggharitaṃ asucipuṇṇaṃ nānappakārassa asucino puṇṇaṃ hutvā asakiṃ sabbakālaṃ adhipaggharantaṃ “mama ida”nti abhiniveseyyaṃ.",
  "atk-s0509a:4446_0": "Kimiva tahaṃ jānantī,",
  "atk-s0509a:4446_1": "vikūlakanti ativiya paṭikkūlaṃ asucīhi maṃsapesīhi soṇitehi ca upalittaṃ anekesaṃ kimikulānaṃ ālayaṃ sakuṇānaṃ bhattabhūtaṃ.",
  "atk-s0509a:4446_2": "“Kimikulālasakuṇabhatta”ntipi pāṭho,",
  "atk-s0509a:4446_3": "kimīnaṃ avasiṭṭhasakuṇānañca bhattabhūtanti attho.",
  "atk-s0509a:4446_4": "Taṃ ahaṃ kaḷevaraṃ jānantī ṭhitā.",
  "atk-s0509a:4446_5": "Taṃ maṃ idāni vāreyyavasena kissa kena nāma kāraṇena diyyatīti dasseti.",
  "atk-s0509a:4446_6": "Tassa tañca dānaṃ kimiva kiṃ viya hotīti yojanā.",
  "atk-s0509a:4447_0": "Nibbuyhati susānaṃ,",
  "atk-s0509a:4447_1": "aciraṃ kāyo apetaviññāṇoti ayaṃ kāyo acireneva apagataviññāṇo susānaṃ nibbuyhati upanīyati.",
  "atk-s0509a:4447_2": "Chuddhoti chaḍḍito.",
  "atk-s0509a:4447_3": "Kaḷiṅgaraṃ viyāti niratthakakaṭṭhakhaṇḍasadiso.",
  "atk-s0509a:4447_4": "Jigucchamānehi ñātīhīti ñātijanehipi jigucchamānehi.",
  "atk-s0509a:4448_0": "Chuddhūna naṃ susāneti naṃ kaḷevaraṃ susāne chaḍḍetvā.",
  "atk-s0509a:4448_1": "Parabhattanti paresaṃ soṇasiṅgālādīnaṃ bhattabhūtaṃ.",
  "atk-s0509a:4448_2": "Nhāyanti jigucchantāti “imassa pacchato āgatā”ti ettakenāpi jigucchamānā sasīsaṃ nimujjantā nhāyanti,",
  "atk-s0509a:4448_3": "pageva phuṭṭhavanto.",
  "atk-s0509a:4448_4": "Niyakā mātāpitaroti attano mātāpitaropi.",
  "atk-s0509a:4448_5": "Kiṃ pana sādhāraṇā janatāti itaro pana samūho jigucchatīti kimeva vattabbaṃ.",
  "atk-s0509a:4449_0": "Ajjhositāti taṇhāvasena abhiniviṭṭhā. Asāreti niccasārādisārarahite.",
  "atk-s0509a:4450_0": "Vinibbhujitvāti viññāṇavinibbhogaṃ katvā.",
  "atk-s0509a:4450_1": "Gandhassa asahamānāti gandhaṃ assa kāyassa asahantī.",
  "atk-s0509a:4450_2": "Sakāpi mātāti attano mātāpi jiguccheyya koṭṭhāsānaṃ vinibbhujjanena paṭikkūlabhāvāya suṭṭhutaraṃ upaṭṭhahanato.",
  "atk-s0509a:4451_0": "Khandhadhātuāyatananti rūpakkhandhādayo ime pañcakkhandhā,",
  "atk-s0509a:4451_1": "cakkhudhātuādayo imā aṭṭhārasadhātuyo,",
  "atk-s0509a:4451_2": "cakkhāyatanādīni imāni dvādasāyatanānīti evaṃ khandhā dhātuyo āyatanāni cāti sabbaṃ idaṃ rūpārūpadhammajātaṃ",
  "atk-s0509a:4451_3": "samecca sambhuyya paccayehi katattā saṅkhataṃ,",
  "atk-s0509a:4451_4": "tayidaṃ tasmiṃ bhave pavattamānaṃ dukkhaṃ,",
  "atk-s0509a:4451_5": "jātipaccayattā jātimūlakanti.",
  "atk-s0509a:4451_6": "Evaṃ yoniso upāyena anuvicinantī cintayantī,",
  "atk-s0509a:4451_7": "vāreyyaṃ vivāhaṃ,",
  "atk-s0509a:4451_8": "kissa kena kāraṇena icchissāmi.",
  "atk-s0509a:4452_0": "“Sīlāni brahmacariyaṃ,",
  "atk-s0509a:4452_1": "pabbajjā dukkarā”ti yadetaṃ mātāpitūhi vuttaṃ tassa paṭivacanaṃ dātuṃ “divase divase”tiādi vuttaṃ.",
  "atk-s0509a:4452_2": "Tattha divase divase tisattisatāni navanavā pateyyuṃ kāyamhīti dine dine tīṇi sattisatāni tāvadeva pītanisitabhāvena abhinavāni kāyasmiṃ sampateyyuṃ.",
  "atk-s0509a:4452_3": "Vassasatampi ca ghāto seyyoti nirantaraṃ vassasatampi patamāno yathāvutto sattighāto seyyo.",
  "atk-s0509a:4452_4": "Dukkhassa cevaṃ khayoti evaṃ ce vaṭṭadukkhassa parikkhayo bhaveyya,",
  "atk-s0509a:4452_5": "evaṃ mahantampi pavattidukkhaṃ adhivāsetvā nibbānādhigamāya ussāho karaṇīyoti adhippāyo.",
  "atk-s0509a:4453_0": "Ajjhupagaccheti sampaṭiccheyya.",
  "atk-s0509a:4453_1": "Evanti vuttanayena.",
  "atk-s0509a:4453_2": "Idaṃ vuttaṃ hoti –",
  "atk-s0509a:4453_3": "yo puggalo anamataggaṃ saṃsāraṃ aparimāṇañca vaṭṭadukkhaṃ dīpentaṃ satthuno vacanaṃ viññāya ṭhito yathāvuttaṃ sattighātadukkhaṃ sampaṭiccheyya,",
  "atk-s0509a:4453_4": "tena ceva vaṭṭadukkhassa parikkhayo siyāti. Tenāha –",
  "atk-s0509a:4453_5": "“dīgho tesaṃ saṃsāro,",
  "atk-s0509a:4453_6": "punappunañca haññamānāna”nti,",
  "atk-s0509a:4453_7": "aparāparaṃ jātijarābyādhimaraṇādīhi bādhiyamānānanti attho.",
  "atk-s0509a:4454_0": "Asurakāyeti kālakañcikādi petāsuranikāye. Ghātāti kāyacittānaṃ upaghātā vadhā.",
  "atk-s0509a:4455_0": "Bahūti pañcavidhabandhanādikammakāraṇavasena pavattiyamānā bahū anekaghātā.",
  "atk-s0509a:4455_1": "Vinipātagatassāti sesāpāyasaṅkhātaṃ vinipātaṃ upagatassāpi.",
  "atk-s0509a:4455_2": "Pīḷiyamānassāti tiracchānādiattabhāve abhighātādīhi ābādhiyamānassa.",
  "atk-s0509a:4455_3": "Devesupi attāṇanti devattabhāvesupi tāṇaṃ natthi rāgapariḷāhādinā sadukkhasavighātabhāvato.",
  "atk-s0509a:4455_4": "Nibbānasukhā paraṃ natthīti nibbānasukhato paraṃ aññaṃ uttamaṃ sukhaṃ nāma natthi lokiyasukhassa vipariṇāmasaṅkhāradukkhasabhāvattā.",
  "atk-s0509a:4455_5": "Tenāha bhagavā –",
  "atk-s0509a:4455_6": "“nibbānaṃ paramaṃ sukha”nti.",
  "atk-s0509a:4456_0": "Pattā te nibbānanti te nibbānaṃ pattāyeva nāma.",
  "atk-s0509a:4456_1": "Atha vā teyeva nibbānaṃ pattā.",
  "atk-s0509a:4456_2": "Ye yuttā dasabalassa pāvacaneti sammāsambuddhassa sāsane ye yuttā payuttā.",
  "atk-s0509a:4457_0": "Nibbinnāti virattā.",
  "atk-s0509a:4457_1": "Meti mayā.",
  "atk-s0509a:4457_2": "Vantasamāti suvānavamathusadisā.",
  "atk-s0509a:4457_3": "Tālavatthukatāti tālassa patiṭṭhānasadisā katā.",
  "atk-s0509a:4458_0": "Athāti pacchā,",
  "atk-s0509a:4458_1": "mātāpitūnaṃ attano ajjhāsayaṃ pavedetvā anikarattassa ca āgatabhāvaṃ sutvā.",
  "atk-s0509a:4458_2": "Asitanicitamuduketi indanīlabhamarasamānavaṇṇatāya asite,",
  "atk-s0509a:4458_3": "ghanabhāvena nicite,",
  "atk-s0509a:4458_4": "simbalitūlasamasamphassatāya muduke.",
  "atk-s0509a:4458_5": "Kese khaggena chindiyāti attano kese sunisitena asinā chinditvā.",
  "atk-s0509a:4458_6": "Pāsādaṃ pidahitvāti attano vasanapāsāde sirigabbhaṃ pidhāya,",
  "atk-s0509a:4458_7": "tassa dvāraṃ thaketvāti attho.",
  "atk-s0509a:4458_8": "Paṭhamajjhānaṃ samāpajjīti khaggena chinne attano kese purato ṭhapetvā tattha paṭikkūlamanasikāraṃ pavattentī",
  "atk-s0509a:4458_9": "yathāupaṭṭhite nimitte uppannaṃ paṭhamaṃ jhānaṃ vasībhāvaṃ āpādetvā samāpajji.",
  "atk-s0509a:4459_0": "Sā ca sumedhā tahiṃ pāsāde samāpannā jhānanti adhippāyo.",
  "atk-s0509a:4459_1": "Aniccasaññaṃ subhāvetīti jhānato vuṭṭhahitvā jhānaṃ pādakaṃ katvā vipassanaṃ paṭṭhapetvā “yaṃkiñci rūpa”ntiādinā aniccānupassanaṃ suṭṭhu bhāveti,",
  "atk-s0509a:4459_2": "aniccasaññāgahaṇeneva cettha dukkhasaññādīnampi gahaṇaṃ katanti veditabbaṃ.",
  "atk-s0509a:4460_0": "Maṇikanakabhūsitaṅgoti maṇivicittehi hemamālālaṅkārehi vibhūsitagatto.",
  "atk-s0509a:4461_0": "Rajje āṇātiādi yācitākāranidassanaṃ.",
  "atk-s0509a:4461_1": "Tattha āṇāti ādhipaccaṃ.",
  "atk-s0509a:4461_2": "Issariyanti yaso vibhavasampatti.",
  "atk-s0509a:4461_3": "Bhogā sukhāti iṭṭhā manāpiyā kāmūpabhogā.",
  "atk-s0509a:4461_4": "Daharikāsīti tvaṃ idāni daharā taruṇī asi.",
  "atk-s0509a:4462_0": "Nissaṭṭhaṃ te rajjanti mayhaṃ sabbampi tiyojanikaṃ rajjaṃ tuyhaṃ pariccattaṃ,",
  "atk-s0509a:4462_1": "taṃ paṭipajjitvā bhoge ca bhuñjassu,",
  "atk-s0509a:4462_2": "ayaṃ maṃ kāmehiyeva nimantetīti mā dummanā ahosi.",
  "atk-s0509a:4462_3": "Dehi dānānīti yathāruciyā mahantāni dānāni samaṇabrāhmaṇesu pavattehi,",
  "atk-s0509a:4462_4": "mātāpitaro te dukkhitā domanassappattā tava pabbajjādhippāyaṃ sutvā tasmā kāme paribhuñjantī.",
  "atk-s0509a:4462_5": "Tepi upaṭṭhahantī tesaṃ cittaṃ dukkhā mocehīti evamettha padatthayojanā veditabbā.",
  "atk-s0509a:4463_0": "Mā kāme abhinandīti vatthukāme kilesakāme mā abhinandi.",
  "atk-s0509a:4463_1": "Atha kho tesu kāmesu ādīnavaṃ dosaṃ mayhaṃ vacanānusārena passa ñāṇacakkhunā olokehi.",
  "atk-s0509a:4464_0": "Cātuddīpoti jambudīpādīnaṃ catunnaṃ mahādīpānaṃ issaro.",
  "atk-s0509a:4464_1": "Mandhātāti evaṃnāmo rājā,",
  "atk-s0509a:4464_2": "kāmabhogīnaṃ aggo aggabhūto āsi.",
  "atk-s0509a:4464_3": "Tenāha bhagavā –",
  "atk-s0509a:4464_4": "“rāhuggaṃ attabhāvīnaṃ,",
  "atk-s0509a:4464_5": "mandhātā kāmabhogina”nti.",
  "atk-s0509a:4464_6": "Atitto kālaṅkatoti caturāsītivassasahassāni kumārakīḷāvasena caturāsītivassasahassāni oparajjavasena",
  "atk-s0509a:4464_7": "caturāsītivassasahassāni cakkavattī rājā hutvā devabhogasadise bhoge bhuñjitvā chattiṃsāya sakkānaṃ āyuppamāṇakālaṃ",
  "atk-s0509a:4464_8": "tāvatiṃsabhavane saggasampattiṃ anubhavitvāpi kāmehi atittova kālaṅkato.",
  "atk-s0509a:4464_9": "Na cassa paripūritā icchā assa mandhāturañño kāmesu āsā na ca paripuṇṇā āsi.",
  "atk-s0509a:4465_0": "Satta ratanāni vasseyyāti sattapi ratanāni,",
  "atk-s0509a:4465_1": "vuṭṭhimā devo dasadisā byāpetvā,",
  "atk-s0509a:4465_2": "samantena samantato purisassa rucivasena yadipi vasseyya,",
  "atk-s0509a:4465_3": "yathā taṃ mandhātumahārājassa evaṃ santepi na catthi titti kāmānaṃ,",
  "atk-s0509a:4465_4": "atittāva maranti narā.",
  "atk-s0509a:4465_5": "Tenāha bhagavā –",
  "atk-s0509a:4465_6": "“na kahāpaṇavassena,",
  "atk-s0509a:4465_7": "titti kāmesu vijjatī”ti.",
  "atk-s0509a:4466_0": "Asisūnūpamā kāmā adhikuṭṭanaṭṭhena,",
  "atk-s0509a:4466_1": "sappasiropamā sappaṭibhayaṭṭhena,",
  "atk-s0509a:4466_2": "ukkopamā tiṇukkūpamā anudahanaṭṭhena.",
  "atk-s0509a:4466_3": "Tenāha “anudahantī”ti.",
  "atk-s0509a:4466_4": "Aṭṭhikaṅkalasannibhā appassādaṭṭhena.",
  "atk-s0509a:4467_0": "Mahāvisāti halāhalādimahāvisasadisā.",
  "atk-s0509a:4467_1": "Aghamūlāti aghassa dukkhassa mūlā kāraṇabhūtā.",
  "atk-s0509a:4467_2": "Tenāha “dukhapphalā”ti.",
  "atk-s0509a:4468_0": "Rukkhapphalūpamā aṅgapaccaṅgānaṃ phalibhañjanaṭṭhena.",
  "atk-s0509a:4468_1": "Maṃsapesūpamā bahusādhāraṇaṭṭhena.",
  "atk-s0509a:4468_2": "Supinopamā ittarapaccupaṭṭhānaṭṭhena māyā viya palobhanato.",
  "atk-s0509a:4468_3": "Tenāha “vañcaniyā”ti,",
  "atk-s0509a:4468_4": "vañcakāti attho.",
  "atk-s0509a:4468_5": "Yācitakūpamāti yācitakabhaṇḍasadisā tāvakālikaṭṭhena.",
  "atk-s0509a:4469_0": "Sattisūlūpamā vinivijjhanaṭṭhena.",
  "atk-s0509a:4469_1": "Rujjanaṭṭhena rogo dukkhatāsulabhattā.",
  "atk-s0509a:4469_2": "Gaṇḍo kilesāsucipaggharaṇato.",
  "atk-s0509a:4469_3": "Dukkhuppādanaṭṭhena aghaṃ.",
  "atk-s0509a:4469_4": "Maraṇasampāpanena nighaṃ.",
  "atk-s0509a:4469_5": "Aṅgārakāsusadisā mahābhitāpanaṭṭhena.",
  "atk-s0509a:4469_6": "Bhayahetutāya ceva vadhakapahūtatāya ca bhayaṃ vadho nāma,",
  "atk-s0509a:4469_7": "kāmāti yojanā.",
  "atk-s0509a:4470_0": "Akkhātā antarāyikāti “saggamaggādhigamassa nibbānagāmimaggassa ca antarāyakarā”ti cakkhubhūtehi buddhādīhi vuttā.",
  "atk-s0509a:4470_1": "Gacchathāti anikarattaṃ saparisaṃ vissajjeti.",
  "atk-s0509a:4471_0": "Kiṃ mama paro karissatīti paro añño mama kiṃ nāma hitaṃ karissati attano sīsamhi uttamaṅge ekādasahi aggīhi ḍayhamāne.",
  "atk-s0509a:4471_1": "Tenāha “anubandhe jarāmaraṇe”ti.",
  "atk-s0509a:4471_2": "Tassa jarāmaraṇassa sīsaḍāhassa,",
  "atk-s0509a:4471_3": "ghātāya samugghātāya,",
  "atk-s0509a:4471_4": "ghaṭitabbaṃ vāyamitabbaṃ.",
  "atk-s0509a:4472_0": "Chamanti chamāyaṃ.",
  "atk-s0509a:4472_1": "Idamavocanti idaṃ “dīgho bālānaṃ saṃsāro”tiādikaṃ saṃvegasaṃvattanakaṃ vacanaṃ avocaṃ.",
  "atk-s0509a:4473_0": "Dīgho bālānaṃ saṃsāroti kilesakammavipākavaṭṭabhūtānaṃ khandhāyatanādīnaṃ paṭipāṭipavattisaṅkhāto saṃsāro",
  "atk-s0509a:4473_1": "apariññātavatthukānaṃ andhabālānaṃ dīgho buddhañāṇenapi aparicchindaniyo.",
  "atk-s0509a:4473_2": "Yathā hi anupacchinnattā avijjātaṇhānaṃ aparicchinnatāyeva bhavapabandhassa pubbā koṭi na paññāyati,",
  "atk-s0509a:4473_3": "evaṃ parāpi koṭīti.",
  "atk-s0509a:4473_4": "Punappunañca rodatanti aparāparaṃ sokavasena rudantānaṃ.",
  "atk-s0509a:4473_5": "Imināpi avijjātaṇhānaṃ anupacchinnataṃyeva tesaṃ vibhāveti.",
  "atk-s0509a:4474_0": "Assu thaññaṃ rudhiranti yaṃ ñātibyasanādinā phuṭṭhānaṃ rodantānaṃ assu ca dārakakāle mātuthanato pītaṃ",
  "atk-s0509a:4474_1": "thaññañca yañca paccatthikehi ghātitānaṃ rudhiraṃ.",
  "atk-s0509a:4474_2": "Saṃsāraṃ anamataggato saṃsārassa anu amataggattā ñāṇena anugantvāpi amataaggattā aviditaggattā iminā dīghena addhunā sattānaṃ saṃsarataṃ,",
  "atk-s0509a:4474_3": "aparāparaṃ saṃsarantānaṃ saṃsaritaṃ sarāhi,",
  "atk-s0509a:4474_4": "taṃ “kīva bahuka”nti anussarāhi,",
  "atk-s0509a:4474_5": "aṭṭhīnaṃ sannicayaṃ sarāhi anussara,",
  "atk-s0509a:4474_6": "upadhārehīti attho.",
  "atk-s0509a:4475_0": "Idāni ādīnavassa bahubhāvañca upamāya dassetuṃ “sara caturodadhī”ti gāthamāha.",
  "atk-s0509a:4475_1": "Tattha sara caturodadhī upanīte assuthaññarudhiramhīti imesaṃ sattānaṃ anamataggasaṃsāre saṃsarantānaṃ",
  "atk-s0509a:4475_2": "ekekassapi assumhi thaññe rudhiramhi ca pamāṇato upametabbe caturodadhī cattāro mahāsamudde upamāvasena",
  "atk-s0509a:4475_3": "buddhehi upanīte sara sarāhi.",
  "atk-s0509a:4475_4": "Ekakappamaṭṭhīnaṃ,",
  "atk-s0509a:4475_5": "sañcayaṃ vipulena samanti ekassa puggalassa ekasmiṃ kappe aṭṭhīnaṃ sañcayaṃ vepullapabbatena samaṃ upanītaṃ sara.",
  "atk-s0509a:4475_6": "Vuttampi cesaṃ –",
  "atk-s0509a:4476_0": "“Ekassekena kappena, puggalassaṭṭhisañcayo;",
  "atk-s0509a:4477_0": "Siyā pabbatasamo rāsi, iti vuttaṃ mahesinā.",
  "atk-s0509a:4478_0": "“So kho panāyaṃ akkhāto, vepullo pabbato mahā;",
  "atk-s0509a:4479_0": "Uttaro gijjhakūṭassa, magadhānaṃ giribbaje”ti. ;",
  "atk-s0509a:4480_0": "Mahiṃ jambudīpamupanītaṃ.",
  "atk-s0509a:4480_1": "Kolaṭṭhimattaguḷikā,",
  "atk-s0509a:4480_2": "mātā mātusveva nappahontīti jambudīpotisaṅkhātaṃ mahāpathaviṃ kolaṭṭhimattā badaraṭṭhimattā guḷikā katvā tatthekekā “ayaṃ me mātu,",
  "atk-s0509a:4480_3": "ayaṃ me mātumātū”ti evaṃ vibhājiyamāne tā guḷikā mātā mātūsveva nappahonti,",
  "atk-s0509a:4480_4": "mātā mātūsu akhīṇāsveva pariyantikā tā guḷikā parikkhayaṃ pariyādānaṃ gaccheyyuṃ,",
  "atk-s0509a:4480_5": "na tveva anamatagge saṃsāre saṃsarato sattassa mātumātaroti.",
  "atk-s0509a:4480_6": "Evaṃ jambudīpamahiṃ saṃsārassa dīghabhāvena upamābhāvena upanītaṃ manasi karohīti.",
  "atk-s0509a:4481_0": "Tiṇakaṭṭhasākhāpalāsanti tiṇañca kaṭṭhañca sākhāpalāsañca.",
  "atk-s0509a:4481_1": "Upanītanti upamābhāvena upanītaṃ.",
  "atk-s0509a:4481_2": "Anamataggatoti saṃsārassa anamataggabhāvato.",
  "atk-s0509a:4481_3": "Caturaṅgulikā ghaṭikāti caturaṅgulappamāṇāni khaṇḍāni.",
  "atk-s0509a:4481_4": "Pitupitusveva nappahontīti pitupitāmahesu eva tā ghaṭikā nappahonti.",
  "atk-s0509a:4481_5": "Idaṃ vuttaṃ hoti –",
  "atk-s0509a:4481_6": "imasmiṃ loke sabbaṃ tiṇañca kaṭṭhañca sākhāpalāsañca caturaṅgulikā katvā tatthekekā “ayaṃ me pitu,",
  "atk-s0509a:4481_7": "ayaṃ me pitāmahassā”ti vibhājiyamāne tā ghaṭikāva parikkhayaṃ pariyādānaṃ gaccheyyuṃ,",
  "atk-s0509a:4481_8": "na tveva anamatagge saṃsāre saṃsarato sattassa pitupitāmahāti.",
  "atk-s0509a:4481_9": "Evaṃ tiṇañca kaṭṭhañca sākhāpalāsañca saṃsārassa dīghabhāvena upanītaṃ sarāhīti.",
  "atk-s0509a:4481_10": "Imasmiṃ pana ṭhāne –",
  "atk-s0509a:4482_0": "“Anamataggoyaṃ,",
  "atk-s0509a:4482_1": "bhikkhave, saṃsāro,",
  "atk-s0509a:4482_2": "pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarataṃ.",
  "atk-s0509a:4482_3": "Taṃ kiṃ maññatha,",
  "atk-s0509a:4482_4": "bhikkhave,",
  "atk-s0509a:4482_5": "katamaṃ nu kho bahutaraṃ,",
  "atk-s0509a:4482_6": "yaṃ vā vo iminā dīghena addhunā sandhāvataṃ saṃsarataṃ amanāpasampayogā manāpavippayogā kandantānaṃ rodantānaṃ assupassannaṃ paggharitaṃ,",
  "atk-s0509a:4482_7": "yaṃ vā catūsu mahāsamuddesu udaka”ntiādikā –",
  "atk-s0509a:4482_8": "‘anamataggapāḷi’ āharitabbā.",
  "atk-s0509a:4483_0": "Sara kāṇakacchapanti ubhayakkhikāṇaṃ kacchapaṃ anussara.",
  "atk-s0509a:4483_1": "Pubbasamudde aparato ca yugachiddanti puratthimasamudde aparato ca pacchimuttaradakkhiṇasamudde vātavegena paribbhamantassa yugassa ekacchiddaṃ.",
  "atk-s0509a:4483_2": "Siraṃ tassa ca paṭimukkanti kāṇakacchapassa sīsaṃ tassa ca vassasatassa vassasatassa accayena gīvaṃ ukkhipantassa",
  "atk-s0509a:4483_3": "sīsassa yugacchidde pavesanañca sara.",
  "atk-s0509a:4483_4": "Manussalābhamhi opammanti tayidaṃ sabbampi buddhuppādadhammadesanāsu viya manussattalābhe opammaṃ katvā paññāya sara,",
  "atk-s0509a:4483_5": "tassa atīva dullabhasabhāvattaṃ sārajjabhayassāpi aticcasabhāvattā.",
  "atk-s0509a:4483_6": "Vuttañhetaṃ –",
  "atk-s0509a:4483_7": "“seyyathāpi,",
  "atk-s0509a:4483_8": "bhikkhave,",
  "atk-s0509a:4483_9": "puriso mahāsamudde ekacchiggaḷhaṃ yugaṃ pakkhipeyyā”tiādi.",
  "atk-s0509a:4484_0": "Sara rūpaṃ pheṇapiṇḍopamassāti vimaddāsahanato pheṇapiṇḍasadisassa anekānatthasannipātato kāyasaṅkhātassa kalino,",
  "atk-s0509a:4484_1": "niccasārādivirahena asārassa rūpaṃ asuciduggandhaṃ jegucchapaṭikkūlabhāvaṃ sara.",
  "atk-s0509a:4484_2": "Khandhe passa anicceti pañcapi upādānakkhandhe hutvā abhāvaṭṭhena anicce passa ñāṇacakkhunā olokehi.",
  "atk-s0509a:4484_3": "Sarāhi niraye bahuvighāteti aṭṭha mahāniraye soḷasaussadaniraye ca bahuvighāte bahudukkhe mahādukkhe ca anussara.",
  "atk-s0509a:4485_0": "Sara kaṭasiṃ vaḍḍhenteti punappunaṃ tāsu tāsu jātīsu aparāparaṃ uppattiyā punappunaṃ kaṭasiṃ susānaṃ āḷahanameva vaḍḍhente satte anussara.",
  "atk-s0509a:4485_1": "“Vaḍḍhanto”ti vā pāḷi,",
  "atk-s0509a:4485_2": "tvaṃ vaḍḍhantoti yojanā.",
  "atk-s0509a:4485_3": "Kumbhīlabhayānīti udaraposanatthaṃ akiccakāritāvasena odarikattabhayāni.",
  "atk-s0509a:4485_4": "Vuttañhi “kumbhīlabhayanti kho,",
  "atk-s0509a:4485_5": "bhikkhave,",
  "atk-s0509a:4485_6": "odarikattassetaṃ adhivacana”nti.",
  "atk-s0509a:4485_7": "Sarāhi cattāri saccānīti “idaṃ dukkhaṃ ariyasaccaṃ…pe…",
  "atk-s0509a:4485_8": "ayaṃ dukkhanirodhagāminipaṭipadā ariyasacca”nti cattāri ariyasaccāni yāthāvato anussara upadhārehi.",
  "atk-s0509a:4486_0": "Evaṃ rājaputtī anekākāravokāraṃ anussaraṇavasena kāmesu saṃsāre ca ādīnavaṃ pakāsetvā idāni byatirekenapi taṃ pakāsetuṃ “amatamhi vijjamāne”tiādimāha.",
  "atk-s0509a:4486_1": "Tattha amatamhi vijjamāneti sammāsambuddhena mahākaruṇāya upanīte saddhammāmate upalabbhamāne.",
  "atk-s0509a:4486_2": "Kiṃ tava pañcakaṭukena pītenāti pariyesanā pariggaho ārakkhā paribhogo vipāko cāti pañcasupi ṭhānesu",
  "atk-s0509a:4486_3": "tikhiṇataradukkhānubandhatāya savighātattā saupāyāsattā kiṃ tuyhaṃ pañcakaṭukena pañcakāmaguṇarasena pītena?",
  "atk-s0509a:4486_4": "Idāni vuttamevatthaṃ pākaṭataraṃ karontī āha –",
  "atk-s0509a:4486_5": "“sabbā hi kāmaratiyo,",
  "atk-s0509a:4486_6": "kaṭukatarā pañcakaṭukenā”ti,",
  "atk-s0509a:4486_7": "ativiya kaṭukatarāti attho.",
  "atk-s0509a:4487_0": "Ye pariḷāhāti ye kāmā sampati kilesapariḷāhena āyatiṃ vipākapariḷāhena ca sapariḷāhā mahāvighātā.",
  "atk-s0509a:4487_1": "Jalitā kuthitā kampitā santāpitāti ekādasahi aggīhi pajjalitā pakkuthitā ca hutvā taṃsamaṅgīnaṃ kampanakā santāpanakā ca.",
  "atk-s0509a:4488_0": "Asapattamhīti sapattarahite nekkhamme.",
  "atk-s0509a:4488_1": "Samāneti sante vijjamāne.",
  "atk-s0509a:4488_2": "“Bahusapattā”ti vatvā yehi bahū sapattā,",
  "atk-s0509a:4488_3": "te dassetuṃ “rājaggī”tiādi vuttaṃ.",
  "atk-s0509a:4488_4": "Rājūhi ca agginā ca corehi ca udakena ca dāyādādiappiyehi ca rājaggicoraudakappiyehi sādhāraṇato tesvevopamā vuttā.",
  "atk-s0509a:4489_0": "Yesu vadhabandhoti yesu kāmesu kāmanimittaṃ maraṇapothanādiparikkileso andubandhanādibandho ca hotīti attho.",
  "atk-s0509a:4489_1": "Kāmesūtiādi vuttassevatthassa pākaṭakaraṇaṃ.",
  "atk-s0509a:4489_2": "Tattha hīti hetuatthe nipāto.",
  "atk-s0509a:4489_3": "Yasmā kāmesu kāmahetu ime sattā vadhabandhanadukkhāni anubhavanti pāpuṇanti,",
  "atk-s0509a:4489_4": "tasmā āha –",
  "atk-s0509a:4489_5": "“asakāmā”ti,",
  "atk-s0509a:4489_6": "kāmā nāmete asanto hīnā lāmakāti attho.",
  "atk-s0509a:4489_7": "“Ahakāmā”ti vā pāṭho,",
  "atk-s0509a:4489_8": "so evattho.",
  "atk-s0509a:4489_9": "Ahāti hi lāmakapariyāyo “ahalokitthiyo nāmā”tiādīsu viya.",
  "atk-s0509a:4490_0": "Ādīpitāti pajjalitā.",
  "atk-s0509a:4490_1": "Tiṇukkāti tiṇehi katā ukkā.",
  "atk-s0509a:4490_2": "Dahanti ye te muñcantīti ye sattā te kāme na muñcanti,",
  "atk-s0509a:4490_3": "aññadatthu gaṇhanti,",
  "atk-s0509a:4490_4": "te dahantiyeva,",
  "atk-s0509a:4490_5": "sampati āyatiñca jhāpenti.",
  "atk-s0509a:4491_0": "Mā appakassa hetūti pupphassādasadisassa parittakassa kāmasukhassa hetu vipulaṃ uḷāraṃ paṇītañca lokuttaraṃ sukhaṃ mā jahi mā chaḍḍehi.",
  "atk-s0509a:4491_1": "Mā puthulomova baḷisaṃ gilitvāti āmisalobhena baḷisaṃ gilitvā byasanaṃ pāpuṇanto “puthulomo”ti laddhanāmo",
  "atk-s0509a:4491_2": "maccho viya kāme apariccajitvā mā pacchā vihaññasi pacchā vighāṭaṃ āpajjasi.",
  "atk-s0509a:4492_0": "Sunakhova saṅkhalābaddhoti yathā gaddulena baddho sunakho gaddulabandhena thambhe upanibaddho aññato gantuṃ asakkonto tattheva paribbhamati,",
  "atk-s0509a:4492_1": "evaṃ tvaṃ kāmataṇhāya baddho,",
  "atk-s0509a:4492_2": "idāni kāmaṃ yadipi kāmesu tāva damassu indriyāni damehi.",
  "atk-s0509a:4492_3": "Kāhinti khu taṃ kāmā,",
  "atk-s0509a:4492_4": "chātā sunakhaṃva caṇḍālāti khūti nipātamattaṃ.",
  "atk-s0509a:4492_5": "Te pana kāmā taṃ tathā karissanti,",
  "atk-s0509a:4492_6": "yathā chātajjhattā sapākā sunakhaṃ labhitvā anayabyasanaṃ pāpentīti attho.",
  "atk-s0509a:4493_0": "Aparimitañca dukkhanti aparimāṇaṃ “ettaka”nti paricchindituṃ asakkuṇeyyaṃ nirayādīsu kāyikaṃ dukkhaṃ.",
  "atk-s0509a:4493_1": "Bahūni ca cittadomanassānīti citte labbhamānāni bahūni anekāni domanassāni cetodukkhāni.",
  "atk-s0509a:4493_2": "Anubhohisīti anubhavissasi.",
  "atk-s0509a:4493_3": "Kāmayuttoti kāmehi yutto,",
  "atk-s0509a:4493_4": "te appaṭinissajjanto.",
  "atk-s0509a:4493_5": "Paṭinissaja addhuve kāmeti addhuvehi aniccehi kāmehi vinissaja apehīti attho.",
  "atk-s0509a:4494_0": "Jarāmaraṇabyādhigahitā,",
  "atk-s0509a:4494_1": "sabbā sabbattha jātiyoti yasmā hīnādibhedabhinnā sabbattha bhavādīsu jātiyo jarāmaraṇabyādhinā ca gahitā,",
  "atk-s0509a:4494_2": "tehi aparimuttā,",
  "atk-s0509a:4494_3": "tasmā ajaramhi nibbāne vijjamāne jarādīhi aparimuttehi kāmehi kiṃ tava payojananti yojanā.",
  "atk-s0509a:4495_0": "Evaṃ nibbānaguṇadassanamukhena kāmesu bhavesu ca ādīnavaṃ pakāsetvā idāni nibbattitaṃ nibbānaguṇameva pakāsentī “idamajara”ntiādinā dve gāthā abhāsi.",
  "atk-s0509a:4495_1": "Tattha idamajaranti idamevekaṃ attani jarābhāvato adhigatassa ca jarābhāvahetuto ajaraṃ.",
  "atk-s0509a:4495_2": "Idamamaranti etthāpi eseva nayo.",
  "atk-s0509a:4495_3": "Idamajarāmaranti tadubhayamekajjhaṃ katvā thomanāvasena vadati.",
  "atk-s0509a:4495_4": "Padanti vaṭṭadukkhato muccitukāmehi pabbajitabbato paṭipajjitabbato padaṃ.",
  "atk-s0509a:4495_5": "Sokahetūnaṃ abhāvato sokābhāvato ca asokaṃ.",
  "atk-s0509a:4495_6": "Sapattakaradhammābhāvato asapattaṃ.",
  "atk-s0509a:4495_7": "Kilesasambādhābhāvato asambādhaṃ.",
  "atk-s0509a:4495_8": "Khalitasaṅkhātānaṃ duccaritānaṃ abhāvena akhalitaṃ.",
  "atk-s0509a:4495_9": "Attānuvādādibhayānaṃ vaṭṭabhayassa ca sabbaso abhāvā abhayaṃ.",
  "atk-s0509a:4495_10": "Dukkhūpatāpassa kilesassāpi abhāvena nirupatāpaṃ.",
  "atk-s0509a:4495_11": "Sabbametaṃ amatamahānibbānameva sandhāya vadati.",
  "atk-s0509a:4495_12": "Tañhi sā anussavādisiddhena ākārena attano upaṭṭhahantī tesaṃ paccakkhato dassentī viya “ida”nti avoca.",
  "atk-s0509a:4496_0": "Avigatamidaṃ bahūhi amatanti idaṃ amataṃ nibbānaṃ bahūhi anantaaparimāṇehi buddhādīhi ariyehi adhigataṃ ñātaṃ attano paccakkhaṃ kataṃ.",
  "atk-s0509a:4496_1": "Na kevalaṃ tehi adhigatameva sandhāya vadati,",
  "atk-s0509a:4496_2": "atha kho ajjāpi ca labhanīyaṃ idānipi adhigamanīyaṃ adhigantuṃ sakkā.",
  "atk-s0509a:4496_3": "Kena labhanīyanti āha “yo yoniso payuñjatī”ti,",
  "atk-s0509a:4496_4": "yo puggalo yoniso upāyena satthārā dinnaovāde ṭhatvā yuñjati sammāpayogañca karoti,",
  "atk-s0509a:4496_5": "tena labhanīyanti yojanā.",
  "atk-s0509a:4496_6": "Na ca sakkā aghaṭamānenāti yo pana yoniso na payuñjati,",
  "atk-s0509a:4496_7": "tena aghaṭamānena na ca sakkā,",
  "atk-s0509a:4496_8": "kadācipi laddhuṃ na sakkāyevāti attho.",
  "atk-s0509a:4497_0": "Evaṃ bhaṇati sumedhāti evaṃ vuttappakārena sumedhā rājakaññā saṃsāre attano saṃvegadīpaniṃ kāmesu nibbedhabhāginiṃ dhammakathaṃ katheti.",
  "atk-s0509a:4497_1": "Saṅkhāragate ratiṃ alabhamānāti aṇumattepi saṅkhārapavatte abhiratiṃ avindantī.",
  "atk-s0509a:4497_2": "Anunentī anikarattanti anikarattaṃ rājānaṃ saññāpentī.",
  "atk-s0509a:4497_3": "Kese ca chamaṃ khipīti attano khaggena chinne kese ca bhūmiyaṃ khipi chaḍḍesi.",
  "atk-s0509a:4498_0": "Yācatassā pitaraṃ soti so anikaratto assā sumedhāya pitaraṃ koñcarājānaṃ yācati.",
  "atk-s0509a:4498_1": "Kinti yācatīti āha “vissajjetha sumedhaṃ,",
  "atk-s0509a:4498_2": "pabbajituṃ vimokkhasaccadassā”ti,",
  "atk-s0509a:4498_3": "sumedhaṃ rājaputtiṃ pabbajituṃ vissajjetha,",
  "atk-s0509a:4498_4": "sā ca pabbajitvā vimokkhasaccadassā aviparītanibbānadassāvinī hotūti attho.",
  "atk-s0509a:4499_0": "Sokabhayabhītāti ñātiviyogādihetuto sabbasmāpi saṃsārabhayato bhītā ñāṇuttaravasena utrāsitā.",
  "atk-s0509a:4499_1": "Sikkhamānāyāti sikkhamānāya samānāya cha abhiññā sacchikatā,",
  "atk-s0509a:4499_2": "tato eva aggaphalaṃ arahattaṃ sacchikataṃ.",
  "atk-s0509a:4500_0": "Acchariyamabbhutaṃ taṃ,",
  "atk-s0509a:4500_1": "nibbānaṃ āsi rājakaññāyāti rājaputtiyā sumedhāya kilesehi parinibbānaṃ acchariyaṃ abbhutañca āsi.",
  "atk-s0509a:4500_2": "Chaḷabhiññāva siddhiyā kathanti ce pubbenivāsacaritaṃ,",
  "atk-s0509a:4500_3": "yathā byākari pacchime kāleti,",
  "atk-s0509a:4500_4": "pacchime khandhaparinibbānakāle attano pubbenivāsapariyāpannacaritaṃ yathā byākāsi,",
  "atk-s0509a:4500_5": "tathā taṃ jānitabbanti.",
  "atk-s0509a:4501_0": "Pubbenivāsaṃ pana tāya yathā byākataṃ,",
  "atk-s0509a:4501_1": "taṃ dassetuṃ “bhagavati koṇāgamane”tiādi vuttaṃ.",
  "atk-s0509a:4501_2": "Tattha bhagavati koṇāgamaneti koṇāgamane sammāsambuddhe loke uppanne.",
  "atk-s0509a:4501_3": "Saṅghārāmamhi navanivesamhīti saṅghaṃ uddissa abhinavanivesite ārāme.",
  "atk-s0509a:4501_4": "Sakhiyo tisso janiyo,",
  "atk-s0509a:4501_5": "vihāradānaṃ adāsimhāti dhanañjānī khemā ahañcāti mayaṃ tisso sakhiyo ārāmaṃ saṅghassa vihāradānaṃ adamha.",
  "atk-s0509a:4502_0": "Dasakkhattuṃ satakkhattunti tassa vihāradānassa ānubhāvena dasavāre devesu upapajimha,",
  "atk-s0509a:4502_1": "tato manussesu upapajjitvā puna satakkhattuṃ devesu upapajjimha,",
  "atk-s0509a:4502_2": "tatopi manussesu upapajjitvā puna dasasatakkhattuṃ sahassavāraṃ devesu upapajjimha,",
  "atk-s0509a:4502_3": "tatopi manussesu upapajjitvā puna satāni satakkhattuṃ dasasahassavāre devesu upapajjimha,",
  "atk-s0509a:4502_4": "ko pana vādo manussesu.",
  "atk-s0509a:4502_5": "Evaṃ manussesu uppannavāresu kathāva natthi,",
  "atk-s0509a:4502_6": "anekasahassavāraṃ upapajjimhāti attho.",
  "atk-s0509a:4503_0": "Devesu mahiddhikā ahumhāti devesu upapannakāle tasmiṃ tasmiṃ devanikāye mahiddhikā mahānubhāvā ahumha.",
  "atk-s0509a:4503_1": "Mānusakamhi ko pana vādoti manussattalābhe mahiddhikatāya kathāva natthi.",
  "atk-s0509a:4503_2": "Idāni tameva manussattabhāve ukkaṃsataṃ mahiddhikataṃ dassentī “sattaratanassa mahesī,",
  "atk-s0509a:4503_3": "itthiratanaṃ ahaṃ āsi”nti āha.",
  "atk-s0509a:4503_4": "Tattha cakkaratanādīni satta ratanāni etassa santīti sattaratano,",
  "atk-s0509a:4503_5": "cakkavattī,",
  "atk-s0509a:4503_6": "tassa sattaratanassa.",
  "atk-s0509a:4503_7": "Chadosarahitā pañcakalyāṇā atikkantamanussavaṇṇā apattadibbavaṇṇāti evamādiguṇasamannāgamena itthīsu ratanabhūtā ahaṃ ahosiṃ.",
  "atk-s0509a:4504_0": "So hetūti yaṃ taṃ koṇāgamanassa bhagavato kāle saṅghassa vihāradānaṃ kataṃ,",
  "atk-s0509a:4504_1": "so yathāvuttāya dibbasampattiyā ca hetu.",
  "atk-s0509a:4504_2": "So pabhavo taṃ mūlanti tasseva pariyāyavacanaṃ.",
  "atk-s0509a:4504_3": "Sāva sāsane khantīti sā eva idha satthusāsane dhamme nijjhānakkhantī.",
  "atk-s0509a:4504_4": "Taṃ paṭhamasamodhānanti tadeva satthusāsanadhammena paṭhamaṃ samodhānaṃ paṭhamo samāgamo,",
  "atk-s0509a:4504_5": "tadeva satthusāsanadhamme abhiratāya pariyosāne nibbānanti phalūpacārena kāraṇaṃ vadati.",
  "atk-s0509a:4504_6": "Imā pana catasso gāthā theriyā apadānassa vibhāvanavasena pavattattā apadānapāḷiyampi saṅgahaṃ āropitā.",
  "atk-s0509a:4505_0": "Osānagāthāya evaṃ karontīti yathā mayā purimattabhāve etarahi ca kataṃ paṭipannaṃ,",
  "atk-s0509a:4505_1": "evaṃ aññepi karonti paṭipajjanti.",
  "atk-s0509a:4505_2": "Ke evaṃ karontīti āha –",
  "atk-s0509a:4505_3": "“ye saddahanti vacanaṃ anomapaññassā”ti,",
  "atk-s0509a:4505_4": "ñeyyapariyantikañāṇatāya paripuṇṇapaññassa sammāsambuddhassa vacanaṃ ye puggalā saddahanti “evameta”nti okappanti,",
  "atk-s0509a:4505_5": "te evaṃ karonti paṭipajjanti.",
  "atk-s0509a:4505_6": "Idāni tāya ukkaṃsagatāya paṭipattiyā taṃ dassetuṃ “nibbindanti bhavagate,",
  "atk-s0509a:4505_7": "nibbinditvā virajjantī”ti vuttaṃ.",
  "atk-s0509a:4505_8": "Tassattho –",
  "atk-s0509a:4505_9": "ye bhagavato vacanaṃ yāthāvato saddahanti,",
  "atk-s0509a:4505_10": "te visuddhipaṭipadaṃ paṭipajjantā sabbasmiṃ bhavagate tebhūmake saṅkhāre vipassanāpaññāya nibbindanti,",
  "atk-s0509a:4505_11": "nibbinditvā ca pana ariyamaggena sabbaso virajjanti,",
  "atk-s0509a:4505_12": "sabbasmāpi bhavagatā vimuccantīti attho.",
  "atk-s0509a:4505_13": "Virāge ariyamagge adhigate vimuttāyeva hontīti.",
  "atk-s0509a:4506_0": "Evametā therikādayo sumedhāpariyosānā gāthāsabhāgena idha ekajjhaṃ saṅgahaṃ ārūḷhā “tisattatiparimāṇā”ti.",
  "atk-s0509a:4506_1": "Bhāṇavārato pana dvādhikā chasatamattā theriyo gāthā ca.",
  "atk-s0509a:4506_2": "Tā sabbāpi yathā sammāsambuddhassa sāvikābhāvena ekavidhā,",
  "atk-s0509a:4506_3": "tathā asekhabhāvena ukkhittapalighatāya saṃkiṇṇaparikkhatāya abbūḷhesikatāya niraggalatāya pannabhāratāya",
  "atk-s0509a:4506_4": "visaññuttatāya dasasu ariyavāsesu vuṭṭhavāsatāya ca,",
  "atk-s0509a:4506_5": "tathā hi tā pañcaṅgavippahīnā chaḷaṅgasamannāgatā ekārakkhā caturāpassenā paṇunnapaccekasaccā samavayasaṭṭhesanā",
  "atk-s0509a:4506_6": "anāvilasaṅkappā passaddhakāyasaṅkhārā suvimuttacittā suvimuttapaññā cāti evamādinā nayena ekavidhā.",
  "atk-s0509a:4507_0": "Sammukhāparammukhābhedato duvidhā.",
  "atk-s0509a:4507_1": "Yā hi satthudharamānakāle ariyāya jātiyā jātā mahāpajāpatigotamiādayo,",
  "atk-s0509a:4507_2": "tā sammukhāsāvikā nāma.",
  "atk-s0509a:4507_3": "Yā pana bhagavato khandhaparinibbānato pacchā adhigatavisesā,",
  "atk-s0509a:4507_4": "tā satipi satthudhammasarīrassa paccakkhabhāve satthusarīrassa apaccakkhabhāvato parammukhāsāvikā nāma.",
  "atk-s0509a:4507_5": "Tathā ubhatobhāgavimuttipaññāvimuttitāvasena.",
  "atk-s0509a:4507_6": "Idha pāḷiyāgatā pana ubhatobhāgavimuttāyeva.",
  "atk-s0509a:4507_7": "Tathā sāpadānanāpadānabhedato.",
  "atk-s0509a:4507_8": "Yāsañhi purimesu sammāsambuddhesu paccekabuddhesu sāvakabuddhesu vā puññakiriyāvasena katādhikāratāsaṅkhātaṃ atthi apadānaṃ,",
  "atk-s0509a:4507_9": "tā sāpadānā.",
  "atk-s0509a:4507_10": "Yāsaṃ taṃ natthi,",
  "atk-s0509a:4507_11": "tā nāpadānā.",
  "atk-s0509a:4507_12": "Tathā satthuladdhūpasampadā saṅghato laddhūpasampadāti duvidhā.",
  "atk-s0509a:4507_13": "Garudhammapaṭiggahaṇamhi laddhūpasampadā mahāpajāpatigotamī satthusantikāva laddhūpasampadattā satthuladdhūpasampadā nāma.",
  "atk-s0509a:4507_14": "Sesā sabbāpi saṅghato laddhūpasampadā.",
  "atk-s0509a:4507_15": "Tāpi ekatoupasampannā ubhatoupasampannāti duvidhā.",
  "atk-s0509a:4507_16": "Tattha yā tā mahāpajāpatigotamiyā saddhiṃ nikkhantā pañcasatā sākiyāniyo,",
  "atk-s0509a:4507_17": "tā ekatoupasampannā bhikkhusaṅghato eva laddhūpasampadattā mahāpajāpatigotamiṃ ṭhapetvā.",
  "atk-s0509a:4507_18": "Itarā ubhatoupasampannā ubhatosaṅghe upasampadattā.",
  "atk-s0509a:4508_0": "Ehibhikkhuduko viya ehibhikkhuniduko idha na labbhati. Kasmā?",
  "atk-s0509a:4508_1": "Bhikkhunīnaṃ tathā upasampadāya abhāvato.",
  "atk-s0509a:4508_2": "Yadi evaṃ yaṃ taṃ therigāthāya subhaddāya kuṇḍalakesāya vuttaṃ –",
  "atk-s0509a:4509_0": "“Nihacca jāṇuṃ vanditvā, sammukhā añjaliṃ akaṃ;",
  "atk-s0509a:4510_0": "Ehi bhaddeti maṃ avaca, sā me āsūpasampadā”ti. ;",
  "atk-s0509a:4511_0": "Tathā apadānepi –",
  "atk-s0509a:4512_0": "“Āyācito tadā āha, ehi bhaddeti nāyako;",
  "atk-s0509a:4513_0": "Tadāhaṃ upasampannā, parittaṃ toyamaddasa”nti. ;",
  "atk-s0509a:4514_0": "Taṃ kathanti?",
  "atk-s0509a:4514_1": "Nayidaṃ ehibhikkhunibhāvena upasampadaṃ sandhāya vuttaṃ.",
  "atk-s0509a:4514_2": "Upasampadāya pana hetubhāvato yā satthu āṇatti,",
  "atk-s0509a:4514_3": "sā me āsūpasampadāti vuttaṃ.",
  "atk-s0509a:4515_0": "Tathā hi vuttaṃ aṭṭhakathāyaṃ “ehi, bhadde,",
  "atk-s0509a:4515_1": "bhikkhunupassayaṃ gantvā bhikkhunīnaṃ santike pabbajja upasampajjassūti maṃ avoca āṇāpesi.",
  "atk-s0509a:4515_2": "Sā satthu āṇā mayhaṃ upasampadāya kāraṇattā upasampadā ahosī”ti.",
  "atk-s0509a:4515_3": "Eteneva apadānagāthāyapi attho saṃvaṇṇitoti daṭṭhabbo.",
  "atk-s0509a:4516_0": "Evampi bhikkhunivibhaṅge ehi bhikkhunīti idaṃ kathanti?",
  "atk-s0509a:4516_1": "Ehibhikkhunibhāvena bhikkhunīnaṃ upasampadāya asabhāvajotanavacanaṃ tathā upasampadāya bhikkhunīnaṃ abhāvato.",
  "atk-s0509a:4516_2": "Yadi evaṃ,",
  "atk-s0509a:4516_3": "kathaṃ ehibhikkhunīti vibhaṅge niddeso katoti?",
  "atk-s0509a:4516_4": "Desanānayasotapatitabhāvena.",
  "atk-s0509a:4516_5": "Ayañhi sotapatitatā nāma katthaci labbhamānassāpi anāhaṭaṃ hoti.",
  "atk-s0509a:4517_0": "Yathā abhidhamme manodhātuniddese labbhamānampi jhānaṅgaṃ pañcaviññāṇasotapatitatāya na uddhaṭaṃ katthaci desanāya asambhavato.",
  "atk-s0509a:4517_1": "Yathā tattheva vatthuniddese hadayavatthu,",
  "atk-s0509a:4517_2": "katthaci alabbhamānassāpi gahaṇavasena.",
  "atk-s0509a:4517_3": "Tathā ṭhitakappiniddese. Yathāha –",
  "atk-s0509a:4518_0": "“Katamo ca puggalo ṭhitakappī?",
  "atk-s0509a:4518_1": "Ayañca puggalo sotāpattiphalasacchikiriyāya paṭipanno assa,",
  "atk-s0509a:4518_2": "kappassa ca uḍḍayhanavelā assa,",
  "atk-s0509a:4518_3": "neva tāva kappo uḍḍayheyya,",
  "atk-s0509a:4518_4": "yāvāyaṃ puggalo na sotāpattiphalaṃ sacchikarotī”ti.",
  "atk-s0509a:4519_0": "Evamidhāpi alabbhamānagahaṇavasena veditabbaṃ,",
  "atk-s0509a:4519_1": "parikappavacanañhetaṃ sace bhagavā bhikkhunibhāvayogyaṃ kañci mātugāmaṃ ehi bhikkhunīti vadeyya,",
  "atk-s0509a:4519_2": "evampi bhikkhunibhāvo siyāti.",
  "atk-s0509a:4519_3": "Kasmā pana bhagavā evaṃ na kathesīti?",
  "atk-s0509a:4519_4": "Tathā katādhikārānaṃ abhāvato.",
  "atk-s0509a:4519_5": "Ye pana “anāsannasannihitabhāvato”ti kāraṇaṃ vatvā “bhikkhū eva hi satthu āsannacārī sadā sannihitāva,",
  "atk-s0509a:4519_6": "tasmā te ‘ehibhikkhū’ti vattabbataṃ arahanti,",
  "atk-s0509a:4519_7": "na bhikkhuniyo”ti vadanti,",
  "atk-s0509a:4519_8": "taṃ tesaṃ matimattaṃ.",
  "atk-s0509a:4519_9": "Satthu āsannadūrabhāvassa bhabbābhabbabhāvāsiddhattā.",
  "atk-s0509a:4519_10": "Vuttañhetaṃ bhagavatā –",
  "atk-s0509a:4520_0": "“Saṅghāṭikaṇṇe cepi,",
  "atk-s0509a:4520_1": "bhikkhave,",
  "atk-s0509a:4520_2": "bhikkhu gahetvā piṭṭhito piṭṭhito anubandho assa pade padaṃ nikkhipanto,",
  "atk-s0509a:4520_3": "so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo,",
  "atk-s0509a:4520_4": "atha kho so ārakāva mayhaṃ,",
  "atk-s0509a:4520_5": "ahañca tassa.",
  "atk-s0509a:4520_6": "Taṃ kissa hetu?",
  "atk-s0509a:4520_7": "Dhammañhi so,",
  "atk-s0509a:4520_8": "bhikkhave,",
  "atk-s0509a:4520_9": "bhikkhu na passati,",
  "atk-s0509a:4520_10": "dhammaṃ apassanto na maṃ passati.",
  "atk-s0509a:4521_0": "“Yojanasate cepi so,",
  "atk-s0509a:4521_1": "bhikkhave,",
  "atk-s0509a:4521_2": "bhikkhu vihareyya.",
  "atk-s0509a:4521_3": "So ca hoti anabhijjhālu kāmesu na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito ekaggacitto saṃvutindriyo,",
  "atk-s0509a:4521_4": "atha kho so santikeva mayhaṃ,",
  "atk-s0509a:4521_5": "ahañca tassa.",
  "atk-s0509a:4521_6": "Taṃ kissa hetu?",
  "atk-s0509a:4521_7": "Dhammañhi so,",
  "atk-s0509a:4521_8": "bhikkhave,",
  "atk-s0509a:4521_9": "bhikkhu passati,",
  "atk-s0509a:4521_10": "dhammaṃ passanto maṃ passatī”ti.",
  "atk-s0509a:4522_0": "Tasmā akāraṇaṃ desato satthu āsannānāsannatā.",
  "atk-s0509a:4522_1": "Akatādhikāratāya pana bhikkhunīnaṃ tattha ayogyatā.",
  "atk-s0509a:4522_2": "Tena vuttaṃ –",
  "atk-s0509a:4522_3": "“ehibhikkhuniduko idha na labbhatī”ti.",
  "atk-s0509a:4522_4": "Evaṃ duvidhā.",
  "atk-s0509a:4523_0": "Aggasāvikā,",
  "atk-s0509a:4523_1": "mahāsāvikā,",
  "atk-s0509a:4523_2": "pakatisāvikāti tividhā.",
  "atk-s0509a:4523_3": "Tattha khemā,",
  "atk-s0509a:4523_4": "uppalavaṇṇāti imā dve theriyo aggasāvikā nāma.",
  "atk-s0509a:4523_5": "Kāmaṃ sabbāpi khīṇāsavattheriyo sīlasuddhiādike sampādentiyo catūsu satipaṭṭhānesu supaṭṭhitacittā sattabojjhaṅge",
  "atk-s0509a:4523_6": "yathābhūtaṃ bhāvetvā maggapaṭipāṭiyā anavasesato kilese khepetvā aggaphale patiṭṭhahanti.",
  "atk-s0509a:4523_7": "Tathāpi yathā saddhāvimuttato diṭṭhippattassa paññāvimuttato ca ubhatobhāgavimuttassa pubbabhāgabhāvanāvisesasiddho icchito viseso,",
  "atk-s0509a:4523_8": "evaṃ abhinīhāramahantatāpubbayogamahantatāhisasantāne sātisayaguṇavisesassa nipphāditattā sīlādīhi guṇehi mahantā sāvikāti mahāsāvikā.",
  "atk-s0509a:4523_9": "Tesuyeva pana bodhipakkhiyadhammesu pāmokkhabhāvena dhurabhūtānaṃ sammādiṭṭhisammāsamādhīnaṃ sātisayakiccānubhāvanibbattiyā",
  "atk-s0509a:4523_10": "kāraṇabhūtāya tajjābhinīhāratāya sakkaccaṃ nirantaraṃ cirakālasambhūtāya sammāpaṭipattiyā yathākkamaṃ",
  "atk-s0509a:4523_11": "paññāya samādhimhi ca ukkaṃsapāramippattiyā savisesaṃ sabbaguṇehi aggabhāve ṭhitattā tā dvepi aggasāvikā nāma.",
  "atk-s0509a:4523_12": "Mahāpajāpatigotamiādayo pana abhinīhāramahantatāya pubbayogamahantatāya ca paṭiladdhaguṇavisesavasena mahatiyo sāvikāti mahāsāvikā nāma.",
  "atk-s0509a:4523_13": "Itarā therikā tissā vīrā dhīrāti evamādikā abhinīhāramahantatādīnaṃ abhāvena pakatisāvikā nāma.",
  "atk-s0509a:4523_14": "Tā pana aggasāvikā viya mahāsāvikā viya ca na parimitā,",
  "atk-s0509a:4523_15": "atha kho anekasatāni anekasahassāni veditabbāni.",
  "atk-s0509a:4523_16": "Evaṃ aggasāvikādibhedato tividhā.",
  "atk-s0509a:4523_17": "Tathā suññatavimokkhādibhedato tividhā.",
  "atk-s0509a:4524_0": "Paṭipadādivibhāgena catubbidhā.",
  "atk-s0509a:4524_1": "Indriyādhikavibhāgena pañcavidhā.",
  "atk-s0509a:4524_2": "Tathā paṭipattiyādivibhāgena pañcavidhā.",
  "atk-s0509a:4524_3": "Animittavimuttādivasena chabbidhā.",
  "atk-s0509a:4524_4": "Adhimuttibhedena sattavidhā.",
  "atk-s0509a:4524_5": "Dhurapaṭipadādivibhāgena aṭṭhavidhā.",
  "atk-s0509a:4524_6": "Vimuttivibhāgena navavidhā dasavidhā ca.",
  "atk-s0509a:4524_7": "Tā panetā yathāvuttena dhurabhedena vibhajjamānā vīsati honti,",
  "atk-s0509a:4524_8": "paṭipadāvibhāgena vibhajjamānā cattālīsa honti.",
  "atk-s0509a:4524_9": "Puna paṭipadābhedena dhurabhedena vibhajjamānā asīti honti.",
  "atk-s0509a:4524_10": "Atha vā suññatāvimuttādivibhāgena vibhajjamānā cattālīsādhikāni dvesatāni honti.",
  "atk-s0509a:4524_11": "Puna indriyādhikavibhāgena vibhajjamānā dvisatuttarasahassaṃ hontīti.",
  "atk-s0509a:4524_12": "Evametāsaṃ therīnaṃ attano guṇavaseneva anekabhedabhinnatā veditabbā.",
  "atk-s0509a:4524_13": "Ayamettha saṅkhepo,",
  "atk-s0509a:4524_14": "vitthāro pana heṭṭhā theragāthāsaṃvaṇṇanāyaṃ vuttanayeneva gahetabboti.",
  "atk-s0509a:4525_0": "Sumedhātherīgāthāvaṇṇanā niṭṭhitā.",
  "atk-s0509a:4526_0": "Mahānipātavaṇṇanā niṭṭhitā.",
  "atk-s0509a:4527_0": "Nigamanagāthā",
  "atk-s0509a:4528_0": "Ettāvatā ca –",
  "atk-s0509a:4529_0": "“Ye te sampannasaddhammā, dhammarājassa satthuno;",
  "atk-s0509a:4530_0": "Orasā mukhajā puttā, dāyādā dhammanimmitā.",
  "atk-s0509a:4531_0": "“Sīlādiguṇasampannā, katakiccā anāsavā;",
  "atk-s0509a:4532_0": "Subhūtiādayo therā, theriyo therikādayo.",
  "atk-s0509a:4533_0": "“Tehi yā bhāsitā gāthā, aññabyākaraṇādinā;",
  "atk-s0509a:4534_0": "Tā sabbā ekato katvā, theragāthāti saṅgahaṃ.",
  "atk-s0509a:4535_0": "“Āropesuṃ mahātherā, therīgāthāti tādino;",
  "atk-s0509a:4536_0": "Tāsaṃ atthaṃ pakāsetuṃ, porāṇaṭṭhakathānayaṃ.",
  "atk-s0509a:4537_0": "“Nissāya yā samāraddhā, atthasaṃvaṇṇanā mayā;",
  "atk-s0509a:4538_0": "Sā tattha paramatthānaṃ, tattha tattha yathārahaṃ.",
  "atk-s0509a:4539_0": "“Pakāsanā paramatthadīpanī, nāma nāmato;",
  "atk-s0509a:4540_0": "Sampattā pariniṭṭhānaṃ, anākulavinicchayā;",
  "atk-s0509a:4541_0": "Dvānavutiparimāṇā, pāḷiyā bhāṇavārato.",
  "atk-s0509a:4542_0": "“Iti taṃ saṅkharontena, yaṃ taṃ adhigataṃ mayā;",
  "atk-s0509a:4543_0": "Puññaṃ tassānubhāvena, lokanāthassa sāsanaṃ.",
  "atk-s0509a:4544_0": "“Ogāhetvā visuddhāya, sīlādipaṭipattiyā;",
  "atk-s0509a:4545_0": "Sabbepi dehino hontu, vimuttirasabhāgino.",
  "atk-s0509a:4546_0": "“Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0509a:4547_0": "Tasmiṃ sagāravā niccaṃ, hontu sabbepi pāṇino.",
  "atk-s0509a:4548_0": "“Sammā vassatu kālena, devopi jagatīpati;",
  "atk-s0509a:4549_0": "Saddhammanirato lokaṃ, dhammeneva pasāsatū”ti.",
  "atk-s0509a:4550_0": "Badaratitthavihāravāsinā ācariyadhammapālattherena",
  "atk-s0509a:4551_0": "Katā",
  "atk-s0509a:4552_0": "Therīgāthānaṃ atthasaṃvaṇṇanā niṭṭhitā.",
  "atk-s0509a:4553_0": "Therīgāthā-aṭṭhakathā niṭṭhitā."
}