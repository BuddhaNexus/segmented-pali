{
  "atk-vin01a:6_0": "Namo tassa bhagavato arahato sammāsambuddhassa",
  "atk-vin01a:7_0": "Vinayapiṭake",
  "atk-vin01a:8_0": "Pārājikakaṇḍa-aṭṭhakathā (paṭhamo bhāgo)",
  "atk-vin01a:9_0": "Ganthārambhakathā",
  "atk-vin01a:10_0": "Yo kappakoṭīhipi appameyyaṃ;",
  "atk-vin01a:11_0": "Kālaṃ karonto atidukkarāni;",
  "atk-vin01a:12_0": "Khedaṃ gato lokahitāya nātho;",
  "atk-vin01a:13_0": "Namo mahākāruṇikassa tassa.",
  "atk-vin01a:14_0": "Asambudhaṃ buddhanisevitaṃ yaṃ;",
  "atk-vin01a:15_0": "Bhavābhavaṃ gacchati jīvaloko;",
  "atk-vin01a:16_0": "Namo avijjādikilesajāla-",
  "atk-vin01a:17_0": "Viddhaṃsino dhammavarassa tassa.",
  "atk-vin01a:18_0": "Guṇehi yo sīlasamādhipaññā-",
  "atk-vin01a:19_0": "Vimuttiñāṇappabhutīhi yutto;",
  "atk-vin01a:20_0": "Khettaṃ janānaṃ kusalatthikānaṃ;",
  "atk-vin01a:21_0": "Tamariyasaṅghaṃ sirasā namāmi.",
  "atk-vin01a:22_0": "Iccevamaccantanamassaneyyaṃ;",
  "atk-vin01a:23_0": "Namassamāno ratanattayaṃ yaṃ;",
  "atk-vin01a:24_0": "Puññābhisandaṃ vipulaṃ alatthaṃ;",
  "atk-vin01a:25_0": "Tassānubhāvena hatantarāyo.",
  "atk-vin01a:26_0": "Yasmiṃ ṭhite sāsanamaṭṭhitassa;",
  "atk-vin01a:27_0": "Patiṭṭhitaṃ hoti susaṇṭhitassa;",
  "atk-vin01a:28_0": "Taṃ vaṇṇayissaṃ vinayaṃ amissaṃ;",
  "atk-vin01a:29_0": "Nissāya pubbācariyānubhāvaṃ.",
  "atk-vin01a:30_0": "Kāmañca pubbācariyāsabhehi;",
  "atk-vin01a:31_0": "Ñāṇambuniddhotamalāsavehi;",
  "atk-vin01a:32_0": "Visuddhavijjāpaṭisambhidehi;",
  "atk-vin01a:33_0": "Saddhammasaṃvaṇṇanakovidehi.",
  "atk-vin01a:34_0": "Sallekhiye nosulabhūpamehi;",
  "atk-vin01a:35_0": "Mahāvihārassa dhajūpamehi;",
  "atk-vin01a:36_0": "Saṃvaṇṇitoyaṃ vinayo nayehi;",
  "atk-vin01a:37_0": "Cittehi sambuddhavaranvayehi.",
  "atk-vin01a:38_0": "Saṃvaṇṇanā sīhaḷadīpakena;",
  "atk-vin01a:39_0": "Vākyena esā pana saṅkhatattā;",
  "atk-vin01a:40_0": "Na kiñci atthaṃ abhisambhuṇāti;",
  "atk-vin01a:41_0": "Dīpantare bhikkhujanassa yasmā.",
  "atk-vin01a:42_0": "Tasmā imaṃ pāḷinayānurūpaṃ;",
  "atk-vin01a:43_0": "Saṃvaṇṇanaṃ dāni samārabhissaṃ;",
  "atk-vin01a:44_0": "Ajjhesanaṃ buddhasirivhayassa;",
  "atk-vin01a:45_0": "Therassa sammā samanussaranto.",
  "atk-vin01a:46_0": "Saṃvaṇṇanaṃ tañca samārabhanto;",
  "atk-vin01a:47_0": "Tassā mahāaṭṭhakathaṃ sarīraṃ;",
  "atk-vin01a:48_0": "Katvā mahāpaccariyaṃ tatheva;",
  "atk-vin01a:49_0": "Kurundināmādisu vissutāsu.",
  "atk-vin01a:50_0": "Vinicchayo aṭṭhakathāsu vutto;",
  "atk-vin01a:51_0": "Yo yuttamatthaṃ apariccajanto;",
  "atk-vin01a:52_0": "Tatopi antogadhatheravādaṃ;",
  "atk-vin01a:53_0": "Saṃvaṇṇanaṃ samma samārabhissaṃ.",
  "atk-vin01a:54_0": "Taṃ me nisāmentu pasannacittā;",
  "atk-vin01a:55_0": "Therā ca bhikkhū navamajjhimā ca;",
  "atk-vin01a:56_0": "Dhammappadīpassa tathāgatassa;",
  "atk-vin01a:57_0": "Sakkacca dhammaṃ patimānayantā.",
  "atk-vin01a:58_0": "Buddhena dhammo vinayo ca vutto;",
  "atk-vin01a:59_0": "Yo tassa puttehi tatheva ñāto;",
  "atk-vin01a:60_0": "So yehi tesaṃ matimaccajantā;",
  "atk-vin01a:61_0": "Yasmā pure aṭṭhakathā akaṃsu.",
  "atk-vin01a:62_0": "Tasmā hi yaṃ aṭṭhakathāsu vuttaṃ;",
  "atk-vin01a:63_0": "Taṃ vajjayitvāna pamādalekhaṃ;",
  "atk-vin01a:64_0": "Sabbampi sikkhāsu sagāravānaṃ;",
  "atk-vin01a:65_0": "Yasmā pamāṇaṃ idha paṇḍitānaṃ.",
  "atk-vin01a:66_0": "Tato ca bhāsantarameva hitvā;",
  "atk-vin01a:67_0": "Vitthāramaggañca samāsayitvā;",
  "atk-vin01a:68_0": "Vinicchayaṃ sabbamasesayitvā;",
  "atk-vin01a:69_0": "Tantikkamaṃ kiñci avokkamitvā.",
  "atk-vin01a:70_0": "Suttantikānaṃ vacanānamatthaṃ;",
  "atk-vin01a:71_0": "Suttānurūpaṃ paridīpayantī;",
  "atk-vin01a:72_0": "Yasmā ayaṃ hessati vaṇṇanāpi;",
  "atk-vin01a:73_0": "Sakkacca tasmā anusikkhitabbāti.",
  "atk-vin01a:74_0": "Bāhiranidānakathā",
  "atk-vin01a:75_0": "Tattha taṃ vaṇṇayissaṃ vinayanti vuttattā vinayo tāva vavatthapetabbo.",
  "atk-vin01a:75_1": "Tenetaṃ vuccati –",
  "atk-vin01a:75_2": "“vinayo nāma idha sakalaṃ vinayapiṭakaṃ adhippeta”nti.",
  "atk-vin01a:75_3": "Saṃvaṇṇanatthaṃ panassa ayaṃ mātikā –",
  "atk-vin01a:76_0": "Vuttaṃ yena yadā yasmā, dhāritaṃ yena cābhataṃ;",
  "atk-vin01a:77_0": "Yatthappatiṭṭhitacetametaṃ vatvā vidhiṃ tato.",
  "atk-vin01a:78_0": "Tenātiādipāṭhassa, atthaṃ nānappakārato;",
  "atk-vin01a:79_0": "Dassayanto karissāmi, vinayassatthavaṇṇananti.",
  "atk-vin01a:80_0": "Tattha vuttaṃ yena yadā yasmāti idaṃ tāva vacanaṃ “tena samayena buddho bhagavā verañjāyaṃ viharatī”ti evamādivacanaṃ sandhāya vuttaṃ.",
  "atk-vin01a:80_1": "Idañhi buddhassa bhagavato attapaccakkhavacanaṃ na hoti,",
  "atk-vin01a:80_2": "tasmā vattabbametaṃ “idaṃ vacanaṃ kena vuttaṃ,",
  "atk-vin01a:80_3": "kadā vuttaṃ,",
  "atk-vin01a:80_4": "kasmā ca vutta”nti?",
  "atk-vin01a:80_5": "Āyasmatā upālittherena vuttaṃ,",
  "atk-vin01a:80_6": "tañca pana paṭhamamahāsaṅgītikāle.",
  "atk-vin01a:81_0": "Paṭhamamahāsaṅgītikathā",
  "atk-vin01a:82_0": "Paṭhamamahāsaṅgīti nāma cesā kiñcāpi pañcasatikasaṅgītikkhandhake vuttā,",
  "atk-vin01a:82_1": "nidānakosallatthaṃ pana idhāpi iminā nayena veditabbā.",
  "atk-vin01a:82_2": "Dhammacakkappavattanañhi ādiṃ katvā yāva subhaddaparibbājakavinayanā katabuddhakicce kusinārāyaṃ upavattane",
  "atk-vin01a:82_3": "mallānaṃ sālavane yamakasālānamantare visākhapuṇṇamadivase paccūsasamaye anupādisesāya nibbānadhātuyā",
  "atk-vin01a:82_4": "parinibbute bhagavati lokanāthe,",
  "atk-vin01a:82_5": "bhagavato parinibbāne sannipatitānaṃ sattannaṃ bhikkhusatasahassānaṃ saṅghatthero āyasmā mahākassapo sattāhaparinibbute bhagavati,",
  "atk-vin01a:82_6": "subhaddena vuḍḍhapabbajitena “alaṃ, āvuso,",
  "atk-vin01a:82_7": "mā socittha,",
  "atk-vin01a:82_8": "mā paridevittha,",
  "atk-vin01a:82_9": "sumuttā mayaṃ tena mahāsamaṇena;",
  "atk-vin01a:82_10": "upaddutā ca homa –",
  "atk-vin01a:82_11": "‘idaṃ vo kappati,",
  "atk-vin01a:82_12": "idaṃ vo na kappatī’ti! Idāni pana mayaṃ yaṃ icchissāma taṃ karissāma,",
  "atk-vin01a:82_13": "yaṃ na icchissāma na taṃ karissāmā”ti vuttavacanamanussaranto “ṭhānaṃ kho panetaṃ vijjati yaṃ pāpabhikkhū",
  "atk-vin01a:82_14": "atītasatthukaṃ pāvacananti maññamānā pakkhaṃ labhitvā nacirasseva saddhammaṃ antaradhāpeyyuṃ,",
  "atk-vin01a:82_15": "yāva ca dhammavinayo tiṭṭhati tāva anatītasatthukameva pāvacanaṃ hoti.",
  "atk-vin01a:82_16": "Vuttañhetaṃ bhagavatā –",
  "atk-vin01a:83_0": "‘Yo vo, ānanda, mayā dhammo ca vinayo ca desito paññatto, so vo mamaccayena satthā’ti.",
  "atk-vin01a:84_0": "“Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ.",
  "atk-vin01a:85_0": "Yaṃ cāhaṃ bhagavatā –",
  "atk-vin01a:86_0": "‘Dhāressasi pana me tvaṃ, kassapa,",
  "atk-vin01a:86_1": "sāṇāni paṃsukūlāni nibbasanānī’ti vatvā cīvare sādhāraṇaparibhogena ceva,",
  "atk-vin01a:87_0": "‘Ahaṃ,",
  "atk-vin01a:87_1": "bhikkhave,",
  "atk-vin01a:87_2": "yāvade ākaṅkhāmi vivicceva kāmehi…pe…",
  "atk-vin01a:87_3": "paṭhamaṃ jhānaṃ upasampajja viharāmi;",
  "atk-vin01a:87_4": "kassapopi,",
  "atk-vin01a:87_5": "bhikkhave,",
  "atk-vin01a:87_6": "yāvade ākaṅkhati vivicceva kāmehi…pe…",
  "atk-vin01a:87_7": "paṭhamaṃ jhānaṃ upasampajja viharatī’ti –",
  "atk-vin01a:88_0": "Evamādinā nayena navānupubbavihārachaḷabhiññāppabhede uttarimanussadhamme attanā samasamaṭṭhapanena ca anuggahito,",
  "atk-vin01a:88_1": "tassa kimaññaṃ āṇaṇyaṃ bhavissati;",
  "atk-vin01a:88_2": "nanu maṃ bhagavā rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ ‘saddhammavaṃsappatiṭṭhāpako",
  "atk-vin01a:88_3": "me ayaṃ bhavissatī’ti mantvā iminā asādhāraṇena anuggahena anuggahesī”ti cintayanto dhammavinayasaṅgāyanatthaṃ",
  "atk-vin01a:88_4": "bhikkhūnaṃ ussāhaṃ janesi. Yathāha –",
  "atk-vin01a:89_0": "“Atha kho āyasmā mahākassapo bhikkhū āmantesi –",
  "atk-vin01a:89_1": "‘ekamidāhaṃ, āvuso,",
  "atk-vin01a:89_2": "samayaṃ pāvāya kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti",
  "atk-vin01a:89_3": "sabbaṃ subhaddakaṇḍaṃ vitthārato veditabbaṃ.",
  "atk-vin01a:90_0": "Tato paraṃ āha –",
  "atk-vin01a:91_0": "“Handa mayaṃ, āvuso,",
  "atk-vin01a:91_1": "dhammañca vinayañca saṅgāyeyyāma.",
  "atk-vin01a:91_2": "Pure adhammo dippati,",
  "atk-vin01a:91_3": "dhammo paṭibāhiyyati;",
  "atk-vin01a:91_4": "avinayo dippati,",
  "atk-vin01a:91_5": "vinayo paṭibāhiyyati.",
  "atk-vin01a:91_6": "Pure adhammavādino balavanto honti,",
  "atk-vin01a:91_7": "dhammavādino dubbalā honti;",
  "atk-vin01a:91_8": "avinayavādino balavanto honti,",
  "atk-vin01a:91_9": "vinayavādino dubbalā hontī”ti.",
  "atk-vin01a:92_0": "Bhikkhū āhaṃsu – “tena hi, bhante,",
  "atk-vin01a:92_1": "thero bhikkhū uccinatū”ti.",
  "atk-vin01a:92_2": "Thero sakalanavaṅgasatthusāsanapariyattidhare puthujjana-",
  "atk-vin01a:92_3": "sotāpanna-",
  "atk-vin01a:92_4": "sakadāgāmi- anāgāmi-",
  "atk-vin01a:92_5": "sukkhavipassakakhīṇāsavabhikkhū anekasate anekasahasse ca vajjetvā tipiṭakasabbapariyattippabhedadhare",
  "atk-vin01a:92_6": "paṭisambhidāppatte mahānubhāve yebhuyyena bhagavatā etadaggaṃ āropite tevijjādibhede khīṇāsavabhikkhūyeva",
  "atk-vin01a:92_7": "ekūnapañcasate pariggahesi.",
  "atk-vin01a:92_8": "Ye sandhāya idaṃ vuttaṃ –",
  "atk-vin01a:92_9": "“atha kho āyasmā mahākassapo ekenūnāpañcaarahantasatāni uccinī”ti.",
  "atk-vin01a:93_0": "Kissa pana thero ekenūnamakāsīti?",
  "atk-vin01a:93_1": "Āyasmato ānandattherassa okāsakaraṇatthaṃ.",
  "atk-vin01a:93_2": "Tena hāyasmatā sahāpi vināpi na sakkā dhammasaṅgīti kātuṃ,",
  "atk-vin01a:93_3": "so hāyasmā sekkho sakaraṇīyo,",
  "atk-vin01a:93_4": "tasmā sahāpi na sakkā;",
  "atk-vin01a:93_5": "yasmā panassa kiñci dasabaladesitaṃ suttageyyādikaṃ bhagavato asammukhā paṭiggahitaṃ nāma natthi,",
  "atk-vin01a:93_6": "tasmā vināpi na sakkā.",
  "atk-vin01a:93_7": "Yadi evaṃ sekkhopi samāno dhammasaṅgītiyā bahukārattā therena uccinitabbo assa.",
  "atk-vin01a:93_8": "Atha kasmā na uccinitoti?",
  "atk-vin01a:93_9": "Parūpavādavivajjanato.",
  "atk-vin01a:93_10": "Thero hi āyasmante ānande ativiya vissattho ahosi,",
  "atk-vin01a:93_11": "tathā hi naṃ sirasmiṃ palitesu jātesupi “na vāyaṃ kumārako mattamaññāsī”ti kumārakavādena ovadati.",
  "atk-vin01a:93_12": "Sakyakulappasuto cāyaṃ āyasmā tathāgatassa bhātā cūḷapituputto.",
  "atk-vin01a:93_13": "Tatra hi bhikkhū chandāgamanaṃ viya maññamānā “bahū asekkhapaṭisambhidāppatte bhikkhū ṭhapetvā ānandaṃ",
  "atk-vin01a:93_14": "sekkhapaṭisambhidāppattaṃ thero uccinī”ti upavadeyyuṃ,",
  "atk-vin01a:93_15": "taṃ parūpavādaṃ parivajjento “ānandaṃ vinā saṅgīti na sakkā kātuṃ,",
  "atk-vin01a:93_16": "bhikkhūnaṃyeva anumatiyā gahessāmī”ti na uccini.",
  "atk-vin01a:94_0": "Atha sayameva bhikkhū ānandassatthāya theraṃ yāciṃsu. Yathāha –",
  "atk-vin01a:95_0": "“Bhikkhū āyasmantaṃ mahākassapaṃ etadavocuṃ – ‘ayaṃ, bhante,",
  "atk-vin01a:95_1": "āyasmā ānando kiñcāpi sekkho abhabbo chandā dosā mohā bhayā agatiṃ gantuṃ,",
  "atk-vin01a:95_2": "bahu cānena bhagavato santike dhammo ca vinayo ca pariyatto; tena hi, bhante,",
  "atk-vin01a:95_3": "thero āyasmantampi ānandaṃ uccinatū’ti.",
  "atk-vin01a:95_4": "Atha kho āyasmā mahākassapo āyasmantampi ānandaṃ uccinī”ti.",
  "atk-vin01a:96_0": "Evaṃ bhikkhūnaṃ anumatiyā uccinitena tenāyasmatā saddhiṃ pañca therasatāni ahesuṃ.",
  "atk-vin01a:97_0": "Atha kho therānaṃ bhikkhūnaṃ etadahosi –",
  "atk-vin01a:97_1": "“kattha nu kho mayaṃ dhammañca vinayañca saṅgāyeyyāmā”ti.",
  "atk-vin01a:97_2": "Atha kho therānaṃ bhikkhūnaṃ etadahosi –",
  "atk-vin01a:97_3": "“rājagahaṃ kho mahāgocaraṃ pahūtasenāsanaṃ,",
  "atk-vin01a:97_4": "yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,",
  "atk-vin01a:97_5": "na aññe bhikkhū rājagahe vassaṃ upagaccheyyu”nti.",
  "atk-vin01a:97_6": "Kasmā pana nesaṃ etadahosi?",
  "atk-vin01a:97_7": "Idaṃ amhākaṃ thāvarakammaṃ,",
  "atk-vin01a:97_8": "koci visabhāgapuggalo saṅghamajjhaṃ pavisitvā ukkoṭeyyāti.",
  "atk-vin01a:97_9": "Athāyasmā mahākassapo ñattidutiyena kammena sāvesi,",
  "atk-vin01a:97_10": "taṃ saṅgītikkhandhake vuttanayeneva ñātabbaṃ.",
  "atk-vin01a:98_0": "Atha tathāgatassa parinibbānato sattasu sādhukīḷanadivasesu sattasu ca dhātupūjādivasesu vītivattesu “aḍḍhamāso atikkanto,",
  "atk-vin01a:98_1": "idāni gimhānaṃ diyaḍḍho māso seso,",
  "atk-vin01a:98_2": "upakaṭṭhā vassūpanāyikā”ti mantvā mahākassapatthero “rājagahaṃ, āvuso,",
  "atk-vin01a:98_3": "gacchāmā”ti upaḍḍhaṃ bhikkhusaṅghaṃ gahetvā ekaṃ maggaṃ gato.",
  "atk-vin01a:98_4": "Anuruddhattheropi upaḍḍhaṃ gahetvā ekaṃ maggaṃ gato.",
  "atk-vin01a:98_5": "Ānandatthero pana bhagavato pattacīvaraṃ gahetvā bhikkhusaṅghaparivuto sāvatthiṃ gantvā rājagahaṃ gantukāmo yena sāvatthi tena cārikaṃ pakkāmi.",
  "atk-vin01a:98_6": "Ānandattherena gatagataṭṭhāne mahāparidevo ahosi –",
  "atk-vin01a:98_7": "“bhante ānanda,",
  "atk-vin01a:98_8": "kuhiṃ satthāraṃ ṭhapetvā āgatosī”ti.",
  "atk-vin01a:98_9": "Anupubbena pana sāvatthiṃ anuppatte there bhagavato parinibbānadivase viya mahāparidevo ahosi.",
  "atk-vin01a:99_0": "Tatra sudaṃ āyasmā ānando aniccatādipaṭisaṃyuttāya dhammiyā kathāya taṃ mahājanaṃ saññāpetvā jetavanaṃ",
  "atk-vin01a:99_1": "pavisitvā dasabalena vasitagandhakuṭiyā dvāraṃ vivaritvā mañcapīṭhaṃ nīharitvā papphoṭetvā gandhakuṭiṃ",
  "atk-vin01a:99_2": "sammajjitvā milātamālākacavaraṃ chaḍḍetvā mañcapīṭhaṃ atiharitvā puna yathāṭhāne ṭhapetvā bhagavato ṭhitakāle",
  "atk-vin01a:99_3": "karaṇīyaṃ vattaṃ sabbamakāsi.",
  "atk-vin01a:99_4": "Atha thero bhagavato parinibbānato pabhuti ṭhānanisajjabahulattā ussannadhātukaṃ kāyaṃ samassāsetuṃ dutiyadivase",
  "atk-vin01a:99_5": "khīravirecanaṃ pivitvā vihāreyeva nisīdi.",
  "atk-vin01a:99_6": "Yaṃ sandhāya subhena māṇavena pahitaṃ māṇavakaṃ etadavoca –",
  "atk-vin01a:100_0": "“Akālo kho, māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.",
  "atk-vin01a:101_0": "Dutiyadivase cetakattherena pacchāsamaṇena gantvā subhena māṇavena puṭṭho dīghanikāye subhasuttaṃnāma dasamaṃ suttamabhāsi.",
  "atk-vin01a:102_0": "Atha thero jetavanavihāre khaṇḍaphullappaṭisaṅkharaṇaṃ kārāpetvā upakaṭṭhāya vassūpanāyikāya rājagahaṃ gato.",
  "atk-vin01a:102_1": "Tathā mahākassapatthero anuruddhatthero ca sabbaṃ bhikkhusaṅghaṃ gahetvā rājagahameva gato.",
  "atk-vin01a:103_0": "Tena kho pana samayena rājagahe aṭṭhārasa mahāvihārā honti.",
  "atk-vin01a:103_1": "Te sabbepi chaḍḍitapatitauklāpā ahesuṃ.",
  "atk-vin01a:103_2": "Bhagavato hi parinibbāne sabbe bhikkhū attano attano pattacīvaraṃ gahetvā vihāre ca pariveṇe ca chaḍḍetvā agamaṃsu.",
  "atk-vin01a:103_3": "Tattha therā bhagavato vacanapūjanatthaṃ titthiyavādaparimocanatthañca “paṭhamaṃ māsaṃ khaṇḍaphullappaṭisaṅkharaṇaṃ karomā”ti cintesuṃ.",
  "atk-vin01a:103_4": "Titthiyā hi evaṃ vadeyyuṃ –",
  "atk-vin01a:103_5": "“samaṇassa gotamassa sāvakā satthari ṭhiteyeva vihāre paṭijaggiṃsu,",
  "atk-vin01a:103_6": "parinibbute chaḍḍesu”nti.",
  "atk-vin01a:103_7": "Tesaṃ vādaparimocanatthañca cintesunti vuttaṃ hoti.",
  "atk-vin01a:103_8": "Vuttampi hetaṃ –",
  "atk-vin01a:104_0": "“Atha kho therānaṃ bhikkhūnaṃ etadahosi –",
  "atk-vin01a:104_1": "‘bhagavatā kho, āvuso,",
  "atk-vin01a:104_2": "khaṇḍaphullappaṭisaṅkharaṇaṃ vaṇṇitaṃ.",
  "atk-vin01a:104_3": "Handa mayaṃ, āvuso,",
  "atk-vin01a:104_4": "paṭhamaṃ māsaṃ khaṇḍaphullappaṭisaṅkharaṇaṃ karoma,",
  "atk-vin01a:104_5": "majjhimaṃ māsaṃ sannipatitvā dhammañca vinayañca saṅgāyissāmā”ti.",
  "atk-vin01a:105_0": "Te dutiyadivase gantvā rājadvāre aṭṭhaṃsu.",
  "atk-vin01a:105_1": "Ajātasattu rājā āgantvā vanditvā “kiṃ, bhante,",
  "atk-vin01a:105_2": "āgatatthā”ti attanā kattabbakiccaṃ paṭipucchi.",
  "atk-vin01a:105_3": "Therā aṭṭhārasa mahāvihārapaṭisaṅkharaṇatthāya hatthakammaṃ paṭivedesuṃ. “Sādhu,",
  "atk-vin01a:105_4": "bhante”ti rājā hatthakammakārake manusse adāsi.",
  "atk-vin01a:105_5": "Therā paṭhamaṃ māsaṃ sabbavihāre paṭisaṅkharāpetvā rañño ārocesuṃ –",
  "atk-vin01a:105_6": "“niṭṭhitaṃ, mahārāja,",
  "atk-vin01a:105_7": "vihārapaṭisaṅkharaṇaṃ.",
  "atk-vin01a:105_8": "Idāni dhammavinayasaṅgahaṃ karomā”ti. “Sādhu, bhante,",
  "atk-vin01a:105_9": "vissatthā karotha.",
  "atk-vin01a:105_10": "Mayhaṃ āṇācakkaṃ,",
  "atk-vin01a:105_11": "tumhākaṃ dhammacakkaṃ hotu. Āṇāpetha, bhante,",
  "atk-vin01a:105_12": "kiṃ karomī”ti?",
  "atk-vin01a:105_13": "“Saṅgahaṃ karontānaṃ bhikkhūnaṃ sannisajjaṭṭhānaṃ,",
  "atk-vin01a:105_14": "mahārājā”ti.",
  "atk-vin01a:105_15": "“Kattha karomi,",
  "atk-vin01a:105_16": "bhante”ti?",
  "atk-vin01a:105_17": "“Vebhārapabbatapasse sattapaṇṇiguhādvāre kātuṃ yuttaṃ,",
  "atk-vin01a:105_18": "mahārājā”ti. “Sādhu,",
  "atk-vin01a:105_19": "bhante”ti kho rājā ajātasattu vissakammunā nimmitasadisaṃ suvibhattabhittitthambhasopānaṃ nānāvidhamālākammalataākammavicittaṃ",
  "atk-vin01a:105_20": "abhibhavantamiva rājabhavanavibhūtiṃ avahasantamiva devavimānasiriṃ siriyā niketamiva ekanipātatitthamiva",
  "atk-vin01a:105_21": "ca devamanussanayanavihaṅgānaṃ lokarāmaṇeyyakamiva sampiṇḍitaṃ daṭṭhabbasāramaṇḍaṃ maṇḍapaṃ kārāpetvā",
  "atk-vin01a:105_22": "vividhakusumadāma- olambaka-",
  "atk-vin01a:105_23": "viniggalantacāruvitānaṃ ratanavicittamaṇikoṭṭimatalamiva ca naṃ nānāpupphūpahāravicittasupariniṭṭhitabhūmikammaṃ",
  "atk-vin01a:105_24": "brahmavimānasadisaṃ alaṅkaritvā tasmiṃ mahāmaṇḍape pañcasatānaṃ bhikkhūnaṃ anagghāni pañca kappiyapaccattharaṇasatāni",
  "atk-vin01a:105_25": "paññāpetvā dakkhiṇabhāgaṃ nissāya uttarābhimukhaṃ therāsanaṃ maṇḍapamajjhe puratthābhimukhaṃ buddhassa",
  "atk-vin01a:105_26": "bhagavato āsanārahaṃ dhammāsanaṃ paññāpetvā dantakhacitaṃ bījaniñcettha ṭhapetvā bhikkhusaṅghassa ārocāpesi –",
  "atk-vin01a:105_27": "“niṭṭhitaṃ, bhante,",
  "atk-vin01a:105_28": "mama kicca”nti.",
  "atk-vin01a:106_0": "Tasmiṃ kho pana samaye ekacce bhikkhū āyasmantaṃ ānandaṃ sandhāya evamāhaṃsu –",
  "atk-vin01a:106_1": "“imasmiṃ bhikkhusaṅghe eko bhikkhu vissagandhaṃ vāyanto vicaratī”ti.",
  "atk-vin01a:106_2": "Thero taṃ sutvā “imasmiṃ bhikkhusaṅghe añño vissagandhaṃ vāyanto vicaraṇakabhikkhu nāma natthi,",
  "atk-vin01a:106_3": "addhā ete maṃ sandhāya vadantī”ti saṃvegaṃ āpajji.",
  "atk-vin01a:106_4": "Ekacce bhikkhū āyasmantaṃ ānandaṃ āhaṃsu – “sve, āvuso,",
  "atk-vin01a:106_5": "sannipāto tvañca sekkho sakaraṇīyo,",
  "atk-vin01a:106_6": "tena te na yuttaṃ sannipātaṃ gantuṃ,",
  "atk-vin01a:106_7": "appamatto hohī”ti.",
  "atk-vin01a:107_0": "Atha kho āyasmā ānando –",
  "atk-vin01a:107_1": "“sve sannipāto,",
  "atk-vin01a:107_2": "na kho pana metaṃ patirūpaṃ yvāhaṃ sekkho samāno sannipātaṃ gaccheyya”nti bahudeva rattiṃ kāyagatāyasatiyā",
  "atk-vin01a:107_3": "vītināmetvā rattiyā paccūsasamayaṃ caṅkamā orohitvā vihāraṃ pavisitvā “nipajjissāmī”ti kāyaṃ āvajjesi.",
  "atk-vin01a:107_4": "Dve pādā bhūmito muttā,",
  "atk-vin01a:107_5": "appattañca sīsaṃ bimbohanaṃ,",
  "atk-vin01a:107_6": "etasmiṃ antare anupādāya āsavehi cittaṃ vimucci.",
  "atk-vin01a:107_7": "Ayañhi āyasmā caṅkamena bahi vītināmetvā visesaṃ nibbattetuṃ asakkonto cintesi –",
  "atk-vin01a:107_8": "“nanu maṃ bhagavā etadavoca –",
  "atk-vin01a:107_9": "‘katapuññosi tvaṃ, ānanda,",
  "atk-vin01a:107_10": "padhānamanuyuñja;",
  "atk-vin01a:107_11": "khippaṃ hohisi anāsavo’ti.",
  "atk-vin01a:107_12": "Buddhānañca kathādoso nāma natthi.",
  "atk-vin01a:107_13": "Mama accāraddhaṃ vīriyaṃ tena me cittaṃ uddhaccāya saṃvattati.",
  "atk-vin01a:107_14": "Handāhaṃ vīriyasamathaṃ yojemī”ti caṅkamā orohitvā pādadhovanaṭṭhāne ṭhatvā pāde dhovitvā vihāraṃ pavisitvā",
  "atk-vin01a:107_15": "mañcake nisīditvā “thokaṃ vissamissāmī”ti kāyaṃ mañcake upanāmesi.",
  "atk-vin01a:107_16": "Dve pādā bhūmito muttā,",
  "atk-vin01a:107_17": "sīsañca bimbohanaṃ asampattaṃ.",
  "atk-vin01a:107_18": "Etasmiṃ antare anupādāya āsavehi cittaṃ vimuttaṃ,",
  "atk-vin01a:107_19": "catuiriyāpathavirahitaṃ therassa arahattaṃ ahosi.",
  "atk-vin01a:107_20": "Tena imasmiṃ sāsane anipanno anisinno aṭṭhito acaṅkamanto “ko bhikkhu arahattaṃ patto”ti vutte “ānandatthero”ti vattuṃ vaṭṭati.",
  "atk-vin01a:108_0": "Atha kho therā bhikkhū dutiyadivase katabhattakiccā pattacīvaraṃ paṭisāmetvā dhammasabhāyaṃ sannipatitā.",
  "atk-vin01a:108_1": "Ānandatthero pana attano arahattappattiṃ ñāpetukāmo bhikkhūhi saddhiṃ na gato.",
  "atk-vin01a:108_2": "Bhikkhū yathāvuḍḍhaṃ attano attano pattāsane nisīdantā ānandattherassa āsanaṃ ṭhapetvā nisinnā.",
  "atk-vin01a:108_3": "Tattha kehici “etamāsanaṃ kassā”ti vutte “ānandattherassā”ti.",
  "atk-vin01a:108_4": "“Ānando pana kuhiṃ gato”ti?",
  "atk-vin01a:108_5": "Tasmiṃ samaye thero cintesi –",
  "atk-vin01a:108_6": "“idāni mayhaṃ gamanakālo”ti.",
  "atk-vin01a:108_7": "Tato attano ānubhāvaṃ dassento pathaviyaṃ nimujjitvā attano āsaneyeva attānaṃ dassesi.",
  "atk-vin01a:108_8": "Ākāsenāgantvā nisīdītipi eke.",
  "atk-vin01a:109_0": "Evaṃ nisinne tasmiṃ āyasmante mahākassapatthero bhikkhū āmantesi – “āvuso,",
  "atk-vin01a:109_1": "kiṃ paṭhamaṃ saṅgāyāma,",
  "atk-vin01a:109_2": "dhammaṃ vā vinayaṃ vā”ti?",
  "atk-vin01a:109_3": "Bhikkhū āhaṃsu –",
  "atk-vin01a:109_4": "“bhante mahākassapa,",
  "atk-vin01a:109_5": "vinayo nāma buddhasāsanassa āyu,",
  "atk-vin01a:109_6": "vinaye ṭhite sāsanaṃ ṭhitaṃ hoti;",
  "atk-vin01a:109_7": "tasmā paṭhamaṃ vinayaṃ saṅgāyāmā”ti,.",
  "atk-vin01a:109_8": "“Kaṃ dhuraṃ katvā”ti?",
  "atk-vin01a:109_9": "“Āyasmantaṃ upāli”nti.",
  "atk-vin01a:109_10": "“Kiṃ ānando nappahotī”ti?",
  "atk-vin01a:109_11": "“No nappahoti;",
  "atk-vin01a:109_12": "api ca kho pana sammāsambuddho dharamānoyeva vinayapariyattiṃ nissāya āyasmantaṃ upāliṃ etadagge ṭhapesi –",
  "atk-vin01a:109_13": "‘etadaggaṃ,",
  "atk-vin01a:109_14": "bhikkhave,",
  "atk-vin01a:109_15": "mama sāvakānaṃ bhikkhūnaṃ vinayadharānaṃ yadidaṃ upālī’ti.",
  "atk-vin01a:109_16": "Tasmā upālittheraṃ pucchitvā vinayaṃ saṅgāyāmā”ti.",
  "atk-vin01a:109_17": "Tato thero vinayaṃ pucchanatthāya attanāva attānaṃ sammanni.",
  "atk-vin01a:109_18": "Upālittheropi vissajjanatthāya sammanni.",
  "atk-vin01a:109_19": "Tatrāyaṃ pāḷi –",
  "atk-vin01a:110_0": "“Atha kho āyasmā mahākassapo saṅghaṃ ñāpesi –",
  "atk-vin01a:111_0": "“Suṇātu me, āvuso, saṅgho. Yadi saṅghassa pattakallaṃ, ahaṃ upāliṃ vinayaṃ puccheyya’nti.",
  "atk-vin01a:112_0": "“Āyasmāpi upāli saṅghaṃ ñāpesi –",
  "atk-vin01a:113_0": "“Suṇātu me, bhante, saṅgho.",
  "atk-vin01a:113_1": "Yadi saṅghassa pattakallaṃ,",
  "atk-vin01a:113_2": "ahaṃ āyasmatā mahākassapena vinayaṃ puṭṭho vissajjeyya”nti.",
  "atk-vin01a:114_0": "Evaṃ attanāva attānaṃ sammannitvā āyasmā upāli uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi,",
  "atk-vin01a:114_1": "dantakhacitaṃ bījaniṃ gahetvā.",
  "atk-vin01a:114_2": "Tato āyasmā mahākassapo therāsane nisīditvā āyasmantaṃ upāliṃ vinayaṃ pucchi –",
  "atk-vin01a:114_3": "“paṭhamaṃ,",
  "atk-vin01a:114_4": "āvuso upāli,",
  "atk-vin01a:114_5": "pārājikaṃ kattha paññatta”nti?",
  "atk-vin01a:114_6": "“Vesāliyaṃ,",
  "atk-vin01a:114_7": "bhante”ti.",
  "atk-vin01a:114_8": "“Kaṃ ārabbhā”ti?",
  "atk-vin01a:114_9": "“Sudinnaṃ kalandaputtaṃ ārabbhā”ti.",
  "atk-vin01a:114_10": "“Kismiṃ vatthusmi”nti?",
  "atk-vin01a:114_11": "“Methunadhamme”ti.",
  "atk-vin01a:115_0": "Atha kho āyasmā mahākassapo āyasmantaṃ upāliṃ paṭhamassa pārājikassa vatthumpi pucchi,",
  "atk-vin01a:115_1": "nidānampi pucchi,",
  "atk-vin01a:115_2": "puggalampi pucchi,",
  "atk-vin01a:115_3": "paññattimpi pucchi,",
  "atk-vin01a:115_4": "anupaññattimpi pucchi,",
  "atk-vin01a:115_5": "āpattimpi pucchi,",
  "atk-vin01a:115_6": "anāpattimpi pucchi;",
  "atk-vin01a:115_7": "yathā ca paṭhamassa tathā dutiyassa tathā tatiyassa tathā catutthassa pārājikassa vatthumpi pucchi…pe…",
  "atk-vin01a:115_8": "anāpattimpi pucchi.",
  "atk-vin01a:115_9": "Puṭṭho puṭṭho upālitthero vissajjesi.",
  "atk-vin01a:115_10": "Tato imāni cattāri pārājikāni “pārājikakaṇḍaṃ nāma ida”nti saṅgahaṃ āropetvā ṭhapesuṃ.",
  "atk-vin01a:115_11": "Terasa saṅghādisesāni “terasaka”nti ṭhapesuṃ.",
  "atk-vin01a:115_12": "Dve sikkhāpadāni “aniyatānī”ti ṭhapesuṃ.",
  "atk-vin01a:115_13": "Tiṃsa sikkhāpadāni “nissaggiyapācittiyānī”ti ṭhapesuṃ.",
  "atk-vin01a:115_14": "Dvenavuti sikkhāpadāni “pācittiyānī”ti ṭhapesuṃ.",
  "atk-vin01a:115_15": "Cattāri sikkhāpadāni “pāṭidesanīyānī”ti ṭhapesuṃ.",
  "atk-vin01a:115_16": "Pañcasattati sikkhāpadāni “sekhiyānī”ti ṭhapesuṃ.",
  "atk-vin01a:115_17": "Satta dhamme “adhikaraṇasamathā”ti ṭhapesuṃ.",
  "atk-vin01a:116_0": "Evaṃ mahāvibhaṅgaṃ saṅgahaṃ āropetvā bhikkhunīvibhaṅge aṭṭha sikkhāpadāni “pārājikakaṇḍaṃ nāma ida”nti ṭhapesuṃ.",
  "atk-vin01a:116_1": "Sattarasa sikkhāpadāni “sattarasaka”nti ṭhapesuṃ.",
  "atk-vin01a:116_2": "Tiṃsa sikkhāpadāni “nissaggiyapācittiyānī”ti ṭhapesuṃ.",
  "atk-vin01a:116_3": "Chasaṭṭhisatasikkhāpadāni “pācittiyānī”ti ṭhapesuṃ.",
  "atk-vin01a:116_4": "Aṭṭha sikkhāpadāni “pāṭidesanīyānī”ti ṭhapesuṃ.",
  "atk-vin01a:116_5": "Pañcasattati sikkhāpadāni “sekhiyānī”ti ṭhapesuṃ.",
  "atk-vin01a:116_6": "Satta dhamme “adhikaraṇasamathā”ti ṭhapesuṃ.",
  "atk-vin01a:116_7": "Evaṃ bhikkhunīvibhaṅgaṃ saṅgahaṃ āropetvā eteneva upāyena khandhakaparivārepi āropesuṃ.",
  "atk-vin01a:116_8": "Evametaṃ saubhatovibhaṅgakhandhakaparivāraṃ vinayapiṭakaṃ saṅgahamārūḷhaṃ sabbaṃ mahākassapatthero pucchi,",
  "atk-vin01a:116_9": "upālitthero vissajjesi.",
  "atk-vin01a:116_10": "Pucchāvissajjanapariyosāne pañca arahantasatāni saṅgahaṃ āropitanayeneva gaṇasajjhāyamakaṃsu.",
  "atk-vin01a:116_11": "Vinayasaṅgahāvasāne upālitthero dantakhacitaṃ bījaniṃ nikkhipitvā dhammāsanā orohitvā vuḍḍhe bhikkhū vanditvā attano pattāsane nisīdi.",
  "atk-vin01a:117_0": "Vinayaṃ saṅgāyitvā dhammaṃ saṅgāyitukāmo āyasmā mahākassapo bhikkhū pucchi –",
  "atk-vin01a:117_1": "“dhammaṃ saṅgāyantehi kaṃ puggalaṃ dhuraṃ katvā dhammo saṅgāyitabbo”ti?",
  "atk-vin01a:117_2": "Bhikkhū “ānandattheraṃ dhuraṃ katvā”ti āhaṃsu.",
  "atk-vin01a:118_0": "Atha kho āyasmā mahākassapo saṅghaṃ ñāpesi –",
  "atk-vin01a:119_0": "“Suṇātu me, āvuso, saṅgho. Yadi saṅghassa pattakallaṃ, ahaṃ ānandaṃ dhammaṃ puccheyya”nti.",
  "atk-vin01a:120_0": "Atha kho āyasmā ānando saṅghaṃ ñāpesi –",
  "atk-vin01a:121_0": "“Suṇātu me, bhante,",
  "atk-vin01a:121_1": "saṅgho yadi saṅghassa pattakallaṃ,",
  "atk-vin01a:121_2": "ahaṃ āyasmatā mahākassapena dhammaṃ puṭṭho vissajjeyya”nti.",
  "atk-vin01a:122_0": "Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi dantakhacitaṃ bījaniṃ gahetvā.",
  "atk-vin01a:122_1": "Atha mahākassapatthero ānandattheraṃ dhammaṃ pucchi –",
  "atk-vin01a:122_2": "“brahmajālaṃ,",
  "atk-vin01a:122_3": "āvuso ānanda,",
  "atk-vin01a:122_4": "kattha bhāsita”nti?",
  "atk-vin01a:122_5": "“Antarā ca, bhante,",
  "atk-vin01a:122_6": "rājagahaṃ antarā ca nāḷandaṃ rājāgārake ambalaṭṭhikāya”nti.",
  "atk-vin01a:122_7": "“Kaṃ ārabbhā”ti?",
  "atk-vin01a:122_8": "“Suppiyañca paribbājakaṃ,",
  "atk-vin01a:122_9": "brahmadattañca māṇava”nti.",
  "atk-vin01a:122_10": "“Kismiṃ vatthusmi”nti?",
  "atk-vin01a:122_11": "“Vaṇṇāvaṇṇe”ti.",
  "atk-vin01a:122_12": "Atha kho āyasmā mahākassapo āyasmantaṃ ānandaṃ brahmajālassa nidānampi pucchi,",
  "atk-vin01a:122_13": "puggalampi pucchi,",
  "atk-vin01a:122_14": "vatthumpi pucchi.",
  "atk-vin01a:122_15": "“Sāmaññaphalaṃ panāvuso ānanda,",
  "atk-vin01a:122_16": "kattha bhāsita”nti?",
  "atk-vin01a:122_17": "‘Rājagahe, bhante,",
  "atk-vin01a:122_18": "jīvakambavane”ti.",
  "atk-vin01a:122_19": "“Kena saddhi”nti?",
  "atk-vin01a:122_20": "“Ajātasattunā vedehiputtena saddhi”nti.",
  "atk-vin01a:122_21": "Atha kho āyasmā mahākassapo āyasmantaṃ ānandaṃ sāmaññaphalassa nidānampi pucchi,",
  "atk-vin01a:122_22": "puggalampi pucchi.",
  "atk-vin01a:122_23": "Eteneva upāyena pañca nikāye pucchi.",
  "atk-vin01a:123_0": "Pañcanikāyā nāma –",
  "atk-vin01a:123_1": "dīghanikāyo,",
  "atk-vin01a:123_2": "majjhimanikāyo,",
  "atk-vin01a:123_3": "saṃyuttanikāyo,",
  "atk-vin01a:123_4": "aṅguttaranikāyo,",
  "atk-vin01a:123_5": "khuddakanikāyoti.",
  "atk-vin01a:123_6": "Tattha khuddakanikāyo nāma –",
  "atk-vin01a:123_7": "cattāro nikāye ṭhapetvā,",
  "atk-vin01a:123_8": "avasesaṃ buddhavacanaṃ.",
  "atk-vin01a:123_9": "Tattha vinayo āyasmatā upālittherena vissajjito,",
  "atk-vin01a:123_10": "sesakhuddakanikāyo cattāro ca nikāyā ānandattherena.",
  "atk-vin01a:123_11": "Tadetaṃ sabbampi buddhavacanaṃ rasavasena ekavidhaṃ,",
  "atk-vin01a:123_12": "dhammavinayavasena duvidhaṃ,",
  "atk-vin01a:123_13": "paṭhamamajjhimapacchimavasena tividhaṃ;",
  "atk-vin01a:123_14": "tathā piṭakavasena,",
  "atk-vin01a:123_15": "nikāyavasena pañcavidhaṃ,",
  "atk-vin01a:123_16": "aṅgavasena navavidhaṃ,",
  "atk-vin01a:123_17": "dhammakkhandhavasena caturāsītisahassavidhanti veditabbaṃ.",
  "atk-vin01a:124_0": "Kathaṃ rasavasena ekavidhaṃ?",
  "atk-vin01a:124_1": "Yañhi bhagavatā anuttaraṃ sammāsambodhiṃ abhisambujjhitvā yāva anupādisesāya nibbānadhātuyā parinibbāyati,",
  "atk-vin01a:124_2": "etthantare pañcacattālīsavassāni devamanussanāgayakkhādayo anusāsantena paccavekkhantena vā vuttaṃ,",
  "atk-vin01a:124_3": "sabbaṃ taṃ ekarasaṃ vimuttirasameva hoti.",
  "atk-vin01a:124_4": "Evaṃ rasavasena ekavidhaṃ.",
  "atk-vin01a:125_0": "Kathaṃ dhammavinayavasena duvidhaṃ?",
  "atk-vin01a:125_1": "Sabbameva cetaṃ dhammo ceva vinayo cāti saṅkhyaṃ gacchati.",
  "atk-vin01a:125_2": "Tattha vinayapiṭakaṃ vinayo,",
  "atk-vin01a:125_3": "avasesaṃ buddhavacanaṃ dhammo;",
  "atk-vin01a:125_4": "tenevāha –",
  "atk-vin01a:125_5": "“yaṃnūna mayaṃ, āvuso,",
  "atk-vin01a:125_6": "dhammañca vinayañca saṅgāyeyyāmā”ti.",
  "atk-vin01a:125_7": "“Ahaṃ upāliṃ vinayaṃ puccheyyaṃ,",
  "atk-vin01a:125_8": "ānandaṃ dhammaṃ puccheyya”nti ca evaṃ dhammavinayavasena duvidhaṃ.",
  "atk-vin01a:126_0": "Kathaṃ paṭhamamajjhimapacchimavasena tividhaṃ?",
  "atk-vin01a:126_1": "Sabbameva hidaṃ paṭhamabuddhavacanaṃ,",
  "atk-vin01a:126_2": "majjhimabuddhavacanaṃ,",
  "atk-vin01a:126_3": "pacchimabuddhavacananti tippabhedaṃ hoti. Tattha –",
  "atk-vin01a:127_0": "“Anekajātisaṃsāraṃ, sandhāvissaṃ anibbisaṃ;",
  "atk-vin01a:128_0": "Gahakāraṃ gavesanto, dukkhā jāti punappunaṃ.",
  "atk-vin01a:129_0": "“Gahakāraka diṭṭhosi, puna gehaṃ na kāhasi;",
  "atk-vin01a:130_0": "Sabbā te phāsukā bhaggā, gahakūṭaṃ visaṅkhataṃ;",
  "atk-vin01a:131_0": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-vin01a:132_0": "Idaṃ paṭhamabuddhavacanaṃ.",
  "atk-vin01a:133_0": "Keci “yadā have pātubhavanti dhammā”ti khandhake udānagāthaṃ āhu.",
  "atk-vin01a:133_1": "Esā pana pāṭipadadivase sabbaññubhāvappattassa somanassamayañāṇena paccayākāraṃ paccavekkhantassa uppannā udānagāthāti veditabbā.",
  "atk-vin01a:134_0": "Yaṃ pana parinibbānakāle abhāsi –",
  "atk-vin01a:134_1": "“handa dāni,",
  "atk-vin01a:134_2": "bhikkhave,",
  "atk-vin01a:134_3": "āmantayāmi vo,",
  "atk-vin01a:134_4": "vayadhammā saṅkhārā,",
  "atk-vin01a:134_5": "appamādena sampādethā”ti idaṃ pacchimabuddhavacanaṃ.",
  "atk-vin01a:135_0": "Ubhinnamantare yaṃ vuttaṃ etaṃ majjhimabuddhavacananti. Evaṃ paṭhamamajjhimapacchimavasena tividhaṃ.",
  "atk-vin01a:136_0": "Kathaṃ piṭakavasena tividhaṃ?",
  "atk-vin01a:136_1": "Sabbampi hetaṃ vinayapiṭakaṃ suttantapiṭakaṃ abhidhammapiṭakanti tippabhedameva hoti.",
  "atk-vin01a:136_2": "Tattha paṭhamasaṅgītiyaṃ saṅgītañca asaṅgītañca sabbampi samodhānetvā ubhayāni pātimokkhāni,",
  "atk-vin01a:136_3": "dve vibhaṅgāni,",
  "atk-vin01a:136_4": "dvāvīsati khandhakāni,",
  "atk-vin01a:136_5": "soḷasaparivārāti idaṃ vinayapiṭakaṃ nāma.",
  "atk-vin01a:137_0": "Brahmajālādi catuttiṃsasuttasaṅgaho dīghanikāyo,",
  "atk-vin01a:137_1": "mūlapariyāyasuttādi diyaḍḍhasatadvesuttasaṅgaho majjhimanikāyo,",
  "atk-vin01a:137_2": "oghataraṇasuttādi sattasuttasahassa sattasata dvāsaṭṭhisuttasaṅgaho saṃyuttanikāyo,",
  "atk-vin01a:137_3": "cittapariyādānasuttādi navasuttasahassa pañcasata sattapaññāsasuttasaṅgaho aṅguttaranikāyo,",
  "atk-vin01a:137_4": "khuddakapāṭha-",
  "atk-vin01a:137_5": "dhammapada- udāna-",
  "atk-vin01a:137_6": "itivuttaka-",
  "atk-vin01a:137_7": "suttanipāta-",
  "atk-vin01a:137_8": "vimānavatthu-",
  "atk-vin01a:137_9": "petavatthu-",
  "atk-vin01a:137_10": "theragāthā-",
  "atk-vin01a:137_11": "therīgāthā-",
  "atk-vin01a:137_12": "jātakaniddesa-",
  "atk-vin01a:137_13": "paṭisambhidā- apadāna-",
  "atk-vin01a:137_14": "buddhavaṃsa-",
  "atk-vin01a:137_15": "cariyāpiṭakavasena pannarasappabhedo khuddakanikāyoti idaṃ suttantapiṭakaṃ nāma.",
  "atk-vin01a:138_0": "Dhammasaṅgaho, vibhaṅgo,",
  "atk-vin01a:138_1": "dhātukathā,",
  "atk-vin01a:138_2": "puggalapaññatti,",
  "atk-vin01a:138_3": "kathāvatthu, yamakaṃ,",
  "atk-vin01a:138_4": "paṭṭhānanti idaṃ abhidhammapiṭakaṃ nāma. Tattha –",
  "atk-vin01a:139_0": "Vividhavisesanayattā, vinayanato ceva kāyavācānaṃ;",
  "atk-vin01a:140_0": "Vinayatthavidūhi ayaṃ, vinayo vinayoti akkhāto.",
  "atk-vin01a:141_0": "Vividhā hi ettha pañcavidha pātimokkhuddesa pārājikādi sattaāpattikkhandhamātikā vibhaṅgādippabhedā nayā,",
  "atk-vin01a:141_1": "visesabhūtā ca daḷhīkammasithilakaraṇappayojanā anupaññattinayā,",
  "atk-vin01a:141_2": "kāyikavācasikaajjhācāranisedhanato cesa kāyaṃ vācañca vineti,",
  "atk-vin01a:141_3": "tasmā vividhanayattā visesanayattā kāyavācānañca vinayanato “vinayo”ti akkhāto.",
  "atk-vin01a:141_4": "Tenetametassa vacanatthakosallatthaṃ vuttaṃ –",
  "atk-vin01a:142_0": "“Vividhavisesanayattā, vinayanato ceva kāyavācānaṃ;",
  "atk-vin01a:143_0": "Vinayatthavidūhi ayaṃ, vinayo vinayoti akkhāto”ti.",
  "atk-vin01a:144_0": "Itaraṃ pana –",
  "atk-vin01a:145_0": "Atthānaṃ sūcanato, suvuttato savanatotha sūdanato;",
  "atk-vin01a:146_0": "Suttāṇā suttasabhāgato ca, suttanti akkhātaṃ.",
  "atk-vin01a:147_0": "Tañhi attatthaparatthādibhede atthe sūceti,",
  "atk-vin01a:147_1": "suvuttā cettha atthā veneyyajjhāsayānulomena vuttattā.",
  "atk-vin01a:147_2": "Savati cetaṃ atthe sassamiva phalaṃ pasavatīti vuttaṃ hoti.",
  "atk-vin01a:147_3": "Sūdati cetaṃ dhenuviya khīraṃ,",
  "atk-vin01a:147_4": "paggharatīti vuttaṃ hoti.",
  "atk-vin01a:147_5": "Suṭṭhu ca ne tāyati rakkhatīti vuttaṃ hoti.",
  "atk-vin01a:147_6": "Suttasabhāgañcetaṃ,",
  "atk-vin01a:147_7": "yathā hi tacchakānaṃ suttaṃ pamāṇaṃ hoti;",
  "atk-vin01a:147_8": "evametampi viññūnaṃ.",
  "atk-vin01a:147_9": "Yathā ca suttena saṅgahitāni pupphāni na vikiriyanti na viddhaṃsiyanti;",
  "atk-vin01a:147_10": "evametena saṅgahitā atthā.",
  "atk-vin01a:147_11": "Tenetametassa vacanatthakosallatthaṃ vuttaṃ –",
  "atk-vin01a:148_0": "“Atthānaṃ sūcanato, suvuttato savanatotha sūdanato;",
  "atk-vin01a:149_0": "Suttāṇā suttasabhāgato ca, suttanti akkhāta”nti.",
  "atk-vin01a:150_0": "Itaro pana –",
  "atk-vin01a:151_0": "Yaṃ ettha vuḍḍhimanto, salakkhaṇā pūjitā paricchinnā;",
  "atk-vin01a:152_0": "Vuttādhikā ca dhammā, abhidhammo tena akkhāto.",
  "atk-vin01a:153_0": "Ayañhi abhisaddo vuḍḍhilakkhaṇapūjitaparicchinnādhikesu dissati.",
  "atk-vin01a:153_1": "Tathāhesa –",
  "atk-vin01a:153_2": "“bāḷhā me āvuso dukkhā vedanā abhikkamanti no paṭikkamantī”tiādīsu vuḍḍhiyaṃ āgato.",
  "atk-vin01a:153_3": "“Yā tā rattiyo abhiññātā abhilakkhitā”tiādīsu lakkhaṇe.",
  "atk-vin01a:153_4": "“Rājābhirājā manujindo”tiādīsu pūjite.",
  "atk-vin01a:153_5": "“Paṭibalo vinetuṃ abhidhamme abhivinaye”tiādīsu paricchinne.",
  "atk-vin01a:153_6": "Aññamaññasaṅkaravirahite dhamme ca vinaye cāti vuttaṃ hoti.",
  "atk-vin01a:153_7": "“Abhikkantena vaṇṇenā”tiādīsu adhike.",
  "atk-vin01a:154_0": "Ettha ca “rūpūpapattiyā maggaṃ bhāveti,",
  "atk-vin01a:154_1": "mettāsahagatena cetasā ekaṃ disaṃ pharitvā viharatī”tiādinā nayena vuḍḍhimantopi dhammā vuttā.",
  "atk-vin01a:154_2": "“Rūpārammaṇaṃ vā saddārammaṇaṃ vā”tiādinā nayena ārammaṇādīhi lakkhaṇīyattā salakkhaṇāpi.",
  "atk-vin01a:154_3": "“Sekkhā dhammā,",
  "atk-vin01a:154_4": "asekkhā dhammā,",
  "atk-vin01a:154_5": "lokuttarā dhammā”tiādinā nayena pūjitāpi pūjārahāti adhippāyo.",
  "atk-vin01a:154_6": "“Phasso hoti vedanā hotī”tiādinā nayena sabhāvaparicchinnattā paricchinnāpi.",
  "atk-vin01a:154_7": "“Mahaggatā dhammā,",
  "atk-vin01a:154_8": "appamāṇā dhammā,",
  "atk-vin01a:154_9": "anuttarā dhammā”tiādinā nayena adhikāpi dhammā vuttā.",
  "atk-vin01a:154_10": "Tenetametassa vacanatthakosallatthaṃ vuttaṃ –",
  "atk-vin01a:155_0": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-vin01a:156_0": "Vuttādhikā ca dhammā, abhidhammo tena akkhāto”ti.",
  "atk-vin01a:157_0": "Yaṃ panettha avisiṭṭhaṃ, taṃ –",
  "atk-vin01a:158_0": "Piṭakaṃ piṭakatthavidū, pariyattibbhājanatthato āhu;",
  "atk-vin01a:159_0": "Tena samodhānetvā, tayopi vinayādayo ñeyyā.",
  "atk-vin01a:160_0": "Pariyattipi hi “mā piṭakasampadānenā”tiādīsu piṭakanti vuccati.",
  "atk-vin01a:160_1": "“Atha puriso āgaccheyya kudālapiṭakaṃ ādāyā”tiādīsu yaṃ kiñci bhājanampi.",
  "atk-vin01a:160_2": "Tasmā piṭakaṃ piṭakatthavidū,",
  "atk-vin01a:160_3": "pariyattibbhājanatthato āhu.",
  "atk-vin01a:161_0": "Idāni tena samodhānetvā tayopi vinayādayo ñeyyāti.",
  "atk-vin01a:161_1": "Tena evaṃ duvidhatthena piṭakasaddena saha samāsaṃ katvā vinayo ca so piṭakañca pariyattibhāvato tassa tassa atthassa bhājanato cāti vinayapiṭakaṃ,",
  "atk-vin01a:161_2": "yathāvutteneva nayena suttantañca taṃ piṭakañcāti suttantapiṭakaṃ,",
  "atk-vin01a:161_3": "abhidhammo ca so piṭakañcāti abhidhammapiṭakanti evamete tayopi vinayādayo ñeyyā.",
  "atk-vin01a:162_0": "Evaṃ ñatvā ca punapi tesveva piṭakesu nānappakārakosallatthaṃ –",
  "atk-vin01a:163_0": "Desanāsāsanakathā, bhedaṃ tesu yathārahaṃ;",
  "atk-vin01a:164_0": "Sikkhāpahānagambhīra, bhāvañca paridīpaye.",
  "atk-vin01a:165_0": "Pariyattibhedaṃ sampattiṃ, vipattiṃ cāpi yaṃ yahiṃ;",
  "atk-vin01a:166_0": "Pāpuṇāti yathā bhikkhu, tampi sabbaṃ vibhāvaye.",
  "atk-vin01a:167_0": "Tatrāyaṃ paridīpanā vibhāvanā ca,",
  "atk-vin01a:167_1": "etāni hi tīṇi piṭakāni yathākkamaṃ āṇā vohāra paramatthadesanā yathāparādha-",
  "atk-vin01a:167_2": "yathānuloma-",
  "atk-vin01a:167_3": "yathādhammasāsanāni,",
  "atk-vin01a:167_4": "saṃvarāsaṃvaradiṭṭhiviniveṭhanāmarūpaparicchedakathāti ca vuccanti.",
  "atk-vin01a:168_0": "Ettha hi vinayapiṭakaṃ āṇārahena bhagavatā āṇābāhullato desitattā āṇādesanā,",
  "atk-vin01a:168_1": "suttantapiṭakaṃ vohārakusalena bhagavatā vohārabāhullato desitattā vohāradesanā,",
  "atk-vin01a:168_2": "abhidhammapiṭakaṃ paramatthakusalena bhagavatā paramatthabāhullato desitattā paramatthadesanāti vuccati.",
  "atk-vin01a:169_0": "Tathā paṭhamaṃ ye te pacurāparādhā sattā te yathāparādhaṃ ettha sāsitāti yathāparādhasāsanaṃ,",
  "atk-vin01a:169_1": "dutiyaṃ anekajjhāsayānusayacariyādhimuttikā sattā yathānulomaṃ ettha sāsitāti yathānulomasāsanaṃ,",
  "atk-vin01a:169_2": "tatiyaṃ dhammapuñjamatte “ahaṃ mamā”ti saññino sattā yathādhammaṃ ettha sāsitāti yathādhammasāsananti vuccati.",
  "atk-vin01a:170_0": "Tathā paṭhamaṃ ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā,",
  "atk-vin01a:170_1": "dutiyaṃ dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitāti diṭṭhiviniveṭhanakathā,",
  "atk-vin01a:170_2": "tatiyaṃ rāgādipaṭipakkhabhūto nāmarūpaparicchedo ettha kathitoti nāmarūpaparicchedakathāti vuccati.",
  "atk-vin01a:171_0": "Tīsupi ca cetesu tisso sikkhā,",
  "atk-vin01a:171_1": "tīṇi pahānāni,",
  "atk-vin01a:171_2": "catubbidho ca gambhīrabhāvo veditabbo.",
  "atk-vin01a:171_3": "Tathā hi –",
  "atk-vin01a:171_4": "vinayapiṭake visesena adhisīlasikkhā vuttā,",
  "atk-vin01a:171_5": "suttantapiṭake adhicittasikkhā,",
  "atk-vin01a:171_6": "abhidhammapiṭake adhipaññāsikkhā.",
  "atk-vin01a:172_0": "Vinayapiṭake ca vītikkamappahānaṃ kilesānaṃ,",
  "atk-vin01a:172_1": "vītikkamapaṭipakkhattā sīlassa.",
  "atk-vin01a:172_2": "Suttantapiṭake pariyuṭṭhānappahānaṃ,",
  "atk-vin01a:172_3": "pariyuṭṭhānapaṭipakkhattā samādhissa.",
  "atk-vin01a:172_4": "Abhidhammapiṭake anusayappahānaṃ anusayapaṭipakkhattā paññāya.",
  "atk-vin01a:173_0": "Paṭhame ca tadaṅgappahānaṃ kilesānaṃ,",
  "atk-vin01a:173_1": "itaresu vikkhambhanasamucchedappahānāni.",
  "atk-vin01a:173_2": "Paṭhame ca duccaritasaṃkilesassa pahānaṃ,",
  "atk-vin01a:173_3": "itaresu taṇhādiṭṭhisaṃkilesānaṃ.",
  "atk-vin01a:174_0": "Ekamekasmiñcettha catubbidhopi dhammatthadesanāpaṭivedhagambhīrabhāvo veditabbo.",
  "atk-vin01a:174_1": "Tattha dhammoti pāḷi.",
  "atk-vin01a:174_2": "Atthoti tassāyevattho.",
  "atk-vin01a:174_3": "Desanāti tassā manasāvavatthāpitāya pāḷiyā desanā.",
  "atk-vin01a:174_4": "Paṭivedhoti pāḷiyā pāḷiatthassa ca yathābhūtāvabodho.",
  "atk-vin01a:174_5": "Tīsupi cetesu ete dhammatthadesanāpaṭivedhā yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā ca,",
  "atk-vin01a:174_6": "tasmā gambhīrā.",
  "atk-vin01a:174_7": "Evaṃ ekamekasmiṃ ettha catubbidhopi gambhīrabhāvo veditabbo.",
  "atk-vin01a:175_0": "Aparo nayo –",
  "atk-vin01a:175_1": "dhammoti hetu.",
  "atk-vin01a:175_2": "Vuttaṃ hetaṃ –",
  "atk-vin01a:175_3": "“hetumhi ñāṇaṃ dhammapaṭisambhidā”ti.",
  "atk-vin01a:175_4": "Atthoti hetuphalaṃ.",
  "atk-vin01a:175_5": "Vuttaṃ hetaṃ –",
  "atk-vin01a:175_6": "“hetuphale ñāṇaṃ atthapaṭisambhidā”ti.",
  "atk-vin01a:175_7": "Desanāti paññatti,",
  "atk-vin01a:175_8": "yathādhammaṃ dhammābhilāpoti adhippāyo.",
  "atk-vin01a:175_9": "Paṭivedhoti abhisamayo,",
  "atk-vin01a:175_10": "so ca lokiyalokuttaro visayato asammohato ca atthānurūpaṃ dhammesu,",
  "atk-vin01a:175_11": "dhammānurūpaṃ atthesu,",
  "atk-vin01a:175_12": "paññattipathānurūpaṃ paññattīsu avabodho.",
  "atk-vin01a:176_0": "Idāni yasmā etesu piṭakesu yaṃ yaṃ dhammajātaṃ vā atthajātaṃ vā,",
  "atk-vin01a:176_1": "yā cāyaṃ yathā yathā ñāpetabbo attho sotūnaṃ ñāṇassa abhimukho hoti,",
  "atk-vin01a:176_2": "tathā tathā tadatthajotikā desanā,",
  "atk-vin01a:176_3": "yo cettha aviparītāvabodhasaṅkhāto paṭivedho sabbametaṃ anupacitakusalasambhārehi duppaññehi sasādīhi",
  "atk-vin01a:176_4": "viya mahāsamuddo dukkhogāhaṃ alabbhaneyyapatiṭṭhañca,",
  "atk-vin01a:176_5": "tasmā gambhīraṃ.",
  "atk-vin01a:176_6": "Evampi ekamekasmiṃ ettha catubbidhopi gambhīrabhāvo veditabbo.",
  "atk-vin01a:177_0": "Ettāvatā ca –",
  "atk-vin01a:178_0": "“Desanā-sāsanakathā, bhedaṃ tesu yathārahaṃ;",
  "atk-vin01a:179_0": "Sikkhāpahānagambhīrabhāvañca paridīpaye”ti.",
  "atk-vin01a:180_0": "Ayaṃ gāthā vuttatthā hoti.",
  "atk-vin01a:181_0": "“Pariyattibhedaṃ sampattiṃ, vipattiñcāpi yaṃ yahiṃ;",
  "atk-vin01a:182_0": "Pāpuṇāti yathā bhikkhu, tampi sabbaṃ vibhāvaye”ti.",
  "atk-vin01a:183_0": "Ettha pana tīsu piṭakesu tividho pariyattibhedo daṭṭhabbo.",
  "atk-vin01a:183_1": "Tisso hi pariyattiyo –",
  "atk-vin01a:183_2": "alagaddūpamā,",
  "atk-vin01a:183_3": "nissaraṇatthā,",
  "atk-vin01a:183_4": "bhaṇḍāgārikapariyattīti.",
  "atk-vin01a:184_0": "Tattha yā duggahitā upārambhādihetu pariyāpuṭā,",
  "atk-vin01a:184_1": "ayaṃ alagaddūpamā.",
  "atk-vin01a:184_2": "Yaṃ sandhāya vuttaṃ –",
  "atk-vin01a:184_3": "“seyyathāpi,",
  "atk-vin01a:184_4": "bhikkhave,",
  "atk-vin01a:184_5": "puriso alagaddatthiko alagaddagavesī alagaddapariyesanaṃ caramāno,",
  "atk-vin01a:184_6": "so passeyya mahantaṃ alagaddaṃ.",
  "atk-vin01a:184_7": "Tamenaṃ bhoge vā naṅguṭṭhe vā gaṇheyya.",
  "atk-vin01a:184_8": "Tassa so alagaddo paṭiparivattitvā hatthe vā bāhāya vā aññatarasmiṃ vā aṅgapaccaṅge ḍaṃseyya.",
  "atk-vin01a:184_9": "So tatonidānaṃ maraṇaṃ vā nigaccheyya,",
  "atk-vin01a:184_10": "maraṇamattaṃ vā dukkhaṃ.",
  "atk-vin01a:184_11": "Taṃ kissa hetu?",
  "atk-vin01a:184_12": "Duggahitattā,",
  "atk-vin01a:184_13": "bhikkhave,",
  "atk-vin01a:184_14": "alagaddassa.",
  "atk-vin01a:184_15": "Evameva kho,",
  "atk-vin01a:184_16": "bhikkhave,",
  "atk-vin01a:184_17": "idhekacce moghapurisā dhammaṃ pariyāpuṇanti suttaṃ…pe… vedallaṃ.",
  "atk-vin01a:184_18": "Te taṃ dhammaṃ pariyāpuṇitvā tesaṃ dhammānaṃ paññāya atthaṃ na upaparikkhanti.",
  "atk-vin01a:184_19": "Tesaṃ te dhammā paññāya atthaṃ anupaparikkhataṃ na nijjhānaṃ khamanti.",
  "atk-vin01a:184_20": "Te upārambhānisaṃsā ceva dhammaṃ pariyāpuṇanti itivādappamokkhānisaṃsā ca.",
  "atk-vin01a:184_21": "Yassa catthāya dhammaṃ pariyāpuṇanti,",
  "atk-vin01a:184_22": "tañcassa atthaṃ nānubhonti.",
  "atk-vin01a:184_23": "Tesaṃ te dhammā duggahitā dīgharattaṃ ahitāya dukkhāya saṃvattanti.",
  "atk-vin01a:184_24": "Taṃ kissa hetu?",
  "atk-vin01a:184_25": "Duggahitattā,",
  "atk-vin01a:184_26": "bhikkhave,",
  "atk-vin01a:184_27": "dhammāna”nti.",
  "atk-vin01a:185_0": "Yā pana suggahitā sīlakkhandhādipāripūriṃyeva ākaṅkhamānena pariyāpuṭā na upārambhādi hetu,",
  "atk-vin01a:185_1": "ayaṃ nissaraṇatthā.",
  "atk-vin01a:185_2": "Yaṃ sandhāya vuttaṃ –",
  "atk-vin01a:185_3": "“tesaṃ te dhammā suggahitā dīgharattaṃ hitāya sukhāya saṃvattanti.",
  "atk-vin01a:185_4": "Taṃ kissa hetu?",
  "atk-vin01a:185_5": "Suggahitattā,",
  "atk-vin01a:185_6": "bhikkhave,",
  "atk-vin01a:185_7": "dhammāna”nti.",
  "atk-vin01a:186_0": "Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho khīṇāsavo kevalaṃ",
  "atk-vin01a:186_1": "paveṇīpālanatthāya vaṃsānurakkhaṇatthāya pariyāpuṇāti,",
  "atk-vin01a:186_2": "ayaṃ bhaṇḍāgārikapaayattīti.",
  "atk-vin01a:187_0": "Vinaye pana suppaṭipanno bhikkhu sīlasampattiṃ nissāya tisso vijjā pāpuṇāti,",
  "atk-vin01a:187_1": "tāsaṃyeva ca tattha pabhedavacanato.",
  "atk-vin01a:187_2": "Sutte suppaṭipanno samādhisampadaṃ nissāya cha abhiññā pāpuṇāti,",
  "atk-vin01a:187_3": "tāsaṃyeva ca tattha pabhedavacanato.",
  "atk-vin01a:187_4": "Abhidhamme suppaṭipanno paññāsampadaṃ nissāya catasso paṭisambhidā pāpuṇāti,",
  "atk-vin01a:187_5": "tāsañca tattheva pabhedavacanato.",
  "atk-vin01a:187_6": "Evametesu suppaṭipanno yathākkamena imaṃ vijjāttayachaḷabhiññācatupaṭisambhidābhedaṃ sampattiṃ pāpuṇāti.",
  "atk-vin01a:188_0": "Vinaye pana duppaṭipanno anuññātasukhasamphassaattharaṇapāvuraṇādiphassasāmaññato paṭikkhittesu upādinnaphassādīsu anavajjasaññī hoti.",
  "atk-vin01a:188_1": "Vuttampi hetaṃ –",
  "atk-vin01a:188_2": "“tathāhaṃ bhagavatā dhammaṃ desitaṃ ājānāmi,",
  "atk-vin01a:188_3": "yathā yeme antarāyikā dhammā vuttā bhagavatā,",
  "atk-vin01a:188_4": "te paṭisevato nālaṃ antarāyāyā”ti tato dussīlabhāvaṃ pāpuṇāti.",
  "atk-vin01a:188_5": "Sutte duppaṭipanno “cattārome,",
  "atk-vin01a:188_6": "bhikkhave,",
  "atk-vin01a:188_7": "puggalā santo saṃvijjamānā”tiādīsu adhippāyaṃ ajānanto duggahitaṃ gaṇhāti.",
  "atk-vin01a:188_8": "Yaṃ sandhāya vuttaṃ –",
  "atk-vin01a:188_9": "“attanā duggahitena amhe ceva abbhācikkhati,",
  "atk-vin01a:188_10": "attānañca khanati,",
  "atk-vin01a:188_11": "bahuñca apuññaṃ pasavatī”ti tato micchādiṭṭhitaṃ pāpuṇāti.",
  "atk-vin01a:188_12": "Abhidhamme duppaṭipanno dhammacintaṃ atidhāvanto acinteyyānipi cinteti,",
  "atk-vin01a:188_13": "tato cittakkhepaṃ pāpuṇāti.",
  "atk-vin01a:188_14": "Vuttaṃ hetaṃ –",
  "atk-vin01a:188_15": "“cattārimāni,",
  "atk-vin01a:188_16": "bhikkhave,",
  "atk-vin01a:188_17": "acinteyyāni na cintetabbāni,",
  "atk-vin01a:188_18": "yāni cintento ummādassa vighātassa bhāgī assā”ti.",
  "atk-vin01a:188_19": "Evametesu duppaṭipanno yathākkamena imaṃ dussīlabhāvamicchādiṭṭhitā cittakkhepabhedaṃ vipattiṃ pāpuṇātīti.",
  "atk-vin01a:189_0": "Ettāvatā ca –",
  "atk-vin01a:190_0": "“Pariyattibhedaṃ sampattiṃ, vipattiṃ cāpi yaṃ yahiṃ;",
  "atk-vin01a:191_0": "Pāpuṇāti yathā bhikkhu, tampi sabbaṃ vibhāvaye”ti.",
  "atk-vin01a:192_0": "Ayampi gāthā vuttatthā hoti.",
  "atk-vin01a:192_1": "Evaṃ nānappakārato piṭakāni ñatvā tesaṃ vasenetaṃ buddhavacanaṃ tividhanti ñātabbaṃ.",
  "atk-vin01a:193_0": "Kathaṃ nikāyavasena pañcavidhaṃ?",
  "atk-vin01a:193_1": "Sabbameva cetaṃ dīghanikāyo,",
  "atk-vin01a:193_2": "majjhimanikāyo,",
  "atk-vin01a:193_3": "saṃyuttanikāyo,",
  "atk-vin01a:193_4": "aṅguttaranikāyo,",
  "atk-vin01a:193_5": "khuddakanikāyoti pañcappabhedaṃ hoti.",
  "atk-vin01a:193_6": "Tattha katamo dīghanikāyo?",
  "atk-vin01a:193_7": "Tivaggasaṅgahāni brahmajālādīni catuttiṃsa suttāni.",
  "atk-vin01a:194_0": "Catuttiṃseva suttantā, tivaggo yassa saṅgaho;",
  "atk-vin01a:195_0": "Esa dīghanikāyoti, paṭhamo anulomiko.",
  "atk-vin01a:196_0": "Kasmā panesa dīghanikāyoti vuccati?",
  "atk-vin01a:196_1": "Dīghappamāṇānaṃ suttānaṃ samūhato nivāsato ca,",
  "atk-vin01a:196_2": "samūhanivāsā hi nikāyoti vuccanti. “Nāhaṃ,",
  "atk-vin01a:196_3": "bhikkhave,",
  "atk-vin01a:196_4": "aññaṃ ekanikāyampi samanupassāmi evaṃ cittaṃ;",
  "atk-vin01a:196_5": "yathayidaṃ,",
  "atk-vin01a:196_6": "bhikkhave,",
  "atk-vin01a:196_7": "tiracchānagatā pāṇā;",
  "atk-vin01a:196_8": "poṇikanikāyo,",
  "atk-vin01a:196_9": "cikkhallikanikāyo”ti evamādīni cettha sādhakāni sāsanato ca lokato ca.",
  "atk-vin01a:196_10": "Evaṃ sesānampi nikāyabhāve vacanattho veditabbo.",
  "atk-vin01a:197_0": "Katamo majjhimanikāyo?",
  "atk-vin01a:197_1": "Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.",
  "atk-vin01a:198_0": "Diyaḍḍhasataṃ suttantā, dve ca suttāni yattha so;",
  "atk-vin01a:199_0": "Nikāyo majjhimo pañca-dasavaggapariggaho.",
  "atk-vin01a:200_0": "Katamo saṃyuttanikāyo?",
  "atk-vin01a:200_1": "Devatāsaṃyuttādivasena ṭhitāni oghataraṇādīni satta suttasahassāni satta ca suttasatāni dvāsaṭṭhi ca suttāni.",
  "atk-vin01a:201_0": "Satta suttasahassāni, satta suttasatāni ca;",
  "atk-vin01a:202_0": "Dvāsaṭṭhi ceva suttantā, eso saṃyuttasaṅgaho.",
  "atk-vin01a:203_0": "Katamo aṅguttaranikāyo?",
  "atk-vin01a:203_1": "Ekekaaṅgātirekavasena ṭhitāni cittapariyādānādīni nava suttasahassāni pañca suttasatāni sattapaññāsañca suttāni.",
  "atk-vin01a:204_0": "Nava suttasahassāni, pañca suttasatāni ca;",
  "atk-vin01a:205_0": "Sattapaññāsa suttāni, saṅkhyā aṅguttare ayaṃ.",
  "atk-vin01a:206_0": "Katamo khuddakanikāyo?",
  "atk-vin01a:206_1": "Sakalaṃ vinayapiṭakaṃ abhidhammapiṭakaṃ khuddakapāṭhādayo ca pubbe nidassitā pannarasabhedā ṭhapetvā cattāro nikāye avasesaṃ buddhavacananti.",
  "atk-vin01a:207_0": "Ṭhapetvā caturopete, nikāye dīghaādike;",
  "atk-vin01a:208_0": "Tadaññaṃ buddhavacanaṃ, nikāyo khuddako matoti.",
  "atk-vin01a:209_0": "Evaṃ nikāyavasena pañcavidhaṃ.",
  "atk-vin01a:210_0": "Kathaṃ aṅgavasena navavidhaṃ?",
  "atk-vin01a:210_1": "Sabbameva hidaṃ suttaṃ, geyyaṃ,",
  "atk-vin01a:210_2": "veyyākaraṇaṃ, gāthā, udānaṃ,",
  "atk-vin01a:210_3": "itivuttakaṃ, jātakaṃ,",
  "atk-vin01a:210_4": "abbhutadhammaṃ,",
  "atk-vin01a:210_5": "vedallanti navappabhedaṃ hoti.",
  "atk-vin01a:210_6": "Tattha ubhatovibhaṅganiddesakhandhakaparivārā suttanipāte maṅgalasutta-",
  "atk-vin01a:210_7": "ratanasutta-",
  "atk-vin01a:210_8": "nālakasutta-",
  "atk-vin01a:210_9": "tuvaṭṭakasuttāni aññampi ca suttanāmakaṃ tathāgatavacanaṃ suttanti veditabbaṃ.",
  "atk-vin01a:210_10": "Sabbampi sagāthakaṃ suttaṃ geyyanti veditabbaṃ.",
  "atk-vin01a:210_11": "Visesena saṃyuttake sakalopi sagāthāvaggo,",
  "atk-vin01a:210_12": "sakalaṃ abhidhammapiṭakaṃ,",
  "atk-vin01a:210_13": "niggāthakaṃ suttaṃ,",
  "atk-vin01a:210_14": "yañca aññampi aṭṭhahi aṅgehi asaṅgahitaṃ buddhavacanaṃ taṃ veyyākaraṇanti veditabbaṃ.",
  "atk-vin01a:210_15": "Dhammapadaṃ,",
  "atk-vin01a:210_16": "theragāthā,",
  "atk-vin01a:210_17": "therīgāthā,",
  "atk-vin01a:210_18": "suttanipāte nosuttanāmikā suddhikagāthā ca gāthāti veditabbā.",
  "atk-vin01a:210_19": "Somanassañāṇamayikagāthāpaṭisaṃyuttā dvāsīti suttantā udānanti veditabbaṃ.",
  "atk-vin01a:210_20": "“Vuttañhetaṃ bhagavatā”tiādinayappavattā dasuttarasatasuttantā itivuttakanti veditabbaṃ.",
  "atk-vin01a:210_21": "Apaṇṇakajātakādīni paññāsādhikāni pañca jātakasatāni jātakanti veditabbaṃ.",
  "atk-vin01a:210_22": "“Cattārome,",
  "atk-vin01a:210_23": "bhikkhave,",
  "atk-vin01a:210_24": "acchariyā abbhutā dhammā ānande”ti -",
  "atk-vin01a:210_25": "ādinayappavattā sabbepi acchariyaabbhutadhammapaṭisaṃyuttā suttantā abbhutadhammanti veditabbaṃ.",
  "atk-vin01a:210_26": "Cūḷavedalla-",
  "atk-vin01a:210_27": "mahāvedalla-",
  "atk-vin01a:210_28": "sammādiṭṭhi-",
  "atk-vin01a:210_29": "sakkapañha-",
  "atk-vin01a:210_30": "saṅkhārabhājaniya-",
  "atk-vin01a:210_31": "mahāpuṇṇamasuttādayo sabbepi vedañca tuṭṭhiñca laddhā laddhā pucchitasuttantā vedallanti veditabbaṃ.",
  "atk-vin01a:210_32": "Evaṃ aṅgavasena navavidhaṃ.",
  "atk-vin01a:211_0": "Kathaṃ dhammakkhandhavasena caturāsītisahassavidhaṃ? Sabbameva cetaṃ buddhavacanaṃ –",
  "atk-vin01a:212_0": "“Dvāsīti buddhato gaṇhiṃ, dve sahassāni bhikkhuto;",
  "atk-vin01a:213_0": "Caturāsīti sahassāni, ye me dhammā pavattino”ti. ;",
  "atk-vin01a:214_0": "Evaṃ paridīpitadhammakkhandhavasena caturāsītisahassappabhedaṃ hoti.",
  "atk-vin01a:214_1": "Tattha ekānusandhikaṃ suttaṃ eko dhammakkhandho.",
  "atk-vin01a:214_2": "Yaṃ anekānusandhikaṃ tattha anusandhivasena dhammakkhandhagaṇanā.",
  "atk-vin01a:214_3": "Gāthābandhesu pañhāpucchanaṃ eko dhammakkhandho,",
  "atk-vin01a:214_4": "vissajjanaṃ eko.",
  "atk-vin01a:214_5": "Abhidhamme ekamekaṃ tika- duka- bhājanaṃ,",
  "atk-vin01a:214_6": "ekamekañca cittavārabhājanaṃ,",
  "atk-vin01a:214_7": "eko dhammakkhandho.",
  "atk-vin01a:214_8": "Vinaye atthi vatthu,",
  "atk-vin01a:214_9": "atthi mātikā,",
  "atk-vin01a:214_10": "atthi padabhājanīyaṃ,",
  "atk-vin01a:214_11": "atthi antarāpatti,",
  "atk-vin01a:214_12": "atthi āpatti,",
  "atk-vin01a:214_13": "atthi anāpatti,",
  "atk-vin01a:214_14": "atthi paricchedo;",
  "atk-vin01a:214_15": "tattha ekameko koṭṭhāso,",
  "atk-vin01a:214_16": "ekameko dhammakkhandhoti veditabbo.",
  "atk-vin01a:214_17": "Evaṃ dhammakkhandhavasena caturāsītisahassavidhaṃ.",
  "atk-vin01a:215_0": "Evametaṃ abhedato rasavasena ekavidhaṃ,",
  "atk-vin01a:215_1": "bhedato dhammavinayādivasena duvidhādibhedaṃ buddhavacanaṃ saṅgāyantena mahākassapappamukhena vasīgaṇena “ayaṃ dhammo,",
  "atk-vin01a:215_2": "ayaṃ vinayo;",
  "atk-vin01a:215_3": "idaṃ paṭhamabuddhavacanaṃ,",
  "atk-vin01a:215_4": "idaṃ majjhimabuddhavacanaṃ,",
  "atk-vin01a:215_5": "idaṃ pacchimabuddhavacanaṃ;",
  "atk-vin01a:215_6": "idaṃ vinayapiṭakaṃ,",
  "atk-vin01a:215_7": "idaṃ suttantapiṭakaṃ,",
  "atk-vin01a:215_8": "idaṃ abhidhammapiṭakaṃ;",
  "atk-vin01a:215_9": "ayaṃ dīghanikāyo…pe…",
  "atk-vin01a:215_10": "ayaṃ khuddakanikāyo;",
  "atk-vin01a:215_11": "imāni suttādīni navaṅgāni,",
  "atk-vin01a:215_12": "imāni caturāsītidhammakkhandhasahassānī”ti imaṃ pabhedaṃ vavatthapetvāva saṅgītaṃ.",
  "atk-vin01a:215_13": "Na kevalañca ettakameva,",
  "atk-vin01a:215_14": "aññampi uddānasaṅgaha-",
  "atk-vin01a:215_15": "vaggasaṅgahapeyyālasaṅgaha-",
  "atk-vin01a:215_16": "ekakanipāta-",
  "atk-vin01a:215_17": "dukanipātādinipātasaṅgaha-",
  "atk-vin01a:215_18": "saṃyuttasaṅgaha-",
  "atk-vin01a:215_19": "paṇṇāsasaṅgahādianekavidhaṃ tīsu piṭakesu sandissamānaṃ saṅgahappabhedaṃ vavatthapetvāeva sattahi māsehi saṅgītaṃ.",
  "atk-vin01a:215_20": "Saṅgītipariyosāne cassa –",
  "atk-vin01a:215_21": "“idaṃ mahākassapattherena dasabalassa sāsanaṃ pañcavassasahassaparimāṇaṃ kālaṃ pavattanasamatthaṃ kata”nti",
  "atk-vin01a:215_22": "sañjātappamodā sādhukāraṃ viya dadamānā ayaṃ mahāpathavī udakapariyantaṃ katvā anekappakāraṃ kampi saṅkampi",
  "atk-vin01a:215_23": "sampakampi sampavedhi,",
  "atk-vin01a:215_24": "anekāni ca acchariyāni pāturahesunti ayaṃ paṭhamamahāsaṅgītināma. Yā loke –",
  "atk-vin01a:216_0": "Satehi pañcahi katā, tena pañcasatāti ca;",
  "atk-vin01a:217_0": "Thereheva katattā ca, therikāti pavuccatīti.",
  "atk-vin01a:218_0": "Imissā pana paṭhamamahāsaṅgītiyā pavattamānāya vinayaṃ pucchantena āyasmatā mahākassapena “paṭhamaṃ,",
  "atk-vin01a:218_1": "āvuso upāli,",
  "atk-vin01a:218_2": "pārājikaṃ kattha paññatta”nti evamādivacanapariyosāne “vatthumpi pucchi,",
  "atk-vin01a:218_3": "nidānampi pucchi,",
  "atk-vin01a:218_4": "puggalampi pucchī”ti ettha nidāne pucchite taṃ nidānaṃ ādito pabhuti vitthāretvā yena ca paññattaṃ,",
  "atk-vin01a:218_5": "yasmā ca paññattaṃ,",
  "atk-vin01a:218_6": "sabbametaṃ kathetukāmena āyasmatā upālittherena vuttaṃ “tena samayena buddho bhagavā verañjāyaṃ viharatī”ti sabbaṃ vattabbaṃ.",
  "atk-vin01a:218_7": "Evamidaṃ āyasmatā upālittherena vuttaṃ,",
  "atk-vin01a:218_8": "tañca pana “paṭhamamahāsaṅgītikāle vutta”nti veditabbaṃ.",
  "atk-vin01a:218_9": "Ettāvatā ca “idaṃ vacanaṃ kena vuttaṃ,",
  "atk-vin01a:218_10": "kadā vutta”nti etesaṃ padānaṃ attho pakāsito hoti.",
  "atk-vin01a:219_0": "Idāni kasmā vuttanti ettha vuccate,",
  "atk-vin01a:219_1": "yasmā ayamāyasmatā mahākassapattherena nidānaṃ puṭṭho tasmānena taṃ nidānaṃ ādito pabhuti vitthāretuṃ vuttanti.",
  "atk-vin01a:219_2": "Evamidaṃ āyasmatā upālittherena paṭhamamahāsaṅgītikāle vadantenāpi iminā kāraṇena vuttanti veditabbaṃ.",
  "atk-vin01a:219_3": "Ettāvatā ca vuttaṃ yena yadā yasmāti imesaṃ mātikāpadānaṃ attho pakāsito hoti.",
  "atk-vin01a:220_0": "Idāni dhāritaṃ yena cābhataṃ,",
  "atk-vin01a:220_1": "yatthappatiṭṭhitaṃ cetametaṃ vatvā vidhiṃ tatoti etesaṃ atthappakāsanatthaṃ idaṃ vuccati.",
  "atk-vin01a:220_2": "Taṃ panetaṃ “tena samayena buddho bhagavā verañjāyaṃ viharatī”ti evamādivacanapaṭimaṇḍitanidānaṃ vinayapiṭakaṃ kena dhāritaṃ,",
  "atk-vin01a:220_3": "kenābhataṃ,",
  "atk-vin01a:220_4": "kattha patiṭṭhitanti? Vuccate –",
  "atk-vin01a:220_5": "ādito tāva idaṃ bhagavato sammukhā āyasmatā upālittherena dhāritaṃ,",
  "atk-vin01a:220_6": "tassa sammukhato aparinibbute tathāgate chaḷabhiññādibhedehi anekehi bhikkhusahassehi parinibbute tathāgate",
  "atk-vin01a:220_7": "mahākassapappamukhehi dhammasaṅgāhakattherehi.",
  "atk-vin01a:220_8": "Kenābhatanti?",
  "atk-vin01a:220_9": "Jambudīpe tāva upālittheramādiṃ katvā ācariyaparamparāya yāva tatiyasaṅgīti tāva ābhataṃ.",
  "atk-vin01a:220_10": "Tatrāyaṃ ācariyaparamparā –",
  "atk-vin01a:221_0": "Upāli dāsako ceva, soṇako siggavo tathā;",
  "atk-vin01a:222_0": "Tisso moggaliputto ca, pañcete vijitāvino.",
  "atk-vin01a:223_0": "Paramparāya vinayaṃ, dīpe jambusirivhaye;",
  "atk-vin01a:224_0": "Acchijjamānamānesuṃ, tatiyo yāva saṅgaho.",
  "atk-vin01a:225_0": "Āyasmā hi upāli imaṃ vinayavaṃsaṃ vinayatantiṃ vinayapaveṇiṃ bhagavato",
  "atk-vin01a:226_0": "Sammukhā uggahetvā bahūnaṃ bhikkhūnaṃ hadaye patiṭṭhāpesi.",
  "atk-vin01a:226_1": "Tassa hāyasmato santike vinayavaṃsaṃ uggahetvā vinaye pakataññutaṃ pattesu puggalesu puthujjana-",
  "atk-vin01a:226_2": "sotāpanna-",
  "atk-vin01a:226_3": "sakadāgāmi-",
  "atk-vin01a:226_4": "anāgāmino gaṇanapathaṃ vītivattā,",
  "atk-vin01a:226_5": "khīṇāsavānaṃ sahassamekaṃ ahosi.",
  "atk-vin01a:226_6": "Dāsakattheropi tasseva saddhivihāriko ahosi,",
  "atk-vin01a:226_7": "so upālittherassa sammukhā uggahetvā tatheva vinayaṃ vācesi.",
  "atk-vin01a:226_8": "Tassāpi āyasmato santike uggahetvā vinaye pakataññutaṃ pattā puthujjanādayo gaṇanapathaṃ vītivattā,",
  "atk-vin01a:226_9": "khīṇāsavānaṃ sahassameva ahosi.",
  "atk-vin01a:226_10": "Soṇakattheropi dāsakattherassa saddhivihāriko ahosi,",
  "atk-vin01a:226_11": "sopi attano upajjhāyassa dāsakattherassa sammukhā uggahetvā tatheva vinayaṃ vācesi.",
  "atk-vin01a:226_12": "Tassāpi āyasmato santike uggahetvā vinaye pakataññutaṃ pattā puthujjanādayo gaṇanapathaṃ vītivattā,",
  "atk-vin01a:226_13": "khīṇāsavānaṃ sahassameva ahosi.",
  "atk-vin01a:226_14": "Siggavattheropi soṇakattherassa saddhivihāriko ahosi,",
  "atk-vin01a:226_15": "sopi attano upajjhāyassa soṇakattherassa santike vinayaṃ uggahetvā arahantasahassassa dhuraggāho ahosi.",
  "atk-vin01a:226_16": "Tassa panāyasmato santike uggahetvā vinaye pakataññutaṃ pattā puthujjana-",
  "atk-vin01a:226_17": "sotāpannasakadāgāmi-",
  "atk-vin01a:226_18": "anāgāminopi khīṇāsavāpi ettakāni satānīti vā ettakāni sahassānīti vā aparicchinnā ahesuṃ.",
  "atk-vin01a:226_19": "Tadā kira jambudīpe atimahābhikkhusamudāyo ahosi.",
  "atk-vin01a:226_20": "Moggaliputtatissattherassa pana ānubhāvo tatiyasaṅgītiyaṃ pākaṭo bhavissati.",
  "atk-vin01a:226_21": "Evamidaṃ vinayapiṭakaṃ jambudīpe tāva imāya ācariyaparamparāya yāva tatiyasaṅgīti tāva ābhatanti veditabbaṃ.",
  "atk-vin01a:227_0": "Paṭhamamahāsaṅgītikathā niṭṭhitā.",
  "atk-vin01a:228_0": "Dutiyasaṅgītikathā",
  "atk-vin01a:229_0": "Dutiyasaṅgītivijānanatthaṃ pana ayamanukkamo veditabbo. Yadā hi –",
  "atk-vin01a:230_0": "Saṅgāyitvāna saddhammaṃ, jotayitvā ca sabbadhi;",
  "atk-vin01a:231_0": "Yāva jīvitapariyantaṃ, ṭhatvā pañcasatāpi te.",
  "atk-vin01a:232_0": "Khīṇāsavā jutīmanto, therā kassapaādayo;",
  "atk-vin01a:233_0": "Khīṇasnehapadīpāva, nibbāyiṃsu anālayā.",
  "atk-vin01a:234_0": "Athānukkamena gacchantesu rattindivesu vassasataparinibbute bhagavati vesālikā vajjiputtakā bhikkhū vesāliyaṃ “kappati siṅgīloṇakappo,",
  "atk-vin01a:234_1": "kappati dvaṅgulakappo,",
  "atk-vin01a:234_2": "kappati gāmantarakappo,",
  "atk-vin01a:234_3": "kappati āvāsakappo,",
  "atk-vin01a:234_4": "kappati anumatikappo,",
  "atk-vin01a:234_5": "kappati āciṇṇakappo,",
  "atk-vin01a:234_6": "kappati amathitakappo,",
  "atk-vin01a:234_7": "kappati jaḷogiṃ pātuṃ,",
  "atk-vin01a:234_8": "kappati adasakaṃ nisīdanaṃ,",
  "atk-vin01a:234_9": "kappati jātarūparajata”nti imāni dasa vatthūni dīpesuṃ.",
  "atk-vin01a:234_10": "Tesaṃ susunāgaputto kāḷāsoko nāma rājā pakkho ahosi.",
  "atk-vin01a:235_0": "Tena kho pana samayena āyasmā yaso kākaṇḍakaputto vajjīsu cārikaṃ caramāno “vesālikā kira vajjiputtakā",
  "atk-vin01a:235_1": "bhikkhū vesāliyaṃ dasa vatthūni dīpentī”ti sutvā “na kho panetaṃ patirūpaṃ yvāhaṃ dasabalassa sāsanavipattiṃ",
  "atk-vin01a:235_2": "sutvā appossukko bhaveyyaṃ.",
  "atk-vin01a:235_3": "Handāhaṃ adhammavādino niggahetvā dhammaṃ dīpemī”ti cintento yena vesālī tadavasari.",
  "atk-vin01a:235_4": "Tatra sudaṃ āyasmā yaso kākaṇḍakaputto vesāliyaṃ viharati mahāvane kūṭāgārasālāyaṃ.",
  "atk-vin01a:236_0": "Tena kho pana samayena vesālikā vajjiputtakā bhikkhū tadahuposathe kaṃsapātiṃ udakena pūretvā majjhe",
  "atk-vin01a:236_1": "bhikkhusaṅghassa ṭhapetvā āgatāgate vesālike upāsake evaṃ vadanti –",
  "atk-vin01a:236_2": "“dethāvuso,",
  "atk-vin01a:236_3": "saṅghassa kahāpaṇampi aḍḍhampi pādampi māsakarūpampi,",
  "atk-vin01a:236_4": "bhavissati saṅghassa parikkhārena karaṇīya”nti sabbaṃ tāva vattabbaṃ,",
  "atk-vin01a:236_5": "yāva “imāya pana vinayasaṅgītiyā satta bhikkhusatāni anūnāni anadhikāni ahesuṃ,",
  "atk-vin01a:236_6": "tasmā ayaṃ dutiyasaṅgīti sattasatikāti vuccatī”ti.",
  "atk-vin01a:237_0": "Evaṃ tasmiñca sannipāte dvādasa bhikkhusatasahassāni sannipatiṃsu āyasmatā yasena samussāhitā.",
  "atk-vin01a:237_1": "Tesaṃ majjhe āyasmatā revatena puṭṭhena sabbakāmittherena vinayaṃ vissajjentena tāni dasa vatthūni vinicchitāni,",
  "atk-vin01a:237_2": "adhikaraṇaṃ vūpasamitaṃ.",
  "atk-vin01a:237_3": "Atha therā “puna dhammañca vinayañca saṅgāyissāmā”ti tipiṭakadhare pattapaṭisambhide sattasate bhikkhū",
  "atk-vin01a:237_4": "uccinitvā vesāliyaṃ vālikārāme sannipatitvā mahākassapattherena saṅgāyitasadisameva sabbaṃ sāsanamalaṃ",
  "atk-vin01a:237_5": "sodhetvā puna piṭakavasena nikāyavasena aṅgavasena dhammakkhandhavasena ca sabbaṃ dhammañca vinayañca",
  "atk-vin01a:237_6": "saṅgāyiṃsu.",
  "atk-vin01a:237_7": "Ayaṃ saṅgīti aṭṭhahi māsehi niṭṭhitā. Yā loke –",
  "atk-vin01a:238_0": "Satehi sattahi katā, tena sattasatāti ca;",
  "atk-vin01a:239_0": "Pubbe kataṃ upādāya, dutiyāti ca vuccatīti.",
  "atk-vin01a:240_0": "Sā panāyaṃ –",
  "atk-vin01a:241_0": "Yehi therehi saṅgītā, saṅgīti tesu vissutā;",
  "atk-vin01a:242_0": "Sabbakāmī ca sāḷho ca, revato khujjasobhito.",
  "atk-vin01a:243_0": "Yaso ca sāṇasambhūto, ete saddhivihārikā;",
  "atk-vin01a:244_0": "Therā ānandatherassa, diṭṭhapubbā tathāgataṃ.",
  "atk-vin01a:245_0": "Sumano vāsabhagāmī ca, ñeyyā saddhivihārikā;",
  "atk-vin01a:246_0": "Dve ime anuruddhassa, diṭṭhapubbā tathāgataṃ.",
  "atk-vin01a:247_0": "Dutiyo pana saṅgīto, yehi therehi saṅgaho;",
  "atk-vin01a:248_0": "Sabbepi pannabhārā te, katakiccā anāsavāti.",
  "atk-vin01a:249_0": "Ayaṃ dutiyasaṅgīti.",
  "atk-vin01a:250_0": "Evamimaṃ dutiyasaṅgītiṃ saṅgāyitvā therā “uppajjissati nu kho anāgatepi sāsanassa evarūpaṃ abbuda”nti olokayamānā imaṃ addasaṃsu –",
  "atk-vin01a:250_1": "“ito vassasatassa upari aṭṭhārasame vasse pāṭaliputte dhammāsoko nāma rājā uppajjitvā sakalajambudīpe rajjaṃ kāressati.",
  "atk-vin01a:250_2": "So buddhasāsane pasīditvā mahantaṃ lābhasakkāraṃ pavattayissati.",
  "atk-vin01a:250_3": "Tato titthiyā lābhasakkāraṃ patthayamānā sāsane pabbajitvā sakaṃ sakaṃ diṭṭhiṃ paridīpessanti.",
  "atk-vin01a:250_4": "Evaṃ sāsane mahantaṃ abbudaṃ uppajjissatī”ti.",
  "atk-vin01a:250_5": "Atha nesaṃ etadahosi –",
  "atk-vin01a:250_6": "“kinnu kho mayaṃ etasmiṃ abbude uppanne sammukhā bhavissāma,",
  "atk-vin01a:250_7": "na bhavissāmā”ti.",
  "atk-vin01a:250_8": "Atha te sabbeva tadā attano asammukhabhāvaṃ ñatvā “ko nu kho taṃ adhikaraṇaṃ vūpasametuṃ samattho bhavissatī”ti",
  "atk-vin01a:250_9": "sakalaṃ manussalokaṃ chakāmāvacaradevalokañca olokentā na kañci disvā brahmaloke tissaṃ nāma mahābrahmānaṃ",
  "atk-vin01a:250_10": "addasaṃsu parittāyukaṃ uparibrahmalokūpapattiyā bhāvitamaggaṃ.",
  "atk-vin01a:250_11": "Disvāna nesaṃ etadahosi –",
  "atk-vin01a:250_12": "“sace mayaṃ etassa brahmuno manussaloke nibbattanatthāya ussāhaṃ kareyyāma,",
  "atk-vin01a:250_13": "addhā esa moggalibrāhmaṇassa gehe paṭisandhiṃ gahessati.",
  "atk-vin01a:250_14": "Tato ca mantehi palobhito nikkhamitvā pabbajissati.",
  "atk-vin01a:250_15": "So evaṃ pabbajitvā sakalaṃ buddhavacanaṃ uggahetvā adhigatapaṭisambhido hutvā titthiye madditvā taṃ adhikaraṇaṃ vinicchitvā sāsanaṃ paggaṇhissatī”ti.",
  "atk-vin01a:251_0": "Te brahmalokaṃ gantvā tissaṃ mahābrahmānaṃ etadavocuṃ –",
  "atk-vin01a:251_1": "“ito vassasatassa upari aṭṭhārasame vasse sāsane mahantaṃ abbudaṃ uppajjissati.",
  "atk-vin01a:251_2": "Mayañca sakalaṃ manussalokaṃ chakāmāvacaradevalokañca olokayamānā kañci sāsanaṃ paggahetuṃ samatthaṃ",
  "atk-vin01a:251_3": "adisvā brahmalokaṃ vicinantā bhavantameva addasāma. Sādhu,",
  "atk-vin01a:251_4": "sappurisa,",
  "atk-vin01a:251_5": "manussaloke nibbattitvā dasabalassa sāsanaṃ paggaṇhituṃ paṭiññaṃ dehī”ti.",
  "atk-vin01a:252_0": "Evaṃ vutte mahābrahmā,",
  "atk-vin01a:252_1": "“ahaṃ kira sāsane uppannaṃ abbudaṃ sodhetvā sāsanaṃ paggahetuṃ samattho bhavissāmī”ti haṭṭhapahaṭṭho udaggudaggo hutvā,",
  "atk-vin01a:252_2": "“sādhū”ti paṭissuṇitvā paṭiññaṃ adāsi.",
  "atk-vin01a:252_3": "Therā brahmaloke taṃ karaṇīyaṃ tīretvā puna paccāgamiṃsu.",
  "atk-vin01a:253_0": "Tena kho pana samayena siggavatthero ca caṇḍavajjitthero ca dvepi navakā honti daharabhikkhū tipiṭakadharā pattapaṭisambhidā khīṇāsavā,",
  "atk-vin01a:253_1": "te taṃ adhikaraṇaṃ na sampāpuṇiṃsu.",
  "atk-vin01a:253_2": "Therā “tumhe, āvuso,",
  "atk-vin01a:253_3": "amhākaṃ imasmiṃ adhikaraṇe no sahāyakā ahuvattha,",
  "atk-vin01a:253_4": "tena vo idaṃ daṇḍakammaṃ hotu –",
  "atk-vin01a:253_5": "‘tisso nāma brahmā moggalibrāhmaṇassa gehe paṭisandhiṃ gaṇhissati,",
  "atk-vin01a:253_6": "taṃ tumhākaṃ eko nīharitvā pabbājetu,",
  "atk-vin01a:253_7": "eko buddhavacanaṃ uggaṇhāpetū”’ti vatvā sabbepi yāvatāyukaṃ ṭhatvā –",
  "atk-vin01a:254_0": "Sabbakāmippabhutayo, tepi therā mahiddhikā;",
  "atk-vin01a:255_0": "Aggikkhandhāva lokamhi, jalitvā parinibbutā.",
  "atk-vin01a:256_0": "Dutiyaṃ saṅgahaṃ katvā, visodhetvāna sāsanaṃ;",
  "atk-vin01a:257_0": "Anāgatepi katvāna, hetuṃ saddhammasuddhiyā.",
  "atk-vin01a:258_0": "Khīṇāsavā vasippatthā, pabhinnapaṭisambhidā;",
  "atk-vin01a:259_0": "Aniccatāvasaṃ therā, tepi nāma upāgatā.",
  "atk-vin01a:260_0": "Evaṃ aniccataṃ jammiṃ, ñatvā durabhisambhavaṃ;",
  "atk-vin01a:261_0": "Taṃ pattuṃ vāyame dhīro, yaṃ niccaṃ amataṃ padanti.",
  "atk-vin01a:262_0": "Ettāvatā sabbākārena dutiyasaṅgītivaṇṇanā niṭṭhitā hoti.",
  "atk-vin01a:263_0": "Dutiyasaṅgītikathā niṭṭhitā",
  "atk-vin01a:264_0": "Tatiyasaṅgītikathā",
  "atk-vin01a:265_0": "Tissopi kho mahābrahmā brahmalokato cavitvā moggalibrāhmaṇassa gehe paṭisandhiṃ aggahesi.",
  "atk-vin01a:265_1": "Siggavattheropi tassa paṭisandhiggahaṇato pabhuti satta vassāni brāhmaṇassa gehaṃ piṇḍāya pāvisi.",
  "atk-vin01a:265_2": "Ekadivasampi uḷuṅkamattaṃ vā yāguṃ kaṭacchumattaṃ vā bhattaṃ nālattha.",
  "atk-vin01a:265_3": "Sattannaṃ pana vassānaṃ accayena ekadivasaṃ “aticchatha,",
  "atk-vin01a:265_4": "bhante”ti vacanamattaṃ alattha.",
  "atk-vin01a:265_5": "Taṃdivasameva brāhmaṇopi bahiddhā kiñci karaṇīyaṃ katvā āgacchanto paṭipathe theraṃ disvā,",
  "atk-vin01a:265_6": "“bho pabbajita,",
  "atk-vin01a:265_7": "amhākaṃ gehaṃ agamitthā”ti āha. “Āma, brāhmaṇa,",
  "atk-vin01a:265_8": "agamimhā”ti.",
  "atk-vin01a:265_9": "“Api kiñci labhitthā”ti? “Āma, brāhmaṇa,",
  "atk-vin01a:265_10": "labhimhā”ti.",
  "atk-vin01a:265_11": "So gehaṃ gantvā pucchi –",
  "atk-vin01a:265_12": "“tassa pabbajitassa kiñci adatthā”ti?",
  "atk-vin01a:265_13": "“Na kiñci adamhā”ti.",
  "atk-vin01a:265_14": "Brāhmaṇo dutiyadivase gharadvāreyeva nisīdi “ajja pabbajitaṃ musāvādena niggahessāmī”ti.",
  "atk-vin01a:265_15": "Thero dutiyadivase brāhmaṇassa gharadvāraṃ sampatto.",
  "atk-vin01a:265_16": "Brāhmaṇo theraṃ disvāva evamāha –",
  "atk-vin01a:265_17": "“tumhe hiyyo amhākaṃ gehe kiñci aladdhāyeva ‘labhimhā’ti avocuttha.",
  "atk-vin01a:265_18": "Vaṭṭati nu kho tumhākaṃ musāvādo”ti! Thero āha – “mayaṃ, brāhmaṇa,",
  "atk-vin01a:265_19": "tumhākaṃ gehe satta vassāni ‘aticchathā’ti vacanamattampi alabhitvā hiyyo ‘aticchathā’ti vacanamattaṃ labhimha;",
  "atk-vin01a:265_20": "athetaṃ paṭisanthāraṃ upādāya evamavocumhā”ti.",
  "atk-vin01a:266_0": "Brāhmaṇo cintesi –",
  "atk-vin01a:266_1": "“ime paṭisanthāramattampi labhitvā ‘labhimhā’ti pasaṃsanti,",
  "atk-vin01a:266_2": "aññaṃ kiñci khādanīyaṃ bhojanīyaṃ labhitvā kasmā na pasaṃsantī”ti pasīditvā attano atthāya paṭiyāditabhattato",
  "atk-vin01a:266_3": "kaṭacchumattaṃ bhikkhaṃ tadupiyañca byañjanaṃ dāpetvā “imaṃ bhikkhaṃ sabbakālaṃ tumhe labhissathā”ti āha.",
  "atk-vin01a:266_4": "So punadivasato pabhuti upasaṅkamantassa therassa upasamaṃ disvā bhiyyosomattāya pasīditvā theraṃ niccakālaṃ",
  "atk-vin01a:266_5": "attano ghare bhattavissaggakaraṇatthāya yāci.",
  "atk-vin01a:266_6": "Thero adhivāsetvā divase divase bhattakiccaṃ katvā gacchanto thokaṃ thokaṃ buddhavacanaṃ kathetvā gacchati.",
  "atk-vin01a:266_7": "Sopi kho māṇavako soḷasavassuddesikoyeva tiṇṇaṃ vedānaṃ pāragū ahosi.",
  "atk-vin01a:266_8": "Brahmalokato āgatasuddhasattassa āsane vā sayane vā añño koci nisajjitā vā nipajjitā vā natthi.",
  "atk-vin01a:266_9": "So yadā ācariyagharaṃ gacchati,",
  "atk-vin01a:266_10": "tadāssa mañcapīṭhaṃ setena vatthena paṭicchādetvā laggetvā ṭhapenti.",
  "atk-vin01a:266_11": "Thero cintesi –",
  "atk-vin01a:266_12": "“samayo dāni māṇavakaṃ pabbājetuṃ,",
  "atk-vin01a:266_13": "cirañca me idhāgacchantassa,",
  "atk-vin01a:266_14": "na ca kāci māṇavakena saddhiṃ kathā uppajjati.",
  "atk-vin01a:266_15": "Handa dāni iminā upāyena pallaṅkaṃ nissāya uppajjissatī”ti gehaṃ gantvā yathā tasmiṃ gehe ṭhapetvā māṇavakassa",
  "atk-vin01a:266_16": "pallaṅkaṃ aññaṃ na kiñci āsanaṃ dissati tathā adhiṭṭhāsi.",
  "atk-vin01a:266_17": "Brāhmaṇassa gehajano theraṃ disvā aññaṃ kiñci āsanaṃ apassanto māṇavakassa pallaṅkaṃ attharitvā therassa adāsi.",
  "atk-vin01a:266_18": "Nisīdi thero pallaṅke.",
  "atk-vin01a:266_19": "Māṇavakopi kho taṅkhaṇaññeva ācariyagharā āgamma theraṃ attano pallaṅke nisinnaṃ disvā kupito anattamano",
  "atk-vin01a:266_20": "“ko mama pallaṅkaṃ samaṇassa paññapesī”ti āha.",
  "atk-vin01a:267_0": "Thero bhattakiccaṃ katvā vūpasante māṇavakassa caṇḍikkabhāve evamāha –",
  "atk-vin01a:267_1": "“kiṃ pana tvaṃ, māṇavaka,",
  "atk-vin01a:267_2": "kiñci mantaṃ jānāsī”ti?",
  "atk-vin01a:267_3": "Māṇavako “bho pabbajita,",
  "atk-vin01a:267_4": "mayi dāni mante ajānante aññe ke jānissantī”ti vatvā,",
  "atk-vin01a:267_5": "theraṃ pucchi –",
  "atk-vin01a:267_6": "“tumhe pana mantaṃ jānāthā”ti? “Puccha, māṇavaka,",
  "atk-vin01a:267_7": "pucchitvā sakkā jānitu”nti.",
  "atk-vin01a:267_8": "Atha kho māṇavako tīsu vedesu sanighaṇḍukeṭubhesu sākkharappabhedesu itihāsapañcamesu yāni yāni gaṇṭhiṭṭhānāni,",
  "atk-vin01a:267_9": "yesaṃ yesaṃ nayaṃ neva attanā passati nāpissa ācariyo addasa,",
  "atk-vin01a:267_10": "tesu tesu theraṃ pucchi.",
  "atk-vin01a:267_11": "Thero “pakatiyāpi tiṇṇaṃ vedānaṃ pāragū,",
  "atk-vin01a:267_12": "idāni pana paṭisambhidāppatto,",
  "atk-vin01a:267_13": "tenassa natthi tesaṃ pañhānaṃ vissajjane bhāro”ti tāvadeva te pañhe vissajjetvā māṇavakaṃ āha –",
  "atk-vin01a:267_14": "“māṇavaka,",
  "atk-vin01a:267_15": "ahaṃ tayā bahuṃ pucchito;",
  "atk-vin01a:267_16": "ahampi dāni taṃ ekaṃ pañhaṃ pucchāmi,",
  "atk-vin01a:267_17": "byākarissasi me”ti? “Āma,",
  "atk-vin01a:267_18": "bho pabbajita,",
  "atk-vin01a:267_19": "puccha byākarissāmī”ti.",
  "atk-vin01a:267_20": "Thero cittayamake imaṃ pañhaṃ pucchi –",
  "atk-vin01a:268_0": "“Yassa cittaṃ uppajjati na nirujjhati tassa cittaṃ nirujjhissati nuppajjissati;",
  "atk-vin01a:268_1": "yassa vā pana cittaṃ nirujjhissati nuppajjissati tassa cittaṃ uppajjati na nirujjhatī”ti?",
  "atk-vin01a:269_0": "Māṇavo uddhaṃ vā adho vā harituṃ asakkonto “kiṃ nāma,",
  "atk-vin01a:269_1": "bho pabbajita,",
  "atk-vin01a:269_2": "ida”nti āha.",
  "atk-vin01a:269_3": "“Buddhamanto nāmāyaṃ,",
  "atk-vin01a:269_4": "māṇavā”ti.",
  "atk-vin01a:269_5": "“Sakkā panāyaṃ, bho,",
  "atk-vin01a:269_6": "mayhampi dātu”nti.",
  "atk-vin01a:269_7": "“Sakkā māṇava,",
  "atk-vin01a:269_8": "amhehi gahitapabbajjaṃ gaṇhantassa dātu”nti.",
  "atk-vin01a:269_9": "Tato māṇavo mātāpitaro upasaṅkamitvā āha –",
  "atk-vin01a:269_10": "“ayaṃ pabbajito buddhamantaṃ nāma jānāti,",
  "atk-vin01a:269_11": "na ca attano santike apabbajitassa deti,",
  "atk-vin01a:269_12": "ahaṃ etassa santike pabbajitvā mantaṃ uggaṇhissāmī”ti.",
  "atk-vin01a:270_0": "Athassa mātāpitaro “pabbajitvāpi no putto mante gaṇhatu,",
  "atk-vin01a:270_1": "gahetvā punāgamissatī”ti maññamānā “uggaṇha,",
  "atk-vin01a:270_2": "puttā”ti anujāniṃsu.",
  "atk-vin01a:270_3": "Thero dārakaṃ pabbājetvā dvattiṃsākārakammaṭṭhānaṃ tāva ācikkhi.",
  "atk-vin01a:270_4": "So tattha parikammaṃ karonto nacirasseva sotāpattiphale patiṭṭhahi.",
  "atk-vin01a:270_5": "Tato thero cintesi –",
  "atk-vin01a:270_6": "“sāmaṇero sotāpattiphale patiṭṭhito,",
  "atk-vin01a:270_7": "abhabbo dāni sāsanato nivattituṃ.",
  "atk-vin01a:270_8": "Sace panassāhaṃ kammaṭṭhānaṃ vaḍḍhetvā katheyyaṃ,",
  "atk-vin01a:270_9": "arahattaṃ pāpuṇeyya,",
  "atk-vin01a:270_10": "appossukko bhaveyya buddhavacanaṃ gahetuṃ,",
  "atk-vin01a:270_11": "samayo dāni naṃ caṇḍavajjittherassa santikaṃ pesetu”nti.",
  "atk-vin01a:270_12": "Tato āha –",
  "atk-vin01a:270_13": "“ehi tvaṃ, sāmaṇera,",
  "atk-vin01a:270_14": "therassa santikaṃ gantvā buddhavacanaṃ uggaṇha.",
  "atk-vin01a:270_15": "Mama vacanena tañca ārogyaṃ puccha;",
  "atk-vin01a:270_16": "evañca vadehi –",
  "atk-vin01a:270_17": "‘upajjhāyo maṃ, bhante,",
  "atk-vin01a:270_18": "tumhākaṃ santikaṃ pahiṇī’ti.",
  "atk-vin01a:270_19": "‘Ko nāma te upajjhāyo’ti ca vutte ‘siggavatthero nāma,",
  "atk-vin01a:270_20": "bhante’ti vadeyyāsi.",
  "atk-vin01a:270_21": "‘Ahaṃ ko nāmā’ti vutte evaṃ vadeyyāsi –",
  "atk-vin01a:270_22": "‘mama upajjhāyo, bhante,",
  "atk-vin01a:270_23": "tumhākaṃ nāmaṃ jānātī”’ti.",
  "atk-vin01a:271_0": "“Evaṃ,",
  "atk-vin01a:271_1": "bhante”ti kho tisso sāmaṇero theraṃ abhivādetvā padakkhiṇaṃ katvā anupubbena caṇḍavajjittherassa santikaṃ gantvā vanditvā ekamantaṃ aṭṭhāsi.",
  "atk-vin01a:271_2": "Thero sāmaṇeraṃ pucchi –",
  "atk-vin01a:271_3": "“kuto āgatosī”ti?",
  "atk-vin01a:271_4": "“Upajjhāyo maṃ, bhante,",
  "atk-vin01a:271_5": "tumhākaṃ santikaṃ pahiṇī”ti.",
  "atk-vin01a:271_6": "“Ko nāma te upajjhāyo”ti?",
  "atk-vin01a:271_7": "“Siggavatthero nāma,",
  "atk-vin01a:271_8": "bhante”ti.",
  "atk-vin01a:271_9": "“Ahaṃ ko nāmā”ti?",
  "atk-vin01a:271_10": "“Mama upajjhāyo, bhante,",
  "atk-vin01a:271_11": "tumhākaṃ nāmaṃ jānātī”ti.",
  "atk-vin01a:271_12": "“Pattacīvaraṃ dāni paṭisāmehī”ti. “Sādhu,",
  "atk-vin01a:271_13": "bhante”ti sāmaṇero pattacīvaraṃ paṭisāmetvā punadivase pariveṇaṃ sammajjitvā udakadantaponaṃ upaṭṭhāpesi.",
  "atk-vin01a:271_14": "Thero tassa sammajjitaṭṭhānaṃ puna sammajji.",
  "atk-vin01a:271_15": "Taṃ udakaṃ chaḍḍetvā aññaṃ udakaṃ āhari.",
  "atk-vin01a:271_16": "Tañca dantakaṭṭhaṃ apanetvā aññaṃ dantakaṭṭhaṃ gaṇhi.",
  "atk-vin01a:271_17": "Evaṃ satta divasāni katvā sattame divase puna pucchi.",
  "atk-vin01a:271_18": "Sāmaṇero punapi pubbe kathitasadisameva kathesi.",
  "atk-vin01a:271_19": "Thero “so vatāyaṃ brāhmaṇo”ti sañjānitvā “kimatthaṃ āgatosī”ti āha.",
  "atk-vin01a:271_20": "“Buddhavacanaṃ uggaṇhatthāya,",
  "atk-vin01a:271_21": "bhante”ti.",
  "atk-vin01a:271_22": "Thero “uggaṇha dāni,",
  "atk-vin01a:271_23": "sāmaṇerā”ti vatvā puna divasato pabhuti buddhavacanaṃ paṭṭhapesi.",
  "atk-vin01a:271_24": "Tisso sāmaṇerova hutvā,",
  "atk-vin01a:271_25": "ṭhapetvā vinayapiṭakaṃ sabbaṃ buddhavacanaṃ uggaṇhi saddhiṃ aṭṭhakathāya.",
  "atk-vin01a:271_26": "Upasampannakāle pana avassikova samāno tipiṭakadharo ahosi.",
  "atk-vin01a:271_27": "Ācariyupajjhāyā moggaliputtatissattherassa hatthe sakalaṃ buddhavacanaṃ patiṭṭhāpetvā yāvatāyukaṃ ṭhatvā parinibbāyiṃsu.",
  "atk-vin01a:271_28": "Moggaliputtatissattheropi aparena samayena kammaṭṭhānaṃ vaḍḍhetvā arahattappatto bahūnaṃ dhammavinayaṃ vācesi.",
  "atk-vin01a:272_0": "Tena kho pana samayena bindusārassa rañño ekasataputtā ahesuṃ.",
  "atk-vin01a:272_1": "Te sabbe asoko attanā saddhiṃ ekamātikaṃ tissakumāraṃ ṭhapetvā ghātesi.",
  "atk-vin01a:272_2": "Ghātento ca cattāri vassāni anabhisittova rajjaṃ kāretvā catunnaṃ vassānaṃ accayena tathāgatassa parinibbānato",
  "atk-vin01a:272_3": "dvinnaṃ vassasatānaṃ upari aṭṭhārasame vasse sakalajambudīpe ekarajjābhisekaṃ pāpuṇi.",
  "atk-vin01a:272_4": "Abhisekānubhāvena cassa imā rājiddhiyo āgatā –",
  "atk-vin01a:272_5": "mahāpathaviyā heṭṭhā yojanappamāṇe āṇā pavattati;",
  "atk-vin01a:272_6": "tathā upari ākāse anotattadahato aṭṭhahi kājehi soḷasa pānīyaghaṭe divase divase devatā āharanti,",
  "atk-vin01a:272_7": "yato sāsane uppannasaddho hutvā aṭṭha ghaṭe bhikkhusaṅghassa adāsi,",
  "atk-vin01a:272_8": "dve ghaṭe saṭṭhimattānaṃ tipiṭakadharabhikkhūnaṃ,",
  "atk-vin01a:272_9": "dve ghaṭe aggamahesiyā asandhimittāya,",
  "atk-vin01a:272_10": "cattāro ghaṭe attanā paribhuñji;",
  "atk-vin01a:272_11": "devatāeva himavante nāgalatādantakaṭṭhaṃ nāma atthi siniddhaṃ mudukaṃ rasavantaṃ taṃ divase divase āharanti,",
  "atk-vin01a:272_12": "yena rañño ca mahesiyā ca soḷasannañca nāṭakitthisahassānaṃ saṭṭhimattānañca bhikkhusahassānaṃ devasikaṃ dantaponakiccaṃ nippajjati.",
  "atk-vin01a:272_13": "Devasikameva cassa devatā agadāmalakaṃ agadaharītakaṃ suvaṇṇavaṇṇañca gandharasasampannaṃ ambapakkaṃ āharanti.",
  "atk-vin01a:272_14": "Tathā chaddantadahato pañcavaṇṇanivāsanapāvuraṇaṃ pītakavaṇṇahatthapucchanapaṭakaṃ dibbañca pānakaṃ āharanti.",
  "atk-vin01a:272_15": "Devasikameva panassa nhānagandhaṃ anuvilepanagandhaṃ pārupanatthāya asuttamayikaṃ sumanapupphapaṭaṃ mahārahañca",
  "atk-vin01a:272_16": "añjanaṃ nāgabhavanato nāgarājāno āharanti.",
  "atk-vin01a:272_17": "Chaddantadaheva uṭṭhitassa sālino nava vāhasahassāni divase divase sukā āharanti.",
  "atk-vin01a:272_18": "Mūsikā nitthusakaṇe karonti,",
  "atk-vin01a:272_19": "ekopi khaṇḍataṇḍulo na hoti,",
  "atk-vin01a:272_20": "rañño sabbaṭṭhānesu ayameva taṇḍulo paribhogaṃ gacchati.",
  "atk-vin01a:272_21": "Madhumakkhikā madhuṃ karonti.",
  "atk-vin01a:272_22": "Kammārasālāsu acchā kūṭaṃ paharanti.",
  "atk-vin01a:272_23": "Karavīkasakuṇā āgantvā madhurassaraṃ vikūjantā rañño balikammaṃ karonti.",
  "atk-vin01a:273_0": "Imāhi iddhīhi samannāgato rājā ekadivasaṃ suvaṇṇasaṅkhalikabandhanaṃ pesetvā catunnaṃ buddhānaṃ adhigatarūpadassanaṃ",
  "atk-vin01a:273_1": "kappāyukaṃ kāḷaṃ nāma nāgarājānaṃ ānayitvā setacchattassa heṭṭhā mahārahe pallaṅke nisīdāpetvā anekasatavaṇṇehi",
  "atk-vin01a:273_2": "jalaja thalajapupphehi suvaṇṇapupphehi ca pūjaṃ katvā sabbālaṅkārapaṭimaṇḍitehi soḷasahi nāṭakitthisahassehi",
  "atk-vin01a:273_3": "samantato parikkhipitvā “anantañāṇassa tāva me saddhammavaracakkavattino sammāsambuddhassa rūpaṃ imesaṃ",
  "atk-vin01a:273_4": "akkhīnaṃ āpāthaṃ karohī”ti vatvā tena nimmitaṃ sakalasarīravippakiṇṇapuññappabhāvanibbattāsītānubyañjanapaṭimaṇḍitadvattiṃsamahāpurisalakkhaṇasassirīkatāya",
  "atk-vin01a:273_5": "vikasitakamaluppalapuṇḍarīkapaṭimaṇḍitamiva salilatalaṃ tārāgaṇarasmijālavisadavipphuritasobhāsamujjalitamiva",
  "atk-vin01a:273_6": "gaganatalaṃ nīlapītalohitādibhedavicitravaṇṇaraṃsivinaddhabyāmappabhāparikkhepavilāsitāya sañcāppabhānurāgaindadhanuvijjulatāparikkhittamiva",
  "atk-vin01a:273_7": "kanakagirisikharaṃ nānāvirāgavimalaketumālāsamujjalitacārumatthakasobhaṃ nayanarasāyatanamiva brahmadevamanujanāgayakkhagaṇānaṃ",
  "atk-vin01a:273_8": "buddharūpaṃ passanto satta divasāni akkhipūjaṃ nāma akāsi.",
  "atk-vin01a:274_0": "Rājā kira abhisekaṃ pāpuṇitvā tīṇiyeva saṃvaccharāni bāhirakapāsaṇḍaṃ pariggaṇhi.",
  "atk-vin01a:274_1": "Catutthe saṃvacchare buddhasāsane pasīdi.",
  "atk-vin01a:274_2": "Tassa kira pitā bindusāro brāhmaṇabhatto ahosi,",
  "atk-vin01a:274_3": "so brāhmaṇānañca brāhmaṇajātiyapāsaṇḍānañca paṇḍaraṅgaparibbājakādīnaṃ saṭṭhisahassamattānaṃ niccabhattaṃ paṭṭhapesi.",
  "atk-vin01a:274_4": "Asokopi pitarā pavattitaṃ dānaṃ attano antepure tatheva dadamāno ekadivasaṃ sīhapañjare ṭhito te upasamaparibāhirena",
  "atk-vin01a:274_5": "ācārena bhuñjamāne asaṃyatindriye avinītairiyāpathe disvā cintesi –",
  "atk-vin01a:274_6": "“īdisaṃ dānaṃ upaparikkhitvā yuttaṭṭhāne dātuṃ vaṭṭatī”ti.",
  "atk-vin01a:274_7": "Evaṃ cintetvā amacce āha –",
  "atk-vin01a:274_8": "“gacchatha, bhaṇe,",
  "atk-vin01a:274_9": "attano attano sādhusammate samaṇabrāhmaṇe antepuraṃ atiharatha,",
  "atk-vin01a:274_10": "dānaṃ dassāmā”ti.",
  "atk-vin01a:274_11": "Amaccā “sādhu,",
  "atk-vin01a:274_12": "devā”ti rañño paṭissuṇitvā te te paṇḍaraṅgaparibbājakājīvakanigaṇṭhādayo ānetvā “ime, mahārāja,",
  "atk-vin01a:274_13": "amhākaṃ arahanto”ti āhaṃsu.",
  "atk-vin01a:275_0": "Atha rājā antepure uccāvacāni āsanāni paññapetvā “āgacchantū”ti vatvā āgatāgate āha –",
  "atk-vin01a:275_1": "“attano attano patirūpe āsane nisīdathā”ti.",
  "atk-vin01a:275_2": "Tesu ekacce bhaddapīṭhakesu,",
  "atk-vin01a:275_3": "ekacce phalakapīṭhakesu nisīdiṃsu.",
  "atk-vin01a:275_4": "Te disvā rājā “natthi nesaṃ anto sāro”ti ñatvā tesaṃ anurūpaṃ khādanīyaṃ bhojanīyaṃ datvā uyyojesi.",
  "atk-vin01a:276_0": "Evaṃ gacchante kāle ekadivasaṃ rājā sīhapañjare ṭhito addasa nigrodhasāmaṇeraṃ rājaṅgaṇena gacchantaṃ dantaṃ guttaṃ santindriyaṃ iriyāpathasampannaṃ.",
  "atk-vin01a:276_1": "Ko panāyaṃ nigrodho nāma?",
  "atk-vin01a:276_2": "Bindusārarañño jeṭṭhaputtassa sumanarājakumārassa putto.",
  "atk-vin01a:277_0": "Tatrāyaṃ anupubbikathā –",
  "atk-vin01a:278_0": "Bindusārarañño kira dubbalakāleyeva asokakumāro attanā laddhaṃ ujjenīrajjaṃ pahāya āgantvā sabbanagaraṃ",
  "atk-vin01a:278_1": "attano hatthagataṃ katvā sumanarājakumāraṃ aggahesi.",
  "atk-vin01a:278_2": "Taṃdivasameva sumanassa rājakumārassa sumanā nāma devī paripuṇṇagabbhā ahosi.",
  "atk-vin01a:278_3": "Sā aññātakavesena nikkhamitvā avidūre aññataraṃ caṇḍālagāmaṃ sandhāya gacchantī jeṭṭhakacaṇḍālassa gehato",
  "atk-vin01a:278_4": "avidūre aññatarasmiṃ nigrodharukkhe adhivatthāya devatāya “ito ehi,",
  "atk-vin01a:278_5": "sumane”ti vadantiyā saddaṃ sutvā tassā samīpaṃ gatā.",
  "atk-vin01a:278_6": "Devatā attano ānubhāvena ekaṃ sālaṃ nimminitvā “ettha vasāhī”ti adāsi.",
  "atk-vin01a:278_7": "Sā taṃ sālaṃ pāvisi.",
  "atk-vin01a:278_8": "Gatadivaseyeva ca puttaṃ vijāyi.",
  "atk-vin01a:278_9": "Sā tassa nigrodhadevatāya pariggahitattā “nigrodho” tveva nāmaṃ akāsi.",
  "atk-vin01a:278_10": "Jeṭṭhakacaṇḍālo diṭṭhadivasato pabhuti taṃ attano sāmidhītaraṃ viya maññamāno nibaddhavattaṃ paṭṭhapesi.",
  "atk-vin01a:278_11": "Rājadhītā tattha satta vassāni vasi.",
  "atk-vin01a:278_12": "Nigrodhakumāropi sattavassiko jāto.",
  "atk-vin01a:278_13": "Tadā mahāvaruṇatthero nāma eko arahā dārakassa hetusampadaṃ disvā rakkhitvā tattha viharamāno “sattavassiko dāni dārako,",
  "atk-vin01a:278_14": "kālo naṃ pabbājetu”nti cintetvā rājadhītāya ārocāpetvā nigrodhakumāraṃ pabbājesi.",
  "atk-vin01a:278_15": "Kumāro khuraggeyeva arahattaṃ pāpuṇi.",
  "atk-vin01a:278_16": "So ekadivasaṃ pātova sarīraṃ jaggitvā ācariyupajjhāyavattaṃ katvā pattacīvaramādāya “mātuupāsikāya gehadvāraṃ gacchāmī”ti nikkhami.",
  "atk-vin01a:278_17": "Mātunivāsanaṭṭhānañcassa dakkhiṇadvārena nagaraṃ pavisitvā nagaramajjhena gantvā pācīnadvārena nikkhamitvā gantabbaṃ hoti.",
  "atk-vin01a:279_0": "Tena ca samayena asoko dhammarājā pācīnadisābhimukho sīhapañjare caṅkamati.",
  "atk-vin01a:279_1": "Taṅkhaṇaññeva nigrodho rājaṅgaṇaṃ sampāpuṇi santindriyo santamānaso yugamattaṃ pekkhamāno.",
  "atk-vin01a:279_2": "Tena vuttaṃ –",
  "atk-vin01a:279_3": "“ekadivasaṃ rājā sīhapañjare ṭhito addasa nigrodhasāmaṇeraṃ rājaṅgaṇena gacchantaṃ dantaṃ guttaṃ santindriyaṃ iriyāpathasampanna”nti.",
  "atk-vin01a:279_4": "Disvā panassa etadahosi –",
  "atk-vin01a:279_5": "“ayaṃ jano sabbopi vikkhittacitto bhantamigappaṭibhāgo.",
  "atk-vin01a:279_6": "Ayaṃ pana dārako avikkhittacitto ativiya cassa ālokitavilokitaṃ samiñjanapasāraṇañca sobhati.",
  "atk-vin01a:279_7": "Addhā etassa abbhantare lokuttaradhammo bhavissatī”ti rañño saha dassaneneva sāmaṇere cittaṃ pasīdi,",
  "atk-vin01a:279_8": "pemaṃ saṇṭhahi. Kasmā?",
  "atk-vin01a:279_9": "Pubbe hi kira puññakaraṇakāle esa rañño jeṭṭhabhātā vāṇijako ahosi.",
  "atk-vin01a:279_10": "Vuttampi hetaṃ –",
  "atk-vin01a:280_0": "“Pubbe va sannivāsena, paccuppannahitena vā;",
  "atk-vin01a:281_0": "Evaṃ taṃ jāyate pemaṃ, uppalaṃ va yathodake”ti. ;",
  "atk-vin01a:282_0": "Atha rājā sañjātapemo sabahumāno “etaṃ sāmaṇeraṃ pakkosathā”ti amacce pesesi.",
  "atk-vin01a:282_1": "“Te aticirāyantī”ti puna dve tayo pesesi –",
  "atk-vin01a:282_2": "“turitaṃ āgacchatū”ti.",
  "atk-vin01a:282_3": "Sāmaṇero attano pakatiyā eva agamāsi.",
  "atk-vin01a:282_4": "Rājā patirūpamāsanaṃ ñatvā “nisīdathā”ti āha.",
  "atk-vin01a:282_5": "So ito cito ca viloketvā “natthi dāni aññe bhikkhū”ti samussitasetacchattaṃ rājapallaṅkaṃ upasaṅkamitvā pattaggahaṇatthāya rañño ākāraṃ dassesi.",
  "atk-vin01a:282_6": "Rājā taṃ pallaṅkasamīpaṃ upagacchantaṃyeva disvā cintesi –",
  "atk-vin01a:282_7": "“ajjeva dāni ayaṃ sāmaṇero imassa gehassa sāmiko bhavissatī”ti sāmaṇero rañño hatthe pattaṃ datvā pallaṅkaṃ abhiruhitvā nisīdi.",
  "atk-vin01a:282_8": "Rājā attano atthāya sampāditaṃ sabbaṃ yāgukhajjakabhattavikatiṃ upanāmesi.",
  "atk-vin01a:282_9": "Sāmaṇero attano yāpanīyamattakameva sampaṭicchi.",
  "atk-vin01a:282_10": "Bhattakiccāvasāne rājā āha –",
  "atk-vin01a:282_11": "“satthārā tumhākaṃ dinnovādaṃ jānāthā”ti? “Jānāmi, mahārāja,",
  "atk-vin01a:282_12": "ekadesenā”ti. “Tāta,",
  "atk-vin01a:282_13": "mayhampi naṃ kathehī”ti. “Sādhu,",
  "atk-vin01a:282_14": "mahārājā”ti rañño anurūpaṃ dhammapade appamādavaggaṃ anumodanatthāya abhāsi.",
  "atk-vin01a:283_0": "Rājā pana “appamādo amatapadaṃ,",
  "atk-vin01a:283_1": "pamādo maccuno pada”nti sutvāva “aññātaṃ, tāta,",
  "atk-vin01a:283_2": "pariyosāpehī”ti āha.",
  "atk-vin01a:283_3": "Anumodanāvasāne ca “aṭṭha te, tāta,",
  "atk-vin01a:283_4": "dhuvabhattāni dammī”ti āha.",
  "atk-vin01a:283_5": "Sāmaṇero āha –",
  "atk-vin01a:283_6": "“etāni ahaṃ upajjhāyassa dammi,",
  "atk-vin01a:283_7": "mahārājā”ti. “Ko ayaṃ, tāta,",
  "atk-vin01a:283_8": "upajjhāyo nāmā”ti?",
  "atk-vin01a:283_9": "“Vajjāvajjaṃ disvā codetā sāretā ca,",
  "atk-vin01a:283_10": "mahārājā”ti.",
  "atk-vin01a:283_11": "“Aññānipi te, tāta,",
  "atk-vin01a:283_12": "aṭṭha dammī”ti.",
  "atk-vin01a:283_13": "“Etāni ācariyassa dammi,",
  "atk-vin01a:283_14": "mahārājā”ti. “Ko ayaṃ, tāta,",
  "atk-vin01a:283_15": "ācariyo nāmā”ti?",
  "atk-vin01a:283_16": "“Imasmiṃ sāsane sikkhitabbakadhammesu patiṭṭhāpetā,",
  "atk-vin01a:283_17": "mahārājā”ti. “Sādhu, tāta,",
  "atk-vin01a:283_18": "aññānipi te aṭṭha dammī”ti.",
  "atk-vin01a:283_19": "“Etānipi bhikkhusaṅghassa dammi,",
  "atk-vin01a:283_20": "mahārājā”ti. “Ko ayaṃ, tāta,",
  "atk-vin01a:283_21": "bhikkhusaṅgho nāmā”ti?",
  "atk-vin01a:283_22": "“Yaṃ nissāya, mahārāja,",
  "atk-vin01a:283_23": "amhākaṃ ācariyupajjhāyānañca mama ca pabbajjā ca upasampadā cā”ti.",
  "atk-vin01a:283_24": "Rājā bhiyyoso mattāya tuṭṭhacitto āha –",
  "atk-vin01a:283_25": "“aññānipi te, tāta,",
  "atk-vin01a:283_26": "aṭṭha dammī”ti.",
  "atk-vin01a:283_27": "Sāmaṇero “sādhū”ti sampaṭicchitvā punadivase dvattiṃsa bhikkhū gahetvā rājantepuraṃ pavisitvā bhattakiccamakāsi.",
  "atk-vin01a:283_28": "Rājā “aññepi dvattiṃsa bhikkhū tumhehi saddhiṃ sve bhikkhaṃ gaṇhantū”ti eteneva upāyena divase divase",
  "atk-vin01a:283_29": "vaḍḍhāpento saṭṭhisahassānaṃ brāhmaṇaparibbājakādīnaṃ bhattaṃ upacchinditvā antonivesane saṭṭhisahassānaṃ",
  "atk-vin01a:283_30": "bhikkhūnaṃ niccabhattaṃ paṭṭhapesi nigrodhatthere gateneva pasādena.",
  "atk-vin01a:283_31": "Nigrodhattheropi rājānaṃ saparisaṃ tīsu saraṇesu pañcasu ca sīlesu patiṭṭhāpetvā buddhasāsane pothujjanikena",
  "atk-vin01a:283_32": "pasādena acalappasādaṃ katvā patiṭṭhāpesi.",
  "atk-vin01a:283_33": "Puna rājā asokārāmaṃ nāma mahāvihāraṃ kāretvā saṭṭhisahassānaṃ bhikkhūnaṃ niccabhattaṃ paṭṭhapesi.",
  "atk-vin01a:283_34": "Sakalajambudīpe caturāsītiyā nagarasahassesu caturāsītivihārasahassāni kārāpesi caturāsītisahassacetiyapaṭimaṇḍitāni dhammeneva,",
  "atk-vin01a:283_35": "no adhammena.",
  "atk-vin01a:284_0": "Ekadivasaṃ kira rājā asokārāme mahādānaṃ datvā saṭṭhisahassabhikkhusaṅghassa majjhe nisajja saṅghaṃ catūhi paccayehi pavāretvā imaṃ pañhaṃ pucchi – “bhante,",
  "atk-vin01a:284_1": "bhagavatā desitadhammo nāma kittako hotī”ti? “Aṅgato, mahārāja,",
  "atk-vin01a:284_2": "navaṅgāni,",
  "atk-vin01a:284_3": "khandhato caturāsītidhammakkhandhasahassānī”ti.",
  "atk-vin01a:284_4": "Rājā dhamme pasīditvā “ekekaṃ dhammakkhandhaṃ ekekavihārena pūjessāmī”ti ekadivasameva channavutikoṭidhanaṃ visajjetvā amacce āṇāpesi – “etha, bhaṇe,",
  "atk-vin01a:284_5": "ekamekasmiṃ nagare ekamekaṃ vihāraṃ kārāpentā caturāsītiyā nagarasahassesu caturāsītivihārasahassāni kārāpethā”ti.",
  "atk-vin01a:284_6": "Sayañca asokārāme asokamahāvihāratthāya kammaṃ paṭṭhapesi.",
  "atk-vin01a:284_7": "Saṅgho indaguttattheraṃ nāma mahiddhikaṃ mahānubhāvaṃ khīṇāsavaṃ navakammādhiṭṭhāyakaṃ adāsi.",
  "atk-vin01a:284_8": "Thero yaṃ yaṃ na niṭṭhāti taṃ taṃ attano ānubhāvena niṭṭhāpesi.",
  "atk-vin01a:284_9": "Evampi tīhi saṃvaccharehi vihārakammaṃ niṭṭhāpesi.",
  "atk-vin01a:284_10": "Ekadivasameva sabbanagarehi paṇṇāni āgamiṃsu.",
  "atk-vin01a:285_0": "Amaccā rañño ārocesuṃ –",
  "atk-vin01a:285_1": "“niṭṭhitāni, deva,",
  "atk-vin01a:285_2": "caturāsītivihārasahassānī”ti.",
  "atk-vin01a:285_3": "Rājā nagare bheriṃ carāpesi –",
  "atk-vin01a:285_4": "“ito sattannaṃ divasānaṃ accayena vihāramaho bhavissati.",
  "atk-vin01a:285_5": "Sabbe aṭṭha sīlaṅgāni samādiyitvā antonagare ca bahinagare ca vihāramahaṃ paṭiyādentū”ti.",
  "atk-vin01a:285_6": "Tato sattannaṃ divasānaṃ accayena sabbālaṅkāravibhūsitāya anekasatasahassasaṅkhyāya caturaṅginiyā senāya",
  "atk-vin01a:285_7": "parivuto devaloke amaravatiyā rājadhāniyā sirito adhikatarasassirīkaṃ viya nagaraṃ kātukāmena ussāhajātena",
  "atk-vin01a:285_8": "mahājanena alaṅkatapaṭiyattaṃ nagaraṃ anuvicaranto vihāraṃ gantvā bhikkhusaṅghassa majjhe aṭṭhāsi.",
  "atk-vin01a:286_0": "Tasmiñca khaṇe sannipatitā asīti bhikkhukoṭiyo ahesuṃ,",
  "atk-vin01a:286_1": "bhikkhunīnañca channavutisatasahassāni.",
  "atk-vin01a:286_2": "Tattha khīṇāsavabhikkhūyeva satasahassasaṅkhyā ahesuṃ.",
  "atk-vin01a:286_3": "Tesaṃ etadahosi –",
  "atk-vin01a:286_4": "“sace rājā attano adhikāraṃ anavasesaṃ passeyya ativiya buddhasāsane pasīdeyyā”ti.",
  "atk-vin01a:286_5": "Tato lokavivaraṇaṃ nāma pāṭihāriyaṃ akaṃsu.",
  "atk-vin01a:286_6": "Rājā asokārāme ṭhitova catuddisā anuvilokento samantato samuddapariyantaṃ jambudīpaṃ passati caturāsītiñca",
  "atk-vin01a:286_7": "vihārasahassāni uḷārāya vihāramahapūjāya virocamānāni.",
  "atk-vin01a:286_8": "So taṃ vibhūtiṃ passamāno uḷārena pītipāmojjena samannāgato “atthi pana aññassapi kassaci evarūpaṃ pītipāmojjaṃ",
  "atk-vin01a:286_9": "uppannapubba”nti cintento bhikkhusaṅghaṃ pucchi – “bhante,",
  "atk-vin01a:286_10": "amhākaṃ lokanāthassa dasabalassa sāsane ko mahāpariccāgaṃ pariccaji.",
  "atk-vin01a:286_11": "Kassa pariccāgo mahantoti?",
  "atk-vin01a:286_12": "Bhikkhusaṅgho moggaliputtatissattherassa bhāraṃ akāsi.",
  "atk-vin01a:286_13": "Thero āha –",
  "atk-vin01a:286_14": "“mahārāja,",
  "atk-vin01a:286_15": "dasabalassa sāsane paccayadāyako nāma tayā sadiso dharamānepi tathāgate na koci ahosi,",
  "atk-vin01a:286_16": "taveva pariccāgo mahā”ti.",
  "atk-vin01a:286_17": "Rājā therassa vacanaṃ sutvā uḷārena pītipāmojjena nirantaraṃ phuṭṭhasarīro hutvā cintesi –",
  "atk-vin01a:286_18": "“natthi kira mayā sadiso paccayadāyako,",
  "atk-vin01a:286_19": "mayhaṃ kira pariccāgo mahā,",
  "atk-vin01a:286_20": "ahaṃ kira deyyadhammena sāsanaṃ paggaṇhāmi.",
  "atk-vin01a:286_21": "Kiṃ panāhaṃ evaṃ sati sāsanassa dāyādo homi,",
  "atk-vin01a:286_22": "na homī”ti.",
  "atk-vin01a:286_23": "Tato bhikkhusaṅghaṃ pucchi –",
  "atk-vin01a:286_24": "“bhavāmi nu kho ahaṃ, bhante,",
  "atk-vin01a:286_25": "sāsanassa dāyādo”ti?",
  "atk-vin01a:287_0": "Tato moggaliputtatissatthero rañño idaṃ vacanaṃ sutvā rājaputtassa mahindassa upanissayasampattiṃ sampassamāno",
  "atk-vin01a:287_1": "“sace ayaṃ kumāro pabbajissati sāsanassa ativiya vuḍḍhi bhavissatī”ti cintetvā rājānaṃ etadavoca – “na kho, mahārāja,",
  "atk-vin01a:287_2": "ettāvatā sāsanassa dāyādo hoti;",
  "atk-vin01a:287_3": "apica kho paccayadāyakoti vā upaṭṭhākoti vā saṅkhyaṃ gacchati. Yopi hi, mahārāja,",
  "atk-vin01a:287_4": "pathavito yāva brahmalokaparimāṇaṃ paccayarāsiṃ dadeyya sopi ‘sāsane dāyādo’ti saṅkhyaṃ na gacchatī”ti.",
  "atk-vin01a:287_5": "“Atha kathaṃ carahi, bhante,",
  "atk-vin01a:287_6": "sāsanassa dāyādo hotī”ti?",
  "atk-vin01a:287_7": "“Yo hi koci, mahārāja,",
  "atk-vin01a:287_8": "aḍḍho vā daliddo vā attano orasaṃ puttaṃ pabbājeti –",
  "atk-vin01a:287_9": "ayaṃ vuccati, mahārāja,",
  "atk-vin01a:287_10": "dāyādo sāsanassā”ti.",
  "atk-vin01a:288_0": "Evaṃ vutte asoko rājā “ahaṃ kira evarūpaṃ pariccāgaṃ katvāpi neva sāsanassa dāyādabhāvaṃ patto”ti sāsane",
  "atk-vin01a:288_1": "dāyādabhāvaṃ patthayamāno ito cito ca viloketvā addasa mahindakumāraṃ avidūre ṭhitaṃ.",
  "atk-vin01a:288_2": "Disvānassa etadahosi –",
  "atk-vin01a:288_3": "“kiñcāpi ahaṃ imaṃ kumāraṃ tissakumārassa pabbajitakālato pabhuti oparajje ṭhapetukāmo,",
  "atk-vin01a:288_4": "atha kho oparajjatopi pabbajjāva uttamā”ti.",
  "atk-vin01a:288_5": "Tato kumāraṃ āha –",
  "atk-vin01a:288_6": "“sakkhasi tvaṃ, tāta,",
  "atk-vin01a:288_7": "pabbajitu”nti?",
  "atk-vin01a:288_8": "Kumāro pakatiyāpi tissakumārassa pabbajitakālato pabhuti pabbajitukāmova rañño vacanaṃ sutvā ativiya pāmojjajāto hutvā āha –",
  "atk-vin01a:288_9": "“pabbajāmi, deva,",
  "atk-vin01a:288_10": "maṃ pabbājetvā tumhe sāsanadāyādā hothā”ti.",
  "atk-vin01a:289_0": "Tena ca samayena rājadhītā saṅghamittāpi tasmiṃyeva ṭhāne ṭhitā hoti.",
  "atk-vin01a:289_1": "Tassā ca sāmiko aggibrahmā nāma kumāro yuvarājena tissakumārena saddhiṃ pabbajito hoti.",
  "atk-vin01a:289_2": "Rājā taṃ disvā āha – “tvampi, amma,",
  "atk-vin01a:289_3": "pabbajituṃ sakkhasī”ti? “Sādhu, tāta,",
  "atk-vin01a:289_4": "sakkomī”ti.",
  "atk-vin01a:289_5": "Rājā puttānaṃ manaṃ labhitvā pahaṭṭhacitto bhikkhusaṅghaṃ etadavoca – “bhante,",
  "atk-vin01a:289_6": "ime dārake pabbājetvā maṃ sāsane dāyādaṃ karothā”ti.",
  "atk-vin01a:289_7": "Saṅgho rañño vacanaṃ sampaṭicchitvā kumāraṃ moggaliputtatissattherena upajjhāyena mahādevattherena ca ācariyena pabbājesi.",
  "atk-vin01a:289_8": "Majjhantikattherena ācariyena upasampādesi.",
  "atk-vin01a:289_9": "Tadā kira kumāro paripuṇṇavīsativassova hoti.",
  "atk-vin01a:289_10": "So tasmiṃyeva upasampadasīmamaṇḍale saha paṭisambhidāhi arahattaṃ pāpuṇi.",
  "atk-vin01a:289_11": "Saṅghamittāyapi rājadhītāya ācariyā āyupālittherī nāma,",
  "atk-vin01a:289_12": "upajjhāyā pana dhammapālittherī nāma ahosi.",
  "atk-vin01a:289_13": "Tadā saṅghamittā aṭṭhārasavassā hoti.",
  "atk-vin01a:289_14": "Taṃ pabbajitamattaṃ tasmiṃyeva sīmamaṇḍale sikkhāya patiṭṭhāpesuṃ.",
  "atk-vin01a:289_15": "Ubhinnaṃ pabbajitakāle rājā chabbassābhiseko hoti.",
  "atk-vin01a:290_0": "Atha mahindatthero upasampannakālato pabhuti attano upajjhāyasseva santike dhammañca vinayañca pariyāpuṇanto",
  "atk-vin01a:290_1": "dvepi saṅgītiyo ārūḷhaṃ tipiṭakasaṅgahitaṃ sāṭṭhakathaṃ sabbaṃ theravādaṃ tiṇṇaṃ vassānaṃ abbhantare",
  "atk-vin01a:290_2": "uggahetvā attano upajjhāyassa antevāsikānaṃ sahassamattānaṃ bhikkhūnaṃ pāmokkho ahosi.",
  "atk-vin01a:290_3": "Tadā asoko dhammarājā navavassābhiseko hoti.",
  "atk-vin01a:290_4": "Rañño pana aṭṭhavassābhisekakāleyeva kontaputtatissatthero byādhipaṭikammatthaṃ bhikkhācāravattena āhiṇḍanto",
  "atk-vin01a:290_5": "pasatamattaṃ sappiṃ alabhitvā byādhibalena parikkhīṇāyusaṅkhāro bhikkhusaṅghaṃ appamādena ovaditvā ākāse",
  "atk-vin01a:290_6": "pallaṅkena nisīditvā tejodhātuṃ samāpajjitvā parinibbāyi.",
  "atk-vin01a:290_7": "Rājā taṃ pavattiṃ sutvā therassa sakkāraṃ katvā “mayi nāma rajjaṃ kārente evaṃ bhikkhūnaṃ paccayā dullabhā”ti",
  "atk-vin01a:290_8": "nagarassa catūsu dvāresu pokkharaṇiyo kārāpetvā bhesajjassa pūrāpetvā dāpesi.",
  "atk-vin01a:291_0": "Tena kira samayena pāṭaliputtassa catūsu dvāresu cattāri satasahassāni,",
  "atk-vin01a:291_1": "sabhāyaṃ satasahassanti divase divase pañcasatasahassāni rañño uppajjanti.",
  "atk-vin01a:291_2": "Tato rājā nigrodhattherassa devasikaṃ satasahassaṃ visajjesi.",
  "atk-vin01a:291_3": "Buddhassa cetiye gandhamālādīhi pūjanatthāya satasahassaṃ.",
  "atk-vin01a:291_4": "Dhammassa satasahassaṃ,",
  "atk-vin01a:291_5": "taṃ dhammadharānaṃ bahussutānaṃ catupaccayatthāya upanīyati.",
  "atk-vin01a:291_6": "Saṅghassa satasahassaṃ,",
  "atk-vin01a:291_7": "catūsu dvāresu bhesajjatthāya satasahassaṃ.",
  "atk-vin01a:291_8": "Evaṃ sāsane uḷāro lābhasakkāro nibbatti.",
  "atk-vin01a:292_0": "Titthiyā parihīnalābhasakkārā antamaso ghāsacchādanampi alabhantā lābhasakkāraṃ patthayamānā sāsane pabbajitvā",
  "atk-vin01a:292_1": "sakāni sakāni diṭṭhigatāni “ayaṃ dhammo,",
  "atk-vin01a:292_2": "ayaṃ vinayo”ti dīpenti.",
  "atk-vin01a:292_3": "Pabbajjaṃ alabhamānāpi sayameva muṇḍetvā kāsāyāni vatthāni acchādetvā vihāresu vicarantā uposathampi",
  "atk-vin01a:292_4": "pavāraṇampi saṅghakammampi gaṇakammampi pavisanti.",
  "atk-vin01a:292_5": "Bhikkhū tehi saddhiṃ uposathaṃ na karonti.",
  "atk-vin01a:292_6": "Tadā moggaliputtatissatthero “uppannaṃ dāni idaṃ adhikaraṇaṃ,",
  "atk-vin01a:292_7": "taṃ nacirasseva kakkhaḷaṃ bhavissati.",
  "atk-vin01a:292_8": "Na kho panetaṃ sakkā imesaṃ majjhe vasantena vūpasametu”nti mahindattherassa gaṇaṃ nīyyātetvā attanā",
  "atk-vin01a:292_9": "phāsuvihārena viharitukāmo ahogaṅgapabbataṃ agamāsi.",
  "atk-vin01a:292_10": "Tepi kho titthiyā bhikkhusaṅghena dhammena vinayena satthusāsanena niggayhamānāpi dhammavinayānulomāya",
  "atk-vin01a:292_11": "paṭipattiyā asaṇṭhahantā anekarūpaṃ sāsanassa abbudañca malañca kaṇṭakañca samuṭṭhāpesuṃ.",
  "atk-vin01a:292_12": "Keci aggiṃ paricaranti,",
  "atk-vin01a:292_13": "keci pañcātapena tāpenti,",
  "atk-vin01a:292_14": "keci ādiccaṃ anuparivattanti,",
  "atk-vin01a:292_15": "keci “dhammañca vinayañca vobhindissāmā”ti paggaṇhiṃsu.",
  "atk-vin01a:292_16": "Tadā bhikkhusaṅgho na tehi saddhiṃ uposathaṃ vā pavāraṇaṃ vā akāsi.",
  "atk-vin01a:292_17": "Asokārāme sattavassāni uposatho upacchijji.",
  "atk-vin01a:292_18": "Raññopi etamatthaṃ ārocesuṃ.",
  "atk-vin01a:292_19": "Rājā ekaṃ amaccaṃ āṇāpesi –",
  "atk-vin01a:292_20": "“vihāraṃ gantvā adhikaraṇaṃ vūpasametvā uposathaṃ kārāpehī”ti.",
  "atk-vin01a:292_21": "Amacco rājānaṃ paṭipucchituṃ avisahanto aññe amacce upasaṅkamitvā āha –",
  "atk-vin01a:292_22": "“rājā maṃ ‘vihāraṃ gantvā adhikaraṇaṃ vūpasametvā uposathaṃ kārāpehī’ti pahiṇi.",
  "atk-vin01a:292_23": "Kathaṃ nu kho adhikaraṇaṃ vūpasammatī”ti?",
  "atk-vin01a:292_24": "Te āhaṃsu –",
  "atk-vin01a:292_25": "“mayaṃ evaṃ sallakkhema –",
  "atk-vin01a:292_26": "‘yathā nāma paccantaṃ vūpasamentā core ghātenti,",
  "atk-vin01a:292_27": "evameva ye uposathaṃ na karonti,",
  "atk-vin01a:292_28": "te māretukāmo rājā bhavissatī”’ti.",
  "atk-vin01a:292_29": "Atha so amacco vihāraṃ gantvā bhikkhusaṅghaṃ sannipātetvā āha –",
  "atk-vin01a:292_30": "“ahaṃ raññā ‘uposathaṃ kārāpehī’ti pesito.",
  "atk-vin01a:292_31": "Karotha dāni, bhante,",
  "atk-vin01a:292_32": "uposatha”nti.",
  "atk-vin01a:292_33": "Bhikkhū “na mayaṃ titthiyehi saddhiṃ uposathaṃ karomā”ti āhaṃsu.",
  "atk-vin01a:292_34": "Atha amacco therāsanato paṭṭhāya asinā sīsāni pātetuṃ āraddho.",
  "atk-vin01a:293_0": "Addasā kho tissatthero taṃ amaccaṃ tathā vippaṭipannaṃ.",
  "atk-vin01a:293_1": "Tissatthero nāma na yo vā so vā,",
  "atk-vin01a:293_2": "rañño ekamātiko bhātā tissakumāro nāma,",
  "atk-vin01a:293_3": "taṃ kira rājā pattābhiseko oparajje ṭhapesi.",
  "atk-vin01a:293_4": "So ekadivasaṃ vanacāraṃ gato addasa mahantaṃ migasaṅghaṃ cittakīḷāya kīḷantaṃ.",
  "atk-vin01a:293_5": "Disvānassa etadahosi –",
  "atk-vin01a:293_6": "“ime tāva tiṇabhakkhā migā evaṃ kīḷanti,",
  "atk-vin01a:293_7": "ime pana samaṇā rājakule paṇītāni bhojanāni bhuñjitvā mudukāsu seyyāsu sayamānā kiṃ nāma kīḷitaṃ na kīḷissantī”ti!",
  "atk-vin01a:293_8": "So tato āgantvā imaṃ attano vitakkaṃ rañño ārocesi.",
  "atk-vin01a:293_9": "Rājā “aṭṭhāne kukkuccāyitaṃ kumārena! Handa,",
  "atk-vin01a:293_10": "naṃ evaṃ saññāpessāmī”ti ekadivasaṃ kenaci kāraṇena kuddho viya hutvā “ehi sattadivasena rajjaṃ sampaṭiccha,",
  "atk-vin01a:293_11": "tato taṃ ghātessāmī”ti maraṇabhayena tajjetvā tamatthaṃ saññāpesi.",
  "atk-vin01a:293_12": "So kira kumāro “sattame maṃ divase māressatī”ti na cittarūpaṃ nhāyi,",
  "atk-vin01a:293_13": "na bhuñji, na supi,",
  "atk-vin01a:293_14": "ativiya lūkhasarīro ahosi.",
  "atk-vin01a:293_15": "Tato naṃ rājā pucchi –",
  "atk-vin01a:293_16": "“kissa tvaṃ evarūpo jāto”ti?",
  "atk-vin01a:293_17": "“Maraṇabhayena, devā”ti. “Are,",
  "atk-vin01a:293_18": "tvaṃ nāma paricchinnamaraṇaṃ sampassamāno vissattho na kīḷasi?",
  "atk-vin01a:293_19": "Bhikkhū assāsapassāsanibaddhaṃ maraṇaṃ pekkhamānā kathaṃ kīḷissantī”ti! Tato pabhuti kumāro sāsane pasīdi.",
  "atk-vin01a:294_0": "So puna ekadivasaṃ migavaṃ nikkhamitvā araññe anuvicaramāno addasa yonakamahādhammarakkhitattheraṃ aññatarena",
  "atk-vin01a:294_1": "hatthināgena sālasākhaṃ gahetvā bījiyamānaṃ nisinnaṃ.",
  "atk-vin01a:294_2": "Disvā pāmojjajāto cintesi –",
  "atk-vin01a:294_3": "“kadā nu kho ahampi ayaṃ mahāthero viya pabbajeyyaṃ! Siyā nu kho so divaso”ti.",
  "atk-vin01a:294_4": "Thero tassāsayaṃ viditvā tassa passantasseva ākāse uppatitvā asokārāme pokkharaṇiyā udakatale ṭhatvā",
  "atk-vin01a:294_5": "cīvarañca uttarāsaṅgañca ākāse laggetvā nhāyituṃ āraddho.",
  "atk-vin01a:295_0": "Kumāro therassānubhāvaṃ disvā ativiya pasanno “ajjeva pabbajissāmī”ti nivattitvā rañño ārocesi –",
  "atk-vin01a:295_1": "“pabbajissāmahaṃ, devā”ti.",
  "atk-vin01a:295_2": "Rājā anekappakāraṃ yācitvāpi taṃ nivattetuṃ asakkonto asokārāmagamanīyamaggaṃ alaṅkārāpetvā kumāraṃ chaṇavesaṃ",
  "atk-vin01a:295_3": "gāhāpetvā alaṅkatāya senāya parivārāpetvā vihāraṃ nesi.",
  "atk-vin01a:295_4": "“Yuvarājā kira pabbajissatī”ti sutvā bahū bhikkhū pattacīvarāni paṭiyādesuṃ.",
  "atk-vin01a:295_5": "Kumāro padhānagharaṃ gantvā mahādhammarakkhitattherasseva santike pabbaji saddhiṃ purisasatasahassena.",
  "atk-vin01a:295_6": "Kumārassa pana anupabbajitānaṃ gaṇanaparicchedo natthi.",
  "atk-vin01a:295_7": "Kumāro rañño catuvassābhisekakāle pabbajito.",
  "atk-vin01a:295_8": "Athaññopi rañño bhāgineyyo saṅghamittāya sāmiko aggibrahmā nāma kumāro atthi.",
  "atk-vin01a:295_9": "Saṅghamittā taṃ paṭicca ekameva puttaṃ vijāyi.",
  "atk-vin01a:295_10": "Sopi “yuvarājā pabbajito”ti sutvā rājānaṃ upasaṅkamitvā – “ahampi, deva,",
  "atk-vin01a:295_11": "pabbajissāmī”ti yāci. “Pabbaja,",
  "atk-vin01a:295_12": "tātā”ti ca raññā anuññāto taṃdivasameva pabbaji.",
  "atk-vin01a:296_0": "Evaṃ anupabbajito, uḷāravibhavena khattiyajanena;",
  "atk-vin01a:297_0": "Rañño kaniṭṭhabhātā, tissattheroti viññeyyo.",
  "atk-vin01a:298_0": "So taṃ amaccaṃ tathā vippaṭipannaṃ disvā cintesi –",
  "atk-vin01a:298_1": "“na rājā there mārāpetuṃ pahiṇeyya;",
  "atk-vin01a:298_2": "addhā imassevetaṃ amaccassa duggahitaṃ bhavissatī”ti gantvā sayaṃ tassa āsanne āsane nisīdi.",
  "atk-vin01a:298_3": "So theraṃ sañjānitvā satthaṃ nipātetuṃ avisahanto gantvā rañño ārocesi – “ahaṃ, deva,",
  "atk-vin01a:298_4": "uposathaṃ kātuṃ anicchantānaṃ ettakānaṃ nāma bhikkhūnaṃ sīsāni pātesiṃ;",
  "atk-vin01a:298_5": "atha ayyassa tissattherassa paṭipāṭi sampattā,",
  "atk-vin01a:298_6": "kinti karomī”ti?",
  "atk-vin01a:298_7": "Rājā sutvāva –",
  "atk-vin01a:298_8": "“are! Kiṃ pana, tvaṃ,",
  "atk-vin01a:298_9": "mayā bhikkhū ghātetuṃ pesito”ti tāvadeva sarīre uppannadāho hutvā vihāraṃ gantvā there bhikkhū pucchi – “ayaṃ, bhante,",
  "atk-vin01a:298_10": "amacco mayā anāṇattova evaṃ akāsi,",
  "atk-vin01a:298_11": "kassa nu kho iminā pāpena bhavitabba”nti?",
  "atk-vin01a:298_12": "Ekacce therā,",
  "atk-vin01a:298_13": "“ayaṃ tava vacanena akāsi,",
  "atk-vin01a:298_14": "tuyhetaṃ pāpa”nti āhaṃsu.",
  "atk-vin01a:298_15": "Ekacce “ubhinnampi vo etaṃ pāpa”nti āhaṃsu.",
  "atk-vin01a:298_16": "Ekacce evamāhaṃsu –",
  "atk-vin01a:298_17": "“kiṃ pana te, mahārāja,",
  "atk-vin01a:298_18": "atthi cittaṃ ‘ayaṃ gantvā bhikkhū ghātetū”’ti? “Natthi, bhante,",
  "atk-vin01a:298_19": "kusalādhippāyo ahaṃ pesesiṃ –",
  "atk-vin01a:298_20": "‘samaggo bhikkhusaṅgho uposathaṃ karotū”’ti.",
  "atk-vin01a:298_21": "“Sace tvaṃ kusalādhippāyo,",
  "atk-vin01a:298_22": "natthi tuyhaṃ pāpaṃ,",
  "atk-vin01a:298_23": "amaccassevetaṃ pāpa”nti.",
  "atk-vin01a:298_24": "Rājā dveḷhakajāto āha –",
  "atk-vin01a:298_25": "“atthi nu kho, bhante,",
  "atk-vin01a:298_26": "koci bhikkhu mametaṃ dveḷhakaṃ chinditvā sāsanaṃ paggahetuṃ samattho”ti? “Atthi, mahārāja,",
  "atk-vin01a:298_27": "moggaliputtatissatthero nāma,",
  "atk-vin01a:298_28": "so te imaṃ dveḷhakaṃ chinditvā sāsanaṃ paggaṇhituṃ samattho”ti.",
  "atk-vin01a:298_29": "Rājā tadaheva cattāro dhammakathike ekekabhikkhusahassaparivāre,",
  "atk-vin01a:298_30": "cattāro ca amacce ekekapurisasahassaparivāre “theraṃ gaṇhitvā āgacchathā”ti pesesi.",
  "atk-vin01a:298_31": "Te gantvā “rājā pakkosatī”ti āhaṃsu.",
  "atk-vin01a:298_32": "Thero nāgacchi.",
  "atk-vin01a:298_33": "Dutiyampi kho rājā aṭṭha dhammakathike,",
  "atk-vin01a:298_34": "aṭṭha ca amacce sahassasahassaparivāreyeva pesesi – “‘rājā, bhante,",
  "atk-vin01a:298_35": "pakkosatī’ti vatvā gaṇhitvāva āgacchathā”ti.",
  "atk-vin01a:298_36": "Te tatheva āhaṃsu.",
  "atk-vin01a:298_37": "Dutiyampi thero nāgacchi.",
  "atk-vin01a:298_38": "Rājā there pucchi – “ahaṃ, bhante,",
  "atk-vin01a:298_39": "dvikkhattuṃ pahiṇiṃ;",
  "atk-vin01a:298_40": "kasmā thero nāgacchatī”ti?",
  "atk-vin01a:298_41": "“‘Rājā pakkosatī’ti vuttattā, mahārāja,",
  "atk-vin01a:298_42": "nāgacchati.",
  "atk-vin01a:298_43": "Evaṃ pana vutte āgaccheyya ‘sāsanaṃ, bhante, osīdati,",
  "atk-vin01a:298_44": "amhākaṃ sāsanaṃ paggahatthāya sahāyakā hothā”’ti.",
  "atk-vin01a:298_45": "Atha rājā tathā vatvā soḷasa dhammakathike,",
  "atk-vin01a:298_46": "soḷasa ca amacce sahassasahassaparivāre pesesi.",
  "atk-vin01a:298_47": "Bhikkhū ca paṭipucchi –",
  "atk-vin01a:298_48": "“mahallako nu kho, bhante,",
  "atk-vin01a:298_49": "thero daharo nu kho”ti?",
  "atk-vin01a:298_50": "“Mahallako,",
  "atk-vin01a:298_51": "mahārājā”ti.",
  "atk-vin01a:298_52": "“Vayhaṃ vā sivikaṃ vā abhiruhissati,",
  "atk-vin01a:298_53": "bhante”ti?",
  "atk-vin01a:298_54": "“Nābhiruhissati,",
  "atk-vin01a:298_55": "mahārājā”ti. “Kuhiṃ, bhante,",
  "atk-vin01a:298_56": "thero vasatī”ti?",
  "atk-vin01a:298_57": "“Upari gaṅgāya,",
  "atk-vin01a:298_58": "mahārājā”ti.",
  "atk-vin01a:298_59": "Rājā āha – “tena hi, bhaṇe,",
  "atk-vin01a:298_60": "nāvāsaṅghāṭaṃ bandhitvā tattheva theraṃ nisīdāpetvā dvīsupi tīresu ārakkhaṃ saṃvidhāya theraṃ ānethā”ti.",
  "atk-vin01a:298_61": "Bhikkhū ca amaccā ca therassa santikaṃ gantvā rañño sāsanaṃ ārocesuṃ.",
  "atk-vin01a:299_0": "Thero sutvā “yaṃ kho ahaṃ mūlato paṭṭhāya sāsanaṃ paggaṇhissāmīti pabbajitomhi.",
  "atk-vin01a:299_1": "Ayaṃ dāni me so kālo anuppatto”ti cammakhaṇḍaṃ gaṇhitvāva uṭṭhahi.",
  "atk-vin01a:299_2": "Atha “thero sve pāṭaliputtaṃ sampāpuṇissatī”ti rattibhāge rājā supinaṃ addasa.",
  "atk-vin01a:299_3": "Evarūpo supino ahosi –",
  "atk-vin01a:299_4": "“sabbaseto hatthināgo āgantvā rājānaṃ sīsato paṭṭhāya parāmasitvā dakkhiṇahatthe aggahesī”ti.",
  "atk-vin01a:299_5": "Punadivase rājā supinajjhāyake pucchi –",
  "atk-vin01a:299_6": "“mayā evarūpo supino diṭṭho,",
  "atk-vin01a:299_7": "kiṃ me bhavissatī”ti? Eko taṃ,",
  "atk-vin01a:299_8": "“mahārāja,",
  "atk-vin01a:299_9": "samaṇanāgo dakkhiṇahatthe gaṇhissatī”ti.",
  "atk-vin01a:299_10": "Atha rājā tāvadeva “thero āgato”ti sutvā gaṅgātīraṃ gantvā nadiṃ otaritvā abbhuggacchanto jāṇumatte udake",
  "atk-vin01a:299_11": "theraṃ sampāpuṇitvā therassa nāvāto otarantassa hatthaṃ adāsi.",
  "atk-vin01a:299_12": "Thero rājānaṃ dakkhiṇahatthe aggahesi.",
  "atk-vin01a:299_13": "Taṃ disvā asiggāhā “therassa sīsaṃ pātessāmā”ti kosato asiṃ abbāhiṃsu. Kasmā?",
  "atk-vin01a:299_14": "Etaṃ kira cārittaṃ rājakulesu –",
  "atk-vin01a:299_15": "“yo rājānaṃ hatthe gaṇhati tassa asinā sīsaṃ pātetabba”nti.",
  "atk-vin01a:299_16": "Rājā chāyaṃyeva disvā āha –",
  "atk-vin01a:299_17": "“pubbepi ahaṃ bhikkhūsu viraddhakāraṇā assādaṃ na vindāmi,",
  "atk-vin01a:299_18": "mā kho there virajjhitthā”ti.",
  "atk-vin01a:299_19": "Thero pana kasmā rājānaṃ hatthe aggahesīti?",
  "atk-vin01a:299_20": "Yasmā raññā pañhaṃ pucchanatthāya pakkosāpito tasmā “antevāsiko me aya”nti aggahesi.",
  "atk-vin01a:300_0": "Rājā theraṃ attano uyyānaṃ netvā bāhirato tikkhattuṃ parivārāpetvā ārakkhaṃ ṭhapetvā sayameva therassa",
  "atk-vin01a:300_1": "pāde dhovitvā telena makkhetvā therassa santike nisīditvā “paṭibalo nu kho thero mama kaṅkhaṃ chinditvā",
  "atk-vin01a:300_2": "uppannaṃ adhikaraṇaṃ vūpasametvā sāsanaṃ paggaṇhitu”nti vīmaṃsanatthāya “ahaṃ, bhante,",
  "atk-vin01a:300_3": "ekaṃ pāṭihāriyaṃ daṭṭhukāmo”ti āha.",
  "atk-vin01a:300_4": "“Kataraṃ pāṭihāriyaṃ daṭṭhukāmosi,",
  "atk-vin01a:300_5": "mahārājā”ti?",
  "atk-vin01a:300_6": "“Pathavīkampanaṃ,",
  "atk-vin01a:300_7": "bhante”ti.",
  "atk-vin01a:300_8": "“Sakalapathavīkampanaṃ daṭṭhukāmosi, mahārāja,",
  "atk-vin01a:300_9": "padesapathavīkampana”nti?",
  "atk-vin01a:300_10": "“Kataraṃ panettha, bhante,",
  "atk-vin01a:300_11": "dukkara”nti?",
  "atk-vin01a:300_12": "“Kiṃ nu kho, mahārāja,",
  "atk-vin01a:300_13": "kaṃsapātiyā udakapuṇṇāya sabbaṃ udakaṃ kampetuṃ dukkaraṃ;",
  "atk-vin01a:300_14": "udāhu upaḍḍha”nti?",
  "atk-vin01a:300_15": "“Upaḍḍhaṃ,",
  "atk-vin01a:300_16": "bhante”ti.",
  "atk-vin01a:300_17": "“Evameva kho, mahārāja,",
  "atk-vin01a:300_18": "padesapathavīkampanaṃ dukkara”nti. “Tena hi, bhante,",
  "atk-vin01a:300_19": "padesapathavīkampanaṃ passissāmī”ti. “Tena hi, mahārāja,",
  "atk-vin01a:300_20": "samantato yojane puratthimāya disāya ekena cakkena sīmaṃ akkamitvā ratho tiṭṭhatu;",
  "atk-vin01a:300_21": "dakkhiṇāya disāya dvīhi pādehi sīmaṃ akkamitvā asso tiṭṭhatu;",
  "atk-vin01a:300_22": "pacchimāya disāya ekena pādena sīmaṃ akkamitvā puriso tiṭṭhatu;",
  "atk-vin01a:300_23": "uttarāya disāya upaḍḍhabhāgena sīmaṃ akkamitvā ekā udakapāti tiṭṭhatū”ti.",
  "atk-vin01a:300_24": "Rājā tathā kārāpesi.",
  "atk-vin01a:300_25": "Thero abhiññāpādakaṃ catutthajjhānaṃ samāpajjitvā tato vuṭṭhāya “rājā passatū”ti yojanappamāṇapathavīcalanaṃ adhiṭṭhahi.",
  "atk-vin01a:300_26": "Puratthimāya disāya rathassa antosīmāya ṭhito pādova cali,",
  "atk-vin01a:300_27": "itaro na cali.",
  "atk-vin01a:300_28": "Evaṃ dakkhiṇapacchimadisāsu assapurisānaṃ antosīmāya ṭhitapādāyeva caliṃsu,",
  "atk-vin01a:300_29": "upaḍḍhupaḍḍhaṃ sarīrañca.",
  "atk-vin01a:300_30": "Uttaradisāya udakapātiyāpi antosīmāya ṭhitaṃ upaḍḍhabhāgagatameva udakaṃ cali,",
  "atk-vin01a:300_31": "avasesaṃ niccalamahosīti.",
  "atk-vin01a:300_32": "Rājā taṃ pāṭihāriyaṃ disvā “sakkhati dāni thero sāsanaṃ paggaṇhitu”nti niṭṭhaṃ gantvā attano kukkuccaṃ pucchi – “ahaṃ, bhante,",
  "atk-vin01a:300_33": "ekaṃ amaccaṃ ‘vihāraṃ gantvā adhikaraṇaṃ vūpasametvā uposathaṃ kārāpehī’ti pahiṇiṃ,",
  "atk-vin01a:300_34": "so vihāraṃ gantvā ettake bhikkhū jīvitā voropesi,",
  "atk-vin01a:300_35": "etaṃ pāpaṃ kassa hotī”ti?",
  "atk-vin01a:301_0": "“Kiṃ pana te, mahārāja,",
  "atk-vin01a:301_1": "atthi cittaṃ ‘ayaṃ vihāraṃ gantvā bhikkhū ghātetū”’ti? “Natthi,",
  "atk-vin01a:301_2": "bhante”ti. “Sace te, mahārāja,",
  "atk-vin01a:301_3": "natthi evarūpaṃ cittaṃ,",
  "atk-vin01a:301_4": "natthi tuyhaṃ pāpa”nti.",
  "atk-vin01a:301_5": "Atha thero rājānaṃ etamatthaṃ iminā suttena saññāpesi –",
  "atk-vin01a:301_6": "“cetanāhaṃ,",
  "atk-vin01a:301_7": "bhikkhave,",
  "atk-vin01a:301_8": "kammaṃ vadāmi.",
  "atk-vin01a:301_9": "Cetayitvā kammaṃ karoti –",
  "atk-vin01a:301_10": "kāyena vācāya manasā”ti.",
  "atk-vin01a:302_0": "Tamevatthaṃ paridīpetuṃ tittirajātakaṃ āhari – “atīte, mahārāja, dīpakatittiro tāpasaṃ pucchi –",
  "atk-vin01a:303_0": "‘Ñātako no nisinnoti, bahu āgacchatī jano;",
  "atk-vin01a:304_0": "Paṭicca kammaṃ phusati, tasmiṃ me saṅkate mano’ti.",
  "atk-vin01a:305_0": "Tāpaso āha –",
  "atk-vin01a:305_1": "‘atthi pana te cittaṃ mama saddena ca rūpadassanena ca āgantvā ete pakkhino bajjhantu vā haññantu vā’ti? ‘Natthi,",
  "atk-vin01a:305_2": "bhante’ti tittiro āha.",
  "atk-vin01a:305_3": "Tato naṃ tāpaso saññāpesi –",
  "atk-vin01a:305_4": "‘sace te natthi cittaṃ,",
  "atk-vin01a:305_5": "natthi pāpaṃ;",
  "atk-vin01a:305_6": "cetayantameva hi pāpaṃ phusati,",
  "atk-vin01a:305_7": "nācetayantaṃ.",
  "atk-vin01a:306_0": "‘Na paṭicca kammaṃ phusati, mano ce nappadussati;",
  "atk-vin01a:307_0": "Appossukkassa bhadrassa, na pāpamupalimpatī”’ti.",
  "atk-vin01a:308_0": "Evaṃ thero rājānaṃ saññāpetvā tattheva rājuyyāne satta divasāni vasanto rājānaṃ samayaṃ uggaṇhāpesi.",
  "atk-vin01a:308_1": "Rājā sattame divase asokārāme bhikkhusaṅghaṃ sannipātāpetvā sāṇipākāraṃ parikkhipāpetvā sāṇipākārantare",
  "atk-vin01a:308_2": "nisinno ekaladdhike ekaladdhike bhikkhū ekato ekato kārāpetvā ekamekaṃ bhikkhusamūhaṃ pakkosāpetvā pucchi –",
  "atk-vin01a:308_3": "“kiṃvādī sammāsambuddho”ti?",
  "atk-vin01a:308_4": "Tatosassatavādino “sassatavādī”ti āhaṃsu.",
  "atk-vin01a:308_5": "Ekaccasassatikā…pe…",
  "atk-vin01a:308_6": "antānantikā…",
  "atk-vin01a:308_7": "amarāvikkhepikā…",
  "atk-vin01a:308_8": "adhiccasamuppannikā…",
  "atk-vin01a:308_9": "saññīvādā…",
  "atk-vin01a:308_10": "asaññīvādā…",
  "atk-vin01a:308_11": "nevasaññīnāsaññīvādā …",
  "atk-vin01a:308_12": "ucchedavādā…",
  "atk-vin01a:308_13": "diṭṭhadhammanibbānavādā “diṭṭhadhammanibbānavādī”ti āhaṃsu.",
  "atk-vin01a:308_14": "Rājā paṭhamameva samayassa uggahitattā “nayime bhikkhū,",
  "atk-vin01a:308_15": "aññatitthiyā ime”ti ñatvā tesaṃ setakāni vatthāni datvā uppabbājesi.",
  "atk-vin01a:308_16": "Te sabbepi saṭṭhisahassā ahesuṃ.",
  "atk-vin01a:309_0": "Athaññe bhikkhū pakkosāpetvā pucchi – “kiṃvādī, bhante,",
  "atk-vin01a:309_1": "sammāsambuddho”ti?",
  "atk-vin01a:309_2": "“Vibhajjavādī,",
  "atk-vin01a:309_3": "mahārājā”ti.",
  "atk-vin01a:309_4": "Evaṃ vutte rājā theraṃ pucchi –",
  "atk-vin01a:309_5": "“vibhajjavādī, bhante,",
  "atk-vin01a:309_6": "sammāsambuddho”ti? “Āma,",
  "atk-vin01a:309_7": "mahārājā”ti.",
  "atk-vin01a:309_8": "Tato rājā “suddhaṃ dāni, bhante, sāsanaṃ;",
  "atk-vin01a:309_9": "karotu bhikkhusaṅgho uposatha”nti ārakkhaṃ datvā nagaraṃ pāvisi.",
  "atk-vin01a:310_0": "Samaggo saṅgho sannipatitvā uposathaṃ akāsi.",
  "atk-vin01a:310_1": "Tasmiṃ sannipāte saṭṭhi bhikkhusatasahassāni ahesuṃ.",
  "atk-vin01a:310_2": "Tasmiṃ samāgame moggaliputtatissatthero parappavādaṃ maddamāno kathāvatthuppakaraṇaṃ abhāsi.",
  "atk-vin01a:310_3": "Tato saṭṭhisatasahassasaṅkhyesu bhikkhūsu uccinitvā tipiṭakapariyattidharānaṃ pabhinnapaṭisambhidānaṃ",
  "atk-vin01a:310_4": "tevijjādibhedānaṃ bhikkhūnaṃ sahassamekaṃ gahetvā yathā mahākassapatthero ca kākaṇḍakaputto yasatthero",
  "atk-vin01a:310_5": "ca dhammañca vinayañca saṅgāyiṃsu;",
  "atk-vin01a:310_6": "evameva dhammañca vinayañca saṅgāyanto sabbaṃ sāsanamalaṃ visodhetvā tatiyasaṅgītiṃ akāsi.",
  "atk-vin01a:310_7": "Saṅgītipariyosāne anekappakāraṃ pathavī akampittha.",
  "atk-vin01a:310_8": "Ayaṃ saṅgīti navahi māsehi niṭṭhitā. Yā loke –",
  "atk-vin01a:311_0": "Katā bhikkhusahassena, tasmā sahassikāti ca;",
  "atk-vin01a:312_0": "Purimā dve upādāya, tatiyāti ca vuccatīti.",
  "atk-vin01a:313_0": "Ayaṃ tatiyasaṅgīti.",
  "atk-vin01a:314_0": "Ettāvatā ca “kenābhata”nti etassa pañhassa vissajjanatthaṃ yaṃ avocumha –",
  "atk-vin01a:314_1": "“jambudīpe tāva upālittheramādiṃ katvā ācariyaparamparāya yāva tatiyasaṅgīti tāva ābhataṃ.",
  "atk-vin01a:314_2": "Tatrāyaṃ ācariyaparamparā –",
  "atk-vin01a:315_0": "“Upāli dāsako ceva, soṇako siggavo tathā;",
  "atk-vin01a:316_0": "Tisso moggaliputto ca, pañcete vijitāvino.",
  "atk-vin01a:317_0": "“Paramparāya vinayaṃ, dīpe jambusirivhaye;",
  "atk-vin01a:318_0": "Acchijjamānamānesuṃ, tatiyo yāva saṅgaho”ti.",
  "atk-vin01a:319_0": "Tassattho pakāsitova hoti.",
  "atk-vin01a:320_0": "Tatiyasaṅgahato pana uddhaṃ imaṃ dīpaṃ mahindādīhi ābhataṃ.",
  "atk-vin01a:320_1": "Mahindato uggahetvā kañci kālaṃ ariṭṭhattherādīhi ābhataṃ.",
  "atk-vin01a:320_2": "Tato yāvajjatanā tesaṃyeva antevāsikaparamparabhūtāya ācariyaparamparāya ābhatanti veditabbaṃ.",
  "atk-vin01a:320_3": "Yathāhu porāṇā –",
  "atk-vin01a:321_0": "“Tato mahindo iṭṭiyo, uttiyo sambalo tathā;",
  "atk-vin01a:322_0": "Bhaddanāmo ca paṇḍito.",
  "atk-vin01a:323_0": "“Ete nāgā mahāpaññā, jambudīpā idhāgatā;",
  "atk-vin01a:324_0": "Vinayaṃ te vācayiṃsu, piṭakaṃ tambapaṇṇiyā.",
  "atk-vin01a:325_0": "“Nikāye pañca vācesuṃ, satta ceva pakaraṇe;",
  "atk-vin01a:326_0": "Tato ariṭṭho medhāvī, tissadatto ca paṇḍito.",
  "atk-vin01a:327_0": "“Visārado kāḷasumano, thero ca dīghanāmako;",
  "atk-vin01a:328_0": "Dīghasumano ca paṇḍito.",
  "atk-vin01a:329_0": "“Punadeva kāḷasumano, nāgatthero ca buddharakkhito;",
  "atk-vin01a:330_0": "Tissatthero ca medhāvī, devatthero ca paṇḍito.",
  "atk-vin01a:331_0": "“Punadeva sumano medhāvī, vinaye ca visārado;",
  "atk-vin01a:332_0": "Bahussuto cūḷanāgo, gajova duppadhaṃsiyo.",
  "atk-vin01a:333_0": "“Dhammapālitanāmo ca, rohaṇe sādhupūjito;",
  "atk-vin01a:334_0": "Tassa sisso mahāpañño, khemanāmo tipeṭako.",
  "atk-vin01a:335_0": "“Dīpe tārakarājāva, paññāya atirocatha;",
  "atk-vin01a:336_0": "Upatisso ca medhāvī, phussadevo mahākathī.",
  "atk-vin01a:337_0": "“Punadeva sumano medhāvī, pupphanāmo bahussuto;",
  "atk-vin01a:338_0": "Mahākathī mahāsivo, piṭake sabbattha kovido.",
  "atk-vin01a:339_0": "“Punadeva upāli medhāvī, vinaye ca visārado;",
  "atk-vin01a:340_0": "Mahānāgo mahāpañño, saddhammavaṃsakovido.",
  "atk-vin01a:341_0": "“Punadeva abhayo medhāvī, piṭake sabbattha kovido;",
  "atk-vin01a:342_0": "Tissatthero ca medhāvī, vinaye ca visārado.",
  "atk-vin01a:343_0": "“Tassa sisso mahāpañño, pupphanāmo bahussuto;",
  "atk-vin01a:344_0": "Sāsanaṃ anurakkhanto, jambudīpe patiṭṭhito.",
  "atk-vin01a:345_0": "“Cūḷābhayo ca medhāvī, vinaye ca visārado;",
  "atk-vin01a:346_0": "Tissatthero ca medhāvī, saddhammavaṃsakovido.",
  "atk-vin01a:347_0": "“Cūḷadevo ca medhāvī, vinaye ca visārado;",
  "atk-vin01a:348_0": "Sivatthero ca medhāvī, vinaye sabbattha kovido.",
  "atk-vin01a:349_0": "“Ete nāgā mahāpaññā, vinayaññū maggakovidā;",
  "atk-vin01a:350_0": "Vinayaṃ dīpe pakāsesuṃ, piṭakaṃ tambapaṇṇiyā”ti.",
  "atk-vin01a:351_0": "Tatrāyaṃ anupubbikathā –",
  "atk-vin01a:351_1": "moggaliputtatissatthero kira imaṃ tatiyadhammasaṅgītiṃ katvā evaṃ cintesi –",
  "atk-vin01a:351_2": "“kattha nu kho anāgate sāsanaṃ suppatiṭṭhitaṃ bhaveyyā”ti?",
  "atk-vin01a:351_3": "Athassa upaparikkhato etadahosi –",
  "atk-vin01a:351_4": "“paccantimesu kho janapadesu suppatiṭṭhitaṃ bhavissatī”ti.",
  "atk-vin01a:351_5": "So tesaṃ tesaṃ bhikkhūnaṃ bhāraṃ katvā te te bhikkhū tattha tattha pesesi.",
  "atk-vin01a:351_6": "Majjhantikattheraṃ kasmīragandhāraraṭṭhaṃ pesesi –",
  "atk-vin01a:351_7": "“tvaṃ etaṃ raṭṭhaṃ gantvā ettha sāsanaṃ patiṭṭhāpehī”ti.",
  "atk-vin01a:351_8": "Mahādevattheraṃ tatheva vatvā mahiṃsakamaṇḍalaṃ pesesi.",
  "atk-vin01a:351_9": "Rakkhitattheraṃ vanavāsiṃ.",
  "atk-vin01a:351_10": "Yonakadhammarakkhitattheraṃ aparantakaṃ.",
  "atk-vin01a:351_11": "Mahādhammarakkhitattheraṃ mahāraṭṭhaṃ.",
  "atk-vin01a:351_12": "Mahārakkhitattheraṃ yonakalokaṃ.",
  "atk-vin01a:351_13": "Majjhimattheraṃ himavantadesabhāgaṃ.",
  "atk-vin01a:351_14": "Soṇattherañca uttarattherañca suvaṇṇabhūmiṃ.",
  "atk-vin01a:351_15": "Attano saddhivihārikaṃ mahindattheraṃ iṭṭiyattherena uttiyattherena sambalattherena bhaddasālattherena ca saddhiṃ tambapaṇṇidīpaṃ pesesi –",
  "atk-vin01a:351_16": "“tumhe tambapaṇṇidīpaṃ gantvā ettha sāsanaṃ patiṭṭhāpethā”ti.",
  "atk-vin01a:351_17": "Sabbepi taṃ taṃ disābhāgaṃ gacchantā attapañcamā agamaṃsu “paccantimesu janapadesu pañcavaggo gaṇo alaṃ upasampadakammāyā”ti maññamānā.",
  "atk-vin01a:352_0": "Tena kho pana samayena kasmīragandhāraraṭṭhe sassapākasamaye aravāḷo nāma nāgarājā karakavassaṃ nāma vassāpetvā sassaṃ harāpetvā mahāsamuddaṃ pāpeti.",
  "atk-vin01a:352_1": "Majjhantikatthero pana pāṭaliputtato vehāsaṃ abbhuggantvā himavati aravāḷadahassa upari otaritvā aravāḷadahapiṭṭhiyaṃ",
  "atk-vin01a:352_2": "caṅkamatipi tiṭṭhatipi nisīdatipi seyyampi kappeti.",
  "atk-vin01a:352_3": "Nāgamāṇavakā taṃ disvā aravāḷassa nāgarājassa ārocesuṃ –",
  "atk-vin01a:352_4": "“mahārāja,",
  "atk-vin01a:352_5": "eko chinnabhinnapaṭadharo bhaṇḍu kāsāvavasano amhākaṃ udakaṃ dūsetī”ti.",
  "atk-vin01a:352_6": "Nāgarājā tāvadeva kodhābhibhūto nikkhamitvā theraṃ disvā makkhaṃ asahamāno antalikkhe anekāni bhiṃsanakāni nimmini.",
  "atk-vin01a:352_7": "Tato tato bhusā vātā vāyanti,",
  "atk-vin01a:352_8": "rukkhā chijjanti,",
  "atk-vin01a:352_9": "pabbatakūṭāni patanti,",
  "atk-vin01a:352_10": "meghā gajjanti,",
  "atk-vin01a:352_11": "vijjulatā niccharanti,",
  "atk-vin01a:352_12": "asaniyo phalanti,",
  "atk-vin01a:352_13": "bhinnaṃ viya gaganatalaṃ udakaṃ paggharati.",
  "atk-vin01a:352_14": "Bhayānakarūpā nāgakumārā sannipatanti.",
  "atk-vin01a:352_15": "Sayampi dhūmāyati,",
  "atk-vin01a:352_16": "pajjalati,",
  "atk-vin01a:352_17": "paharaṇavuṭṭhiyo vissajjeti.",
  "atk-vin01a:352_18": "“Ko ayaṃ muṇḍako chinnabhinnapaṭadharo”tiādīhi pharusavacanehi theraṃ santajjesi.",
  "atk-vin01a:352_19": "“Etha gaṇhatha hanatha niddhamatha imaṃ samaṇa”nti nāgabalaṃ āṇāpesi.",
  "atk-vin01a:352_20": "Thero sabbaṃ taṃ bhiṃsanakaṃ attano iddhibalena paṭibāhitvā nāgarājānaṃ āha –",
  "atk-vin01a:353_0": "“Sadevakopi ce loko, āgantvā tāsayeyya maṃ;",
  "atk-vin01a:354_0": "Na me paṭibalo assa, janetuṃ bhayabheravaṃ.",
  "atk-vin01a:355_0": "“Sacepi tvaṃ mahiṃ sabbaṃ, sasamuddaṃ sapabbataṃ;",
  "atk-vin01a:356_0": "Ukkhipitvā mahānāga, khipeyyāsi mamūpari.",
  "atk-vin01a:357_0": "“Neva me sakkuṇeyyāsi, janetuṃ bhayabheravaṃ;",
  "atk-vin01a:358_0": "Aññadatthu tavevassa, vighāto uragādhipā”ti.",
  "atk-vin01a:359_0": "Evaṃ vutte nāgarājā vihatānubhāvo nipphalavāyāmo dukkhī dummano ahosi.",
  "atk-vin01a:359_1": "Taṃ thero taṅkhaṇānurūpāya dhammiyā kathāya sandassetvā samādapetvā samuttejetvā sampahaṃsetvā tīsu saraṇesu",
  "atk-vin01a:359_2": "pañcasu ca sīlesu patiṭṭhāpesi saddhiṃ caturāsītiyā nāgasahassehi.",
  "atk-vin01a:359_3": "Aññepi bahū himavantavāsino yakkhā ca gandhabbā ca kumbhaṇḍā ca therassa dhammakathaṃ sutvā saraṇesu ca sīlesu ca patiṭṭhahiṃsu.",
  "atk-vin01a:359_4": "Pañcakopi yakkho saddhiṃ bhariyāya yakkhiniyā pañcahi ca puttasatehi paṭhame phale patiṭṭhito.",
  "atk-vin01a:359_5": "Athāyasmā majjhantikatthero sabbepi nāgayakkharakkhase āmantetvā evamāha –",
  "atk-vin01a:360_0": "“Mā dāni kodhaṃ janayittha, ito uddhaṃ yathā pure;",
  "atk-vin01a:361_0": "Sassaghātañca mā kattha, sukhakāmā hi pāṇino;",
  "atk-vin01a:362_0": "Karotha mettaṃ sattesu, vasantu manujā sukha”nti.",
  "atk-vin01a:363_0": "Te sabbepi “sādhu bhante”ti therassa paṭissuṇitvā yathānusiṭṭhaṃ paṭipajjiṃsu.",
  "atk-vin01a:363_1": "Taṃdivasameva ca nāgarājassa pūjāsamayo hoti.",
  "atk-vin01a:363_2": "Atha nāgarājā attano ratanamayaṃ pallaṅkaṃ āharāpetvā therassa paññapesi.",
  "atk-vin01a:363_3": "Nisīdi thero pallaṅke.",
  "atk-vin01a:363_4": "Nāgarājāpi theraṃ bījayamāno samīpe aṭṭhāsi.",
  "atk-vin01a:363_5": "Tasmiṃ khaṇe kasmīragandhāraraṭṭhavāsino āgantvā theraṃ disvā “amhākaṃ nāgarājatopi thero mahiddhikataro”ti therameva vanditvā nisinnā.",
  "atk-vin01a:363_6": "Thero tesaṃ āsīvisopamasuttaṃ kathesi.",
  "atk-vin01a:363_7": "Suttapariyosāne asītiyā pāṇasahassānaṃ dhammābhisamayo ahosi,",
  "atk-vin01a:363_8": "kulasatasahassaṃ pabbaji.",
  "atk-vin01a:363_9": "Tato pabhuti ca kasmīragandhārā yāvajjatanā kāsāvapajjotā isivātapaṭivātā eva.",
  "atk-vin01a:364_0": "Gantvā kasmīragandhāraṃ, isi majjhantiko tadā;",
  "atk-vin01a:365_0": "Duṭṭhaṃ nāgaṃ pasādetvā, mocesi bandhanā bahūti.",
  "atk-vin01a:366_0": "Mahādevattheropi mahiṃsakamaṇḍalaṃ gantvā devadūtasuttaṃ kathesi.",
  "atk-vin01a:366_1": "Suttapariyosāne cattālīsa pāṇasahassāni dhammacakkhuṃ paṭilabhiṃsu,",
  "atk-vin01a:366_2": "cattālīsaṃyeva pāṇasahassāni pabbajiṃsu.",
  "atk-vin01a:367_0": "Gantvāna raṭṭhaṃ mahiṃsaṃ, mahādevo mahiddhiko;",
  "atk-vin01a:368_0": "Codetvā devadūtehi, mocesi bandhanā bahūti.",
  "atk-vin01a:369_0": "Rakkhitatthero pana vanavāsiṃ gantvā ākāse ṭhatvā anamataggapariyāyakathāya vanavāsike pasādesi.",
  "atk-vin01a:369_1": "Kathāpariyosāne panassa saṭṭhisahassānaṃ dhammābhisamayo ahosi.",
  "atk-vin01a:369_2": "Sattatisahassamattā pabbajiṃsu,",
  "atk-vin01a:369_3": "pañcavihārasatāni patiṭṭhahiṃsu.",
  "atk-vin01a:369_4": "Evaṃ so tattha sāsanaṃ patiṭṭhāpesi.",
  "atk-vin01a:370_0": "Gantvāna rakkhitatthero, vanavāsiṃ mahiddhiko;",
  "atk-vin01a:371_0": "Antalikkhe ṭhito tattha, desesi anamataggiyanti.",
  "atk-vin01a:372_0": "Yonakadhammarakkhitattheropi aparantakaṃ gantvā aggikkhandhopamasuttantakathāya aparantake pasādetvā sattati pāṇasahassāni dhammāmataṃ pāyesi.",
  "atk-vin01a:372_1": "Khattiyakulato eva purisasahassāni pabbajiṃsu,",
  "atk-vin01a:372_2": "samadhikāni ca cha itthisahassāni.",
  "atk-vin01a:372_3": "Evaṃ so tattha sāsanaṃ patiṭṭhāpesi.",
  "atk-vin01a:373_0": "Aparantaṃ vigāhitvā, yonako dhammarakkhito;",
  "atk-vin01a:374_0": "Aggikkhandhopamenettha, pasādesi jane bahūti.",
  "atk-vin01a:375_0": "Mahādhammarakkhitatthero pana mahāraṭṭhaṃ gantvā mahānāradakassapajātakakathāya mahāraṭṭhake pasādetvā",
  "atk-vin01a:375_1": "caturāsīti pāṇasahassāni maggaphalesu patiṭṭhāpesi.",
  "atk-vin01a:375_2": "Terasasahassāni pabbajiṃsu.",
  "atk-vin01a:375_3": "Evaṃ so tattha sāsanaṃ patiṭṭhāpesi.",
  "atk-vin01a:376_0": "Mahāraṭṭhaṃ isi gantvā, so mahādhammarakkhito;",
  "atk-vin01a:377_0": "Jātakaṃ kathayitvāna, pasādesi mahājananti.",
  "atk-vin01a:378_0": "Mahārakkhitattheropi yonakaraṭṭhaṃ gantvā kāḷakārāmasuttantakathāya yonakalokaṃ pasādetvā sattatisahassādhikassa",
  "atk-vin01a:378_1": "pāṇasatasahassassa maggaphalālaṅkāraṃ adāsi.",
  "atk-vin01a:378_2": "Santike cassa dasasahassāni pabbajiṃsu.",
  "atk-vin01a:378_3": "Evaṃ sopi tattha sāsanaṃ patiṭṭhāpesi.",
  "atk-vin01a:379_0": "Yonaraṭṭhaṃ tadā gantvā, so mahārakkhito isi;",
  "atk-vin01a:380_0": "Kāḷakārāmasuttena te pasādesi yonaketi.",
  "atk-vin01a:381_0": "Majjhimatthero pana kassapagottattherena aḷakadevattherena dundubhissarattherena mahādevattherena ca",
  "atk-vin01a:381_1": "saddhiṃ himavantadesabhāgaṃ gantvā dhammacakkappavattanasuttantakathāya taṃ desaṃ pasādetvā asītipāṇakoṭiyo",
  "atk-vin01a:381_2": "maggaphalaratanāni paṭilābhesi.",
  "atk-vin01a:381_3": "Pañcapi ca therā pañca raṭṭhāni pasādesuṃ.",
  "atk-vin01a:381_4": "Ekamekassa santike satasahassamattā pabbajiṃsu.",
  "atk-vin01a:381_5": "Evaṃ te tattha sāsanaṃ patiṭṭhāpesuṃ.",
  "atk-vin01a:382_0": "Gantvāna majjhimatthero, himavantaṃ pasādayi;",
  "atk-vin01a:383_0": "Yakkhasenaṃ pakāsento, dhammacakkapavattananti.",
  "atk-vin01a:384_0": "Soṇattheropi saddhiṃ uttarattherena suvaṇṇabhūmiṃ agamāsi.",
  "atk-vin01a:384_1": "Tena ca samayena tattha ekā rakkhasī samuddato nikkhamitvā rājakule jāte jāte dārake khādati.",
  "atk-vin01a:384_2": "Taṃdivasameva ca rājakule eko dārako jāto hoti.",
  "atk-vin01a:384_3": "Manussā theraṃ disvā “rakkhasānaṃ sahāyako eso”ti maññamānā āvudhāni gahetvā theraṃ paharitukāmā āgacchanti.",
  "atk-vin01a:384_4": "Thero “kiṃ tumhe āvudhahatthā āgacchathā”ti āha.",
  "atk-vin01a:384_5": "Te āhaṃsu –",
  "atk-vin01a:384_6": "“rājakule jāte jāte dārake rakkhasā khādanti,",
  "atk-vin01a:384_7": "tesaṃ tumhe sahāyakā”ti.",
  "atk-vin01a:384_8": "Thero “na mayaṃ rakkhasānaṃ sahāyakā,",
  "atk-vin01a:384_9": "samaṇā nāma mayaṃ viratā pāṇātipātā…pe…",
  "atk-vin01a:384_10": "viratā majjapānā ekabhattikā sīlavanto kalyāṇadhammā”ti āha.",
  "atk-vin01a:384_11": "Tasmiṃyeva ca khaṇe sā rakkhasī saparivārā samuddato nikkhami “rājakule dārako jāto taṃ khādissāmī”ti.",
  "atk-vin01a:384_12": "Manussā taṃ disvā “esā, bhante,",
  "atk-vin01a:384_13": "rakkhasī āgacchatī”ti bhītā viraviṃsu.",
  "atk-vin01a:384_14": "Thero rakkhasehi diguṇe attabhāve nimminitvā tehi attabhāvehi taṃ rakkhasiṃ saparisaṃ majjhe katvā ubhosu passesu parikkhipi.",
  "atk-vin01a:384_15": "Tassā saparisāya etadahosi –",
  "atk-vin01a:384_16": "“addhā imehi idaṃ ṭhānaṃ laddhaṃ bhavissati.",
  "atk-vin01a:384_17": "Mayaṃ pana imesaṃ bhakkhā bhavissāmā”ti.",
  "atk-vin01a:384_18": "Sabbe rakkhasā bhītā vegasā palāyiṃsu.",
  "atk-vin01a:384_19": "Theropi te yāva adassanaṃ tāva palāpetvā dīpassa samantato rakkhaṃ ṭhapesi.",
  "atk-vin01a:384_20": "Tasmiñca samaye sannipatitaṃ mahājanakāyaṃ brahmajālasuttantakathāya pasādetvā saraṇesu ca sīlesu ca patiṭṭhāpesi.",
  "atk-vin01a:384_21": "Saṭṭhisahassānaṃ panettha dhammābhisamayo ahosi.",
  "atk-vin01a:384_22": "Kuladārakānaṃ aḍḍhuḍḍhāni sahassāni pabbajiṃsu,",
  "atk-vin01a:384_23": "kuladhītānaṃ diyaḍḍhasahassaṃ.",
  "atk-vin01a:384_24": "Evaṃ so tattha sāsanaṃ patiṭṭhāpesi.",
  "atk-vin01a:384_25": "Tato pabhuti rājakule jātadārakānaṃ soṇuttaranāmameva karonti.",
  "atk-vin01a:385_0": "Suvaṇṇabhūmiṃ gantvāna, soṇuttarā mahiddhikā;",
  "atk-vin01a:386_0": "Pisāce niddhametvāna, brahmajālaṃ adesisunti.",
  "atk-vin01a:387_0": "Mahindatthero pana “tambapaṇṇidīpaṃ gantvā sāsanaṃ patiṭṭhāpehī”ti upajjhāyena ca bhikkhusaṅghena ca ajjhiṭṭho cintesi –",
  "atk-vin01a:387_1": "“kālo nu kho me tambapaṇṇidīpaṃ gantuṃ no”ti.",
  "atk-vin01a:387_2": "Athassa vīmaṃsato “na tāva kālo”ti ahosi.",
  "atk-vin01a:387_3": "Kiṃ panassa disvā etadahosi?",
  "atk-vin01a:387_4": "Muṭasivarañño mahallakabhāvaṃ.",
  "atk-vin01a:387_5": "Tato cintesi –",
  "atk-vin01a:387_6": "“ayaṃ rājā mahallako,",
  "atk-vin01a:387_7": "na sakkā imaṃ gaṇhitvā sāsanaṃ paggahetuṃ.",
  "atk-vin01a:387_8": "Idāni panassa putto devānaṃpiyatisso rajjaṃ kāressati.",
  "atk-vin01a:387_9": "Taṃ gaṇhitvā sakkā bhavissati sāsanaṃ paggahetuṃ.",
  "atk-vin01a:387_10": "Handa yāva so samayo āgacchati,",
  "atk-vin01a:387_11": "tāva ñātake olokema.",
  "atk-vin01a:387_12": "Puna dāni mayaṃ imaṃ janapadaṃ āgaccheyyāma vā na vā”ti.",
  "atk-vin01a:387_13": "So evaṃ cintetvā upajjhāyañca bhikkhusaṅghañca vanditvā asokārāmato nikkhamma tehi iṭṭiyādīhi catūhi",
  "atk-vin01a:387_14": "therehi saṅghamittāya puttena sumanasāmaṇerena bhaṇḍukena ca upāsakena saddhiṃ rājagahanagaraparivattakena",
  "atk-vin01a:387_15": "dakkhiṇāgirijanapade cārikaṃ caramāno ñātake olokento cha māse atikkāmesi.",
  "atk-vin01a:387_16": "Athānupubbena mātu nivesanaṭṭhānaṃ vedisanagaraṃ nāma sampatto.",
  "atk-vin01a:387_17": "Asoko kira kumārakāle janapadaṃ labhitvā ujjeniṃ gacchanto vedisanagaraṃ patvā vedisaseṭṭhissa dhītaraṃ aggahesi.",
  "atk-vin01a:387_18": "Sā taṃdivasameva gabbhaṃ gaṇhitvā ujjeniyaṃ mahindakumāraṃ vijāyi.",
  "atk-vin01a:387_19": "Kumārassa cuddasavassakāle rājā abhisekaṃ pāpuṇi.",
  "atk-vin01a:387_20": "Sā tassa mātā tena samayena ñātighare vasati.",
  "atk-vin01a:387_21": "Tena vuttaṃ –",
  "atk-vin01a:387_22": "“athānupubbena mātu nivesanaṭṭhānaṃ veṭisanagaraṃ nāma sampatto”ti.",
  "atk-vin01a:388_0": "Sampattañca pana theraṃ disvā theramātā devī pādesu sirasā vanditvā bhikkhaṃ datvā theraṃ attanā kataṃ vedisagirimahāvihāraṃ nāma āropesi.",
  "atk-vin01a:388_1": "Thero tasmiṃ vihāre nisinno cintesi –",
  "atk-vin01a:388_2": "“amhākaṃ idha kattabbakiccaṃ niṭṭhitaṃ,",
  "atk-vin01a:388_3": "samayo nu kho idāni laṅkādīpaṃ gantu”nti.",
  "atk-vin01a:388_4": "Tato cintesi –",
  "atk-vin01a:388_5": "“anubhavatu tāva me pitarā pesitaṃ abhisekaṃ devānaṃpiyatisso,",
  "atk-vin01a:388_6": "ratanattayaguṇañca suṇātu,",
  "atk-vin01a:388_7": "chaṇatthañca nagarato nikkhamitvā missakapabbataṃ abhiruhatu,",
  "atk-vin01a:388_8": "tadā taṃ tattha dakkhissāmā”ti.",
  "atk-vin01a:388_9": "Athāparaṃ ekamāsaṃ tattheva vāsaṃ kappesi.",
  "atk-vin01a:388_10": "Māsātikkamena ca jeṭṭhamūlamāsapuṇṇamāyaṃ uposathadivase sannipatitā sabbepi –",
  "atk-vin01a:388_11": "“kālo nu kho amhākaṃ tambapaṇṇidīpaṃ gamanāya,",
  "atk-vin01a:388_12": "udāhu no”ti mantayiṃsu.",
  "atk-vin01a:388_13": "Tenāhu porāṇā –",
  "atk-vin01a:389_0": "“Mahindo nāma nāmena, saṅghatthero tadā ahu;",
  "atk-vin01a:390_0": "Iṭṭiyo uttiyo thero, bhaddasālo ca sambalo.",
  "atk-vin01a:391_0": "“Sāmaṇero ca sumano, chaḷabhiñño mahiddhiko;",
  "atk-vin01a:392_0": "Bhaṇḍuko sattamo tesaṃ, diṭṭhasacco upāsako;",
  "atk-vin01a:393_0": "Iti hete mahānāgā, mantayiṃsu rahogatā”ti.",
  "atk-vin01a:394_0": "Tadā sakko devānamindo mahindattheraṃ upasaṅkamitvā etadavoca –",
  "atk-vin01a:394_1": "“kālaṅkato, bhante,",
  "atk-vin01a:394_2": "muṭasivarājā;",
  "atk-vin01a:394_3": "idāni devānaṃpiyatissamahārājā rajjaṃ kāreti.",
  "atk-vin01a:394_4": "Sammāsambuddhena ca tumhe byākatā –",
  "atk-vin01a:394_5": "‘anāgate mahindo nāma bhikkhu tambapaṇṇidīpaṃ pasādessatī’ti.",
  "atk-vin01a:394_6": "Tasmātiha vo, bhante,",
  "atk-vin01a:394_7": "kālo dīpavaraṃ gamanāya;",
  "atk-vin01a:394_8": "ahampi vo sahāyo bhavissāmī”ti.",
  "atk-vin01a:394_9": "Kasmā pana sakko evamāha?",
  "atk-vin01a:394_10": "Bhagavā kirassa bodhimūleyeva buddhacakkhunā lokaṃ voloketvā anāgate imassa dīpassa sampattiṃ disvā etamatthaṃ ārocesi –",
  "atk-vin01a:394_11": "“tadā tvampi sahāyo bhaveyyāsī”ti ca āṇāpesi.",
  "atk-vin01a:394_12": "Tasmā evamāha.",
  "atk-vin01a:394_13": "Thero tassa vacanaṃ sampaṭicchitvā attasattamo veṭisakapabbatā vehāsaṃ uppatitvā anurādhapurassa puratthimadisāya missakapabbate patiṭṭhahi.",
  "atk-vin01a:394_14": "Yaṃ panetarahi “cetiyapabbato”tipi sañjānanti.",
  "atk-vin01a:394_15": "Tenāhu porāṇā –",
  "atk-vin01a:395_0": "“Veṭisagirimhi rājagahe, vasitvā tiṃsarattiyo;",
  "atk-vin01a:396_0": "Kālova gamanassāti, gacchāma dīpamuttamaṃ.",
  "atk-vin01a:397_0": "“Paḷīnā jambudīpā te, haṃsarājāva ambare;",
  "atk-vin01a:398_0": "Evamuppatitā therā, nipatiṃsu naguttame.",
  "atk-vin01a:399_0": "“Purato puraseṭṭhassa, pabbate meghasannibhe;",
  "atk-vin01a:400_0": "Patiṃsu sīlakūṭamhi, haṃsāva nagamuddhanī”ti.",
  "atk-vin01a:401_0": "Evaṃ iṭṭiyādīhi saddhiṃ āgantvā patiṭṭhahanto ca āyasmā mahindatthero sammāsambuddhassa parinibbānato",
  "atk-vin01a:401_1": "dvinnaṃ vassasatānaṃ upari chattiṃsatime vasse imasmiṃ dīpe patiṭṭhahīti veditabbo.",
  "atk-vin01a:401_2": "Ajātasattussa hi aṭṭhame vasse sammāsambuddho parinibbāyi.",
  "atk-vin01a:401_3": "Tasmiṃyeva vasse sīhakumārassa putto tambapaṇṇidīpassa ādirājā vijayakumāro imaṃ dīpamāgantvā manussāvāsaṃ akāsi.",
  "atk-vin01a:401_4": "Jambudīpe udayabhaddassa cuddasame vasse idha vijayo kālamakāsi.",
  "atk-vin01a:401_5": "Udayabhaddassa pañcadasame vasse paṇḍuvāsudevo nāma imasmiṃ dīpe rajjaṃ pāpuṇi.",
  "atk-vin01a:401_6": "Tattha nāgadāsakarañño vīsatime vasse idha paṇḍuvāsudevo kālamakāsi.",
  "atk-vin01a:401_7": "Tasmiṃyeva ca vasse abhayo nāma rājakumāro imasmiṃ dīpe rajjaṃ pāpuṇi.",
  "atk-vin01a:401_8": "Tattha susunāgarañño sattarasame vasse idha abhayarañño vīsativassāni paripūriṃsu.",
  "atk-vin01a:401_9": "Atha abhayassa vīsatime vasse paṇḍukābhayo nāma dāmariko rajjaṃ aggahesi.",
  "atk-vin01a:401_10": "Tattha kāḷāsokassa soḷasame vasse idha paṇḍukassa sattarasavassāni paripūriṃsu.",
  "atk-vin01a:401_11": "Tāni heṭṭhā ekena vassena saha aṭṭhārasa honti.",
  "atk-vin01a:401_12": "Tattha candaguttassa cuddasame vasse idha paṇḍukābhayo kālamakāsi.",
  "atk-vin01a:401_13": "Muṭasivarājā rajjaṃ pāpuṇi.",
  "atk-vin01a:401_14": "Tattha asokadhammarājassa sattarasame vasse idha muṭasivarājā kālamakāsi.",
  "atk-vin01a:401_15": "Devānampiyatisso rajjaṃ pāpuṇi.",
  "atk-vin01a:401_16": "Parinibbute ca sammāsambuddhe ajātasattu catuvīsati vassāni rajjaṃ kāresi.",
  "atk-vin01a:401_17": "Udayabhaddo soḷasa,",
  "atk-vin01a:401_18": "anuruddho ca muṇḍo ca aṭṭha,",
  "atk-vin01a:401_19": "nāgadāsako catuvīsati,",
  "atk-vin01a:401_20": "susunāgo aṭṭhārasa,",
  "atk-vin01a:401_21": "tasseva putto kāḷāsoko aṭṭhavīsati,",
  "atk-vin01a:401_22": "tato tassa puttakā dasa bhātukarājāno dvevīsati vassāni rajjaṃ kāresuṃ.",
  "atk-vin01a:401_23": "Tesaṃ pacchato nava nandā dvevīsatimeva,",
  "atk-vin01a:401_24": "candagutto catuvīsati,",
  "atk-vin01a:401_25": "bindusāro aṭṭhavīsati.",
  "atk-vin01a:401_26": "Tassāvasāne asoko rajjaṃ pāpuṇi.",
  "atk-vin01a:401_27": "Tassa pure abhisekā cattāri abhisekato aṭṭhārasame vasse imasmiṃ dīpe mahindatthero patiṭṭhito.",
  "atk-vin01a:401_28": "Evametena rājavaṃsānusārena veditabbametaṃ –",
  "atk-vin01a:401_29": "“sammāsambuddhassa parinibbānato dvinnaṃ vassasatānaṃ upari chattiṃsatime vasse imasmiṃ dīpe patiṭṭhahī”ti.",
  "atk-vin01a:402_0": "Tasmiñca divase tambapaṇṇidīpe jeṭṭhamūlanakkhattaṃ nāma hoti.",
  "atk-vin01a:402_1": "Rājā nakkhattaṃ ghosāpetvā “chaṇaṃ karothā”ti amacce ca āṇāpetvā cattālīsapurisasahassaparivāro nagaramhā",
  "atk-vin01a:402_2": "nikkhamitvā yena missakapabbato tena pāyāsi migavaṃ kīḷitukāmo.",
  "atk-vin01a:402_3": "Atha tasmiṃ pabbate adhivatthā ekā devatā “rañño there dassessāmī”ti rohitamigarūpaṃ gahetvā avidūre tiṇapaṇṇāni khādamānā viya carati.",
  "atk-vin01a:402_4": "Rājā taṃ disvā “ayuttaṃ dāni pamattaṃ vijjhitu”nti jiyaṃ phoṭesi.",
  "atk-vin01a:402_5": "Migo ambatthalamaggaṃ gahetvā palāyituṃ ārabhi.",
  "atk-vin01a:402_6": "Rājā piṭṭhito piṭṭhito anubandhanto ambatthalameva abhiruhi.",
  "atk-vin01a:402_7": "Migopi therānaṃ avidūre antaradhāyi.",
  "atk-vin01a:402_8": "Mahindatthero rājānaṃ avidūre āgacchantaṃ disvā “mamaṃyeva rājā passatu,",
  "atk-vin01a:402_9": "mā itare”ti adhiṭṭhahitvā “tissa, tissa,",
  "atk-vin01a:402_10": "ito ehī”ti āha.",
  "atk-vin01a:402_11": "Rājā sutvā cintesi –",
  "atk-vin01a:402_12": "“imasmiṃ dīpe jāto maṃ ‘tissā’ti nāmaṃ gahetvā ālapituṃ samattho nāma natthi.",
  "atk-vin01a:402_13": "Ayaṃ pana chinnabhinnapaṭadharo bhaṇḍu kāsāvavasano maṃ nāmena ālapati,",
  "atk-vin01a:402_14": "ko nu kho ayaṃ bhavissati manusso vā amanusso vā”ti?",
  "atk-vin01a:402_15": "Thero āha –",
  "atk-vin01a:403_0": "“Samaṇā mayaṃ mahārāja, dhammarājassa sāvakā;",
  "atk-vin01a:404_0": "Taveva anukampāya, jambudīpā idhāgatā”ti.",
  "atk-vin01a:405_0": "Tena ca samayena devānampiyatissamahārājā ca asokadhammarājā ca adiṭṭhasahāyakā honti.",
  "atk-vin01a:405_1": "Devānampiyatissamahārājassa ca puññānubhāvena chātapabbatapāde ekamhi veḷugumbe tisso veḷuyaṭṭhiyo rathayaṭṭhippamāṇā uppajjiṃsu –",
  "atk-vin01a:405_2": "ekā latāyaṭṭhi nāma,",
  "atk-vin01a:405_3": "ekā pupphayaṭṭhi nāma,",
  "atk-vin01a:405_4": "ekā sakuṇayaṭṭhi nāma.",
  "atk-vin01a:405_5": "Tāsu latāyaṭṭhi rajatavaṇṇā hoti,",
  "atk-vin01a:405_6": "taṃ alaṅkaritvā uppannalatā kañcanavaṇṇā khāyati.",
  "atk-vin01a:405_7": "Pupphayaṭṭhiyaṃ pana nīlapītalohitodātakāḷavaṇṇāni pupphāni suvibhattavaṇṭapattakiñjakkhāni hutvā khāyanti.",
  "atk-vin01a:405_8": "Sakuṇayaṭṭhiyaṃ haṃsakukkuṭajīvajīvakādayo sakuṇā nānappakārāni ca catuppadāni sajīvāni viya khāyanti.",
  "atk-vin01a:405_9": "Vuttampi cetaṃ dīpavaṃse –",
  "atk-vin01a:406_0": "“Chātapabbatapādamhi, veḷuyaṭṭhī tayo ahu;",
  "atk-vin01a:407_0": "Setā rajatayaṭṭhīva, latā kañcanasannibhā.",
  "atk-vin01a:408_0": "“Nīlādi yādisaṃ pupphaṃ, pupphayaṭṭhimhi tādisaṃ;",
  "atk-vin01a:409_0": "Sakuṇā sakuṇayaṭṭhimhi, sarūpeneva saṇṭhitā”ti.",
  "atk-vin01a:410_0": "Samuddatopissa muttāmaṇiveḷuriyādi anekavihitaṃ ratanaṃ uppajji.",
  "atk-vin01a:410_1": "Tambapaṇṇiyaṃ pana aṭṭha muttā uppajjiṃsu –",
  "atk-vin01a:410_2": "hayamuttā,",
  "atk-vin01a:410_3": "gajamuttā,",
  "atk-vin01a:410_4": "rathamuttā,",
  "atk-vin01a:410_5": "āmalakamuttā,",
  "atk-vin01a:410_6": "valayamuttā,",
  "atk-vin01a:410_7": "aṅguliveṭhakamuttā,",
  "atk-vin01a:410_8": "kakudhaphalamuttā,",
  "atk-vin01a:410_9": "pākatikamuttāti.",
  "atk-vin01a:410_10": "So tā ca yaṭṭhiyo tā ca muttā aññañca bahuṃ ratanaṃ asokassa dhammarañño paṇṇākāratthāya pesesi.",
  "atk-vin01a:410_11": "Asoko pasīditvā tassa pañca rājakakudhabhaṇḍāni pahiṇi – chattaṃ, cāmaraṃ, khaggaṃ, moḷiṃ,",
  "atk-vin01a:410_12": "ratanapādukaṃ,",
  "atk-vin01a:410_13": "aññañca abhisekatthāya bahuvidhaṃ paṇṇākāraṃ;",
  "atk-vin01a:410_14": "seyyathidaṃ – saṅkhaṃ,",
  "atk-vin01a:410_15": "gaṅgodakaṃ,",
  "atk-vin01a:410_16": "vaḍḍhamānaṃ,",
  "atk-vin01a:410_17": "vaṭaṃsakaṃ,",
  "atk-vin01a:410_18": "bhiṅgāraṃ,",
  "atk-vin01a:410_19": "nandiyāvaṭṭaṃ, sivikaṃ, kaññaṃ,",
  "atk-vin01a:410_20": "kaṭacchuṃ,",
  "atk-vin01a:410_21": "adhovimaṃ dussayugaṃ,",
  "atk-vin01a:410_22": "hatthapuñchanaṃ,",
  "atk-vin01a:410_23": "haricandanaṃ,",
  "atk-vin01a:410_24": "aruṇavaṇṇamattikaṃ, añjanaṃ,",
  "atk-vin01a:410_25": "harītakaṃ,",
  "atk-vin01a:410_26": "āmalakanti.",
  "atk-vin01a:410_27": "Vuttampi cetaṃ dīpavaṃse –",
  "atk-vin01a:411_0": "“Vālabījanimuṇhīsaṃ, chattaṃ khaggañca pādukaṃ;",
  "atk-vin01a:412_0": "Veṭhanaṃ sārapāmaṅgaṃ, bhiṅgāraṃ nandivaṭṭakaṃ.",
  "atk-vin01a:413_0": "“Sivikaṃ saṅkhaṃ vaṭaṃsañca, adhovimaṃ vatthakoṭikaṃ;",
  "atk-vin01a:414_0": "Sovaṇṇapātiṃ kaṭacchuṃ, mahagghaṃ hatthapuñchanaṃ.",
  "atk-vin01a:415_0": "“Anotattodakaṃ kaññaṃ, uttamaṃ haricandanaṃ;",
  "atk-vin01a:416_0": "Aruṇavaṇṇamattikaṃ, añjanaṃ nāgamāhaṭaṃ.",
  "atk-vin01a:417_0": "“Harītakaṃ āmalakaṃ, mahagghaṃ amatosadhaṃ;",
  "atk-vin01a:418_0": "Saṭṭhivāhasataṃ sāliṃ, sugandhaṃ suvakāhaṭaṃ;",
  "atk-vin01a:419_0": "Puññakammābhinibbattaṃ, pāhesi asokavhayo”ti.",
  "atk-vin01a:420_0": "Na kevalañcetaṃ āmisapaṇṇākāraṃ, imaṃ kira dhammapaṇṇākārampi pesesi –",
  "atk-vin01a:421_0": "“Ahaṃ buddhañca dhammañca, saṅghañca saraṇaṃ gato;",
  "atk-vin01a:422_0": "Upāsakattaṃ desesiṃ, sakyaputtassa sāsane.",
  "atk-vin01a:423_0": "“Imesu tīsu vatthūsu, uttame jinasāsane;",
  "atk-vin01a:424_0": "Tvampi cittaṃ pasādehi, saddhā saraṇamupehī”ti.",
  "atk-vin01a:425_0": "Svāyaṃ rājā taṃ divasaṃ asokaraññā pesitena abhisekena ekamāsābhisitto hoti.",
  "atk-vin01a:426_0": "Visākhapuṇṇamāyaṃ hissa abhisekamakaṃsu.",
  "atk-vin01a:426_1": "So acirassutaṃ –",
  "atk-vin01a:426_2": "taṃ sāsanappavattiṃ anussaramāno taṃ therassa “samaṇā mayaṃ mahārāja dhammarājassa sāvakā”ti vacanaṃ",
  "atk-vin01a:426_3": "sutvā “ayyā nu kho āgatā”ti tāvadeva āvudhaṃ nikkhipitvā ekamantaṃ nisīdi sammodanīyaṃ kathaṃ kathayamāno.  Yathāha –",
  "atk-vin01a:427_0": "“Āvudhaṃ nikkhipitvāna, ekamantaṃ upāvisi;",
  "atk-vin01a:428_0": "Nisajja rājā sammodi, bahuṃ atthūpasañhita”nti.",
  "atk-vin01a:429_0": "Sammodanīyakathañca kurumāneyeva tasmiṃ tānipi cattālīsapurisasahassāni āgantvā samparivāresuṃ.",
  "atk-vin01a:429_1": "Tadā thero itarepi cha jane dassesi.",
  "atk-vin01a:429_2": "Rājā disvā “ime kadā āgatā”ti āha.",
  "atk-vin01a:429_3": "“Mayā saddhiṃyeva,",
  "atk-vin01a:429_4": "mahārājā”ti.",
  "atk-vin01a:429_5": "“Idāni pana jambudīpe aññepi evarūpā samaṇā santī”ti? “Santi, mahārāja;",
  "atk-vin01a:429_6": "etarahi jambudīpo kāsāvapajjoto isivātapaṭivāto. Tasmiṃ –",
  "atk-vin01a:430_0": "“Tevijjā iddhipattā ca, cetopariyāyakovidā;",
  "atk-vin01a:431_0": "Khīṇāsavā arahanto, bahū buddhassa sāvakāti.",
  "atk-vin01a:432_0": "“Bhante,",
  "atk-vin01a:432_1": "kena āgatatthā”ti? “Neva, mahārāja,",
  "atk-vin01a:432_2": "udakena na thalenā”ti.",
  "atk-vin01a:432_3": "“Rājā ākāsena āgatā”ti aññāsi.",
  "atk-vin01a:432_4": "Thero “atthi nu kho rañño paññāveyattiya”nti vīmaṃsanatthāya āsannaṃ ambarukkhaṃ ārabbha pañhaṃ pucchi –",
  "atk-vin01a:432_5": "“kiṃ nāmo ayaṃ, mahārāja,",
  "atk-vin01a:432_6": "rukkho”ti?",
  "atk-vin01a:432_7": "“Ambarukkho nāma,",
  "atk-vin01a:432_8": "bhante”ti.",
  "atk-vin01a:432_9": "“Imaṃ pana, mahārāja,",
  "atk-vin01a:432_10": "ambaṃ muñcitvā añño ambo atthi,",
  "atk-vin01a:432_11": "natthī”ti? “Atthi, bhante,",
  "atk-vin01a:432_12": "aññepi bahū ambarukkhā”ti.",
  "atk-vin01a:432_13": "“Imañca ambaṃ te ca ambe muñcitvā atthi nu kho, mahārāja,",
  "atk-vin01a:432_14": "aññe rukkhā”ti? “Atthi, bhante,",
  "atk-vin01a:432_15": "te pana na ambarukkhā”ti.",
  "atk-vin01a:432_16": "“Aññe ambe ca anambe ca muñcitvā atthi pana añño rukkho”ti? “Ayameva, bhante,",
  "atk-vin01a:432_17": "ambarukkho”ti. “Sādhu, mahārāja,",
  "atk-vin01a:432_18": "paṇḍitosi.",
  "atk-vin01a:432_19": "Atthi pana te, mahārāja,",
  "atk-vin01a:432_20": "ñātakā”ti? “Atthi, bhante,",
  "atk-vin01a:432_21": "bahū janā”ti.",
  "atk-vin01a:432_22": "“Te muñcitvā aññe keci aññātakāpi atthi,",
  "atk-vin01a:432_23": "mahārājā”ti?",
  "atk-vin01a:432_24": "“Aññātakā, bhante,",
  "atk-vin01a:432_25": "ñātakehi bahutarā”ti.",
  "atk-vin01a:432_26": "“Tava ñātake ca aññātake ca muñcitvā atthañño koci,",
  "atk-vin01a:432_27": "mahārājā”ti? “Ahameva,",
  "atk-vin01a:432_28": "aññātako”ti.",
  "atk-vin01a:432_29": "Atha thero “paṇḍito rājā sakkhissati dhammaṃ aññātu”nti cūḷahatthipadopamasuttaṃ kathesi.",
  "atk-vin01a:432_30": "Kathāpariyosāne rājā tīsu saraṇesu patiṭṭhahi saddhiṃ cattālīsāya pāṇasahassehi.",
  "atk-vin01a:433_0": "Taṃ khaṇaññeva ca rañño bhattaṃ āhariyittha.",
  "atk-vin01a:433_1": "Rājā ca suttantaṃ suṇanto eva aññāsi –",
  "atk-vin01a:433_2": "“na imesaṃ imasmiṃ kāle bhojanaṃ kappatī”ti.",
  "atk-vin01a:433_3": "“Apucchitvā pana bhuñjituṃ ayutta”nti cintetvā “bhuñjissatha,",
  "atk-vin01a:433_4": "bhante”ti pucchi. “Na, mahārāja,",
  "atk-vin01a:433_5": "amhākaṃ imasmiṃ kāle bhojanaṃ kappatī”ti.",
  "atk-vin01a:433_6": "“Kasmiṃ kāle, bhante,",
  "atk-vin01a:433_7": "kappatī”ti?",
  "atk-vin01a:433_8": "“Aruṇuggamanato paṭṭhāya yāva majjhanhikasamayā,",
  "atk-vin01a:433_9": "mahārājā”ti.",
  "atk-vin01a:433_10": "“Gacchāma, bhante,",
  "atk-vin01a:433_11": "nagara”nti? “Alaṃ, mahārāja,",
  "atk-vin01a:433_12": "idheva vasissāmā”ti. “Sace, bhante,",
  "atk-vin01a:433_13": "tumhe vasatha,",
  "atk-vin01a:433_14": "ayaṃ dārako āgacchatū”ti.",
  "atk-vin01a:433_15": "“Mahārāja,",
  "atk-vin01a:433_16": "ayaṃ dārako āgataphalo viññātasāsano pabbajjāpekkho idāni pabbajissatī”ti.",
  "atk-vin01a:433_17": "Rājā “tena hi, bhante,",
  "atk-vin01a:433_18": "sve rathaṃ pesessāmi;",
  "atk-vin01a:433_19": "taṃ abhiruhitvā āgaccheyyāthā”ti vatvā vanditvā pakkāmi.",
  "atk-vin01a:434_0": "Thero acirapakkantassa rañño sumanasāmaṇeraṃ āmantesi –",
  "atk-vin01a:434_1": "“ehi tvaṃ, sumana,",
  "atk-vin01a:434_2": "dhammasavanassa kālaṃ ghosehī”ti. “Bhante,",
  "atk-vin01a:434_3": "kittakaṃ ṭhānaṃ sāvento ghosemī”ti?",
  "atk-vin01a:434_4": "“Sakalaṃ tambapaṇṇidīpa”nti. “Sādhu,",
  "atk-vin01a:434_5": "bhante”ti sāmaṇero abhiññāpādakaṃ catutthajjhānaṃ samāpajjitvā vuṭṭhāya adhiṭṭhahitvā samāhitena cittena",
  "atk-vin01a:434_6": "sakalaṃ tambapaṇṇidīpaṃ sāvento tikkhattuṃ dhammasavanassa kālaṃ ghosesi.",
  "atk-vin01a:434_7": "Rājā taṃ saddaṃ sutvā therānaṃ santikaṃ pesesi – “kiṃ, bhante,",
  "atk-vin01a:434_8": "atthi koci upaddavo”ti.",
  "atk-vin01a:434_9": "“Natthamhākaṃ koci upaddavo,",
  "atk-vin01a:434_10": "dhammasavanassa kālaṃ ghosāpayimha buddhavacanaṃ kathetukāmamhā”ti.",
  "atk-vin01a:434_11": "Tañca pana sāmaṇerassa saddaṃ sutvā bhummā devatā saddamanussāvesuṃ.",
  "atk-vin01a:434_12": "Etenupāyena yāva brahmalokā saddo abbhuggacchi.",
  "atk-vin01a:434_13": "Tena saddena mahā devatāsannipāto ahosi.",
  "atk-vin01a:434_14": "Thero mahantaṃ devatāsannipātaṃ disvā samacittasuttantaṃ kathesi.",
  "atk-vin01a:434_15": "Kathāpariyosāne asaṅkhyeyyānaṃ devatānaṃ dhammābhisamayo ahosi.",
  "atk-vin01a:434_16": "Bahū nāgā ca supaṇṇā ca saraṇesu patiṭṭhahiṃsu.",
  "atk-vin01a:434_17": "Yādisova sāriputtattherassa imaṃ suttantaṃ kathayato devatāsannipāto ahosi,",
  "atk-vin01a:434_18": "tādiso mahindattherassāpi jāto.",
  "atk-vin01a:434_19": "Atha tassā rattiyā accayena rājā therānaṃ rathaṃ pesesi.",
  "atk-vin01a:434_20": "Sārathī rathaṃ ekamante ṭhapetvā therānaṃ ārocesi – “āgato, bhante, ratho;",
  "atk-vin01a:434_21": "abhiruhatha gacchissāmā”ti.",
  "atk-vin01a:434_22": "Therā “na mayaṃ rathaṃ abhiruhāma;",
  "atk-vin01a:434_23": "gaccha tvaṃ,",
  "atk-vin01a:434_24": "pacchā mayaṃ āgacchissāmā”ti vatvā vehāsaṃ abbhuggantvā anurādhapurassa puratthimadisāyaṃ paṭhamakacetiyaṭṭhāne otariṃsu.",
  "atk-vin01a:434_25": "Tañhi cetiyaṃ therehi paṭhamaṃ otiṇṇaṭṭhāne katattāyeva “paṭhamakacetiya”nti vuccati.",
  "atk-vin01a:435_0": "Rājāpi sārathiṃ pesetvā “antonivesane maṇḍapaṃ paṭiyādethā”ti amacce āṇāpesi.",
  "atk-vin01a:435_1": "Tāvadeva sabbe haṭṭhatuṭṭhā ativiya pāsādikaṃ maṇḍapaṃ paṭiyādesuṃ.",
  "atk-vin01a:435_2": "Puna rājā cintesi –",
  "atk-vin01a:435_3": "“hiyyo thero sīlakkhandhaṃ kathayamāno ‘uccāsayanamahāsayanaṃ na kappatī’ti āha;",
  "atk-vin01a:435_4": "‘nisīdissanti nu kho ayyā āsanesu,",
  "atk-vin01a:435_5": "na nisīdissantī”’ti?",
  "atk-vin01a:435_6": "Tassevaṃ cintayantasseva so sārathi nagaradvāraṃ sampatto.",
  "atk-vin01a:435_7": "Tato addasa there paṭhamataraṃ āgantvā kāyabandhanaṃ bandhitvā cīvaraṃ pārupante.",
  "atk-vin01a:435_8": "Disvā ativiya pasannacitto hutvā āgantvā rañño ārocesi – “āgatā, deva, therā”ti.",
  "atk-vin01a:435_9": "Rājā “rathaṃ ārūḷhā”ti pucchi.",
  "atk-vin01a:435_10": "“Na ārūḷhā, deva,",
  "atk-vin01a:435_11": "api ca mama pacchato nikkhamitvā paṭhamataraṃ āgantvā pācīnadvāre ṭhitā”ti.",
  "atk-vin01a:435_12": "Rājā “rathampi nābhirūhiṃsū”ti sutvā “na dāni ayyā uccāsayanamahāsayanaṃ sādiyissantī”ti cintetvā “tena hi, bhaṇe,",
  "atk-vin01a:435_13": "therānaṃ bhūmattharaṇasaṅkhepena āsanāni paññapethā”ti vatvā paṭipathaṃ agamāsi.",
  "atk-vin01a:435_14": "Amaccā pathaviyaṃ taṭṭikaṃ paññapetvā upari kojavakādīni cittattharaṇāni paññapesuṃ.",
  "atk-vin01a:435_15": "Uppātapāṭhakā disvā “gahitā dāni imehi pathavī,",
  "atk-vin01a:435_16": "ime tambapaṇṇidīpassa sāmikā bhavissantī”ti byākariṃsu.",
  "atk-vin01a:435_17": "Rājāpi gantvā there vanditvā mahindattherassa hatthato pattaṃ gahetvā mahatiyā pūjāya ca sakkārena ca there nagaraṃ pavesetvā antonivesanaṃ pavesesi.",
  "atk-vin01a:435_18": "Thero āsanapaññattiṃ disvā “amhākaṃ sāsanaṃ sakalalaṅkādīpe pathavī viya patthaṭaṃ niccalañca hutvā patiṭṭhahissatī”ti cintento nisīdi.",
  "atk-vin01a:435_19": "Rājā there paṇītena khādanīyena bhojanīyena sahatthā santappetvā sampavāretvā “anuḷādevīpamukhāni pañca",
  "atk-vin01a:435_20": "itthisatāni therānaṃ abhivādanaṃ pūjāsakkārañca karontū”ti pakkosāpetvā ekamantaṃ nisīdi.",
  "atk-vin01a:435_21": "Thero bhattakiccāvasāne rañño saparijanassa dhammaratanavassaṃ vassento petavatthuṃ vimānavatthuṃ saccasaṃyuttañca kathesi.",
  "atk-vin01a:435_22": "Taṃ therassa dhammadesanaṃ sutvā tāni pañcapi itthisatāni sotāpattiphalaṃ sacchākaṃsu.",
  "atk-vin01a:436_0": "Yepi te manussā purimadivase missakapabbate there addasaṃsu,",
  "atk-vin01a:436_1": "te tesu tesu ṭhānesu therānaṃ guṇe kathenti.",
  "atk-vin01a:436_2": "Tesaṃ sutvā mahājanakāyo rājaṅgaṇe sannipatitvā mahāsaddaṃ akāsi.",
  "atk-vin01a:436_3": "Rājā “kiṃ eso saddo”ti pucchi. “Nāgarā, deva,",
  "atk-vin01a:436_4": "‘there daṭṭhuṃ na labhāmā’ti viravantī”ti.",
  "atk-vin01a:436_5": "Rājā “sace idha pavisissanti,",
  "atk-vin01a:436_6": "okāso na bhavissatī”ti cintetvā “gacchatha, bhaṇe,",
  "atk-vin01a:436_7": "hatthisālaṃ paṭijaggitvā vālukaṃ ākiritvā pañcavaṇṇāni pupphāni vikiritvā celavitānaṃ bandhitvā maṅgalahatthiṭṭhāne",
  "atk-vin01a:436_8": "therānaṃ āsanāni paññapethā”ti āha.",
  "atk-vin01a:436_9": "Amaccā tathā akaṃsu.",
  "atk-vin01a:436_10": "Thero tattha gantvā nisīditvā devadūtasuttantaṃ kathesi.",
  "atk-vin01a:436_11": "Kathāpariyosāne pāṇasahassaṃ sotāpattiphale patiṭṭhahi.",
  "atk-vin01a:436_12": "Tato “hatthisālā atisambādhā”ti dakkhiṇadvāre nandanavanuyyāne āsanaṃ paññapesuṃ.",
  "atk-vin01a:436_13": "Thero tattha nisīditvā āsīvisopamasuttaṃ kathesi.",
  "atk-vin01a:436_14": "Tampi sutvā pāṇasahassaṃ sotāpattiphalaṃ paṭilabhi.",
  "atk-vin01a:437_0": "Evaṃ āgatadivasato dutiyadivase aḍḍhateyyasahassānaṃ dhammābhisamayo ahosi.",
  "atk-vin01a:437_1": "Therassa nandanavane āgatāgatāhi kulitthīhi kulasuṇhāhi kulakumārīhi saddhiṃ sammodamānasseva sāyanhasamayo jāto.",
  "atk-vin01a:437_2": "Thero kālaṃ sallakkhetvā “gacchāma dāni missakapabbata”nti uṭṭhahi. Amaccā – “kattha, bhante,",
  "atk-vin01a:437_3": "gacchathā”ti?",
  "atk-vin01a:437_4": "“Amhākaṃ nivāsanaṭṭhāna”nti.",
  "atk-vin01a:437_5": "Te rañño saṃviditaṃ katvā rājānumatena āhaṃsu – “akālo, bhante,",
  "atk-vin01a:437_6": "idāni tattha gantuṃ;",
  "atk-vin01a:437_7": "idameva nandanavanuyyānaṃ ayyānaṃ āvāsaṭṭhānaṃ hotū”ti. “Alaṃ,",
  "atk-vin01a:437_8": "gacchāmā”ti.",
  "atk-vin01a:437_9": "Puna rañño vacanenāhaṃsu – “rājā, bhante, āha –",
  "atk-vin01a:437_10": "‘etaṃ meghavanaṃ nāma uyyānaṃ mama pitu santakaṃ nagarato nātidūraṃ nāccāsannaṃ gamanāgamanasampannaṃ,",
  "atk-vin01a:437_11": "ettha therā vāsaṃ kappentū”’ti.",
  "atk-vin01a:437_12": "Vasiṃsu therā meghavane uyyāne.",
  "atk-vin01a:438_0": "Rājāpi kho tassā rattiyā accayena therassa samīpaṃ gantvā sukhasayitabhāvaṃ pucchitvā “kappati, bhante,",
  "atk-vin01a:438_1": "bhikkhusaṅghassa ārāmo”ti pucchi.",
  "atk-vin01a:438_2": "Thero “kappati,",
  "atk-vin01a:438_3": "mahārājā”ti vatvā imaṃ suttaṃ āhari –",
  "atk-vin01a:438_4": "“anujānāmi,",
  "atk-vin01a:438_5": "bhikkhave,",
  "atk-vin01a:438_6": "ārāma”nti.",
  "atk-vin01a:438_7": "Rājā tuṭṭho suvaṇṇabhiṅgāraṃ gahetvā therassa hatthe udakaṃ pātetvā mahāmeghavanuyyānaṃ adāsi.",
  "atk-vin01a:438_8": "Saha udakapātena pathavī kampi.",
  "atk-vin01a:438_9": "Ayaṃ mahāvihāre paṭhamo pathavīkampo ahosi.",
  "atk-vin01a:438_10": "Rājā bhīto theraṃ pucchi – “kasmā, bhante,",
  "atk-vin01a:438_11": "pathavī kampatī”ti?",
  "atk-vin01a:438_12": "“Mā bhāyi, mahārāja,",
  "atk-vin01a:438_13": "imasmiṃ dīpe dasabalassa sāsanaṃ patiṭṭhahissati;",
  "atk-vin01a:438_14": "idañca paṭhamaṃ vihāraṭṭhānaṃ bhavissati,",
  "atk-vin01a:438_15": "tassetaṃ pubbanimitta”nti.",
  "atk-vin01a:438_16": "Rājā bhiyyosomattāya pasīdi.",
  "atk-vin01a:438_17": "Thero punadivasepi rājageheyeva bhuñjitvā nandanavane anamataggiyāni kathesi.",
  "atk-vin01a:438_18": "Punadivase aggikkhandhopamasuttaṃ kathesi.",
  "atk-vin01a:438_19": "Etenevupāyena satta divasāni kathesi.",
  "atk-vin01a:438_20": "Desanāpariyosāne aḍḍhanavamānaṃ pāṇasahassānaṃ dhammābhisamayo ahosi.",
  "atk-vin01a:438_21": "Tato paṭṭhāya ca nandanavanaṃ sāsanassa jotipātubhāvaṭṭhānanti katvā “jotivana”nti nāmaṃ labhi.",
  "atk-vin01a:438_22": "Sattame pana divase therā antepure rañño appamādasuttaṃ kathayitvā cetiyagirimeva agamaṃsu.",
  "atk-vin01a:439_0": "Atha kho rājā amacce pucchi – “thero,",
  "atk-vin01a:439_1": "amhe gāḷhena ovādena ovadati;",
  "atk-vin01a:439_2": "gaccheyya nu kho”ti?",
  "atk-vin01a:439_3": "Amaccā “tumhehi, deva,",
  "atk-vin01a:439_4": "thero ayācito sayameva āgato;",
  "atk-vin01a:439_5": "tasmā tassa anāpucchāva gamanampi bhaveyyā”ti āhaṃsu.",
  "atk-vin01a:439_6": "Tato rājā rathaṃ abhiruhitvā dve ca deviyo āropetvā cetiyagiriṃ agamāsi mahañcarājānubhāvena.",
  "atk-vin01a:439_7": "Gantvā deviyo ekamantaṃ apakkamāpetvā sayameva therānaṃ samīpaṃ upasaṅkamanto ativiya kilantarūpo hutvā upasaṅkami.",
  "atk-vin01a:439_8": "Tato naṃ thero āha –",
  "atk-vin01a:439_9": "“kasmā tvaṃ, mahārāja,",
  "atk-vin01a:439_10": "evaṃ kilamamāno āgato”ti?",
  "atk-vin01a:439_11": "“‘Tumhe mama gāḷhaṃ ovādaṃ datvā idāni gantukāmā nu kho’ti jānanatthaṃ,",
  "atk-vin01a:439_12": "bhante”ti.",
  "atk-vin01a:439_13": "“Na mayaṃ, mahārāja,",
  "atk-vin01a:439_14": "gantukāmā;",
  "atk-vin01a:439_15": "apica vassūpanāyikakālo nāmāyaṃ mahārāja,",
  "atk-vin01a:439_16": "tatra samaṇena vassūpanāyikaṭṭhānaṃ ñātuṃ vaṭṭatī”ti.",
  "atk-vin01a:439_17": "Taṃdivasameva ariṭṭho nāma amacco pañcapaṇṇāsāya jeṭṭhakaniṭṭhabhātukehi saddhiṃ rañño samīpe ṭhito āha –",
  "atk-vin01a:439_18": "“icchāmahaṃ, deva,",
  "atk-vin01a:439_19": "therānaṃ santike pabbajitu”nti. “Sādhu, bhaṇe,",
  "atk-vin01a:439_20": "pabbajassū”ti rājā anujānitvā theraṃ sampaṭicchāpesi.",
  "atk-vin01a:439_21": "Thero tadaheva pabbājesi.",
  "atk-vin01a:439_22": "Sabbe khuraggeyeva arahattaṃ pāpuṇiṃsu.",
  "atk-vin01a:440_0": "Rājāpi kho taṅkhaṇeyeva kaṇṭakena cetiyaṅgaṇaṃ parikkhipitvā dvāsaṭṭhiyā leṇesu kammaṃ paṭṭhapetvā nagarameva agamāsi.",
  "atk-vin01a:440_1": "Tepi therā dasabhātikasamākulaṃ rājakulaṃ pasādetvā mahājanaṃ ovadamānā cetiyagirimhi vassaṃ vasiṃsu.",
  "atk-vin01a:440_2": "Tadāpi cetiyagirimhi paṭhamaṃ vassaṃ upagatā dvāsaṭṭhi arahanto ahesuṃ.",
  "atk-vin01a:440_3": "Athāyasmā mahāmahindo vutthavasso pavāretvā kattikapuṇṇamāyaṃ uposathadivase rājānaṃ etadavoca –",
  "atk-vin01a:440_4": "“mahārāja,",
  "atk-vin01a:440_5": "amhehi ciradiṭṭho sammāsambuddho,",
  "atk-vin01a:440_6": "anāthavāsaṃ vasimha,",
  "atk-vin01a:440_7": "icchāma mayaṃ jambudīpaṃ gantu”nti.",
  "atk-vin01a:440_8": "Rājā āha – “ahaṃ, bhante,",
  "atk-vin01a:440_9": "tumhe catūhi paccayehi upaṭṭhahāmi,",
  "atk-vin01a:440_10": "ayañca mahājano tumhe nissāya tīsu saraṇesu patiṭṭhito,",
  "atk-vin01a:440_11": "kasmā tumhe ukkaṇṭhitatthā”ti?",
  "atk-vin01a:440_12": "“Ciradiṭṭho no, mahārāja,",
  "atk-vin01a:440_13": "sammāsambuddho,",
  "atk-vin01a:440_14": "abhivādanapaccuṭṭhānaañjalikammasāmīcikammakaraṇaṭṭhānaṃ natthi,",
  "atk-vin01a:440_15": "tenamha ukkaṇṭhitā”ti. “Nanu, bhante,",
  "atk-vin01a:440_16": "tumhe avocuttha –",
  "atk-vin01a:440_17": "‘parinibbuto sammāsambuddho”’ti. “Kiñcāpi, mahārāja,",
  "atk-vin01a:440_18": "parinibbuto;",
  "atk-vin01a:440_19": "atha khvassa sarīradhātuyo tiṭṭhantī”ti. “Aññātaṃ, bhante,",
  "atk-vin01a:440_20": "thūpapatiṭṭhānaṃ tumhe ākaṅkhathāti. Karomi, bhante, thūpaṃ,",
  "atk-vin01a:440_21": "bhūmibhāgaṃ dāni vicinātha; apica, bhante,",
  "atk-vin01a:440_22": "dhātuyo kuto lacchāmā”ti?",
  "atk-vin01a:440_23": "“Sumanena saddhiṃ mantehi,",
  "atk-vin01a:440_24": "mahārājā”ti.",
  "atk-vin01a:441_0": "“Sādhu,",
  "atk-vin01a:441_1": "bhante”ti rājā sumanaṃ upasaṅkamitvā pucchi –",
  "atk-vin01a:441_2": "“kuto dāni, bhante,",
  "atk-vin01a:441_3": "dhātuyo lacchāmā”ti?",
  "atk-vin01a:441_4": "Sumano āha –",
  "atk-vin01a:441_5": "“appossukko tvaṃ, mahārāja,",
  "atk-vin01a:441_6": "vīthiyo sodhāpetvā dhajapaṭākapuṇṇaghaṭādīhi alaṅkārāpetvā saparijano uposathaṃ samādiyitvā sabbatāḷāvacare",
  "atk-vin01a:441_7": "upaṭṭhāpetvā maṅgalahatthiṃ sabbālaṅkārapaṭimaṇḍitaṃ kārāpetvā upari cassa setacchattaṃ ussāpetvā sāyanhasamaye",
  "atk-vin01a:441_8": "mahānāgavanuyyānābhimukho yāhi.",
  "atk-vin01a:441_9": "Addhā tasmiṃ ṭhāne dhātuyo lacchasī”ti.",
  "atk-vin01a:441_10": "Rājā “sādhū”ti sampaṭicchi.",
  "atk-vin01a:441_11": "Therā cetiyagirimeva agamaṃsu.",
  "atk-vin01a:441_12": "Tatrāyasmā mahindatthero sumanasāmaṇeraṃ āha –",
  "atk-vin01a:441_13": "“gaccha tvaṃ, sāmaṇera,",
  "atk-vin01a:441_14": "jambudīpe tava ayyakaṃ asokaṃ dhammarājānaṃ upasaṅkamitvā mama vacanena evaṃ vadehi –",
  "atk-vin01a:441_15": "‘sahāyo vo, mahārāja,",
  "atk-vin01a:441_16": "devānampiyatisso buddhasāsane pasanno thūpaṃ patiṭṭhāpetukāmo,",
  "atk-vin01a:441_17": "tumhākaṃ kira hatthe dhātu atthi taṃ me dethā’ti.",
  "atk-vin01a:441_18": "Taṃ gahetvā sakkaṃ devarājānaṃ upasaṅkamitvā evaṃ vadehi –",
  "atk-vin01a:441_19": "‘tumhākaṃ kira, mahārāja,",
  "atk-vin01a:441_20": "hatthe dve dhātuyo atthi –",
  "atk-vin01a:441_21": "dakkhiṇadāṭhā ca dakkhiṇakkhakañca;",
  "atk-vin01a:441_22": "tato tumhe dakkhiṇadāṭhaṃ pūjetha,",
  "atk-vin01a:441_23": "dakkhiṇakkhakaṃ pana mayhaṃ dethā’ti.",
  "atk-vin01a:441_24": "Evañca naṃ vadehi –",
  "atk-vin01a:441_25": "‘kasmā tvaṃ, mahārāja,",
  "atk-vin01a:441_26": "amhe tambapaṇṇidīpaṃ pahiṇitvā pamajjasī”’ti?",
  "atk-vin01a:442_0": "“Sādhu,",
  "atk-vin01a:442_1": "bhante”ti kho sumano therassa vacanaṃ sampaṭicchitvā tāvadeva pattacīvaramādāya vehāsaṃ abbhuggantvā",
  "atk-vin01a:442_2": "pāṭaliputtadvāre oruyha rañño santikaṃ gantvā etamatthaṃ ārocesi.",
  "atk-vin01a:442_3": "Rājā tuṭṭho sāmaṇerassa hatthato pattaṃ gahetvā gandhehi ubbaṭṭetvā varamuttasadisānaṃ dhātūnaṃ pūretvā adāsi.",
  "atk-vin01a:442_4": "So taṃ gahetvā sakkaṃ devarājānaṃ upasaṅkami.",
  "atk-vin01a:442_5": "Sakko devarājā sāmaṇeraṃ disvāva “kiṃ,",
  "atk-vin01a:442_6": "bhante sumana,",
  "atk-vin01a:442_7": "āhiṇḍasī”ti āha. “Tvaṃ, mahārāja,",
  "atk-vin01a:442_8": "amhe tambapaṇṇidīpaṃ pesetvā kasmā pamajjasī”ti?",
  "atk-vin01a:442_9": "“Nappamajjāmi, bhante, vadehi –",
  "atk-vin01a:442_10": "‘kiṃ karomī”’ti?",
  "atk-vin01a:442_11": "“Tumhākaṃ kira hatthe dve dhātuyo atthi –",
  "atk-vin01a:442_12": "dakkhiṇadāṭhā ca dakkhiṇakkhakañca;",
  "atk-vin01a:442_13": "tato tumhe dakkhiṇadāṭhaṃ pūjetha,",
  "atk-vin01a:442_14": "dakkhiṇakkhakaṃ pana mayhaṃ dethā”ti. “Sādhu,",
  "atk-vin01a:442_15": "bhante”ti kho sakko devānamindo yojanappamāṇaṃ maṇithūpaṃ ugghāṭetvā dakkhiṇakkhakadhātuṃ nīharitvā sumanassa adāsi.",
  "atk-vin01a:442_16": "So taṃ gahetvā cetiyagirimhiyeva patiṭṭhāsi.",
  "atk-vin01a:443_0": "Atha kho mahindapamukhā sabbepi te mahānāgā asokadhammarājena dinnadhātuyo cetiyagirimhiyeva patiṭṭhāpetvā",
  "atk-vin01a:443_1": "dakkhiṇakkhakaṃ ādāya vaḍḍhamānakacchāyāya mahānāgavanuyyānamagamaṃsu.",
  "atk-vin01a:443_2": "Rājāpi kho sumanena vuttappakāraṃ pūjāsakkāraṃ katvā hatthikkhandhavaragato sayaṃ maṅgalahatthimatthake",
  "atk-vin01a:443_3": "setacchattaṃ dhārayamāno mahānāgavanaṃ sampāpuṇi.",
  "atk-vin01a:443_4": "Athassa etadahosi –",
  "atk-vin01a:443_5": "“sace ayaṃ sammāsambuddhassa dhātu,",
  "atk-vin01a:443_6": "chattaṃ apanamatu,",
  "atk-vin01a:443_7": "maṅgalahatthī jaṇṇukehi bhūmiyaṃ patiṭṭhahatu,",
  "atk-vin01a:443_8": "dhātucaṅkoṭakaṃ mayhaṃ matthake patiṭṭhātū”ti.",
  "atk-vin01a:443_9": "Saha rañño cittuppādena chattaṃ apanami,",
  "atk-vin01a:443_10": "hatthī jaṇṇukehi patiṭṭhahi,",
  "atk-vin01a:443_11": "dhātucaṅkoṭakaṃ rañño matthake patiṭṭhahi.",
  "atk-vin01a:443_12": "Rājā amateneva abhisittagatto viya paramena pītipāmojjena samannāgato hutvā pucchi – “dhātuṃ, bhante,",
  "atk-vin01a:443_13": "kiṃ karomā”ti?",
  "atk-vin01a:443_14": "“Hatthikumbhamhiyeva tāva, mahārāja,",
  "atk-vin01a:443_15": "ṭhapehī”ti.",
  "atk-vin01a:443_16": "Rājā dhātucaṅkoṭakaṃ gahetvā hatthikumbhe ṭhapesi.",
  "atk-vin01a:443_17": "Pamudito nāgo koñcanādaṃ nadi.",
  "atk-vin01a:443_18": "Mahāmegho uṭṭhahitvā pokkharavassaṃ vassi.",
  "atk-vin01a:443_19": "Udakapariyantaṃ katvā mahābhūmicālo ahosi.",
  "atk-vin01a:443_20": "“Paccantepi nāma sammāsambuddhassa dhātu patiṭṭhahissatī”ti devamanussā pamodiṃsu.",
  "atk-vin01a:443_21": "Evaṃ iddhānubhāvasiriyā devamanussānaṃ pītiṃ janayanto –",
  "atk-vin01a:444_0": "Puṇṇamāyaṃ mahāvīro, cātumāsiniyā idha;",
  "atk-vin01a:445_0": "Āgantvā devalokamhā, hatthikumbhe patiṭṭhitoti.",
  "atk-vin01a:446_0": "Athassa so hatthināgo anekatāḷāvacaraparivārito ativiya uḷārena pūjāsakkārena sakkariyamāno pacchimadisābhimukhova hutvā,",
  "atk-vin01a:446_1": "apasakkanto yāva nagarassa puratthimadvāraṃ tāva gantvā puratthimena dvārena nagaraṃ pavisitvā sakalanāgarena",
  "atk-vin01a:446_2": "uḷārāya pūjāya karīyamānāya dakkhiṇadvārena nikkhamitvā thūpārāmassa pacchimadisābhāge mahejavatthu nāma",
  "atk-vin01a:446_3": "kira atthi,",
  "atk-vin01a:446_4": "tattha gantvā puna thūpārāmābhimukhoyeva paṭinivatti.",
  "atk-vin01a:446_5": "Tena ca samayena thūpārāme purimakānaṃ tiṇṇaṃ sammāsambuddhānaṃ paribhogacetiyaṭṭhānaṃ hoti.",
  "atk-vin01a:447_0": "Atīte kira ayaṃ dīpo ojadīpo nāma ahosi,",
  "atk-vin01a:447_1": "rājā abhayo nāma,",
  "atk-vin01a:447_2": "nagaraṃ abhayapuraṃ nāma,",
  "atk-vin01a:447_3": "cetiyapabbato devakūṭapabbato nāma,",
  "atk-vin01a:447_4": "thūpārāmo paṭiyārāmo nāma.",
  "atk-vin01a:447_5": "Tena kho pana samayena kakusandho bhagavā loke uppanno hoti.",
  "atk-vin01a:447_6": "Tassa sāvako mahādevo nāma thero bhikkhusahassena saddhiṃ devakūṭe patiṭṭhāsi,",
  "atk-vin01a:447_7": "mahindatthero viya cetiyapabbate.",
  "atk-vin01a:447_8": "Tena kho pana samayena ojadīpe sattā pajjarakena anayabyasanaṃ āpajjanti.",
  "atk-vin01a:447_9": "Addasā kho kakusandho bhagavā buddhacakkhunā lokaṃ olokento te satte anayabyasanamāpajjante.",
  "atk-vin01a:447_10": "Disvā cattālīsāya bhikkhusahassehi parivuto agamāsi.",
  "atk-vin01a:447_11": "Tassānubhāvena tāvadeva pajjarako vūpasanto.",
  "atk-vin01a:447_12": "Roge vūpasante bhagavā dhammaṃ desesi.",
  "atk-vin01a:447_13": "Caturāsītiyā pāṇasahassānaṃ dhammābhisamayo ahosi.",
  "atk-vin01a:447_14": "Bhagavā dhamakaraṇaṃ datvā pakkāmi.",
  "atk-vin01a:447_15": "Taṃ anto pakkhipitvā paṭiyārāme cetiyaṃ akaṃsu.",
  "atk-vin01a:447_16": "Mahādevo dīpaṃ anusāsanto vihāsi.",
  "atk-vin01a:448_0": "Koṇāgamanassa pana bhagavato kāle ayaṃ dīpo varadīpo nāma ahosi,",
  "atk-vin01a:448_1": "rājā sameṇḍī nāma,",
  "atk-vin01a:448_2": "nagaraṃ vaḍḍhamānaṃ nāma,",
  "atk-vin01a:448_3": "pabbato suvaṇṇakūṭo nāma.",
  "atk-vin01a:448_4": "Tena kho pana samayena varadīpe dubbuṭṭhikā hoti dubbhikkhaṃ dussassaṃ.",
  "atk-vin01a:448_5": "Sattā chātakarogena anayabyasanaṃ āpajjanti.",
  "atk-vin01a:448_6": "Addasā kho koṇāgamano bhagavā buddhacakkhunā lokaṃ olokento te satte anayabyasanaṃ āpajjante.",
  "atk-vin01a:448_7": "Disvā tiṃsabhikkhusahassaparivuto agamāsi.",
  "atk-vin01a:448_8": "Buddhānubhāvena devo sammādhāraṃ anuppavecchi.",
  "atk-vin01a:448_9": "Subhikkhaṃ ahosi.",
  "atk-vin01a:448_10": "Bhagavā dhammaṃ desesi.",
  "atk-vin01a:448_11": "Caturāsītiyā pāṇasahassānaṃ dhammābhisamayo ahosi.",
  "atk-vin01a:448_12": "Bhagavā bhikkhusahassaparivāraṃ mahāsumanaṃ nāma theraṃ dīpe ṭhapetvā kāyabandhanaṃ datvā pakkāmi.",
  "atk-vin01a:448_13": "Taṃ anto pakkhipitvā cetiyaṃ akaṃsu.",
  "atk-vin01a:449_0": "Kassapassa pana bhagavato kāle ayaṃ dīpo maṇḍadīpo nāma ahosi,",
  "atk-vin01a:449_1": "rājā jayanto nāma,",
  "atk-vin01a:449_2": "nagaraṃ visālaṃ nāma,",
  "atk-vin01a:449_3": "pabbato subhakūṭo nāma.",
  "atk-vin01a:449_4": "Tena kho pana samayena maṇḍadīpe mahāvivādo hoti.",
  "atk-vin01a:449_5": "Bahū sattā kalahaviggahajātā anayabyasanaṃ āpajjanti.",
  "atk-vin01a:449_6": "Addasā kho kassapo bhagavā buddhacakkhunā lokaṃ olokento te satte anayabyasanaṃ āpajjante.",
  "atk-vin01a:449_7": "Disvā vīsatibhikkhusahassaparivuto āgantvā vivādaṃ vūpasametvā dhammaṃ desesi.",
  "atk-vin01a:449_8": "Caturāsītiyā pāṇasahassānaṃ dhammābhisamayo ahosi.",
  "atk-vin01a:449_9": "Bhagavā bhikkhusahassaparivāraṃ sabbanandaṃ nāma theraṃ dīpe patiṭṭhāpetvā udakasāṭakaṃ datvā pakkāmi.",
  "atk-vin01a:449_10": "Taṃ anto pakkhipitvā cetiyaṃ akaṃsu.",
  "atk-vin01a:449_11": "Evaṃ thūpārāme purimakānaṃ tiṇṇaṃ buddhānaṃ cetiyāni patiṭṭhahiṃsu.",
  "atk-vin01a:449_12": "Tāni sāsanantaradhānena nassanti,",
  "atk-vin01a:449_13": "ṭhānamattaṃ avasissati.",
  "atk-vin01a:449_14": "Tasmā vuttaṃ –",
  "atk-vin01a:449_15": "“tena ca samayena thūpārāme purimakānaṃ tiṇṇaṃ sammāsambuddhānaṃ paribhogacetiyaṭṭhānaṃ hotī”ti.",
  "atk-vin01a:449_16": "Tadetaṃ vinaṭṭhesu cetiyesu devatānubhāvena kaṇṭakasamākiṇṇasākhehi nānāgacchehi parivutaṃ tiṭṭhati –",
  "atk-vin01a:449_17": "“mā naṃ koci ucchiṭṭhāsucimalakacavarehi padūsesī”ti.",
  "atk-vin01a:450_0": "Atha khvassa hatthino purato purato gantvā rājapurisā sabbagacche chinditvā bhūmiṃ sodhetvā taṃ hatthatalasadisaṃ akaṃsu.",
  "atk-vin01a:450_1": "Hatthināgo gantvā taṃ ṭhānaṃ purato katvā tassa pacchimadisābhāge bodhirukkhaṭṭhāne aṭṭhāsi.",
  "atk-vin01a:450_2": "Athassa matthakato dhātuṃ oropetuṃ ārabhiṃsu.",
  "atk-vin01a:450_3": "Nāgo oropetuṃ na deti.",
  "atk-vin01a:450_4": "Rājā theraṃ pucchi – “kasmā, bhante,",
  "atk-vin01a:450_5": "nāgo dhātuṃ oropetuṃ na detī”ti? “Ārūḷhaṃ, mahārāja,",
  "atk-vin01a:450_6": "oropetuṃ na vaṭṭatī”ti.",
  "atk-vin01a:450_7": "Tasmiñca kāle abhayavāpiyā udakaṃ chinnaṃ hoti.",
  "atk-vin01a:450_8": "Samantā bhūmi phalitā hoti,",
  "atk-vin01a:450_9": "suuddharā mattikāpiṇḍā.",
  "atk-vin01a:450_10": "Tato mahājano sīghaṃ sīghaṃ mattikaṃ āharitvā hatthikumbhappamāṇaṃ vatthumakāsi.",
  "atk-vin01a:450_11": "Tāvadeva ca thūpakaraṇatthaṃ iṭṭhakā kātuṃ ārabhiṃsu.",
  "atk-vin01a:450_12": "Na yāva iṭṭhakā pariniṭṭhanti tāva hatthināgo katipāhaṃ divā bodhirukkhaṭṭhāne hatthisālāyaṃ tiṭṭhati,",
  "atk-vin01a:450_13": "rattiṃ thūpapatiṭṭhānabhūmiṃ pariyāyati.",
  "atk-vin01a:450_14": "Atha vatthuṃ cināpetvā rājā theraṃ pucchi – “kīdiso, bhante,",
  "atk-vin01a:450_15": "thūpo kātabbo”ti?",
  "atk-vin01a:450_16": "“Vīhirāsisadiso,",
  "atk-vin01a:450_17": "mahārājā”ti.",
  "atk-vin01a:451_0": "“Sādhu,",
  "atk-vin01a:451_1": "bhante”ti rājā jaṅghappamāṇaṃ thūpaṃ cināpetvā dhātuoropanatthāya mahāsakkāraṃ kāresi.",
  "atk-vin01a:451_2": "Sakalanagarañca janapado ca dhātumahadassanatthaṃ sannipati.",
  "atk-vin01a:451_3": "Sannipatite ca pana tasmiṃ mahājanakāye dasabalassa dhātu hatthikumbhato sattatālappamāṇaṃ vehāsaṃ abbhuggantvā yamakapāṭihāriyaṃ dassesi.",
  "atk-vin01a:451_4": "Tehi tehi dhātuppadesehi channaṃ vaṇṇānaṃ udakadhārā ca aggikkhandhā ca pavattanti,",
  "atk-vin01a:451_5": "sāvatthiyaṃ kaṇḍambamūle bhagavatā dassitapāṭihāriyasadisameva pāṭihāriyaṃ ahosi.",
  "atk-vin01a:451_6": "Tañca kho neva therānubhāvena,",
  "atk-vin01a:451_7": "na devatānubhāvena;",
  "atk-vin01a:451_8": "apica kho buddhānubhāveneva.",
  "atk-vin01a:451_9": "Bhagavā kira dharamānova adhiṭṭhāsi –",
  "atk-vin01a:451_10": "“mayi parinibbute tambapaṇṇidīpe anurādhapurassa dakkhiṇadisābhāge purimakānaṃ tiṇṇaṃ buddhānaṃ paribhogacetiyaṭṭhāne",
  "atk-vin01a:451_11": "mama dakkhiṇakkhakadhātu patiṭṭhānadivase yamakapāṭihāriyaṃ hotū”ti.",
  "atk-vin01a:452_0": "“Evaṃ acintiyā buddhā, buddhadhammā acintiyā;",
  "atk-vin01a:453_0": "Acintiye pasannānaṃ, vipāko hoti acintiyo”ti. ;",
  "atk-vin01a:454_0": "Sammāsambuddho kira imaṃ dīpaṃ dharamānakālepi tikkhattuṃ āgamāsi.",
  "atk-vin01a:454_1": "Paṭhamaṃ –",
  "atk-vin01a:454_2": "yakkhadamanatthaṃ ekakova āgantvā yakkhe dametvā “mayi parinibbute imasmiṃ dīpe sāsanaṃ patiṭṭhahissatī”ti",
  "atk-vin01a:454_3": "tambapaṇṇidīpe rakkhaṃ karonto tikkhattuṃ dīpaṃ āvijji. Dutiyaṃ –",
  "atk-vin01a:454_4": "mātulabhāgineyyānaṃ nāgarājūnaṃ damanatthāya ekakova āgantvā te dametvā agamāsi. Tatiyaṃ –",
  "atk-vin01a:454_5": "pañcabhikkhusataparivāro āgantvā mahācetiyaṭṭhāne ca thūpārāmacetiyaṭṭhāne ca mahābodhipatiṭṭhitaṭṭhāne",
  "atk-vin01a:454_6": "ca mahiyaṅgaṇacetiyaṭṭhāne ca mutiyaṅgaṇacetiyaṭṭhāne ca dīghavāpicetiyaṭṭhāne ca kalyāṇiyacetiyaṭṭhāne",
  "atk-vin01a:454_7": "ca nirodhasamāpattiṃ samāpajjitvā nisīdi.",
  "atk-vin01a:454_8": "Idamassa catutthaṃ dhātusarīrena āgamanaṃ.",
  "atk-vin01a:455_0": "Dhātusarīrato ca panassa nikkhantaudakaphusitehi sakalatambapaṇṇitale na koci aphuṭṭhokāso nāma ahosi.",
  "atk-vin01a:455_1": "Evamassa taṃ dhātusarīraṃ udakaphusitehi tambapaṇṇitalassa pariḷāhaṃ vūpasametvā mahājanassa pāṭihāriyaṃ dassetvā otaritvā rañño matthake patiṭṭhāsi.",
  "atk-vin01a:455_2": "Rājā saphalaṃ manussapaṭilābhaṃ maññamāno mahantaṃ sakkāraṃ karitvā dhātuṃ patiṭṭhāpesi.",
  "atk-vin01a:455_3": "Saha dhātupatiṭṭhāpanena mahābhūmicālo ahosi.",
  "atk-vin01a:455_4": "Tasmiñca pana dhātupāṭihāriye cittaṃ pasādetvā rañño bhātā abhayo nāma rājakumāro purisasahassena saddhiṃ pabbaji.",
  "atk-vin01a:455_5": "Cetaraṭṭhagāmato pañca dārakasatāni pabbajiṃsu,",
  "atk-vin01a:455_6": "tathā dvāramaṇḍalādīhi gāmakehi nikkhamitvā pañcapañca dārakasatāni sabbānipi antonagarato ca bahinagarato",
  "atk-vin01a:455_7": "ca pabbajitāni tiṃsabhikkhusahassāni ahesuṃ.",
  "atk-vin01a:455_8": "Niṭṭhite pana thūpasmiṃ rājā ca rājabhātikā ca deviyo ca devanāgayakkhānampi vimhayakaraṃ paccekaṃ paccekaṃ pūjaṃ akaṃsu.",
  "atk-vin01a:455_9": "Niṭṭhitāya pana dhātupūjāya patiṭṭhite dhātuvare mahindatthero meghavanuyyānameva gantvā vāsaṃ kappesi.",
  "atk-vin01a:456_0": "Tasmiṃ kho pana samaye anuḷā devī pabbajitukāmā hutvā rañño ārocesi.",
  "atk-vin01a:456_1": "Rājā tassā vacanaṃ sutvā theraṃ etadavoca – “anuḷā, bhante,",
  "atk-vin01a:456_2": "devī pabbajitukāmā,",
  "atk-vin01a:456_3": "pabbājetha na”nti. “Na, mahārāja,",
  "atk-vin01a:456_4": "amhākaṃ mātugāmaṃ pabbājetuṃ kappati.",
  "atk-vin01a:456_5": "Pāṭaliputte pana mayhaṃ bhaginī saṅghamittattherī nāma atthi,",
  "atk-vin01a:456_6": "taṃ pakkosāpehi.",
  "atk-vin01a:456_7": "Imasmiñca pana, mahārāja,",
  "atk-vin01a:456_8": "dīpe purimakānaṃ tiṇṇaṃ sammāsambuddhānaṃ bodhi patiṭṭhāsi.",
  "atk-vin01a:456_9": "Amhākampi bhagavato sarasaraṃsijālavissajjanakena bodhinā idha patiṭṭhātabbaṃ,",
  "atk-vin01a:456_10": "tasmā tathā sāsanaṃ pahiṇeyyāsi yathā saṅghamittā bodhiṃ gahetvā āgaccheyyā”ti.",
  "atk-vin01a:457_0": "“Sādhu,",
  "atk-vin01a:457_1": "bhante”ti rājā therassa vacanaṃ sampaṭicchitvā amaccehi saddhiṃ mantento ariṭṭhaṃ nāma attano bhāgineyyaṃ āha –",
  "atk-vin01a:457_2": "“sakkhissasi tvaṃ, tāta,",
  "atk-vin01a:457_3": "pāṭaliputtaṃ gantvā mahābodhinā saddhiṃ ayyaṃ saṅghamittattheriṃ ānetu”nti?",
  "atk-vin01a:457_4": "“Sakkhissāmi, deva,",
  "atk-vin01a:457_5": "sace me pabbajjaṃ anujānissasī”ti. “Gaccha, tāta,",
  "atk-vin01a:457_6": "theriṃ ānetvā pabbajāhī”ti.",
  "atk-vin01a:457_7": "So rañño ca therassa ca sāsanaṃ gahetvā therassa adhiṭṭhānavasena ekadivaseneva jambukolapaṭṭanaṃ gantvā",
  "atk-vin01a:457_8": "nāvaṃ abhiruhitvā samuddaṃ atikkamitvā pāṭaliputtameva agamāsi.",
  "atk-vin01a:457_9": "Anuḷāpi kho devī pañcahi kaññāsatehi pañcahi ca antepurikāsatehi saddhiṃ dasa sīlāni samādiyitvā kāsāyāni",
  "atk-vin01a:457_10": "vatthāni acchādetvā nagarassa ekadese upassayaṃ kārāpetvā nivāsaṃ kappesi.",
  "atk-vin01a:457_11": "Ariṭṭhopi taṃdivasameva rañño sāsanaṃ appesi,",
  "atk-vin01a:457_12": "evañca avoca –",
  "atk-vin01a:457_13": "“putto te, deva,",
  "atk-vin01a:457_14": "mahindatthero evamāha –",
  "atk-vin01a:457_15": "‘sahāyakassa kira te devānampiyatissassa rañño bhātu jāyā anuḷā nāma devī pabbajitukāmā,",
  "atk-vin01a:457_16": "taṃ pabbājetuṃ ayyaṃ saṅghamittattheriṃ pahiṇatha,",
  "atk-vin01a:457_17": "ayyāyeva ca saddhiṃ mahābodhi”’nti.",
  "atk-vin01a:457_18": "Therassa sāsanaṃ ārocetvā saṅghamittattheriṃ upasaṅkamitvā evamāha – “ayye,",
  "atk-vin01a:457_19": "tumhākaṃ bhātā mahindatthero maṃ tumhākaṃ santikaṃ pesesi,",
  "atk-vin01a:457_20": "devānampiyatissassa rañño bhātu jāyā anuḷā nāma devī pañcahi kaññāsatehi,",
  "atk-vin01a:457_21": "pañcahi ca antepurikāsatehi saddhiṃ pabbajitukāmā,",
  "atk-vin01a:457_22": "taṃ kira āgantvā pabbājethā”ti.",
  "atk-vin01a:457_23": "Sā tāvadeva turitaturitā rañño santikaṃ gantvā evamāha –",
  "atk-vin01a:457_24": "“mahārāja,",
  "atk-vin01a:457_25": "mayhaṃ bhātā mahindatthero evaṃ pahiṇi,",
  "atk-vin01a:457_26": "‘rañño kira bhātu jāyā anuḷā nāma devī pañcahi kaññāsatehi pañcahi ca antepurikāsatehi saddhiṃ pabbajitukāmā mayhaṃ āgamanaṃ udikkhati’.",
  "atk-vin01a:457_27": "Gacchāmahaṃ, mahārāja,",
  "atk-vin01a:457_28": "tambapaṇṇidīpa”nti.",
  "atk-vin01a:458_0": "Rājā āha – “amma,",
  "atk-vin01a:458_1": "puttopi me mahindatthero nattā ca me sumanasāmaṇero maṃ chinnahatthaṃ viya karontā tambapaṇṇidīpaṃ gatā.",
  "atk-vin01a:458_2": "Tassa mayhaṃ tepi apassantassa uppanno soko tava mukhaṃ passantassa vūpasammati! Alaṃ, amma,",
  "atk-vin01a:458_3": "mā tvaṃ agamāsī”ti.",
  "atk-vin01a:458_4": "“Bhāriyaṃ me, mahārāja,",
  "atk-vin01a:458_5": "bhātu vacanaṃ;",
  "atk-vin01a:458_6": "anuḷāpi khattiyā itthisahassaparivutā pabbajjāpurekkhārā maṃ paṭimāneti;",
  "atk-vin01a:458_7": "gacchāmahaṃ,",
  "atk-vin01a:458_8": "mahārājā”ti. “Tena hi, amma,",
  "atk-vin01a:458_9": "mahābodhiṃ gahetvā gacchāhī”ti.",
  "atk-vin01a:458_10": "Kuto rañño mahābodhi?",
  "atk-vin01a:458_11": "Rājā kira tato pubbe eva dhātuggahaṇatthāya anāgate sumane laṅkādīpaṃ mahābodhiṃ pesetukāmo,",
  "atk-vin01a:458_12": "“kathaṃ nu kho asatthaghātārahaṃ mahābodhiṃ pesessāmī”ti upāyaṃ apassanto mahādevaṃ nāma amaccaṃ pucchi. So āha – “santi, deva,",
  "atk-vin01a:458_13": "bahū paṇḍitā bhikkhū”ti.",
  "atk-vin01a:458_14": "Taṃ sutvā rājā bhikkhusaṅghassa bhattaṃ paṭiyādetvā bhattakiccāvasāne saṅghaṃ pucchi –",
  "atk-vin01a:458_15": "“gantabbaṃ nu kho, bhante,",
  "atk-vin01a:458_16": "bhagavato mahābodhinā laṅkādīpaṃ no”ti?",
  "atk-vin01a:458_17": "Saṅgho moggaliputtatissattherassa bhāraṃ akāsi.",
  "atk-vin01a:459_0": "Thero “gantabbaṃ, mahārāja,",
  "atk-vin01a:459_1": "mahābodhinā laṅkādīpa”nti vatvā bhagavato pañca mahāadhiṭṭhānāni kathesi.",
  "atk-vin01a:459_2": "Katamāni pañca?",
  "atk-vin01a:459_3": "Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya “asokamahārājā mahābodhiggahaṇatthaṃ gamissati,",
  "atk-vin01a:459_4": "tadā mahābodhissa dakkhiṇasākhā sayameva chijjitvā suvaṇṇakaṭāhe patiṭṭhātū”ti adhiṭṭhāsi –",
  "atk-vin01a:459_5": "idamekamadhiṭṭhānaṃ.",
  "atk-vin01a:460_0": "Tattha patiṭṭhānakāle ca “mahābodhi himavalāhakagabbhaṃ pavisitvā patiṭṭhātū”ti adhiṭṭhāsi –",
  "atk-vin01a:460_1": "idaṃ dutiyamadhiṭṭhānaṃ.",
  "atk-vin01a:461_0": "“Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇaraṃsiyo muñcatū”ti adhiṭṭhāsi –",
  "atk-vin01a:461_1": "idaṃ tatiyamadhiṭṭhānaṃ.",
  "atk-vin01a:462_0": "“Thūpārāme dakkhiṇakkhakadhātu cetiyamhi patiṭṭhānadivase yamakapāṭihāriyaṃ karotū”ti adhiṭṭhāsi –",
  "atk-vin01a:462_1": "idaṃ catutthaṃ adhiṭṭhānaṃ.",
  "atk-vin01a:463_0": "Laṅkādīpamhiyeva me doṇamattā dhātuyo mahācetiyamhi patiṭṭhānakāle buddhavesaṃ gahetvā vehāsaṃ abbhuggantvā yamakapāṭihāriyaṃ karontū”ti adhiṭṭhāsi –",
  "atk-vin01a:463_1": "idaṃ pañcamaṃ adhiṭṭhānanti.",
  "atk-vin01a:464_0": "Rājā imāni pañca mahāadhiṭṭhānāni sutvā pasannacitto pāṭaliputtato yāva mahābodhi tāva maggaṃ paṭijaggāpetvā",
  "atk-vin01a:464_1": "suvaṇṇakaṭāhatthāya bahuṃ suvaṇṇaṃ nīharāpesi.",
  "atk-vin01a:464_2": "Tāvadeva ca rañño cittaṃ ñatvā vissakammadevaputto kammāravaṇṇaṃ nimminitvā purato aṭṭhāsi.",
  "atk-vin01a:464_3": "Rājā taṃ disvā “tāta,",
  "atk-vin01a:464_4": "imaṃ suvaṇṇaṃ gahetvā kaṭāhaṃ karohī”ti āha. “Pamāṇaṃ, deva,",
  "atk-vin01a:464_5": "jānāthā”ti? “Tvameva, tāta,",
  "atk-vin01a:464_6": "ñatvā karohī”ti. “Sādhu, deva,",
  "atk-vin01a:464_7": "karissāmī”ti suvaṇṇaṃ gahetvā attano ānubhāvena hatthena parimajjitvā suvaṇṇakaṭāhaṃ nimmini navahatthaparikkhepaṃ",
  "atk-vin01a:464_8": "pañcahatthubbedhaṃ tihatthavikkhambhaṃ aṭṭhaṅgulabahalaṃ hatthisoṇḍappamāṇamukhavaṭṭiṃ.",
  "atk-vin01a:464_9": "Atha rājā sattayojanāyāmāya tiyojanavitthārāya mahatiyā senāya pāṭaliputtato nikkhamitvā ariyasaṅghamādāya mahābodhisamīpaṃ agamāsi.",
  "atk-vin01a:464_10": "Senā samussitadhajapaṭākaṃ nānāratanavicittaṃ anekālaṅkārapaamaṇḍitaṃ nānāvidhakusumasamākiṇṇaṃ anekatūriyasaṅghuṭṭhaṃ mahābodhiṃ parikkhipi.",
  "atk-vin01a:464_11": "Rājā sahassamatte gaṇapāmokkhe mahāthere gahetvā sakalajambudīpe pattābhisekānaṃ rājūnaṃ sahassena attānañca",
  "atk-vin01a:464_12": "mahābodhiñca parivārāpetvā mahābodhimūle ṭhatvā mahābodhiṃ ullokesi.",
  "atk-vin01a:464_13": "Mahābodhissa khandhañca dakkhiṇamahāsākhāya catuhatthappamāṇappadesañca ṭhapetvā avasesaṃ adassanaṃ agamāsi.",
  "atk-vin01a:465_0": "Rājā taṃ pāṭihāriyaṃ disvā uppannapītipāmojjo “ahaṃ, bhante,",
  "atk-vin01a:465_1": "imaṃ pāṭihāriyaṃ disvā tuṭṭho mahābodhiṃ sakalajambudīparajjena pūjemī”ti bhikkhusaṅghassa vatvā abhisekaṃ adāsi.",
  "atk-vin01a:465_2": "Tato pupphagandhādīhi pūjetvā tikkhattuṃ padakkhiṇaṃ katvā aṭṭhasu ṭhānesu vanditvā uṭṭhāya añjaliṃ paggayha",
  "atk-vin01a:465_3": "ṭhatvā saccavacanakiriyāya bodhiṃ gaṇhitukāmo bhūmito yāva mahābodhissa dakkhiṇasākhā tāva uccaṃ katvā",
  "atk-vin01a:465_4": "ṭhapitassa sabbaratanamayapīṭhassa upari suvaṇṇakaṭāhaṃ ṭhapāpetvā ratanapīṭhaṃ āruyha suvaṇṇatulikaṃ",
  "atk-vin01a:465_5": "gahetvā manosilāya lekhaṃ katvā “yadi mahābodhinā laṅkādīpe patiṭṭhātabbaṃ,",
  "atk-vin01a:465_6": "yadi cāhaṃ buddhasāsane nibbematiko bhaveyyaṃ,",
  "atk-vin01a:465_7": "mahābodhi sayameva imasmiṃ suvaṇṇakaṭāhe oruyha patiṭṭhātū”ti saccavacanakiriyamakāsi.",
  "atk-vin01a:465_8": "Saha saccakiriyāya bodhisākhā manosilāya paricchinnaṭṭhāne chijjitvā gandhakalalapūrassa suvaṇṇakaṭāhassa upari aṭṭhāsi.",
  "atk-vin01a:465_9": "Tassa ubbedhena dasahattho khandho hoti catuhatthā pañca mahāsākhā pañcahiyeva phalehi paṭimaṇḍitā,",
  "atk-vin01a:465_10": "khuddakasākhānaṃ pana sahassaṃ.",
  "atk-vin01a:465_11": "Atha rājā mūlalekhāya upari tivaṅgulappadese aññaṃ lekhaṃ paricchindi.",
  "atk-vin01a:465_12": "Tato tāvadeva pupphuḷakā hutvā dasa mahāmūlāni nikkhamiṃsu.",
  "atk-vin01a:465_13": "Puna uparūpari tivaṅgule tivaṅgule aññā nava lekhā paricchindi.",
  "atk-vin01a:465_14": "Tāhipi dasa dasa pupphuḷakā hutvā navuti mūlāni nikkhamiṃsu.",
  "atk-vin01a:465_15": "Paṭhamakā dasa mahāmūlā caturaṅgulamattaṃ nikkhantā.",
  "atk-vin01a:465_16": "Itarepi gavakkhajālasadisaṃ anusibbantā nikkhantā.",
  "atk-vin01a:465_17": "Ettakaṃ pāṭihāriyaṃ rājā ratanapīṭhamatthake ṭhitoyeva disvā añjaliṃ paggayha mahānādaṃ nadi.",
  "atk-vin01a:465_18": "Anekāni bhikkhusahassāni sādhukāramakaṃsu.",
  "atk-vin01a:465_19": "Sakalarājasenā unnādinī ahosi.",
  "atk-vin01a:465_20": "Celukkhepasatasahassāni pavattayiṃsu.",
  "atk-vin01a:465_21": "Bhūmaṭṭhakadeve ādiṃ katvā yāva brahmakāyikā devā tāva sādhukāraṃ pavattayiṃsu.",
  "atk-vin01a:465_22": "Rañño imaṃ pāṭihāriyaṃ passantassa pītiyā nirantaraṃ phuṭasarīrassa añjaliṃ paggahetvā ṭhitasseva mahābodhi mūlasatena suvaṇṇakaṭāhe patiṭṭhāsi.",
  "atk-vin01a:465_23": "Dasa mahāmūlāni suvaṇṇakaṭāhatalaṃ āhacca aṭṭhaṃsu.",
  "atk-vin01a:465_24": "Avasesāni navuti khuddakamūlāni anupubbena vaḍḍhanakāni hutvā gandhakalale oruyha ṭhitāni.",
  "atk-vin01a:466_0": "Evaṃ suvaṇṇakaṭāhe patiṭṭhitamatte mahābodhimhi mahāpathavī cali.",
  "atk-vin01a:466_1": "Ākāse devadundubhiyo phaliṃsu.",
  "atk-vin01a:466_2": "Pabbatānaṃ naccehi devānaṃ sādhukārehi yakkhānaṃ hiṅkārehi asurānaṃ thutijappehi brahmānaṃ apphoṭanehi",
  "atk-vin01a:466_3": "meghānaṃ gajjitehi catuppadānaṃ ravehi pakkhīnaṃ rutehi sabbatāḷāvacarānaṃ sakasakapaṭibhānehi pathavītalato",
  "atk-vin01a:466_4": "yāva brahmalokā tāva ekakolāhalaṃ ekaninnādaṃ ahosi.",
  "atk-vin01a:466_5": "Pañcasu sākhāsu phalato phalato chabbaṇṇaraṃsiyo nikkhamitvā sakalacakkavāḷaṃ ratanagopānasīvinaddhaṃ viya kurumānā yāva brahmalokā abbhuggacchiṃsu.",
  "atk-vin01a:466_6": "Taṃ khaṇato ca pana pabhuti satta divasāni mahābodhi himavalāhakagabbhaṃ pavisitvā aṭṭhāsi.",
  "atk-vin01a:466_7": "Na koci mahābodhiṃ passati.",
  "atk-vin01a:466_8": "Rājā ratanapīṭhato oruyha satta divasāni mahābodhipūjaṃ kāresi.",
  "atk-vin01a:466_9": "Sattame divase sabbadisāhi himā ca chabbaṇṇaraṃsiyo ca āvattitvā mahābodhimeva pavisiṃsu.",
  "atk-vin01a:466_10": "Vigatahimavalāhake vippasanne cakkavāḷagabbhe mahābodhi paripuṇṇakhandhasākhāpasākho pañcaphalapaṭimaṇḍito suvaṇṇakaṭāhe patiṭṭhitova paññāyittha.",
  "atk-vin01a:466_11": "Rājā mahābodhiṃ disvā tehi pāṭihāriyehi sañjātapītipāmojjo “sakalajambudīparajjena taruṇamahābodhiṃ pūjessāmī”ti",
  "atk-vin01a:466_12": "abhisekaṃ datvā satta divasāni mahābodhiṭṭhāneyeva aṭṭhāsi.",
  "atk-vin01a:467_0": "Mahābodhi pubbakattikapavāraṇādivase sāyanhasamaye paṭhamaṃ suvaṇṇakaṭāhe patiṭṭhahi.",
  "atk-vin01a:467_1": "Tato himagabbhasattāhaṃ abhisekasattāhañca vītināmetvā kāḷapakkhassa uposathadivase rājā ekadivaseneva",
  "atk-vin01a:467_2": "pāṭaliputtaṃ pavisitvā kattikajuṇhapakkhassa pāṭipadadivase mahābodhiṃ pācīnamahāsālamūle ṭhapesi.",
  "atk-vin01a:467_3": "Suvaṇṇakaṭāhe patiṭṭhitadivasato sattarasame divase mahābodhissa abhinavaṅkurā pāturahesuṃ.",
  "atk-vin01a:467_4": "Te disvāpi pasanno rājā puna mahābodhiṃ rajjena pūjento sakalajambudīpābhisekamadāsi.",
  "atk-vin01a:467_5": "Tadā sumanasāmaṇero kattikapuṇṇamadivase dhātuggahaṇatthaṃ gato mahābodhissa kattikachaṇapūjaṃ addasa.",
  "atk-vin01a:467_6": "Evaṃ mahābodhimaṇḍato ānetvā pāṭaliputte ṭhapitaṃ mahābodhiṃ sandhāya āha – “tena hi, amma,",
  "atk-vin01a:467_7": "mahābodhiṃ gahetvā gacchāhī”ti.",
  "atk-vin01a:467_8": "Sā “sādhū”ti sampaṭicchi.",
  "atk-vin01a:468_0": "Rājā mahābodhirakkhaṇatthāya aṭṭhārasa devatākulāni,",
  "atk-vin01a:468_1": "aṭṭha amaccakulāni,",
  "atk-vin01a:468_2": "aṭṭha brāhmaṇakulāni,",
  "atk-vin01a:468_3": "aṭṭha kuṭumbiyakulāni,",
  "atk-vin01a:468_4": "aṭṭha gopakakulāni,",
  "atk-vin01a:468_5": "aṭṭha taracchakulāni,",
  "atk-vin01a:468_6": "aṭṭha ca kāliṅgakulāni datvā udakasiñcanatthāya ca aṭṭha suvaṇṇaghaṭe,",
  "atk-vin01a:468_7": "aṭṭha ca rajataghaṭe datvā iminā parivārena mahābodhiṃ gaṅgāya nāvaṃ āropetvā sayampi nagarato nikkhamitvā",
  "atk-vin01a:468_8": "vijjhāṭaviṃ samatikkamma anupubbena sattahi divasehi tāmalittiṃ anuppatto.",
  "atk-vin01a:468_9": "Antarāmagge devanāgamanussā uḷāraṃ mahābodhipūjaṃ akaṃsu.",
  "atk-vin01a:468_10": "Rājāpi samuddatīre satta divasāni mahābodhiṃ ṭhapetvā sakalajambudīpamahārajjaṃ adāsi.",
  "atk-vin01a:468_11": "Idamassa tatiyaṃ jambudīparajjasampadānaṃ hoti.",
  "atk-vin01a:469_0": "Evaṃ mahārajjena pūjetvā māgasiramāsassa paṭhamapāṭipadadivase asoko dhammarājā mahābodhiṃ ukkhipitvā",
  "atk-vin01a:469_1": "galappamāṇaṃ udakaṃ oruyha nāvāyaṃ patiṭṭhāpetvā saṅghamittattherimpi saparivāraṃ nāvaṃ āropetvā ariṭṭhaṃ",
  "atk-vin01a:469_2": "amaccaṃ etadavoca – “ahaṃ, tāta,",
  "atk-vin01a:469_3": "mahābodhiṃ tikkhattuṃ sakalajambudīparajjena pūjetvā galappamāṇaṃ udakaṃ oruyha mama sahāyakassa pesesiṃ,",
  "atk-vin01a:469_4": "sopi evameva mahābodhiṃ pūjetū”ti.",
  "atk-vin01a:469_5": "Evaṃ sahāyakassa sāsanaṃ datvā “gacchati vatare,",
  "atk-vin01a:469_6": "dasabalassa sarasaraṃsijālaṃ vimuñcanto mahābodhirukkho”ti vanditvā añjaliṃ paggahetvā assūni pavattayamāno aṭṭhāsi.",
  "atk-vin01a:469_7": "Sāpi kho mahābodhisamārūḷhā nāvā passato passato mahārājassa mahāsamuddatalaṃ pakkhantā.",
  "atk-vin01a:469_8": "Mahāsamuddepi samantā yojanaṃ vīciyo vūpasantā;",
  "atk-vin01a:469_9": "pañca vaṇṇāni padumāni pupphitāni;",
  "atk-vin01a:469_10": "antalikkhe dibbāni tūriyāni pavajjiṃsu;",
  "atk-vin01a:469_11": "ākāse jalajathalajarukkhādisannissitāhi devatāhi pavattitā ativiya uḷārā pūjā ahosi.",
  "atk-vin01a:469_12": "Saṅghamittattherīpi supaṇṇarūpena mahāsamudde nāgakulāni santāsesi.",
  "atk-vin01a:469_13": "Te ca utrastarūpā nāgā āgantvā taṃ vibhūtiṃ passitvā theriṃ yācitvā mahābodhiṃ nāgabhavanaṃ atiharitvā",
  "atk-vin01a:469_14": "satta divasāni nāgarajjena pūjetvā puna nāvāyaṃ patiṭṭhāpesuṃ.",
  "atk-vin01a:469_15": "Taṃdivasameva nāvā jambukolapaṭṭanaṃ agamāsi.",
  "atk-vin01a:469_16": "Asokamahārājāpi mahābodhiviyogadukkhito kanditvā roditvā yāva dassanavisayaṃ oloketvā paṭinivatti.",
  "atk-vin01a:470_0": "Devānampiyatisso mahārājāpi kho sumanasāmaṇerassa vacanena māgasiramāsassa paṭhamapāṭipadadivasato pabhuti",
  "atk-vin01a:470_1": "uttaradvārato paṭṭhāya yāva jambukolapaṭṭanaṃ tāva maggaṃ sodhāpetvā alaṅkārāpetvā nagarato nikkhamanadivase",
  "atk-vin01a:470_2": "uttaradvārasamīpe samuddasālavatthusmiṃ ṭhitoyeva tāya vibhūtiyā mahāsamudde āgacchantaṃyeva mahābodhiṃ",
  "atk-vin01a:470_3": "therassa ānubhāvena disvā tuṭṭhamānaso nikkhamitvā sabbaṃ maggaṃ pañcavaṇṇehi pupphehi okirāpento antarantare",
  "atk-vin01a:470_4": "pupphaagghiyāni ṭhapento ekāheneva jambukolapaṭṭanaṃ gantvā sabbatāḷāvacaraparivuto pupphadhūmagandhavāsādīhi",
  "atk-vin01a:470_5": "pūjayamāno galappamāṇaṃ udakaṃ oruyha “āgato vatare,",
  "atk-vin01a:470_6": "dasabalassa sarasaraṃsijālavissajjanako mahābodhirukkho”ti pasannacitto mahābodhiṃ ukkhipitvā uttamaṅge",
  "atk-vin01a:470_7": "sirasmiṃ patiṭṭhāpetvā mahābodhiṃ parivāretvā āgatehi soḷasahi jātisampannakulehi saddhiṃ samuddato paccuttaritvā",
  "atk-vin01a:470_8": "samuddatīre mahābodhiṃ ṭhapetvā tīṇi divasāni sakalatambapaṇṇidīparajjena pūjesi,",
  "atk-vin01a:470_9": "soḷasannaṃ jātisampannakulānaṃ rajjaṃ vicāresi.",
  "atk-vin01a:470_10": "Atha catutthe divase mahābodhiṃ ādāya uḷāraṃ pūjaṃ kurumāno anupubbena anurādhapuraṃ sampatto.",
  "atk-vin01a:470_11": "Anurādhapurepi mahāsakkāraṃ katvā cātuddasīdivase vaḍḍhamānakacchāyāya mahābodhiṃ uttaradvārena pavesetvā",
  "atk-vin01a:470_12": "nagaramajjhena atiharanto dakkhiṇadvārena nikkhamitvā dakkhiṇadvārato pañcadhanusatike ṭhāne yattha amhākaṃ",
  "atk-vin01a:470_13": "sammāsambuddho nirodhasamāpattiṃ samāpajjitvā nisīdi,",
  "atk-vin01a:470_14": "purimakā ca tayo sammāsambuddhā samāpattiṃ appetvā nisīdiṃsu,",
  "atk-vin01a:470_15": "yattha kakusandhassa bhagavato mahāsirīsabodhi,",
  "atk-vin01a:470_16": "konāgamanassa bhagavato udumbarabodhi,",
  "atk-vin01a:470_17": "kassapasammāsambuddhassa ca nigrodhabodhi patiṭṭhāsi,",
  "atk-vin01a:470_18": "tasmiṃ mahāmeghavanuyyānassa tilakabhūte sumanasāmaṇerassa vacanena paṭhamameva katabhūmiparikamme rājavatthudvārakoṭṭhakaṭṭhāne",
  "atk-vin01a:470_19": "mahābodhiṃ patiṭṭhāpesi.",
  "atk-vin01a:471_0": "Kathaṃ?",
  "atk-vin01a:471_1": "Tāni kira bodhiṃ parivāretvā āgatāni soḷasa jātisampannakulāni rājavesaṃ gaṇhiṃsu.",
  "atk-vin01a:471_2": "Rājā dovārikavesaṃ gaṇhi.",
  "atk-vin01a:471_3": "Soḷasa kulāni mahābodhiṃ gahetvā oropayiṃsu.",
  "atk-vin01a:471_4": "Mahābodhi tesaṃ hatthato muttasamanantarameva asītihatthappamāṇaṃ vehāsaṃ abbhuggantvā chabbaṇṇaraṃsiyo muñci.",
  "atk-vin01a:471_5": "Raṃsiyo sakaladīpaṃ pattharitvā upari brahmalokaṃ āhacca aṭṭhaṃsu.",
  "atk-vin01a:471_6": "Mahābodhipāṭihāriyaṃ disvā sañjātappasādāni dasapurisasahassāni anupubbavipassanaṃ paṭṭhapetvā arahattaṃ patvā pabbajiṃsu.",
  "atk-vin01a:471_7": "Yāva sūriyatthaṅgamā mahābodhi antalikkhe aṭṭhāsi.",
  "atk-vin01a:471_8": "Atthaṅgamite pana sūriye rohiṇinakkhattena pathaviyaṃ patiṭṭhāsi.",
  "atk-vin01a:471_9": "Saha bodhipatiṭṭhānā udakapariyantaṃ katvā mahāpathavī akampi.",
  "atk-vin01a:471_10": "Patiṭṭhahitvā ca pana mahābodhi satta divasāni himagabbhe sannisīdi.",
  "atk-vin01a:471_11": "Lokassa adassanaṃ agamāsi.",
  "atk-vin01a:471_12": "Sattame divase vigatavalāhakaṃ nabhaṃ ahosi.",
  "atk-vin01a:471_13": "Chabbaṇṇaraṃsiyo jalantā vipphurantā nicchariṃsu.",
  "atk-vin01a:471_14": "Mahābodhissa khandho ca sākhāyo ca pattāni ca pañca phalāni ca dassiṃsu.",
  "atk-vin01a:471_15": "Mahindatthero ca saṅghamittattherī ca rājā ca saparivārā mahābodhiṭṭhānameva agamaṃsu.",
  "atk-vin01a:471_16": "Yebhuyyena ca sabbe dīpavāsino sannipatiṃsu.",
  "atk-vin01a:471_17": "Tesaṃ passantānaṃyeva uttarasākhato ekaṃ phalaṃ paccitvā sākhato mucci.",
  "atk-vin01a:471_18": "Thero hatthaṃ upanāmesi.",
  "atk-vin01a:471_19": "Phalaṃ therassa hatthe patiṭṭhāsi.",
  "atk-vin01a:471_20": "Taṃ thero “ropaya,",
  "atk-vin01a:471_21": "mahārājā”ti rañño adāsi.",
  "atk-vin01a:471_22": "Rājā gahetvā suvaṇṇakaṭāhe madhurapaṃsuṃ ākiritvā gandhakalalaṃ pūretvā ropetvā mahābodhiāsannaṭṭhāne ṭhapesi.",
  "atk-vin01a:471_23": "Sabbesaṃ passantānaṃyeva catuhatthappamāṇā aṭṭha taruṇabodhirukkhā uṭṭhahiṃsu.",
  "atk-vin01a:471_24": "Rājā taṃ acchariyaṃ disvā aṭṭha taruṇabodhirukkhe setacchattena pūjetvā abhisekaṃ adāsi.",
  "atk-vin01a:471_25": "Tato ekaṃ bodhirukkhaṃ āgamanakāle mahābodhinā paṭhamapatiṭṭhitokāse jambukolapaṭṭane ropayiṃsu,",
  "atk-vin01a:471_26": "ekaṃ tavakkabrāhmaṇassa gāmadvāre,",
  "atk-vin01a:471_27": "ekaṃ thūpārāme,",
  "atk-vin01a:471_28": "ekaṃ issaranimmānavihāre,",
  "atk-vin01a:471_29": "ekaṃ paṭhamacetiyaṭṭhāne,",
  "atk-vin01a:471_30": "ekaṃ cetiyapabbate,",
  "atk-vin01a:471_31": "ekaṃ rohaṇajanapadamhi kājaragāme,",
  "atk-vin01a:471_32": "ekaṃ rohaṇajanapadamhiyeva candanagāme.",
  "atk-vin01a:471_33": "Itaresaṃ catunnaṃ phalānaṃ bījehi jāte dvattiṃsa bodhitaruṇe yojaniyaārāmesu patiṭṭhāpesuṃ.",
  "atk-vin01a:472_0": "Evaṃ puttanattuparamparāya samantā dīpavāsīnaṃ hitāya sukhāya patiṭṭhite dasabalassa dhammadhajabhūte",
  "atk-vin01a:472_1": "mahābodhimhi anuḷā devī pañcahi kaññāsatehi pañcahi ca antepurikāsatehīti mātugāmasahassena saddhiṃ saṅghamittattheriyā",
  "atk-vin01a:472_2": "santike pabbajitvā nacirasseva saparivārā arahatte patiṭṭhāsi.",
  "atk-vin01a:472_3": "Ariṭṭhopi kho rañño bhāgineyyo pañcahi purisasatehi saddhiṃ therassa santike pabbajitvā nacirasseva saparivāro arahatte patiṭṭhāsi.",
  "atk-vin01a:473_0": "Athekadivasaṃ rājā mahābodhiṃ vanditvā therena saddhiṃ thūpārāmaṃ gacchati.",
  "atk-vin01a:473_1": "Tassa lohapāsādaṭṭhānaṃ sampattassa purisā pupphāni abhihariṃsu.",
  "atk-vin01a:473_2": "Rājā therassa pupphāni adāsi.",
  "atk-vin01a:473_3": "Thero pupphehi lohapāsādaṭṭhānaṃ pūjesi.",
  "atk-vin01a:473_4": "Pupphesu bhūmiyaṃ patitamattesu mahābhūmicālo ahosi.",
  "atk-vin01a:473_5": "Rājā “kasmā, bhante,",
  "atk-vin01a:473_6": "bhūmi calitā”ti pucchi. “Ismiṃ, mahārāja,",
  "atk-vin01a:473_7": "okāse saṅghassa anāgate uposathāgāraṃ bhavissati,",
  "atk-vin01a:473_8": "tassetaṃ pubbanimitta”nti.",
  "atk-vin01a:474_0": "Rājā puna therena saddhiṃ gacchanto ambaṅgaṇaṭṭhānaṃ patto.",
  "atk-vin01a:474_1": "Tatthassa vaṇṇagandhasampannaṃ atimadhurarasaṃ ekaṃ ambapakkaṃ āharīyittha.",
  "atk-vin01a:474_2": "Rājā taṃ therassa paribhogatthāya adāsi.",
  "atk-vin01a:474_3": "Thero tattheva paribhuñjitvā “idaṃ ettheva ropethā”ti āha.",
  "atk-vin01a:474_4": "Rājā taṃ ambaṭṭhiṃ gahetvā tattheva ropetvā udakaṃ āsiñci.",
  "atk-vin01a:474_5": "Saha ambabījaropanena pathavī akampi.",
  "atk-vin01a:474_6": "Rājā “kasmā, bhante,",
  "atk-vin01a:474_7": "pathavī kampitthā”ti pucchi. “Imasmiṃ, mahārāja,",
  "atk-vin01a:474_8": "okāse saṅghassa anāgate ‘ambaṅgaṇaṃ’ nāma sannipātaṭṭhānaṃ bhavissati,",
  "atk-vin01a:474_9": "tassetaṃ pubbanimitta”nti.",
  "atk-vin01a:475_0": "Rājā tattha aṭṭha pupphamuṭṭhiyo okiritvā vanditvā puna therena saddhiṃ gacchanto mahācetiyaṭṭhānaṃ patto.",
  "atk-vin01a:475_1": "Tatthassa purisā campakapupphāni abhihariṃsu.",
  "atk-vin01a:475_2": "Tāni rājā therassa adāsi.",
  "atk-vin01a:475_3": "Thero mahācetiyaṭṭhānaṃ pupphehi pūjetvā vandi.",
  "atk-vin01a:475_4": "Tāvadeva mahāpathavī saṅkampi.",
  "atk-vin01a:475_5": "Rājā “kasmā, bhante,",
  "atk-vin01a:475_6": "pathavī kampitthā”ti pucchi. “Imasmiṃ, mahārāja,",
  "atk-vin01a:475_7": "okāse anāgate buddhassa bhagavato asadiso mahāthūpo bhavissati,",
  "atk-vin01a:475_8": "tassetaṃ pubbanimitta”nti.",
  "atk-vin01a:475_9": "“Ahameva karomi,",
  "atk-vin01a:475_10": "bhante”ti. “Alaṃ, mahārāja,",
  "atk-vin01a:475_11": "tumhākaṃ aññaṃ bahukammaṃ atthi,",
  "atk-vin01a:475_12": "tumhākaṃ pana nattā duṭṭhagāmaṇī abhayo nāma kāressatī”ti.",
  "atk-vin01a:475_13": "Atha rājā “sace, bhante,",
  "atk-vin01a:475_14": "mayhaṃ nattā karissati,",
  "atk-vin01a:475_15": "kataṃyeva mayā”ti dvādasahatthaṃ pāsāṇatthambhaṃ āharāpetvā “devānampiyatissassa rañño nattā duṭṭhagāmaṇī",
  "atk-vin01a:475_16": "abhayo nāma imasmiṃ padese thūpaṃ karotū”ti akkharāni likhāpetvā patiṭṭhāpetvā vanditvā theraṃ pucchi –",
  "atk-vin01a:475_17": "“patiṭṭhitaṃ nu kho, bhante,",
  "atk-vin01a:475_18": "tambapaṇṇidīpe sāsana”nti?",
  "atk-vin01a:475_19": "“Patiṭṭhitaṃ, mahārāja, sāsanaṃ;",
  "atk-vin01a:475_20": "mūlāni panassa na tāva otarantī”ti.",
  "atk-vin01a:475_21": "“Kadā pana,",
  "atk-vin01a:475_22": "bhante mūlāni otiṇṇāni nāma bhavissantī”ti? “Yadā, mahārāja,",
  "atk-vin01a:475_23": "tambapaṇṇidīpakānaṃ mātāpitūnaṃ tambapaṇṇidīpe jāto dārako tambapaṇṇidīpe pabbajitvā tambapaṇṇidīpamhiyeva",
  "atk-vin01a:475_24": "vinayaṃ uggahetvā tambapaṇṇidīpe vācessati,",
  "atk-vin01a:475_25": "tadā sāsanassa mūlāni otiṇṇāni nāma bhavissantī”ti.",
  "atk-vin01a:475_26": "“Atthi pana, bhante,",
  "atk-vin01a:475_27": "ediso bhikkhū”ti? “Atthi, mahārāja,",
  "atk-vin01a:475_28": "mahāariṭṭho bhikkhu paṭibalo etasmiṃ kamme”ti.",
  "atk-vin01a:475_29": "“Mayā ettha, bhante,",
  "atk-vin01a:475_30": "kiṃ kattabba”nti?",
  "atk-vin01a:475_31": "“Maṇḍapaṃ, mahārāja,",
  "atk-vin01a:475_32": "kātuṃ vaṭṭatī”ti. “Sādhu,",
  "atk-vin01a:475_33": "bhante”ti rājā meghavaṇṇābhayassa amaccassa pariveṇaṭṭhāne mahāsaṅgītikāle ajātasattumahārājena katamaṇḍapappakāraṃ",
  "atk-vin01a:475_34": "rājānubhāvena maṇḍapaṃ kāretvā sabbatāḷāvacare sakasakasippesu payojetvā “sāsanassa mūlāni otarantāni",
  "atk-vin01a:475_35": "passissāmī”ti anekapurisasahassaparivuto thūpārāmaṃ anuppatto.",
  "atk-vin01a:476_0": "Tena kho pana samayena thūpārāme aṭṭhasaṭṭhi bhikkhusahassāni sannipatiṃsu.",
  "atk-vin01a:476_1": "Mahāmahindattherassa āsanaṃ dakkhiṇābhimukhaṃ paññattaṃ hoti.",
  "atk-vin01a:476_2": "Mahāariṭṭhattherassa dhammāsanaṃ uttarābhimukhaṃ paññattaṃ hoti.",
  "atk-vin01a:476_3": "Atha kho mahāariṭṭhatthero mahindattherena ajjhiṭṭho attano anurūpena pattānukkamena dhammāsane nisīdi.",
  "atk-vin01a:476_4": "Mahindattherapamukhā aṭṭhasaṭṭhi mahātherā dhammāsanaṃ parivāretvā nisīdiṃsu.",
  "atk-vin01a:476_5": "Raññopi kaniṭṭhabhātā mattābhayatthero nāma “dhuraggāho hutvā vinayaṃ uggaṇhissāmī”ti pañcahi bhikkhusatehi",
  "atk-vin01a:476_6": "saddhiṃ mahāariṭṭhattherassa dhammāsanameva parivāretvā nisīdi.",
  "atk-vin01a:476_7": "Avasesāpi bhikkhū sarājikā ca parisā attano attano pattāsane nisīdiṃsu.",
  "atk-vin01a:477_0": "Athāyasmā mahāariṭṭhatthero tena samayena buddho bhagavā verañjāyaṃ viharati naḷerupucimandamūleti vinayanidānaṃ abhāsi.",
  "atk-vin01a:477_1": "Bhāsite ca panāyasmatā ariṭṭhattherena vinayanidāne ākāsaṃ mahāviravaṃ ravi.",
  "atk-vin01a:477_2": "Akālavijjulatā nicchariṃsu.",
  "atk-vin01a:477_3": "Devatā sādhukāraṃ adaṃsu.",
  "atk-vin01a:477_4": "Mahāpathavī udakapariyantaṃ katvā saṅkampi.",
  "atk-vin01a:477_5": "Evaṃ anekesu pāṭihāriyesu vattamānesu āyasmā ariṭṭhatthero mahāmahindapamukhehi aṭṭhasaṭṭhiyā paccekagaṇīhi",
  "atk-vin01a:477_6": "khīṇāsavamahātherehi tadaññehi ca aṭṭhasaṭṭhibhikkhusahassehi parivuto paṭhamakattikapavāraṇādivase thūpārāmavihāramajjhe",
  "atk-vin01a:477_7": "satthu karuṇāguṇadīpakaṃ bhagavato anusiṭṭhikarānaṃ kāyakammavacīkammavipphanditavinayanaṃ vinayapiṭakaṃ pakāsesi.",
  "atk-vin01a:477_8": "Pakāsetvā ca yāvatāyukaṃ tiṭṭhamāno bahūnaṃ vācetvā bahūnaṃ hadaye patiṭṭhāpetvā anupādisesāya nibbānadhātuyā parinibbāyi.",
  "atk-vin01a:477_9": "Tepi kho mahāmahindappamukhā tasmiṃ samāgame –",
  "atk-vin01a:478_0": "“Aṭṭhasaṭṭhi mahātherā, dhuraggāhā samāgatā;",
  "atk-vin01a:479_0": "Paccekagaṇino sabbe, dhammarājassa sāvakā.",
  "atk-vin01a:480_0": "“Khīṇāsavā vasippattā, tevijjā iddhikovidā;",
  "atk-vin01a:481_0": "Uttamatthamabhiññāya, anusāsiṃsu rājino.",
  "atk-vin01a:482_0": "“Ālokaṃ dassayitvāna, obhāsetvā mahiṃ imaṃ;",
  "atk-vin01a:483_0": "Jalitvā aggikkhandhāva, nibbāyiṃsu mahesayo”.",
  "atk-vin01a:484_0": "Tesaṃ parinibbānato aparabhāge aññepi tesaṃ therānaṃ antevāsikā tissadattakāḷasumana-",
  "atk-vin01a:484_1": "dīghasumanādayo ca mahāariṭṭhattherassa antevāsikā,",
  "atk-vin01a:484_2": "antevāsikānaṃ antevāsikā cāti evaṃ pubbe vuttappakārā ācariyaparamparā imaṃ vinayapiṭakaṃ yāvajjatanā ānesuṃ.",
  "atk-vin01a:484_3": "Tena vuttaṃ –",
  "atk-vin01a:485_0": "“Tatiyasaṅgahato pana uddhaṃ imaṃ dīpaṃ mahindādīhi ābhataṃ,",
  "atk-vin01a:485_1": "mahindato uggahetvā kañci kālaṃ ariṭṭhattherādīhi ābhataṃ,",
  "atk-vin01a:485_2": "tato yāvajjatanā tesaṃyeva antevāsikaparamparabhūtāya ācariyaparamparāya ābhata”nti.",
  "atk-vin01a:486_0": "Kattha patiṭṭhitanti?",
  "atk-vin01a:486_1": "Yesaṃ pāḷito ca atthato ca anūnaṃ vattati,",
  "atk-vin01a:486_2": "maṇighaṭe pakkhittatelamiva īsakampi na paggharati,",
  "atk-vin01a:486_3": "evarūpesu adhimattasati- gati- dhiti-",
  "atk-vin01a:486_4": "mantesu lajjīsu kukkuccakesu sikkhākāmesu puggalesu patiṭṭhitanti veditabbaṃ.",
  "atk-vin01a:486_5": "Tasmā vinayapatiṭṭhāpanatthaṃ vinayapariyattiyā ānisaṃsaṃ sallakkhetvā sikkhākāmena bhikkhunā vinayo pariyāpuṇitabbo.",
  "atk-vin01a:487_0": "Tatrāyaṃ vinayapariyattiyā ānisaṃso –",
  "atk-vin01a:487_1": "vinayapariyattikusalo hi puggalo sāsane paṭiladdhasaddhānaṃ kulaputtānaṃ mātāpituṭṭhāniyo hoti,",
  "atk-vin01a:487_2": "tadāyattā hi nesaṃ pabbajjā upasampadā vattānuvattapaṭipatti ācāragocarakusalatā.",
  "atk-vin01a:487_3": "Api cassa vinayapariyattiṃ nissāya attano sīlakkhandho sugutto hoti surakkhito;",
  "atk-vin01a:487_4": "kukkuccapakatānaṃ bhikkhūnaṃ paṭisaraṇaṃ hoti;",
  "atk-vin01a:487_5": "visārado saṅghamajjhe voharati;",
  "atk-vin01a:487_6": "paccatthike sahadhammena suniggahitaṃ niggaṇhāti;",
  "atk-vin01a:487_7": "saddhammaṭṭhitiyā paṭipanno hoti.",
  "atk-vin01a:487_8": "Tenāha bhagavā – “pañcime,",
  "atk-vin01a:487_9": "bhikkhave,",
  "atk-vin01a:487_10": "ānisaṃsā vinayadhare puggale;",
  "atk-vin01a:487_11": "attano sīlakkhandho sugutto hoti surakkhito…pe…",
  "atk-vin01a:487_12": "saddhammaṭṭhitiyā paṭipanno hotī”ti.",
  "atk-vin01a:488_0": "Ye cāpi saṃvaramūlakā kusalā dhammā vuttā bhagavatā,",
  "atk-vin01a:488_1": "vinayadharo puggalo tesaṃ dāyādo;",
  "atk-vin01a:488_2": "vinayamūlakattā tesaṃ dhammānaṃ.",
  "atk-vin01a:488_3": "Vuttampi hetaṃ bhagavatā –",
  "atk-vin01a:488_4": "“vinayo saṃvaratthāya,",
  "atk-vin01a:488_5": "saṃvaro avippaṭisāratthāya,",
  "atk-vin01a:488_6": "avippaṭisāro pāmojjatthāya,",
  "atk-vin01a:488_7": "pāmojjaṃ pītatthāya,",
  "atk-vin01a:488_8": "pīti passaddhatthāya,",
  "atk-vin01a:488_9": "passaddhi sukhatthāya,",
  "atk-vin01a:488_10": "sukhaṃ samādhatthāya,",
  "atk-vin01a:488_11": "samādhi yathābhūtañāṇadassanatthāya,",
  "atk-vin01a:488_12": "yathābhūtañāṇadassanaṃ nibbidatthāya,",
  "atk-vin01a:488_13": "nibbidā virāgatthāya,",
  "atk-vin01a:488_14": "virāgo vimuttatthāya,",
  "atk-vin01a:488_15": "vimutti vimuttiñāṇadassanatthāya,",
  "atk-vin01a:488_16": "vimuttiñāṇadassanaṃ anupādāparinibbānatthāya.",
  "atk-vin01a:488_17": "Etadatthā kathā,",
  "atk-vin01a:488_18": "etadatthā mantanā,",
  "atk-vin01a:488_19": "etadatthā upanisā,",
  "atk-vin01a:488_20": "etadatthaṃ sotāvadhānaṃ –",
  "atk-vin01a:488_21": "yadidaṃ anupādācittassa vimokkho”ti.",
  "atk-vin01a:488_22": "Tasmā vinayapariyattiyā āyogo karaṇīyoti.",
  "atk-vin01a:489_0": "Ettāvatā ca yā sā vinayasaṃvaṇṇanatthaṃ mātikā ṭhapitā tattha –",
  "atk-vin01a:490_0": "“Vuttaṃ yena yadā yasmā, dhāritaṃ yena cābhataṃ;",
  "atk-vin01a:491_0": "Yatthappatiṭṭhitaṃ cetametaṃ, vatvā vidhiṃ tato”ti.",
  "atk-vin01a:492_0": "Imissā tāva gāthāya attho pakāsito vinayassa ca bāhiranidānavaṇṇanā yathādhippāyaṃ saṃvaṇṇitā hotīti.",
  "atk-vin01a:493_0": "Tatiyasaṅgītikathā niṭṭhitā.",
  "atk-vin01a:494_0": "Bāhiranidānakathā niṭṭhitā.",
  "atk-vin01a:495_0": "Verañjakaṇḍavaṇṇanā",
  "atk-vin01a:496_0": "1. Idāni",
  "atk-vin01a:497_0": "“Tenātiādipāṭhassa, atthaṃ nānappakārato;",
  "atk-vin01a:498_0": "Dassayanto karissāmi, vinayassatthavaṇṇana”nti.",
  "atk-vin01a:499_0": "Vuttattā tena samayena buddho bhagavātiādīnaṃ atthavaṇṇanaṃ karissāmi.",
  "atk-vin01a:499_1": "Seyyathidaṃ –",
  "atk-vin01a:499_2": "tenāti aniyamaniddesavacanaṃ.",
  "atk-vin01a:499_3": "Tassa sarūpena avuttenapi aparabhāge atthato siddhena yenāti iminā vacanena paṭiniddeso kātabbo.",
  "atk-vin01a:499_4": "Aparabhāge hi vinayapaññattiyācanahetubhūto āyasmato sāriputtassa parivitakko siddho.",
  "atk-vin01a:499_5": "Tasmā yena samayena so parivitakko udapādi,",
  "atk-vin01a:499_6": "tena samayena buddho bhagavā verañjāyaṃ viharatīti evamettha sambandho veditabbo.",
  "atk-vin01a:499_7": "Ayañhi sabbasmimpi vinaye yutti,",
  "atk-vin01a:499_8": "yadidaṃ yattha yattha “tenā”ti vuccati tattha tattha pubbe vā pacchā vā atthato siddhena “yenā”ti iminā vacanena paṭiniddeso kātabboti.",
  "atk-vin01a:500_0": "Tatridaṃ mukhamattanidassanaṃ – “tena hi,",
  "atk-vin01a:500_1": "bhikkhave,",
  "atk-vin01a:500_2": "bhikkhūnaṃ sikkhāpadaṃ paññapessāmi,",
  "atk-vin01a:500_3": "yena sudinno methunaṃ dhammaṃ paṭisevi;",
  "atk-vin01a:500_4": "yasmā paṭisevi,",
  "atk-vin01a:500_5": "tasmā paññapessāmī”ti vuttaṃ hoti.",
  "atk-vin01a:500_6": "Evaṃ tāva pubbe atthato siddhena yenāti iminā vacanena paṭiniddeso yujjati.",
  "atk-vin01a:500_7": "Tena samayena buddho bhagavā rājagahe viharati,",
  "atk-vin01a:500_8": "yena samayena dhaniyo kumbhakāraputto rañño dārūni adinnaṃ ādiyīti evaṃ pacchā atthato siddhena yenāti",
  "atk-vin01a:500_9": "iminā vacanena paṭiniddeso yujjatīti vutto tenāti vacanassa attho.",
  "atk-vin01a:500_10": "Samayenāti ettha pana samayasaddo tāva –",
  "atk-vin01a:501_0": "Samavāye khaṇe kāle, samūhe hetu-diṭṭhisu;",
  "atk-vin01a:502_0": "Paṭilābhe pahāne ca, paṭivedhe ca dissati.",
  "atk-vin01a:503_0": "Tathā hissa –",
  "atk-vin01a:503_1": "“appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-vin01a:503_2": "“Ekova kho,",
  "atk-vin01a:503_3": "bhikkhave,",
  "atk-vin01a:503_4": "khaṇo ca samayo ca brahmacariyavāsāyā”ti evamādīsu khaṇo.",
  "atk-vin01a:503_5": "“Uṇhasamayo pariḷāhasamayo”ti evamādīsu kālo.",
  "atk-vin01a:503_6": "“Mahāsamayo pavanasmi”nti evamādīsu samūho.",
  "atk-vin01a:503_7": "“Samayopi kho te, bhaddāli,",
  "atk-vin01a:503_8": "appaṭividdho ahosi –",
  "atk-vin01a:503_9": "‘bhagavā kho sāvatthiyaṃ viharati,",
  "atk-vin01a:503_10": "bhagavāpi maṃ jānissati –",
  "atk-vin01a:503_11": "bhaddāli nāma bhikkhu satthusāsane sikkhāya aparipūrakārī’ti ayampi kho te, bhaddāli,",
  "atk-vin01a:503_12": "samayo appaṭividdho ahosī”ti evamādīsu hetu.",
  "atk-vin01a:503_13": "“Tena kho pana samayena uggahamāno paribbājako samaṇamuṇḍikāputto samayappavādake tindukācīre ekasālake",
  "atk-vin01a:503_14": "mallikāya ārāme paṭivasatī”ti evamādīsu diṭṭhi.",
  "atk-vin01a:504_0": "“Diṭṭhe dhamme ca yo attho, yo cattho samparāyiko;",
  "atk-vin01a:505_0": "Atthābhisamayā dhīro, paṇḍitoti pavuccatī”ti. ;",
  "atk-vin01a:506_0": "Evamādīsu paṭilābho.",
  "atk-vin01a:506_1": "“Sammā mānābhisamayā antamakāsi dukkhassā”ti evamādīsu pahānaṃ.",
  "atk-vin01a:506_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādīsu paṭivedho attho.",
  "atk-vin01a:506_3": "Idha panassa kālo attho.",
  "atk-vin01a:506_4": "Tasmā yena kālena āyasmato sāriputtassa vinayapaññattiyācanahetubhūto parivitakko udapādi,",
  "atk-vin01a:506_5": "tena kālenāti evamettha attho daṭṭhabbo.",
  "atk-vin01a:507_0": "Etthāha –",
  "atk-vin01a:507_1": "“atha kasmā yathā suttante ‘ekaṃ samaya’nti upayogavacanena niddeso kato,",
  "atk-vin01a:507_2": "abhidhamme ca ‘yasmiṃ samaye kāmāvacara’nti bhummavacanena,",
  "atk-vin01a:507_3": "tathā akatvā idha ‘tena samayenā’ti karaṇavacanena niddeso kato”ti?",
  "atk-vin01a:507_4": "Tattha tathā,",
  "atk-vin01a:507_5": "idha ca aññathā atthasambhavato. Kathaṃ?",
  "atk-vin01a:507_6": "Suttante tāva accantasaṃyogattho sambhavati.",
  "atk-vin01a:507_7": "Yañhi samayaṃ bhagavā brahmajālādīni suttantāni desesi,",
  "atk-vin01a:507_8": "accantameva taṃ samayaṃ karuṇāvihārena vihāsi;",
  "atk-vin01a:507_9": "tasmā tadatthajotanatthaṃ tattha upayoganiddeso kato.",
  "atk-vin01a:507_10": "Abhidhamme ca adhikaraṇattho bhāvenabhāvalakkhaṇattho ca sambhavati.",
  "atk-vin01a:507_11": "Adhikaraṇañhi kālattho samūhattho ca samayo,",
  "atk-vin01a:507_12": "tattha vuttānaṃ phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhiyati.",
  "atk-vin01a:507_13": "Tasmā tadatthajotanatthaṃ tattha bhummavacanena niddeso kato.",
  "atk-vin01a:507_14": "Idha pana hetuattho karaṇattho ca sambhavati.",
  "atk-vin01a:507_15": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-vin01a:507_16": "tena samayena hetubhūtena karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno bhagavā tattha tattha vihāsi;",
  "atk-vin01a:507_17": "tasmā tadatthajotanatthaṃ idha karaṇavacanena niddeso katoti veditabbo.",
  "atk-vin01a:507_18": "Hoti cettha –",
  "atk-vin01a:508_0": "“Upayogena bhummena, taṃ taṃ atthamapekkhiya;",
  "atk-vin01a:509_0": "Aññatra samayo vutto, karaṇeneva so idhā”ti.",
  "atk-vin01a:510_0": "Porāṇā pana vaṇṇayanti –",
  "atk-vin01a:510_1": "‘ekaṃ samaya’nti vā ‘yasmiṃ samaye’ti vā ‘tena samayenā’ti vā abhilāpamattabhedo esa,",
  "atk-vin01a:510_2": "sabbattha bhummameva attho”ti.",
  "atk-vin01a:510_3": "Tasmā tesaṃ laddhiyā “tena samayenā”ti vuttepi “tasmiṃ samaye”ti attho veditabbo.",
  "atk-vin01a:511_0": "Buddho bhagavāti imesaṃ padānaṃ parato atthaṃ vaṇṇayissāma.",
  "atk-vin01a:511_1": "Verañjāyaṃ viharatīti ettha pana verañjāti aññatarassa nagarassetaṃ adhivacanaṃ,",
  "atk-vin01a:511_2": "tassaṃ verañjāyaṃ;",
  "atk-vin01a:511_3": "samīpatthe bhummavacanaṃ.",
  "atk-vin01a:511_4": "Viharatīti avisesena iriyāpathadibbabrahmaariyavihāresu aññataravihārasamaṅgīparidīpanametaṃ,",
  "atk-vin01a:511_5": "idha pana ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,",
  "atk-vin01a:511_6": "tena ṭhitopi gacchantopi nisinnopi sayānopi bhagavā viharaticceva veditabbo.",
  "atk-vin01a:511_7": "So hi ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "atk-vin01a:511_8": "tasmā “viharatī”ti vuccati.",
  "atk-vin01a:512_0": "Naḷerupucimandamūleti ettha naḷeru nāma yakkho,",
  "atk-vin01a:512_1": "pucimandoti nimbarukkho,",
  "atk-vin01a:512_2": "mūlanti samīpaṃ.",
  "atk-vin01a:512_3": "Ayañhi mūlasaddo “mūlāni uddhareyya antamaso usīranāḷimattānipī”ti -",
  "atk-vin01a:512_4": "ādīsu mūlamūle dissati.",
  "atk-vin01a:512_5": "“Lobho akusalamūla”nti -",
  "atk-vin01a:512_6": "ādīsu asādhāraṇahetumhi.",
  "atk-vin01a:512_7": "“Yāva majjhanhike kāle chāyā pharati,",
  "atk-vin01a:512_8": "nivāte paṇṇāni patanti,",
  "atk-vin01a:512_9": "ettāvatā rukkhamūla”ntiādīsu samīpe.",
  "atk-vin01a:512_10": "Idha pana samīpe adhippeto,",
  "atk-vin01a:512_11": "tasmā naḷeruyakkhena adhiggahitassa pucimandassa samīpeti evamettha attho daṭṭhabbo.",
  "atk-vin01a:512_12": "So kira pucimando ramaṇīyo pāsādiko anekesaṃ rukkhānaṃ ādhipaccaṃ viya kurumāno tassa nagarassa avidūre gamanāgamanasampanne ṭhāne ahosi.",
  "atk-vin01a:512_13": "Atha bhagavā verañjaṃ gantvā patirūpe ṭhāne viharanto tassa rukkhassa samīpe heṭṭhābhāge vihāsi.",
  "atk-vin01a:512_14": "Tena vuttaṃ –",
  "atk-vin01a:512_15": "“verañjāyaṃ viharati naḷerupucimandamūle”ti.",
  "atk-vin01a:513_0": "Tattha siyā yadi tāva bhagavā verañjāyaṃ viharati,",
  "atk-vin01a:513_1": "“naḷerupucimandamūle”ti na vattabbaṃ,",
  "atk-vin01a:513_2": "atha tattha viharati,",
  "atk-vin01a:513_3": "“verañjāya”nti na vattabbaṃ,",
  "atk-vin01a:513_4": "na hi sakkā ubhayattha teneva samayena apubbaṃ acarimaṃ viharitunti?",
  "atk-vin01a:513_5": "Na kho panetaṃ evaṃ daṭṭhabbaṃ,",
  "atk-vin01a:513_6": "nanu avocumha “samīpatthe bhummavacana”nti.",
  "atk-vin01a:513_7": "Tasmā yathā gaṅgāyamunādīnaṃ samīpe goyūthāni carantāni “gaṅgāya caranti,",
  "atk-vin01a:513_8": "yamunāya carantī”ti vuccanti;",
  "atk-vin01a:513_9": "evamidhāpi yadidaṃ verañjāya samīpe naḷerupucimandamūlaṃ tattha viharanto vuccati “verañjāyaṃ viharati naḷerupucimandamūle”ti.",
  "atk-vin01a:513_10": "Gocaragāmanidassanatthaṃ hissa verañjāvacanaṃ.",
  "atk-vin01a:513_11": "Pabbajitānurūpanivāsanaṭṭhānanidassanatthaṃ naḷerupucimandamūlavacanaṃ.",
  "atk-vin01a:514_0": "Tattha verañjākittanena āyasmā upālitthero bhagavato gahaṭṭhānuggahakaraṇaṃ dasseti,",
  "atk-vin01a:514_1": "naḷerupucimandamūlakittanena pabbajitānuggahakaraṇaṃ,",
  "atk-vin01a:514_2": "tathā purimena paccayaggahaṇato attakilamathānuyogavivajjanaṃ,",
  "atk-vin01a:514_3": "pacchimena vatthukāmappahānato kāmasukhallikānuyogavivajjanupāyadassanaṃ;",
  "atk-vin01a:514_4": "purimena ca dhammadesanābhiyogaṃ,",
  "atk-vin01a:514_5": "pacchimena vivekādhimuttiṃ;",
  "atk-vin01a:514_6": "purimena karuṇāya upagamanaṃ,",
  "atk-vin01a:514_7": "pacchimena paññāya apagamanaṃ;",
  "atk-vin01a:514_8": "purimena sattānaṃ hitasukhanipphādanādhimuttataṃ,",
  "atk-vin01a:514_9": "pacchimena parahitasukhakaraṇe nirupalepanaṃ;",
  "atk-vin01a:514_10": "purimena dhammikasukhāpariccāganimittaṃ phāsuvihāraṃ,",
  "atk-vin01a:514_11": "pacchimena uttarimanussadhammānuyoganimittaṃ;",
  "atk-vin01a:514_12": "purimena manussānaṃ upakārabahulataṃ,",
  "atk-vin01a:514_13": "pacchimena devatānaṃ;",
  "atk-vin01a:514_14": "purimena loke jātassa loke saṃvaḍḍhabhāvaṃ,",
  "atk-vin01a:514_15": "pacchimena lokena anupalittataṃ;",
  "atk-vin01a:514_16": "purimena “ekapuggalo,",
  "atk-vin01a:514_17": "bhikkhave,",
  "atk-vin01a:514_18": "loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṃ.",
  "atk-vin01a:514_19": "Katamo ekapuggalo?",
  "atk-vin01a:514_20": "Tathāgato arahaṃ sammāsambuddho”ti vacanato yadatthaṃ bhagavā uppanno tadatthaparinipphādanaṃ,",
  "atk-vin01a:514_21": "pacchimena yattha uppanno tadanurūpavihāraṃ.",
  "atk-vin01a:514_22": "Bhagavā hi paṭhamaṃ lumbinīvane,",
  "atk-vin01a:514_23": "dutiyaṃ bodhimaṇḍeti lokiyalokuttarāya uppattiyā vaneyeva uppanno,",
  "atk-vin01a:514_24": "tenassa vaneyeva vihāraṃ dassetīti evamādinā nayenettha atthayojanā veditabbā.",
  "atk-vin01a:515_0": "Mahatā bhikkhusaṅghena saddhinti ettha mahatāti guṇamahattenapi mahatā;",
  "atk-vin01a:515_1": "saṅkhyāmahattenapi,",
  "atk-vin01a:515_2": "so hi bhikkhusaṅgho guṇehipi mahā ahosi,",
  "atk-vin01a:515_3": "yasmā yo tattha pacchimako so sotāpanno;",
  "atk-vin01a:515_4": "saṅkhyāyapi mahā pañcasatasaṅkhyattā.",
  "atk-vin01a:515_5": "Bhikkhūnaṃ saṅghena bhikkhusaṅghena;",
  "atk-vin01a:515_6": "diṭṭhisīlasāmaññasaṅkhātasaṅghātena samaṇagaṇenāti attho.",
  "atk-vin01a:515_7": "Saddhinti ekato.",
  "atk-vin01a:515_8": "Pañcamattehi bhikkhusatehīti pañca mattā etesanti pañcamattāni.",
  "atk-vin01a:515_9": "Mattāti pamāṇaṃ vuccati.",
  "atk-vin01a:515_10": "Tasmā yathā “bhojane mattaññū”ti vutte bhojane mattaṃ jānāti,",
  "atk-vin01a:515_11": "pamāṇaṃ jānātīti attho hoti;",
  "atk-vin01a:515_12": "evamidhāpi tesaṃ bhikkhusatānaṃ pañca mattā pañcappamāṇanti evamattho daṭṭhabbo.",
  "atk-vin01a:515_13": "Bhikkhūnaṃ satāni bhikkhusatāni,",
  "atk-vin01a:515_14": "tehi pañcamattehi bhikkhusatehi.",
  "atk-vin01a:515_15": "Etena yaṃ vuttaṃ –",
  "atk-vin01a:515_16": "“mahatā bhikkhusaṅghena saddhi”nti,",
  "atk-vin01a:515_17": "ettha tassa mahato bhikkhusaṅghassa saṅkhyāmahattaṃ dassitaṃ hoti.",
  "atk-vin01a:515_18": "Parato panassa “nirabbudo hi,",
  "atk-vin01a:515_19": "sāriputta bhikkhusaṅgho nirādīnavo apagatakāḷako suddho sāre patiṭṭhito. Imesañhi,",
  "atk-vin01a:515_20": "sāriputta,",
  "atk-vin01a:515_21": "pañcannaṃ bhikkhusatānaṃ yo pacchimako so sotāpanno”ti vacanena guṇamahattaṃ āvibhavissati.",
  "atk-vin01a:516_0": "Assosi kho verañjo brāhmaṇoti assosīti suṇi upalabhi,",
  "atk-vin01a:516_1": "sotadvārasampattavacananigghosānusārena aññāsi.",
  "atk-vin01a:516_2": "Khoti padapūraṇamatte avadhāraṇatthe vā nipāto.",
  "atk-vin01a:516_3": "Tattha avadhāraṇatthena assosi eva,",
  "atk-vin01a:516_4": "nāssa koci savanantarāyo ahosīti ayamattho veditabbo.",
  "atk-vin01a:516_5": "Padapūraṇena pana byañjanasiliṭṭhatāmattameva.",
  "atk-vin01a:516_6": "Verañjāyaṃ jāto,",
  "atk-vin01a:516_7": "verañjāyaṃ bhavo,",
  "atk-vin01a:516_8": "verañjā vā assa nivāsoti verañjo.",
  "atk-vin01a:516_9": "Mātāpitūhi katanāmavasena panāyaṃ “udayo”ti vuccati.",
  "atk-vin01a:516_10": "Brahmaṃ aṇatīti brāhmaṇo,",
  "atk-vin01a:516_11": "mante sajjhāyatīti attho.",
  "atk-vin01a:516_12": "Idameva hi jātibrāhmaṇānaṃ niruttivacanaṃ.",
  "atk-vin01a:516_13": "Ariyā pana bāhitapāpattā “brāhmaṇā”ti vuccanti.",
  "atk-vin01a:517_0": "Idāni yamatthaṃ verañjo brāhmaṇo assosi,",
  "atk-vin01a:517_1": "taṃ pakāsento samaṇo khalu bho gotamotiādimāha.",
  "atk-vin01a:517_2": "Tattha samitapāpattā samaṇoti veditabbo.",
  "atk-vin01a:517_3": "Vuttaṃ hetaṃ –",
  "atk-vin01a:517_4": "“bāhitapāpoti brāhmaṇo,",
  "atk-vin01a:517_5": "samitapāpattā samaṇoti vuccatī”ti.",
  "atk-vin01a:517_6": "Bhagavā ca anuttarena ariyamaggena samitapāpo,",
  "atk-vin01a:517_7": "tenassa yathābhuccaguṇādhigatametaṃ nāmaṃ yadidaṃ samaṇoti.",
  "atk-vin01a:517_8": "Khalūti anussavanatthe nipāto.",
  "atk-vin01a:517_9": "Bhoti brāhmaṇajātikānaṃ jātisamudāgataṃ ālapanamattaṃ.",
  "atk-vin01a:517_10": "Vuttampi hetaṃ –",
  "atk-vin01a:518_0": "“Bhovādī nāmaso hoti,",
  "atk-vin01a:518_1": "sace hoti sakiñcano”ti..",
  "atk-vin01a:518_2": "Gotamoti bhagavantaṃ gottavasena parikitteti,",
  "atk-vin01a:518_3": "tasmā “samaṇo khalu bho gotamo”ti ettha samaṇo kira bho gotamagottoti evamattho daṭṭhabbo.",
  "atk-vin01a:518_4": "Sakyaputtoti idaṃ pana bhagavato uccākulaparidīpanaṃ.",
  "atk-vin01a:518_5": "Sakyakulā pabbajitoti saddhāpabbajitabhāvaparidīpanaṃ,",
  "atk-vin01a:518_6": "kenaci pārijuññena anabhibhūto aparikkhīṇaṃyeva,",
  "atk-vin01a:518_7": "taṃ kulaṃ pahāya saddhāya pabbajitoti vuttaṃ hoti.",
  "atk-vin01a:518_8": "Tato paraṃ vuttatthameva.",
  "atk-vin01a:518_9": "Taṃ kho panāti itthambhūtākhyānatthe upayogavacanaṃ,",
  "atk-vin01a:518_10": "tassa kho pana bhoto gotamassāti attho.",
  "atk-vin01a:518_11": "Kalyāṇoti kalyāṇaguṇasamannāgato;",
  "atk-vin01a:518_12": "seṭṭhoti vuttaṃ hoti.",
  "atk-vin01a:518_13": "Kittisaddoti kitti eva,",
  "atk-vin01a:518_14": "thutighoso vā.",
  "atk-vin01a:519_0": "Itipi so bhagavātiādīsu pana ayaṃ tāva yojanā –",
  "atk-vin01a:519_1": "so bhagavā itipi arahaṃ,",
  "atk-vin01a:519_2": "itipi sammāsambuddho…pe…",
  "atk-vin01a:519_3": "itipi bhagavāti iminā ca iminā ca kāraṇenāti vuttaṃ hoti.",
  "atk-vin01a:520_0": "Idāni vinayadharānaṃ suttantanayakosallatthaṃ vinayasaṃvaṇṇanārambhe buddhaguṇapaṭisaṃyuttāya dhammiyā",
  "atk-vin01a:520_1": "kathāya cittasampahaṃsanatthañca etesaṃ padānaṃ vitthāranayena vaṇṇanaṃ karissāmi.",
  "atk-vin01a:520_2": "Tasmā yaṃ vuttaṃ –",
  "atk-vin01a:520_3": "“so bhagavā itipi araha”ntiādi;",
  "atk-vin01a:520_4": "tattha ārakattā,",
  "atk-vin01a:520_5": "arīnaṃ arānañca hatattā,",
  "atk-vin01a:520_6": "paccayādīnaṃ arahattā,",
  "atk-vin01a:520_7": "pāpakaraṇe rahābhāvāti imehi tāva kāraṇehi so bhagavā arahanti veditabbo.",
  "atk-vin01a:520_8": "Ārakā hi so sabbakilesehi suvidūravidūre ṭhito,",
  "atk-vin01a:520_9": "maggena savāsanānaṃ kilesānaṃ viddhaṃsitattāti ārakattā arahaṃ;",
  "atk-vin01a:520_10": "te cānena kilesārayo maggena hatāti arīnaṃ hatattāpi arahaṃ.",
  "atk-vin01a:520_11": "Yañcetaṃ avijjābhavataṇhāmayanābhipuññādiabhisaṅkhārāraṃ jarāmaraṇanemi āsavasamudayamayena akkhena vijjhitvā",
  "atk-vin01a:520_12": "tibhavarathe samāyojitaṃ anādikālappavattaṃ saṃsāracakkaṃ,",
  "atk-vin01a:520_13": "tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ",
  "atk-vin01a:520_14": "gahetvā sabbe arā hatāti arānaṃ hatattāpi arahaṃ.",
  "atk-vin01a:521_0": "Atha vā saṃsāracakkanti anamataggasaṃsāravaṭṭaṃ vuccati,",
  "atk-vin01a:521_1": "tassa ca avijjā nābhi, mūlattā;",
  "atk-vin01a:521_2": "jarāmaraṇaṃ nemi,",
  "atk-vin01a:521_3": "pariyosānattā;",
  "atk-vin01a:521_4": "sesā dasa dhammā arā,",
  "atk-vin01a:521_5": "avijjāmūlakattā jarāmaraṇapariyantattā ca.",
  "atk-vin01a:521_6": "Tattha dukkhādīsu aññāṇaṃ avijjā,",
  "atk-vin01a:521_7": "kāmabhave ca avijjā kāmabhave saṅkhārānaṃ paccayo hoti.",
  "atk-vin01a:521_8": "Rūpabhave avijjā rūpabhave saṅkhārānaṃ paccayo hoti.",
  "atk-vin01a:521_9": "Arūpabhave avijjā arūpabhave saṅkhārānaṃ paccayo hoti.",
  "atk-vin01a:521_10": "Kāmabhave saṅkhārā kāmabhave paṭisandhiviññāṇassa paccayā honti.",
  "atk-vin01a:521_11": "Esa nayo itaresu.",
  "atk-vin01a:521_12": "Kāmabhave paṭisandhiviññāṇaṃ kāmabhave nāmarūpassa paccayo hoti,",
  "atk-vin01a:521_13": "tathā rūpabhave.",
  "atk-vin01a:521_14": "Arūpabhave nāmasseva paccayo hoti.",
  "atk-vin01a:521_15": "Kāmabhave nāmarūpaṃ kāmabhave saḷāyatanassa paccayo hoti.",
  "atk-vin01a:521_16": "Rūpabhave nāmarūpaṃ rūpabhave tiṇṇaṃ āyatanānaṃ paccayo hoti.",
  "atk-vin01a:521_17": "Arūpabhave nāmaṃ arūpabhave ekassāyatanassa paccayo hoti.",
  "atk-vin01a:521_18": "Kāmabhave saḷāyatanaṃ kāmabhave chabbidhassa phassassa paccayo hoti.",
  "atk-vin01a:521_19": "Rūpabhave tīṇi āyatanāni rūpabhave tiṇṇaṃ phassānaṃ;",
  "atk-vin01a:521_20": "arūpabhave ekamāyatanaṃ arūpabhave ekassa phassassa paccayo hoti.",
  "atk-vin01a:521_21": "Kāmabhave cha phassā kāmabhave channaṃ vedanānaṃ paccayā honti.",
  "atk-vin01a:521_22": "Rūpabhave tayo tattheva tissannaṃ;",
  "atk-vin01a:521_23": "arūpabhave eko tattheva ekissā vedanāya paccayo hoti.",
  "atk-vin01a:521_24": "Kāmabhave cha vedanā kāmabhave channaṃ taṇhākāyānaṃ paccayā honti.",
  "atk-vin01a:521_25": "Rūpabhave tisso tattheva tiṇṇaṃ;",
  "atk-vin01a:521_26": "arūpabhave ekā vedanā arūpabhave ekassa taṇhākāyassa paccayo hoti.",
  "atk-vin01a:521_27": "Tattha tattha sā sā taṇhā tassa tassa upādānassa paccayo;",
  "atk-vin01a:521_28": "upādānādayo bhavādīnaṃ.",
  "atk-vin01a:522_0": "Kathaṃ?",
  "atk-vin01a:522_1": "Idhekacco “kāme paribhuñjissāmī”ti kāmupādānapaccayā kāyena duccaritaṃ carati,",
  "atk-vin01a:522_2": "vācāya manasā duccaritaṃ carati;",
  "atk-vin01a:522_3": "duccaritapāripūriyā apāye upapajjati.",
  "atk-vin01a:522_4": "Tatthassa upapattihetubhūtaṃ kammaṃ kammabhavo,",
  "atk-vin01a:522_5": "kammanibbattā khandhā upapattibhavo,",
  "atk-vin01a:522_6": "khandhānaṃ nibbatti jāti,",
  "atk-vin01a:522_7": "paripāko jarā,",
  "atk-vin01a:522_8": "bhedo maraṇaṃ.",
  "atk-vin01a:523_0": "Aparo “saggasampattiṃ anubhavissāmī”ti tatheva sucaritaṃ carati;",
  "atk-vin01a:523_1": "sucaritapāripūriyā sagge upapajjati.",
  "atk-vin01a:523_2": "Tatthassa upapattihetubhūtaṃ kammaṃ kammabhavoti so eva nayo.",
  "atk-vin01a:524_0": "Aparo pana “brahmalokasampattiṃ anubhavissāmī”ti kāmupādānapaccayā eva mettaṃ bhāveti, karuṇaṃ… muditaṃ…",
  "atk-vin01a:524_1": "upekkhaṃ bhāveti,",
  "atk-vin01a:524_2": "bhāvanāpāripūriyā brahmaloke nibbattati.",
  "atk-vin01a:524_3": "Tatthassa nibbattihetubhūtaṃ kammaṃ kammabhavoti soyeva nayo.",
  "atk-vin01a:525_0": "Aparo “arūpavabhasampattiṃ anubhavissāmī”ti tatheva ākāsānañcāyatanādisamāpattiyo bhāveti,",
  "atk-vin01a:525_1": "bhāvanāpāripūriyā tattha nibbattati.",
  "atk-vin01a:525_2": "Tatthassa nibbattihetubhūtaṃ kammaṃ kammabhavo,",
  "atk-vin01a:525_3": "kammanibbattā khandhā upapattibhavo,",
  "atk-vin01a:525_4": "khandhānaṃ nibbatti jāti,",
  "atk-vin01a:525_5": "paripāko jarā,",
  "atk-vin01a:525_6": "bhedo maraṇanti.",
  "atk-vin01a:525_7": "Esa nayo sesupādānamūlikāsupi yojanāsu.",
  "atk-vin01a:526_0": "Evaṃ “ayaṃ avijjā hetu,",
  "atk-vin01a:526_1": "saṅkhārā hetusamuppannā,",
  "atk-vin01a:526_2": "ubhopete hetusamuppannāti paccayapariggahe paññā dhammaṭṭhitiñāṇaṃ;",
  "atk-vin01a:526_3": "atītampi addhānaṃ,",
  "atk-vin01a:526_4": "anāgatampi addhānaṃ;",
  "atk-vin01a:526_5": "avijjā hetu,",
  "atk-vin01a:526_6": "saṅkhārā hetusamuppannā,",
  "atk-vin01a:526_7": "ubhopete hetusamuppannāti paccayapariggahe paññā dhammaṭṭhitiñāṇa”nti etena nayena sabbapadāni vitthāretabbāni.",
  "atk-vin01a:526_8": "Tattha avijjā saṅkhārā eko saṅkhepo, viññāṇa- nāmarūpa-",
  "atk-vin01a:526_9": "saḷāyatana- phassa-",
  "atk-vin01a:526_10": "vedanā eko,",
  "atk-vin01a:526_11": "taṇhupādānabhavā eko, jāti- jarā-",
  "atk-vin01a:526_12": "maraṇaṃ eko.",
  "atk-vin01a:526_13": "Purimasaṅkhepo cettha atīto addhā,",
  "atk-vin01a:526_14": "dve majjhimā paccuppanno,",
  "atk-vin01a:526_15": "jātijarāmaraṇaṃ anāgato.",
  "atk-vin01a:526_16": "Avijjāsaṅkhāraggahaṇena cettha taṇhupādānabhavā gahitāva hontīti ime pañca dhammā atīte kammavaṭṭaṃ;",
  "atk-vin01a:526_17": "viññāṇādayo pañca dhammā etarahi vipākavaṭṭaṃ.",
  "atk-vin01a:526_18": "Taṇhupādānabhavaggahaṇena avijjāsaṅkhārā gahitāva hontīti ime pañca dhammā etarahi kammavaṭṭaṃ;",
  "atk-vin01a:526_19": "jātijarāmaraṇāpadesena viññāṇādīnaṃ niddiṭṭhattā ime pañca dhammā āyatiṃ vipākavaṭṭaṃ.",
  "atk-vin01a:526_20": "Te ākārato vīsatividhā honti.",
  "atk-vin01a:526_21": "Saṅkhāraviññāṇānañcettha antarā eko sandhi,",
  "atk-vin01a:526_22": "vedanātaṇhānamantarā eko,",
  "atk-vin01a:526_23": "bhavajātīnamantarā eko.",
  "atk-vin01a:526_24": "Iti bhagavā evaṃ catusaṅkhepaṃ,",
  "atk-vin01a:526_25": "tiyaddhaṃ,",
  "atk-vin01a:526_26": "vīsatākāraṃ,",
  "atk-vin01a:526_27": "tisandhiṃ paṭiccasamuppādaṃ sabbākārato jānāti passati aññāti paṭivijjhati.",
  "atk-vin01a:526_28": "Taṃ ñātaṭṭhena ñāṇaṃ,",
  "atk-vin01a:526_29": "pajānanaṭṭhena paññā.",
  "atk-vin01a:526_30": "Tena vuccati –",
  "atk-vin01a:526_31": "“paccayapariggahe paññā dhammaṭṭhitiñāṇa”nti.",
  "atk-vin01a:526_32": "Iminā dhammaṭṭhitiñāṇena bhagavā te dhamme yathābhūtaṃ ñatvā tesu nibbindanto virajjanto vimuccanto vuttappakārassa",
  "atk-vin01a:526_33": "imassa saṃsāracakkassa are hani vihani viddhaṃsesi.",
  "atk-vin01a:526_34": "Evampi arānaṃ hatattā arahaṃ.",
  "atk-vin01a:527_0": "Aggadakkhiṇeyyattā ca cīvarādipaccaye arahati pūjāvisesañca;",
  "atk-vin01a:527_1": "teneva ca uppanne tathāgate ye keci mahesakkhā devamanussā na te aññattha pūjaṃ karonti.",
  "atk-vin01a:527_2": "Tathā hi brahmā sahampati sinerumattena ratanadāmena tathāgataṃ pūjesi,",
  "atk-vin01a:527_3": "yathābalañca aññepi devā manussā ca bimbisārakosalarājādayo.",
  "atk-vin01a:527_4": "Parinibbutampi ca bhagavantaṃ uddissa channavutikoṭidhanaṃ visajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-vin01a:527_5": "Ko pana vādo aññesaṃ pūjāvisesānanti! Evaṃ paccayādīnaṃ arahattāpi arahaṃ.",
  "atk-vin01a:527_6": "Yathā ca loke keci paṇḍitamānino bālā asilokabhayena raho pāpaṃ karonti;",
  "atk-vin01a:527_7": "evamesa na kadāci karotīti pāpakaraṇe rahābhāvatopi arahaṃ.",
  "atk-vin01a:527_8": "Hoti cettha –",
  "atk-vin01a:528_0": "“Ārakattā hatattā ca, kilesārīna so muni;",
  "atk-vin01a:529_0": "Hatasaṃsāracakkāro, paccayādīna cāraho;",
  "atk-vin01a:530_0": "Na raho karoti pāpāni, arahaṃ tena vuccatī”ti.",
  "atk-vin01a:531_0": "Sammā sāmañca sabbadhammānaṃ buddhattā pana sammāsambuddho.",
  "atk-vin01a:531_1": "Tathā hesa sabbadhamme sammā sāmañca buddho,",
  "atk-vin01a:531_2": "abhiññeyye dhamme abhiññeyyato buddho,",
  "atk-vin01a:531_3": "pariññeyye dhamme pariññeyyato,",
  "atk-vin01a:531_4": "pahātabbe dhamme pahātabbato,",
  "atk-vin01a:531_5": "sacchikātabbe dhamme sacchikātabbato,",
  "atk-vin01a:531_6": "bhāvetabbe dhamme bhāvetabbato.",
  "atk-vin01a:531_7": "Teneva cāha –",
  "atk-vin01a:532_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-vin01a:533_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-vin01a:534_0": "Apica cakkhu dukkhasaccaṃ,",
  "atk-vin01a:534_1": "tassa mūlakāraṇabhāvena taṃsamuṭṭhāpikā purimataṇhā samudayasaccaṃ,",
  "atk-vin01a:534_2": "ubhinnamappavatti nirodhasaccaṃ,",
  "atk-vin01a:534_3": "nirodhappajānanā paṭipadā maggasaccanti evaṃ ekekapaduddhārenāpi sabbadhamme sammā sāmañca buddho.",
  "atk-vin01a:534_4": "Esa nayo sota- ghāna- jivhā-",
  "atk-vin01a:534_5": "kāyamanesupi.",
  "atk-vin01a:534_6": "Eteneva nayena rūpādīni cha āyatanāni,",
  "atk-vin01a:534_7": "cakkhuviññāṇādayo cha viññāṇakāyā,",
  "atk-vin01a:534_8": "cakkhusamphassādayo cha phassā,",
  "atk-vin01a:534_9": "cakkhusamphassajādayo cha vedanā,",
  "atk-vin01a:534_10": "rūpasaññādayo cha saññā,",
  "atk-vin01a:534_11": "rūpasañcetanādayo cha cetanā,",
  "atk-vin01a:534_12": "rūpataṇhādayo cha taṇhākāyā,",
  "atk-vin01a:534_13": "rūpavitakkādayo cha vitakkā,",
  "atk-vin01a:534_14": "rūpavicārādayo cha vicārā,",
  "atk-vin01a:534_15": "rūpakkhandhādayo pañcakkhandhā,",
  "atk-vin01a:534_16": "dasa kasiṇāni,",
  "atk-vin01a:534_17": "dasa anussatiyo,",
  "atk-vin01a:534_18": "uddhumātakasaññādivasena dasa saññā,",
  "atk-vin01a:534_19": "kesādayo dvattiṃsākārā,",
  "atk-vin01a:534_20": "dvādasāyatanāni,",
  "atk-vin01a:534_21": "aṭṭhārasa dhātuyo,",
  "atk-vin01a:534_22": "kāmabhavādayo nava bhavā,",
  "atk-vin01a:534_23": "paṭhamādīni cattāri jhānāni,",
  "atk-vin01a:534_24": "mettābhāvanādayo catasso appamaññā,",
  "atk-vin01a:534_25": "catasso arūpasamāpattiyo,",
  "atk-vin01a:534_26": "paṭilomato jarāmaraṇādīni,",
  "atk-vin01a:534_27": "anulomato avijjādīni paṭiccasamuppādaṅgāni ca yojetabbāni.",
  "atk-vin01a:535_0": "Tatrāyaṃ ekapadayojanā –",
  "atk-vin01a:535_1": "“jarāmaraṇaṃ dukkhasaccaṃ,",
  "atk-vin01a:535_2": "jāti samudayasaccaṃ,",
  "atk-vin01a:535_3": "ubhinnampi nissaraṇaṃ nirodhasaccaṃ,",
  "atk-vin01a:535_4": "nirodhappajānanā paṭipadā maggasacca”nti.",
  "atk-vin01a:535_5": "Evaṃ ekekapaduddhārena sabbadhamme sammā sāmañca buddho anubuddho paṭividdho.",
  "atk-vin01a:535_6": "Tena vuttaṃ –",
  "atk-vin01a:535_7": "sammā sāmañca sabbadhammānaṃ buddhattā pana sammāsambuddhoti.",
  "atk-vin01a:536_0": "Vijjāhi pana caraṇena ca sampannattā vijjācaraṇasampanno;",
  "atk-vin01a:536_1": "tattha vijjāti tissopi vijjā,",
  "atk-vin01a:536_2": "aṭṭhapi vijjā.",
  "atk-vin01a:536_3": "Tisso vijjā bhayabheravasutte vuttanayeneva veditabbā,",
  "atk-vin01a:536_4": "aṭṭha vijjā ambaṭṭhasutte.",
  "atk-vin01a:536_5": "Tatra hi vipassanāñāṇena manomayiddhiyā ca saha cha abhiññā pariggahetvā aṭṭha vijjā vuttā.",
  "atk-vin01a:536_6": "Caraṇanti sīlasaṃvaro,",
  "atk-vin01a:536_7": "indriyesu guttadvāratā,",
  "atk-vin01a:536_8": "bhojane mattaññutā,",
  "atk-vin01a:536_9": "jāgariyānuyogo,",
  "atk-vin01a:536_10": "satta saddhammā,",
  "atk-vin01a:536_11": "cattāri rūpāvacarajjhānānīti ime pannarasa dhammā veditabbā.",
  "atk-vin01a:536_12": "Imeyeva hi pannarasa dhammā,",
  "atk-vin01a:536_13": "yasmā etehi carati ariyasāvako gacchati amataṃ disaṃ tasmā,",
  "atk-vin01a:536_14": "caraṇanti vuttā. Yathāha – “idha, mahānāma,",
  "atk-vin01a:536_15": "ariyasāvako sīlavā hotī”ti vitthāro.",
  "atk-vin01a:536_16": "Bhagavā imāhi vijjāhi iminā ca caraṇena samannāgato,",
  "atk-vin01a:536_17": "tena vuccati vijjācaraṇasampannoti.",
  "atk-vin01a:536_18": "Tattha vijjāsampadā bhagavato sabbaññutaṃ pūretvā ṭhitā,",
  "atk-vin01a:536_19": "caraṇasampadā mahākāruṇikataṃ.",
  "atk-vin01a:536_20": "So sabbaññutāya sabbasattānaṃ atthānatthaṃ ñatvā mahākāruṇikatāya anatthaṃ parivajjetvā atthe niyojeti,",
  "atk-vin01a:536_21": "yathā taṃ vijjācaraṇasampanno.",
  "atk-vin01a:536_22": "Tenassa sāvakā suppaṭipannā honti no duppaṭipannā,",
  "atk-vin01a:536_23": "vijjācaraṇavipannānañhi sāvakā attantapādayo viya.",
  "atk-vin01a:537_0": "Sobhanagamanattā,",
  "atk-vin01a:537_1": "sundaraṃ ṭhānaṃ gatattā,",
  "atk-vin01a:537_2": "sammāgatattā,",
  "atk-vin01a:537_3": "sammā ca gadattā sugato.",
  "atk-vin01a:537_4": "Gamanampi hi gatanti vuccati,",
  "atk-vin01a:537_5": "tañca bhagavato sobhanaṃ parisuddhamanavajjaṃ.",
  "atk-vin01a:537_6": "Kiṃ pana tanti?",
  "atk-vin01a:537_7": "Ariyamaggo.",
  "atk-vin01a:537_8": "Tena hesa gamanena khemaṃ disaṃ asajjamāno gatoti sobhanagamanattā sugato.",
  "atk-vin01a:537_9": "Sundaraṃ cesa ṭhānaṃ gato amataṃ nibbānanti sundaraṃ ṭhānaṃ gatattāpi sugato.",
  "atk-vin01a:537_10": "Sammā ca gato tena tena maggena pahīne kilese puna apaccāgacchanto.",
  "atk-vin01a:537_11": "Vuttañcetaṃ –",
  "atk-vin01a:537_12": "“sotāpattimaggena ye kilesā pahīnā,",
  "atk-vin01a:537_13": "te kilese na puneti na pacceti na paccāgacchatīti sugato…pe…",
  "atk-vin01a:537_14": "arahattamaggena ye kilesā pahīnā,",
  "atk-vin01a:537_15": "te kilese na puneti na pacceti na paccāgacchatīti sugato”ti.",
  "atk-vin01a:537_16": "Sammā vā āgato dīpaṅkarapādamūlato pabhuti yāva bodhimaṇḍo tāva samatiṃsapāramipūritāya sammāpaṭipattiyā",
  "atk-vin01a:537_17": "sabbalokassa hitasukhameva karonto sassataṃ ucchedaṃ kāmasukhaṃ attakilamathanti ime ca ante anupagacchanto",
  "atk-vin01a:537_18": "āgatoti sammāgatattāpi sugato.",
  "atk-vin01a:537_19": "Sammā cesa gadati,",
  "atk-vin01a:537_20": "yuttaṭṭhāne yuttameva vācaṃ bhāsatīti sammā gadattāpi sugato.",
  "atk-vin01a:538_0": "Tatridaṃ sādhakasuttaṃ –",
  "atk-vin01a:538_1": "“yaṃ tathāgato vācaṃ jānāti abhūtaṃ atacchaṃ anatthasaṃhitaṃ,",
  "atk-vin01a:538_2": "sā ca paresaṃ appiyā amanāpā,",
  "atk-vin01a:538_3": "na taṃ tathāgato vācaṃ bhāsati.",
  "atk-vin01a:538_4": "Yampi tathāgato vācaṃ jānāti bhūtaṃ tacchaṃ anatthasaṃhitaṃ,",
  "atk-vin01a:538_5": "sā ca paresaṃ appiyā amanāpā,",
  "atk-vin01a:538_6": "tampi tathāgato vācaṃ na bhāsati.",
  "atk-vin01a:538_7": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "atk-vin01a:538_8": "sā ca paresaṃ appiyā amanāpā,",
  "atk-vin01a:538_9": "tatra kālaññū tathāgato hoti tassā vācāya veyyākaraṇāya.",
  "atk-vin01a:538_10": "Yaṃ tathāgato vācaṃ jānāti abhūtaṃ atacchaṃ anatthasaṃhitaṃ,",
  "atk-vin01a:538_11": "sā ca paresaṃ piyā manāpā,",
  "atk-vin01a:538_12": "na taṃ tathāgato vācaṃ bhāsati.",
  "atk-vin01a:538_13": "Yampi tathāgato vācaṃ jānāti bhūtaṃ tacchaṃ anatthasaṃhitaṃ,",
  "atk-vin01a:538_14": "sā ca paresaṃ piyā manāpā,",
  "atk-vin01a:538_15": "tampi tathāgato vācaṃ na bhāsati.",
  "atk-vin01a:538_16": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "atk-vin01a:538_17": "sā ca paresaṃ piyā manāpā,",
  "atk-vin01a:538_18": "tatra kālaññū tathāgato hoti tassā vācāya veyyākaraṇāyā”ti.",
  "atk-vin01a:538_19": "Evaṃ sammā gadattāpi sugatoti veditabbo.",
  "atk-vin01a:539_0": "Sabbathā viditalokattā pana lokavidū.",
  "atk-vin01a:539_1": "So hi bhagavā sabhāvato samudayato nirodhato nirodhūpāyatoti sabbathā lokaṃ avedi aññāsi paṭivijjhi. Yathāha –",
  "atk-vin01a:539_2": "“yattha kho, āvuso,",
  "atk-vin01a:539_3": "na jāyati na jīyati na mīyati na cavati na upapajjati,",
  "atk-vin01a:539_4": "nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmi; na cāhaṃ, āvuso,",
  "atk-vin01a:539_5": "appatvāva lokassa antaṃ dukkhassa antakiriyaṃ vadāmi.",
  "atk-vin01a:539_6": "Api cāhaṃ, āvuso,",
  "atk-vin01a:539_7": "imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadaṃ.",
  "atk-vin01a:540_0": "“Gamanena na pattabbo, lokassanto kudācanaṃ;",
  "atk-vin01a:541_0": "Na ca appatvā lokantaṃ, dukkhā atthi pamocanaṃ.",
  "atk-vin01a:542_0": "“Tasmā have lokavidū sumedho;",
  "atk-vin01a:543_0": "Lokantagū vusitabrahmacariyo;",
  "atk-vin01a:544_0": "Lokassa antaṃ samitāvi ñatvā;",
  "atk-vin01a:545_0": "Nāsīsatī lokamimaṃ parañcā”ti. ;",
  "atk-vin01a:546_0": "Apica tayo lokā –",
  "atk-vin01a:546_1": "saṅkhāraloko,",
  "atk-vin01a:546_2": "sattaloko,",
  "atk-vin01a:546_3": "okāsalokoti;",
  "atk-vin01a:546_4": "tattha “eko loko –",
  "atk-vin01a:546_5": "sabbe sattā āhāraṭṭhitikā”ti āgataṭṭhāne saṅkhāraloko veditabbo.",
  "atk-vin01a:546_6": "“Sassato lokoti vā asassato lokoti vā”ti āgataṭṭhāne sattaloko.",
  "atk-vin01a:547_0": "“Yāvatā candimasūriyā, pariharanti disā bhanti virocanā;",
  "atk-vin01a:548_0": "Tāva sahassadhā loko, ettha te vattatī vaso”ti. –",
  "atk-vin01a:549_0": "Āgataṭṭhāne okāsaloko,",
  "atk-vin01a:549_1": "tampi bhagavā sabbathā avedi.",
  "atk-vin01a:549_2": "Tathā hissa –",
  "atk-vin01a:549_3": "“eko loko –",
  "atk-vin01a:549_4": "sabbe sattā āhāraṭṭhitikā.",
  "atk-vin01a:549_5": "Dve lokā –",
  "atk-vin01a:549_6": "nāmañca rūpañca.",
  "atk-vin01a:549_7": "Tayo lokā –",
  "atk-vin01a:549_8": "tisso vedanā.",
  "atk-vin01a:549_9": "Cattāro lokā –",
  "atk-vin01a:549_10": "cattāro āhārā.",
  "atk-vin01a:549_11": "Pañca lokā –",
  "atk-vin01a:549_12": "pañcupādānakkhandhā.",
  "atk-vin01a:549_13": "Cha lokā –",
  "atk-vin01a:549_14": "cha ajjhattikāni āyatanāni.",
  "atk-vin01a:549_15": "Satta lokā satta viññāṇaṭṭhitiyo.",
  "atk-vin01a:549_16": "Aṭṭha lokā –",
  "atk-vin01a:549_17": "aṭṭha lokadhammā.",
  "atk-vin01a:549_18": "Nava lokā –",
  "atk-vin01a:549_19": "nava sattāvāsā.",
  "atk-vin01a:549_20": "Dasa lokā –",
  "atk-vin01a:549_21": "dasāyatanāni.",
  "atk-vin01a:549_22": "Dvādasa lokā –",
  "atk-vin01a:549_23": "dvādasāyatanāni.",
  "atk-vin01a:549_24": "Aṭṭhārasa lokā –",
  "atk-vin01a:549_25": "aṭṭhārasa dhātuyo”ti.",
  "atk-vin01a:549_26": "Ayaṃ saṅkhāralokopi sabbathā vidito.",
  "atk-vin01a:550_0": "Yasmā panesa sabbesampi sattānaṃ āsayaṃ jānāti,",
  "atk-vin01a:550_1": "anusayaṃ jānāti,",
  "atk-vin01a:550_2": "caritaṃ jānāti,",
  "atk-vin01a:550_3": "adhimuttiṃ jānāti,",
  "atk-vin01a:550_4": "apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbe abhabbe satte jānāti,",
  "atk-vin01a:550_5": "tasmāssa sattalokopi sabbathā vidito.",
  "atk-vin01a:550_6": "Yathā ca sattaloko evaṃ okāsalokopi.",
  "atk-vin01a:550_7": "Tathā hesa ekaṃ cakkavāḷaṃ āyāmato ca vitthārato ca yojanānaṃ dvādasa satasahassāni tīṇi sahassāni cattāri satāni paññāsañca yojanāni.",
  "atk-vin01a:550_8": "Parikkhepato –",
  "atk-vin01a:551_0": "Sabbaṃ satasahassāni, chattiṃsa parimaṇḍalaṃ;",
  "atk-vin01a:552_0": "Dasañceva sahassāni, aḍḍhuḍḍhāni satāni ca.",
  "atk-vin01a:553_0": "Tattha –",
  "atk-vin01a:554_0": "Duve satasahassāni, cattāri nahutāni ca;",
  "atk-vin01a:555_0": "Ettakaṃ bahalattena, saṅkhātāyaṃ vasundharā.",
  "atk-vin01a:556_0": "Tassā eva sandhārakaṃ –",
  "atk-vin01a:557_0": "Cattāri satasahassāni, aṭṭheva nahutāni ca;",
  "atk-vin01a:558_0": "Ettakaṃ bahalattena, jalaṃ vāte patiṭṭhitaṃ.",
  "atk-vin01a:559_0": "Tassāpi sandhārako –",
  "atk-vin01a:560_0": "Navasatasahassāni, māluto nabhamuggato;",
  "atk-vin01a:561_0": "Saṭṭhi ceva sahassāni, esā lokassa saṇṭhiti.",
  "atk-vin01a:562_0": "Evaṃ saṇṭhite cettha yojanānaṃ –",
  "atk-vin01a:563_0": "Caturāsīti sahassāni, ajjhogāḷho mahaṇṇave;",
  "atk-vin01a:564_0": "Accuggato tāvadeva, sinerupabbatuttamo.",
  "atk-vin01a:565_0": "Tato upaḍḍhupaḍḍhena, pamāṇena yathākkamaṃ;",
  "atk-vin01a:566_0": "Ajjhogāḷhuggatā dibbā, nānāratanacittitā.",
  "atk-vin01a:567_0": "Yugandharo īsadharo, karavīko sudassano;",
  "atk-vin01a:568_0": "Nemindharo vinatako, assakaṇṇo girī brahā.",
  "atk-vin01a:569_0": "Ete satta mahāselā, sinerussa samantato;",
  "atk-vin01a:570_0": "Mahārājānamāvāsā, devayakkhanisevitā.",
  "atk-vin01a:571_0": "Yojanānaṃ satānucco, himavā pañca pabbato;",
  "atk-vin01a:572_0": "Yojanānaṃ sahassāni, tīṇi āyatavitthato;",
  "atk-vin01a:573_0": "Caturāsītisahassehi, kūṭehi paṭimaṇḍito.",
  "atk-vin01a:574_0": "Tipañcayojanakkhandha, parikkhepā nagavhayā;",
  "atk-vin01a:575_0": "Paññāsa yojanakkhandha, sākhāyāmā samantato.",
  "atk-vin01a:576_0": "Satayojanavitthiṇṇā, tāvadeva ca uggatā;",
  "atk-vin01a:577_0": "Jambū yassānubhāvena, jambudīpo pakāsito.",
  "atk-vin01a:578_0": "Dve asīti sahassāni, ajjhogāḷho mahaṇṇave;",
  "atk-vin01a:579_0": "Accuggato tāvadeva, cakkavāḷasiluccayo;",
  "atk-vin01a:580_0": "Parikkhipitvā taṃ sabbaṃ, lokadhātumayaṃ ṭhito.",
  "atk-vin01a:581_0": "Tattha candamaṇḍalaṃ ekūnapaññāsayojanaṃ,",
  "atk-vin01a:581_1": "sūriyamaṇḍalaṃ paññāsayojanaṃ,",
  "atk-vin01a:581_2": "tāvatiṃsabhavanaṃ dasasahassayojanaṃ;",
  "atk-vin01a:581_3": "tathā asurabhavanaṃ,",
  "atk-vin01a:581_4": "avīcimahānirayo,",
  "atk-vin01a:581_5": "jambudīpo ca.",
  "atk-vin01a:581_6": "Aparagoyānaṃ sattasahassayojanaṃ;",
  "atk-vin01a:581_7": "tathā pubbavideho.",
  "atk-vin01a:581_8": "Uttarakuru aṭṭhasahassayojano,",
  "atk-vin01a:581_9": "ekameko cettha mahādīpo pañcasatapañcasataparittadīpaparivāro;",
  "atk-vin01a:581_10": "taṃ sabbampi ekaṃ cakkavāḷaṃ,",
  "atk-vin01a:581_11": "ekā lokadhātu,",
  "atk-vin01a:581_12": "tadantaresu lokantarikanirayā.",
  "atk-vin01a:581_13": "Evaṃ anantāni cakkavāḷāni anantā lokadhātuyo bhagavā anantena buddhañāṇena avedi, aññāsi,",
  "atk-vin01a:581_14": "paṭivijjhi.",
  "atk-vin01a:581_15": "Evamassa okāsalokopi sabbathā vidito.",
  "atk-vin01a:581_16": "Evampi sabbathā viditalokattā lokavidū.",
  "atk-vin01a:582_0": "Attano pana guṇehi visiṭṭhatarassa kassaci abhāvā natthi etassa uttaroti anuttaro.",
  "atk-vin01a:582_1": "Tathā hesa sīlaguṇenāpi sabbaṃ lokamabhibhavati,",
  "atk-vin01a:582_2": "samādhi…pe… paññā… vimutti…",
  "atk-vin01a:582_3": "vimuttiñāṇadassanaguṇenāpi,",
  "atk-vin01a:582_4": "sīlaguṇenāpi asamo asamasamo appaṭimo appaṭibhāgo appaṭipuggalo…pe…",
  "atk-vin01a:582_5": "vimuttiñāṇadassanaguṇenāpi. Yathāha –",
  "atk-vin01a:582_6": "“na kho panāhaṃ,",
  "atk-vin01a:582_7": "bhikkhave,",
  "atk-vin01a:582_8": "samanupassāmi sadevake loke samārake…pe…",
  "atk-vin01a:582_9": "sadevamanussāya attanā sīlasampannatara”nti vitthāro.",
  "atk-vin01a:583_0": "Evaṃ aggappasādasuttādīni “na me ācariyo atthī”tiādikā gāthāyo ca vitthāretabbā.",
  "atk-vin01a:584_0": "Purisadamme sāretīti purisadammasārathi,",
  "atk-vin01a:584_1": "dameti vinetīti vuttaṃ hoti.",
  "atk-vin01a:584_2": "Tattha purisadammāti adantā dametuṃ yuttā tiracchānapurisāpi manussapurisāpi amanussapurisāpi.",
  "atk-vin01a:584_3": "Tathā hi bhagavatā tiracchānapurisāpi apalāḷo nāgarājā, cūḷodaro, mahodaro,",
  "atk-vin01a:584_4": "aggisikho,",
  "atk-vin01a:584_5": "dhūmasikho,",
  "atk-vin01a:584_6": "dhanapālako hatthīti evamādayo damitā,",
  "atk-vin01a:584_7": "nibbisā katā,",
  "atk-vin01a:584_8": "saraṇesu ca sīlesu ca patiṭṭhāpitā.",
  "atk-vin01a:584_9": "Manussapurisāpi saccakanigaṇṭhaputta-",
  "atk-vin01a:584_10": "ambaṭṭhamāṇava-",
  "atk-vin01a:584_11": "pokkharasāti-",
  "atk-vin01a:584_12": "soṇadaṇḍakūṭadantādayo.",
  "atk-vin01a:584_13": "Amanussapurisāpi āḷavaka- sūciloma-",
  "atk-vin01a:584_14": "kharaloma- yakkha-",
  "atk-vin01a:584_15": "sakkadevarājādayo damitā vinītā vicitrehi vinayanūpāyehi.",
  "atk-vin01a:584_16": "“Ahaṃ kho, kesi,",
  "atk-vin01a:584_17": "purisadammaṃ saṇhenapi vinemi,",
  "atk-vin01a:584_18": "pharusenapi vinemi,",
  "atk-vin01a:584_19": "saṇhapharusenapi vinemī”ti idañcettha suttaṃ vitthāretabbaṃ.",
  "atk-vin01a:584_20": "Atha vā visuddhasīlādīnaṃ paṭhamajjhānādīni sotāpannādīnañca uttarimaggapaṭipadaṃ ācikkhanto dantepi dametiyeva.",
  "atk-vin01a:585_0": "Atha vā anuttaro purisadammasārathīti ekamevidaṃ atthapadaṃ.",
  "atk-vin01a:585_1": "Bhagavā hi tathā purisadamme sāreti,",
  "atk-vin01a:585_2": "yathā ekapallaṅkeneva nisinnā aṭṭha disā asajjamānā dhāvanti.",
  "atk-vin01a:585_3": "Tasmā “anuttaro purisadammasārathī”ti vuccati.",
  "atk-vin01a:585_4": "“Hatthidamakena,",
  "atk-vin01a:585_5": "bhikkhave,",
  "atk-vin01a:585_6": "hatthidammo sārito ekaṃyeva disaṃ dhāvatī”ti idañcettha suttaṃ vitthāretabbaṃ.",
  "atk-vin01a:586_0": "Diṭṭhadhammikasamparāyikaparamatthehi yathārahaṃ anusāsatīti satthā.",
  "atk-vin01a:586_1": "Apica satthā viyāti satthā,",
  "atk-vin01a:586_2": "bhagavā satthavāho.",
  "atk-vin01a:586_3": "“Yathā satthavāho satthe kantāraṃ tāreti,",
  "atk-vin01a:586_4": "corakantāraṃ tāreti,",
  "atk-vin01a:586_5": "vāḷakantāraṃ tāreti,",
  "atk-vin01a:586_6": "dubbhikkhakantāraṃ tāreti,",
  "atk-vin01a:586_7": "nirudakakantāraṃ tāreti,",
  "atk-vin01a:586_8": "uttāreti nittāreti patāreti khemantabhūmiṃ sampāpeti;",
  "atk-vin01a:586_9": "evameva bhagavā satthā satthavāho satte kantāraṃ tāreti jātikantāraṃ tāretī”tiādinā niddesanayenapettha attho veditabbo.",
  "atk-vin01a:587_0": "Devamanussānanti daevānañca manussānañca ukkaṭṭhaparicchedavasenetaṃ vuttaṃ,",
  "atk-vin01a:587_1": "bhabbapuggalaparicchedavasena ca.",
  "atk-vin01a:587_2": "Bhagavā pana tiracchānagatānampi anusāsanippadānena satthāyeva.",
  "atk-vin01a:587_3": "Tepi hi bhagavato dhammasavanena upanissayasampattiṃ patvā tāya eva upanissayasampattiyā dutiye tatiye vā attabhāve maggaphalabhāgino honti.",
  "atk-vin01a:587_4": "Maṇḍūkadevaputtādayo cettha nidassanaṃ.",
  "atk-vin01a:587_5": "Bhagavati kira gaggarāya pokkharaṇiyā tīre campānagaravāsīnaṃ dhammaṃ desayamāne eko maṇḍūko bhagavato sare nimittaṃ aggahesi.",
  "atk-vin01a:587_6": "Taṃ eko vacchapālako daṇḍamolubbha tiṭṭhanto tassa sīse sannirumbhitvā aṭṭhāsi.",
  "atk-vin01a:587_7": "So tāvadeva kālaṃ katvā tāvatiṃsabhavane dvādasayojanike kanakavimāne nibbatti.",
  "atk-vin01a:587_8": "Suttappabuddho viya ca tattha accharāsaṅghaparivutaṃ attānaṃ disvā “are,",
  "atk-vin01a:587_9": "ahampi nāma idha nibbattosmi! Kiṃ nu kho kammaṃ akāsi”nti āvajjento nāññaṃ kiñci addasa,",
  "atk-vin01a:587_10": "aññatra bhagavato sare nimittaggāhā.",
  "atk-vin01a:587_11": "So taāvadeva saha vimānena āgantvā bhagavato pāde sirasā vandi.",
  "atk-vin01a:587_12": "Bhagavā jānantova pucchi –",
  "atk-vin01a:588_0": "“Ko me vandati pādāni, iddhiyā yasasā jalaṃ;",
  "atk-vin01a:589_0": "Abhikkantena vaṇṇena, sabbā obhāsayaṃ disā”ti.",
  "atk-vin01a:590_0": "“Maṇḍūkohaṃ pure āsiṃ, udake vārigocaro;",
  "atk-vin01a:591_0": "Tava dhammaṃ suṇantassa, avadhi vacchapālako”ti. ;",
  "atk-vin01a:592_0": "Bhagavā tassa dhammaṃ desesi.",
  "atk-vin01a:592_1": "Desanāvasāne caturāsītiyā pāṇasahassānaṃ dhammābhisamayo ahosi.",
  "atk-vin01a:592_2": "Devaputtopi sotāpattiphale patiṭṭhāya sitaṃ katvā pakkāmīti.",
  "atk-vin01a:593_0": "Yaṃ pana kiñci atthi ñeyyaṃ nāma,",
  "atk-vin01a:593_1": "tassa sabbassa buddhattā vimokkhantikañāṇavasena buddho.",
  "atk-vin01a:593_2": "Yasmā vā cattāri saccāni attanāpi bujjhi,",
  "atk-vin01a:593_3": "aññepi satte bodhesi;",
  "atk-vin01a:593_4": "tasmā evamādīhipi kāraṇehi buddho.",
  "atk-vin01a:593_5": "Imassa catthassa viññāpanatthaṃ “bujjhitā saccānīti buddho,",
  "atk-vin01a:593_6": "bodhetā pajāyāti buddho”ti evaṃ pavatto sabbopi niddesanayo paṭisambhidānayo vā vitthāretabbo.",
  "atk-vin01a:594_0": "Bhagavāti idaṃ panassa guṇavisiṭṭhasattuttamagarugāravādhivacanaṃ. Tenāhu porāṇā –",
  "atk-vin01a:595_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-vin01a:596_0": "Garu gāravayutto so, bhagavā tena vuccatī”ti.",
  "atk-vin01a:597_0": "Catubbidhañhi nāmaṃ –",
  "atk-vin01a:597_1": "āvatthikaṃ, liṅgikaṃ,",
  "atk-vin01a:597_2": "nemittikaṃ,",
  "atk-vin01a:597_3": "adhiccasamuppannanti.",
  "atk-vin01a:597_4": "Adhiccasamuppannaṃ nāma lokiyavohārena “yadicchaka”nti vuttaṃ hoti.",
  "atk-vin01a:597_5": "Tattha “vaccho dammo balibaddo”ti evamādi āvatthikaṃ.",
  "atk-vin01a:597_6": "“Daṇḍī chattī sikhī karī”ti evamādi liṅgikaṃ.",
  "atk-vin01a:597_7": "“Tevijjo chaḷabhiñño”ti evamādi nemittikaṃ.",
  "atk-vin01a:597_8": "“Sirivaḍḍhako dhanavaḍḍhako”ti evamādi vacanatthamanapekkhitvā pavattaṃ adhiccasamuppannaṃ.",
  "atk-vin01a:597_9": "Idaṃ pana bhagavāti nāmaṃ nemittikaṃ,",
  "atk-vin01a:597_10": "na mahāmāyāya na suddhodanamahārājena na asītiyā ñātisahassehi kataṃ,",
  "atk-vin01a:597_11": "na sakkasantusitādīhi devatāvisesehi.",
  "atk-vin01a:597_12": "Vuttañhetaṃ dhammasenāpatinā –",
  "atk-vin01a:597_13": "“bhagavāti netaṃ nāmaṃ mātarā kataṃ…pe…",
  "atk-vin01a:597_14": "vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikāpaññatti,",
  "atk-vin01a:597_15": "yadidaṃ bhagavā”ti.",
  "atk-vin01a:598_0": "Yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti –",
  "atk-vin01a:599_0": "“Bhagī bhajī bhāgī vibhattavā iti;",
  "atk-vin01a:600_0": "Akāsi bhagganti garūti bhāgyavā;",
  "atk-vin01a:601_0": "Bahūhi ñāyehi subhāvitattano;",
  "atk-vin01a:602_0": "Bhavantago so bhagavāti vuccatī”ti.",
  "atk-vin01a:603_0": "Niddese vuttanayeneva cettha tesaṃ tesaṃ padānamattho daṭṭhabbo.",
  "atk-vin01a:604_0": "Ayaṃ pana aparo nayo –",
  "atk-vin01a:605_0": "“Bhāgyavā bhaggavā yutto, bhagehi ca vibhattavā;",
  "atk-vin01a:606_0": "Bhattavā vantagamano, bhavesu bhagavā tato”ti.",
  "atk-vin01a:607_0": "Tattha vaṇṇāgamo vaṇṇavipariyayoti etaṃ niruttilakkhaṇaṃ gahetvā saddanayena vā pisodarādipakkhepalakkhaṇaṃ",
  "atk-vin01a:607_1": "gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa atthi,",
  "atk-vin01a:607_2": "tasmā “bhāgyavā”ti vattabbe “bhagavā”ti vuccatīti ñātabbaṃ.",
  "atk-vin01a:607_3": "Yasmā pana lobha- dosa- moha-",
  "atk-vin01a:607_4": "viparītamanasikāra-",
  "atk-vin01a:607_5": "ahirikānottappa-",
  "atk-vin01a:607_6": "kodhūpanāha- makkha-",
  "atk-vin01a:607_7": "paḷāsaissā-",
  "atk-vin01a:607_8": "macchariya-",
  "atk-vin01a:607_9": "māyāsāṭheyya- thambha- sārambha-",
  "atk-vin01a:607_10": "mānātimāna- mada- pamāda-",
  "atk-vin01a:607_11": "taṇhāvijjā tividhākusalamūla-",
  "atk-vin01a:607_12": "duccarita-",
  "atk-vin01a:607_13": "saṃkilesa- mala-",
  "atk-vin01a:607_14": "visamasaññā- vitakka- papañca-",
  "atk-vin01a:607_15": "catubbidhavipariyesaāsava- gantha- ogha- yogāgati-",
  "atk-vin01a:607_16": "taṇhuppādupādāna-",
  "atk-vin01a:607_17": "pañcacetokhīla-",
  "atk-vin01a:607_18": "vinibandha-",
  "atk-vin01a:607_19": "nīvaraṇābhinandanachavivādamūla-",
  "atk-vin01a:607_20": "taṇhākāya-",
  "atk-vin01a:607_21": "sattānusaya-",
  "atk-vin01a:607_22": "aṭṭhamicchatta-",
  "atk-vin01a:607_23": "navataṇhāmūlaka-",
  "atk-vin01a:607_24": "dasākusalakama diṭṭhigata-",
  "atk-vin01a:607_25": "aṭṭhasatataṇhāvicaritappabheda-",
  "atk-vin01a:607_26": "sabbadaratha- pariḷāha-",
  "atk-vin01a:607_27": "kilesasatasahassāni,",
  "atk-vin01a:607_28": "saṅkhepato vā pañca kilesa-",
  "atk-vin01a:607_29": "abhisaṅkhārakhandhamaccu-",
  "atk-vin01a:607_30": "devaputta-",
  "atk-vin01a:607_31": "māre abhañji,",
  "atk-vin01a:607_32": "tasmā bhaggattā etesaṃ parissayānaṃ bhaggavāti vattabbe bhagavāti vuccati.",
  "atk-vin01a:607_33": "Āha cettha –",
  "atk-vin01a:608_0": "“Bhaggarāgo bhaggadoso, bhaggamoho anāsavo;",
  "atk-vin01a:609_0": "Bhaggāssa pāpakā dhammā, bhagavā tena vuccatī”ti.",
  "atk-vin01a:610_0": "Bhāgyavantatāya cassa satapuññajalakkhaṇadharassa rūpakāyasampattidīpitā hoti,",
  "atk-vin01a:610_1": "bhaggadosatāya dhammakāyasampatti.",
  "atk-vin01a:610_2": "Tathā lokiyaparikkhakānaṃ bahumatabhāvo,",
  "atk-vin01a:610_3": "gahaṭṭhapabbajitehi abhigamanīyatā,",
  "atk-vin01a:610_4": "abhigatānañca nesaṃ kāyacittadukkhāpanayane paṭibalabhāvo,",
  "atk-vin01a:610_5": "āmisadānadhammadānehi upakāritā,",
  "atk-vin01a:610_6": "lokiyalokuttarasukhehi ca sampayojanasamatthatā dīpitā hoti.",
  "atk-vin01a:611_0": "Yasmā ca loke issariya- dhamma- yasa- sirī- kāma-",
  "atk-vin01a:611_1": "payattesu chasu dhammesu bhagasaddo vattati,",
  "atk-vin01a:611_2": "paramañcassa sakacitte issariyaṃ,",
  "atk-vin01a:611_3": "aṇimā laghimādikaṃ vā lokiyasammataṃ sabbākāraparipūraṃ atthi tathā lokuttaro dhammo lokattayabyāpako yathābhuccaguṇādhigato ativiya parisuddho yaso,",
  "atk-vin01a:611_4": "rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,",
  "atk-vin01a:611_5": "yaṃ yaṃ etena icchitaṃ patthitaṃ attahitaṃ parahitaṃ vā,",
  "atk-vin01a:611_6": "tassa tassa tatheva abhinipphannattā icchiticchi,",
  "atk-vin01a:611_7": "tattha nipphattisaññito kāmo,",
  "atk-vin01a:611_8": "sabbalokagarubhāvappattihetubhūto sammāvāyāmasaṅkhāto payatto ca atthi;",
  "atk-vin01a:611_9": "tasmā imehi bhagehi yuttattāpi bhagā assa santīti iminā atthena bhagavāti vuccati.",
  "atk-vin01a:612_0": "Yasmā pana kusalādīhi bhedehi sabbadhamme,",
  "atk-vin01a:612_1": "khandhāyatana-",
  "atk-vin01a:612_2": "dhātusacca-",
  "atk-vin01a:612_3": "indriyapaṭiccasamuppādādīhi vā kusalādidhamme, pīḷana- saṅkhata-",
  "atk-vin01a:612_4": "santāpavipariṇāmaṭṭhena vā dukkhamariyasaccaṃ, āyūhana- nidāna- saṃyoga-",
  "atk-vin01a:612_5": "palibodhaṭṭhena samudayaṃ,",
  "atk-vin01a:612_6": "nissaraṇavivekāsaṅkhata-",
  "atk-vin01a:612_7": "amataṭṭhena nirodhaṃ, niyyāna- hetu-",
  "atk-vin01a:612_8": "dassanādhipateyyaṭṭhena maggaṃ vibhattavā,",
  "atk-vin01a:612_9": "vibhajitvā vivaritvā desitavāti vuttaṃ hoti.",
  "atk-vin01a:612_10": "Tasmā vibhattavāti vattabbe bhagavāti vuccati.",
  "atk-vin01a:613_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe aññe ca lokiyalokuttare",
  "atk-vin01a:613_1": "uttarimanussadhamme bhaji sevi bahulamakāsi,",
  "atk-vin01a:613_2": "tasmā bhattavāti vattabbe bhagavāti vuccati.",
  "atk-vin01a:614_0": "Yasmā pana tīsu bhavesu taṇhāsaṅkhātaṃ gamanamanena vantaṃ,",
  "atk-vin01a:614_1": "tasmā bhavesu vantagamanoti vattabbe bhavasaddato bhakāraṃ,",
  "atk-vin01a:614_2": "gamanasaddato gakāraṃ,",
  "atk-vin01a:614_3": "vantasaddato vakārañca dīghaṃ katvā ādāya bhagavāti vuccati.",
  "atk-vin01a:614_4": "Yathā loke “mehanassa khassa mālā”ti vattabbe “mekhalā”ti vuccati.",
  "atk-vin01a:615_0": "So imaṃ lokanti so bhagavā imaṃ lokaṃ.",
  "atk-vin01a:615_1": "Idāni vattabbaṃ nidasseti.",
  "atk-vin01a:615_2": "Sadevakanti saha devehi sadevakaṃ;",
  "atk-vin01a:615_3": "evaṃ saha mārena samārakaṃ;",
  "atk-vin01a:615_4": "saha brahmunā sabrahmakaṃ;",
  "atk-vin01a:615_5": "saha samaṇabrāhmaṇehi sassamaṇabrāhmaṇiṃ;",
  "atk-vin01a:615_6": "pajātattā pajā,",
  "atk-vin01a:615_7": "taṃ pajaṃ;",
  "atk-vin01a:615_8": "saha devamanussehi sadevamanussaṃ.",
  "atk-vin01a:615_9": "Tattha sadevakavacanena pañcakāmāvacaradevaggahaṇaṃ veditabbaṃ,",
  "atk-vin01a:615_10": "samārakavacanena chaṭṭhakāmāvacaradevaggahaṇaṃ,",
  "atk-vin01a:615_11": "sabrahmakavacanena brahmakāyikādibrahmaggahaṇaṃ,",
  "atk-vin01a:615_12": "sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ,",
  "atk-vin01a:615_13": "samitapāpa-",
  "atk-vin01a:615_14": "bāhitapāpa-",
  "atk-vin01a:615_15": "samaṇabrāhmaṇaggahaṇañca,",
  "atk-vin01a:615_16": "pajāvacanena sattalokaggahaṇaṃ,",
  "atk-vin01a:615_17": "sadevamanussavacanena sammutidevaavasesamanussaggahaṇaṃ.",
  "atk-vin01a:615_18": "Evamettha tīhi padehi okāsaloko,",
  "atk-vin01a:615_19": "dvīhi pajāvasena sattaloko gahitoti veditabbo.",
  "atk-vin01a:616_0": "Aparo nayo –",
  "atk-vin01a:616_1": "sadevakaggahaṇena arūpāvacaradevaloko gahito,",
  "atk-vin01a:616_2": "samārakaggahaṇena chakāmāvacaradevalokā,",
  "atk-vin01a:616_3": "sabrahmakaggahaṇena rūpībrahmaloko,",
  "atk-vin01a:616_4": "sassamaṇabrāhmaṇādiggahaṇena catuparisavasena sammutidevehi vā saha manussaloko,",
  "atk-vin01a:616_5": "avasesasabbasattaloko vā.",
  "atk-vin01a:617_0": "Apicettha sadevakavacanena ukkaṭṭhaparicchedato sabbassāpi lokassa sacchikatabhāvaṃ sādhento tassa bhagavato kittisaddo abbhuggato.",
  "atk-vin01a:617_1": "Tato yesaṃ siyā –",
  "atk-vin01a:617_2": "“māro mahānubhāvo chakāmāvacarissaro vasavattī;",
  "atk-vin01a:617_3": "kiṃ sopi etena sacchikato”ti?",
  "atk-vin01a:617_4": "Tesaṃ vimatiṃ vidhamanto samārakanti abbhuggato.",
  "atk-vin01a:617_5": "Yesaṃ pana siyā –",
  "atk-vin01a:617_6": "“brahmā mahānubhāvo ekaṅguliyā ekasmiṃ cakkavāḷasahasse ālokaṃ pharati, dvīhi…pe…",
  "atk-vin01a:617_7": "dasahi aṅgulīhi dasasu cakkavāḷasahassesu ālokaṃ pharati,",
  "atk-vin01a:617_8": "anuttarañca jhānasamāpattisukhaṃ paṭisaṃvedeti,",
  "atk-vin01a:617_9": "kiṃ sopi sacchikato”ti?",
  "atk-vin01a:617_10": "Tesaṃ vimatiṃ vidhamanto sabrahmakanti abbhuggato.",
  "atk-vin01a:617_11": "Tato yesaṃ siyā –",
  "atk-vin01a:617_12": "“puthūsamaṇabrāhmaṇā sāsanapaccatthikā,",
  "atk-vin01a:617_13": "kiṃ tepi sacchikatā”ti?",
  "atk-vin01a:617_14": "Tesaṃ vimatiṃ vidhamanto sassamaṇabrāhmaṇiṃ pajanti abbhuggato.",
  "atk-vin01a:617_15": "Evaṃ ukkaṭṭhukkaṭṭhānaṃ sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-vin01a:617_16": "sesasattalokassa sacchikatabhāvaṃ pakāsento sadevamanussanti abbhuggato.",
  "atk-vin01a:617_17": "Ayametthānusandhikkamo.",
  "atk-vin01a:618_0": "Sayaṃ abhiññā sacchikatvā pavedetīti ettha pana sayanti sāmaṃ,",
  "atk-vin01a:618_1": "aparaneyyo hutvā;",
  "atk-vin01a:618_2": "abhiññāti abhiññāya,",
  "atk-vin01a:618_3": "adhikena ñāṇena ñatvāti attho.",
  "atk-vin01a:618_4": "Sacchikatvāti paccakkhaṃ katvā,",
  "atk-vin01a:618_5": "etena anumānādipaṭikkhepo kato hoti.",
  "atk-vin01a:618_6": "Pavedetīti bodheti ñāpeti pakāseti.",
  "atk-vin01a:618_7": "So dhammaṃ deseti ādikalyāṇaṃ…pe…",
  "atk-vin01a:618_8": "pariyosānakalyāṇanti so bhagavā sattesu kāruññataṃ paṭicca hitvāpi anuttaraṃ vivekasukhaṃ dhammaṃ deseti.",
  "atk-vin01a:618_9": "Tañca kho appaṃ vā bahuṃ vā desento ādikalyāṇādippakārameva deseti.",
  "atk-vin01a:619_0": "Kathaṃ?",
  "atk-vin01a:619_1": "Ekagāthāpi hi samantabhadrakattā dhammassa paṭhamapādena ādikalyāṇā,",
  "atk-vin01a:619_2": "dutiyatatiyapādehi majjhekalyāṇā,",
  "atk-vin01a:619_3": "pacchimapādena pariyosānakalyāṇā.",
  "atk-vin01a:619_4": "Ekānusandhikaṃ suttaṃ nidānena ādikalyāṇaṃ,",
  "atk-vin01a:619_5": "nigamanena pariyosānakalyāṇaṃ,",
  "atk-vin01a:619_6": "sesena majjhekalyāṇaṃ.",
  "atk-vin01a:619_7": "Nānānusandhikaṃ suttaṃ paṭhamānusandhinā ādikalyāṇaṃ,",
  "atk-vin01a:619_8": "pacchimena pariyosānakalyāṇaṃ,",
  "atk-vin01a:619_9": "sesehi majjhekalyāṇaṃ.",
  "atk-vin01a:619_10": "Sakalopi sāsanadhammo attano atthabhūtena sīlena ādikalyāṇo,",
  "atk-vin01a:619_11": "samathavipassanāmaggaphalehi majjhekalyāṇo,",
  "atk-vin01a:619_12": "nibbānena pariyosānakalyāṇo.",
  "atk-vin01a:619_13": "Sīlasamādhīhi vā ādikalyāṇo,",
  "atk-vin01a:619_14": "vipassanāmaggehi majjhekalyāṇo,",
  "atk-vin01a:619_15": "phalanibbānehi pariyosānakalyāṇo.",
  "atk-vin01a:619_16": "Buddhasubodhitāya vā ādikalyāṇo,",
  "atk-vin01a:619_17": "dhammasudhammatāya majjhekalyāṇo,",
  "atk-vin01a:619_18": "saṅghasuppaṭipattiyā pariyosānakalyāṇo.",
  "atk-vin01a:619_19": "Taṃ sutvā tathattāya paṭipannena adhigantabbāya abhisambodhiyā vā ādikalyāṇo,",
  "atk-vin01a:619_20": "paccekabodhiyā majjhekalyāṇo,",
  "atk-vin01a:619_21": "sāvakabodhiyā pariyosānakalyāṇo.",
  "atk-vin01a:619_22": "Suyyamāno cesa nīvaraṇavikkhambhanato savanenapi kalyāṇameva āvahatīti ādikalyāṇo,",
  "atk-vin01a:619_23": "paṭipajjiyamāno samathavipassanāsukhāvahanato paṭipattiyāpi kalyāṇameva āvahatīti majjhekalyāṇo,",
  "atk-vin01a:619_24": "tathā paṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇo.",
  "atk-vin01a:619_25": "Nāthappabhavattā ca pabhavasuddhiyā ādikalyāṇo,",
  "atk-vin01a:619_26": "atthasuddhiyā majjhekalyāṇo,",
  "atk-vin01a:619_27": "kiccasuddhiyā pariyosānakalyāṇo.",
  "atk-vin01a:619_28": "Tasmā eso bhagavā appaṃ vā bahuṃ vā desento ādikalyāṇādippakārameva desetīti veditabbo.",
  "atk-vin01a:620_0": "Sātthaṃ sabyañjananti evamādīsu pana yasmā imaṃ dhammaṃ desento sāsanabrahmacariyaṃ maggabrahmacariyañca pakāseti,",
  "atk-vin01a:620_1": "nānānayehi dīpeti;",
  "atk-vin01a:620_2": "tañca yathānurūpaṃ atthasampattiyā sātthaṃ,",
  "atk-vin01a:620_3": "byañjanasampattiyā sabyañjanaṃ.",
  "atk-vin01a:620_4": "Saṅkāsanapakāsana- vivaraṇa-",
  "atk-vin01a:620_5": "vibhajana-",
  "atk-vin01a:620_6": "uttānīkaraṇa- paññatti-",
  "atk-vin01a:620_7": "atthapadasamāyogato sātthaṃ,",
  "atk-vin01a:620_8": "akkharapada-",
  "atk-vin01a:620_9": "byañjanākāraniruttiniddesasampattiyā sabyañjanaṃ.",
  "atk-vin01a:620_10": "Atthagambhīratā-",
  "atk-vin01a:620_11": "paṭivedhagambhīratāhi sātthaṃ,",
  "atk-vin01a:620_12": "dhammagambhīratādesanāgambhīratāhi sabyañjanaṃ.",
  "atk-vin01a:620_13": "Atthapaṭibhānapaṭisambhidāvisayato sātthaṃ,",
  "atk-vin01a:620_14": "dhammaniruttipaṭisambhidāvisayato sabyañjanaṃ.",
  "atk-vin01a:620_15": "Paṇḍitavedanīyato parikkhakajanappasādakanti sātthaṃ,",
  "atk-vin01a:620_16": "saddheyyato lokiyajanappasādakanti sabyañjanaṃ.",
  "atk-vin01a:620_17": "Gambhīrādhippāyato sātthaṃ,",
  "atk-vin01a:620_18": "uttānapadato sabyañjanaṃ.",
  "atk-vin01a:620_19": "Upanetabbassa abhāvato sakalaparipuṇṇabhāvena kevalaparipuṇṇaṃ;",
  "atk-vin01a:620_20": "apanetabbassa abhāvato niddosabhāvena parisuddhaṃ;",
  "atk-vin01a:620_21": "sikkhattayapariggahitattā brahmabhūtehi seṭṭhehi caritabbato tesañca cariyabhāvato brahmacariyaṃ.",
  "atk-vin01a:620_22": "Tasmā “sātthaṃ sabyañjanaṃ…pe…",
  "atk-vin01a:620_23": "brahmacariyaṃ pakāsetī”ti vuccati.",
  "atk-vin01a:621_0": "Apica yasmā sanidānaṃ sauppattikañca desento ādikalyāṇaṃ deseti,",
  "atk-vin01a:621_1": "veneyyānaṃ anurūpato atthassa aviparītatāya ca hetudāharaṇayuttato ca majjhekalyāṇaṃ,",
  "atk-vin01a:621_2": "sotūnaṃ saddhāpaṭilābhena nigamanena ca pariyosānakalyāṇaṃ deseti.",
  "atk-vin01a:621_3": "Evaṃ desento ca brahmacariyaṃ pakāseti.",
  "atk-vin01a:621_4": "Tañca paṭipattiyā adhigamabyattito sātthaṃ,",
  "atk-vin01a:621_5": "pariyattiyā āgamabyattito sabyañjanaṃ,",
  "atk-vin01a:621_6": "sīlādipañcadhammakkhandhayuttato kevalaparipuṇṇaṃ,",
  "atk-vin01a:621_7": "nirupakkilesato nittharaṇatthāya pavattito lokāmisanirapekkhato ca parisuddhaṃ,",
  "atk-vin01a:621_8": "seṭṭhaṭṭhena brahmabhūtānaṃ buddha-",
  "atk-vin01a:621_9": "paccekabuddha-",
  "atk-vin01a:621_10": "buddhasāvakānaṃ cariyato “brahmacariya”nti vuccati.",
  "atk-vin01a:621_11": "Tasmāpi “so dhammaṃ deseti ādikalyāṇaṃ…pe…",
  "atk-vin01a:621_12": "brahmacariyaṃ pakāsetī”ti vuccati.",
  "atk-vin01a:622_0": "Sādhu kho panāti sundaraṃ kho pana atthāvahaṃ sukhāvahanti vuttaṃ hoti.",
  "atk-vin01a:622_1": "Tathārūpānaṃ arahatanti yathārūpo so bhava gotamo,",
  "atk-vin01a:622_2": "evarūpānaṃ yathābhuccaguṇādhigamena loke arahantoti laddhasaddānaṃ arahataṃ.",
  "atk-vin01a:622_3": "Dassanaṃ hotīti pasādasommāni akkhīni ummīlitvā “dassanamattampi sādhu hotī”ti evaṃ ajjhāsayaṃ katvā",
  "atk-vin01a:622_4": "atha kho verañjo brāhmaṇo yena bhagavā tenupasaṅkamīti.",
  "atk-vin01a:623_0": "2.",
  "atk-vin01a:623_1": "Yenāti bhummatthe karaṇavacanaṃ.",
  "atk-vin01a:623_2": "Tasmā yattha bhagavā tattha upasaṅkamīti evamettha attho daṭṭhabbo.",
  "atk-vin01a:623_3": "Yena vā kāraṇena bhagavā devamanussehi upasaṅkamitabbo,",
  "atk-vin01a:623_4": "tena kāraṇena upasaṅkamīti evamettha attho daṭṭhabbo.",
  "atk-vin01a:623_5": "Kena ca kāraṇena bhagavā upasaṅkamitabbo?",
  "atk-vin01a:623_6": "Nānappakāraguṇavisesādhigamādhippāyena,",
  "atk-vin01a:623_7": "sāduphalūpabhogādhippāyena dijagaṇehi niccaphalitamahārukkho viya.",
  "atk-vin01a:623_8": "Upasaṅkamīti ca gatoti vuttaṃ hoti.",
  "atk-vin01a:623_9": "Upasaṅkamitvāti upasaṅkamanapariyosānadīpanaṃ.",
  "atk-vin01a:623_10": "Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-vin01a:624_0": "Bhagavatā saddhiṃ sammodīti yathā khamanīyādīni pucchanto bhagavā tena,",
  "atk-vin01a:624_1": "evaṃ sopi bhagavatā saddhiṃ samappavattamodo ahosi,",
  "atk-vin01a:624_2": "sītodakaṃ viya uṇhodakena sammoditaṃ ekībhāvaṃ agamāsi.",
  "atk-vin01a:624_3": "Yāya ca “kacci, bho, gotama,",
  "atk-vin01a:624_4": "khamanīyaṃ;",
  "atk-vin01a:624_5": "kacci yāpanīyaṃ,",
  "atk-vin01a:624_6": "kacci bhoto gotamassa,",
  "atk-vin01a:624_7": "ca sāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya sammodi,",
  "atk-vin01a:624_8": "taṃ pītipāmojjasaṅkhātaṃ sammodaṃ jananato sammodituṃ yuttabhāvato ca sammodanīyaṃ.",
  "atk-vin01a:624_9": "Atthabyañjanamadhuratāya sucirampi kālaṃ sāretuṃ nirantaraṃ pavattetuṃ araharūpato saritabbabhāvato ca sāraṇīyaṃ,",
  "atk-vin01a:624_10": "suyyamānasukhato vā sammodanīyaṃ,",
  "atk-vin01a:624_11": "anussariyamānasukhato sāraṇīyaṃ.",
  "atk-vin01a:624_12": "Tathā byañjanaparisuddhatāya sammodanīyaṃ,",
  "atk-vin01a:624_13": "atthaparisuddhatāya sāraṇīyanti.",
  "atk-vin01a:624_14": "Evaṃ anekehi pariyāyehi sammodanīyaṃ sāraṇīyaṃ kathaṃ vītisāretvā pariyosāpetvā niṭṭhāpetvā yenatthena āgato taṃ pucchitukāmo ekamantaṃ nisīdi.",
  "atk-vin01a:625_0": "Ekamantanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "atk-vin01a:625_1": "Tasmā yathā nisinno ekamantaṃ nisinno hoti tathā nisīdīti evamettha attho daṭṭhabbo.",
  "atk-vin01a:625_2": "Bhummatthe vā etaṃ upayogavacanaṃ.",
  "atk-vin01a:625_3": "Nisīdīti upāvisi.",
  "atk-vin01a:625_4": "Paṇḍitā hi purisā garuṭṭhāniyaṃ upasaṅkamitvā āsanakusalatāya ekamantaṃ nisīdanti.",
  "atk-vin01a:625_5": "Ayañca tesaṃ aññataro,",
  "atk-vin01a:625_6": "tasmā ekamantaṃ nisīdi.",
  "atk-vin01a:626_0": "Kathaṃ nisinno pana ekamantaṃ nisinno hotīti?",
  "atk-vin01a:626_1": "Cha nisajjadose vajjetvā.",
  "atk-vin01a:626_2": "Seyyathidaṃ – atidūraṃ,",
  "atk-vin01a:626_3": "accāsannaṃ,",
  "atk-vin01a:626_4": "uparivātaṃ,",
  "atk-vin01a:626_5": "unnatappadesaṃ,",
  "atk-vin01a:626_6": "atisammukhaṃ,",
  "atk-vin01a:626_7": "atipacchāti.",
  "atk-vin01a:626_8": "Atidūre nisinno hi sace kathetukāmo hoti uccāsaddena kathetabbaṃ hoti.",
  "atk-vin01a:626_9": "Accāsanne nisinno saṅghaṭṭanaṃ karoti.",
  "atk-vin01a:626_10": "Uparivāte nisinno sarīragandhena bādhati.",
  "atk-vin01a:626_11": "Unnatappadese nisinno agāravaṃ pakāseti.",
  "atk-vin01a:626_12": "Atisammukhā nisinno sace daṭṭhukāmo hoti,",
  "atk-vin01a:626_13": "cakkhunā cakkhuṃ āhacca daṭṭhabbaṃ hoti.",
  "atk-vin01a:626_14": "Atipacchā nisinno sace daṭṭhukāmo hoti gīvaṃ pasāretvā daṭṭhabbaṃ hoti.",
  "atk-vin01a:626_15": "Tasmā ayampi ete cha nisajjadose vajjetvā nisīdi.",
  "atk-vin01a:626_16": "Tena vuttaṃ –",
  "atk-vin01a:626_17": "“ekamantaṃ nisīdī”ti.",
  "atk-vin01a:627_0": "Ekamantaṃ nisinno kho verañjo brāhmaṇo bhagavantaṃ etadavocāti etanti idāni vattabbamatthaṃ dasseti.",
  "atk-vin01a:627_1": "Dakāro padasandhikaro.",
  "atk-vin01a:627_2": "Avocāti abhāsi.",
  "atk-vin01a:627_3": "Sutaṃ metanti sutaṃ me etaṃ,",
  "atk-vin01a:627_4": "etaṃ mayā sutanti idāni vattabbamatthaṃ dasseti.",
  "atk-vin01a:627_5": "Bho gotamāti bhagavantaṃ gottena ālapati.",
  "atk-vin01a:628_0": "Idāni yaṃ tena sutaṃ –",
  "atk-vin01a:628_1": "taṃ dassento na samaṇo gotamoti evamādimāha.",
  "atk-vin01a:628_2": "Tatrāyaṃ anuttānapadavaṇṇanā –",
  "atk-vin01a:628_3": "brāhmaṇeti jātibrāhmaṇe.",
  "atk-vin01a:628_4": "Jiṇṇeti jajjarībhūte jarāya khaṇḍiccādibhāvaṃ āpādite.",
  "atk-vin01a:628_5": "Vuḍḍheti aṅgapaccaṅgānaṃ vuḍḍhimariyādappatte.",
  "atk-vin01a:628_6": "Mahallaketi jātimahallakatāya samannāgate,",
  "atk-vin01a:628_7": "cirakālappasuteti vuttaṃ hoti.",
  "atk-vin01a:628_8": "Addhagateti addhānaṃ gate,",
  "atk-vin01a:628_9": "dve tayo rājaparivaṭṭe atīteti adhippāyo.",
  "atk-vin01a:628_10": "Vayo anuppatteti pacchimavayaṃ sampatte,",
  "atk-vin01a:628_11": "pacchimavayo nāma vassasatassa pacchimo tatiyabhāgo.",
  "atk-vin01a:629_0": "Apica –",
  "atk-vin01a:629_1": "jiṇṇeti porāṇe,",
  "atk-vin01a:629_2": "cirakālappavattakulanvayeti vuttaṃ hoti.",
  "atk-vin01a:629_3": "Vuḍḍheti sīlācārādiguṇavuḍḍhiyutte.",
  "atk-vin01a:629_4": "Mahallaketi vibhavamahattatāya samannāgate mahaddhane mahābhoge.",
  "atk-vin01a:629_5": "Addhagateti maggappaṭipanne,",
  "atk-vin01a:629_6": "brāhmaṇānaṃ vatacariyādimariyādaṃ avītikkamma caramāne.",
  "atk-vin01a:629_7": "Vayoanuppatteti jātivuḍḍhabhāvaṃ antimavayaṃ anuppatteti evamettha yojanā veditabbā.",
  "atk-vin01a:630_0": "Idāni abhivādetīti evamādīni “na samaṇo gotamo”ti ettha vuttanakārena yojetvā evamatthato veditabbāni –",
  "atk-vin01a:630_1": "“na vandati vā,",
  "atk-vin01a:630_2": "nāsanā vuṭṭhahati vā,",
  "atk-vin01a:630_3": "nāpi ‘idha bhonto nisīdantū’ti evaṃ āsanena vā upanimantetī”ti.",
  "atk-vin01a:630_4": "Ettha hi vā saddo vibhāvane nāma atthe,",
  "atk-vin01a:630_5": "“rūpaṃ niccaṃ vā aniccaṃ vā”tiādīsu viya.",
  "atk-vin01a:630_6": "Evaṃ vatvā atha attano abhivādanādīni akarontaṃ bhagavantaṃ disvā āha –",
  "atk-vin01a:630_7": "“tayidaṃ bho gotama tathevā”ti.",
  "atk-vin01a:630_8": "Yaṃ taṃ mayā sutaṃ –",
  "atk-vin01a:630_9": "taṃ tatheva,",
  "atk-vin01a:630_10": "taṃ savanañca me dassanañca saṃsandati sameti,",
  "atk-vin01a:630_11": "atthato ekībhāvaṃ gacchati.",
  "atk-vin01a:630_12": "“Na hi bhavaṃ gotamo…pe…",
  "atk-vin01a:630_13": "āsanena vā nimantetī”ti evaṃ attanā sutaṃ diṭṭhena nigametvā nindanto āha –",
  "atk-vin01a:630_14": "“tayidaṃ bho gotama na sampannamevā”ti taṃ abhivādanādīnaṃ akaraṇaṃ na yuttameva.",
  "atk-vin01a:631_0": "Athassa bhagavā attukkaṃsanaparavambhanadosaṃ anupagamma karuṇāsītalahadayena taṃ aññāṇaṃ vidhamitvā yuttabhāvaṃ dassetukāmo āha –",
  "atk-vin01a:631_1": "“nāhaṃ taṃ brāhmaṇa …pe…",
  "atk-vin01a:631_2": "muddhāpi tassa vipateyyā”ti.",
  "atk-vin01a:631_3": "Tatrāyaṃ saṅkhepattho – “ahaṃ, brāhmaṇa,",
  "atk-vin01a:631_4": "appaṭihatena sabbaññutaññāṇacakkhunā olokentopi taṃ puggalaṃ etasmiṃ sadevakādibhede loke na passāmi,",
  "atk-vin01a:631_5": "yamahaṃ abhivādeyyaṃ vā paccuṭṭheyyaṃ vā āsanena vā nimanteyyaṃ.",
  "atk-vin01a:631_6": "Anacchariyaṃ vā etaṃ,",
  "atk-vin01a:631_7": "yvāhaṃ ajja sabbaññutaṃ patto evarūpaṃ nipaccakārārahaṃ puggalaṃ na passāmi.",
  "atk-vin01a:631_8": "Apica kho yadāpāhaṃ sampatijātova uttarābhimukho sattapadavītihārena gantvā sakalaṃ dasasahassilokadhātuṃ olokesiṃ;",
  "atk-vin01a:631_9": "tadāpi etasmiṃ sadevakādibhede loke taṃ puggalaṃ na passāmi,",
  "atk-vin01a:631_10": "yamahaṃ abhivādeyyaṃ vā paccuṭṭheyyaṃ vā āsanena vā nimanteyyaṃ.",
  "atk-vin01a:631_11": "Atha kho maṃ soḷasakappasahassāyuko khīṇāsavamahābrahmāpi añjaliṃ paggahetvā “tvaṃ loke mahāpuriso,",
  "atk-vin01a:631_12": "tvaṃ sadevakassa lokassa aggo ca jeṭṭho ca seṭṭho ca,",
  "atk-vin01a:631_13": "natthi tayā uttaritaro”ti sañjātasomanasso patināmesi;",
  "atk-vin01a:631_14": "tadāpi cāhaṃ attanā uttaritaraṃ apassanto āsabhiṃ vācaṃ nicchāresiṃ –",
  "atk-vin01a:631_15": "“aggohamasmi lokassa,",
  "atk-vin01a:631_16": "jeṭṭhohamasmi lokassa,",
  "atk-vin01a:631_17": "seṭṭhohamasmi lokassā”ti.",
  "atk-vin01a:631_18": "Evaṃ sampatijātassapi mayhaṃ abhivādanādiraho puggalo natthi,",
  "atk-vin01a:631_19": "svāhaṃ idāni sabbaññutaṃ patto kaṃ abhivādeyyaṃ vā…pe…",
  "atk-vin01a:631_20": "āsanena vā nimanteyyaṃ.",
  "atk-vin01a:631_21": "Tasmā tvaṃ, brāhmaṇa,",
  "atk-vin01a:631_22": "mā tathāgate evarūpaṃ nipaccakāraṃ patthayittha. Yañhi, brāhmaṇa,",
  "atk-vin01a:631_23": "tathāgato abhivādeyya vā…pe…",
  "atk-vin01a:631_24": "āsanena vā nimanteyya,",
  "atk-vin01a:631_25": "muddhāpi tassa puggalassa rattipariyosāne paripākasithilabandhanaṃ vaṇṭā pavuttatālaphalamiva gīvato pacchijjitvā sahasāva bhūmiyaṃ vipateyyāti.",
  "atk-vin01a:632_0": "3.",
  "atk-vin01a:632_1": "Evaṃ vuttepi brāhmaṇo duppaññatāya tathāgatassa loke jeṭṭhabhāvaṃ asallakkhento kevalaṃ taṃ vacanaṃ asahamāno āha –",
  "atk-vin01a:632_2": "“arasarūpo bhavaṃ gotamo”ti.",
  "atk-vin01a:632_3": "Ayaṃ kirassa adhippāyo –",
  "atk-vin01a:632_4": "yaṃ loke abhivādanapaccuṭṭhānaañjalikammasāmīcikammaṃ “sāmaggiraso”ti vuccati,",
  "atk-vin01a:632_5": "taṃ bhoto gotamassa natthi,",
  "atk-vin01a:632_6": "tasmā arasarūpo bhavaṃ gotamo,",
  "atk-vin01a:632_7": "arasajātiko arasasabhāvoti.",
  "atk-vin01a:632_8": "Athassa bhagavā cittamudubhāvajananatthaṃ ujuvipaccanīkabhāvaṃ pariharanto aññathā tassa vacanassatthaṃ",
  "atk-vin01a:632_9": "attani sandassento “atthi khvesa brāhmaṇa pariyāyo”tiādimāha.",
  "atk-vin01a:633_0": "Tattha pariyāyoti kāraṇaṃ;",
  "atk-vin01a:633_1": "ayañhi pariyāyasaddo desanā- vāra-",
  "atk-vin01a:633_2": "kāraṇesu vattati.",
  "atk-vin01a:633_3": "“Madhupiṇḍikapariyāyotveva naṃ dhārehī”tiādīsu hi esa desanāyaṃ vattati.",
  "atk-vin01a:633_4": "“Kassa nu kho, ānanda,",
  "atk-vin01a:633_5": "ajja pariyāyo bhikkhuniyo ovaditu”ntiādīsu vāre. “Sādhu, bhante,",
  "atk-vin01a:633_6": "bhagavā aññaṃ pariyāyaṃ ācikkhatu,",
  "atk-vin01a:633_7": "yathāyaṃ bhikkhusaṅgho aññāya saṇṭhaheyyā”tiādīsu kāraṇe.",
  "atk-vin01a:633_8": "Svāyamidha kāraṇe vattati.",
  "atk-vin01a:633_9": "Tasmā ettha evamattho daṭṭhabbo –",
  "atk-vin01a:633_10": "atthi kho, brāhmaṇa,",
  "atk-vin01a:633_11": "etaṃ kāraṇaṃ;",
  "atk-vin01a:633_12": "yena kāraṇena maṃ “arasarūpo bhavaṃ gotamo”ti vadamāno puggalo sammā vadeyya,",
  "atk-vin01a:633_13": "avitathavādīti saṅkhyaṃ gaccheyya.",
  "atk-vin01a:633_14": "Katamo pana soti?",
  "atk-vin01a:633_15": "Ye te brāhmaṇa rūparasā…pe…",
  "atk-vin01a:633_16": "phoṭṭhabbarasā te tathāgatassa pahīnāti.",
  "atk-vin01a:633_17": "Kiṃ vuttaṃ hoti?",
  "atk-vin01a:633_18": "Ye te jātivasena vā upapattivasena vā seṭṭhasammatānampi puthujjanānaṃ rūpārammaṇādīni assādentānaṃ abhinandantānaṃ",
  "atk-vin01a:633_19": "rajjantānaṃ uppajjanti kāmasukhassādasaṅkhātā rūparasasaddagandharasaphoṭṭhabbarasā,",
  "atk-vin01a:633_20": "ye imaṃ lokaṃ gīvāya bandhitvā viya āviñchanti,",
  "atk-vin01a:633_21": "vatthārammaṇādisāmaggiyañca uppannattā sāmaggirasāti vuccanti,",
  "atk-vin01a:633_22": "te sabbepi tathāgatassa pahīnāti.",
  "atk-vin01a:633_23": "Mayhaṃ pahīnāti vattabbepi mamākārena attānaṃ anukkhipanto dhammaṃ deseti.",
  "atk-vin01a:633_24": "Desanāvilāso vā esa bhagavato.",
  "atk-vin01a:634_0": "Tattha pahīnāti cittasantānato vigatā jahitā vā.",
  "atk-vin01a:634_1": "Etasmiṃ panatthe karaṇe sāmivacanaṃ daṭṭhabbaṃ.",
  "atk-vin01a:634_2": "Ariyamaggasatthena ucchinnaṃ taṇhāvijjāmayaṃ mūlametesanti ucchinnamūlā.",
  "atk-vin01a:634_3": "Tālavatthu viya nesaṃ vatthu katanti tālāvatthukatā.",
  "atk-vin01a:634_4": "Yathā hi tālarukkhaṃ samūlaṃ uddharitvā tassa vatthumatte tasmiṃ padese kate na puna tassa tālassa uppatti paññāyati;",
  "atk-vin01a:634_5": "evaṃ ariyamaggasatthena samūle rūpādirase uddharitvā tesaṃ pubbe uppannapubbabhāvena vatthumatte cittasantāne",
  "atk-vin01a:634_6": "kate sabbepi te “tālāvatthukatā”ti vuccanti.",
  "atk-vin01a:634_7": "Avirūḷhidhammattā vā matthakacchinnatālo viya katāti tālāvatthukatā.",
  "atk-vin01a:634_8": "Yasmā pana evaṃ tālāvatthukatā anabhāvaṃkatā honti,",
  "atk-vin01a:634_9": "yathā nesaṃ pacchābhāvo na hoti,",
  "atk-vin01a:634_10": "tathā katā honti;",
  "atk-vin01a:634_11": "tasmā āha –",
  "atk-vin01a:634_12": "“anabhāvaṃkatā”ti.",
  "atk-vin01a:634_13": "Ayañhettha padacchedo –",
  "atk-vin01a:634_14": "anuabhāvaṃ katā anabhāvaṃkatāti.",
  "atk-vin01a:634_15": "“Anabhāvaṃ gatā”tipi pāṭho,",
  "atk-vin01a:634_16": "tassa anuabhāvaṃ gatāti attho.",
  "atk-vin01a:634_17": "Tattha padacchedo anuabhāvaṃ gatā anabhāvaṃ gatāti,",
  "atk-vin01a:634_18": "yathā anuacchariyā anacchariyāti.",
  "atk-vin01a:634_19": "Āyatiṃ anuppādadhammāti anāgate anuppajjanakasabhāvā.",
  "atk-vin01a:634_20": "Ye hi abhāvaṃ gatā,",
  "atk-vin01a:634_21": "te puna kathaṃ uppajjissanti? Tenāha –",
  "atk-vin01a:634_22": "“anabhāvaṃ gatā āyatiṃ anuppādadhammā”ti.",
  "atk-vin01a:635_0": "Ayaṃ kho brāhmaṇa pariyāyoti idaṃ kho, brāhmaṇa,",
  "atk-vin01a:635_1": "kāraṇaṃ yena maṃ sammā vadamāno vadeyya “arasarūpo samaṇo gotamo”ti.",
  "atk-vin01a:635_2": "No ca kho yaṃ tvaṃ sandhāya vadesīti yañca kho tvaṃ sandhāya vadesi,",
  "atk-vin01a:635_3": "so pariyāyo na hoti.",
  "atk-vin01a:635_4": "Kasmā pana bhagavā evamāha?",
  "atk-vin01a:635_5": "Nanu evaṃ vutte yo brāhmaṇena vutto sāmaggiraso tassa attani vijjamānatā anuññātā hotīti. Vuccate, na hoti.",
  "atk-vin01a:635_6": "Yo hi taṃ sāmaggirasaṃ kātuṃ bhabbo hutvā na karoti,",
  "atk-vin01a:635_7": "so tadabhāvena arasarūpoti vattabbo bhaveyya.",
  "atk-vin01a:635_8": "Bhagavā pana abhabbova etaṃ kātuṃ,",
  "atk-vin01a:635_9": "tenassa karaṇe abhabbataṃ pakāsento āha –",
  "atk-vin01a:635_10": "“no ca kho yaṃ tvaṃ sandhāya vadesī”ti.",
  "atk-vin01a:635_11": "Yaṃ pariyāyaṃ sandhāya tvaṃ maṃ “arasarūpo”ti vadesi,",
  "atk-vin01a:635_12": "so amhesu neva vattabboti.",
  "atk-vin01a:636_0": "4.",
  "atk-vin01a:636_1": "Evaṃ brāhmaṇo attanā adhippetaṃ arasarūpataṃ āropetuṃ asakkonto athāparaṃ nibbhogo bhavaṃ gotamotiādimāha.",
  "atk-vin01a:636_2": "Sabbapariyāyesu cettha vuttanayeneva yojanakkamaṃ viditvā sandhāya bhāsitamattaṃ evaṃ veditabbaṃ.",
  "atk-vin01a:636_3": "Brāhmaṇo tameva vayovuḍḍhānaṃ abhivādanakammādiṃ loke sāmaggiparibhogoti maññamāno tadabhāvena bhagavantaṃ nibbhogoti āha.",
  "atk-vin01a:636_4": "Bhagavā pana yvāyaṃ rūpādīsu sattānaṃ chandarāgaparibhogo tadabhāvaṃ attani sampassamāno aparampi pariyāyaṃ anujānāti.",
  "atk-vin01a:637_0": "5.",
  "atk-vin01a:637_1": "Puna brāhmaṇo yaṃ loke vayovuḍḍhānaṃ abhivādanādikulasamudācārakammaṃ lokiyā karonti tassa akiriyaṃ sampassamāno bhagavantaṃ akiriyavādoti āha.",
  "atk-vin01a:637_2": "Bhagavā pana,",
  "atk-vin01a:637_3": "yasmā kāyaduccaritādīnaṃ akiriyaṃ vadati tasmā,",
  "atk-vin01a:637_4": "taṃ akiriyavādaṃ attani sampassamāno aparampi pariyāyaṃ anujānāti.",
  "atk-vin01a:637_5": "Tattha ca kāyaduccaritanti pāṇātipāta-",
  "atk-vin01a:637_6": "adinnādāna-",
  "atk-vin01a:637_7": "micchācāracetanā veditabbā.",
  "atk-vin01a:637_8": "Vacīduccaritanti musāvāda-",
  "atk-vin01a:637_9": "pisuṇavācā-",
  "atk-vin01a:637_10": "pharusavācā-",
  "atk-vin01a:637_11": "samphappalāpacetanā veditabbā.",
  "atk-vin01a:637_12": "Manoduccaritanti abhijjhābyāpādamicchādiṭṭhiyo veditabbā.",
  "atk-vin01a:637_13": "Ṭhapetvā te dhamme,",
  "atk-vin01a:637_14": "avasesā akusalā dhammā “anekavihitā pāpakā akusalā dhammā”ti veditabbā.",
  "atk-vin01a:638_0": "6.",
  "atk-vin01a:638_1": "Puna brāhmaṇo tameva abhivādanādikammaṃ bhagavati apassanto imaṃ “āgamma ayaṃ lokatanti lokapaveṇī ucchijjatī”ti",
  "atk-vin01a:638_2": "maññamāno bhagavantaṃ ucchedavādoti āha.",
  "atk-vin01a:638_3": "Bhagavā pana yasmā aṭṭhasu lobhasahagatacittesu pañcakāmaguṇikarāgassa dvīsu akusalacittesu uppajjamānakadosassa ca anāgāmimaggena ucchedaṃ vadati.",
  "atk-vin01a:638_4": "Sabbākusalasambhavassa pana niravasesassa mohassa arahattamaggena ucchedaṃ vadati.",
  "atk-vin01a:638_5": "Ṭhapetvā te tayo,",
  "atk-vin01a:638_6": "avasesānaṃ pāpakānaṃ akusalānaṃ dhammānaṃ yathānurūpaṃ catūhi maggehi ucchedaṃ vadati;",
  "atk-vin01a:638_7": "tasmā taṃ ucchedavādaṃ attani sampassamāno aparampi pariyāyaṃ anujānāti.",
  "atk-vin01a:639_0": "7.",
  "atk-vin01a:639_1": "Puna brāhmaṇo “jigucchati maññe samaṇo gotamo idaṃ vayovuḍḍhānaṃ abhivādanādikulasamudācārakammaṃ,",
  "atk-vin01a:639_2": "tena taṃ na karotī”ti maññamāno bhagavantaṃ jegucchīti āha.",
  "atk-vin01a:639_3": "Bhagavā pana yasmā jigucchati kāyaduccaritādīhi;",
  "atk-vin01a:639_4": "kiṃ vuttaṃ hoti?",
  "atk-vin01a:639_5": "Yañca tividhaṃ kāyaduccaritaṃ,",
  "atk-vin01a:639_6": "yañca catubbidhaṃ vacīduccaritaṃ,",
  "atk-vin01a:639_7": "yañca tividhaṃ manoduccaritaṃ,",
  "atk-vin01a:639_8": "yā ca ṭhapetvā tāni duccaritāni avasesānaṃ lāmakaṭṭhena pāpakānaṃ akosallasambhūtaṭṭhena akusalānaṃ dhammānaṃ samāpatti samāpajjanā samaṅgibhāvo,",
  "atk-vin01a:639_9": "taṃ sabbampi gūthaṃ viya maṇḍanakajātiyo puriso jigucchati hirīyati,",
  "atk-vin01a:639_10": "tasmā taṃ jegucchitaṃ attani sampassamāno aparampi pariyāyaṃ anujānāti.",
  "atk-vin01a:639_11": "Tattha “kāyaduccaritenā”ti upayogatthe karaṇavacanaṃ daṭṭhabbaṃ.",
  "atk-vin01a:640_0": "8.",
  "atk-vin01a:640_1": "Puna brāhmaṇo tameva abhivādanādikammaṃ bhagavati apassanto “ayaṃ imaṃ lokajeṭṭhakakammaṃ vineti vināseti,",
  "atk-vin01a:640_2": "atha vā yasmā etaṃ sāmīcikammaṃ na karoti tasmā ayaṃ vinetabbo niggaṇhitabbo”ti maññamāno bhagavantaṃ venayikoti āha.",
  "atk-vin01a:640_3": "Tatrāyaṃ padattho –",
  "atk-vin01a:640_4": "vinayatīti vinayo,",
  "atk-vin01a:640_5": "vināsetīti vuttaṃ hoti.",
  "atk-vin01a:640_6": "Vinayo eva venayiko,",
  "atk-vin01a:640_7": "vinayaṃ vā arahatīti venayiko,",
  "atk-vin01a:640_8": "niggahaṃ arahatīti vuttaṃ hoti.",
  "atk-vin01a:640_9": "Bhagavā pana,",
  "atk-vin01a:640_10": "yasmā rāgādīnaṃ vinayāya vūpasamāya dhammaṃ deseti,",
  "atk-vin01a:640_11": "tasmā venayiko hoti.",
  "atk-vin01a:640_12": "Ayameva cettha padattho –",
  "atk-vin01a:640_13": "vinayāya dhammaṃ desetīti venayiko.",
  "atk-vin01a:640_14": "Vicitrā hi taddhitavutti! Svāyaṃ taṃ venayikabhāvaṃ attani sampassamāno aparampi pariyāyaṃ anujānāti.",
  "atk-vin01a:641_0": "9.",
  "atk-vin01a:641_1": "Puna brāhmaṇo yasmā abhivādanādīni sāmīcikammāni karontā vayovuḍḍhe tosenti hāsenti,",
  "atk-vin01a:641_2": "akarontā pana tāpenti vihesenti domanassaṃ nesaṃ uppādenti,",
  "atk-vin01a:641_3": "bhagavā ca tāni na karoti;",
  "atk-vin01a:641_4": "tasmā “ayaṃ vayovuḍḍhe tapatī”ti maññamāno sappurisācāravirahitattā vā “kapaṇapuriso aya”nti maññamāno bhagavantaṃ tapassīti āha.",
  "atk-vin01a:641_5": "Tatrāyaṃ padattho –",
  "atk-vin01a:641_6": "tapatīti tapo,",
  "atk-vin01a:641_7": "roseti vihesetīti vuttaṃ hoti,",
  "atk-vin01a:641_8": "sāmīcikammākaraṇassetaṃ nāmaṃ.",
  "atk-vin01a:641_9": "Tapo assa atthīti tapassī.",
  "atk-vin01a:641_10": "Dutiye atthavikappe byañjanāni avicāretvā loke kapaṇapuriso “tapassī”ti vuccati.",
  "atk-vin01a:641_11": "Bhagavā pana ye akusalā dhammā lokaṃ tapanato tapanīyāti vuccanti,",
  "atk-vin01a:641_12": "tesaṃ pahīnattā yasmā tapassīti saṅkhyaṃ gato,",
  "atk-vin01a:641_13": "tasmā taṃ tapassitaṃ attani sampassamāno aparampi pariyāyaṃ anujānāti.",
  "atk-vin01a:641_14": "Tatrāyaṃ padattho –",
  "atk-vin01a:641_15": "tapantīti tapā,",
  "atk-vin01a:641_16": "akusaladhammānametaṃ adhivacanaṃ.",
  "atk-vin01a:641_17": "Vuttampi hetaṃ –",
  "atk-vin01a:641_18": "“idha tappati pecca tappatī”ti.",
  "atk-vin01a:641_19": "Tathā te tape assi nirassi pahāsi viddhaṃsesīti tapassī.",
  "atk-vin01a:642_0": "10.",
  "atk-vin01a:642_1": "Puna brāhmaṇo taṃ abhivādanādikammaṃ devalokagabbhasampattiyā devalokapaṭisandhipaṭilābhāya saṃvattatīti",
  "atk-vin01a:642_2": "maññamāno bhagavati cassa abhāvaṃ disvā bhagavantaṃ apagabbhoti āha.",
  "atk-vin01a:642_3": "Kodhavasena vā bhagavato mātukucchismiṃ paṭisandhiggahaṇe dosaṃ dassentopi evamāha.",
  "atk-vin01a:642_4": "Tatrāyaṃ padattho –",
  "atk-vin01a:642_5": "gabbhato apagatoti apagabbho,",
  "atk-vin01a:642_6": "abhabbo devalokūpapattiṃ pāpuṇitunti adhippāyo.",
  "atk-vin01a:642_7": "Hīno vā gabbho assāti apagabbho,",
  "atk-vin01a:642_8": "devalokagabbhaparibāhirattā āyatiṃ hīnagabbhapaṭilābhabhāgīti,",
  "atk-vin01a:642_9": "hīno vāssa mātukucchimhi gabbhavāso ahosīti adhippāyo.",
  "atk-vin01a:642_10": "Bhagavato pana yasmā āyatiṃ gabbhaseyyā apagatā,",
  "atk-vin01a:642_11": "tasmā so taṃ apagabbhataṃ attani sampassamāno aparampi pariyāyaṃ anujānāti.",
  "atk-vin01a:642_12": "Tatra ca yassa kho brāhmaṇa āyatiṃ gabbhaseyyā punabbhavābhinibbatti pahīnāti etesaṃ padānaṃ evamattho daṭṭhabbo – brāhmaṇa,",
  "atk-vin01a:642_13": "yassa puggalassa anāgate gabbhaseyyā,",
  "atk-vin01a:642_14": "punabbhave ca abhinibbatti anuttarena maggena vihatakāraṇattā pahīnāti.",
  "atk-vin01a:642_15": "Gabbhaseyyaggahaṇena cettha jalābujayoni gahitā.",
  "atk-vin01a:642_16": "Punabbhavābhinibbattiggahaṇena itarā tissopi.",
  "atk-vin01a:643_0": "Apica gabbhassa seyyā gabbhaseyyā,",
  "atk-vin01a:643_1": "punabbhavo eva abhinibbatti punabbhavābhinibbattīti evamettha attho daṭṭhabbo.",
  "atk-vin01a:643_2": "Yathā ca viññāṇaṭṭhitīti vuttepi na viññāṇato aññā ṭhiti atthi,",
  "atk-vin01a:643_3": "evamidhāpi na gabbhato aññā seyyāti veditabbā.",
  "atk-vin01a:643_4": "Abhinibbatti ca nāma yasmā punabbhavabhūtāpi apunabbhavabhūtāpi atthi,",
  "atk-vin01a:643_5": "idha ca punabbhavabhūtā adhippetā.",
  "atk-vin01a:643_6": "Tasmā vuttaṃ –",
  "atk-vin01a:643_7": "“punabbhavo eva abhinibbatti punabbhavābhinibbattī”ti.",
  "atk-vin01a:644_0": "11.",
  "atk-vin01a:644_1": "Evaṃ āgatakālato paṭṭhāya arasarūpatādīhi aṭṭhahi akkosavatthūhi akkosantampi brāhmaṇaṃ bhagavā dhammissaro",
  "atk-vin01a:644_2": "dhammarājā dhammassāmī tathāgato anukampāya sītaleneva cakkhunā olokento yaṃ dhammadhātuṃ paṭivijjhitvā",
  "atk-vin01a:644_3": "desanāvilāsappatto hoti,",
  "atk-vin01a:644_4": "tassā dhammadhātuyā suppaṭividdhattā vigatavalāhake antalikkhe samabbhuggato puṇṇacando viya saradakāle",
  "atk-vin01a:644_5": "sūriyo viya ca brāhmaṇassa hadayandhakāraṃ vidhamanto tāniyeva akkosavatthūni tena tena pariyāyena aññathā dassetvā,",
  "atk-vin01a:644_6": "punapi attano karuṇāvipphāraṃ aṭṭhahi lokadhammehi akampiyabhāvena paṭiladdhaṃ,",
  "atk-vin01a:644_7": "tādiguṇalakkhaṇaṃ pathavīsamacittataṃ akuppadhammatañca pakāsento “ayaṃ brāhmaṇo kevalaṃ palitasirakhaṇḍadantavalittacatādīhi",
  "atk-vin01a:644_8": "attano vuḍḍhabhāvaṃ sañjānāti,",
  "atk-vin01a:644_9": "no ca kho jānāti attānaṃ jātiyā anugataṃ jarāya anusaṭaṃ byādhinā abhibhūtaṃ maraṇena abbhāhataṃ vaṭṭakhāṇubhūtaṃ",
  "atk-vin01a:644_10": "ajja maritvā puna sveva uttānasayanadārakabhāvagamanīyaṃ.",
  "atk-vin01a:644_11": "Mahantena kho pana ussāhena mama santikaṃ āgato,",
  "atk-vin01a:644_12": "tadassa āgamanaṃ sātthakaṃ hotū”ti cintetvā imasmiṃ loke attano appaṭisamaṃ purejātabhāvaṃ dassento seyyathāpi",
  "atk-vin01a:644_13": "brāhmaṇātiādinā nayena brāhmaṇassa dhammadesanaṃ vaḍḍhesi.",
  "atk-vin01a:645_0": "Tattha seyyathāti opammatthe nipāto;",
  "atk-vin01a:645_1": "pīti sambhāvanatthe;",
  "atk-vin01a:645_2": "ubhayenāpi yathā nāma brāhmaṇāti dasseti.",
  "atk-vin01a:645_3": "Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā vuttappakārato ūnādhikānipi aṇḍāni honti,",
  "atk-vin01a:645_4": "atha kho vacanasiliṭṭhatāya evaṃ vuttanti veditabbaṃ.",
  "atk-vin01a:645_5": "Evañhi loke siliṭṭhavacanaṃ hoti.",
  "atk-vin01a:645_6": "Tānassūti tāni assu,",
  "atk-vin01a:645_7": "bhaveyyunti vuttaṃ hoti.",
  "atk-vin01a:645_8": "Kukkuṭiyā sammā adhisayitānīti tāya janettiyā kukkuṭiyā pakkhe pasāretvā tesaṃ upari sayantiyā sammā adhisayitāni.",
  "atk-vin01a:645_9": "Sammā pariseditānīti kālena kālaṃ utuṃ gaṇhāpentiyā suṭṭhu samantato seditāni,",
  "atk-vin01a:645_10": "usmīkatānīti vuttaṃ hoti.",
  "atk-vin01a:645_11": "Sammā paribhāvitānīti kālena kālaṃ suṭṭhu samantato bhāvitāni,",
  "atk-vin01a:645_12": "kukkuṭagandhaṃ gāhāpitānīti vuttaṃ hoti.",
  "atk-vin01a:646_0": "Idāni yasmā tāya kukkuṭiyā evaṃ tīhi pakārehi tāni aṇḍāni paripāliyamānāni na pūtīni honti.",
  "atk-vin01a:646_1": "Yopi nesaṃ allasineho so pariyādānaṃ gacchati.",
  "atk-vin01a:646_2": "Kapālaṃ tanukaṃ hoti,",
  "atk-vin01a:646_3": "pādanakhasikhā ca mukhatuṇḍakañca kharaṃ hoti,",
  "atk-vin01a:646_4": "kukkuṭapotakā paripākaṃ gacchanti,",
  "atk-vin01a:646_5": "kapālassa tanukattā bahiddhā āloko anto paññāyati.",
  "atk-vin01a:646_6": "Atha te kukkuṭapotakā “ciraṃ vata mayaṃ saṅkuṭitahatthapādā sambādhe sayimha,",
  "atk-vin01a:646_7": "ayañca bahi āloko dissati,",
  "atk-vin01a:646_8": "ettha dāni no sukhavihāro bhavissatī”ti nikkhamitukāmā hutvā kapālaṃ pādena paharanti,",
  "atk-vin01a:646_9": "gīvaṃ pasārenti.",
  "atk-vin01a:646_10": "Tato taṃ kapālaṃ dvedhā bhijjati,",
  "atk-vin01a:646_11": "kukkuṭapotakā pakkhe vidhunantā taṅkhaṇānurūpaṃ viravantā nikkhamanti.",
  "atk-vin01a:646_12": "Evaṃ nikkhamantānañca nesaṃ yo paṭhamataraṃ nikkhamati so ‘jeṭṭho’ti vuccati.",
  "atk-vin01a:646_13": "Tasmā bhagavā tāya upamāya attano jeṭṭhakabhāvaṃ sādhetukāmo brāhmaṇaṃ pucchi –",
  "atk-vin01a:646_14": "“yo nu kho tesaṃ kukkuṭacchāpakānaṃ…pe…",
  "atk-vin01a:646_15": "kinti svassa vacanīyo”ti.",
  "atk-vin01a:646_16": "Tattha kukkuṭacchāpakānanti kukkuṭapotakānaṃ.",
  "atk-vin01a:646_17": "Kinti svassa vacanīyoti so kinti vacanīyo assa,",
  "atk-vin01a:646_18": "kinti vattabbo bhaveyya jeṭṭho vā kaniṭṭho vāti.",
  "atk-vin01a:646_19": "Sesaṃ uttānatthameva.",
  "atk-vin01a:647_0": "Tato brāhmaṇo āha –",
  "atk-vin01a:647_1": "“jeṭṭhotissa bho gotama vacanīyo”ti. Bho, gotama,",
  "atk-vin01a:647_2": "so jeṭṭho iti assa vacanīyo.",
  "atk-vin01a:647_3": "Kasmāti ce?",
  "atk-vin01a:647_4": "So hi nesaṃ jeṭṭho,",
  "atk-vin01a:647_5": "tasmā so nesaṃ vuḍḍhataroti attho.",
  "atk-vin01a:647_6": "Athassa bhagavā opammaṃ sampaṭipādento āha –",
  "atk-vin01a:647_7": "“evameva kho ahaṃ brāhmaṇā”tiādi.",
  "atk-vin01a:647_8": "Yathā so kukkuṭacchāpako jeṭṭhoti saṅkhyaṃ gacchati;",
  "atk-vin01a:647_9": "evaṃ ahampi avijjāgatāya pajāya.",
  "atk-vin01a:647_10": "Avijjāgatāyāti avijjā vuccati aññāṇaṃ,",
  "atk-vin01a:647_11": "tattha gatāya.",
  "atk-vin01a:647_12": "Pajāyāti sattādhivacanametaṃ.",
  "atk-vin01a:647_13": "Tasmā ettha avijjaṇḍakosassa anto paviṭṭhesu sattesūti evaṃ attho daṭṭhabbo.",
  "atk-vin01a:647_14": "Aṇḍabhūtāyāti aṇḍe bhūtāya jātāya sañjātāya.",
  "atk-vin01a:647_15": "Yathā hi aṇḍe nibbattā ekacce sattā aṇḍabhūtāti vuccanti;",
  "atk-vin01a:647_16": "evamayaṃ sabbāpi pajā avijjaṇḍakose nibbattattā aṇḍabhūtāti vuccati.",
  "atk-vin01a:647_17": "Pariyonaddhāyāti tena avijjaṇḍakosena samantato onaddhāya baddhāya veṭhitāya.",
  "atk-vin01a:647_18": "Avijjaṇḍakosaṃ padāletvāti taṃ avijjāmayaṃ aṇḍakosaṃ bhinditvā.",
  "atk-vin01a:647_19": "Ekova loketi sakalepi lokasannivāse ahameva eko adutiyo.",
  "atk-vin01a:647_20": "Anuttaraṃ sammāsambodhiṃ abhisambuddhoti anuttaranti uttaravirahitaṃ sabbaseṭṭhaṃ.",
  "atk-vin01a:647_21": "Sammāsambodhinti sammā sāmañca bodhiṃ;",
  "atk-vin01a:647_22": "atha vā pasatthaṃ sundarañca bodhiṃ;",
  "atk-vin01a:647_23": "bodhīti rukkhopi maggopi sabbaññutaññāṇampi nibbānampi vuccati.",
  "atk-vin01a:647_24": "“Bodhirukkhamūle paṭhamābhisambuddho”ti ca “antarā ca gayaṃ antarā ca bodhi”nti ca āgataṭṭhānesu hi rukkho bodhīti vuccati.",
  "atk-vin01a:647_25": "“Bodhi vuccati catūsu maggesu ñāṇa”nti āgataṭṭhāne maggo.",
  "atk-vin01a:647_26": "“Pappoti bodhiṃ varabhūrimedhaso”ti āgataṭṭhāne sabbaññutaññāṇaṃ.",
  "atk-vin01a:647_27": "“Patvāna bodhiṃ amataṃ asaṅkhata”nti āgataṭṭhāne nibbānaṃ.",
  "atk-vin01a:647_28": "Idha pana bhagavato arahattamaggañāṇaṃ adhippetaṃ.",
  "atk-vin01a:647_29": "Sabbaññutaññāṇantipi vadanti.",
  "atk-vin01a:647_30": "Aññesaṃ arahattamaggo anuttarā bodhi hoti,",
  "atk-vin01a:647_31": "na hotīti? Na hoti. Kasmā?",
  "atk-vin01a:647_32": "Asabbaguṇadāyakattā.",
  "atk-vin01a:647_33": "Tesañhi kassaci arahattamaggo arahattaphalameva deti,",
  "atk-vin01a:647_34": "kassaci tisso vijjā,",
  "atk-vin01a:647_35": "kassaci cha abhiññā,",
  "atk-vin01a:647_36": "kassaci catasso paṭisambhidā,",
  "atk-vin01a:647_37": "kassaci sāvakapāramiñāṇaṃ.",
  "atk-vin01a:647_38": "Paccekabuddhānampi paccekabodhiñāṇameva deti.",
  "atk-vin01a:647_39": "Buddhānaṃ pana sabbaguṇasampattiṃ deti,",
  "atk-vin01a:647_40": "abhiseko viya rañño sabbalokissariyabhāvaṃ.",
  "atk-vin01a:647_41": "Tasmā aññassa kassacipi anuttarā bodhi na hotīti.",
  "atk-vin01a:647_42": "Abhisambuddhoti abbhaññāsiṃ paṭivijjhiṃ;",
  "atk-vin01a:647_43": "pattomhi adhigatomhīti vuttaṃ hoti.",
  "atk-vin01a:648_0": "Idāni yadetaṃ bhagavatā “evameva kho ahaṃ brāhmaṇā”ti ādinā nayena vuttaṃ opammasampaṭipādanaṃ,",
  "atk-vin01a:648_1": "taṃ evamatthena saddhiṃ saṃsanditvā veditabbaṃ.",
  "atk-vin01a:648_2": "Yathā hi tassā kukkuṭiyā attano aṇḍesu adhisayanāditividhakiriyākaraṇaṃ;",
  "atk-vin01a:648_3": "evaṃ bodhipallaṅke nisinnassa bodhisattabhūtassa bhagavato attano cittasantāne aniccaṃ dukkhaṃ anattāti tividhānupassanākaraṇaṃ.",
  "atk-vin01a:648_4": "Kukkuṭiyā tividhakiriyāsampādanena aṇḍānaṃ apūtibhāvo viya bodhisattabhūtassa bhagavato tividhānupassanāsampādanena vipassanāñāṇassa aparihāni.",
  "atk-vin01a:648_5": "Kukkuṭiyā tividhakiriyākaraṇena aṇḍānaṃ allasinehapariyādānaṃ viya bodhisattabhūtassa bhagavato tividhānupassanāsampādanena",
  "atk-vin01a:648_6": "bhavattayānugatanikantisinehapariyādānaṃ.",
  "atk-vin01a:648_7": "Kukkuṭiyā tividhakiriyākaraṇena aṇḍakapālānaṃ tanubhāvo viya bodhisattabhūtassa bhagavato tividhānupassanāsampādanena avijjaṇḍakosassa tanubhāvo.",
  "atk-vin01a:648_8": "Kukkuṭiyā tividhakiriyākaraṇena kukkuṭacchāpakassa pādanakhasikhātuṇḍakānaṃ thaddhakharabhāvo viya bodhisattabhūtassa",
  "atk-vin01a:648_9": "bhagavato tividhānupassanāsampādanena vipassanāñāṇassa tikkhakharavippasannasūrabhāvo.",
  "atk-vin01a:648_10": "Kukkuṭiyā tividhakiriyākaraṇena kukkuṭacchāpakassa paripākakālo viya bodhisattabhūtassa bhagavato tividhānupassanāsampādanena",
  "atk-vin01a:648_11": "vipassanāñāṇassa paripākakālo vaḍḍhitakālo gabbhaggahaṇakālo veditabbo.",
  "atk-vin01a:649_0": "Tato kukkuṭiyā tividhakiriyākaraṇena kukkuṭacchāpakassa pādanakhasikhāya vā mukhatuṇḍakena vā aṇḍakosaṃ",
  "atk-vin01a:649_1": "padāletvā pakkhe papphoṭetvā sotthinā abhinibbhidākālo viya bodhisattabhūtassa bhagavato tividhānupassanāsampādanena",
  "atk-vin01a:649_2": "vipassanāñāṇaṃ gabbhaṃ gaṇhāpetvā anupubbādhigatena arahattamaggena avijjaṇḍakosaṃ padāletvā abhiññāpakkhe",
  "atk-vin01a:649_3": "papphoṭetvā sotthinā sakalabuddhaguṇasacchikatakālo veditabboti.",
  "atk-vin01a:650_0": "Svāhaṃ brāhmaṇa jeṭṭho seṭṭho lokassāti so ahaṃ brāhmaṇa yathā tesaṃ kukkuṭapotakānaṃ paṭhamataraṃ aṇḍakosaṃ",
  "atk-vin01a:650_1": "padāletvā abhinibbhido kukkuṭapotako jeṭṭho hoti;",
  "atk-vin01a:650_2": "evaṃ avijjāgatāya pajāya taṃ avijjaṇḍakosaṃ padāletvā paṭhamataraṃ ariyāya jātiyā jātattā jeṭṭho vuḍḍhataroti saṅkhyaṃ gato.",
  "atk-vin01a:650_3": "Sabbaguṇehi pana appaṭisamattā seṭṭhoti.",
  "atk-vin01a:651_0": "Evaṃ bhagavā attano anuttaraṃ jeṭṭhaseṭṭhabhāvaṃ brāhmaṇassa pakāsetvā idāni yāya paṭipadāya taṃ adhigato",
  "atk-vin01a:651_1": "taṃ paṭipadaṃ pubbabhāgato pabhuti dassetuṃ “āraddhaṃ kho pana me brāhmaṇā”tiādimāha.",
  "atk-vin01a:651_2": "Imaṃ vā bhagavato anuttaraṃ jeṭṭhaseṭṭhabhāvaṃ sutvā brāhmaṇassa cittamevamuppannaṃ –",
  "atk-vin01a:651_3": "“kāya nu kho paṭipadāya imaṃ patto”ti.",
  "atk-vin01a:651_4": "Tassa cittamaññāya “imāyāhaṃ paṭipadāya imaṃ anuttaraṃ jeṭṭhaseṭṭhabhāvaṃ patto”ti dassento evamāha.",
  "atk-vin01a:651_5": "Tattha āraddhaṃ kho pana me brāhmaṇa vīriyaṃ ahosīti brāhmaṇa,",
  "atk-vin01a:651_6": "na mayā ayaṃ anuttaro jeṭṭhaseṭṭhabhāvo kusītena muṭṭhassatinā sāraddhakāyena vikkhittacittena adhigato,",
  "atk-vin01a:651_7": "apica kho tadadhigamāya āraddhaṃ kho pana me vīriyaṃ ahosi,",
  "atk-vin01a:651_8": "bodhimaṇḍe nisinnena mayā caturaṅgasamannāgataṃ vīriyaṃ āraddhaṃ ahosi,",
  "atk-vin01a:651_9": "paggahitaṃ asithilappavattitanti vuttaṃ hoti.",
  "atk-vin01a:651_10": "Āraddhattāyeva ca me taṃ asallīnaṃ ahosi.",
  "atk-vin01a:651_11": "Na kevalañca vīriyameva,",
  "atk-vin01a:651_12": "satipi me ārammaṇābhimukhībhāvena upaṭṭhitā ahosi.",
  "atk-vin01a:651_13": "Upaṭṭhitattāyeva ca asammuṭṭhā.",
  "atk-vin01a:651_14": "Passaddho kāyo asāraddhoti kāyacittapassaddhivasena kāyopi me passaddho ahosi.",
  "atk-vin01a:651_15": "Tattha yasmā nāmakāye passaddhe rūpakāyopi passaddhoyeva hoti,",
  "atk-vin01a:651_16": "tasmā nāmakāyo rūpakāyoti avisesetvāva passaddho kāyoti vuttaṃ.",
  "atk-vin01a:651_17": "Asāraddhoti so ca kho passaddhattāyeva asāraddho,",
  "atk-vin01a:651_18": "vigatadarathoti vuttaṃ hoti.",
  "atk-vin01a:651_19": "Samāhitaṃ cittaṃ ekagganti cittampi me sammā āhitaṃ suṭṭhu ṭhapitaṃ appitaṃ viya ahosi;",
  "atk-vin01a:651_20": "samāhitattā eva ca ekaggaṃ acalaṃ nipphandananti.",
  "atk-vin01a:651_21": "Ettāvatā jhānassa pubbabhāgapaṭipadā kathitā hoti.",
  "atk-vin01a:652_0": "Paṭhamajjhānakathā",
  "atk-vin01a:653_0": "Idāni imāya paṭipadāya adhigataṃ paṭhamajjhānaṃ ādiṃ katvā vijjattayapariyosānaṃ visesaṃ dassento “so kho aha”nti ādimāha.",
  "atk-vin01a:653_1": "Tattha vivicceva kāmehi vivicca akusalehi dhammehītiādīnaṃ kiñcāpi “tattha katame kāmā?",
  "atk-vin01a:653_2": "Chando kāmo,",
  "atk-vin01a:653_3": "rāgo kāmo,",
  "atk-vin01a:653_4": "chandarāgo kāmo;",
  "atk-vin01a:653_5": "saṅkappo kāmo,",
  "atk-vin01a:653_6": "rāgo kāmo,",
  "atk-vin01a:653_7": "saṅkapparāgo kāmo –",
  "atk-vin01a:653_8": "ime vuccanti kāmā.",
  "atk-vin01a:653_9": "Tattha katame akusalā dhammā?",
  "atk-vin01a:653_10": "Kāmacchando…pe…",
  "atk-vin01a:653_11": "vicikicchā –",
  "atk-vin01a:653_12": "ime vuccanti akusalā dhammā.",
  "atk-vin01a:653_13": "Iti imehi ca kāmehi imehi ca akusalehi dhammehi vivitto hoti pavivitto,",
  "atk-vin01a:653_14": "tena vuccati –",
  "atk-vin01a:653_15": "‘vivicceva kāmehi vivicca akusalehi dhammehī”’tiādinā nayena vibhaṅgeyeva attho vutto.",
  "atk-vin01a:653_16": "Tathāpi aṭṭhakathānayaṃ vinā na suṭṭhu pākaṭoti aṭṭhakathānayeneva naṃ pakāsayissāma.",
  "atk-vin01a:654_0": "Seyyathidaṃ –",
  "atk-vin01a:654_1": "vivicceva kāmehīti kāmehi viviccitvā vinā hutvā apasakketvā.",
  "atk-vin01a:654_2": "Yo panāyamettha evakāro,",
  "atk-vin01a:654_3": "so niyamatthoti veditabbo.",
  "atk-vin01a:654_4": "Yasmā ca niyamattho,",
  "atk-vin01a:654_5": "tasmā tasmiṃ paṭhamajjhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa",
  "atk-vin01a:654_6": "paṭipakkhabhāvaṃ kāmapariccāgeneva cassa adhigamaṃ dīpeti. Kathaṃ?",
  "atk-vin01a:654_7": "“Vivicceva kāmehī”ti evañhi niyame kariyamāne idaṃ paññāyati.",
  "atk-vin01a:654_8": "Nūnimassa jhānassa kāmā paṭipakkhabhūtā,",
  "atk-vin01a:654_9": "yesu sati idaṃ na pavattati,",
  "atk-vin01a:654_10": "andhakāre sati padīpo viya,",
  "atk-vin01a:654_11": "tesaṃ pariccāgeneva cassa adhigamo hoti,",
  "atk-vin01a:654_12": "orimatīrapariccāgena pārimatīrasseva,",
  "atk-vin01a:654_13": "tasmā niyamaṃ karotīti.",
  "atk-vin01a:655_0": "Tattha siyā –",
  "atk-vin01a:655_1": "“kasmā panesa pubbapadeyeva vutto na uttarapade,",
  "atk-vin01a:655_2": "kiṃ akusalehi dhammehi aviviccāpi jhānaṃ upasampajja vihareyyā”ti?",
  "atk-vin01a:655_3": "Na kho panetaṃ evaṃ daṭṭhabbaṃ.",
  "atk-vin01a:655_4": "Tannissaraṇato hi pubbapadeeva esa vutto.",
  "atk-vin01a:655_5": "Kāmadhātusamatikkamanato hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha –",
  "atk-vin01a:655_6": "“kāmānametaṃ nissaraṇaṃ,",
  "atk-vin01a:655_7": "yadidaṃ nekkhamma”nti.",
  "atk-vin01a:655_8": "Uttarapadepi pana yathā “idheva,",
  "atk-vin01a:655_9": "bhikkhave,",
  "atk-vin01a:655_10": "paṭhamo samaṇo,",
  "atk-vin01a:655_11": "idha dutiyo samaṇo”ti ettha evakāro ānetvā vuccati,",
  "atk-vin01a:655_12": "evaṃ vattabbo.",
  "atk-vin01a:655_13": "Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ upasampajja viharituṃ.",
  "atk-vin01a:655_14": "Tasmā “vivicceva kāmehi vivicceva akusalehi dhammehī”ti evaṃ padadvayepi esa daṭṭhabbo.",
  "atk-vin01a:655_15": "Padadvayepi ca kiñcāpi “viviccā”ti iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ gacchanti.",
  "atk-vin01a:655_16": "Tathāpi kāyaviveko,",
  "atk-vin01a:655_17": "cittaviveko,",
  "atk-vin01a:655_18": "vikkhambhanavivekoti tayo eva idha daṭṭhabbā.",
  "atk-vin01a:655_19": "“Kāmehī”ti iminā pana padena ye ca niddese “katame vatthukāmā manāpiyā rūpā”tiādinā nayena vatthukāmā vuttā,",
  "atk-vin01a:655_20": "ye ca tattheva vibhaṅge ca “chando kāmo”tiādinā nayena kilesakāmā vuttā,",
  "atk-vin01a:655_21": "te sabbepi saṅgahitā icceva daṭṭhabbā.",
  "atk-vin01a:655_22": "Evañhi sati “vivicceva kāmehī”ti vatthukāmehipi viviccevāti attho yujjati.",
  "atk-vin01a:655_23": "Tena kāyaviveko vutto hoti.",
  "atk-vin01a:656_0": "Vivicca akusalehi dhammehīti kilesakāmehi sabbākusalehi dhammehi vā viviccāti attho yujjati.",
  "atk-vin01a:656_1": "Tena cittaviveko vutto hoti.",
  "atk-vin01a:656_2": "Purimena cettha vatthukāmehi vivekavacanatoyeva kāmasukhapariccāgo,",
  "atk-vin01a:656_3": "dutiyena kilesakāmehi vivekavacanato nekkhammasukhapariggaho vibhāvito hoti.",
  "atk-vin01a:656_4": "Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-vin01a:656_5": "dutiyena saṃkilesappahānaṃ;",
  "atk-vin01a:656_6": "paṭhamena lolabhāvassa hetupariccāgo,",
  "atk-vin01a:656_7": "dutiyena bālabhāvassa;",
  "atk-vin01a:656_8": "paṭhamena ca payogasuddhi,",
  "atk-vin01a:656_9": "dutiyena āsayaposanaṃ vibhāvitaṃ hotīti viññātabbaṃ.",
  "atk-vin01a:656_10": "Esa tāva nayo “kāmehī”ti ettha vuttakāmesu vatthukāmapakkhe.",
  "atk-vin01a:657_0": "Kilesakāmapakkhe pana chandoti ca rāgoti ca evamādīhi anekabhedo kāmacchandoyeva kāmoti adhippeto.",
  "atk-vin01a:657_1": "So ca akusalapariyāpannopi samāno,",
  "atk-vin01a:657_2": "“tattha katamo kāmachando kāmo”tiādinā nayena vibhaṅge jhānapaṭipakkhato visuṃ vutto.",
  "atk-vin01a:657_3": "Kilesakāmattā vā purimapade vutto,",
  "atk-vin01a:657_4": "akusalapariyāpannattā dutiyapade.",
  "atk-vin01a:657_5": "Anekabhedato cassa kāmatoti avatvā kāmehīti vuttaṃ.",
  "atk-vin01a:657_6": "Aññesampi ca dhammānaṃ akusalabhāve vijjamāne “tattha katame akusalā dhammā kāmacchando”tiādinā nayena",
  "atk-vin01a:657_7": "vibhaṅge uparijhānaṅgapaccanīkapaṭipakkhabhāvadassanato nīvaraṇāneva vuttāni.",
  "atk-vin01a:657_8": "Nīvaraṇāni hi jhānaṅgapaccanīkāni,",
  "atk-vin01a:657_9": "tesaṃ jhānaṅgāneva paṭipakkhāni,",
  "atk-vin01a:657_10": "viddhaṃsakānīti vuttaṃ hoti.",
  "atk-vin01a:657_11": "Tathā hi “samādhi kāmacchandassa paṭipakkho,",
  "atk-vin01a:657_12": "pīti byāpādassa,",
  "atk-vin01a:657_13": "vitakko thinamiddhassa,",
  "atk-vin01a:657_14": "sukhaṃ uddhaccakukkuccassa,",
  "atk-vin01a:657_15": "vicāro vicikicchāyā”ti peṭake vuttaṃ.",
  "atk-vin01a:658_0": "Evamettha “vivicceva kāmehī”ti iminā kāmacchandassa vikkhambhanaviveko vutto hoti.",
  "atk-vin01a:658_1": "“Vivicca akusalehi dhammehī”ti iminā pañcannampi nīvaraṇānaṃ.",
  "atk-vin01a:658_2": "Aggahitaggahaṇena pana paṭhamena kāmacchandassa,",
  "atk-vin01a:658_3": "dutiyena sesanīvaraṇānaṃ.",
  "atk-vin01a:658_4": "Tathā paṭhamena tīsu akusalamūlesu pañcakāmaguṇabhedavisayassa lobhassa,",
  "atk-vin01a:658_5": "dutiyena āghātavatthubhedādivisayānaṃ dosamohānaṃ.",
  "atk-vin01a:658_6": "Oghādīsu vā dhammesu paṭhamena kāmogha- kāmayoga- kāmāsava-",
  "atk-vin01a:658_7": "kāmupādāna-",
  "atk-vin01a:658_8": "abhijjhākāyagantha- kāmarāga-",
  "atk-vin01a:658_9": "saṃyojanānaṃ,",
  "atk-vin01a:658_10": "dutiyena avasesaogha- yogāsava- upādāna- gantha-",
  "atk-vin01a:658_11": "saṃyojanānaṃ.",
  "atk-vin01a:658_12": "Paṭhamena ca taṇhāya taṃsampayuttakānañca,",
  "atk-vin01a:658_13": "dutiyena avijjāya taṃsampayuttakānañca.",
  "atk-vin01a:658_14": "Apica paṭhamena lobhasampayuttaaṭṭhacittuppādānaṃ,",
  "atk-vin01a:658_15": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-vin01a:658_16": "Ayaṃ tāva “vivicceva kāmehi vivicca akusalehi dhammehī”ti ettha atthappakāsanā.",
  "atk-vin01a:659_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassento savitakkaṃ savicārantiādimāha.",
  "atk-vin01a:659_1": "Tattha vitakkanaṃ vitakko,",
  "atk-vin01a:659_2": "ūhananti vuttaṃ hoti.",
  "atk-vin01a:659_3": "Svāyaṃ ārammaṇe cittassa abhiniropanalakkhaṇo,",
  "atk-vin01a:659_4": "āhananapariyāhananaraso.",
  "atk-vin01a:659_5": "Tathā hi “tena yogāvacaro ārammaṇaṃ vitakkāhataṃ vitakkapariyāhataṃ karotī”ti vuccati.",
  "atk-vin01a:659_6": "Ārammaṇe cittassa ānayanapaccupaṭṭhāno.",
  "atk-vin01a:659_7": "Vicaraṇaṃ vicāro,",
  "atk-vin01a:659_8": "anusañcaraṇanti vuttaṃ hoti.",
  "atk-vin01a:659_9": "Svāyaṃ ārammaṇānumajjanalakkhaṇo,",
  "atk-vin01a:659_10": "tattha sahajātānuyojanaraso,",
  "atk-vin01a:659_11": "cittassa anuppabandhanapaccupaṭṭhāno.",
  "atk-vin01a:659_12": "Santepi ca nesaṃ katthaci avippayoge oḷārikaṭṭhena ghaṇṭābhighātasaddo viya cetaso paṭhamābhinipāto vitakko,",
  "atk-vin01a:659_13": "sukhumaṭṭhena anuravo viya anuppabandho vicāro.",
  "atk-vin01a:659_14": "Vipphāravā cettha vitakko paripphandanabhāvo cittassa,",
  "atk-vin01a:659_15": "ākāse uppatitukāmassa pakkhino pakkhavikkhepo viya padumābhimukhapāto viya ca gandhānubandhacetaso bhamarassa.",
  "atk-vin01a:659_16": "Santavutti vicāro nātiparipphandanabhāvo cittassa,",
  "atk-vin01a:659_17": "ākāse uppatitassa pakkhino pakkhappasāraṇaṃ viya paribbhamanaṃ viya ca padumābhimukhapatitassa bhamarassa padumassa uparibhāge.",
  "atk-vin01a:659_18": "So pana nesaṃ viseso paṭhama-",
  "atk-vin01a:659_19": "dutiyajjhānesu pākaṭo hoti.",
  "atk-vin01a:659_20": "Iti iminā ca vitakkena iminā ca vicārena saha vattati rukkho viya pupphena ca phalena cāti idaṃ jhānaṃ “savitakkaṃ savicāra”nti vuccati.",
  "atk-vin01a:659_21": "Vibhaṅge pana “iminā ca vitakkena iminā ca vicārena upeto hoti samupeto”tiādinā nayena puggalādhiṭṭhānā desanā katā.",
  "atk-vin01a:659_22": "Attho pana tatrāpi evameva daṭṭhabbo.",
  "atk-vin01a:660_0": "Vivekajanti ettha vivitti viveko,",
  "atk-vin01a:660_1": "nīvaraṇavigamoti attho.",
  "atk-vin01a:660_2": "Vivittoti vā viveko,",
  "atk-vin01a:660_3": "nīvaraṇavivitto jhānasampayuttadhammarāsīti attho.",
  "atk-vin01a:660_4": "Tasmā vivekā,",
  "atk-vin01a:660_5": "tasmiṃ vā viveke jātanti vivekajaṃ.",
  "atk-vin01a:660_6": "Pītisukhanti ettha pinayatīti pīti,",
  "atk-vin01a:660_7": "sā sampiyāyanalakkhaṇā kāyacittapīnanarasā,",
  "atk-vin01a:660_8": "pharaṇarasā vā,",
  "atk-vin01a:660_9": "odagyapaccupaṭṭhānā.",
  "atk-vin01a:660_10": "Sukhanaṃ sukhaṃ,",
  "atk-vin01a:660_11": "suṭṭhu vā khādati khanati ca kāyacittābādhanti sukhaṃ,",
  "atk-vin01a:660_12": "taṃ sātalakkhaṇaṃ,",
  "atk-vin01a:660_13": "sampayuttakānaṃ upabrūhanarasaṃ,",
  "atk-vin01a:660_14": "anuggahapaccupaṭṭhānaṃ.",
  "atk-vin01a:660_15": "Satipi ca nesaṃ katthaci avippayoge iṭṭhārammaṇapaṭilābhatuṭṭhi pīti,",
  "atk-vin01a:660_16": "paṭiladdharasānubhavanaṃ sukhaṃ.",
  "atk-vin01a:660_17": "Yattha pīti tattha sukhaṃ,",
  "atk-vin01a:660_18": "yattha sukhaṃ tattha na niyamato pīti.",
  "atk-vin01a:660_19": "Saṅkhārakkhandhasaṅgahitā pīti,",
  "atk-vin01a:660_20": "vedanākkhandhasaṅgahitaṃ sukhaṃ.",
  "atk-vin01a:660_21": "Kantārakhinnassa vanantodakadassanasavanesu viya pīti,",
  "atk-vin01a:660_22": "vanacchāyappavesanaudakaparibhogesu viya sukhaṃ.",
  "atk-vin01a:660_23": "Tasmiṃ tasmiṃ samaye pākaṭabhāvato cetaṃ vuttanti veditabbaṃ.",
  "atk-vin01a:660_24": "Ayañca pīti,",
  "atk-vin01a:660_25": "idañca sukhaṃ,",
  "atk-vin01a:660_26": "assa jhānassa,",
  "atk-vin01a:660_27": "asmiṃ vā jhāne atthīti idaṃ jhānaṃ “pītisukha”nti vuccati.",
  "atk-vin01a:661_0": "Atha vā pīti ca sukhañca pītisukhaṃ,",
  "atk-vin01a:661_1": "dhammavinayādayo viya.",
  "atk-vin01a:661_2": "Vivekajaṃ pītisukhamassa jhānassa,",
  "atk-vin01a:661_3": "asmiṃ vā jhāne atthīti evampi vivekajaṃpītisukhaṃ.",
  "atk-vin01a:661_4": "Yatheva hi jhānaṃ,",
  "atk-vin01a:661_5": "evaṃ pītisukhaṃ pettha vivekajameva hoti,",
  "atk-vin01a:661_6": "tañcassa atthīti tasmā ekapadeneva “vivekajaṃ pītisukha”ntipi vattuṃ yujjati.",
  "atk-vin01a:661_7": "Vibhaṅge pana “idaṃ sukhaṃ imāya pītiyā sahagata”ntiādinā nayenetaṃ vuttaṃ.",
  "atk-vin01a:661_8": "Attho pana tatrāpi evameva daṭṭhabbo.",
  "atk-vin01a:662_0": "Paṭhamanti gaṇanānupubbatā paṭhamaṃ,",
  "atk-vin01a:662_1": "idaṃ paṭhamaṃ samāpajjatītipi paṭhamaṃ.",
  "atk-vin01a:662_2": "Paccanīkadhamme jhāpetīti jhānaṃ,",
  "atk-vin01a:662_3": "iminā yogino jhāyantītipi jhānaṃ,",
  "atk-vin01a:662_4": "paccanīkadhamme ḍahanti gocaraṃ vā cintentīti attho.",
  "atk-vin01a:662_5": "Sayaṃ vā taṃ jhāyati upanijjhāyatīti jhānaṃ,",
  "atk-vin01a:662_6": "teneva upanijjhāyanalakkhaṇanti vuccati.",
  "atk-vin01a:662_7": "Tadetaṃ ārammaṇūpanijjhānaṃ,",
  "atk-vin01a:662_8": "lakkhaṇūpanijjhānanti duvidhaṃ hoti.",
  "atk-vin01a:662_9": "Tattha ārammaṇūpanijjhānanti saha upacārena aṭṭha samāpattiyo vuccanti. Kasmā?",
  "atk-vin01a:662_10": "Kasiṇādiārammaṇūpanijjhāyanato.",
  "atk-vin01a:662_11": "Lakkhaṇūpanijjhānanti vipassanāmaggaphalāni vuccanti. Kasmā?",
  "atk-vin01a:662_12": "Lakkhaṇūpanijjhāyanato.",
  "atk-vin01a:662_13": "Ettha hi vipassanā aniccalakkhaṇādīni upanijjhāyati,",
  "atk-vin01a:662_14": "vipassanāya upanijjhāyanakiccaṃ pana maggena sijjhatīti maggo lakkhaṇūpanijjhānanti vuccati.",
  "atk-vin01a:662_15": "Phalaṃ pana nirodhassa tathalakkhaṇaṃ upanijjhāyatīti lakkhaṇūpanijjhānanti vuccati.",
  "atk-vin01a:662_16": "Imasmiṃ panatthe ārammaṇūpanijjhānameva jhānanti adhippetaṃ.",
  "atk-vin01a:663_0": "Etthāha –",
  "atk-vin01a:663_1": "“katamaṃ pana taṃ jhānaṃ nāma,",
  "atk-vin01a:663_2": "yaṃ savitakkaṃ savicāraṃ…pe…",
  "atk-vin01a:663_3": "pītisukhanti evaṃ apadesaṃ arahatī”ti? Vuccate –",
  "atk-vin01a:663_4": "yathā sadhano saparijanotiādīsu ṭhapetvā dhanañca parijanañca añño apadesāraho hoti,",
  "atk-vin01a:663_5": "evaṃ ṭhapetvā vitakkādidhamme aññaṃ apadesārahaṃ natthi.",
  "atk-vin01a:663_6": "Yathā pana sarathā sapatti senāti vutte senaṅgesuyeva senāsammuti,",
  "atk-vin01a:663_7": "evamidha pañcasu aṅgesuyeva jhānasammuti veditabbā.",
  "atk-vin01a:663_8": "Katamesu pañcasu? Vitakko, vicāro, pīti, sukhaṃ,",
  "atk-vin01a:663_9": "cittekaggatāti etesu.",
  "atk-vin01a:663_10": "Etāneva hissa “savitakkaṃ savicāra”ntiādinā nayena aṅgabhāvena vuttāni.",
  "atk-vin01a:663_11": "Avuttattā ekaggatā aṅgaṃ na hotīti ce tañca na. Kasmā?",
  "atk-vin01a:663_12": "Vuttattā eva.",
  "atk-vin01a:663_13": "Sāpi hi vibhaṅge “jhānanti vitakko vicāro pīti sukhaṃ cittassekaggatā”ti evaṃ vuttāyeva.",
  "atk-vin01a:663_14": "Tasmā yathā savitakkaṃ savicāranti,",
  "atk-vin01a:663_15": "evaṃ sacittekaggatanti idha avuttepi iminā vibhaṅgavacanena cittekaggatāpi aṅgamevāti veditabbā.",
  "atk-vin01a:663_16": "Yena hi adhippāyena bhagavatā uddeso kato,",
  "atk-vin01a:663_17": "so eva tena vibhaṅgepi pakāsitoti.",
  "atk-vin01a:664_0": "Upasampajjāti upagantvā,",
  "atk-vin01a:664_1": "pāpuṇitvāti vuttaṃ hoti.",
  "atk-vin01a:664_2": "Upasampādayitvā vā,",
  "atk-vin01a:664_3": "nipphādetvāti vuttaṃ hoti.",
  "atk-vin01a:664_4": "Vibhaṅge pana “upasampajjāti paṭhamassa jhānassa lābho paṭilābho patti sampatti phusanā samphusanā sacchikiriyā upasampadā”ti vuttaṃ.",
  "atk-vin01a:664_5": "Tassāpi evamevattho veditabbo.",
  "atk-vin01a:664_6": "Vihāsinti bodhimaṇḍe nisajjasaṅkhātena iriyāpathavihārena itivuttappakārajhānasamaṅgī hutvā attabhāvassa",
  "atk-vin01a:664_7": "iriyaṃ vuttiṃ pālanaṃ yapanaṃ yāpanaṃ cāraṃ vihāraṃ abhinipphādesinti attho.",
  "atk-vin01a:664_8": "Vuttañhetaṃ vibhaṅge –",
  "atk-vin01a:664_9": "“viharatīti iriyati vattati pāleti yapeti yāpeti carati viharati,",
  "atk-vin01a:664_10": "tena vuccati viharatī”ti.",
  "atk-vin01a:665_0": "Kiṃ pana katvā bhagavā imaṃ jhānaṃ upasampajja vihāsīti?",
  "atk-vin01a:665_1": "Kammaṭṭhānaṃ bhāvetvā. Kataraṃ?",
  "atk-vin01a:665_2": "Ānāpānassatikammaṭṭhānaṃ.",
  "atk-vin01a:665_3": "Aññena tadatthikena kiṃ kātabbanti?",
  "atk-vin01a:665_4": "Aññenapi etaṃ vā kammaṭṭhānaṃ pathavīkasiṇādīnaṃ vā aññataraṃ bhāvetabbaṃ.",
  "atk-vin01a:665_5": "Tesaṃ bhāvanānayo visuddhimagge vuttanayeneva veditabbo.",
  "atk-vin01a:665_6": "Idha pana vuccamāne atibhāriyaṃ vinayanidānaṃ hoti,",
  "atk-vin01a:665_7": "tasmā pāḷiyā atthappakāsanamattameva karomāti.",
  "atk-vin01a:666_0": "Paṭhamajjhānakathā niṭṭhitā.",
  "atk-vin01a:667_0": "Dutiyajjhānakathā",
  "atk-vin01a:668_0": "Vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā samatikkamā;",
  "atk-vin01a:668_1": "dutiyajjhānakkhaṇe apātubhāvāti vuttaṃ hoti.",
  "atk-vin01a:668_2": "Tattha kiñcāpi dutiyajjhāne sabbepi paṭhamajjhānadhammā na santi,",
  "atk-vin01a:668_3": "aññeyeva hi paṭhamajjhāne phassādayo,",
  "atk-vin01a:668_4": "aññe idha;",
  "atk-vin01a:668_5": "oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti",
  "atk-vin01a:668_6": "dīpanatthaṃ “vitakkavicārānaṃ vūpasamā”ti evaṃ vuttanti veditabbaṃ.",
  "atk-vin01a:668_7": "Ajjhattanti idha niyakajjhattamadhippetaṃ.",
  "atk-vin01a:668_8": "Vibhaṅge pana “ajjhattaṃ paccatta”nti ettakameva vuttaṃ.",
  "atk-vin01a:668_9": "Yasmā pana niyakajjhattaṃ adhippetaṃ,",
  "atk-vin01a:668_10": "tasmā attani jātaṃ attano santāne nibbattanti ayamettha attho.",
  "atk-vin01a:669_0": "Sampasādananti sampasādanaṃ vuccati saddhā.",
  "atk-vin01a:669_1": "Sampasādanayogato jhānampi sampasādanaṃ,",
  "atk-vin01a:669_2": "nīlavaṇṇayogato nīlavatthaṃ viya.",
  "atk-vin01a:669_3": "Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena ceto sampasādayati,",
  "atk-vin01a:669_4": "tasmāpi sampasādananti vuttaṃ.",
  "atk-vin01a:669_5": "Imasmiñca atthavikappe sampasādanaṃ cetasoti evaṃ padasambandho veditabbo.",
  "atk-vin01a:669_6": "Purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.",
  "atk-vin01a:669_7": "Tatrāyaṃ atthayojanā –",
  "atk-vin01a:669_8": "eko udetīti ekodi,",
  "atk-vin01a:669_9": "vitakkavicārehi anajjhārūḷhattā aggo seṭṭho hutvā udetīti attho.",
  "atk-vin01a:669_10": "Seṭṭhopi hi loke ekoti vuccati.",
  "atk-vin01a:669_11": "Vitakkavicāravirahato vā eko asahāyo hutvātipi vattuṃ vaṭṭati.",
  "atk-vin01a:669_12": "Atha vā sampayuttadhamme udāyatīti udi,",
  "atk-vin01a:669_13": "uṭṭhāpetīti attho.",
  "atk-vin01a:669_14": "Seṭṭhaṭṭhena eko ca so udi cāti ekodi,",
  "atk-vin01a:669_15": "samādhissetaṃ adhivacanaṃ.",
  "atk-vin01a:669_16": "Iti imaṃ ekodiṃ bhāveti vaḍḍhayatīti idaṃ dutiyajjhānaṃ ekodibhāvaṃ.",
  "atk-vin01a:669_17": "So panāyaṃ ekodi yasmā cetaso,",
  "atk-vin01a:669_18": "na sattassa na jīvassa,",
  "atk-vin01a:669_19": "tasmā etaṃ cetaso ekodibhāvanti vuttaṃ.",
  "atk-vin01a:670_0": "Nanu cāyaṃ saddhā paṭhamajjhānepi atthi,",
  "atk-vin01a:670_1": "ayañca ekodināmako samādhi;",
  "atk-vin01a:670_2": "atha kasmā idameva sampasādanaṃ “cetaso ekodibhāvañcā”ti vuttanti? Vuccate –",
  "atk-vin01a:670_3": "aduñhi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti,",
  "atk-vin01a:670_4": "tasmā satiyāpi saddhāya sampasādananti na vuttaṃ.",
  "atk-vin01a:670_5": "Na suppasannattāyeva cettha samādhipi na suṭṭhu pākaṭo,",
  "atk-vin01a:670_6": "tasmā ekodibhāvantipi na vuttaṃ.",
  "atk-vin01a:670_7": "Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "atk-vin01a:670_8": "balavasaddhāsahāyappaṭilābheneva ca samādhipi pākaṭo;",
  "atk-vin01a:670_9": "tasmā idameva evaṃ vuttanti veditabbaṃ.",
  "atk-vin01a:670_10": "Vibhaṅge pana “sampasādananti yā saddhā saddahanā okappanā abhippasādo,",
  "atk-vin01a:670_11": "cetaso ekodibhāvanti yā cittassa ṭhiti…pe…",
  "atk-vin01a:670_12": "sammāsamādhī”ti ettakameva vuttaṃ.",
  "atk-vin01a:670_13": "Evaṃ vuttena panetena saddhiṃ ayaṃ atthavaṇṇanā yathā na virujjhati aññadatthu saṃsandati ceva sameti ca evaṃ veditabbā.",
  "atk-vin01a:671_0": "Avitakkaṃ avicāranti bhāvanāya pahīnattā etasmiṃ etassa vā vitakko natthīti avitakkaṃ.",
  "atk-vin01a:671_1": "Imināva nayena avicāraṃ.",
  "atk-vin01a:671_2": "Vibhaṅgepi vuttaṃ “iti ayañca vitakko ayañca vicāro santā honti samitā vūpasantā atthaṅgatā abbhatthaṅgatā",
  "atk-vin01a:671_3": "appitā byappitā sositā visositā byantīkatā,",
  "atk-vin01a:671_4": "tena vuccati avitakkaṃ avicāra”nti.",
  "atk-vin01a:672_0": "Etthāha –",
  "atk-vin01a:672_1": "nanu ca “vitakkavicārānaṃ vūpasamāti imināpi ayamattho siddho,",
  "atk-vin01a:672_2": "atha kasmā puna vuttaṃ avitakkaṃ avicāra”nti? Vuccate –",
  "atk-vin01a:672_3": "evametaṃ siddho vāyamattho,",
  "atk-vin01a:672_4": "na panetaṃ tadatthadīpakaṃ;",
  "atk-vin01a:672_5": "nanu avocumha –",
  "atk-vin01a:672_6": "“oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti",
  "atk-vin01a:672_7": "dīpanatthaṃ vitakkavicārānaṃ vūpasamāti evaṃ vutta”nti.",
  "atk-vin01a:673_0": "Apica vitakkavicārānaṃ vūpasamā idaṃ sampasādanaṃ,",
  "atk-vin01a:673_1": "na kilesakālusiyassa.",
  "atk-vin01a:673_2": "Vitakkavicārānañca vūpasamā ekodibhāvaṃ na upacārajjhānamiva nīvaraṇappahānā,",
  "atk-vin01a:673_3": "na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ.",
  "atk-vin01a:673_4": "Tathā vitakkavicārānaṃ vūpasamā idaṃ avitakkaavicāraṃ,",
  "atk-vin01a:673_5": "na tatiyacatutthajjhānāni viya cakkhuviññāṇādīni viya ca abhāvāti evaṃ avitakkaavicārabhāvassa hetuparidīpakañca,",
  "atk-vin01a:673_6": "na vitakkavicārābhāvamattaparidīpakaṃ.",
  "atk-vin01a:673_7": "Vitakkavicārābhāvamattaparidīpakameva pana “avitakkaṃ avicāra”nti idaṃ vacanaṃ,",
  "atk-vin01a:673_8": "tasmā purimaṃ vatvāpi puna vattabbamevāti.",
  "atk-vin01a:674_0": "Samādhijanti paṭhamajjhānasamādhito sampayuttasamādhito vā jātanti attho.",
  "atk-vin01a:674_1": "Tattha kiñcāpi paṭhamampi sampayuttasamādhito jātaṃ,",
  "atk-vin01a:674_2": "atha kho ayameva “samādhī”ti vattabbataṃ arahati vitakkavicārakkhobhavirahena ativiya acalattā suppasannattā ca.",
  "atk-vin01a:674_3": "Tasmā imassa vaṇṇabhaṇanatthaṃ idameva “samādhija”nti vuttaṃ.",
  "atk-vin01a:674_4": "Pītisukhanti idaṃ vuttanayameva.",
  "atk-vin01a:675_0": "Dutiyanti gaṇanānupubbato dutiyaṃ,",
  "atk-vin01a:675_1": "idaṃ dutiyaṃ samāpajjatītipi dutiyaṃ.",
  "atk-vin01a:675_2": "Jhānanti ettha pana yathā paṭhamajjhānaṃ vitakkādīhi pañcaṅgikaṃ hoti,",
  "atk-vin01a:675_3": "evamidaṃ sampasādādīhi “caturaṅgika”nti veditabbaṃ. Yathāha –",
  "atk-vin01a:675_4": "“jhānanti sampasādo, pīti, sukhaṃ,",
  "atk-vin01a:675_5": "cittassekaggatā”ti.",
  "atk-vin01a:675_6": "Pariyāyoyeva ceso.",
  "atk-vin01a:675_7": "Sampasādanaṃ pana ṭhapetvā nippariyāyena tivaṅgikamevetaṃ hoti. Yathāha –",
  "atk-vin01a:675_8": "“katamaṃ tasmiṃ samaye tivaṅgikaṃ jhānaṃ hoti? Pīti, sukhaṃ,",
  "atk-vin01a:675_9": "cittassekaggatā”ti.",
  "atk-vin01a:675_10": "Sesaṃ vuttanayamevāti.",
  "atk-vin01a:676_0": "Dutiyajjhānakathā niṭṭhitā.",
  "atk-vin01a:677_0": "Tatiyajjhānakathā",
  "atk-vin01a:678_0": "Pītiyā ca virāgāti ettha vuttatthāyeva pīti.",
  "atk-vin01a:678_1": "Virāgoti tassā jigucchanaṃ vā samatikkamo vā.",
  "atk-vin01a:678_2": "Ubhinnamantarā “ca” saddo sampiṇḍanattho,",
  "atk-vin01a:678_3": "so hi vūpasamaṃ vā sampiṇḍeti vitakkavicāravūpasamaṃ vā.",
  "atk-vin01a:678_4": "Tattha yadā vūpasamameva sampiṇḍeti,",
  "atk-vin01a:678_5": "tadā pītiyā virāgā ca,",
  "atk-vin01a:678_6": "kiñca bhiyyo vūpasamā cāti evaṃ yojanā veditabbā.",
  "atk-vin01a:678_7": "Imissā ca yojanāyaṃ virāgo jigucchanattho hoti.",
  "atk-vin01a:678_8": "Tasmā pītiyā jigucchanā ca vūpasamā cāti ayamattho daṭṭhabbo.",
  "atk-vin01a:678_9": "Yadā pana vitakkavicāravūpasamaṃ sampiṇḍeti,",
  "atk-vin01a:678_10": "tadā pītiyā ca virāgā,",
  "atk-vin01a:678_11": "kiñca bhiyyo vitakkavicārānañca vūpasamāti evaṃ yojanā veditabbā.",
  "atk-vin01a:678_12": "Imissā ca yojanāyaṃ virāgo samatikkamanattho hoti.",
  "atk-vin01a:678_13": "Tasmā pītiyā ca samatikkamā,",
  "atk-vin01a:678_14": "vitakkavicārānañca vūpasamāti ayamattho daṭṭhabbo.",
  "atk-vin01a:679_0": "Kāmañcete vitakkavicārā dutiyajjhāneyeva vūpasantā imassa pana jhānassa maggaparidīpanatthaṃ vaṇṇabhaṇanatthañcetaṃ vuttaṃ.",
  "atk-vin01a:679_1": "“Vitakkavicārānaṃ vūpasamā”ti hi vutte idaṃ paññāyati –",
  "atk-vin01a:679_2": "“nūna vitakkavicāravūpasamo maggo imassa jhānassā”ti.",
  "atk-vin01a:679_3": "Yathā ca tatiye ariyamagge appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-vin01a:679_4": "evaṃ pahānaṃ vuccamānaṃ vaṇṇabhaṇanaṃ hoti tadadhigamāya ussukānaṃ ussāhajanakaṃ;",
  "atk-vin01a:679_5": "evamevaṃ idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti.",
  "atk-vin01a:679_6": "Tenāyamattho vutto –",
  "atk-vin01a:679_7": "“pītiyā ca samatikkamā,",
  "atk-vin01a:679_8": "vitakkavicārānañca vūpasamā”ti.",
  "atk-vin01a:680_0": "Upekkhako ca vihāsinti ettha upapattito ikkhatīti upekkhā,",
  "atk-vin01a:680_1": "samaṃ passati,",
  "atk-vin01a:680_2": "apakkhapatitāva hutvā passatīti attho.",
  "atk-vin01a:680_3": "Tāya visadāya vipulāya thāmagatāya samannāgatattā tatiyajjhānasamaṅgī “upekkhako”ti vuccati.",
  "atk-vin01a:680_4": "Upekkhā pana dasavidhā hoti –",
  "atk-vin01a:680_5": "chaḷaṅgupekkhā,",
  "atk-vin01a:680_6": "brahmavihārupekkhā,",
  "atk-vin01a:680_7": "bojjhaṅgupekkhā,",
  "atk-vin01a:680_8": "vīriyupekkhā,",
  "atk-vin01a:680_9": "saṅkhārupekkhā,",
  "atk-vin01a:680_10": "vedanupekkhā,",
  "atk-vin01a:680_11": "vipassanupekkhā,",
  "atk-vin01a:680_12": "tatramajjhattupekkhā,",
  "atk-vin01a:680_13": "jhānupekkhā,",
  "atk-vin01a:680_14": "pārisuddhupekkhāti.",
  "atk-vin01a:680_15": "Evamayaṃ dasavidhāpi tattha tattha āgatanayato bhūmipuggalacittārammaṇato,",
  "atk-vin01a:680_16": "khandhasaṅgaha-",
  "atk-vin01a:680_17": "ekakkhaṇakusalattikasaṅkhepavasena ca aṭṭhasāliniyā dhammasaṅgahaṭṭhakathāya vuttanayeneva veditabbā.",
  "atk-vin01a:680_18": "Idha pana vuccamānā vinayanidānaṃ atibhāriyaṃ karotīti na vuttā.",
  "atk-vin01a:680_19": "Lakkhaṇādito pana idha adhippetupekkhā majjhattalakkhaṇā,",
  "atk-vin01a:680_20": "anābhogarasā,",
  "atk-vin01a:680_21": "abyāpārapaccupaṭṭhānā,",
  "atk-vin01a:680_22": "pītivirāgapadaṭṭhānāti.",
  "atk-vin01a:681_0": "Etthāha –",
  "atk-vin01a:681_1": "nanu cāyaṃ atthato tatramajjhattupekkhāva hoti,",
  "atk-vin01a:681_2": "sā ca paṭhamadutiyajjhānesupi atthi,",
  "atk-vin01a:681_3": "tasmā tatrāpi “upekkhako ca vihāsi”nti evamayaṃ vattabbā siyā,",
  "atk-vin01a:681_4": "sā kasmā na vuttāti?",
  "atk-vin01a:681_5": "Aparibyattakiccato.",
  "atk-vin01a:681_6": "Aparibyattañhi tassā tattha kiccaṃ,",
  "atk-vin01a:681_7": "vitakkādīhi abhibhūtattā.",
  "atk-vin01a:681_8": "Idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā jātā,",
  "atk-vin01a:681_9": "tasmā vuttāti.",
  "atk-vin01a:682_0": "Niṭṭhitā “upekkhako ca vihāsi”nti etassa sabbaso atthavaṇṇanā.",
  "atk-vin01a:683_0": "Idāni sato ca sampajānoti ettha saratīti sato,",
  "atk-vin01a:683_1": "sampajānātīti sampajāno.",
  "atk-vin01a:683_2": "Puggalena sati ca sampajaññañca vuttaṃ.",
  "atk-vin01a:683_3": "Tattha saraṇalakkhaṇā sati,",
  "atk-vin01a:683_4": "asammussanarasā,",
  "atk-vin01a:683_5": "ārakkhapaccupaṭṭhānā;",
  "atk-vin01a:683_6": "asammohalakkhaṇaṃ sampajaññaṃ,",
  "atk-vin01a:683_7": "tīraṇarasaṃ,",
  "atk-vin01a:683_8": "pavicayapaccupaṭṭhānaṃ.",
  "atk-vin01a:683_9": "Tattha kiñcāpi idaṃ satisampajaññaṃ purimajjhānesupi atthi,",
  "atk-vin01a:683_10": "muṭṭhassatissa hi asampajānassa upacārajjhānamattampi na sampajjati,",
  "atk-vin01a:683_11": "pageva appanā;",
  "atk-vin01a:683_12": "oḷārikattā pana tesaṃ jhānānaṃ bhūmiyaṃ viya purisassa cittassa gati sukhā hoti,",
  "atk-vin01a:683_13": "abyattaṃ tattha satisampajaññakiccaṃ.",
  "atk-vin01a:683_14": "Oḷārikaṅgappahānena pana sukhumattā imassa jhānassa purisassa khuradhārāyaṃ viya satisampajaññakiccapariggahitāyeva",
  "atk-vin01a:683_15": "cittassa gati icchitabbāti idheva vuttaṃ.",
  "atk-vin01a:683_16": "Kiñca bhiyyo?",
  "atk-vin01a:683_17": "Yathāpi dhenupago vaccho dhenuto apanīto arakkhiyamāno punadeva dhenuṃ upagacchati;",
  "atk-vin01a:683_18": "evamidaṃ tatiyajjhānasukhaṃ pītito apanītampi satisampajaññārakkhena arakkhiyamānaṃ punadeva pītiṃ upagaccheyya pītisampayuttameva siyā.",
  "atk-vin01a:683_19": "Sukhe vāpi sattā rajjanti,",
  "atk-vin01a:683_20": "idañca atimadhuraṃ sukhaṃ,",
  "atk-vin01a:683_21": "tato paraṃ sukhābhāvā.",
  "atk-vin01a:683_22": "Satisampajaññānubhāvena panettha sukhe asārajjanā hoti,",
  "atk-vin01a:683_23": "no aññathāti imampi atthavisesaṃ dassetuṃ idaṃ idheva vuttanti veditabbaṃ.",
  "atk-vin01a:684_0": "Idāni sukhañca kāyena paṭisaṃvedesinti ettha kiñcāpi tatiyajjhānasamaṅgino sukhappaṭisaṃvedanābhogo natthi,",
  "atk-vin01a:684_1": "evaṃ santepi yasmā tassa nāmakāyena sampayuttaṃ sukhaṃ,",
  "atk-vin01a:684_2": "yaṃ vā taṃ nāmakāyasampayuttaṃ sukhaṃ,",
  "atk-vin01a:684_3": "taṃsamuṭṭhānenassa yasmā atipaṇītena rūpena rūpakāyo phuṭo,",
  "atk-vin01a:684_4": "yassa phuṭattā jhānā vuṭṭhitopi sukhaṃ paṭisaṃvedeyya,",
  "atk-vin01a:684_5": "tasmā etamatthaṃ dassento “sukhañca kāyena paṭisaṃvedesi”nti āha.",
  "atk-vin01a:685_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu yaṃjhānakāraṇā taṃ tatiyajjhānasamaṅgīpuggalaṃ",
  "atk-vin01a:685_1": "buddhādayo ariyā ācikkhanti desenti paññapenti paṭṭhapenti vivaranti vibhajanti uttānīkaronti pakāsenti,",
  "atk-vin01a:685_2": "pasaṃsantīti adhippāyo. Kinti?",
  "atk-vin01a:685_3": "“Upekkhako satimā sukhavihārī”ti.",
  "atk-vin01a:685_4": "Taṃ tatiyaṃ jhānaṃ upasampajja vihāsinti evamettha yojanā veditabbā.",
  "atk-vin01a:686_0": "Kasmā pana taṃ te evaṃ pasaṃsantīti?",
  "atk-vin01a:686_1": "Pasaṃsārahato.",
  "atk-vin01a:686_2": "Ayañhi yasmā atimadhurasukhe sukhapāramippattepi tatiyajjhāne upekkhako,",
  "atk-vin01a:686_3": "na tattha sukhābhisaṅgena ākaḍḍhīyati,",
  "atk-vin01a:686_4": "yathā ca pīti na uppajjati;",
  "atk-vin01a:686_5": "evaṃ upaṭṭhitassatitāya satimā.",
  "atk-vin01a:686_6": "Yasmā ca ariyakantaṃ ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti,",
  "atk-vin01a:686_7": "tasmā pasaṃsāraho.",
  "atk-vin01a:686_8": "Iti pasaṃsārahato naṃ ariyā te evaṃ pasaṃsāhetubhūte guṇe pakāsentā “upekkhako satimā sukhavihārī”ti evaṃ pasaṃsantīti veditabbaṃ.",
  "atk-vin01a:687_0": "Tatiyanti gaṇanānupubbato tatiyaṃ.",
  "atk-vin01a:687_1": "Idaṃ tatiyaṃ samāpajjatītipi tatiyaṃ.",
  "atk-vin01a:687_2": "Jhānanti ettha ca yathā dutiyaṃ sampasādādīhi caturaṅgikaṃ;",
  "atk-vin01a:687_3": "evamidaṃ upekkhādīhi pañcaṅgikaṃ. Yathāha –",
  "atk-vin01a:687_4": "“jhānanti upekkhā sati sampajaññaṃ sukhaṃ cittassa ekaggatā”ti.",
  "atk-vin01a:687_5": "Pariyāyoyeva ceso.",
  "atk-vin01a:687_6": "Upekkhāsatisampajaññāni pana ṭhapetvā nippariyāyena duvaṅgikamevetaṃ hoti. Yathāha –",
  "atk-vin01a:687_7": "“katamaṃ tasmiṃ samaye duvaṅgikaṃ jhānaṃ hoti? Sukhaṃ,",
  "atk-vin01a:687_8": "cittassekaggatā”ti.",
  "atk-vin01a:687_9": "Sesaṃ vuttanayamevāti.",
  "atk-vin01a:688_0": "Tatiyajjhānakathā niṭṭhitā.",
  "atk-vin01a:689_0": "Catutthajjhānakathā",
  "atk-vin01a:690_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-vin01a:690_1": "Pubbevāti tañca kho pubbeva,",
  "atk-vin01a:690_2": "na catutthajjhānakkhaṇe.",
  "atk-vin01a:690_3": "Somanassadomanassānaṃ atthaṅgamāti cetasikasukhassa ca cetasikadukkhassa cāti imesampi dvinnaṃ pubbeva atthaṅgamā pahānā icceva vuttaṃ hoti.",
  "atk-vin01a:690_4": "Kadā pana nesaṃ pahānaṃ hoti?",
  "atk-vin01a:690_5": "Catunnaṃ jhānānaṃ upacārakkhaṇe.",
  "atk-vin01a:690_6": "Somanassañhi catutthajjhānassa upacārakkhaṇeyeva pahīyati,",
  "atk-vin01a:690_7": "dukkhadomanassasukhāni paṭhamadutiyatatiyānaṃ upacārakkhaṇesu.",
  "atk-vin01a:690_8": "Evametesaṃ pahānakkamena avuttānaṃ,",
  "atk-vin01a:690_9": "indriyavibhaṅge pana indriyānaṃ uddesakkameneva idhāpi vuttānaṃ sukhadukkhasomanassa domanassānaṃ pahānaṃ veditabbaṃ.",
  "atk-vin01a:691_0": "Yadi panetāni tassa tassa jhānassupacārakkhaṇeyeva pahīyanti,",
  "atk-vin01a:691_1": "atha kasmā “kattha cuppannaṃ dukkhindriyaṃ aparisesaṃ nirujjhati? Idha,",
  "atk-vin01a:691_2": "bhikkhave,",
  "atk-vin01a:691_3": "bhikkhu vivicceva kāmehi…pe…",
  "atk-vin01a:691_4": "paṭhamajjhānaṃ upasampajja viharati,",
  "atk-vin01a:691_5": "etthuppannaṃ dukkhindriyaṃ aparisesaṃ nirujjhati.",
  "atk-vin01a:691_6": "Kattha cuppannaṃ domanassindriyaṃ…",
  "atk-vin01a:691_7": "sukhindriyaṃ…",
  "atk-vin01a:691_8": "somanassindriyaṃ aparisesaṃ nirujjhati? Idha,",
  "atk-vin01a:691_9": "bhikkhave,",
  "atk-vin01a:691_10": "bhikkhu sukhassa ca pahānā…pe…",
  "atk-vin01a:691_11": "catutthajjhānaṃ upasampajja viharati,",
  "atk-vin01a:691_12": "etthuppannaṃ somanassindriyaṃ aparisesaṃ nirujjhatī”ti evaṃ jhānesveva nirodho vuttoti?",
  "atk-vin01a:691_13": "Atisayanirodhattā.",
  "atk-vin01a:691_14": "Atisayanirodho hi nesaṃ paṭhamajjhānādīsu,",
  "atk-vin01a:691_15": "na nirodhoyeva;",
  "atk-vin01a:691_16": "nirodhoyeva pana upacārakkhaṇe,",
  "atk-vin01a:691_17": "nātisayanirodho.",
  "atk-vin01a:691_18": "Tathā hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanupatāpena vā siyā uppatti,",
  "atk-vin01a:691_19": "na tveva antoappanāyaṃ.",
  "atk-vin01a:691_20": "Upacāre vā niruddhampetaṃ na suṭṭhu niruddhaṃ hoti;",
  "atk-vin01a:691_21": "paṭipakkhena avihatattā.",
  "atk-vin01a:691_22": "Antoappanāyaṃ pana pītipharaṇena sabbo kāyo sukhokkanto hoti.",
  "atk-vin01a:691_23": "Sukhokkantakāyassa ca suṭṭhu niruddhaṃ hoti dukkhindriyaṃ;",
  "atk-vin01a:691_24": "paṭipakkhena vihatattā.",
  "atk-vin01a:691_25": "Nānāvajjane eva ca dutiyajjhānūpacāre pahīnassa domanassindriyassa yasmā etaṃ vitakkavicārappaccayepi kāyakilamathe cittupaghāte ca sati uppajjati,",
  "atk-vin01a:691_26": "vitakkavicārābhāve neva uppajjati.",
  "atk-vin01a:691_27": "Yattha pana uppajjati tattha vitakkavicārabhāve.",
  "atk-vin01a:691_28": "Appahīnā eva ca dutiyajjhānūpacāre vitakkavicārāti tatthassa siyā uppatti;",
  "atk-vin01a:691_29": "appahīnapaccayattā.",
  "atk-vin01a:691_30": "Na tveva dutiyajjhāne;",
  "atk-vin01a:691_31": "pahīnapaccayattā.",
  "atk-vin01a:691_32": "Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa siyā uppatti,",
  "atk-vin01a:691_33": "na tveva tatiyajjhāne.",
  "atk-vin01a:691_34": "Tatiyajjhāne hi sukhassa paccayabhūtā pīti sabbaso niruddhāti.",
  "atk-vin01a:691_35": "Tathā catutthajjhānūpacāre pahīnassāpi somanassindriyassa āsannattā,",
  "atk-vin01a:691_36": "appanāppattāya upekkhāya abhāvena sammā anatikkantattā ca siyā uppatti,",
  "atk-vin01a:691_37": "na tveva catutthajjhāne.",
  "atk-vin01a:691_38": "Tasmā eva ca “etthuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ katanti.",
  "atk-vin01a:692_0": "Etthāha –",
  "atk-vin01a:692_1": "“athevaṃ tassa tassa jhānassūpacāre pahīnāpi etā vedanā idha kasmā samāharī”ti?",
  "atk-vin01a:692_2": "Sukhaggahaṇatthaṃ.",
  "atk-vin01a:692_3": "Yā hi ayaṃ “adukkhamasukha”nti ettha adukkhamasukhā vedanā vuttā,",
  "atk-vin01a:692_4": "sā sukhumā atidubbiññeyyā na sakkā sukhena gahetuṃ.",
  "atk-vin01a:692_5": "Tasmā yathā nāma duṭṭhassa yathā vā tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ vaje sabbe gāvo samāharati,",
  "atk-vin01a:692_6": "athekekaṃ nīharanto paṭipāṭiyā āgataṃ “ayaṃ so,",
  "atk-vin01a:692_7": "gaṇhatha na”nti tampi gāhāpayati;",
  "atk-vin01a:692_8": "evameva bhagavā sukhaggahaṇatthaṃ sabbā etā samāhari.",
  "atk-vin01a:692_9": "Evañhi samāhaṭā etā dassetvā “yaṃ neva sukhaṃ na dukkhaṃ na somanassaṃ na domanassaṃ,",
  "atk-vin01a:692_10": "ayaṃ adukkhamasukhā vedanā”ti sakkā hoti esā gāhayituṃ.",
  "atk-vin01a:693_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-vin01a:693_1": "Sukhappahānādayo hi tassā paccayā. Yathāha –",
  "atk-vin01a:693_2": "“cattāro kho, āvuso,",
  "atk-vin01a:693_3": "paccayā adukkhamasukhāya cetovimuttiyā samāpattiyā. Idhāvuso, bhikkhu,",
  "atk-vin01a:693_4": "sukhassa ca pahānā…pe…",
  "atk-vin01a:693_5": "catutthajjhānaṃ upasampajja viharati. Ime kho, āvuso,",
  "atk-vin01a:693_6": "cattāro paccayā adukkhamasukhāya cetovimuttiyā samāpattiyā”ti.",
  "atk-vin01a:693_7": "Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti vuttā;",
  "atk-vin01a:693_8": "evaṃ vaṇṇabhaṇanatthampetassa jhānassetā idha vuttātipi veditabbā.",
  "atk-vin01a:693_9": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-vin01a:693_10": "Etāsu hi sukhaṃ somanassassa paccayo,",
  "atk-vin01a:693_11": "somanassaṃ rāgassa,",
  "atk-vin01a:693_12": "dukkhaṃ domanassassa,",
  "atk-vin01a:693_13": "domanassaṃ dosassa.",
  "atk-vin01a:693_14": "Sukhādighātena ca te sappaccayā rāgadosā hatāti atidūre hontīti.",
  "atk-vin01a:694_0": "Adukkhamasukhanti dukkhābhāvena adukkhaṃ,",
  "atk-vin01a:694_1": "sukhābhāvena asukhaṃ.",
  "atk-vin01a:694_2": "Etenettha dukkhasukhapaṭipakkhabhūtaṃ tatiyavedanaṃ dīpeti,",
  "atk-vin01a:694_3": "na dukkhasukhābhāvamattaṃ.",
  "atk-vin01a:694_4": "Tatiyavedanā nāma –",
  "atk-vin01a:694_5": "adukkhamasukhā,",
  "atk-vin01a:694_6": "upekkhātipi vuccati.",
  "atk-vin01a:694_7": "Sā iṭṭhāniṭṭhaviparītānubhavanalakkhaṇā,",
  "atk-vin01a:694_8": "majjhattarasā,",
  "atk-vin01a:694_9": "avibhūtapaccupaṭṭhānā,",
  "atk-vin01a:694_10": "sukhanirodhapadaṭṭhānāti veditabbā.",
  "atk-vin01a:694_11": "Upekkhāsatipārisuddhinti upekkhāya janitasatipārisuddhiṃ.",
  "atk-vin01a:694_12": "Imasmiñhi jhāne suparisuddhā sati.",
  "atk-vin01a:694_13": "Yā ca tassā satiyā pārisuddhi,",
  "atk-vin01a:694_14": "sā upekkhāya katā na aññena;",
  "atk-vin01a:694_15": "tasmā etaṃ upekkhāsatipārisuddhinti vuccati.",
  "atk-vin01a:694_16": "Vibhaṅgepi vuttaṃ –",
  "atk-vin01a:694_17": "“ayaṃ sati imāya upekkhāya visadā hoti parisuddhā pariyodātā,",
  "atk-vin01a:694_18": "tena vuccati –",
  "atk-vin01a:694_19": "‘upekkhāsatipārisuddhi”’nti.",
  "atk-vin01a:694_20": "Yāya ca upekkhāya ettha satiyā pārisuddhi hoti,",
  "atk-vin01a:694_21": "sā atthato tatramajjhattatā veditabbā.",
  "atk-vin01a:694_22": "Na kevalañcettha tāya satiyeva parisuddhā,",
  "atk-vin01a:694_23": "apica kho sabbepi sampayuttadhammā;",
  "atk-vin01a:694_24": "satisīsena pana desanā vuttā.",
  "atk-vin01a:695_0": "Tattha kiñcāpi ayaṃ upekkhā heṭṭhāpi tīsu jhānesu vijjati,",
  "atk-vin01a:695_1": "yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā",
  "atk-vin01a:695_2": "divā vijjamānāpi candalekhā aparisuddhā hoti apariyodātā;",
  "atk-vin01a:695_3": "evamayampi tatramajjhattupekkhācandalekhā vitakkavicārādipaccanīkadhammatejābhibhavā sabhāgāya ca upekkhāvedanārattiyā",
  "atk-vin01a:695_4": "alābhā vijjamānāpi paṭhamādijjhānabhedesu aparisuddhā hoti.",
  "atk-vin01a:695_5": "Tassā ca aparisuddhāya divā aparisuddhacandalekhāya pabhā viya sahajātāpi satiādayo aparisuddhāva honti;",
  "atk-vin01a:695_6": "tasmā tesu ekampi “upekkhāsatipārisuddhi”nti na vuttaṃ.",
  "atk-vin01a:695_7": "Idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā paṭilābhā ayaṃ",
  "atk-vin01a:695_8": "tatramajjhattupekkhācandalekhā ativiya parisuddhā,",
  "atk-vin01a:695_9": "tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā,",
  "atk-vin01a:695_10": "tasmā idameva upekkhāsatipārisuddhinti vuttanti veditabbaṃ.",
  "atk-vin01a:696_0": "Catutthanti gaṇanānupubbato catutthaṃ.",
  "atk-vin01a:696_1": "Idaṃ catutthaṃ samāpajjatītipi catutthaṃ.",
  "atk-vin01a:696_2": "Jhānanti ettha yathā tatiyaṃ upekkhādīhi pañcaṅgikaṃ;",
  "atk-vin01a:696_3": "evamidaṃ upekkhādīhi tivaṅgikaṃ. Yathāha –",
  "atk-vin01a:696_4": "“jhānanti upekkhā,",
  "atk-vin01a:696_5": "sati cittassekaggatā”ti.",
  "atk-vin01a:696_6": "Pariyāyo eva ceso.",
  "atk-vin01a:696_7": "Ṭhapetvā pana satiṃ upekkhekaggatameva gahetvā nippariyāyena duvaṅgikamevetaṃ hoti. Yathāha –",
  "atk-vin01a:696_8": "“katamaṃ tasmiṃ samaye duvaṅgikaṃ jhānaṃ hoti? Upekkhā,",
  "atk-vin01a:696_9": "cittassekaggatā”ti.",
  "atk-vin01a:696_10": "Sesaṃ vuttanayamevāti.",
  "atk-vin01a:697_0": "Catutthajjhānakathā niṭṭhitā.",
  "atk-vin01a:698_0": "Pubbenivāsakathā",
  "atk-vin01a:699_0": "12.",
  "atk-vin01a:699_1": "Iti imāni cattāri jhānāni kesañci cittekaggatatthāni honti,",
  "atk-vin01a:699_2": "kesañci vipassanāpādakāni,",
  "atk-vin01a:699_3": "kesañci abhiññāpādakāni,",
  "atk-vin01a:699_4": "kesañci nirodhapādakāni,",
  "atk-vin01a:699_5": "kesañci bhavokkamanatthāni.",
  "atk-vin01a:699_6": "Tattha khīṇāsavānaṃ cittekaggatatthāni honti,",
  "atk-vin01a:699_7": "te hi samāpajjitvā “ekaggacittā sukhaṃ divasaṃ viharissāmā”ti iccevaṃ kasiṇaparikammaṃ katvā aṭṭha samāpattiyo nibbattenti.",
  "atk-vin01a:699_8": "Sekkhaputhujjanānaṃ “samāpattito vuṭṭhāya samāhitena cittena vipassissāmā”ti nibbattentānaṃ vipassanāpādakāni honti.",
  "atk-vin01a:699_9": "Ye pana aṭṭha samāpattiyo nibbattetvā abhiññāpādakaṃ jhānaṃ samāpajjitvā samāpattito vuṭṭhāya “ekopi",
  "atk-vin01a:699_10": "hutvā bahudhā hotī”ti vuttanayā abhiññāyo patthentā nibbattenti,",
  "atk-vin01a:699_11": "tesaṃ abhiññāpādakāni honti.",
  "atk-vin01a:699_12": "Ye pana aṭṭha samāpattiyo nibbattetvā “nirodhasamāpattiṃ samāpajjitvā sattāhaṃ acittakā hutvā diṭṭheva",
  "atk-vin01a:699_13": "dhamme nirodhaṃ nibbānaṃ patvā sukhaṃ viharissāmā”ti nibbattenti,",
  "atk-vin01a:699_14": "tesaṃ nirodhapādakāni honti.",
  "atk-vin01a:699_15": "Ye pana aṭṭha samāpattiyo nibbattetvā “aparihīnajjhānā hutvā brahmaloke uppajjissāmā”ti nibbattenti,",
  "atk-vin01a:699_16": "tesaṃ bhavokkamanatthāni honti.",
  "atk-vin01a:700_0": "Bhagavatā panidaṃ catutthajjhānaṃ bodhirukkhamūle nibbattitaṃ,",
  "atk-vin01a:700_1": "taṃ tassa vipassanāpādakañceva ahosi abhiññāpādakañca nirodhapādakañca sabbakiccasādhakañca sabbalokiyalokuttaraguṇadāyakanti veditabbaṃ.",
  "atk-vin01a:700_2": "Yesañca guṇānaṃ dāyakaṃ ahosi,",
  "atk-vin01a:700_3": "tesaṃ ekadesaṃ dassento “so evaṃ samāhite citte”tiādimāha.",
  "atk-vin01a:701_0": "Tattha soti so ahaṃ.",
  "atk-vin01a:701_1": "Evanti catutthajjhānakkamanidassanametaṃ.",
  "atk-vin01a:701_2": "Iminā kamena catutthajjhānaṃ paṭilabhitvāti vuttaṃ hoti.",
  "atk-vin01a:701_3": "Samāhiteti iminā catutthajjhānasamādhinā samāhite.",
  "atk-vin01a:701_4": "Parisuddhetiādīsu pana upekkhāsatipārisuddhibhāvena parisuddhe.",
  "atk-vin01a:701_5": "Parisuddhattāyeva pariyodāte,",
  "atk-vin01a:701_6": "pabhassareti vuttaṃ hoti.",
  "atk-vin01a:701_7": "Sukhādīnaṃ paccayānaṃ ghātena vihatarāgādiaṅgaṇattā anaṅgaṇe.",
  "atk-vin01a:701_8": "Anaṅgaṇattāyeva ca vigatūpakkilese;",
  "atk-vin01a:701_9": "aṅgaṇena hi cittaṃ upakkilissati.",
  "atk-vin01a:701_10": "Subhāvitattā mudubhūte,",
  "atk-vin01a:701_11": "vasībhāvappatteti vuttaṃ hoti.",
  "atk-vin01a:701_12": "Vase vattamānañhi cittaṃ mudūti vuccati.",
  "atk-vin01a:701_13": "Muduttāyeva ca kammaniye,",
  "atk-vin01a:701_14": "kammakkhame kammayoggeti vuttaṃ hoti.",
  "atk-vin01a:701_15": "Mudu hi cittaṃ kammaniyaṃ hoti sudhantamiva suvaṇṇaṃ,",
  "atk-vin01a:701_16": "tadubhayampi ca subhāvitattā eva. Yathāha – “nāhaṃ,",
  "atk-vin01a:701_17": "bhikkhave,",
  "atk-vin01a:701_18": "aññaṃ ekadhammampi samanupassāmi,",
  "atk-vin01a:701_19": "yaṃ evaṃ bhāvitaṃ bahulīkataṃ mudu ca hoti kammaniyañca,",
  "atk-vin01a:701_20": "yathayidaṃ,",
  "atk-vin01a:701_21": "bhikkhave,",
  "atk-vin01a:701_22": "citta”nti.",
  "atk-vin01a:702_0": "Etesu parisuddhabhāvādīsu ṭhitattā ṭhite.",
  "atk-vin01a:702_1": "Ṭhitattāyeva āneñjappatte,",
  "atk-vin01a:702_2": "acale niriñjaneti vuttaṃ hoti.",
  "atk-vin01a:702_3": "Mudukammaññabhāvena vā attano vase ṭhitattā ṭhite,",
  "atk-vin01a:702_4": "saddhādīhi pariggahitattā āneñjappatte.",
  "atk-vin01a:702_5": "Saddhāpariggahitañhi cittaṃ assaddhiyena na iñjati,",
  "atk-vin01a:702_6": "vīriyapariggahitaṃ kosajjena na iñjati,",
  "atk-vin01a:702_7": "satipariggahitaṃ pamādena na iñjati,",
  "atk-vin01a:702_8": "samādhipariggahitaṃ uddhaccena na iñjati,",
  "atk-vin01a:702_9": "paññāpariggahitaṃ avijjāya na iñjati,",
  "atk-vin01a:702_10": "obhāsagataṃ kilesandhakārena na iñjati.",
  "atk-vin01a:702_11": "Imehi chahi dhammehi pariggahitaṃ āneñjappattaṃ cittaṃ hoti.",
  "atk-vin01a:702_12": "Evaṃ aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya.",
  "atk-vin01a:703_0": "Aparo nayo –",
  "atk-vin01a:703_1": "catutthajjhānasamādhinā samāhite.",
  "atk-vin01a:703_2": "Nīvaraṇadūrībhāvena parisuddhe.",
  "atk-vin01a:703_3": "Vitakkādisamatikkamena pariyodāte.",
  "atk-vin01a:703_4": "Jhānappaṭilābhapaccayānaṃ pāpakānaṃ icchāvacarānaṃ abhāvena anaṅgaṇe.",
  "atk-vin01a:703_5": "Abhijjhādīnaṃ cittūpakkilesānaṃ vigamena vigatūpakkilese.",
  "atk-vin01a:703_6": "Ubhayampi cetaṃ anaṅgaṇavatthasuttānusārena veditabbaṃ.",
  "atk-vin01a:703_7": "Vasippattiyā mudubhūte.",
  "atk-vin01a:703_8": "Iddhipādabhāvūpagamena kammaniye.",
  "atk-vin01a:703_9": "Bhāvanāpāripūriyā paṇītabhāvūpagamena ṭhite āneñjappatte.",
  "atk-vin01a:703_10": "Yathā āneñjappattaṃ hoti;",
  "atk-vin01a:703_11": "evaṃ ṭhiteti attho.",
  "atk-vin01a:703_12": "Evampi aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya,",
  "atk-vin01a:703_13": "pādakaṃ padaṭṭhānabhūtanti attho.",
  "atk-vin01a:704_0": "Pubbenivāsānussatiñāṇāyāti evaṃ abhiññāpādake jāte etasmiṃ citte pubbenivāsānussatimhi yaṃ ñāṇaṃ tadatthāya.",
  "atk-vin01a:704_1": "Tattha pubbenivāsoti pubbe atītajātīsu nivutthakkhandhā.",
  "atk-vin01a:704_2": "Nivutthāti ajjhāvutthā anubhūtā attano santāne uppajjitvā niruddhā nivutthadhammā vā nivutthā,",
  "atk-vin01a:704_3": "gocaranivāsena nivutthā,",
  "atk-vin01a:704_4": "attano viññāṇena viññātā paricchinnā,",
  "atk-vin01a:704_5": "paraviññāṇaviññātāpi vā chinnavaṭumakānussaraṇādīsu.",
  "atk-vin01a:704_6": "Pubbenivāsānussatīti yāya satiyā pubbenivāsaṃ anussarati,",
  "atk-vin01a:704_7": "sā pubbenivāsānussati.",
  "atk-vin01a:704_8": "Ñāṇanti tāya satiyā sampayuttañāṇaṃ.",
  "atk-vin01a:704_9": "Evamimassa pubbenivāsānussatiñāṇassa atthāya pubbenivāsānussatiñāṇāya etassa ñāṇassa adhigamāya pattiyāti vuttaṃ hoti.",
  "atk-vin01a:704_10": "Abhininnāmesinti abhinīhariṃ.",
  "atk-vin01a:705_0": "Soti so ahaṃ.",
  "atk-vin01a:705_1": "Anekavihitanti anekavidhaṃ,",
  "atk-vin01a:705_2": "anekehi vā pakārehi pavattitaṃ saṃvaṇṇitanti attho.",
  "atk-vin01a:705_3": "Pubbenivāsanti samanantarātītaṃ bhavaṃ ādiṃ katvā tattha tattha nivutthasantānaṃ.",
  "atk-vin01a:705_4": "Anussarāmīti “ekampi jātiṃ dvepi jātiyo”ti evaṃ jātipaṭipāṭiyā anugantvā anugantvā sarāmi,",
  "atk-vin01a:705_5": "anudeva vā sarāmi,",
  "atk-vin01a:705_6": "citte abhininnāmitamatte eva sarāmīti dasseti.",
  "atk-vin01a:705_7": "Pūritapāramīnañhi mahāpurisānaṃ parikammakaraṇaṃ natthi,",
  "atk-vin01a:705_8": "tena te cittaṃ abhininnāmetvāva saranti.",
  "atk-vin01a:705_9": "Ādikammikakulaputtā pana parikammaṃ katvāva saranti,",
  "atk-vin01a:705_10": "tasmā tesaṃ vasena parikammaṃ vattabbaṃ siyā.",
  "atk-vin01a:705_11": "Taṃ pana vuccamānaṃ atibhāriyaṃ vinayanidānaṃ karoti,",
  "atk-vin01a:705_12": "tasmā taṃ na vadāma.",
  "atk-vin01a:705_13": "Atthikehi pana visuddhimagge vuttanayeneva gahetabbaṃ.",
  "atk-vin01a:705_14": "Idha pana pāḷimeva vaṇṇayissāma.",
  "atk-vin01a:706_0": "Seyyathidanti āraddhappakāradassanatthe nipāto.",
  "atk-vin01a:706_1": "Teneva yvāyaṃ pubbenivāso āraddho,",
  "atk-vin01a:706_2": "tassa pakārappabhedaṃ dassento ekampi jātintiādimāha.",
  "atk-vin01a:706_3": "Tattha ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ.",
  "atk-vin01a:706_4": "Esa nayo dvepi jātiyotiādīsu.",
  "atk-vin01a:706_5": "Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "atk-vin01a:706_6": "vaḍḍhamāno vivaṭṭakappoti veditabbo.",
  "atk-vin01a:706_7": "Tattha ca saṃvaṭṭena saṃvaṭṭaṭṭhāyī gahito hoti tammūlakattā.",
  "atk-vin01a:706_8": "Vivaṭṭena ca vivaṭṭaṭṭhāyī.",
  "atk-vin01a:706_9": "Evañhi sati yāni tāni “cattārimāni,",
  "atk-vin01a:706_10": "bhikkhave,",
  "atk-vin01a:706_11": "kappassa asaṅkhyeyyāni.",
  "atk-vin01a:706_12": "Katamāni cattāri?",
  "atk-vin01a:706_13": "Saṃvaṭṭo saṃvaṭṭaṭṭhāyī,",
  "atk-vin01a:706_14": "vivaṭṭo vivaṭṭaṭṭhāyī”ti vuttāni tāni sabbāni pariggahitāni honti.",
  "atk-vin01a:707_0": "Tattha tayo saṃvaṭṭā –",
  "atk-vin01a:707_1": "tejosaṃvaṭṭo,",
  "atk-vin01a:707_2": "āposaṃvaṭṭo,",
  "atk-vin01a:707_3": "vāyosaṃvaṭṭoti.",
  "atk-vin01a:707_4": "Tisso saṃvaṭṭasīmā –",
  "atk-vin01a:707_5": "ābhassarā,",
  "atk-vin01a:707_6": "subhakiṇhā,",
  "atk-vin01a:707_7": "vehapphalāti.",
  "atk-vin01a:707_8": "Yadā kappo tejena saṃvaṭṭati,",
  "atk-vin01a:707_9": "ābhassarato heṭṭhā agginā ḍayhati.",
  "atk-vin01a:707_10": "Yadā udakena saṃvaṭṭati,",
  "atk-vin01a:707_11": "subhakiṇhato heṭṭhā udakena vilīyati.",
  "atk-vin01a:707_12": "Yadā vātena saṃvaṭṭati,",
  "atk-vin01a:707_13": "vehapphalato heṭṭhā vātena viddhaṃsiyati.",
  "atk-vin01a:707_14": "Vitthārato pana sadāpi ekaṃ buddhakkhettaṃ vinassati.",
  "atk-vin01a:708_0": "Buddhakkhettaṃ nāma tividhaṃ hoti –",
  "atk-vin01a:708_1": "jātikkhettaṃ,",
  "atk-vin01a:708_2": "āṇākkhettaṃ,",
  "atk-vin01a:708_3": "visayakkhettañca.",
  "atk-vin01a:708_4": "Tattha jātikkhettaṃ dasasahassacakkavāḷapariyantaṃ hoti,",
  "atk-vin01a:708_5": "yaṃ tathāgatassa paṭisandhiādīsu kampati.",
  "atk-vin01a:708_6": "Āṇākkhettaṃ koṭisatasahassacakkavāḷapariyantaṃ hoti.",
  "atk-vin01a:708_7": "Yattha ratanaparittaṃ,",
  "atk-vin01a:708_8": "khandhaparittaṃ,",
  "atk-vin01a:708_9": "dhajaggaparittaṃ,",
  "atk-vin01a:708_10": "āṭānāṭiyaparittaṃ,",
  "atk-vin01a:708_11": "moraparittanti imesaṃ parittānaṃ ānubhāvo pavattati.",
  "atk-vin01a:708_12": "Visayakkhettaṃ pana anantaṃ aparimāṇaṃ,",
  "atk-vin01a:708_13": "“yaṃ yāvatā vā pana ākaṅkheyyā”ti vuttaṃ yattha yaṃ yaṃ ākaṅkhati taṃ taṃ anussarati.",
  "atk-vin01a:708_14": "Evametesu tīsu buddhakkhettesu ekaṃ āṇākkhettaṃ vinassati.",
  "atk-vin01a:708_15": "Tasmiṃ pana vinassante jātikkhettampi vinaṭṭhameva hoti;",
  "atk-vin01a:708_16": "vinassantañca ekatova vinassati,",
  "atk-vin01a:708_17": "saṇṭhahantampi ekatova saṇṭhahati.",
  "atk-vin01a:708_18": "Tassa vināso ca saṇṭhahanañca visuddhimagge vuttaṃ.",
  "atk-vin01a:708_19": "Atthikehi tato gahetabbaṃ.",
  "atk-vin01a:709_0": "Ye panete saṃvaṭṭavivaṭṭā vuttā,",
  "atk-vin01a:709_1": "etesu bhagavā bodhimaṇḍe sammāsambodhiṃ abhisambujjhanatthāya nisinno anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe sari. Kathaṃ?",
  "atk-vin01a:709_2": "“Amutrāsi”ntiādinā nayena.",
  "atk-vin01a:709_3": "Tattha amutrāsinti amumhi saṃvaṭṭakappe ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā ahosiṃ.",
  "atk-vin01a:709_4": "Evaṃnāmoti vessantaro vā jotipālo vā.",
  "atk-vin01a:709_5": "Evaṃgottoti bhaggavo vā gotamo vā.",
  "atk-vin01a:709_6": "Evaṃvaṇṇoti odāto vā sāmo vā.",
  "atk-vin01a:709_7": "Evamāhāroti sālimaṃsodanāhāro vā pavattaphalabhojano vā.",
  "atk-vin01a:709_8": "Evaṃsukhadukkhappaṭisaṃvedīti anekappakārena kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī.",
  "atk-vin01a:709_9": "Evamāyupariyantoti evaṃ vassasataparamāyupariyanto vā caturāsītikappasahassaparamāyupariyanto vā.",
  "atk-vin01a:710_0": "So tato cuto amutra udapādinti so ahaṃ tato bhavato yonito gatito viññāṇaṭṭhitito sattāvāsato sattanikāyato vā cuto,",
  "atk-vin01a:710_1": "puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.",
  "atk-vin01a:710_2": "Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "atk-vin01a:710_3": "Evaṃnāmotiādi vuttanayameva.",
  "atk-vin01a:711_0": "Atha vā yasmā amutrāsinti idaṃ anupubbena ārohantassa yāvadicchakaṃ saraṇaṃ.",
  "atk-vin01a:711_1": "So tato cutoti paṭinivattantassa paccavekkhaṇaṃ.",
  "atk-vin01a:711_2": "Tasmā idhūpapannoti imissā idhūpapattiyā anantaraṃ amutra udapādinti tusitabhavanaṃ sandhāyāhāti veditabbaṃ.",
  "atk-vin01a:711_3": "Tatrāpāsiṃ evaṃnāmoti tatrāpi tusitabhavane setaketu nāma devaputto ahosiṃ.",
  "atk-vin01a:711_4": "Evaṃgottoti tāhi devatāhi saddhiṃ ekagotto.",
  "atk-vin01a:711_5": "Evaṃvaṇṇoti suvaṇṇavaṇṇo.",
  "atk-vin01a:711_6": "Evamāhāroti dibbasudhāhāro.",
  "atk-vin01a:711_7": "Evaṃsukhadukkhappaṭisaṃvedīti evaṃ dibbasukhappaṭisaṃvedī.",
  "atk-vin01a:711_8": "Dukkhaṃ pana saṅkhāradukkhamattameva.",
  "atk-vin01a:711_9": "Evamāyupariyantoti evaṃ sattapaññāsavassakoṭisaṭṭhivassasatasahassāyupariyanto.",
  "atk-vin01a:711_10": "So tato cutoti so ahaṃ tato tusitabhavanato cuto.",
  "atk-vin01a:711_11": "Idhūpapannoti idha mahāmāyāya deviyā kucchimhi nibbatto.",
  "atk-vin01a:712_0": "Itīti evaṃ.",
  "atk-vin01a:712_1": "Sākāraṃ sauddesanti nāmagottavasena sauddesaṃ,",
  "atk-vin01a:712_2": "vaṇṇādivasena sākāraṃ.",
  "atk-vin01a:712_3": "Nāmagottavasena hi satto “datto, tisso,",
  "atk-vin01a:712_4": "gotamo”ti uddisīyati;",
  "atk-vin01a:712_5": "vaṇṇādīhi odāto,",
  "atk-vin01a:712_6": "sāmoti nānattato paññāyati;",
  "atk-vin01a:712_7": "tasmā nāmagottaṃ uddeso,",
  "atk-vin01a:712_8": "itare ākārā.",
  "atk-vin01a:712_9": "Kiṃ pana buddhāyeva pubbenivāsaṃ sarantīti? Vuccate –",
  "atk-vin01a:712_10": "na buddhāyeva,",
  "atk-vin01a:712_11": "paccekabuddha-",
  "atk-vin01a:712_12": "buddhasāvaka-",
  "atk-vin01a:712_13": "titthiyāpi,",
  "atk-vin01a:712_14": "no ca kho avisesena.",
  "atk-vin01a:712_15": "Titthiyā hi cattālīsaṃyeva kappe saranti,",
  "atk-vin01a:712_16": "na tato paraṃ. Kasmā?",
  "atk-vin01a:712_17": "Dubbalapaññattā.",
  "atk-vin01a:712_18": "Tesañhi nāmarūpaparicchedavirahato dubbalā paññā hoti.",
  "atk-vin01a:712_19": "Sāvakesu pana asītimahāsāvakā kappasatasahassaṃ saranti;",
  "atk-vin01a:712_20": "dve aggasāvakā ekamasaṅkhyeyyaṃ satasahassañca.",
  "atk-vin01a:712_21": "Paccekabuddhā dve asaṅkhyeyyāni satasahassañca.",
  "atk-vin01a:712_22": "Ettako hi tesaṃ abhinīhāro.",
  "atk-vin01a:712_23": "Buddhānaṃ pana paricchedo natthi,",
  "atk-vin01a:712_24": "yāva icchanti tāva saranti.",
  "atk-vin01a:712_25": "Titthiyā ca khandhapaṭipāṭimeva saranti.",
  "atk-vin01a:712_26": "Paṭipāṭiṃ muñcitvā cutipaṭisandhivasena sarituṃ na sakkonti.",
  "atk-vin01a:712_27": "Tesañhi andhānaṃ viya icchitappadesokkamanaṃ natthi.",
  "atk-vin01a:712_28": "Sāvakā ubhayathāpi saranti;",
  "atk-vin01a:712_29": "tathā paccekabuddhā.",
  "atk-vin01a:712_30": "Buddhā pana khandhapaṭipāṭiyāpi cutipaṭisandhivasenapi sīhokkantavasenapi anekāsu kappakoṭīsu heṭṭhā vā upari vā yaṃ yaṃ ṭhānaṃ ākaṅkhanti,",
  "atk-vin01a:712_31": "taṃ sabbaṃ sarantiyeva.",
  "atk-vin01a:713_0": "Ayaṃ kho me brāhmaṇātiādīsu meti mayā.",
  "atk-vin01a:713_1": "Vijjāti viditakaraṇaṭṭhena vijjā.",
  "atk-vin01a:713_2": "Kiṃ viditaṃ karoti?",
  "atk-vin01a:713_3": "Pubbenivāsaṃ.",
  "atk-vin01a:713_4": "Avijjāti tasseva pubbenivāsassa aviditakaraṇaṭṭhena tappaṭicchādakamoho vuccati.",
  "atk-vin01a:713_5": "Tamoti sveva moho tappaṭicchādakaṭṭhena “tamo”ti vuccati.",
  "atk-vin01a:713_6": "Ālokoti sāyevavijjā obhāsakaraṇaṭṭhena “āloko”ti vuccati.",
  "atk-vin01a:713_7": "Ettha ca vijjā adhigatāti ayaṃ attho,",
  "atk-vin01a:713_8": "sesaṃ pasaṃsāvacanaṃ.",
  "atk-vin01a:713_9": "Yojanā panettha –",
  "atk-vin01a:713_10": "ayaṃ kho me vijjā adhigatā,",
  "atk-vin01a:713_11": "tassa me adhigatavijjassa avijjā vihatā,",
  "atk-vin01a:713_12": "vinaṭṭhāti attho. Kasmā?",
  "atk-vin01a:713_13": "Yasmā vijjā uppannā.",
  "atk-vin01a:713_14": "Esa nayo itarasmimpi padadvaye.",
  "atk-vin01a:714_0": "Yathā tanti ettha yathāti opammatthe.",
  "atk-vin01a:714_1": "Tanti nipāto.",
  "atk-vin01a:714_2": "Satiyā avippavāsena appamattassa.",
  "atk-vin01a:714_3": "Vīriyātāpena ātāpino.",
  "atk-vin01a:714_4": "Kāye ca jīvite ca anapekkhatāya pahitattassa,",
  "atk-vin01a:714_5": "pesitacittassāti attho.",
  "atk-vin01a:714_6": "Idaṃ vuttaṃ hoti –",
  "atk-vin01a:714_7": "yathā appamattassa ātāpino pahitattassa viharato avijjā vihaññeyya vijjā uppajjeyya,",
  "atk-vin01a:714_8": "tamo vihaññeyya āloko uppajjeyya;",
  "atk-vin01a:714_9": "evameva mama avijjā vihatā vijjā uppannā,",
  "atk-vin01a:714_10": "tamo vihato āloko uppanno.",
  "atk-vin01a:714_11": "Etassa me padhānānuyogassa anurūpameva phalaṃ laddhanti.",
  "atk-vin01a:715_0": "Ayaṃ kho me brāhmaṇa paṭhamā abhinibbhidā ahosi kukkuṭacchāpakasseva aṇḍakosamhāti ayaṃ kho mama brāhmaṇa",
  "atk-vin01a:715_1": "pubbenivāsānussatiñāṇamukhatuṇḍakena pubbe nivutthakkhandhapaṭicchādakaṃ avijjaṇḍakosaṃ padāletvā paṭhamā",
  "atk-vin01a:715_2": "abhinibbhidā paṭhamā nikkhanti paṭhamā ariyājāti ahosi,",
  "atk-vin01a:715_3": "kukkuṭacchāpakasseva mukhatuṇḍakena vā pādanakhasikhāya vā aṇḍakosaṃ padāletvā tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a:716_0": "Pubbenivāsakathā niṭṭhitā.",
  "atk-vin01a:717_0": "Dibbacakkhuñāṇakathā",
  "atk-vin01a:718_0": "13.",
  "atk-vin01a:718_1": "So evaṃ…pe…",
  "atk-vin01a:718_2": "cutūpapātañāṇāyāti cutiyā ca upapāte ca ñāṇāya;",
  "atk-vin01a:718_3": "yena ñāṇena sattānaṃ cuti ca upapāto ca ñāyati,",
  "atk-vin01a:718_4": "tadatthanti vuttaṃ hoti.",
  "atk-vin01a:718_5": "Cittaṃ abhininnāmesinti parikammacittaṃ nīhariṃ.",
  "atk-vin01a:718_6": "So dibbena…pe…",
  "atk-vin01a:718_7": "passāmīti ettha pana pūritapāramīnaṃ mahāsattānaṃ parikammakaraṇaṃ natthi.",
  "atk-vin01a:718_8": "Te hi citte abhininnāmitamatte eva dibbena cakkhunā satte passanti,",
  "atk-vin01a:718_9": "ādikammikakulaputtā pana parikammaṃ katvā.",
  "atk-vin01a:718_10": "Tasmā tesaṃ vasena parikammaṃ vattabbaṃ siyā.",
  "atk-vin01a:718_11": "Taṃ pana vuccamānaṃ atibhāriyaṃ vinayanidānaṃ karoti;",
  "atk-vin01a:718_12": "tasmā taṃ na vadāma.",
  "atk-vin01a:718_13": "Atthikehi pana visuddhimagge vuttanayena gahetabbaṃ.",
  "atk-vin01a:718_14": "Idha pana pāḷimeva vaṇṇayissāma.",
  "atk-vin01a:719_0": "Soti so ahaṃ.",
  "atk-vin01a:719_1": "Dibbenātiādīsu dibbasadisattā dibbaṃ.",
  "atk-vin01a:719_2": "Devatānañhi sucaritakammanibbattaṃ pittasemharuhirādīhi apalibuddhaṃ upakkilesavinimuttatāya dūrepi ārammaṇasampaṭicchanasamatthaṃ",
  "atk-vin01a:719_3": "dibbaṃ pasādacakkhu hoti.",
  "atk-vin01a:719_4": "Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ,",
  "atk-vin01a:719_5": "dibbavihāravasena paṭiladdhattā attanā ca dibbavihārasannissitattāpi dibbaṃ,",
  "atk-vin01a:719_6": "ālokapariggahena mahājutikattāpi dibbaṃ,",
  "atk-vin01a:719_7": "tirokuṭṭādigatarūpadassanena mahāgatikattāpi dibbaṃ.",
  "atk-vin01a:719_8": "Taṃ sabbaṃ saddasatthānusārena veditabbaṃ.",
  "atk-vin01a:719_9": "Dassanaṭṭhena cakkhu.",
  "atk-vin01a:719_10": "Cakkhukiccakaraṇena cakkhumivātipi cakkhu.",
  "atk-vin01a:719_11": "Cutūpapātadassanena diṭṭhivisuddhihetuttā visuddhaṃ.",
  "atk-vin01a:719_12": "Yo hi cutimattameva passati na upapātaṃ,",
  "atk-vin01a:719_13": "so ucchedadiṭṭhiṃ gaṇhāti.",
  "atk-vin01a:719_14": "Yo upapātamattameva passati na cutiṃ,",
  "atk-vin01a:719_15": "so navasattapātubhāvadiṭṭhiṃ gaṇhāti.",
  "atk-vin01a:719_16": "Yo pana tadubhayaṃ passati,",
  "atk-vin01a:719_17": "so yasmā duvidhampi taṃ diṭṭhigataṃ ativattati,",
  "atk-vin01a:719_18": "tasmāssa taṃ dassanaṃ diṭṭhivisuddhihetu hoti.",
  "atk-vin01a:719_19": "Tadubhayañca bhagavā addasa.",
  "atk-vin01a:719_20": "Tenetaṃ vuttaṃ –",
  "atk-vin01a:719_21": "“cutūpapātadassanena diṭṭhivisuddhihetuttā visuddha”nti.",
  "atk-vin01a:720_0": "Ekādasaupakkilesavirahato vā visuddhaṃ.",
  "atk-vin01a:720_1": "Bhagavato hi ekādasapakkilesavirahitaṃ dibbacakkhu. Yathāha –",
  "atk-vin01a:720_2": "“so kho ahaṃ,",
  "atk-vin01a:720_3": "anuruddha,",
  "atk-vin01a:720_4": "‘vicikicchā cittassa upakkileso’ti iti viditvā vicikicchaṃ cittassa upakkilesaṃ pajahiṃ.",
  "atk-vin01a:720_5": "Amanasikāro…pe…",
  "atk-vin01a:720_6": "thinamiddhaṃ…",
  "atk-vin01a:720_7": "chambhitattaṃ… uppilaṃ…",
  "atk-vin01a:720_8": "duṭṭhullaṃ…",
  "atk-vin01a:720_9": "accāraddhavīriyaṃ…",
  "atk-vin01a:720_10": "atilīnavīriyaṃ…",
  "atk-vin01a:720_11": "abhijappā…",
  "atk-vin01a:720_12": "nānattasaññā…",
  "atk-vin01a:720_13": "‘atinijjhāyitattaṃ rūpānaṃ cittassa upakkileso’ti iti viditvā atinijjhāyitattaṃ rūpānaṃ cittassa upakkilesaṃ pajahiṃ.",
  "atk-vin01a:720_14": "So kho ahaṃ,",
  "atk-vin01a:720_15": "anuruddha,",
  "atk-vin01a:720_16": "appamatto ātāpī pahitatto viharanto obhāsañhi kho sañjānāmi,",
  "atk-vin01a:720_17": "na ca rūpāni passāmi.",
  "atk-vin01a:720_18": "Rūpāni hi kho passāmi,",
  "atk-vin01a:720_19": "na ca obhāsaṃ sañjānāmī”ti evamādi.",
  "atk-vin01a:720_20": "Tadevaṃ ekādasupakkilesavirahato visuddhaṃ.",
  "atk-vin01a:721_0": "Manussūpacāraṃ atikkamitvā rūpadassanena atikkantamānusakaṃ;",
  "atk-vin01a:721_1": "mānusakaṃ vā maṃsacakkhuṃ atikkantattā atikkantamānusakanti veditabbaṃ.",
  "atk-vin01a:721_2": "Tena dibbena cakkhunā visuddhena atikkantamānusakena.",
  "atk-vin01a:722_0": "Satte passāmīti manussamaṃsacakkhunā viya satte passāmi dakkhāmi olokemi.",
  "atk-vin01a:722_1": "Cavamāne upapajjamāneti ettha cutikkhaṇe vā upapattikkhaṇe vā dibbacakkhunā daṭṭhuṃ na sakkā,",
  "atk-vin01a:722_2": "ye pana āsannacutikā idāni cavissanti te cavamānā.",
  "atk-vin01a:722_3": "Ye ca gahitapaṭisandhikā sampatinibbattā vā,",
  "atk-vin01a:722_4": "te upapajjamānāti adhippetā.",
  "atk-vin01a:722_5": "Te evarūpe cavamāne upapajjamāne ca passāmīti dasseti.",
  "atk-vin01a:722_6": "Hīneti mohanissandayuttattā hīnānaṃ jātikulabhogādīnaṃ vasena hīḷite ohīḷite uññāte avaññāte.",
  "atk-vin01a:722_7": "Paṇīteti amohanissandayuttattā tabbiparīte.",
  "atk-vin01a:722_8": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-vin01a:722_9": "Dubbaṇṇeti dosanissandayuttattā aniṭṭhākantaamanāpavaṇṇayutte;",
  "atk-vin01a:722_10": "abhirūpe virūpetipi attho.",
  "atk-vin01a:722_11": "Sugateti sugatigate,",
  "atk-vin01a:722_12": "alobhanissandayuttattā vā aḍḍhe mahaddhane.",
  "atk-vin01a:722_13": "Duggateti duggatigate,",
  "atk-vin01a:722_14": "lobhanissandayuttattā vā dalidde appannapāne.",
  "atk-vin01a:722_15": "Yathākammūpageti yaṃ yaṃ kammaṃ upacitaṃ tena tena upagate.",
  "atk-vin01a:722_16": "Tattha purimehi “cavamāne”tiādīhi dibbacakkhukiccaṃ vuttaṃ;",
  "atk-vin01a:722_17": "iminā pana padena yathākammūpagañāṇakiccaṃ.",
  "atk-vin01a:723_0": "Tassa ca ñāṇassa ayamuppattikkamo –",
  "atk-vin01a:723_1": "so heṭṭhā nirayābhimukhaṃ ālokaṃ vaḍḍhetvā nerayikasatte passati mahantaṃ dukkhamanubhavamāne,",
  "atk-vin01a:723_2": "taṃ dassanaṃ dibbacakkhukiccameva.",
  "atk-vin01a:723_3": "So evaṃ manasi karoti –",
  "atk-vin01a:723_4": "“kinnu kho kammaṃ katvā ime sattā etaṃ dukkhamanubhavantī”ti?",
  "atk-vin01a:723_5": "Athassa “idaṃ nāma katvā”ti taṃ kammārammaṇaṃ ñāṇaṃ uppajjati.",
  "atk-vin01a:723_6": "Tathā upari devalokābhimukhaṃ ālokaṃ vaḍḍhetvā nandanavana-",
  "atk-vin01a:723_7": "missakavana-",
  "atk-vin01a:723_8": "phārusakavanādīsu satte passati mahāsampattiṃ anubhavamāne.",
  "atk-vin01a:723_9": "Tampi dassanaṃ dibbacakkhukiccameva.",
  "atk-vin01a:723_10": "So evaṃ manasi karoti –",
  "atk-vin01a:723_11": "“kinnu kho kammaṃ katvā ime sattā etaṃ sampattiṃ anubhavantī”ti?",
  "atk-vin01a:723_12": "Athassa “idaṃ nāma katvā”ti taṃkammārammaṇaṃ ñāṇaṃ uppajjati.",
  "atk-vin01a:723_13": "Idaṃ yathākammūpagañāṇaṃ nāma.",
  "atk-vin01a:723_14": "Imassa visuṃ parikammaṃ nāma natthi.",
  "atk-vin01a:723_15": "Yathā cimassa,",
  "atk-vin01a:723_16": "evaṃ anāgataṃsañāṇassapi.",
  "atk-vin01a:723_17": "Dibbacakkhupādakāneva hi imāni dibbacakkhunā saheva ijjhanti.",
  "atk-vin01a:724_0": "Kāyaduccaritenātiādīsu duṭṭhu caritaṃ duṭṭhaṃ vā caritaṃ kilesapūtikattāti duccaritaṃ;",
  "atk-vin01a:724_1": "kāyena duccaritaṃ,",
  "atk-vin01a:724_2": "kāyato vā uppannaṃ duccaritanti kāyaduccaritaṃ.",
  "atk-vin01a:724_3": "Evaṃ vacīmanoduccaritānipi daṭṭhabbāni.",
  "atk-vin01a:724_4": "Samannāgatāti samaṅgībhūtā.",
  "atk-vin01a:724_5": "Ariyānaṃ upavādakāti buddha-",
  "atk-vin01a:724_6": "paccekabuddha-",
  "atk-vin01a:724_7": "buddhasāvakānaṃ ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena vā upavādakā; akkosakā,",
  "atk-vin01a:724_8": "garahakāti vuttaṃ hoti.",
  "atk-vin01a:724_9": "Tattha “natthi imesaṃ samaṇadhammo,",
  "atk-vin01a:724_10": "assamaṇā ete”ti vadanto antimavatthunā upavadati.",
  "atk-vin01a:724_11": "“Natthi imesaṃ jhānaṃ vā vimokkho vā maggo vā phalaṃ vā”ti vadanto guṇaparidhaṃsanena upavadatīti veditabbo.",
  "atk-vin01a:724_12": "So ca jānaṃ vā upavadeyya ajānaṃ vā,",
  "atk-vin01a:724_13": "ubhayathāpi ariyūpavādova hoti.",
  "atk-vin01a:724_14": "Bhāriyaṃ kammaṃ saggāvaraṇaṃ maggāvaraṇañca,",
  "atk-vin01a:724_15": "satekicchaṃ pana hoti.",
  "atk-vin01a:724_16": "Tassa ca āvibhāvatthaṃ idaṃ vatthumudāharanti –",
  "atk-vin01a:725_0": "“Aññatarasmiṃ kira gāme eko thero ca daharabhikkhu ca piṇḍāya caranti.",
  "atk-vin01a:725_1": "Te paṭhamaghareyeva uḷuṅkamattaṃ uṇhayāguṃ labhiṃsu.",
  "atk-vin01a:725_2": "Therassa ca kucchivāto atthi.",
  "atk-vin01a:725_3": "So cintesi –",
  "atk-vin01a:725_4": "‘ayaṃ yāgu mayhaṃ sappāyā,",
  "atk-vin01a:725_5": "yāva na sītalā hoti tāva naṃ pivāmī’ti.",
  "atk-vin01a:725_6": "So manussehi ummāratthāya āhaṭe dārukkhandhe nisīditvā taṃ pivi.",
  "atk-vin01a:725_7": "Itaro taṃ jigucchi –",
  "atk-vin01a:725_8": "‘aticchāto vatāyaṃ mahallako amhākaṃ lajjitabbakaṃ akāsī’ti.",
  "atk-vin01a:725_9": "Thero gāme caritvā vihāraṃ gantvā daharabhikkhuṃ āha –",
  "atk-vin01a:725_10": "‘atthi te, āvuso,",
  "atk-vin01a:725_11": "imasmiṃ sāsane patiṭṭhā’ti? ‘Āma, bhante,",
  "atk-vin01a:725_12": "sotāpanno aha’nti.",
  "atk-vin01a:725_13": "‘Tena hāvuso,",
  "atk-vin01a:725_14": "uparimaggatthāya vāyāmaṃ mā akāsi,",
  "atk-vin01a:725_15": "khīṇāsavo tayā upavadito’ti.",
  "atk-vin01a:725_16": "So taṃ khamāpesi.",
  "atk-vin01a:725_17": "Tenassa taṃ pākatikaṃ ahosi”.",
  "atk-vin01a:725_18": "Tasmā yo aññopi ariyaṃ upavadati,",
  "atk-vin01a:725_19": "tena gantvā sace attanā vuḍḍhataro hoti,",
  "atk-vin01a:725_20": "“ahaṃ āyasmantaṃ idañcidañca avacaṃ,",
  "atk-vin01a:725_21": "taṃ me khamāhī”ti khamāpetabbo.",
  "atk-vin01a:725_22": "Sace navakataro hoti,",
  "atk-vin01a:725_23": "vanditvā ukkuṭikaṃ nisīditvā añjaliṃ paggahetvā “ahaṃ bhante tumhe idañcidañca avacaṃ,",
  "atk-vin01a:725_24": "taṃ me khamathā”ti khamāpetabbo.",
  "atk-vin01a:725_25": "Sace so nakkhamati disāpakkanto vā hoti,",
  "atk-vin01a:725_26": "ye tasmiṃ vihāre bhikkhū vasanti tesaṃ santikaṃ gantvā sace attanā vuḍḍhataro hoti ṭhitakeneva,",
  "atk-vin01a:725_27": "sace navakataro ukkuṭikaṃ nisīditvā añjaliṃ paggahetvā “ahaṃ, bhante,",
  "atk-vin01a:725_28": "asukaṃ nāma āyasmantaṃ idañcidañca avacaṃ,",
  "atk-vin01a:725_29": "khamatu me so āyasmā”ti evaṃ vadantena khamāpetabbo.",
  "atk-vin01a:725_30": "Sace so parinibbuto hoti,",
  "atk-vin01a:725_31": "parinibbutamañcaṭṭhānaṃ gantvā yāva sivathikaṃ gantvāpi khamāpetabbo.",
  "atk-vin01a:725_32": "Evaṃ kate saggāvaraṇañca maggāvaraṇañca na hoti,",
  "atk-vin01a:725_33": "pākatikameva hoti.",
  "atk-vin01a:726_0": "Micchādiṭṭhikāti viparītadassanā.",
  "atk-vin01a:726_1": "Micchādiṭṭhikammasamādānāti micchādiṭṭhivasena samādinnanānāvidhakammā,",
  "atk-vin01a:726_2": "ye ca micchādiṭṭhimūlakesu kāyakammādīsu aññepi samādapenti.",
  "atk-vin01a:726_3": "Tattha vacīduccaritaggahaṇeneva ariyūpavāde,",
  "atk-vin01a:726_4": "manoduccaritaggahaṇena ca micchādiṭṭhiyā saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.",
  "atk-vin01a:726_5": "Mahāsāvajjo hi ariyūpavādo ānantariyasadiso. Yathāha –",
  "atk-vin01a:726_6": "“seyyathāpi,",
  "atk-vin01a:726_7": "sāriputta,",
  "atk-vin01a:726_8": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya;",
  "atk-vin01a:726_9": "evaṃsampadamidaṃ,",
  "atk-vin01a:726_10": "sāriputta,",
  "atk-vin01a:726_11": "vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto,",
  "atk-vin01a:726_12": "evaṃ niraye”ti.",
  "atk-vin01a:727_0": "Micchādiṭṭhito ca mahāsāvajjataraṃ nāma aññaṃ natthi. Yathāha – “nāhaṃ,",
  "atk-vin01a:727_1": "bhikkhave,",
  "atk-vin01a:727_2": "aññaṃ ekadhammampi samanupassāmi,",
  "atk-vin01a:727_3": "evaṃ mahāsāvajjataraṃ,",
  "atk-vin01a:727_4": "yathayidaṃ,",
  "atk-vin01a:727_5": "micchādiṭṭhi.",
  "atk-vin01a:727_6": "Micchādiṭṭhiparamāni,",
  "atk-vin01a:727_7": "bhikkhave,",
  "atk-vin01a:727_8": "vajjānī”ti.",
  "atk-vin01a:728_0": "Kāyassa bhedāti upādinnakkhandhapariccāgā.",
  "atk-vin01a:728_1": "Paraṃ maraṇāti tadanantaraṃ abhinibbattakkhandhaggahaṇe.",
  "atk-vin01a:728_2": "Athavā kāyassa bhedāti jīvitindriyassupacchedā.",
  "atk-vin01a:728_3": "Paraṃ maraṇāti cuticittato uddhaṃ.",
  "atk-vin01a:728_4": "Apāyanti evamādi sabbaṃ nirayavevacanaṃ.",
  "atk-vin01a:728_5": "Nirayo hi saggamokkhahetubhūtā puññasammatā ayā apetattā,",
  "atk-vin01a:728_6": "sukhānaṃ vā āyassa abhāvā apāyo.",
  "atk-vin01a:728_7": "Dukkhassa gati paṭisaraṇanti duggati;",
  "atk-vin01a:728_8": "dosabahulatāya vā duṭṭhena kammunā nibbattā gatīti duggati.",
  "atk-vin01a:728_9": "Vivasā nipatanti ettha dukkaṭakārinoti vinipāto;",
  "atk-vin01a:728_10": "vinassantā vā ettha nipatanti sambhijjamānaṅgapaccaṅgāti vinipāto.",
  "atk-vin01a:728_11": "Natthi ettha assādasaññito ayoti nirayo.",
  "atk-vin01a:729_0": "Atha vā apāyaggahaṇena tiracchānayoniṃ dīpeti.",
  "atk-vin01a:729_1": "Tiracchānayoni hi apāyo,",
  "atk-vin01a:729_2": "sugatiyā apetattā;",
  "atk-vin01a:729_3": "na duggati,",
  "atk-vin01a:729_4": "mahesakkhānaṃ nāgarājādīnaṃ sambhavato.",
  "atk-vin01a:729_5": "Duggatiggahaṇena pettivisayaṃ dīpeti.",
  "atk-vin01a:729_6": "So hi apāyo ceva duggati ca sugatito apetattā,",
  "atk-vin01a:729_7": "dukkhassa ca gatibhūtattā;",
  "atk-vin01a:729_8": "na tu vinipāto asurasadisaṃ avinipatitattā.",
  "atk-vin01a:729_9": "Petamahiddhikānañhi vimānānipi nibbattanti.",
  "atk-vin01a:729_10": "Vinipātaggahaṇena asurakāyaṃ dīpeti.",
  "atk-vin01a:729_11": "So hi yathāvuttenatthena apāyo ceva duggati ca sabbasamussayehi ca vinipatitattā vinipātoti vuccati.",
  "atk-vin01a:729_12": "Nirayaggahaṇena avīci-",
  "atk-vin01a:729_13": "ādianekappakāraṃ nirayameva dīpeti.",
  "atk-vin01a:729_14": "Upapannāti upagatā,",
  "atk-vin01a:729_15": "tattha abhinibbattāti adhippāyo.",
  "atk-vin01a:729_16": "Vuttavipariyāyena sukkapakkho veditabbo.",
  "atk-vin01a:730_0": "Ayaṃ pana viseso –",
  "atk-vin01a:730_1": "ettha sugatiggahaṇena manussagatipi saṅgayhati.",
  "atk-vin01a:730_2": "Saggaggahaṇena devagatiyeva.",
  "atk-vin01a:730_3": "Tattha sundarā gatīti sugati.",
  "atk-vin01a:730_4": "Rūpādivisayehi suṭṭhu aggoti saggo.",
  "atk-vin01a:730_5": "So sabbopi lujjanapalujjanaṭṭhena lokoti ayaṃ vacanattho.",
  "atk-vin01a:730_6": "Vijjāti dibbacakkhuñāṇavijjā.",
  "atk-vin01a:730_7": "Avijjāti sattānaṃ cutipaṭisandhipaṭicchādikā avijjā.",
  "atk-vin01a:730_8": "Sesaṃ vuttanayameva.",
  "atk-vin01a:730_9": "Ayameva hettha viseso –",
  "atk-vin01a:730_10": "yathā pubbenivāsakathāyaṃ “pubbenivāsānussatiñāṇamukhatuṇḍakena pubbenivutthakkhandhapaacchādakaṃ avijjaṇḍakosaṃ padāletvā”ti vuttaṃ;",
  "atk-vin01a:730_11": "evamidha “cutūpapātañāṇamukhatuṇḍakena cutūpapātapaṭicchādakaṃ avijjaṇḍakosaṃ padāletvā”ti vattabbanti.",
  "atk-vin01a:731_0": "Dibbacakkhuñāṇakathā niṭṭhitā.",
  "atk-vin01a:732_0": "Āsavakkhayañāṇakathā",
  "atk-vin01a:733_0": "14.",
  "atk-vin01a:733_1": "So evaṃ samāhite citteti idha vipassanāpādakaṃ catutthajjhānacittaṃ veditabbaṃ.",
  "atk-vin01a:733_2": "Āsavānaṃ khayañāṇāyāti arahattamaggañāṇatthāya.",
  "atk-vin01a:733_3": "Arahattamaggo hi āsavavināsanato āsavānaṃ khayoti vuccati.",
  "atk-vin01a:733_4": "Tatra cetaṃ ñāṇaṃ tappariyāpannattāti.",
  "atk-vin01a:733_5": "Cittaṃ abhininnāmesinti vipassanācittaṃ abhinīhariṃ.",
  "atk-vin01a:733_6": "So idaṃ dukkhanti evamādīsu “ettakaṃ dukkhaṃ,",
  "atk-vin01a:733_7": "na ito bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ abbhaññāsiṃ jāniṃ paṭivijjhiṃ.",
  "atk-vin01a:733_8": "Tassa ca dukkhassa nibbattikaṃ taṇhaṃ “ayaṃ dukkhasamudayo”ti,",
  "atk-vin01a:733_9": "tadubhayampi yaṃ ṭhānaṃ patvā nirujjhati taṃ tesaṃ appavattiṃ nibbānaṃ “ayaṃ dukkhanirodho”ti,",
  "atk-vin01a:733_10": "tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena yathābhūtaṃ",
  "atk-vin01a:733_11": "abbhaññāsiṃ jāniṃ paṭivijjhinti evamattho veditabbo.",
  "atk-vin01a:734_0": "Evaṃ sarūpato saccāni dassetvā idāni kilesavasena pariyāyato dassento “ime āsavā”tiādimāha.",
  "atk-vin01a:734_1": "Tassa me evaṃ jānato evaṃ passatoti tassa mayhaṃ evaṃ jānantassa evaṃ passantassa saha vipassanāya koṭippattaṃ maggaṃ katheti.",
  "atk-vin01a:734_2": "Kāmāsavāti kāmāsavato.",
  "atk-vin01a:734_3": "Vimuccitthāti iminā phalakkhaṇaṃ dasseti.",
  "atk-vin01a:734_4": "Maggakkhaṇe hi cittaṃ vimuccati,",
  "atk-vin01a:734_5": "phalakkhaṇe vimuttaṃ hoti.",
  "atk-vin01a:734_6": "Vimuttasmiṃ vimuttamiti ñāṇanti iminā paccavekkhaṇañāṇaṃ dasseti.",
  "atk-vin01a:734_7": "Khīṇā jātītiādīhi tassa bhūmiṃ.",
  "atk-vin01a:734_8": "Tena hi ñāṇena bhagavā paccavekkhanto “khīṇā jātī”tiādīni abbhaññāsiṃ.",
  "atk-vin01a:734_9": "Katamā pana bhagavato jāti khīṇā,",
  "atk-vin01a:734_10": "kathañca naṃ abbhaññāsīti? Vuccate –",
  "atk-vin01a:734_11": "na tāvassa atītā jāti khīṇā,",
  "atk-vin01a:734_12": "pubbeva khīṇattā;",
  "atk-vin01a:734_13": "na anāgatā,",
  "atk-vin01a:734_14": "anāgate vāyāmābhāvato;",
  "atk-vin01a:734_15": "na paccuppannā,",
  "atk-vin01a:734_16": "vijjamānattā.",
  "atk-vin01a:734_17": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "atk-vin01a:734_18": "sā maggassa bhāvitattā anuppādadhammataṃ āpajjanena khīṇā;",
  "atk-vin01a:734_19": "taṃ so maggabhāvanāya pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃ hotī”ti jānanto abbhaññāsiṃ.",
  "atk-vin01a:735_0": "Vusitanti vutthaṃ parivutthaṃ,",
  "atk-vin01a:735_1": "kataṃ caritaṃ niṭṭhitanti attho.",
  "atk-vin01a:735_2": "Brahmacariyanti maggabrahmacariyaṃ,",
  "atk-vin01a:735_3": "puthujjanakalyāṇakena hi saddhiṃ satta sekkhā brahmacariyavāsaṃ vasanti nāma,",
  "atk-vin01a:735_4": "khīṇāsavo vutthavāso.",
  "atk-vin01a:735_5": "Tasmā bhagavā attano brahmacariyavāsaṃ paccavekkhanto “vusitaṃ brahmacariya”nti abbhaññāsiṃ.",
  "atk-vin01a:735_6": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena soḷasavidhampi kiccaṃ niṭṭhāpitanti attho.",
  "atk-vin01a:735_7": "Puthujjanakalyāṇakādayo hi etaṃ kiccaṃ karonti,",
  "atk-vin01a:735_8": "khīṇāsavo katakaraṇīyo.",
  "atk-vin01a:735_9": "Tasmā bhagavā attano karaṇīyaṃ paccavekkhanto “kataṃ karaṇīya”nti abbhaññāsiṃ.",
  "atk-vin01a:735_10": "Nāparaṃ itthattāyāti idāni puna itthabhāvāya evaṃ soḷasakiccabhāvāya kilesakkhayāya vā maggabhāvanākiccaṃ me natthīti abbhaññāsiṃ.",
  "atk-vin01a:736_0": "Idāni evaṃ paccavekkhaṇañāṇapariggahitaṃ taṃ āsavānaṃ khayañāṇādhigamaṃ brāhmaṇassa dassento ayaṃ kho me brāhmaṇātiādimāha.",
  "atk-vin01a:736_1": "Tattha vijjāti arahattamaggañāṇavijjā.",
  "atk-vin01a:736_2": "Avijjāti catusaccapaṭicchādikā avijjā.",
  "atk-vin01a:736_3": "Sesaṃ vuttanayameva.",
  "atk-vin01a:736_4": "Ayaṃ pana viseso –",
  "atk-vin01a:736_5": "ayaṃ kho me brāhmaṇa tatiyā abhinibbhidā ahosīti ettha ayaṃ kho mama brāhmaṇa āsavānaṃ khayañāṇamukhatuṇḍakena",
  "atk-vin01a:736_6": "catusaccapaṭicchādakaṃ avijjaṇḍakosaṃ padāletvā tatiyā abhinibbhidā tatiyā nikkhanti tatiyā ariyajāti ahosi,",
  "atk-vin01a:736_7": "kukkuṭacchāpakasseva mukhatuṇḍakena vā pādanakhasikhāya vā aṇḍakosaṃ padāletvā tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a:737_0": "Ettāvatā kiṃ dassetīti? So hi brāhmaṇa kukkuṭacchāpako aṇḍakosaṃ",
  "atk-vin01a:738_0": "Padāletvā tato nikkhamanto sakimeva jāyati,",
  "atk-vin01a:738_1": "ahaṃ pana pubbe-",
  "atk-vin01a:738_2": "nivutthakkhandhapaṭicchādakaṃ avijjaṇḍakosaṃ bhinditvā paṭhamaṃ tāva pubbenivāsānussatiñāṇavijjāya jāto,",
  "atk-vin01a:738_3": "tato sattānaṃ cutipaṭisandhipaṭicchādakaṃ avijjaṇḍakosaṃ padāletvā dutiyaṃ dibbacakkhuñāṇavijjāya jāto,",
  "atk-vin01a:738_4": "puna catusaccapaṭicchādakaṃ avijjaṇḍakosaṃ padāletvā tatiyaṃ āsavānaṃ khayañāṇavijjāya jāto;",
  "atk-vin01a:738_5": "evaṃ tīhi vijjāhi tikkhattuṃ jāto.",
  "atk-vin01a:738_6": "Sā ca me jāti ariyā suparisuddhāti idaṃ dassesi.",
  "atk-vin01a:738_7": "Evaṃ dassento ca pubbenivāsañāṇena atītaṃsañāṇaṃ,",
  "atk-vin01a:738_8": "dibbacakkhunā paccuppannānāgataṃsañāṇaṃ,",
  "atk-vin01a:738_9": "āsavakkhayena sakalalokiyalokuttaraguṇanti evaṃ tīhi vijjāhi sabbepi sabbaññuguṇe pakāsetvā attano ariyāya",
  "atk-vin01a:738_10": "jātiyā jeṭṭhaseṭṭhabhāvaṃ brāhmaṇassa dassesīti.",
  "atk-vin01a:739_0": "Āsavakkhayañāṇakathā niṭṭhitā.",
  "atk-vin01a:740_0": "Desanānumodanakathā",
  "atk-vin01a:741_0": "15.",
  "atk-vin01a:741_1": "Evaṃ vutte verañjo brāhmaṇoti evaṃ bhagavatā lokānukampakena brāhmaṇaṃ anukampamānena vinigūhitabbepi",
  "atk-vin01a:741_2": "attano ariyāya jātiyā jeṭṭhaseṭṭhabhāve vijjattayapakāsikāya dhammadesanāya vutte pītivipphāraparipuṇṇagattacitto",
  "atk-vin01a:741_3": "verañjo brāhmaṇo taṃ bhagavato ariyāya jātiyā jeṭṭhaseṭṭhabhāvaṃ viditvā “īdisaṃ nāmāhaṃ sabbalokajeṭṭhaseṭṭhaṃ",
  "atk-vin01a:741_4": "sabbaguṇasamannāgataṃ sabbaññuṃ ‘aññesaṃ abhivādanādikammaṃ na karotī’ti avacaṃ –",
  "atk-vin01a:741_5": "‘dhīratthu vatare aññāṇa”’nti attānaṃ garahitvā “ayaṃ dāni loke ariyāya jātiyā purejātaṭṭhena jeṭṭho,",
  "atk-vin01a:741_6": "sabbaguṇehi appaṭisamaṭṭhena seṭṭho”ti niṭṭhaṃ gantvā bhagavantaṃ etadavoca –",
  "atk-vin01a:741_7": "“jeṭṭho bhavaṃ gotamo seṭṭho bhavaṃ gotamo”ti.",
  "atk-vin01a:741_8": "Evañca pana vatvā puna taṃ bhagavato dhammadesanaṃ abbhanumodamāno “abhikkantaṃ,",
  "atk-vin01a:741_9": "bho gotama,",
  "atk-vin01a:741_10": "abhikkantaṃ,",
  "atk-vin01a:741_11": "bho gotamā”tiādimāha.",
  "atk-vin01a:742_0": "Tatthāyaṃ abhikkantasaddo khayasundarābhirūpaabbhanumodanesu dissati.",
  "atk-vin01a:742_1": "“Abhikkantā, bhante, ratti;",
  "atk-vin01a:742_2": "nikkhanto paṭhamo yāmo,",
  "atk-vin01a:742_3": "ciranisinno bhikkhusaṅgho”tiādīsu hi khaye dissati.",
  "atk-vin01a:742_4": "“Ayaṃ me puggalo khamati,",
  "atk-vin01a:742_5": "imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-vin01a:743_0": "“Ko me vandati pādāni, iddhiyā yasasā jalaṃ;",
  "atk-vin01a:744_0": "Abhikkantena vaṇṇena, sabbā obhāsayaṃ disā”ti. –",
  "atk-vin01a:745_0": "Ādīsu abhirūpe.",
  "atk-vin01a:745_1": "“Abhikkantaṃ,",
  "atk-vin01a:745_2": "bhante”tiādīsu abbhanumodane.",
  "atk-vin01a:745_3": "Idhāpi abbhanumodaneyeva.",
  "atk-vin01a:745_4": "Yasmā ca abbhanumodane,",
  "atk-vin01a:745_5": "tasmā “sādhu sādhu,",
  "atk-vin01a:745_6": "bho gotamā”ti vuttaṃ hotīti veditabbaṃ.",
  "atk-vin01a:746_0": "“Bhaye kodhe pasaṃsāyaṃ, turite kotūhalacchare;",
  "atk-vin01a:747_0": "Hāse soke pasāde ca, kare āmeḍitaṃ budho”ti.",
  "atk-vin01a:748_0": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "atk-vin01a:749_0": "Atha vā abhikkantanti atiiṭṭhaṃ atimanāpaṃ atisundaranti vuttaṃ hoti.",
  "atk-vin01a:749_1": "Tattha ekena abhikkantasaddena desanaṃ thometi,",
  "atk-vin01a:749_2": "ekena attano pasādaṃ.",
  "atk-vin01a:749_3": "Ayañhi ettha adhippāyo –",
  "atk-vin01a:749_4": "“abhikkantaṃ,",
  "atk-vin01a:749_5": "bho gotama,",
  "atk-vin01a:749_6": "yadidaṃ bhoto gotamassa dhammadesanā,",
  "atk-vin01a:749_7": "abhikkantaṃ yadidaṃ bhoto gotamassa dhammadesanaṃ āgamma mama pasādo”ti.",
  "atk-vin01a:749_8": "Bhagavatoyeva vā vacanaṃ dve dve atthe sandhāya thometi –",
  "atk-vin01a:749_9": "bhoto gotamassa vacanaṃ abhikkantaṃ dosanāsanato abhikkantaṃ guṇādhigamanato,",
  "atk-vin01a:749_10": "tathā saddhājananato paññājananato,",
  "atk-vin01a:749_11": "sātthato sabyañjanato,",
  "atk-vin01a:749_12": "uttānapadato gambhīratthato,",
  "atk-vin01a:749_13": "kaṇṇasukhato hadayaṅgamato,",
  "atk-vin01a:749_14": "anattukkaṃsanato aparavambhanato,",
  "atk-vin01a:749_15": "karuṇāsītalato paññāvadātato,",
  "atk-vin01a:749_16": "apātharamaṇīyato vimaddakkhamato,",
  "atk-vin01a:749_17": "suyyamānasukhato vīmaṃsiyamānahitatoti evamādīhi yojetabbaṃ.",
  "atk-vin01a:750_0": "Tato parampi catūhi upamāhi desanaṃyeva thometi.",
  "atk-vin01a:750_1": "Tattha nikkujjitanti adhomukhaṭhapitaṃ,",
  "atk-vin01a:750_2": "heṭṭhāmukhajātaṃ vā.",
  "atk-vin01a:750_3": "Ukkujjeyyāti uparimukhaṃ kareyya.",
  "atk-vin01a:750_4": "Paṭicchannanti tiṇapaṇṇādipaṭicchāditaṃ.",
  "atk-vin01a:750_5": "Vivareyyāti ugghāṭeyya.",
  "atk-vin01a:750_6": "Mūḷhassāti disāmūḷhassa.",
  "atk-vin01a:750_7": "Maggaṃ ācikkheyyāti hatthe gahetvā esa maggoti vadeyya.",
  "atk-vin01a:750_8": "Andhakāreti kāḷapakkhacātuddasī aḍḍharatta-",
  "atk-vin01a:750_9": "ghanavanasaṇḍa-",
  "atk-vin01a:750_10": "meghapaṭalehi caturaṅge tamasi.",
  "atk-vin01a:750_11": "Ayaṃ tāva anuttānapadattho.",
  "atk-vin01a:750_12": "Ayaṃ pana adhippāyayojanā –",
  "atk-vin01a:750_13": "yathā koci nikkujjitaṃ ukkujjeyya,",
  "atk-vin01a:750_14": "evaṃ saddhammavimukhaṃ asaddhamme patiṭṭhitaṃ maṃ asaddhammā vuṭṭhāpentena;",
  "atk-vin01a:750_15": "yathā paṭicchannaṃ vivareyya,",
  "atk-vin01a:750_16": "evaṃ kassapassa bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ vivarantena;",
  "atk-vin01a:750_17": "yathā mūḷhassa maggaṃ ācikkheyya,",
  "atk-vin01a:750_18": "evaṃ kummaggamicchāmaggappaṭipannassa me saggamokkhamaggaṃ ācikkhantena;",
  "atk-vin01a:750_19": "yathā andhakāre telapajjotaṃ dhāreyya,",
  "atk-vin01a:750_20": "evaṃ mohandhakāre nimuggassa me buddhādiratanattayarūpāni apassato tappaṭicchādakamohandhakāraviddhaṃsakadesanāpajjotaṃ dhārentena,",
  "atk-vin01a:750_21": "mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-vin01a:751_0": "Desanānumodanakathā niṭṭhitā.",
  "atk-vin01a:752_0": "Pasannākārakathā",
  "atk-vin01a:753_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto “esāha”ntiādimāha.",
  "atk-vin01a:753_1": "Tattha esāhanti eso ahaṃ.",
  "atk-vin01a:753_2": "Bhavantaṃ gotamaṃ saraṇaṃ gacchāmīti bhavantaṃ gotamaṃ saraṇanti gacchāmi;",
  "atk-vin01a:753_3": "bhavaṃ me gotamo saraṇaṃ,",
  "atk-vin01a:753_4": "parāyaṇaṃ,",
  "atk-vin01a:753_5": "aghassa tātā,",
  "atk-vin01a:753_6": "hitassa ca vidhātāti iminā adhippāyena bhavantaṃ gotamaṃ gacchāmi bhajāmi sevāmi payirupāsāmi,",
  "atk-vin01a:753_7": "evaṃ vā jānāmi bujjhāmīti.",
  "atk-vin01a:753_8": "Yesañhi dhātūnaṃ gatiattho,",
  "atk-vin01a:753_9": "buddhipi tesaṃ attho;",
  "atk-vin01a:753_10": "tasmā “gacchāmī”ti imassa jānāmi bujjhāmīti ayampi attho vutto.",
  "atk-vin01a:753_11": "Dhammañca bhikkhusaṅghañcāti ettha pana adhigatamagge sacchikatanirodhe yathānusiṭṭhaṃ paṭipajjamāne ca catūsu apāyesu apatamāne dhāretīti dhammo;",
  "atk-vin01a:753_12": "so atthato ariyamaggo ceva nibbānañca.",
  "atk-vin01a:753_13": "Vuttaṃ hetaṃ – “yāvatā,",
  "atk-vin01a:753_14": "bhikkhave,",
  "atk-vin01a:753_15": "dhammā saṅkhatā,",
  "atk-vin01a:753_16": "ariyo aṭṭhaṅgiko maggo tesaṃ aggamakkhāyatī”ti vitthāro.",
  "atk-vin01a:753_17": "Na kevalañca ariyamaggo ceva nibbānañca,",
  "atk-vin01a:753_18": "api ca kho ariyaphalehi saddhiṃ pariyattidhammopi.",
  "atk-vin01a:753_19": "Vuttampi hetaṃ chattamāṇavakavimāne –",
  "atk-vin01a:754_0": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-vin01a:755_0": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-vin01a:756_0": "Ettha hi rāgavirāgoti maggo kathito.",
  "atk-vin01a:756_1": "Anejamasokanti phalaṃ.",
  "atk-vin01a:756_2": "Dhammamasaṅkhatanti nibbānaṃ.",
  "atk-vin01a:756_3": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.",
  "atk-vin01a:756_4": "Diṭṭhisīlasaṅghātena saṃhatoti saṅgho,",
  "atk-vin01a:756_5": "so atthato aṭṭhaariyapuggalasamūho.",
  "atk-vin01a:756_6": "Vuttañhetaṃ tasmiṃyeva vimāne –",
  "atk-vin01a:757_0": "“Yattha ca dinnamahapphalamāhu, catūsu sucīsu purisayugesu;",
  "atk-vin01a:758_0": "Aṭṭha ca puggaladhammadasā te, saṅghamimaṃ saraṇatthamupehī”ti. ;",
  "atk-vin01a:759_0": "Bhikkhūnaṃ saṅgho bhikkhusaṅgho. Ettāvatā ca brāhmaṇo tīṇi saraṇagamanāni paṭivedesi.",
  "atk-vin01a:760_0": "Pasannākārakathā niṭṭhitā.",
  "atk-vin01a:761_0": "Saraṇagamanakathā",
  "atk-vin01a:762_0": "Idāni tesveva tīsu saraṇagamanesu kosallatthaṃ saraṇaṃ, saraṇagamanaṃ, yo saraṇaṃ gacchati,",
  "atk-vin01a:763_0": "Saraṇagamanappabhedo,",
  "atk-vin01a:763_1": "saraṇagamanaphalaṃ,",
  "atk-vin01a:763_2": "saṃkileso,",
  "atk-vin01a:763_3": "bhedoti ayaṃ vidhi vedi tabbo.",
  "atk-vin01a:763_4": "So pana idha vuccamāno atibhāriyaṃ vinayanidānaṃ karotīti na vutto.",
  "atk-vin01a:763_5": "Atthikehi pana papañcasūdaniyaṃ vā majjhimaṭṭhakathāyaṃ bhayabheravasuttavaṇṇanato sumaṅgalavilāsiniyaṃ",
  "atk-vin01a:763_6": "vā dīghanikāyaṭṭhakathāyaṃ saraṇavaṇṇanato gahetabboti.",
  "atk-vin01a:764_0": "Saraṇagamanakathā niṭṭhitā.",
  "atk-vin01a:765_0": "Upāsakattapaṭivedanākathā",
  "atk-vin01a:766_0": "Upāsakaṃ maṃ bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretūti attho.",
  "atk-vin01a:766_1": "Upāsakavidhikosallatthaṃ panettha ko upāsako,",
  "atk-vin01a:766_2": "kasmā upāsakoti vuccati,",
  "atk-vin01a:766_3": "kimassa sīlaṃ, ko ājīvo,",
  "atk-vin01a:766_4": "kā vipatti,",
  "atk-vin01a:766_5": "kā sampattīti idaṃ pakiṇṇakaṃ veditabbaṃ.",
  "atk-vin01a:766_6": "Taṃ atibhāriyakaraṇato idha na vibhattaṃ,",
  "atk-vin01a:766_7": "atthikehi pana papañcasūdaniyaṃ majjhimaṭṭhakathāyaṃ vuttanayeneva veditabbaṃ.",
  "atk-vin01a:766_8": "Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati.",
  "atk-vin01a:766_9": "“Ajjatagge,",
  "atk-vin01a:766_10": "samma dovārika,",
  "atk-vin01a:766_11": "āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati.",
  "atk-vin01a:766_12": "“Teneva aṅgulaggena taṃ aṅgulaggaṃ parāmaseyya,",
  "atk-vin01a:766_13": "ucchaggaṃ veḷagga”ntiādīsu koṭiyaṃ.",
  "atk-vin01a:766_14": "“Ambilaggaṃ vā madhuraggaṃ vā tittakaggaṃ vā anujānāmi,",
  "atk-vin01a:766_15": "bhikkhave,",
  "atk-vin01a:766_16": "vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-vin01a:766_17": "bhikkhave,",
  "atk-vin01a:766_18": "sattā apadā vā dvipadā vā…pe…",
  "atk-vin01a:766_19": "tathāgato tesaṃ aggamakkhāyatī”tiādīsu seṭṭhe.",
  "atk-vin01a:766_20": "Idha panāyaṃ ādimhi daṭṭhabbo.",
  "atk-vin01a:766_21": "Tasmā ajjataggeti ajjataṃ ādiṃ katvāti evamettha attho veditabbo.",
  "atk-vin01a:766_22": "Ajjatanti ajjabhāvanti vuttaṃ hoti.",
  "atk-vin01a:766_23": "Ajjadagge icceva vā pāṭho,",
  "atk-vin01a:766_24": "dakāro padasandhikaro,",
  "atk-vin01a:766_25": "ajja aggaṃ katvāti vuttaṃ hoti.",
  "atk-vin01a:766_26": "Pāṇupetanti pāṇehi upetaṃ,",
  "atk-vin01a:766_27": "yāva me jīvitaṃ pavattati,",
  "atk-vin01a:766_28": "tāva upetaṃ anaññasatthukaṃ tīhi saraṇagamanehi saraṇagataṃ maṃ bhavaṃ gotamo dhāretu jānātu,",
  "atk-vin01a:766_29": "ahañhi sacepi me tikhiṇena asinā sīsaṃ chindeyyuṃ,",
  "atk-vin01a:766_30": "neva buddhaṃ “na buddho”ti vā,",
  "atk-vin01a:766_31": "dhammaṃ “na dhammo”ti vā,",
  "atk-vin01a:766_32": "saṅghaṃ “na saṅgho”ti vā vadeyyanti.",
  "atk-vin01a:766_33": "Ettha ca brāhmaṇo pāṇupetaṃ saraṇagatanti puna saraṇagamanaṃ vadanto attasanniyyātanaṃ pakāsetīti veditabbo.",
  "atk-vin01a:767_0": "Evaṃ attānaṃ niyyātetvā bhagavantaṃ saparisaṃ upaṭṭhātukāmo āha –",
  "atk-vin01a:767_1": "“adhivāsetu ca me bhavaṃ gotamo verañjāyaṃ vassāvāsaṃ saddhiṃ bhikkhusaṅghenā”ti.",
  "atk-vin01a:767_2": "Kiṃ vuttaṃ hoti –",
  "atk-vin01a:767_3": "upāsakañca maṃ bhavaṃ gotamo dhāretu,",
  "atk-vin01a:767_4": "adhivāsetu ca me verañjāyaṃ vassāvāsaṃ,",
  "atk-vin01a:767_5": "tayo māse verañjaṃ upanissāya mama anuggahatthaṃ vāsaṃ sampaṭicchatūti.",
  "atk-vin01a:767_6": "Adhivāsesi bhagavā tuṇhībhāvenāti athassa vacanaṃ sutvā bhagavā kāyaṅgaṃ vā vācaṅgaṃ vā acopetvā abbhantareyeva",
  "atk-vin01a:767_7": "khantiṃ cāretvā tuṇhībhāvena adhivāsesi;",
  "atk-vin01a:767_8": "brāhmaṇassa anuggahatthaṃ manasāva sampaṭicchīti vuttaṃ hoti.",
  "atk-vin01a:768_0": "Atha kho verañjo brāhmaṇo bhagavato adhivāsanaṃ viditvāti atha verañjo brāhmaṇo sace me samaṇo gotamo nādhivāseyya,",
  "atk-vin01a:768_1": "kāyena vā vācāya vā paṭikkhipeyya.",
  "atk-vin01a:768_2": "Yasmā pana appaṭikkhipitvā abbhantare khantiṃ dhāresi,",
  "atk-vin01a:768_3": "tasmā me manasāva adhivāsesīti evaṃ ākārasallakkhaṇakusalatāya bhagavato adhivāsanaṃ viditvā,",
  "atk-vin01a:768_4": "attano nisinnāsanato vuṭṭhāya catūsu disāsu bhagavantaṃ sakkaccaṃ vanditvā tikkhattuṃ padakkhiṇaṃ katvā",
  "atk-vin01a:768_5": "āgatakālato pabhuti jātimahallakabrāhmaṇānaṃ abhivādanādīni na karotīti vigarahitvāpi idāni viññātabuddhaguṇo",
  "atk-vin01a:768_6": "kāyena vācāya manasā ca anekakkhattuṃ vandantopi atittoyeva hutvā dasanakhasamodhānasamujjalaṃ añjaliṃ",
  "atk-vin01a:768_7": "paggayha sirasmiṃ patiṭṭhāpetvā yāva dassanavisayo tāva paṭimukhoyeva apakkamitvā dassanavisayaṃ vijahanaṭṭhāne",
  "atk-vin01a:768_8": "vanditvā pakkāmi.",
  "atk-vin01a:769_0": "Upāsakattapaṭivedanākathā niṭṭhitā.",
  "atk-vin01a:770_0": "Dubbhikkhakathā",
  "atk-vin01a:771_0": "16.",
  "atk-vin01a:771_1": "Tena kho pana samayena verañjā dubbhikkhā hotīti yasmiṃ samaye verañjena brāhmaṇena bhagavā verañjaṃ upanissāya vassāvāsaṃ yācito,",
  "atk-vin01a:771_2": "tena samayena verañjā dubbhikkhā hoti.",
  "atk-vin01a:771_3": "Dubbhikkhāti dullabhabhikkhā;",
  "atk-vin01a:771_4": "sā pana dullabhabhikkhatā yattha manussā assaddhā honti appasannā,",
  "atk-vin01a:771_5": "tattha susassakālepi atisamagghepi pubbaṇṇāparaṇṇe hoti.",
  "atk-vin01a:771_6": "Verañjāyaṃ pana yasmā na tathā ahosi,",
  "atk-vin01a:771_7": "apica kho dusassatāya chātakadosena ahosi tasmā tamatthaṃ dassento dvīhitikātiādimāha.",
  "atk-vin01a:771_8": "Tattha dvīhitikāti dvidhā pavattaīhitikā.",
  "atk-vin01a:771_9": "Īhitaṃ nāma iriyā dvidhā pavattā –",
  "atk-vin01a:771_10": "cittairiyā, cittaīhā.",
  "atk-vin01a:771_11": "“Ettha lacchāma nu kho kiñci bhikkhamānā na lacchāmā”ti,",
  "atk-vin01a:771_12": "“jīvituṃ vā sakkhissāma nu kho no”ti ayamettha adhippāyo.",
  "atk-vin01a:772_0": "Atha vā dvīhitikāti dujjīvikā,",
  "atk-vin01a:772_1": "īhitaṃ īhā iriyanaṃ pavattanaṃ jīvitantiādīni padāni ekatthāni.",
  "atk-vin01a:772_2": "Tasmā dukkhena īhitaṃ ettha pavattatīti dvīhitikāti ayamettha padattho.",
  "atk-vin01a:772_3": "Setaṭṭhikāti setakāni aṭṭhīni etthāti setaṭṭhikā.",
  "atk-vin01a:772_4": "Divasampi yācitvā kiñci aladdhā matānaṃ kapaṇamanussānaṃ ahicchattakavaṇṇehi aṭṭhīhi tatra tatra parikiṇṇāti vuttaṃ hoti.",
  "atk-vin01a:772_5": "Setaṭṭikātipi pāṭho.",
  "atk-vin01a:772_6": "Tassattho –",
  "atk-vin01a:772_7": "setā aṭṭi etthāti setaṭṭikā.",
  "atk-vin01a:772_8": "Aṭṭīti āturatā byādhi rogo.",
  "atk-vin01a:772_9": "Tattha ca sassānaṃ gabbhaggahaṇakāle setakarogena upahatameva pacchinnakhīraṃ aggahitataṇḍulaṃ paṇḍarapaṇḍaraṃ",
  "atk-vin01a:772_10": "sālisīsaṃ vā yavagodhūmasīsaṃ vā nikkhamati,",
  "atk-vin01a:772_11": "tasmā “setaṭṭikā”ti vuccati.",
  "atk-vin01a:773_0": "Vappakāle suṭṭhu abhisaṅkharitvāpi vuttasassaṃ tattha salākā eva sampajjatīti salākāvuttā;",
  "atk-vin01a:773_1": "salākāya vā tattha jīvitaṃ pavattentīti salākāvuttā.",
  "atk-vin01a:773_2": "Kiṃ vuttaṃ hoti?",
  "atk-vin01a:773_3": "Tattha kira dhaññavikkayakānaṃ santikaṃ kayakesu gatesu dubbalamanusse abhibhavitvā balavamanussāva dhaññaṃ kiṇitvā gacchanti.",
  "atk-vin01a:773_4": "Dubbalamanussā alabhamānā mahāsaddaṃ karonti.",
  "atk-vin01a:773_5": "Dhaññavikkayakā “sabbesaṃ saṅgahaṃ karissāmā”ti dhaññakaraṇaṭṭhāne dhaññamāpakaṃ nisīdāpetvā ekapasse vaṇṇajjhakkhaṃ nisīdāpesuṃ.",
  "atk-vin01a:773_6": "Dhaññatthikā vaṇṇajjhakkhassa santikaṃ gacchanti.",
  "atk-vin01a:773_7": "So āgatapaṭipāṭiyā mūlaṃ gahetvā “itthannāmassa ettakaṃ dātabba”nti salākaṃ likhitvā deti,",
  "atk-vin01a:773_8": "te taṃ gahetvā dhaññamāpakassa santikaṃ gantvā dinnapaṭipāṭiyā dhaññaṃ gaṇhanti.",
  "atk-vin01a:773_9": "Evaṃ salākāya tattha jīvitaṃ pavattentīti salākāvuttā.",
  "atk-vin01a:774_0": "Na sukarā uñchena paggahena yāpetunti paggahena yo uñcho,",
  "atk-vin01a:774_1": "tena yāpetuṃ na sukarā.",
  "atk-vin01a:774_2": "Pattaṃ gahetvā yaṃ ariyā uñchaṃ karonti,",
  "atk-vin01a:774_3": "bhikkhācariyaṃ caranti,",
  "atk-vin01a:774_4": "tena uñchena yāpetuṃ na sukarāti vuttaṃ hoti.",
  "atk-vin01a:774_5": "Tadā kira tattha sattaṭṭhagāme piṇḍāya caritvā ekadivasampi yāpanamattaṃ na labhanti.",
  "atk-vin01a:775_0": "Tena kho pana samayena uttarāpathakā assavāṇijā…pe…",
  "atk-vin01a:775_1": "assosi kho bhagavā udukkhalasaddanti –",
  "atk-vin01a:775_2": "tenāti yasmiṃ samaye bhagavā verañjaṃ upanissāya vassāvāsaṃ upagato tena samayena.",
  "atk-vin01a:775_3": "Uttarāpathavāsikā uttarāpathato vā āgatattā evaṃ laddhavohārā assavāṇijā uttarāpathe assānaṃ uṭṭhānaṭṭhāne",
  "atk-vin01a:775_4": "pañca assasatāni gahetvā diguṇaṃ tiguṇaṃ lābhaṃ patthayamānā desantaraṃ gacchantā tehi attano vikkāyikabhaṇḍabhūtehi",
  "atk-vin01a:775_5": "pañcamattehi assasatehi verañjaṃ vassāvāsaṃ upagatā honti. Kasmā?",
  "atk-vin01a:775_6": "Na hi sakkā tasmiṃ dese vassike cattāro māse addhānaṃ paṭipajjituṃ.",
  "atk-vin01a:775_7": "Upagacchantā ca bahinagare udakena anajjhottharaṇīye ṭhāne attano ca vāsāgārāni assānañca mandiraṃ kārāpetvā vatiyā parikkhipiṃsu.",
  "atk-vin01a:775_8": "Tāni tesaṃ vasanaṭṭhānāni “assamaṇḍalikāyo”ti paññāyiṃsu. Tenāha –",
  "atk-vin01a:775_9": "“tehi assamaṇḍalikāsu bhikkhūnaṃ patthapatthapulakaṃ paññattaṃ hotī”ti.",
  "atk-vin01a:775_10": "Patthapatthapulakanti ekamekassa bhikkhuno patthapatthapamāṇaṃ pulakaṃ.",
  "atk-vin01a:775_11": "Pattho nāma nāḷimattaṃ hoti,",
  "atk-vin01a:775_12": "ekassa purisassa alaṃ yāpanāya.",
  "atk-vin01a:775_13": "Vuttampi hetaṃ –",
  "atk-vin01a:775_14": "“patthodano nālamayaṃ duvinna”nti.",
  "atk-vin01a:775_15": "Pulakaṃ nāma nitthusaṃ katvā ussedetvā gahitayavataṇḍulā vuccanti.",
  "atk-vin01a:775_16": "Yadi hi sathusā honti,",
  "atk-vin01a:775_17": "pāṇakā vijjhanti,",
  "atk-vin01a:775_18": "addhānakkhamā na honti.",
  "atk-vin01a:775_19": "Tasmā te vāṇijā addhānakkhamaṃ katvā yavataṇḍulamādāya addhānaṃ paṭipajjanti “yattha assānaṃ khādanīyaṃ tiṇaṃ dullabhaṃ bhavissati,",
  "atk-vin01a:775_20": "tatthetaṃ assabhattaṃ bhavissatī”ti.",
  "atk-vin01a:776_0": "Kasmā pana tehi taṃ bhikkhūnaṃ paññattanti? Vuccate –",
  "atk-vin01a:776_1": "“na hi te dakkhiṇāpathamanussā viya assaddhā appasannā,",
  "atk-vin01a:776_2": "te pana saddhā pasannā buddhamāmakā,",
  "atk-vin01a:776_3": "dhammamāmakā,",
  "atk-vin01a:776_4": "saṅghamāmakā;",
  "atk-vin01a:776_5": "te pubbaṇhasamayaṃ kenacideva karaṇīyena nagaraṃ pavisantā dve tayo divase addasaṃsu sattaṭṭha bhikkhū",
  "atk-vin01a:776_6": "sunivatthe supārute iriyāpathasampanne sakalampi nagaraṃ piṇḍāya caritvā kiñci alabhamāne.",
  "atk-vin01a:776_7": "Disvāna nesaṃ etadahosi –",
  "atk-vin01a:776_8": "“ayyā imaṃ nagaraṃ upanissāya vassaṃ upagatā;",
  "atk-vin01a:776_9": "chātakañca vattati,",
  "atk-vin01a:776_10": "na ca kiñci labhanti,",
  "atk-vin01a:776_11": "ativiya kilamanti.",
  "atk-vin01a:776_12": "Mayañcamha āgantukā,",
  "atk-vin01a:776_13": "na sakkoma nesaṃ devasikaṃ yāguñca bhattañca paṭiyādetuṃ.",
  "atk-vin01a:776_14": "Amhākaṃ pana assā sāyañca pāto ca dvikkhattuṃ bhattaṃ labhanti.",
  "atk-vin01a:776_15": "Yaṃnūna mayaṃ ekamekassa assassa pātarāsabhattato ekamekassa bhikkhuno patthapatthapulakaṃ dadeyyāma.",
  "atk-vin01a:776_16": "Evaṃ ayyā ca na kilamissanti,",
  "atk-vin01a:776_17": "assā ca yāpessantī”ti.",
  "atk-vin01a:776_18": "Te bhikkhūnaṃ santikaṃ gantvā etamatthaṃ ārocetvā “bhante,",
  "atk-vin01a:776_19": "tumhe patthapatthapulakaṃ paṭiggahetvā yaṃ vā taṃ vā katvā paribhuñjathā”ti yācitvā devasikaṃ patthapatthapulakaṃ paññapesuṃ.",
  "atk-vin01a:776_20": "Tena vuttaṃ –",
  "atk-vin01a:776_21": "“tehi assamaṇḍalikāsu bhikkhūnaṃ patthapatthapulakaṃ paññattaṃ hotī”ti.",
  "atk-vin01a:777_0": "Paññattanti niccabhattasaṅkhepena ṭhapitaṃ.",
  "atk-vin01a:777_1": "Idāni bhikkhū pubbaṇhasamayaṃ nivāsetvātiādīsu pubbaṇhasamayanti divasassa pubbabhāgasamayaṃ,",
  "atk-vin01a:777_2": "pubbaṇhasamayeti attho.",
  "atk-vin01a:777_3": "Pubbaṇhe vā samayaṃ pubbaṇhasamayaṃ,",
  "atk-vin01a:777_4": "pubbaṇhe ekaṃ khaṇanti vuttaṃ hoti.",
  "atk-vin01a:777_5": "Evaṃ accantasaṃyoge upayogavacanaṃ labbhati.",
  "atk-vin01a:777_6": "Nivāsetvāti paridahitvā,",
  "atk-vin01a:777_7": "vihāranivāsanaparivattanavasenetaṃ veditabbaṃ.",
  "atk-vin01a:777_8": "Na hi te tato pubbe anivatthā ahesuṃ.",
  "atk-vin01a:777_9": "Pattacīvaramādāyāti pattaṃ hatthehi cīvaraṃ kāyena ādiyitvā sampaṭicchādetvā,",
  "atk-vin01a:777_10": "dhāretvāti attho.",
  "atk-vin01a:777_11": "Yena vā tena vā hi pakārena gaṇhantā ādāyaicceva vuccanti,",
  "atk-vin01a:777_12": "yathā “samādāyeva pakkamatī”ti.",
  "atk-vin01a:777_13": "Piṇḍaṃ alabhamānāti sakalampi verañjaṃ caritvā tiṭṭhatu piṇḍo,",
  "atk-vin01a:777_14": "antamaso “aticchathā”ti vācampi alabhamānā.",
  "atk-vin01a:778_0": "Patthapatthapulakaṃ ārāmaṃ āharitvāti gatagataṭṭhāne laddhaṃ ekamekaṃ patthapatthapulakaṃ gahetvā ārāmaṃ netvā.",
  "atk-vin01a:778_1": "Udukkhale koṭṭetvā koṭṭetvā paribhuñjantīti therānaṃ koci kappiyakārako natthi,",
  "atk-vin01a:778_2": "yo nesaṃ taṃ gahetvā yāguṃ vā bhattaṃ vā paceyya.",
  "atk-vin01a:778_3": "Sāmampi pacanaṃ samaṇasāruppaṃ na hoti na ca vaṭṭati.",
  "atk-vin01a:778_4": "Te evaṃ no sallahukavuttitā ca bhavissati,",
  "atk-vin01a:778_5": "sāmapākaparimocanañcāti aṭṭha aṭṭha janā vā dasa dasa janā vā ekato hutvā udukkhale koṭṭetvā koṭṭetvā",
  "atk-vin01a:778_6": "sakaṃ sakaṃ paṭivīsaṃ udakena temetvā paribhuñjanti.",
  "atk-vin01a:778_7": "Evaṃ paribhuñjitvā appossukkā samaṇadhammaṃ karonti.",
  "atk-vin01a:778_8": "Bhagavato pana te assavāṇijā patthapulakañca denti,",
  "atk-vin01a:778_9": "tadupiyañca sappimadhusakkaraṃ.",
  "atk-vin01a:778_10": "Taṃ āyasmā ānando āharitvā silāyaṃ pisati.",
  "atk-vin01a:778_11": "Puññavatā paṇḍitapurisena kataṃ manāpameva hoti.",
  "atk-vin01a:778_12": "Atha naṃ pisitvā sappiādīhi sammā yojetvā bhagavato upanāmesi.",
  "atk-vin01a:778_13": "Athettha devatā dibbojaṃ pakkhipanti.",
  "atk-vin01a:778_14": "Taṃ bhagavā paribhuñjati.",
  "atk-vin01a:778_15": "Paribhuñjitvā phalasamāpattiyā kālaṃ atināmeti.",
  "atk-vin01a:778_16": "Na tato paṭṭhāya piṇḍāya carati.",
  "atk-vin01a:779_0": "Kiṃ panānandatthero tadā bhagavato upaṭṭhāko hotīti? Hoti,",
  "atk-vin01a:779_1": "no ca kho upaṭṭhākaṭṭhānaṃ laddhā.",
  "atk-vin01a:779_2": "Bhagavato hi paṭhamabodhiyaṃ vīsativassantare nibaddhupaṭṭhāko nāma natthi.",
  "atk-vin01a:779_3": "Kadāci nāgasamālatthero bhagavantaṃ upaṭṭhāsi,",
  "atk-vin01a:779_4": "kadāci nāgitatthero,",
  "atk-vin01a:779_5": "kadāci meghiyatthero,",
  "atk-vin01a:779_6": "kadāci upavāṇatthero,",
  "atk-vin01a:779_7": "kadāci sāgatatthero,",
  "atk-vin01a:779_8": "kadāci sunakkhatto licchaviputto.",
  "atk-vin01a:779_9": "Te attano ruciyā upaṭṭhahitvā yadā icchanti tadā pakkamanti.",
  "atk-vin01a:779_10": "Ānandatthero tesu tesu upaṭṭhahantesu appossukko hoti,",
  "atk-vin01a:779_11": "pakkantesu sayameva vattapaṭipattiṃ karoti.",
  "atk-vin01a:779_12": "Bhagavāpi kiñcāpi me ñātiseṭṭho upaṭṭhākaṭṭhānaṃ na tāva labhati,",
  "atk-vin01a:779_13": "atha kho evarūpesu ṭhānesu ayameva patirūpoti adhivāsesi.",
  "atk-vin01a:779_14": "Tena vuttaṃ –",
  "atk-vin01a:779_15": "“āyasmā panānando patthapulakaṃ silāyaṃ pisitvā bhagavato upanāmesi,",
  "atk-vin01a:779_16": "taṃ bhagavā paribhuñjatī”ti.",
  "atk-vin01a:780_0": "Nanu ca manussā dubbhikkhakāle ativiya ussāhajātā puññāni karonti,",
  "atk-vin01a:780_1": "attanā abhuñjitvāpi bhikkhūnaṃ dātabbaṃ maññanti.",
  "atk-vin01a:780_2": "Te tadā kasmā kaṭacchubhikkhampi na adaṃsu?",
  "atk-vin01a:780_3": "Ayañca verañjo brāhmaṇo mahatā ussāhena bhagavantaṃ vassāvāsaṃ yāci,",
  "atk-vin01a:780_4": "so kasmā bhagavato atthibhāvampi na jānātīti? Vuccate –",
  "atk-vin01a:780_5": "mārāvaṭṭanāya.",
  "atk-vin01a:780_6": "Verañjañhi brāhmaṇaṃ bhagavato santikā pakkantamattameva sakalañca nagaraṃ samantā ca yojanamattaṃ yattha",
  "atk-vin01a:780_7": "sakkā purebhattaṃ piṇḍāya caritvā paccāgantuṃ,",
  "atk-vin01a:780_8": "taṃ sabbaṃ māro āvaṭṭetvā mohetvā sabbesaṃ asallakkhaṇabhāvaṃ katvā pakkāmi.",
  "atk-vin01a:780_9": "Tasmā na koci antamaso sāmīcikammampi kattabbaṃ maññittha.",
  "atk-vin01a:781_0": "Kiṃ pana bhagavāpi mārāvaṭṭanaṃ ajānitvāva tattha vassaṃ upagatoti?",
  "atk-vin01a:781_1": "No ajānitvā.",
  "atk-vin01a:781_2": "Atha kasmā campā- sāvatthi-",
  "atk-vin01a:781_3": "rājagahādīnaṃ aññatarasmiṃ na upagatoti?",
  "atk-vin01a:781_4": "Tiṭṭhantu campā- sāvatthi-",
  "atk-vin01a:781_5": "rājagahādīni,",
  "atk-vin01a:781_6": "sacepi bhagavā tasmiṃ saṃvacchare uttarakuruṃ vā tidasapuraṃ vā gantvā vassaṃ upagaccheyya,",
  "atk-vin01a:781_7": "tampi māro āvaṭṭeyya.",
  "atk-vin01a:781_8": "So kira taṃ saṃvaccharaṃ ativiya āghātena pariyuṭṭhitacitto ahosi.",
  "atk-vin01a:781_9": "Idha pana bhagavā imaṃ atirekakāraṇaṃ addasa –",
  "atk-vin01a:781_10": "“assavāṇijā bhikkhūnaṃ saṅgahaṃ karissantī”ti.",
  "atk-vin01a:781_11": "Tasmā verañjāyameva vassaṃ upagacchi.",
  "atk-vin01a:782_0": "Kiṃ pana māro vāṇijake āvaṭṭetuṃ na sakkotīti?",
  "atk-vin01a:782_1": "No na sakkoti,",
  "atk-vin01a:782_2": "te pana āvaṭṭitapariyosāne āgamiṃsu.",
  "atk-vin01a:782_3": "Paṭinivattitvā kasmā na āvaṭṭetīti?",
  "atk-vin01a:782_4": "Avisahatāya.",
  "atk-vin01a:782_5": "Na hi so tathāgatassa abhihaṭabhikkhāya nibaddhadānassa appitavattassa antarāyaṃ kātuṃ visahati.",
  "atk-vin01a:782_6": "Catunnañhi na sakkā antarāyo kātuṃ.",
  "atk-vin01a:782_7": "Katamesaṃ catunnaṃ?",
  "atk-vin01a:782_8": "Tathāgatassa abhihaṭabhikkhāsaṅkhepena vā nibaddhadānassa appitavattasaṅkhepena vā pariccattānaṃ catunnaṃ paccayānaṃ na sakkā kenaci antarāyo kātuṃ.",
  "atk-vin01a:782_9": "Buddhānaṃ jīvitassa na sakkā kenaci antarāyo kātuṃ.",
  "atk-vin01a:782_10": "Asītiyā anubyañjanānaṃ byāmappabhāya vā na sakkā kenaci antarāyo kātuṃ.",
  "atk-vin01a:782_11": "Candimasūriyadevabrahmānampi hi pabhā tathāgatassa anubyañjanabyāmappabhāppadesaṃ patvā vihatānubhāvā honti.",
  "atk-vin01a:782_12": "Buddhānaṃ sabbaññutaññāṇassa na sakkā kenaci antarāyo kātunti imesaṃ catunnaṃ na sakkā kenaci antarāyo kātuṃ.",
  "atk-vin01a:782_13": "Tasmā mārena akatantarāyaṃ bhikkhaṃ bhagavā sasāvakasaṅgho tadā paribhuñjatīti veditabbo.",
  "atk-vin01a:783_0": "Evaṃ paribhuñjanto ca ekadivasaṃ assosi kho bhagavā udukkhalasaddanti bhagavā patthapatthapulakaṃ koṭṭentānaṃ",
  "atk-vin01a:783_1": "bhikkhūnaṃ musalasaṅghaṭṭajanitaṃ udukkhalasaddaṃ suṇi.",
  "atk-vin01a:783_2": "Tato paraṃ jānantāpi tathāgatāti evamādi yaṃ parato “kinnu kho so, ānanda,",
  "atk-vin01a:783_3": "udukkhalasaddo”ti pucchi,",
  "atk-vin01a:783_4": "tassa parihāradassanatthaṃ vuttaṃ.",
  "atk-vin01a:783_5": "Tatrāyaṃ saṅkhepavaṇṇanā –",
  "atk-vin01a:783_6": "tathāgatā nāma jānantāpi sace tādisaṃ pucchākāraṇaṃ hoti,",
  "atk-vin01a:783_7": "pucchanti.",
  "atk-vin01a:783_8": "Sace pana tādisaṃ pucchākāraṇaṃ natthi,",
  "atk-vin01a:783_9": "jānantāpi na pucchanti.",
  "atk-vin01a:783_10": "Yasmā pana buddhānaṃ ajānanaṃ nāma natthi,",
  "atk-vin01a:783_11": "tasmā ajānantāpīti na vuttaṃ.",
  "atk-vin01a:783_12": "Kālaṃ viditvā pucchantīti sace tassā pucchāya so kālo hoti,",
  "atk-vin01a:783_13": "evaṃ taṃ kālaṃ viditvā pucchanti;",
  "atk-vin01a:783_14": "sace na hoti,",
  "atk-vin01a:783_15": "evampi kālaṃ viditvāva na pucchanti.",
  "atk-vin01a:783_16": "Evaṃ pucchantāpi ca atthasaṃhitaṃ tathāgatā pucchanti,",
  "atk-vin01a:783_17": "yaṃ atthanissitaṃ kāraṇanissitaṃ,",
  "atk-vin01a:783_18": "tadeva pucchanti,",
  "atk-vin01a:783_19": "no anatthasaṃhitaṃ. Kasmā?",
  "atk-vin01a:783_20": "Yasmā anatthasaṃhite setughāto tathāgatānaṃ.",
  "atk-vin01a:783_21": "Setu vuccati maggo,",
  "atk-vin01a:783_22": "maggeneva tādisassa vacanassa ghāto,",
  "atk-vin01a:783_23": "samucchedoti vuttaṃ hoti.",
  "atk-vin01a:784_0": "Idāni atthasaṃhitanti ettha yaṃ atthasannissitaṃ vacanaṃ tathāgatā pucchanti,",
  "atk-vin01a:784_1": "taṃ dassento “dvīhākārehī”ti ādimāha.",
  "atk-vin01a:784_2": "Tattha ākārehīti kāraṇehi.",
  "atk-vin01a:784_3": "Dhammaṃ vā desessāmāti aṭṭhuppattiyuttaṃ suttaṃ vā pubbacaritakāraṇayuttaṃ jātakaṃ vā kathayissāma.",
  "atk-vin01a:784_4": "Sāvakānaṃ vā sikkhāpadaṃ paññapessāmāti sāvakānaṃ vā tāya pucchāya vītikkamaṃ pākaṭaṃ katvā garukaṃ vā",
  "atk-vin01a:784_5": "lahukaṃ vā sikkhāpadaṃ paññapessāma āṇaṃ ṭhapessāmāti.",
  "atk-vin01a:785_0": "Atha kho bhagavā…pe…",
  "atk-vin01a:785_1": "etamatthaṃ ārocesīti ettha natthi kiñci vattabbaṃ.",
  "atk-vin01a:785_2": "Pubbe vuttameva hi bhikkhūnaṃ patthapatthapulakapaṭilābhaṃ sallahukavuttitaṃ sāmapākaparimocanañca ārocento etamatthaṃ ārocesīti vuccati.",
  "atk-vin01a:785_3": "“Sādhu sādhu,",
  "atk-vin01a:785_4": "ānandā”ti idaṃ pana bhagavā āyasmantaṃ ānandaṃ sampahaṃsento āha.",
  "atk-vin01a:785_5": "Sādhukāraṃ pana datvā dvīsu ākāresu ekaṃ gahetvā dhammaṃ desento āha – “tumhehi, ānanda,",
  "atk-vin01a:785_6": "sappurisehi vijitaṃ,",
  "atk-vin01a:785_7": "pacchimā janatā sālimaṃsodanaṃ atimaññissatī”ti.",
  "atk-vin01a:785_8": "Tatrāyamadhippāyo – tumhehi, ānanda,",
  "atk-vin01a:785_9": "sappurisehi evaṃ dubbhikkhe dullabhapiṇḍe imāya sallahukavuttitāya iminā ca sallekhena vijitaṃ.",
  "atk-vin01a:785_10": "Kiṃ vijitanti?",
  "atk-vin01a:785_11": "Dubbhikkhaṃ vijitaṃ,",
  "atk-vin01a:785_12": "lobho vijito,",
  "atk-vin01a:785_13": "icchācāro vijito. Kathaṃ?",
  "atk-vin01a:785_14": "“Ayaṃ verañjā dubbhikkhā,",
  "atk-vin01a:785_15": "samantato pana anantarā gāmanigamā phalabhāranamitasassā subhikkhā sulabhapiṇḍā.",
  "atk-vin01a:785_16": "Evaṃ santepi bhagavā idheva amhe niggaṇhitvā vasatī”ti ekabhikkhussapi cintā vā vighāto vā natthi.",
  "atk-vin01a:785_17": "Evaṃ tāva dubbhikkhaṃ vijitaṃ abhibhūtaṃ attano vase vattitaṃ.",
  "atk-vin01a:786_0": "Kathaṃ lobho vijito?",
  "atk-vin01a:786_1": "“Ayaṃ verañjā dubbhikkhā,",
  "atk-vin01a:786_2": "samantato pana anantarā gāmanigamā phalabhāranamitasassā subhikkhā sulabhapiṇḍā.",
  "atk-vin01a:786_3": "Handa mayaṃ tattha gantvā paribhuñjissāmā”ti lobhavasena ekabhikkhunāpi ratticchedo vā “pacchimikāya",
  "atk-vin01a:786_4": "tattha vassaṃ upagacchāmā”ti vassacchedo vā na kato.",
  "atk-vin01a:786_5": "Evaṃ lobho vijito.",
  "atk-vin01a:787_0": "Kathaṃ icchācāro vijito?",
  "atk-vin01a:787_1": "Ayaṃ verañjā dubbhikkhā,",
  "atk-vin01a:787_2": "ime ca manussā amhe dve tayo māse vasantepi na kismiñci maññanti.",
  "atk-vin01a:787_3": "Yaṃnūna mayaṃ guṇavāṇijjaṃ katvā “asuko bhikkhu paṭhamassa jhānassa lābhī…pe…",
  "atk-vin01a:787_4": "asuko chaḷabhiññoti evaṃ manussānaṃ aññamaññaṃ pakāsetvā kucchiṃ paṭijaggitvā pacchā sīlaṃ adhiṭṭhaheyyāmā”ti",
  "atk-vin01a:787_5": "ekabhikkhunāpi evarūpā icchā na uppāditā.",
  "atk-vin01a:787_6": "Evaṃ icchācāro vijito abhibhūto attano vase vattitoti.",
  "atk-vin01a:788_0": "Anāgate pana pacchimā janatā vihāre nisinnā appakasireneva labhitvāpi “kiṃ idaṃ uttaṇḍulaṃ atikilinnaṃ aloṇaṃ atiloṇaṃ anambilaṃ accambilaṃ,",
  "atk-vin01a:788_1": "ko iminā attho”ti ādinā nayena sālimaṃsodanaṃ atimaññissati,",
  "atk-vin01a:788_2": "oññātaṃ avaññātaṃ karissati.",
  "atk-vin01a:788_3": "Atha vā janapado nāma na sabbakālaṃ dubbhikkho hoti.",
  "atk-vin01a:788_4": "Ekadā dubbhikkho hoti,",
  "atk-vin01a:788_5": "ekadā subhikkho hoti.",
  "atk-vin01a:788_6": "Svāyaṃ yadā subhikkho bhavissati,",
  "atk-vin01a:788_7": "tadā tumhākaṃ sappurisānaṃ imāya paṭipattiyā pasannā manussā bhikkhūnaṃ yāgukhajjakādippabhedena anekappakāraṃ",
  "atk-vin01a:788_8": "sālivikatiṃ maṃsodanañca dātabbaṃ maññissanti.",
  "atk-vin01a:788_9": "Taṃ tumhe nissāya uppannaṃ sakkāraṃ tumhākaṃ sabrahmacārīsaṅkhātā pacchimā janatā tumhākaṃ antare nisīditvā anubhavamānāva atimaññissati,",
  "atk-vin01a:788_10": "tappaccayaṃ mānañca omānañca karissati. Kathaṃ?",
  "atk-vin01a:788_11": "Kasmā ettakaṃ pakkaṃ,",
  "atk-vin01a:788_12": "kiṃ tumhākaṃ bhājanāni natthi,",
  "atk-vin01a:788_13": "yattha attano santakaṃ pakkhipitvā ṭhapeyyāthāti.",
  "atk-vin01a:789_0": "Dubbhikkhakathā niṭṭhitā.",
  "atk-vin01a:790_0": "Mahāmoggallānassasīhanādakathā",
  "atk-vin01a:791_0": "17.",
  "atk-vin01a:791_1": "Atha kho āyasmā mahāmoggallānotiādīsu āyasmāti piyavacanametaṃ,",
  "atk-vin01a:791_2": "garugāravasappatissādhivacanametaṃ.",
  "atk-vin01a:791_3": "Mahāmoggallānoti mahā ca so guṇamahantatāya moggallāno ca gottenāti mahāmoggallāno.",
  "atk-vin01a:791_4": "Etadavocāti etaṃ avoca.",
  "atk-vin01a:791_5": "Idāni vattabbaṃ “etarahi bhante”tiādivacanaṃ dasseti.",
  "atk-vin01a:791_6": "Kasmā avoca?",
  "atk-vin01a:791_7": "Thero kira pabbajitvā sattame divase sāvakapāramiñāṇassa matthakaṃ patto,",
  "atk-vin01a:791_8": "satthārāpi mahiddhikatāya etadagge ṭhapito.",
  "atk-vin01a:791_9": "So taṃ attano mahiddhikataṃ nissāya cintesi –",
  "atk-vin01a:791_10": "“ayaṃ verañjā dubbhikkhā,",
  "atk-vin01a:791_11": "bhikkhū ca kilamanti,",
  "atk-vin01a:791_12": "yaṃnūnāhaṃ pathaviṃ parivattetvā bhikkhū pappaṭakojaṃ bhojeyya”nti.",
  "atk-vin01a:791_13": "Athassa etadahosi –",
  "atk-vin01a:791_14": "“sace panāhaṃ bhagavato santike viharanto bhagavantaṃ ayācitvā evaṃ kareyyaṃ,",
  "atk-vin01a:791_15": "na metaṃ assa patirūpaṃ;",
  "atk-vin01a:791_16": "yugaggāho viya bhagavatā saddhiṃ kato bhaveyyā”ti.",
  "atk-vin01a:791_17": "Tasmā yācitukāmo āgantvā bhagavantaṃ etadavoca.",
  "atk-vin01a:792_0": "Heṭṭhimatalaṃ sampannanti pathaviyā kira heṭṭhimatale pathavimaṇḍo pathavojo pathavi-",
  "atk-vin01a:792_1": "pappaṭako atthi,",
  "atk-vin01a:792_2": "taṃ sandhāya vadati.",
  "atk-vin01a:792_3": "Tattha sampannanti madhuraṃ,",
  "atk-vin01a:792_4": "sādurasanti attho.",
  "atk-vin01a:792_5": "Yatheva hi “tatrassa rukkho sampannaphalo ca upapannaphalo cā”ti ettha madhuraphaloti attho;",
  "atk-vin01a:792_6": "evamidhāpi sampannanti madhuraṃ sādurasanti veditabbaṃ.",
  "atk-vin01a:792_7": "Seyyathāpi khuddamadhuṃ anīḷakanti idaṃ panassa madhuratāya opammanidassanatthaṃ vuttaṃ.",
  "atk-vin01a:792_8": "Khuddamadhunti khuddakamakkhikāhi katamadhu.",
  "atk-vin01a:792_9": "Anīḷakanti nimmakkhikaṃ nimmakkhikaṇḍakaṃ parisuddhaṃ.",
  "atk-vin01a:792_10": "Etaṃ kira madhu sabbamadhūhi aggañca seṭṭhañca surasañca ojavantañca. Tenāha –",
  "atk-vin01a:792_11": "“seyyathāpi khuddamadhuṃ anīḷakaṃ evamassāda”nti.",
  "atk-vin01a:793_0": "Sādhāhaṃ,",
  "atk-vin01a:793_1": "bhanteti sādhu ahaṃ, bhante.",
  "atk-vin01a:793_2": "Ettha sādhūti āyācanavacanametaṃ.",
  "atk-vin01a:793_3": "Pathaviparivattanaṃ āyācanto hi thero bhagavantaṃ evamāha.",
  "atk-vin01a:793_4": "Parivatteyyanti ukkujjeyyaṃ,",
  "atk-vin01a:793_5": "heṭṭhimatalaṃ uparimaṃ kareyyaṃ. Kasmā?",
  "atk-vin01a:793_6": "Evañhi kate sukhena bhikkhū pappaṭakojaṃ pathavimaṇḍaṃ paribhuñjissantīti.",
  "atk-vin01a:793_7": "Atha bhagavā ananuññātukāmopi theraṃ sīhanādaṃ nadāpetuṃ pucchi –",
  "atk-vin01a:793_8": "“ye pana te,",
  "atk-vin01a:793_9": "moggallāna,",
  "atk-vin01a:793_10": "pathavinissitā pāṇā te kathaṃ karissasī”ti.",
  "atk-vin01a:793_11": "Ye pathavinissitā gāmanigamādīsu pāṇā,",
  "atk-vin01a:793_12": "te pathaviyā parivattiyamānāya ākāse saṇṭhātuṃ asakkonte kathaṃ karissasi,",
  "atk-vin01a:793_13": "kattha ṭhapessasīti?",
  "atk-vin01a:793_14": "Atha thero bhagavatā etadagge ṭhapitabhāvānurūpaṃ attano iddhānubhāvaṃ pakāsento “ekāhaṃ,",
  "atk-vin01a:793_15": "bhante”tiādimāha.",
  "atk-vin01a:793_16": "Tassattho –",
  "atk-vin01a:793_17": "ekaṃ ahaṃ bhante hatthaṃ yathā ayaṃ mahāpathavī evaṃ abhinimminissāmi,",
  "atk-vin01a:793_18": "pathavisadisaṃ karissāmi.",
  "atk-vin01a:793_19": "Evaṃ katvā ye pathavinissitā pāṇā te ekasmiṃ hatthatale ṭhite pāṇe tato dutiyahatthatale saṅkāmento viya tattha saṅkāmessāmīti.",
  "atk-vin01a:794_0": "Athassa bhagavā āyācanaṃ paṭikkhipanto “alaṃ moggallānā”tiādimāha.",
  "atk-vin01a:794_1": "Tattha alanti paṭikkhepavacanaṃ.",
  "atk-vin01a:794_2": "Vipallāsampi sattā paṭilabheyyunti viparītaggāhampi sattā sampāpuṇeyyuṃ. Kathaṃ?",
  "atk-vin01a:794_3": "Ayaṃ nu kho pathavī,",
  "atk-vin01a:794_4": "udāhu na ayanti.",
  "atk-vin01a:794_5": "Atha vā amhākaṃ nu kho ayaṃ gāmo,",
  "atk-vin01a:794_6": "udāhu aññesa”nti.",
  "atk-vin01a:794_7": "Evaṃ nigamajanapadakhettārāmādīsu.",
  "atk-vin01a:794_8": "Na vā esa vipallāso,",
  "atk-vin01a:794_9": "acinteyyo hi iddhimato iddhivisayo.",
  "atk-vin01a:794_10": "Evaṃ pana vipallāsaṃ paṭilabheyyuṃ –",
  "atk-vin01a:794_11": "idaṃ dubbhikkhaṃ nāma na idāniyeva hoti,",
  "atk-vin01a:794_12": "anāgatepi bhavissati.",
  "atk-vin01a:794_13": "Tadā bhikkhū tādisaṃ iddhimantaṃ sabrahmacāriṃ kuto labhissanti?",
  "atk-vin01a:794_14": "Te sotāpanna-",
  "atk-vin01a:794_15": "sakadāgāmi- anāgāmi-",
  "atk-vin01a:794_16": "sukkhavipassaka-",
  "atk-vin01a:794_17": "jhānalābhi-",
  "atk-vin01a:794_18": "paṭisambhidāppattakhīṇāsavāpi samānā iddhibalābhāvā parakulāni piṇḍāya upasaṅkamissanti.",
  "atk-vin01a:794_19": "Tatra manussānaṃ evaṃ bhavissati –",
  "atk-vin01a:794_20": "“buddhakāle bhikkhū sikkhāsu paripūrakārino ahesuṃ.",
  "atk-vin01a:794_21": "Te guṇe nibbattetvā dubbhikkhakāle pathaviṃ parivattetvā pappaṭakojaṃ paribhuñjiṃsu.",
  "atk-vin01a:794_22": "Idāni pana sikkhāya paripūrakārino natthi.",
  "atk-vin01a:794_23": "Yadi siyuṃ,",
  "atk-vin01a:794_24": "tatheva kareyyuṃ.",
  "atk-vin01a:794_25": "Na amhākaṃ yaṃ kiñci pakkaṃ vā āmaṃ vā khādituṃ dadeyyu”nti.",
  "atk-vin01a:794_26": "Evaṃ tesuyeva ariyapuggalesu “natthi ariyapuggalā”ti imaṃ vipallāsaṃ paṭilabheyyuṃ.",
  "atk-vin01a:794_27": "Vipallāsavasena ca ariye garahantā upavadantā apāyupagā bhaveyyuṃ.",
  "atk-vin01a:794_28": "Tasmā mā te rucci pathaviṃ parivattetunti.",
  "atk-vin01a:795_0": "Atha thero imaṃ yācanaṃ alabhamāno aññaṃ yācanto “sādhu,",
  "atk-vin01a:795_1": "bhante”tiādimāha.",
  "atk-vin01a:795_2": "Tampissa bhagavā paṭikkhipanto “alaṃ moggallānā”tiādimāha.",
  "atk-vin01a:795_3": "Tattha kiñcāpi na vuttaṃ “vipallāsampi sattā paṭilabheyyu”nti,",
  "atk-vin01a:795_4": "atha kho pubbe vuttanayeneva gahetabbaṃ;",
  "atk-vin01a:795_5": "atthopi cassa vuttasadisameva veditabbo.",
  "atk-vin01a:795_6": "Yadi pana bhagavā anujāneyya,",
  "atk-vin01a:795_7": "thero kiṃ kareyyāti?",
  "atk-vin01a:795_8": "Mahāsamuddaṃ ekena padavītihārena atikkamitabbaṃ mātikāmattaṃ adhiṭṭhahitvā naḷerupucimandato uttarakuruabhimukhaṃ",
  "atk-vin01a:795_9": "maggaṃ nīharitvā uttarakuruṃ gamanāgamanasampanne ṭhāne katvā dasseyya,",
  "atk-vin01a:795_10": "yathā bhikkhū gocaragāmaṃ viya yathāsukhaṃ piṇḍāya pavisitvā nikkhameyyunti.",
  "atk-vin01a:796_0": "Niṭṭhitā mahāmoggallānassa sīhanādakathā.",
  "atk-vin01a:797_0": "Vinayapaññattiyācanakathāvaṇṇanā",
  "atk-vin01a:798_0": "18.",
  "atk-vin01a:798_1": "Idāni āyasmā upāli vinayapaññattiyā mūlato pabhuti nidānaṃ dassetuṃ sāriputtattherassa sikkhāpadapaṭisaṃyuttaṃ",
  "atk-vin01a:798_2": "vitakkuppādaṃ dassento “atha kho āyasmato sāriputtassā”tiādimāha.",
  "atk-vin01a:798_3": "Tattha rahogatassāti rahasi gatassa.",
  "atk-vin01a:798_4": "Paṭisallīnassāti sallīnassa ekībhāvaṃ gatassa.",
  "atk-vin01a:798_5": "Katamesānanti atītesu vipassīādīsu buddhesu katamesaṃ.",
  "atk-vin01a:798_6": "Ciraṃ assa ṭhiti,",
  "atk-vin01a:798_7": "cirā vā assa ṭhitīti ciraṭṭhitikaṃ.",
  "atk-vin01a:798_8": "Sesamettha uttānapadatthameva.",
  "atk-vin01a:799_0": "Kiṃ pana thero imaṃ attano parivitakkaṃ sayaṃ vinicchinituṃ na sakkotīti? Vuccate –",
  "atk-vin01a:799_1": "sakkoti ca na sakkoti ca.",
  "atk-vin01a:799_2": "Ayañhi imesaṃ nāma buddhānaṃ sāsanaṃ na ciraṭṭhitikaṃ ahosi,",
  "atk-vin01a:799_3": "imesaṃ ciraṭṭhitikanti ettakaṃ sakkoti vinicchinituṃ.",
  "atk-vin01a:799_4": "Iminā pana kāraṇena na ciraṭṭhitikaṃ ahosi,",
  "atk-vin01a:799_5": "iminā ciraṭṭhitikanti etaṃ na sakkoti.",
  "atk-vin01a:799_6": "Mahāpadumatthero panāha –",
  "atk-vin01a:799_7": "“etampi soḷasavidhāya paññāya matthakaṃ pattassa aggasāvakassa na bhāriyaṃ,",
  "atk-vin01a:799_8": "sammāsambuddhena pana saddhiṃ ekaṭṭhāne vasantassa sayaṃ vinicchayakaraṇaṃ tulaṃ chaḍḍetvā hatthena tulanasadisaṃ",
  "atk-vin01a:799_9": "hotīti bhagavantaṃyeva upasaṅkamitvā pucchī”ti.",
  "atk-vin01a:799_10": "Athassa bhagavā taṃ vissajjento “bhagavato ca sāriputta vipassissā”tiādimāha.",
  "atk-vin01a:799_11": "Taṃ uttānatthameva.",
  "atk-vin01a:800_0": "19.",
  "atk-vin01a:800_1": "Puna thero kāraṇaṃ pucchanto ko nu kho, bhante,",
  "atk-vin01a:800_2": "hetūtiādimāha.",
  "atk-vin01a:800_3": "Tattha ko nu kho bhanteti kāraṇapucchā,",
  "atk-vin01a:800_4": "tassa katamo nu kho bhanteti attho.",
  "atk-vin01a:800_5": "Hetu paccayoti ubhayametaṃ kāraṇādhivacanaṃ;",
  "atk-vin01a:800_6": "kāraṇañhi yasmā tena tassa phalaṃ hinoti pavattati,",
  "atk-vin01a:800_7": "tasmā hetūti vuccati.",
  "atk-vin01a:800_8": "Yasmā taṃ paṭicca eti pavattati,",
  "atk-vin01a:800_9": "tasmā paccayoti vuccati.",
  "atk-vin01a:800_10": "Evaṃ atthato ekampi vohāravasena ca vacanasiliṭṭhatāya ca tatra tatra etaṃ ubhayampi vuccati.",
  "atk-vin01a:800_11": "Sesamettha uttānatthameva.",
  "atk-vin01a:801_0": "Idāni taṃ hetuñca paccayañca dassetuṃ “bhagavā ca sāriputta vipassī”tiādimāha.",
  "atk-vin01a:801_1": "Tattha kilāsuno ahesunti na ālasiyakilāsuno,",
  "atk-vin01a:801_2": "na hi buddhānaṃ ālasiyaṃ vā osannavīriyatā vā atthi.",
  "atk-vin01a:801_3": "Buddhā hi ekassa vā dvinnaṃ vā sakalacakkavāḷassa vā dhammaṃ desentā samakeneva ussāhena dhammaṃ desenti,",
  "atk-vin01a:801_4": "na parisāya appabhāvaṃ disvā osannavīriyā honti,",
  "atk-vin01a:801_5": "nāpi mahantabhāvaṃ disvā ussannavīriyā.",
  "atk-vin01a:801_6": "Yathā hi sīho migarājā sattannaṃ divasānaṃ accayena gocarāya pakkanto khuddake vā mahante vā pāṇe ekasadiseneva vegena dhāvati.",
  "atk-vin01a:801_7": "Taṃ kissa hetu?",
  "atk-vin01a:801_8": "“Mā me javo parihāyī”ti.",
  "atk-vin01a:801_9": "Evaṃ buddhā appakāya vā mahatiyā vā parisāya samakeneva ussāhena dhammaṃ desenti.",
  "atk-vin01a:801_10": "Taṃ kissa hetu?",
  "atk-vin01a:801_11": "“Mā no dhammagarutā parihāyī”ti.",
  "atk-vin01a:801_12": "Dhammagaruno hi buddhā dhammagāravāti.",
  "atk-vin01a:802_0": "Yathā pana amhākaṃ bhagavā mahāsamuddaṃ pūrayamāno viya vitthārena dhammaṃ desesi,",
  "atk-vin01a:802_1": "evaṃ te na desesuṃ. Kasmā?",
  "atk-vin01a:802_2": "Sattānaṃ apparajakkhatāya.",
  "atk-vin01a:802_3": "Tesaṃ kira kāle dīghāyukā sattā apparajakkhā ahesuṃ.",
  "atk-vin01a:802_4": "Te catusaccapaṭisaṃyuttaṃ ekagāthampi sutvā dhammaṃ abhisamenti,",
  "atk-vin01a:802_5": "tasmā na vitthārena dhammaṃ desesuṃ.",
  "atk-vin01a:802_6": "Teneva kāraṇena appakañca nesaṃ ahosi suttaṃ…pe…",
  "atk-vin01a:802_7": "vedallanti.",
  "atk-vin01a:802_8": "Tattha suttādīnaṃ nānattaṃ paṭhamasaṅgītivaṇṇanāyaṃ vuttameva.",
  "atk-vin01a:803_0": "Apaññattaṃ sāvakānaṃ sikkhāpadanti sāvakānaṃ niddosatāya dosānurūpato paññapetabbaṃ sattāpattikkhandhavasena āṇāsikkhāpadaṃ apaññattaṃ.",
  "atk-vin01a:803_1": "Anuddiṭṭhaṃ pātimokkhanti anvaddhamāsaṃ āṇāpātimokkhaṃ anuddiṭṭhaṃ ahosi.",
  "atk-vin01a:803_2": "Ovādapātimokkhameva te uddisiṃsu;",
  "atk-vin01a:803_3": "tampi ca no anvaddhamāsaṃ.",
  "atk-vin01a:803_4": "Tathā hi vipassī bhagavā channaṃ channaṃ vassānaṃ sakiṃ sakiṃ ovādapātimokkhaṃ uddisi;",
  "atk-vin01a:803_5": "tañca kho sāmaṃyeva.",
  "atk-vin01a:803_6": "Sāvakā panassa attano attano vasanaṭṭhānesu na uddisiṃsu.",
  "atk-vin01a:803_7": "Sakalajambudīpe ekasmiṃyeva ṭhāne bandhumatiyā rājadhāniyā kheme migadāye vipassissa bhagavato vasanaṭṭhāne sabbopi bhikkhusaṅgho uposathaṃ akāsi.",
  "atk-vin01a:803_8": "Tañca kho saṅghuposathameva;",
  "atk-vin01a:803_9": "na gaṇuposathaṃ,",
  "atk-vin01a:803_10": "na puggaluposathaṃ,",
  "atk-vin01a:803_11": "na pārisuddhiuposathaṃ,",
  "atk-vin01a:803_12": "na adhiṭṭhānuposathaṃ.",
  "atk-vin01a:804_0": "Tadā kira jambudīpe caturāsītivihārasahassāni honti.",
  "atk-vin01a:804_1": "Ekamekasmiṃ vihāre abbokiṇṇāni dasapi vīsatipi bhikkhusahassāni vasanti,",
  "atk-vin01a:804_2": "bhiyyopi vasanti.",
  "atk-vin01a:804_3": "Uposathārocikā devatā tattha tattha gantvā ārocenti – “mārisā,",
  "atk-vin01a:804_4": "ekaṃ vassaṃ atikkantaṃ,",
  "atk-vin01a:804_5": "dve tīṇi cattāri pañca vassāni atikkantāni,",
  "atk-vin01a:804_6": "idaṃ chaṭṭhaṃ vassaṃ,",
  "atk-vin01a:804_7": "āgāminiyā puṇṇamāsiyā buddhadassanatthaṃ uposathakaraṇatthañca gantabbaṃ! Sampatto vo sannipātakālo”ti.",
  "atk-vin01a:804_8": "Tato sānubhāvā bhikkhū attano attano ānubhāvena gacchanti,",
  "atk-vin01a:804_9": "itare devatānubhāvena. Kathaṃ?",
  "atk-vin01a:804_10": "Te kira bhikkhū pācīnasamuddante vā pacchimauttaradakkhiṇasamuddante vā ṭhitā gamiyavattaṃ pūretvā pattacīvaramādāya “gacchāmā”ti cittaṃ uppādenti;",
  "atk-vin01a:804_11": "saha cittuppādā uposathaggaṃ gatāva honti.",
  "atk-vin01a:804_12": "Te vipassiṃ sammāsambuddhaṃ abhivādetvā nisīdanti.",
  "atk-vin01a:804_13": "Bhagavāpi sannisinnāya parisāya imaṃ ovādapātimokkhaṃ uddisati.",
  "atk-vin01a:805_0": "“Khantī paramaṃ tapo titikkhā;",
  "atk-vin01a:806_0": "Nibbānaṃ paramaṃ vadanti buddhā;",
  "atk-vin01a:807_0": "Na hi pabbajito parūpaghātī;",
  "atk-vin01a:808_0": "Na samaṇo hoti paraṃ viheṭhayanto.",
  "atk-vin01a:809_0": "“Sabbapāpassa akaraṇaṃ, kusalassa upasampadā;",
  "atk-vin01a:810_0": "Sacittapariyodapanaṃ, etaṃ buddhāna sāsanaṃ.",
  "atk-vin01a:811_0": "“Anupavādo anupaghāto, pātimokkhe ca saṃvaro;",
  "atk-vin01a:812_0": "Mattaññutā ca bhattasmiṃ, pantañca sayanāsanaṃ;",
  "atk-vin01a:813_0": "Adhicitte ca āyogo, etaṃ buddhāna sāsana”nti. ;",
  "atk-vin01a:814_0": "Eteneva upāyena itaresampi buddhānaṃ pātimokkhuddeso veditabbo.",
  "atk-vin01a:814_1": "Sabbabuddhānañhi imā tissova ovādapātimokkhagāthāyo honti.",
  "atk-vin01a:814_2": "Tā dīghāyukabuddhānaṃ yāva sāsanapariyantā uddesamāgacchanti;",
  "atk-vin01a:814_3": "appāyukabuddhānaṃ paṭhamabodhiyaṃyeva.",
  "atk-vin01a:814_4": "Sikkhāpadapaññattikālato pana pabhuti āṇāpātimokkhameva uddisīyati.",
  "atk-vin01a:814_5": "Tañca kho bhikkhū eva uddisanti,",
  "atk-vin01a:814_6": "na buddhā.",
  "atk-vin01a:814_7": "Tasmā amhākampi bhagavā paṭhamabodhiyaṃ vīsativassamattameva idaṃ ovādapātimokkhaṃ uddisi.",
  "atk-vin01a:814_8": "Athekadivasaṃ pubbārāme migāramātupāsāde nisinno bhikkhū āmantesi –",
  "atk-vin01a:814_9": "“na dānāhaṃ,",
  "atk-vin01a:814_10": "bhikkhave,",
  "atk-vin01a:814_11": "ito paraṃ uposathaṃ karissāmi pātimokkhaṃ uddisissāmi,",
  "atk-vin01a:814_12": "tumheva dāni bhikkhave ito paraṃ uposathaṃ kareyyātha,",
  "atk-vin01a:814_13": "pātimokkhaṃ uddiseyyātha.",
  "atk-vin01a:814_14": "Aṭṭhānametaṃ,",
  "atk-vin01a:814_15": "bhikkhave,",
  "atk-vin01a:814_16": "anavakāso yaṃ tathāgato aparisuddhāya parisāya uposathaṃ kareyya,",
  "atk-vin01a:814_17": "pātimokkhaṃ uddiseyyā”ti.",
  "atk-vin01a:814_18": "Tato paṭṭhāya bhikkhū āṇāpātimokkhaṃ uddisanti.",
  "atk-vin01a:814_19": "Idaṃ āṇāpātimokkhaṃ tesaṃ anuddiṭṭhaṃ ahosi.",
  "atk-vin01a:814_20": "Tena vuttaṃ –",
  "atk-vin01a:814_21": "“anuddiṭṭhaṃ pātimokkha”nti.",
  "atk-vin01a:815_0": "Tesaṃ buddhānanti tesaṃ vipassīādīnaṃ tiṇṇaṃ buddhānaṃ.",
  "atk-vin01a:815_1": "Antaradhānenāti khandhantaradhānena;",
  "atk-vin01a:815_2": "parinibbānenāti vuttaṃ hoti.",
  "atk-vin01a:815_3": "Buddhānubuddhānanti ye tesaṃ buddhānaṃ anubuddhā sammukhasāvakā tesañca khandhantaradhānena.",
  "atk-vin01a:815_4": "Ye te pacchimā sāvakāti ye tesaṃ sammukhasāvakānaṃ santike pabbajitā pacchimā sāvakā.",
  "atk-vin01a:815_5": "Nānānāmāti “buddharakkhito,",
  "atk-vin01a:815_6": "dhammarakkhito”tiādi nāmavasena vividhanāmā.",
  "atk-vin01a:815_7": "Nānāgottāti “gotamo,",
  "atk-vin01a:815_8": "moggallāno”tiādi gottavasena vividhagottā.",
  "atk-vin01a:815_9": "Nānājaccāti “khattiyo,",
  "atk-vin01a:815_10": "brāhmaṇo”tiādijātivasena nānājaccā.",
  "atk-vin01a:815_11": "Nānākulā pabbajitāti khattiyakulādivase neva uccanīcauḷāruḷārabhogādikulavasena vā vividhakulā nikkhamma pabbajitā.",
  "atk-vin01a:816_0": "Te taṃ brahmacariyanti te pacchimā sāvakā yasmā ekanāmā ekagottā ekajātikā ekakulā pabbajitā “amhākaṃ",
  "atk-vin01a:816_1": "sāsanaṃ tanti paveṇī”ti attano bhāraṃ katvā brahmacariyaṃ rakkhanti,",
  "atk-vin01a:816_2": "ciraṃ pariyattidhammaṃ pariharanti.",
  "atk-vin01a:816_3": "Ime ca tādisā na honti.",
  "atk-vin01a:816_4": "Tasmā aññamaññaṃ viheṭhentā vilomaṃ gaṇhantā “asuko thero jānissati,",
  "atk-vin01a:816_5": "asuko thero jānissatī”ti sithilaṃ karontā taṃ brahmacariyaṃ khippaññeva antaradhāpesuṃ,",
  "atk-vin01a:816_6": "saṅgahaṃ āropetvā na rakkhiṃsu.",
  "atk-vin01a:816_7": "Seyyathāpīti tassatthassa opammanidassanaṃ.",
  "atk-vin01a:816_8": "Vikiratīti vikkhipati.",
  "atk-vin01a:816_9": "Vidhamatīti ṭhānantaraṃ neti.",
  "atk-vin01a:816_10": "Viddhaṃsetīti ṭhitaṭṭhānato apaneti.",
  "atk-vin01a:816_11": "Yathā taṃ suttena asaṅgahitattāti yathā suttena asaṅgahitattā aganthitattā abaddhattā evaṃ vikirati yathā suttena asaṅgahitāni vikiriyanti,",
  "atk-vin01a:816_12": "evaṃ vikiratīti vuttaṃ hoti.",
  "atk-vin01a:816_13": "Evameva khoti opammasampaṭipādanaṃ.",
  "atk-vin01a:816_14": "Antaradhāpesunti vaggasaṅgaha-",
  "atk-vin01a:816_15": "paṇṇāsasaṅgahādīhi asaṅgaṇhantā yaṃ yaṃ attano ruccati,",
  "atk-vin01a:816_16": "taṃ tadeva gahetvā sesaṃ vināsesuṃ adassanaṃ nayiṃsu.",
  "atk-vin01a:817_0": "Akilāsuno ca te bhagavanto ahesuṃ sāvake cetasā ceto paricca ovaditunti apica sāriputta te buddhā attano",
  "atk-vin01a:817_1": "cetasā sāvakānaṃ ceto paricca paricchinditvā ovadituṃ akilāsuno ahesuṃ,",
  "atk-vin01a:817_2": "paracittaṃ ñatvā anusāsaniṃ na bhāriyato na papañcato addasaṃsu.",
  "atk-vin01a:817_3": "Bhūtapubbaṃ sāriputtātiādi tesaṃ akilāsubhāvappakāsanatthaṃ vuttaṃ.",
  "atk-vin01a:817_4": "Bhiṃsanaketi bhayānake bhayajananake.",
  "atk-vin01a:817_5": "Evaṃ vitakkethāti nekkhammavitakkādayo tayo vitakke vitakketha.",
  "atk-vin01a:817_6": "Mā evaṃ vitakkayitthāti kāmavitakkādayo tayo akusalavitakke mā vitakkayittha.",
  "atk-vin01a:817_7": "Evaṃ manasi karothāti “aniccaṃ dukkhamanattā asubha”nti manasi karotha.",
  "atk-vin01a:817_8": "Mā evaṃ manasā katthāti “niccaṃ sukhaṃ attā subha”nti mā manasi akarittha.",
  "atk-vin01a:817_9": "Idaṃ pajahathāti akusalaṃ pajahatha.",
  "atk-vin01a:817_10": "Idaṃ upasampajja viharathāti kusalaṃ upasampajja paṭilabhitvā nipphādetvā viharatha.",
  "atk-vin01a:818_0": "Anupādāya āsavehi cittāni vimucciṃsūti aggahetvā vimucciṃsu.",
  "atk-vin01a:818_1": "Tesañhi cittāni yehi āsavehi vimucciṃsu,",
  "atk-vin01a:818_2": "na te tāni gahetvā vimucciṃsu.",
  "atk-vin01a:818_3": "Anuppādanirodhena pana nirujjhamānā aggahetvā vimucciṃsu.",
  "atk-vin01a:818_4": "Tena vuttaṃ –",
  "atk-vin01a:818_5": "“anupādāya āsavehi cittāni vimucciṃsū”ti.",
  "atk-vin01a:818_6": "Sabbepi te arahattaṃ patvā sūriyarasmisamphuṭṭhamiva padumavanaṃ vikasitacittā ahesuṃ.",
  "atk-vin01a:818_7": "Tatra sudaṃ sāriputta bhiṃsanakassa vanasaṇḍassa bhiṃsanakatasmiṃ hotīti tatrāti purimavacanāpekkhaṃ;",
  "atk-vin01a:818_8": "sudanti padapūraṇamatte nipāto;",
  "atk-vin01a:818_9": "sāriputtāti ālapanaṃ.",
  "atk-vin01a:818_10": "Ayaṃ panettha atthayojanā –",
  "atk-vin01a:818_11": "tatrāti yaṃ vuttaṃ “aññatarasmiṃ bhiṃsanake vanasaṇḍe”ti,",
  "atk-vin01a:818_12": "tatra yo so bhiṃsanakoti vanasaṇḍo vutto,",
  "atk-vin01a:818_13": "tassa bhiṃsanakassa vanasaṇḍassa bhiṃsanakatasmiṃ hoti,",
  "atk-vin01a:818_14": "bhiṃsanakiriyāya hotīti attho. Kiṃ hoti?",
  "atk-vin01a:818_15": "Idaṃ hoti –",
  "atk-vin01a:818_16": "yo koci avītarāgo…pe…",
  "atk-vin01a:818_17": "lomāni haṃsantīti.",
  "atk-vin01a:819_0": "Atha vā tatrāti sāmiatthe bhummaṃ.",
  "atk-vin01a:819_1": "Suiti nipāto;",
  "atk-vin01a:819_2": "“kiṃ su nāma te bhonto samaṇabrāhmaṇā”tiādīsu viya.",
  "atk-vin01a:819_3": "Idanti adhippetamatthaṃ paccakkhaṃ viya katvā dassanavacanaṃ.",
  "atk-vin01a:819_4": "Suidanti sudaṃ,",
  "atk-vin01a:819_5": "sandhivasena ikāralopo veditabbo.",
  "atk-vin01a:819_6": "“Cakkhundriyaṃ,",
  "atk-vin01a:819_7": "itthindriyaṃ,",
  "atk-vin01a:819_8": "anaññātaññassāmītindriyaṃ,",
  "atk-vin01a:819_9": "“kiṃ sūdha vitta”ntiādīsu viya.",
  "atk-vin01a:819_10": "Ayaṃ panettha atthayojanā –",
  "atk-vin01a:819_11": "tassa sāriputta bhiṃsanakassa vanasaṇḍassa bhiṃsanakatasmiṃ idaṃsu hoti.",
  "atk-vin01a:819_12": "Bhiṃsanakatasminti bhiṃsanakabhāveti attho.",
  "atk-vin01a:819_13": "Ekassa takārassa lopo daṭṭhabbo.",
  "atk-vin01a:819_14": "Bhiṃsanakattasmintiyeva vā pāṭho.",
  "atk-vin01a:819_15": "“Bhiṃsanakatāya” iti vā vattabbe liṅgavipallāso kato.",
  "atk-vin01a:819_16": "Nimittatthe cetaṃ bhummavacanaṃ,",
  "atk-vin01a:819_17": "tasmā evaṃ sambandho veditabbo –",
  "atk-vin01a:819_18": "bhiṃsanakabhāve idaṃsu hoti,",
  "atk-vin01a:819_19": "bhiṃsanakabhāvanimittaṃ bhiṃsanakabhāvahetu bhiṃsanakabhāvapaccayā idaṃsu hoti.",
  "atk-vin01a:819_20": "Yo koci avītarāgo taṃ vanasaṇḍaṃ pavisati,",
  "atk-vin01a:819_21": "yebhuyyena lomāni haṃsantīti bahutarāni lomāni haṃsanti uddhaṃ mukhāni sūcisadisāni kaṇṭakasadisāni ca hutvā tiṭṭhanti,",
  "atk-vin01a:819_22": "appāni na haṃsanti.",
  "atk-vin01a:819_23": "Bahutarānaṃ vā sattānaṃ haṃsanti.",
  "atk-vin01a:819_24": "Appakānaṃ atisūrapurisānaṃ na haṃsanti.",
  "atk-vin01a:820_0": "Idāni ayaṃ kho,",
  "atk-vin01a:820_1": "sāriputta,",
  "atk-vin01a:820_2": "hetūtiādi nigamanaṃ.",
  "atk-vin01a:820_3": "Yañcettha antarantarā na vuttaṃ,",
  "atk-vin01a:820_4": "taṃ uttānatthameva.",
  "atk-vin01a:820_5": "Tasmā pāḷikkameneva veditabbaṃ.",
  "atk-vin01a:820_6": "Yaṃ pana vuttaṃ na ciraṭṭhitikaṃ ahosīti,",
  "atk-vin01a:820_7": "taṃ purisayugavasena vuttanti veditabbaṃ.",
  "atk-vin01a:820_8": "Vassagaṇanāya hi vipassissa bhagavato asītivassasahassāni āyu,",
  "atk-vin01a:820_9": "sammukhasāvakānampissa tattakameva.",
  "atk-vin01a:820_10": "Evamassa yvāyaṃ sabbapacchimako sāvako,",
  "atk-vin01a:820_11": "tena saha ghaṭetvā satasahassaṃ saṭṭhimattāni ca vassasahassāni brahmacariyaṃ aṭṭhāsi.",
  "atk-vin01a:820_12": "Purisayugavasena pana yugaparamparāya āgantvā dveyeva purisayugāni aṭṭhāsi.",
  "atk-vin01a:820_13": "Tasmā na ciraṭṭhitikanti vuttaṃ.",
  "atk-vin01a:820_14": "Sikhissa pana bhagavato sattativassasahassāni āyu.",
  "atk-vin01a:820_15": "Sammukhasāvakānampissa tattakameva.",
  "atk-vin01a:820_16": "Vessabhussa bhagavato saṭṭhivassasahassāni āyu.",
  "atk-vin01a:820_17": "Sammukhasāvakānampissa tattakameva.",
  "atk-vin01a:820_18": "Evaṃ tesampi ye sabbapacchimakā sāvakā tehi saha ghaṭetvā satasahassato uddhaṃ cattālīsamattāni vīsatimattāni ca vassasahassāni brahmacariyaṃ aṭṭhāsi.",
  "atk-vin01a:820_19": "Purisayugavasena pana yugaparamparāya āgantvā dve dveyeva purisayugāni aṭṭhāsi.",
  "atk-vin01a:820_20": "Tasmā na ciraṭṭhitikanti vuttaṃ.",
  "atk-vin01a:821_0": "20.",
  "atk-vin01a:821_1": "Evaṃ āyasmā sāriputto tiṇṇaṃ buddhānaṃ brahmacariyassa na ciraṭṭhitikāraṇaṃ sutvā itaresaṃ tiṇṇaṃ brahmacariyassa",
  "atk-vin01a:821_2": "ciraṭṭhitikāraṇaṃ sotukāmo puna bhagavantaṃ “ko pana bhante hetū”ti ādinā nayena pucchi.",
  "atk-vin01a:821_3": "Bhagavāpissa byākāsi.",
  "atk-vin01a:821_4": "Taṃ sabbaṃ vuttapaṭipakkhavasena veditabbaṃ.",
  "atk-vin01a:821_5": "Ciraṭṭhitikabhāvepi cettha tesaṃ buddhānaṃ āyuparimāṇatopi purisayugatopi ubhayathā ciraṭṭhitikatā veditabbā.",
  "atk-vin01a:821_6": "Kakusandhassa hi bhagavato cattālīsavassasahassāni āyu,",
  "atk-vin01a:821_7": "koṇāgamanassa bhagavato tiṃsavassasahassāni,",
  "atk-vin01a:821_8": "kassapassa bhagavato vīsativassasahassāni;",
  "atk-vin01a:821_9": "sammukhasāvakānampi nesaṃ tattakameva.",
  "atk-vin01a:821_10": "Bahūni ca nesaṃ sāvakayugāni paramparāya brahmacariyaṃ pavattesuṃ.",
  "atk-vin01a:821_11": "Evaṃ tesaṃ āyuparimāṇatopi sāvakayugatopi ubhayathā brahmacariyaṃ ciraṭṭhitikaṃ ahosi.",
  "atk-vin01a:822_0": "Amhākaṃ pana bhagavato kassapassa bhagavato upaḍḍhāyukappamāṇe dasavassasahassāyukakāle uppajjitabbaṃ siyā.",
  "atk-vin01a:822_1": "Taṃ asambhuṇantena pañcavassasahassāyukakāle,",
  "atk-vin01a:822_2": "ekavassasahassāyukakāle,",
  "atk-vin01a:822_3": "pañcavassasatāyukakālepi vā uppajjitabbaṃ siyā.",
  "atk-vin01a:822_4": "Yasmā panassa buddhattakārake dhamme esantassa pariyesantassa ñāṇaṃ paripācentassa gabbhaṃ gaṇhāpentassa vassasatāyukakāle ñāṇaṃ paripākamagamāsi.",
  "atk-vin01a:822_5": "Tasmā atiparittāyukakāle uppanno.",
  "atk-vin01a:822_6": "Tenassa sāvakaparamparāvasena ciraṭṭhitikampi brahmacariyaṃ āyuparimāṇavasena vassagaṇanāya naciraṭṭhitikamevāti vattuṃ vaṭṭati.",
  "atk-vin01a:823_0": "21.",
  "atk-vin01a:823_1": "Atha kho āyasmā sāriputtoti ko anusandhi?",
  "atk-vin01a:823_2": "Evaṃ tiṇṇaṃ buddhānaṃ brahmacariyassa ciraṭṭhitikāraṇaṃ sutvā sikkhāpadapaññattiyeva ciraṭṭhitikabhāvahetūti",
  "atk-vin01a:823_3": "niṭṭhaṃ gantvā bhagavatopi brahmacariyassa ciraṭṭhitikabhāvaṃ icchanto āyasmā sāriputto bhagavantaṃ sikkhāpadapaññattiṃ yāci.",
  "atk-vin01a:823_4": "Tassā yācanavidhidassanatthametaṃ vuttaṃ –",
  "atk-vin01a:823_5": "atha kho āyasmā sāriputto uṭṭhāyāsanā …pe…",
  "atk-vin01a:823_6": "ciraṭṭhitikanti.",
  "atk-vin01a:823_7": "Tattha addhaniyanti addhānakkhamaṃ;",
  "atk-vin01a:823_8": "dīghakālikanti vuttaṃ hoti.",
  "atk-vin01a:823_9": "Sesaṃ uttānatthameva.",
  "atk-vin01a:824_0": "Athassa bhagavā “na tāvāyaṃ sikkhāpadapaññattikālo”ti pakāsento “āgamehi tvaṃ sāriputtā”tiādimāha.",
  "atk-vin01a:824_1": "Tattha āgamehi tvanti tiṭṭha tāva tvaṃ;",
  "atk-vin01a:824_2": "adhivāsehi tāva tvanti vuttaṃ hoti.",
  "atk-vin01a:824_3": "Ādaratthavasenevettha dvikkhattuṃ vuttaṃ.",
  "atk-vin01a:824_4": "Etena bhagavā sikkhāpadapaññattiyā sāvakānaṃ visayabhāvaṃ paṭikkhipitvā “buddhavisayova sikkhāpadapaññattī”ti āvikaronto “tathāgato vā”tiādimāha.",
  "atk-vin01a:824_5": "Ettha ca tatthāti sikkhāpadapaññattiyācanāpekkhaṃ bhummavacanaṃ.",
  "atk-vin01a:824_6": "Tatrāyaṃ yojanā –",
  "atk-vin01a:824_7": "yaṃ vuttaṃ “sikkhāpadaṃ paññapeyyā”ti,",
  "atk-vin01a:824_8": "tattha tassā sikkhāpadapaññattiyā tathāgatoyeva kālaṃ jānissatīti.",
  "atk-vin01a:824_9": "Evaṃ vatvā akālaṃ tāva dassetuṃ “na tāva sāriputtā”tiādimāha.",
  "atk-vin01a:825_0": "Tattha āsavā tiṭṭhanti etesūti āsavaṭṭhānīyā.",
  "atk-vin01a:825_1": "Yesu diṭṭhadhammikasamparāyikā dukkhāsavā kilesāsavā ca parūpavādavippaṭisāravadhabandhanādayo ceva apāyadukkhavisesabhūtā ca āsavā tiṭṭhantiyeva,",
  "atk-vin01a:825_2": "yasmā nesaṃ te kāraṇaṃ hontīti attho.",
  "atk-vin01a:825_3": "Te āsavaṭṭhānīyā vītikkamadhammā yāva na saṅghe pātubhavanti,",
  "atk-vin01a:825_4": "na tāva satthā sāvakānaṃ sikkhāpadaṃ paññapetīti ayamettha yojanā.",
  "atk-vin01a:825_5": "Yadi hi paññapeyya,",
  "atk-vin01a:825_6": "parūpavādā parūpārambhā garahadosā na parimucceyya.",
  "atk-vin01a:826_0": "Kathaṃ?",
  "atk-vin01a:826_1": "Paññapentena hi “yo pana bhikkhu methunaṃ dhammaṃ paṭiseveyyā”tiādi sabbaṃ paññapetabbaṃ bhaveyya.",
  "atk-vin01a:826_2": "Adisvāva vītikkamadosaṃ imaṃ paññattiṃ ñatvā pare evaṃ upavādañca upārambhañca garahañca pavatteyyuṃ –",
  "atk-vin01a:826_3": "“kathañhi nāma samaṇo gotamo bhikkhusaṅgho me anvāyiko vacanakaroti ettāvatā sikkhāpadehi paliveṭhessati,",
  "atk-vin01a:826_4": "pārājikaṃ paññapessati?",
  "atk-vin01a:826_5": "Nanu ime kulaputtā mahantaṃ bhogakkhandhaṃ mahantañca ñātiparivaṭṭaṃ hatthagatāni ca rajjānipi pahāya pabbajitā,",
  "atk-vin01a:826_6": "ghāsacchādanaparamatāya santuṭṭhā,",
  "atk-vin01a:826_7": "sikkhāya tibbagāravā,",
  "atk-vin01a:826_8": "kāye ca jīvite ca nirapekkhā viharanti.",
  "atk-vin01a:826_9": "Tesu nāma ko lokāmisabhūtaṃ methunaṃ vā paṭisevissati,",
  "atk-vin01a:826_10": "parabhaṇḍaṃ vā harissati,",
  "atk-vin01a:826_11": "parassa vā iṭṭhaṃ kantaṃ atimadhuraṃ jīvitaṃ upacchindissati,",
  "atk-vin01a:826_12": "abhūtaguṇakathāya vā jīvitaṃ kappessati! Nanu pārājike apaññattepi pabbajjāsaṅkhepenevetaṃ pākaṭaṃ kata”nti.",
  "atk-vin01a:826_13": "Tathāgatassa ca thāmañca balañca sattā na jāneyyuṃ.",
  "atk-vin01a:826_14": "Paññattampi sikkhāpadaṃ kuppeyya,",
  "atk-vin01a:826_15": "na yathāṭhāne tiṭṭheyya.",
  "atk-vin01a:826_16": "Seyyathāpi nāma akusalo vejjo kañci anuppannagaṇḍaṃ purisaṃ pakkosāpetvā “ehi bho purisa,",
  "atk-vin01a:826_17": "imasmiṃ te sarīrappadese mahāgaṇḍo uppajjitvā anayabyasanaṃ pāpessati,",
  "atk-vin01a:826_18": "paṭikacceva naṃ tikicchāpehī”ti vatvā “sādhācariya,",
  "atk-vin01a:826_19": "tvaṃyeva naṃ tikicchassū”ti vutto tassa arogaṃ sarīrappadesaṃ phāletvā lohitaṃ nīharitvā ālepanabandhanadhovanādīhi",
  "atk-vin01a:826_20": "taṃ padesaṃ sañchaviṃ katvā taṃ purisaṃ vadeyya –",
  "atk-vin01a:826_21": "“mahārogo te mayā tikicchito,",
  "atk-vin01a:826_22": "dehi me deyyadhamma”nti.",
  "atk-vin01a:826_23": "So taṃ “kimayaṃ bālavejjo vadati?",
  "atk-vin01a:826_24": "Kataro kira me iminā rogo tikicchito?",
  "atk-vin01a:826_25": "Nanu me ayaṃ dukkhañca janeti,",
  "atk-vin01a:826_26": "lohitakkhayañca maṃ pāpetī”ti evaṃ upavadeyya ceva upārambheyya ca garaheyya ca,",
  "atk-vin01a:826_27": "na cassa guṇaṃ jāneyya.",
  "atk-vin01a:826_28": "Evameva yadi anuppanne vītikkamadose satthā sāvakānaṃ sikkhāpadaṃ paññapeyya,",
  "atk-vin01a:826_29": "parūpavādādīhi ca na parimucceyya,",
  "atk-vin01a:826_30": "na cassa thāmaṃ vā balaṃ vā sattā jāneyyuṃ,",
  "atk-vin01a:826_31": "paññattampi sikkhāpadaṃ kuppeyya,",
  "atk-vin01a:826_32": "na yathāṭhāne tiṭṭheyya.",
  "atk-vin01a:826_33": "Tasmā vuttaṃ –",
  "atk-vin01a:826_34": "“na tāva sāriputta satthā sāvakānaṃ…pe…",
  "atk-vin01a:826_35": "pātubhavantī”ti.",
  "atk-vin01a:827_0": "Evaṃ akālaṃ dassetvā puna kālaṃ dassetuṃ “yato ca kho sāriputtā”tiādimāha.",
  "atk-vin01a:827_1": "Tattha yatoti yadā;",
  "atk-vin01a:827_2": "yasmiṃ kāleti vuttaṃ hoti.",
  "atk-vin01a:827_3": "Sesaṃ vuttānusāreneva veditabbaṃ.",
  "atk-vin01a:827_4": "Ayaṃ vā hettha saṅkhepattho –",
  "atk-vin01a:827_5": "yasmiṃ samaye “āsavaṭṭhānīyā dhammā”ti saṅkhyaṃ gatā vītikkamadosā saṅghe pātubhavanti,",
  "atk-vin01a:827_6": "tadā satthā sāvakānaṃ sikkhāpadaṃ paññapeti,",
  "atk-vin01a:827_7": "uddisati pātimokkhaṃ. Kasmā?",
  "atk-vin01a:827_8": "Tesaṃyeva “āsavaṭṭhānīyā dhammā”ti saṅkhyaṃ gatānaṃ vītikkamadosānaṃ paṭighātāya.",
  "atk-vin01a:827_9": "Evaṃ paññapento yathā nāma kusalo vejjo uppannaṃ gaṇḍaṃ phālanalepanabandhanadhovanādīhi tikicchanto",
  "atk-vin01a:827_10": "rogaṃ vūpasametvā sañchaviṃ katvā na tveva upavādādiraho hoti,",
  "atk-vin01a:827_11": "sake ca ācariyake viditānubhāvo hutvā sakkāraṃ pāpuṇāti;",
  "atk-vin01a:827_12": "evaṃ na ca upavādādiraho hoti,",
  "atk-vin01a:827_13": "sake ca sabbaññuvisaye viditānubhāvo hutvā sakkāraṃ pāpuṇāti.",
  "atk-vin01a:827_14": "Tañcassa sikkhāpadaṃ akuppaṃ hoti,",
  "atk-vin01a:827_15": "yathāṭhāne tiṭṭhatīti.",
  "atk-vin01a:828_0": "Evaṃ āsavaṭṭhānīyānaṃ dhammānaṃ anuppattiṃ sikkhāpadapaññattiyā akālaṃ uppattiñca kālanti vatvā idāni",
  "atk-vin01a:828_1": "tesaṃ dhammānaṃ anuppattikālañca uppattikālañca dassetuṃ “na tāva sāriputta idhekacce”tiādimāha.",
  "atk-vin01a:828_2": "Tattha uttānatthāni padāni pāḷivaseneva veditabbāni.",
  "atk-vin01a:828_3": "Ayaṃ pana anuttānapadavaṇṇanā –",
  "atk-vin01a:828_4": "rattiyo jānantīti rattaññū,",
  "atk-vin01a:828_5": "attano pabbajitadivasato paṭṭhāya bahukā rattiyo jānanti,",
  "atk-vin01a:828_6": "cirapabbajitāti vuttaṃ hoti.",
  "atk-vin01a:828_7": "Rattaññūhi mahattaṃ rattaññumahattaṃ;",
  "atk-vin01a:828_8": "cirapabbajitehi mahantabhāvanti attho.",
  "atk-vin01a:828_9": "Tatra rattaññumahattaṃ patte saṅghe upasenaṃ vaṅgantaputtaṃ ārabbha sikkhāpadaṃ paññattanti veditabbaṃ.",
  "atk-vin01a:828_10": "So hāyasmā ūnadasavasse bhikkhū upasampādente disvā ekavasso saddhivihārikaṃ upasampādesi.",
  "atk-vin01a:828_11": "Atha bhagavā sikkhāpadaṃ paññapesi – “na,",
  "atk-vin01a:828_12": "bhikkhave,",
  "atk-vin01a:828_13": "ūnadasavassena upasampādetabbo.",
  "atk-vin01a:828_14": "Yo upasampādeyya,",
  "atk-vin01a:828_15": "āpatti dukkaṭassā”ti.",
  "atk-vin01a:828_16": "Evaṃ paññatte sikkhāpade puna bhikkhū “dasavassāmha dasavassāmhā”ti bālā abyattā upasampādenti.",
  "atk-vin01a:828_17": "Atha bhagavā aparampi sikkhāpadaṃ paññāpesi – “na,",
  "atk-vin01a:828_18": "bhikkhave,",
  "atk-vin01a:828_19": "bālena abyattena upasampādetabbo.",
  "atk-vin01a:828_20": "Yo upasampādeyya,",
  "atk-vin01a:828_21": "āpatti dukkaṭassa.",
  "atk-vin01a:828_22": "Anujānāmi,",
  "atk-vin01a:828_23": "bhikkhave,",
  "atk-vin01a:828_24": "byattena bhikkhunā paṭibalena dasavassena vā atirekadasavassena vā upasampādetu”nti rattaññumahattaṃ pattakāle dve sikkhāpadāni paññattāni.",
  "atk-vin01a:829_0": "Vepullamahattanti vipulabhāvena mahattaṃ.",
  "atk-vin01a:829_1": "Saṅgho hi yāva na theranavamajjhimānaṃ vasena vepullamahattaṃ patto hoti,",
  "atk-vin01a:829_2": "tāva senāsanāni pahonti.",
  "atk-vin01a:829_3": "Sāsane ekacce āsavaṭṭhānīyā dhammā na uppajjanti.",
  "atk-vin01a:829_4": "Vepullamahattaṃ pana patte te uppajjanti.",
  "atk-vin01a:829_5": "Atha satthā sāvakānaṃ sikkhāpadaṃ paññapeti.",
  "atk-vin01a:829_6": "Tattha vepullamahattaṃ patte saṅghe paññattasikkhāpadāni “yo pana bhikkhu anupasampannena uttari dirattatirattaṃ sahaseyyaṃ kappeyya,",
  "atk-vin01a:829_7": "pācittiyaṃ” ;",
  "atk-vin01a:829_8": "“yā pana bhikkhunī anuvassaṃ vuṭṭhāpeyya,",
  "atk-vin01a:829_9": "pācittiyaṃ” ;",
  "atk-vin01a:829_10": "“yā pana bhikkhunī ekaṃ vassaṃ dve vuṭṭhāpeyya,",
  "atk-vin01a:829_11": "pācittiya”nti iminā nayena veditabbāni.",
  "atk-vin01a:830_0": "Lābhaggamahattanti lābhassa aggamahattaṃ;",
  "atk-vin01a:830_1": "yo lābhassa aggo uttamo mahantabhāvo,",
  "atk-vin01a:830_2": "taṃ patto hotīti attho.",
  "atk-vin01a:830_3": "Lābhena vā aggamahattampi,",
  "atk-vin01a:830_4": "lābhena seṭṭhattañca mahantattañca pattoti attho.",
  "atk-vin01a:830_5": "Saṅgho hi yāva na lābhaggamahattaṃ patto hoti,",
  "atk-vin01a:830_6": "tāva na lābhaṃ paṭicca āsavaṭṭhānīyā dhammā uppajjanti.",
  "atk-vin01a:830_7": "Patte pana uppajjanti,",
  "atk-vin01a:830_8": "atha satthā sāvakānaṃ sikkhāpadaṃ paññapeti –",
  "atk-vin01a:830_9": "“yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya,",
  "atk-vin01a:830_10": "pācittiya”nti.",
  "atk-vin01a:830_11": "Idañhi lābhaggamahattaṃ patte saṅghe sikkhāpadaṃ paññattaṃ.",
  "atk-vin01a:831_0": "Bāhusaccamahattanti bāhusaccassa mahantabhāvaṃ.",
  "atk-vin01a:831_1": "Saṅgho hi yāva na bāhusaccamahattaṃ patto hoti,",
  "atk-vin01a:831_2": "tāva na āsavaṭṭhānīyā dhammā uppajjanti.",
  "atk-vin01a:831_3": "Bāhusaccamahattaṃ patte pana yasmā ekampi nikāyaṃ, dvepi…pe…",
  "atk-vin01a:831_4": "pañcapi nikāye uggahetvā ayoniso ummujjamānā puggalā rasena rasaṃ saṃsanditvā uddhammaṃ ubbinayaṃ satthusāsanaṃ dīpenti.",
  "atk-vin01a:831_5": "Atha satthā “yo pana bhikkhu evaṃ vadeyya –",
  "atk-vin01a:831_6": "tathāhaṃ bhagavatā dhammaṃ desitaṃ ājānāmi…pe…",
  "atk-vin01a:831_7": "samaṇuddesopi ce evaṃ vadeyyā”tiādinā nayena sikkhāpadaṃ paññapetīti.",
  "atk-vin01a:832_0": "Evaṃ bhagavā āsavaṭṭhānīyānaṃ dhammānaṃ anuppattikālañca uppattikālañca dassetvā tasmiṃ samaye sabbasopi",
  "atk-vin01a:832_1": "tesaṃ abhāvaṃ dassento “nirabbudo hi sāriputtā”tiādimāha.",
  "atk-vin01a:832_2": "Tattha nirabbudoti abbudavirahito;",
  "atk-vin01a:832_3": "abbudā vuccanti corā,",
  "atk-vin01a:832_4": "niccoroti attho.",
  "atk-vin01a:832_5": "Corāti ca imasmiṃ atthe dussīlāva adhippetā.",
  "atk-vin01a:832_6": "Te hi assamaṇāva hutvā samaṇapaṭiññatāya paresaṃ paccaye corenti.",
  "atk-vin01a:832_7": "Tasmā nirabbudoti niccoro,",
  "atk-vin01a:832_8": "niddussīloti vuttaṃ hoti.",
  "atk-vin01a:832_9": "Nirādīnavoti nirupaddavo nirupasaggo;",
  "atk-vin01a:832_10": "dussīlādīnavarahitoyevāti vuttaṃ hoti.",
  "atk-vin01a:832_11": "Apagatakāḷakoti kāḷakā vuccanti dussīlāyeva;",
  "atk-vin01a:832_12": "te hi suvaṇṇavaṇṇāpi samānā kāḷakadhammayogā kāḷakātveva veditabbā.",
  "atk-vin01a:832_13": "Tesaṃ abhāvā apagatakāḷako.",
  "atk-vin01a:832_14": "Apahatakāḷakotipi pāṭho.",
  "atk-vin01a:832_15": "Suddhoti apagatakāḷakattāyeva suddho pariyodāto pabhassaro.",
  "atk-vin01a:832_16": "Sāre patiṭṭhitoti sāro vuccanti sīla- samādhi-",
  "atk-vin01a:832_17": "paññāvimutti-",
  "atk-vin01a:832_18": "vimuttiñāṇadassanaguṇā,",
  "atk-vin01a:832_19": "tasmiṃ sāre patiṭṭhitattā sāre patiṭṭhito.",
  "atk-vin01a:833_0": "Evaṃ sāre patiṭṭhitabhāvaṃ vatvā puna so cassa sāre patiṭṭhitabhāvo evaṃ veditabboti dassento imesañhi sāriputtāti ādimāha.",
  "atk-vin01a:833_1": "Tatrāyaṃ saṅkhepavaṇṇanā –",
  "atk-vin01a:833_2": "yānimāni verañjāyaṃ vassāvāsaṃ upagatāni pañca bhikkhusatāni,",
  "atk-vin01a:833_3": "imesaṃ yo guṇavasena pacchimako sabbaparittaguṇo bhikkhu,",
  "atk-vin01a:833_4": "so sotāpanno.",
  "atk-vin01a:833_5": "Sotāpannoti sotaṃ āpanno;",
  "atk-vin01a:833_6": "sototi ca maggassetaṃ adhivacanaṃ.",
  "atk-vin01a:833_7": "Sotāpannoti tena samannāgatassa puggalassa. Yathāha –",
  "atk-vin01a:834_0": "“Soto sototi hidaṃ,",
  "atk-vin01a:834_1": "sāriputta, vuccati;",
  "atk-vin01a:834_2": "katamo nu kho,",
  "atk-vin01a:834_3": "sāriputta, sototi?",
  "atk-vin01a:834_4": "Ayameva hi, bhante,",
  "atk-vin01a:834_5": "ariyo aṭṭhaṅgiko maggo,",
  "atk-vin01a:834_6": "seyyathidaṃ –",
  "atk-vin01a:834_7": "sammādiṭṭhi…pe…",
  "atk-vin01a:834_8": "sammāsamādhī”ti.",
  "atk-vin01a:834_9": "“Sotāpanno sotāpannoti hidaṃ,",
  "atk-vin01a:834_10": "sāriputta, vuccati;",
  "atk-vin01a:834_11": "katamo nu kho,",
  "atk-vin01a:834_12": "sāriputta,",
  "atk-vin01a:834_13": "sotāpanno”ti? “Yo hi, bhante,",
  "atk-vin01a:834_14": "iminā ariyena aṭṭhaṅgikena maggena samannāgato,",
  "atk-vin01a:834_15": "ayaṃ vuccati –",
  "atk-vin01a:834_16": "sotāpanno.",
  "atk-vin01a:834_17": "Soyamāyasmā evaṃnāmo evaṃgotto”ti.",
  "atk-vin01a:834_18": "Idha pana maggena phalassa nāmaṃ dinnaṃ.",
  "atk-vin01a:834_19": "Tasmā phalaṭṭho “sotāpanno”ti veditabbo.",
  "atk-vin01a:835_0": "Avinipātadhammoti vinipātetīti vinipāto;",
  "atk-vin01a:835_1": "nāssa vinipāto dhammoti avinipātadhammo,",
  "atk-vin01a:835_2": "na attānaṃ apāyesu vinipātanasabhāvoti vuttaṃ hoti. Kasmā?",
  "atk-vin01a:835_3": "Ye dhammā apāyagamanīyā,",
  "atk-vin01a:835_4": "tesaṃ parikkhayā.",
  "atk-vin01a:835_5": "Vinipatanaṃ vā vinipāto,",
  "atk-vin01a:835_6": "nāssa vinipāto dhammoti avinipātadhammo,",
  "atk-vin01a:835_7": "apāyesu vinipātanasabhāvo assa natthīti vuttaṃ hoti.",
  "atk-vin01a:835_8": "Sammattaniyāmena maggena niyatattā niyato.",
  "atk-vin01a:835_9": "Sambodhi paraṃ ayanaṃ parā gati assāti sambodhiparāyaṇo.",
  "atk-vin01a:835_10": "Upari maggattayaṃ avassaṃ sampāpakoti attho. Kasmā?",
  "atk-vin01a:835_11": "Paṭiladdhapaṭhamamaggattāti.",
  "atk-vin01a:836_0": "Vinayapaññattiyācanakathā niṭṭhitā.",
  "atk-vin01a:837_0": "Buddhāciṇṇakathā",
  "atk-vin01a:838_0": "22.",
  "atk-vin01a:838_1": "Evaṃ dhammasenāpatiṃ saññāpetvā verañjāyaṃ taṃ vassāvāsaṃ vītināmetvā vutthavasso mahāpavāraṇāya pavāretvā",
  "atk-vin01a:838_2": "atha kho bhagavā āyasmantaṃ ānandaṃ āmantesi.",
  "atk-vin01a:838_3": "Āmantesīti ālapi abhāsi sambodhesi. Kinti?",
  "atk-vin01a:838_4": "Āciṇṇaṃ kho panetanti evamādi.",
  "atk-vin01a:838_5": "Āciṇṇanti caritaṃ vattaṃ anudhammatā.",
  "atk-vin01a:838_6": "Taṃ kho panetaṃ āciṇṇaṃ duvidhaṃ hoti –",
  "atk-vin01a:838_7": "buddhāciṇṇaṃ,",
  "atk-vin01a:838_8": "sāvakāciṇṇanti.",
  "atk-vin01a:838_9": "Katamaṃ buddhāciṇṇaṃ?",
  "atk-vin01a:838_10": "Idaṃ tāva ekaṃ –",
  "atk-vin01a:838_11": "yehi nimantitā vassaṃ vasanti,",
  "atk-vin01a:838_12": "na te anapaloketvā anāpucchitvā janapadacārikaṃ pakkamanti.",
  "atk-vin01a:838_13": "Sāvakā pana apaloketvā vā anapaloketvā vā yathāsukhaṃ pakkamanti.",
  "atk-vin01a:839_0": "Aparampi buddhāciṇṇaṃ –",
  "atk-vin01a:839_1": "vutthavassā pavāretvā janasaṅgahatthāya janapadacārikaṃ pakkamantiyeva.",
  "atk-vin01a:839_2": "Janapadacārikaṃ carantā ca mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ maṇḍalānaṃ aññatarasmiṃ maṇḍale caranti.",
  "atk-vin01a:839_3": "Tattha mahāmaṇḍalaṃ navayojanasatikaṃ,",
  "atk-vin01a:839_4": "majjhimamaṇḍalaṃ chayojanasatikaṃ,",
  "atk-vin01a:839_5": "antimamaṇḍalaṃ tiyojanasatikaṃ.",
  "atk-vin01a:839_6": "Yadā mahāmaṇḍale cārikaṃ caritukāmā honti,",
  "atk-vin01a:839_7": "tadā mahāpavāraṇāya pavāretvā pāṭipadadivase mahābhikkhusaṅghaparivārā nikkhamitvā gāmanigamādīsu mahājanaṃ",
  "atk-vin01a:839_8": "āmisapaṭiggahena anuggaṇhantā dhammadānena cassa vivaṭṭupanissitaṃ kusalaṃ vaḍḍhentā navahi māsehi janapadacārikaṃ",
  "atk-vin01a:839_9": "pariyosāpenti.",
  "atk-vin01a:839_10": "Sace pana antovasse bhikkhūnaṃ samathavipassanā taruṇā honti,",
  "atk-vin01a:839_11": "mahāpavāraṇāya appavāretvā pavāraṇāsaṅgahaṃ datvā kattikapuṇṇamāyaṃ pavāretvā māgasirassa paṭhamadivase",
  "atk-vin01a:839_12": "mahābhikkhusaṅghaparivārā nikkhamitvā vuttanayeneva majjhimamaṇḍale aṭṭhahi māsehi cārikaṃ pariyosāpenti.",
  "atk-vin01a:839_13": "Sace pana nesaṃ vutthavassānaṃ aparipākindriyā veneyyasattā honti,",
  "atk-vin01a:839_14": "tesaṃ indriyaparipākaṃ āgamentā māgasiramāsampi tattheva vasitvā phussamāsassa paṭhamadivase mahābhikkhusaṅghaparivārā",
  "atk-vin01a:839_15": "nikkhamitvā vuttanayeneva antimamaṇḍale sattahi māsehi cārikaṃ pariyosāpenti.",
  "atk-vin01a:839_16": "Tesu ca maṇḍalesu yattha katthaci vicarantāpi te te satte kilesehi viyojentā sotāpattiphalādīhi payojentā",
  "atk-vin01a:839_17": "veneyyavaseneva nānāvaṇṇāni pupphāni ocinantā viya caranti.",
  "atk-vin01a:840_0": "Aparampi buddhānaṃ āciṇṇaṃ –",
  "atk-vin01a:840_1": "devasikaṃ paccūsasamaye santaṃ sukhaṃ nibbānārammaṇaṃ katvā phalasamāpattisamāpajjanaṃ,",
  "atk-vin01a:840_2": "phalasamāpattiyā vuṭṭhahitvā devasikaṃ mahākaruṇāsamāpattiyā samāpajjanaṃ,",
  "atk-vin01a:840_3": "tato vuṭṭhahitvā dasasahassacakkavāḷe bodhaneyyasattasamavalokanaṃ.",
  "atk-vin01a:841_0": "Aparampi buddhānaṃ āciṇṇaṃ –",
  "atk-vin01a:841_1": "āgantukehi saddhiṃ paṭhamataraṃ paṭisanthārakaraṇaṃ,",
  "atk-vin01a:841_2": "aṭṭhuppattivasena dhammadesanā,",
  "atk-vin01a:841_3": "otiṇṇe dose sikkhāpadapaññāpananti idaṃ buddhāciṇṇaṃ.",
  "atk-vin01a:842_0": "Katamaṃ sāvakāciṇṇaṃ?",
  "atk-vin01a:842_1": "Buddhassa bhagavato kāle dvikkhattuṃ sannipāto pure vassūpanāyikāya ca kammaṭṭhānaggahaṇatthaṃ,",
  "atk-vin01a:842_2": "vutthavassānañca adhigataguṇārocanatthaṃ upari kammaṭṭhānaggahaṇatthañca.",
  "atk-vin01a:842_3": "Idaṃ sāvakāciṇṇaṃ.",
  "atk-vin01a:842_4": "Idha pana buddhāciṇṇaṃ dassento āha –",
  "atk-vin01a:842_5": "“āciṇṇaṃ kho panetaṃ, ānanda,",
  "atk-vin01a:842_6": "tathāgatāna”nti.",
  "atk-vin01a:843_0": "Āyāmāti āgaccha yāma.",
  "atk-vin01a:843_1": "Apalokessāmāti cārikaṃ caraṇatthāya āpucchissāma.",
  "atk-vin01a:843_2": "Evanti sampaṭicchanatthe nipāto.",
  "atk-vin01a:843_3": "Bhanteti gāravādhivacanametaṃ;",
  "atk-vin01a:843_4": "satthuno paṭivacanadānantipi vaṭṭati.",
  "atk-vin01a:843_5": "Bhagavato paccassosīti bhagavato vacanaṃ paṭiassosi,",
  "atk-vin01a:843_6": "abhimukho hutvā suṇi sampaṭicchi.",
  "atk-vin01a:843_7": "Evanti iminā vacanena paṭiggahesīti vuttaṃ hoti.",
  "atk-vin01a:844_0": "Atha kho bhagavā nivāsetvāti idha pubbaṇhasamayanti vā sāyanhasamayanti vā na vuttaṃ.",
  "atk-vin01a:844_1": "Evaṃ santepi bhagavā katabhattakicco majjhanhikaṃ vītināmetvā āyasmantaṃ ānandaṃ pacchāsamaṇaṃ katvā",
  "atk-vin01a:844_2": "nagaradvārato paṭṭhāya nagaravīthiyo suvaṇṇarasapiñjarāhi raṃsīhi samujjotayamāno yena verañjassa brāhmaṇassa",
  "atk-vin01a:844_3": "nivesanaṃ tenupasaṅkami.",
  "atk-vin01a:844_4": "Gharadvāre ṭhitamattameva cassa bhagavantaṃ disvā parijano ārocesi.",
  "atk-vin01a:844_5": "Brāhmaṇo satiṃ paṭilabhitvā saṃvegajāto sahasā vuṭṭhāya mahārahaṃ āsanaṃ paññapetvā bhagavantaṃ paccuggamma “ito, bhagavā,",
  "atk-vin01a:844_6": "upasaṅkamatū”ti āha.",
  "atk-vin01a:844_7": "Bhagavā upasaṅkamitvā paññatte āsane nisīdi.",
  "atk-vin01a:844_8": "Atha kho verañjo brāhmaṇo bhagavantaṃ upanisīditukāmo attanā ṭhitapadesato yena bhagavā tenupasaṅkami.",
  "atk-vin01a:844_9": "Ito paraṃ uttānatthameva.",
  "atk-vin01a:845_0": "Yaṃ pana brāhmaṇo āha –",
  "atk-vin01a:845_1": "“apica yo deyyadhammo,",
  "atk-vin01a:845_2": "so na dinno”ti.",
  "atk-vin01a:845_3": "Tatrāyamadhippāyo –",
  "atk-vin01a:845_4": "mayā nimantitānaṃ vassaṃvutthānaṃ tumhākaṃ temāsaṃ divase divase pāto yāgukhajjakaṃ,",
  "atk-vin01a:845_5": "majjhanhike khādanīyabhojanīyaṃ,",
  "atk-vin01a:845_6": "sāyanhe anekavidha pānavikati gandhapupphādīhi pūjāsakkāroti evamādiko yo deyyadhammo dātabbo assa,",
  "atk-vin01a:845_7": "so na dinnoti.",
  "atk-vin01a:845_8": "Tañca kho no asantanti ettha pana liṅgavipallāso veditabbo.",
  "atk-vin01a:845_9": "So ca kho deyyadhammo amhākaṃ no asantoti ayañhettha attho.",
  "atk-vin01a:845_10": "Atha vā yaṃ dānavatthuṃ mayaṃ tumhākaṃ dadeyyāma,",
  "atk-vin01a:845_11": "tañca kho no asantanti evamettha attho veditabbo.",
  "atk-vin01a:846_0": "Nopi adātukamyatāti adātukāmatāpi no natthi,",
  "atk-vin01a:846_1": "yathā pahūtavittūpakaraṇānaṃ maccharīnaṃ.",
  "atk-vin01a:846_2": "Taṃ kutettha labbhā bahukiccā gharāvāsāti tatrāyaṃ yojanā –",
  "atk-vin01a:846_3": "yasmā bahukiccā gharāvāsā,",
  "atk-vin01a:846_4": "tasmā ettha santepi deyyadhamme dātukamyatāya ca taṃ kuto labbhā kuto taṃ sakkā laddhuṃ,",
  "atk-vin01a:846_5": "yaṃ mayaṃ tumhākaṃ deyyadhammaṃ dadeyyāmāti gharāvāsaṃ garahanto āha.",
  "atk-vin01a:846_6": "So kira mārena āvaṭṭitabhāvaṃ na jānāti,",
  "atk-vin01a:846_7": "“gharāvāsapalibodhena me satisammoso jāto”ti maññi,",
  "atk-vin01a:846_8": "tasmā evamāha. Apica –",
  "atk-vin01a:846_9": "taṃ kutettha labbhāti imasmiṃ temāsabbhantare yamahaṃ tumhākaṃ dadeyyaṃ,",
  "atk-vin01a:846_10": "taṃ kuto labbhā?",
  "atk-vin01a:846_11": "Bahukiccā hi gharāvāsāti evamettha yojanā veditabbā.",
  "atk-vin01a:847_0": "Atha brāhmaṇo “yaṃnūnāhaṃ yaṃ me tīhi māsehi dātabbaṃ siyā,",
  "atk-vin01a:847_1": "taṃ sabbaṃ ekadivaseneva dadeyya”nti cintetvā adhivāsetu me bhavaṃ gotamotiādimāha.",
  "atk-vin01a:847_2": "Tattha svātanāyāti yaṃ me tumhesu sakkāraṃ karoto sve bhavissati puññañceva pītipāmojjañca,",
  "atk-vin01a:847_3": "tadatthāya.",
  "atk-vin01a:847_4": "Atha tathāgato “sace ahaṃ nādhivāseyyaṃ,",
  "atk-vin01a:847_5": "‘ayaṃ temāsaṃ kiñci aladdhā kupito maññe,",
  "atk-vin01a:847_6": "tena me yāciyamāno ekabhattampi na paṭiggaṇhāti,",
  "atk-vin01a:847_7": "natthi imasmiṃ adhivāsanakhanti,",
  "atk-vin01a:847_8": "asabbaññū aya’nti evaṃ brāhmaṇo ca verañjāvāsino ca garahitvā bahuṃ apuññaṃ pasaveyyuṃ,",
  "atk-vin01a:847_9": "taṃ tesaṃ mā ahosī”ti tesaṃ anukampāya adhivāsesi bhagavā tuṇhībhāvena.",
  "atk-vin01a:848_0": "Adhivāsetvā ca atha kho bhagavā verañjaṃ brāhmaṇaṃ “alaṃ gharāvāsapalibodhacintāyā”ti saññāpetvā taṅkhaṇānurūpāya",
  "atk-vin01a:848_1": "dhammiyā kathāya diṭṭhadhammikasamparāyikaṃ atthaṃ sandassetvā kusale dhamme samādapetvā gaṇhāpetvā tattha",
  "atk-vin01a:848_2": "ca naṃ samuttejetvā saussāhaṃ katvā tāya saussāhatāya aññehi ca vijjamānaguṇehi sampahaṃsetvā dhammaratanavassaṃ",
  "atk-vin01a:848_3": "vassetvā uṭṭhāyāsanā pakkāmi.",
  "atk-vin01a:848_4": "Pakkante ca pana bhagavati verañjo brāhmaṇo puttadāraṃ āmantesi – “mayaṃ, bhaṇe,",
  "atk-vin01a:848_5": "bhagavantaṃ temāsaṃ nimantetvā ekadivasaṃ ekabhattampi nādamha. Handa,",
  "atk-vin01a:848_6": "dāni tathā dānaṃ paṭiyādetha yathā temāsikopi deyyadhammo sve ekadivaseneva dātuṃ sakkā hotī”ti.",
  "atk-vin01a:848_7": "Tato paṇītaṃ dānaṃ paṭiyādāpetvā yaṃ divasaṃ bhagavā nimantito,",
  "atk-vin01a:848_8": "tassā rattiyā accayena āsanaṭṭhānaṃ alaṅkārāpetvā mahārahāni āsanāni paññapetvā gandhadhūmavāsakusumavicitraṃ",
  "atk-vin01a:848_9": "mahāpūjaṃ sajjetvā bhagavato kālaṃ ārocāpesi.",
  "atk-vin01a:848_10": "Tena vuttaṃ –",
  "atk-vin01a:848_11": "“atha kho verañjo brāhmaṇo tassā rattiyā accayena…pe…",
  "atk-vin01a:848_12": "niṭṭhitaṃ bhatta”nti.",
  "atk-vin01a:849_0": "23.",
  "atk-vin01a:849_1": "Bhagavā bhikkhusaṅghaparivuto tattha agamāsi.",
  "atk-vin01a:849_2": "Tena vuttaṃ –",
  "atk-vin01a:849_3": "“atha kho bhagavā…pe…",
  "atk-vin01a:849_4": "nisīdi saddhiṃ bhikkhusaṅghenā”ti.",
  "atk-vin01a:849_5": "Atha kho verañjo brāhmaṇo buddhappamukhaṃ bhikkhusaṅghanti buddhappamukhanti buddhapariṇāyakaṃ;",
  "atk-vin01a:849_6": "buddhaṃ saṅghattheraṃ katvā nisinnanti vuttaṃ hoti.",
  "atk-vin01a:849_7": "Paṇītenāti uttamena.",
  "atk-vin01a:849_8": "Sahatthāti sahatthena.",
  "atk-vin01a:849_9": "Santappetvāti suṭṭhu tappetvā,",
  "atk-vin01a:849_10": "paripuṇṇaṃ suhitaṃ yāvadatthaṃ katvā.",
  "atk-vin01a:849_11": "Sampavāretvāti suṭṭhu pavāretvā ‘ala’nti hatthasaññāya mukhasaññāya vacībhedena ca paṭikkhipāpetvā.",
  "atk-vin01a:849_12": "Bhuttāvinti bhuttavantaṃ.",
  "atk-vin01a:849_13": "Onītapattapāṇinti pattato onītapāṇiṃ;",
  "atk-vin01a:849_14": "apanītahatthanti vuttaṃ hoti.",
  "atk-vin01a:849_15": "Ticīvarena acchādesīti ticīvaraṃ bhagavato adāsi.",
  "atk-vin01a:849_16": "Idaṃ pana vohāravacanamattaṃ hoti “ticīvarena acchādesī”ti,",
  "atk-vin01a:849_17": "tasmiñca ticīvare ekameko sāṭako sahassaṃ agghati.",
  "atk-vin01a:849_18": "Iti brāhmaṇo bhagavato tisahassagghanakaṃ ticīvaramadāsi uttamaṃ kāsikavatthasadisaṃ.",
  "atk-vin01a:849_19": "Ekamekañca bhikkhuṃ ekamekena dussayugenāti ekamekena dussayugaḷena.",
  "atk-vin01a:849_20": "Tatra ekasāṭako pañcasatāni agghati.",
  "atk-vin01a:849_21": "Evaṃ pañcannaṃ bhikkhusatānaṃ pañcasatasahassagghanakāni dussāni adāsi.",
  "atk-vin01a:849_22": "Brāhmaṇo ettakampi datvā atuṭṭho puna sattaṭṭhasahassagghanake anekarattakambale ca paṭṭuṇṇapattapaṭe",
  "atk-vin01a:849_23": "ca phāletvā phāletvā āyogaaṃsabaddhakakāyabandhanaparissāvanādīnaṃ atthāya adāsi.",
  "atk-vin01a:849_24": "Satapākasahassapākānañca bhesajjatelānaṃ tumbāni pūretvā ekamekassa bhikkhuno abbhañjanatthāya sahassagghanakaṃ telamadāsi.",
  "atk-vin01a:849_25": "Kiṃ bahunā,",
  "atk-vin01a:849_26": "catūsu paccayesu na koci parikkhāro samaṇaparibhogo adinno nāma ahosi.",
  "atk-vin01a:849_27": "Pāḷiyaṃ pana cīvaramattameva vuttaṃ.",
  "atk-vin01a:850_0": "Evaṃ mahāyāgaṃ yajitvā saputtadāraṃ vanditvā nisinnaṃ atha kho bhagavā verañjaṃ brāhmaṇaṃ temāsaṃ mārāvaṭṭanena",
  "atk-vin01a:850_1": "dhammasavanāmatarasaparibhogaparihīnaṃ ekadivaseneva dhammāmatavassaṃ vassetvā puripuṇṇasaṅkappaṃ kurumāno",
  "atk-vin01a:850_2": "dhammiyā kathāya sandassetvā…pe…",
  "atk-vin01a:850_3": "uṭṭhāyāsanā pakkāmi.",
  "atk-vin01a:850_4": "Brāhmaṇopi saputtadāro bhagavantañca bhikkhusaṅghañca vanditvā “punapi, bhante,",
  "atk-vin01a:850_5": "amhākaṃ anuggahaṃ kareyyāthā”ti evamādīni vadanto anubandhitvā assūni pavattayamāno nivatti.",
  "atk-vin01a:851_0": "Atha kho bhagavā verañjāyaṃ yathābhirantaṃ viharitvāti yathājjhāsayaṃ yathārucitaṃ vāsaṃ vasitvā verañjāya",
  "atk-vin01a:851_1": "nikkhamitvā mahāmaṇḍale cārikāya caraṇakāle gantabbaṃ buddhavīthi pahāya dubbhikkhadosena kilantaṃ bhikkhusaṅghaṃ",
  "atk-vin01a:851_2": "ujunāva maggena gahetvā gantukāmo soreyyādīni anupagamma payāgapatiṭṭhānaṃ gantvā tattha gaṅgaṃ nadiṃ",
  "atk-vin01a:851_3": "uttaritvā yena bārāṇasī tadavasari.",
  "atk-vin01a:851_4": "Tena avasari tadavasari.",
  "atk-vin01a:851_5": "Tatrāpi yathājjhāsayaṃ viharitvā vesāliṃ agamāsi.",
  "atk-vin01a:851_6": "Tena vuttaṃ –",
  "atk-vin01a:851_7": "“anupagamma soreyyaṃ…pe…",
  "atk-vin01a:851_8": "vesāliyaṃ viharati mahāvane kūṭāgārasālāya”nti.",
  "atk-vin01a:852_0": "Buddhāciṇṇakathā niṭṭhitā.",
  "atk-vin01a:853_0": "Samantapāsādikāya vinayasaṃvaṇṇanāya",
  "atk-vin01a:854_0": "Verañjakaṇḍavaṇṇanā niṭṭhitā.",
  "atk-vin01a:855_0": "Tatridaṃ samantapāsādikāya samantapāsādikattasmiṃ –",
  "atk-vin01a:856_0": "Ācariyaparamparato, nidānavatthuppabhedadīpanato;",
  "atk-vin01a:857_0": "Parasamayavivajjanato, sakasamayavisuddhito ceva.",
  "atk-vin01a:858_0": "Byañjanaparisodhanato, padatthato pāḷiyojanakkamato;",
  "atk-vin01a:859_0": "Sikkhāpadanicchayato, vibhaṅganayabhedadassanato.",
  "atk-vin01a:860_0": "Sampassataṃ na dissati, kiñci apāsādikaṃ yato ettha;",
  "atk-vin01a:861_0": "Viññūnamayaṃ tasmā, samantapāsādikātveva.",
  "atk-vin01a:862_0": "Saṃvaṇṇanā pavattā, vinayassa vineyyadamanakusalena;",
  "atk-vin01a:863_0": "Vuttassa lokanāthena, lokamanukampamānenāti.",
  "atk-vin01a:864_0": "Verañjakaṇḍavaṇṇanā niṭṭhitā.",
  "atk-vin01a:865_0": "1. Pārājikakaṇḍaṃ",
  "atk-vin01a:866_0": "1. Paṭhamapārājikaṃ",
  "atk-vin01a:867_0": "Sudinnabhāṇavāravaṇṇanā",
  "atk-vin01a:868_0": "24.",
  "atk-vin01a:868_1": "Ito paraṃ tena kho pana samayena vesāliyā avidūretiādi yebhuyyena uttānatthaṃ.",
  "atk-vin01a:868_2": "Tasmā anupadavaṇṇanaṃ pahāya yattha yattha vattabbaṃ atthi,",
  "atk-vin01a:868_3": "taṃ tadeva vaṇṇayissāma.",
  "atk-vin01a:868_4": "Kalandagāmoti kalandakā vuccanti kāḷakā,",
  "atk-vin01a:868_5": "tesaṃ vasena laddhanāmo gāmo.",
  "atk-vin01a:868_6": "Kalandaputtoti gāmavasena laddhanāmassa rājasammatassa cattālīsakoṭivibhavassa kalandaseṭṭhino putto.",
  "atk-vin01a:868_7": "Yasmā pana tasmiṃ gāme aññepi kalandanāmakā manussā atthi,",
  "atk-vin01a:868_8": "tasmā kalandaputtoti vatvā puna seṭṭhiputtoti vuttaṃ.",
  "atk-vin01a:868_9": "Sambahulehīti bahukehi.",
  "atk-vin01a:868_10": "Sahāyakehīti sukhadukkhāni saha āyanti upagacchantīti sahāyā,",
  "atk-vin01a:868_11": "sahāyā eva sahāyakā,",
  "atk-vin01a:868_12": "tehi sahāyakehi.",
  "atk-vin01a:868_13": "Saddhinti ekato.",
  "atk-vin01a:868_14": "Kenacideva karaṇīyenāti kenacideva bhaṇḍappayojanauddhārasāraṇādinā kiccena;",
  "atk-vin01a:868_15": "kattikanakkhattakīḷākiccenātipi vadanti.",
  "atk-vin01a:868_16": "Bhagavā hi kattikajuṇhapakkhe vesāliṃ sampāpuṇi.",
  "atk-vin01a:868_17": "Kattikanakkhattakīḷā cettha uḷārā hoti.",
  "atk-vin01a:868_18": "Tadatthaṃ gatoti veditabbo.",
  "atk-vin01a:869_0": "Addasa khoti kathaṃ addasa?",
  "atk-vin01a:869_1": "So kira nagarato bhuttapātarāsaṃ suddhuttarāsaṅgaṃ mālāgandhavilepanahatthaṃ buddhadassanatthaṃ dhammasavanatthañca",
  "atk-vin01a:869_2": "nikkhamantaṃ mahājanaṃ disvā “kva gacchathā”ti pucchi.",
  "atk-vin01a:869_3": "“Buddhadassanatthaṃ dhammasavanatthañcā”ti.",
  "atk-vin01a:869_4": "Tena hi “ahampi gacchāmī”ti gantvā catubbidhāya parisāya parivutaṃ brahmassarena dhammaṃ desentaṃ bhagavantaṃ addasa.",
  "atk-vin01a:869_5": "Tena vuttaṃ –",
  "atk-vin01a:869_6": "“addasa kho…pe…",
  "atk-vin01a:869_7": "desenta”nti.",
  "atk-vin01a:869_8": "Disvānassāti disvāna assa.",
  "atk-vin01a:869_9": "Etadahosīti pubbe katapuññatāya codiyamānassa bhabbakulaputtassa etaṃ ahosi.",
  "atk-vin01a:869_10": "Kiṃ ahosi?",
  "atk-vin01a:869_11": "Yaṃnūnāhampi dhammaṃ suṇeyyanti.",
  "atk-vin01a:869_12": "Tattha yannūnāti parivitakkadassanametaṃ.",
  "atk-vin01a:869_13": "Evaṃ kirassa parivitakko uppanno “yamayaṃ parisā ekaggacittā dhammaṃ suṇāti,",
  "atk-vin01a:869_14": "aho vatāhampi taṃ suṇeyya”nti.",
  "atk-vin01a:870_0": "Atha kho sudinno kalandaputto yena sā parisāti idha kasmā “yena bhagavā”ti avatvā “yena sā parisā”ti vuttanti ce.",
  "atk-vin01a:870_1": "Bhagavantañhi parivāretvā uḷāruḷārajanā mahatī parisā nisinnā,",
  "atk-vin01a:870_2": "tatra na sakkā iminā pacchā āgatena bhagavantaṃ upasaṅkamitvā nisīdituṃ.",
  "atk-vin01a:870_3": "Parisāya pana ekasmiṃ padese sakkāti so taṃ parisaṃyeva upasaṅkamanto.",
  "atk-vin01a:870_4": "Tena vuttaṃ –",
  "atk-vin01a:870_5": "“atha kho sudinno kalandaputto yena sā parisā”ti.",
  "atk-vin01a:870_6": "Ekamantaṃ nisinnassa kho sudinnassa kalandaputtassa etadahosīti na nisinnamattasseva ahosi,",
  "atk-vin01a:870_7": "atha kho bhagavato sittayūpasaṃhitaṃ thokaṃ dhammakathaṃ sutvā;",
  "atk-vin01a:870_8": "taṃ panassa yasmā ekamantaṃ nisinnasseva ahosi.",
  "atk-vin01a:870_9": "Tena vuttaṃ –",
  "atk-vin01a:870_10": "“ekamantaṃ nisinnassa kho sudinnassa kalandaputtassa etadahosī”ti.",
  "atk-vin01a:870_11": "Kiṃ ahosīti?",
  "atk-vin01a:870_12": "Yathā yathā khotiādi.",
  "atk-vin01a:871_0": "Tatrāyaṃ saṅkhepakathā –",
  "atk-vin01a:871_1": "ahaṃ kho yena yena ākārena bhagavatā dhammaṃ desitaṃ ājānāmi,",
  "atk-vin01a:871_2": "tena tena me upaparikkhato evaṃ hoti yadetaṃ sittayabrahmacariyaṃ ekampi divasaṃ akhaṇḍaṃ katvā carimakacittaṃ",
  "atk-vin01a:871_3": "pāpetabbatāya ekantaparipuṇṇaṃ caritabbaṃ,",
  "atk-vin01a:871_4": "ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ.",
  "atk-vin01a:871_5": "Saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ.",
  "atk-vin01a:871_6": "Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ.",
  "atk-vin01a:871_7": "Yaṃnūnāhaṃ kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-vin01a:871_8": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti.",
  "atk-vin01a:871_9": "Ettha ca yasmā agārassa hitaṃ kasivāṇijjādikammaṃ agāriyanti vuccati,",
  "atk-vin01a:871_10": "tañca pabbajjāya natthi;",
  "atk-vin01a:871_11": "tasmā pabbajjā “anagāriyā”ti ñātabbā.",
  "atk-vin01a:871_12": "Taṃ anagāriyaṃ pabbajjaṃ.",
  "atk-vin01a:871_13": "Pabbajeyyanti paribbajeyyaṃ.",
  "atk-vin01a:872_0": "25.",
  "atk-vin01a:872_1": "Aciravuṭṭhitāya parisāya yena bhagavā tenupasaṅkamīti sudinno avuṭṭhitāya parisāya na bhagavantaṃ pabbajjaṃ yāci. Kasmā?",
  "atk-vin01a:872_2": "Tatrassa bahū ñātisālohitā mittāmaccā santi,",
  "atk-vin01a:872_3": "te “‘tvaṃ mātāpitūnaṃ ekaputtako,",
  "atk-vin01a:872_4": "na labbhā tayā pabbajitu’nti bāhāyampi gahetvā ākaḍḍheyyuṃ,",
  "atk-vin01a:872_5": "tato pabbajjāya antarāyo bhavissatī”ti saheva parisāya uṭṭhahitvā thokaṃ gantvā puna kenaci sarīrakiccalesena",
  "atk-vin01a:872_6": "nivattitvā bhagavantaṃ upasaṅkamma pabbajjaṃ yāci.",
  "atk-vin01a:872_7": "Tena vuttaṃ –",
  "atk-vin01a:872_8": "“atha kho sudinno kalandaputto aciravuṭṭhitāya parisāya…pe…",
  "atk-vin01a:872_9": "pabbājetu maṃ bhagavā”ti.",
  "atk-vin01a:873_0": "Bhagavā pana yasmā rāhulakumārassa pabbajitato pabhuti mātāpitūhi ananuññātaṃ puttaṃ na pabbājeti,",
  "atk-vin01a:873_1": "tasmā naṃ pucchi –",
  "atk-vin01a:873_2": "“anuññātosi pana tvaṃ sudinna mātāpitūhi…pe…",
  "atk-vin01a:873_3": "pabbajjāyā”ti.",
  "atk-vin01a:874_0": "26.",
  "atk-vin01a:874_1": "Ito paraṃ pāṭhānusāreneva gantvā taṃ karaṇīyaṃ tīretvāti ettha evamattho veditabbo –",
  "atk-vin01a:874_2": "dhuranikkhepeneva taṃ karaṇīyaṃ niṭṭhāpetvāti;",
  "atk-vin01a:874_3": "na hi pabbajjāya tibbacchandassa bhaṇḍappayojanauddhārasāraṇādīsu vā nakkhattakīḷāyaṃ vā cittaṃ namati.",
  "atk-vin01a:874_4": "Amma tātāti ettha pana ammāti mātaraṃ ālapati;",
  "atk-vin01a:874_5": "tātāti pitaraṃ.",
  "atk-vin01a:874_6": "Tvaṃ khosīti tvaṃ kho asi.",
  "atk-vin01a:874_7": "Ekaputtakoti ekova puttako;",
  "atk-vin01a:874_8": "añño te jeṭṭho vā kaniṭṭho vā natthi.",
  "atk-vin01a:874_9": "Ettha ca “ekaputto”ti vattabbe anukampāvasena “ekaputtako”ti vuttaṃ.",
  "atk-vin01a:874_10": "Piyoti pītijananako.",
  "atk-vin01a:874_11": "Manāpoti manavaḍḍhanako.",
  "atk-vin01a:874_12": "Sukhedhitoti sukhena edhito;",
  "atk-vin01a:874_13": "sukhasaṃvaḍḍhitoti attho.",
  "atk-vin01a:874_14": "Sukhaparihatoti sukhena parihato;",
  "atk-vin01a:874_15": "jātakālato pabhuti dhātīhi aṅkato aṅkaṃ haritvā dhāriyamāno assakarathakādīhi bālakīḷanakehi kīḷamāno sādurasabhojanaṃ bhojiyamāno sukhena parihato.",
  "atk-vin01a:875_0": "Na tvaṃ,",
  "atk-vin01a:875_1": "tāta sudinna,",
  "atk-vin01a:875_2": "kiñci dukkhassa jānāsīti tvaṃ tāta sudinna kiñci appamattakampi kalabhāgaṃ dukkhassa na jānāsi;",
  "atk-vin01a:875_3": "atha vā kiñci dukkhena nānubhosīti attho.",
  "atk-vin01a:875_4": "Karaṇatthe sāmivacanaṃ,",
  "atk-vin01a:875_5": "anubhavanatthe ca jānanā;",
  "atk-vin01a:875_6": "atha vā kiñci dukkhaṃ nassarasīti attho.",
  "atk-vin01a:875_7": "Upayogatthe sāmivacanaṃ,",
  "atk-vin01a:875_8": "saraṇatthe ca jānanā.",
  "atk-vin01a:875_9": "Vikappadvayepi purimapadassa uttarapadena samānavibhattilopo daṭṭhabbo.",
  "atk-vin01a:875_10": "Taṃ sabbaṃ saddasatthānusārena ñātabbaṃ.",
  "atk-vin01a:875_11": "Maraṇenapi mayaṃ te akāmakā vinā bhavissāmāti sacepi tava amhesu jīvamānesu maraṇaṃ bhaveyya,",
  "atk-vin01a:875_12": "tena te maraṇenapi mayaṃ akāmakā anicchakā na attano ruciyā,",
  "atk-vin01a:875_13": "vinā bhavissāma;",
  "atk-vin01a:875_14": "tayā viyogaṃ vā pāpuṇissāmāti attho.",
  "atk-vin01a:875_15": "Kiṃ pana mayaṃ tanti evaṃ sante kiṃ pana kiṃ nāma taṃ kāraṇaṃ yena mayaṃ taṃ jīvantaṃ anujānissāma;",
  "atk-vin01a:875_16": "atha vā kiṃ pana mayaṃ tanti kena pana kāraṇena mayaṃ taṃ jīvantaṃ anujānissāmāti evamettha attho daṭṭhabbo.",
  "atk-vin01a:876_0": "27.",
  "atk-vin01a:876_1": "Tatthevāti yattha naṃ ṭhitaṃ mātāpitaro nānujāniṃsu,",
  "atk-vin01a:876_2": "tattheva ṭhāne.",
  "atk-vin01a:876_3": "Anantarahitāyāti kenaci attharaṇena anatthatāya.",
  "atk-vin01a:877_0": "28.",
  "atk-vin01a:877_1": "Paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṃ yathāsukhaṃ indriyāni cārehi sañcārehi;",
  "atk-vin01a:877_2": "ito cito ca upanehīti vuttaṃ hoti.",
  "atk-vin01a:877_3": "Atha vā paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṃ laḷa, upalaḷa, rama,",
  "atk-vin01a:877_4": "kīḷassūtipi vuttaṃ hoti.",
  "atk-vin01a:877_5": "Kāme paribhuñjantoti attano puttadārehi saddhiṃ bhoge bhuñjanto.",
  "atk-vin01a:877_6": "Puññāni karontoti buddhañca dhammañca saṅghañca ārabbha dānappadānādīni sugatimaggasodhakāni kusalakammāni karonto.",
  "atk-vin01a:877_7": "Tuṇhī ahosīti kathānuppabandhavicchedanatthaṃ nirālāpasallāpo ahosi.",
  "atk-vin01a:877_8": "Athassa mātāpitaro tikkhattuṃ vatvā paṭivacanampi alabhamānā sahāyake pakkosāpetvā “esa vo sahāyako pabbajitukāmo,",
  "atk-vin01a:877_9": "nivāretha na”nti āhaṃsu.",
  "atk-vin01a:877_10": "Tepi taṃ upasaṅkamitvā tikkhattuṃ avocuṃ,",
  "atk-vin01a:877_11": "tesampi tuṇhī ahosi.",
  "atk-vin01a:877_12": "Tena vuttaṃ –",
  "atk-vin01a:877_13": "“atha kho sudinnassa kalandaputtassa sahāyakā…pe…",
  "atk-vin01a:877_14": "tuṇhī ahosī”ti.",
  "atk-vin01a:878_0": "29.",
  "atk-vin01a:878_1": "Athassa sahāyakānaṃ etadahosi –",
  "atk-vin01a:878_2": "“sace ayaṃ pabbajjaṃ alabhamāno marissati na koci guṇo bhavissati.",
  "atk-vin01a:878_3": "Pabbajitaṃ pana naṃ mātāpitaropi kālena kālaṃ passissanti.",
  "atk-vin01a:878_4": "Mayampi passissāma.",
  "atk-vin01a:878_5": "Pabbajjāpi ca nāmesā bhāriyā,",
  "atk-vin01a:878_6": "divase divase mattikāpattaṃ gahetvā piṇḍāya caritabbaṃ.",
  "atk-vin01a:878_7": "Ekaseyyaṃ ekabhattaṃ brahmacariyaṃ atidukkaraṃ.",
  "atk-vin01a:878_8": "Ayañca sukhumālo nāgarikajātiyo,",
  "atk-vin01a:878_9": "so taṃ carituṃ asakkonto puna idheva āgamissati.",
  "atk-vin01a:878_10": "Handassa mātāpitaro anujānāpessāmā”ti.",
  "atk-vin01a:878_11": "Te tathā akaṃsu.",
  "atk-vin01a:878_12": "Mātāpitaropi naṃ anujāniṃsu.",
  "atk-vin01a:878_13": "Tena vuttaṃ –",
  "atk-vin01a:878_14": "“atha kho sudinnassa kalandaputtassa sahāyakā yena sudinnassa kalandaputtassa mātāpitaro…pe…",
  "atk-vin01a:878_15": "anuññātosi mātāpitūhi agārasmā anagāriyaṃ pabbajjāyā”ti.",
  "atk-vin01a:879_0": "30.",
  "atk-vin01a:879_1": "Haṭṭhoti tuṭṭho.",
  "atk-vin01a:879_2": "Udaggoti pītivasena abbhunnatakāyacitto.",
  "atk-vin01a:879_3": "Katipāhanti katipayāni divasāni.",
  "atk-vin01a:879_4": "Balaṃ gāhetvāti sappāyabhojanāni bhuñjanto,",
  "atk-vin01a:879_5": "ucchādananhāpanādīhi ca kāyaṃ pariharanto,",
  "atk-vin01a:879_6": "kāyabalaṃ janetvā mātāpitaro vanditvā assumukhaṃ ñātiparivaṭṭaṃ pahāya yena bhagavā tenupasaṅkami…pe…",
  "atk-vin01a:879_7": "pabbājetu maṃ bhante bhagavāti.",
  "atk-vin01a:879_8": "Bhagavā samīpe ṭhitaṃ aññataraṃ piṇḍacārikaṃ bhikkhuṃ āmantesi –",
  "atk-vin01a:879_9": "“tena hi bhikkhu sudinnaṃ pabbājehi ceva upasampādehi cā”ti. “Sādhu,",
  "atk-vin01a:879_10": "bhante”ti kho so bhikkhu bhagavato paṭissuṇitvā sudinnaṃ kalandaputtaṃ jinadattiyaṃ saddhivihārikaṃ laddhā pabbājesi ceva upasampādesi ca.",
  "atk-vin01a:879_11": "Tena vuttaṃ –",
  "atk-vin01a:879_12": "“alattha kho sudinno kalandaputto bhagavato santike pabbajjaṃ,",
  "atk-vin01a:879_13": "alattha upasampada”nti.",
  "atk-vin01a:880_0": "Ettha pana ṭhatvā sabbaaṭṭhakathāsu pabbajjā ca upasampadā ca kathitā.",
  "atk-vin01a:880_1": "Mayaṃ pana yathāṭhitapāḷivaseneva khandhake kathayissāma.",
  "atk-vin01a:880_2": "Na kevalañcetaṃ,",
  "atk-vin01a:880_3": "aññampi yaṃ khandhake vā parivāre vā kathetabbaṃ aṭṭhakathācariyehi vibhaṅgekathitaṃ,",
  "atk-vin01a:880_4": "taṃ sabbaṃ tattha tattheva kathayissāma.",
  "atk-vin01a:880_5": "Evañhi kathiyamāne pāḷikkameneva vaṇṇanā katā hoti.",
  "atk-vin01a:880_6": "Tato tena tena vinicchayena atthikānaṃ pāḷikkameneva imaṃ vinayasaṃvaṇṇanaṃ oloketvā so so vinicchayo suviññeyyo bhavissatīti.",
  "atk-vin01a:881_0": "Acirūpasampannoti aciraṃ upasampanno hutvā;",
  "atk-vin01a:881_1": "upasampadato nacirakāleyevāti vuttaṃ hoti.",
  "atk-vin01a:881_2": "Evarūpeti evaṃvidhe evaṃjātike.",
  "atk-vin01a:881_3": "Dhutaguṇeti kilesaniddhunanake guṇe.",
  "atk-vin01a:881_4": "Samādāya vattatīti samādiyitvā gaṇhitvā vattati carati viharati.",
  "atk-vin01a:881_5": "Āraññiko hotīti gāmantasenāsanaṃ paṭikkhipitvā āraññikadhutaṅgavasena araññavāsiko hoti.",
  "atk-vin01a:881_6": "Piṇḍapātikoti atirekalābhapaṭikkhepena cuddasa bhattāni paṭikkhipitvā piṇḍapātikadhutaṅgavasena piṇḍapātiko hoti.",
  "atk-vin01a:881_7": "Paṃsukūlikoti gahapaticīvaraṃ paṭikkhipitvā paṃsukūlikadhutaṅgavasena paṃsukūliko hoti.",
  "atk-vin01a:881_8": "Sapadānacārikoti loluppacāraṃ paṭikkhipitvā sapadānacārikadhutaṅgavasena sapadānacāriko hoti;",
  "atk-vin01a:881_9": "gharapaṭipāṭiyā bhikkhāya pavisati.",
  "atk-vin01a:881_10": "Vajjigāmanti vajjīnaṃ gāmaṃ vajjīsu vā gāmaṃ.",
  "atk-vin01a:882_0": "Aḍḍhā mahaddhanātiādīsu upabhogaparibhogūpakaraṇamahantatāya aḍḍhā;",
  "atk-vin01a:882_1": "ye hi tesaṃ upabhogā yāni ca upabhogūpakaraṇāni,",
  "atk-vin01a:882_2": "tāni mahantāni bahulāni sārakānīti vuttaṃ hoti.",
  "atk-vin01a:882_3": "Nidhetvā ṭhapitadhanamahantatāya mahaddhanā.",
  "atk-vin01a:882_4": "Mahābhogāti divasaparibbayasaṅkhātabhogamahantatāya mahābhogā.",
  "atk-vin01a:882_5": "Aññehi upabhogehi jātarūparajatasseva pahūtatāya pahūtajātarūparajatā.",
  "atk-vin01a:882_6": "Alaṅkārabhūtassa vittūpakaraṇassa pītipāmojjakaraṇassa pahūtatāya pahūtavittūpakaraṇā.",
  "atk-vin01a:882_7": "Vohāravasena parivattentassa dhanadhaññassa pahūtatāya pahūtadhanadhaññāti veditabbā.",
  "atk-vin01a:883_0": "Senāsanaṃ saṃsāmetvāti senāsanaṃ paṭisāmetvā;",
  "atk-vin01a:883_1": "yathā na vinassati tathā naṃ suṭṭhu ṭhapetvāti attho.",
  "atk-vin01a:883_2": "Saṭṭhimatte thālipāketi gaṇanaparicchedato saṭṭhithālipāke.",
  "atk-vin01a:883_3": "Ekameko cettha thālipāko dasannaṃ bhikkhūnaṃ bhattaṃ gaṇhāti.",
  "atk-vin01a:883_4": "Taṃ sabbampi channaṃ bhikkhusatānaṃ bhattaṃ hoti.",
  "atk-vin01a:883_5": "Bhattābhihāraṃ abhihariṃsūti ettha abhiharīyatīti abhihāro.",
  "atk-vin01a:883_6": "Kiṃ abhiharīyati? Bhattaṃ.",
  "atk-vin01a:883_7": "Bhattameva abhihāro bhattābhihāro,",
  "atk-vin01a:883_8": "taṃ bhattābhihāraṃ.",
  "atk-vin01a:883_9": "Abhihariṃsūti abhimukhā hariṃsu.",
  "atk-vin01a:883_10": "Tassa santikaṃ gahetvā āgamaṃsūti attho.",
  "atk-vin01a:883_11": "Etassa kiṃ pamāṇanti?",
  "atk-vin01a:883_12": "Saṭṭhi thālipākā.",
  "atk-vin01a:883_13": "Tena vuttaṃ –",
  "atk-vin01a:883_14": "“saṭṭhimatte thālipāke bhattābhihāraṃ abhihariṃsū”ti.",
  "atk-vin01a:883_15": "Bhikkhūnaṃ vissajjetvāti sayaṃ ukkaṭṭhapiṇḍapātikattā sapadānacāraṃ caritukāmo bhikkhūnaṃ paribhogatthāya pariccajitvā datvā.",
  "atk-vin01a:883_16": "Ayaṃ hi āyasmā “bhikkhū ca lābhaṃ lacchanti ahañca piṇḍakena na kilamissāmī”ti etadatthameva āgato.",
  "atk-vin01a:883_17": "Tasmā attano āgamanānurūpaṃ karonto bhikkhūnaṃ vissajjetvā sayaṃ piṇḍāya pāvisi.",
  "atk-vin01a:884_0": "31.",
  "atk-vin01a:884_1": "Ñātidāsīti ñātakānaṃ dāsī.",
  "atk-vin01a:884_2": "Ābhidosikanti pārivāsikaṃ ekarattātikkantaṃ pūtibhūtaṃ.",
  "atk-vin01a:884_3": "Tatrāyaṃ padattho –",
  "atk-vin01a:884_4": "pūtibhāvadosena abhibhūtoti abhidoso,",
  "atk-vin01a:884_5": "abhidosova ābhidosiko,",
  "atk-vin01a:884_6": "ekarattātikkantassa vā nāmasaññā esā,",
  "atk-vin01a:884_7": "yadidaṃ ābhidosikoti,",
  "atk-vin01a:884_8": "taṃ ābhidosikaṃ.",
  "atk-vin01a:884_9": "Kummāsanti yavakummāsaṃ.",
  "atk-vin01a:884_10": "Chaḍḍetukāmā hotīti yasmā antamaso dāsakammakarānampi gorūpānampi aparibhogāraho,",
  "atk-vin01a:884_11": "tasmā taṃ kacavaraṃ viya bahi chaḍḍetukāmā hoti.",
  "atk-vin01a:884_12": "Sacetanti sace etaṃ.",
  "atk-vin01a:884_13": "Bhaginīti ariyavohārena ñātidāsiṃ ālapati.",
  "atk-vin01a:884_14": "Chaḍḍanīyadhammanti chaḍḍetabbasabhāvaṃ.",
  "atk-vin01a:884_15": "Idaṃ vuttaṃ hoti – “bhagini,",
  "atk-vin01a:884_16": "etaṃ sace bahi chaḍḍanīyadhammaṃ nissaṭṭhapariggahaṃ,",
  "atk-vin01a:884_17": "taṃ idha me patte ākirā”ti.",
  "atk-vin01a:885_0": "Kiṃ pana evaṃ vattuṃ labbhati,",
  "atk-vin01a:885_1": "viññatti vā payuttavācā vā na hotīti? Na hoti. Kasmā?",
  "atk-vin01a:885_2": "Nissaṭṭhapariggahattā.",
  "atk-vin01a:885_3": "Yañhi chaḍḍanīyadhammaṃ nissaṭṭhapariggahaṃ,",
  "atk-vin01a:885_4": "yattha sāmikā anālayā honti,",
  "atk-vin01a:885_5": "taṃ sabbaṃ “detha āharatha idha ākirathā”ti vattuṃ vaṭṭati.",
  "atk-vin01a:885_6": "Tathā hi aggaariyavaṃsiko āyasmā raṭṭhapālopi “chaḍḍanīyadhammaṃ kummāsaṃ idha me patte ākirā”ti avaca.",
  "atk-vin01a:885_7": "Tasmā yaṃ evarūpaṃ chaḍḍanīyadhammaṃ aññaṃ vā apariggahitaṃ vanamūlaphalabhesajjādikaṃ taṃ sabbaṃ yathāsukhaṃ āharāpetvā paribhuñjitabbaṃ,",
  "atk-vin01a:885_8": "na kukkuccāyitabbaṃ.",
  "atk-vin01a:885_9": "Hatthānanti bhikkhāggahaṇatthaṃ pattaṃ upanāmayato maṇibandhato pabhuti dvinnampi hatthānaṃ.",
  "atk-vin01a:885_10": "Pādānanti nivāsanantato paṭṭhāya dvinnampi pādānaṃ.",
  "atk-vin01a:885_11": "Sarassāti “sacetaṃ bhaginī”ti vācaṃ nicchārayato sarassa ca.",
  "atk-vin01a:885_12": "Nimittaṃ aggahesīti gihikāle sallakkhitapubbaṃ ākāraṃ aggahesi sañjāni sallakkhesi.",
  "atk-vin01a:885_13": "Sudinno hi bhagavato dvādasame vasse pabbajito vīsatime vasse ñātikulaṃ piṇḍāya paviṭṭho sayaṃ pabbajjāya aṭṭhavassiko hutvā;",
  "atk-vin01a:885_14": "tena naṃ sā ñātidāsī disvāva na sañjāni,",
  "atk-vin01a:885_15": "nimittaṃ pana aggahesīti.",
  "atk-vin01a:886_0": "Sudinnassa mātaraṃ etadavocāti atigarunā pabbajjūpagatena sāmiputtena saddhiṃ “tvaṃ nu kho me, bhante,",
  "atk-vin01a:886_1": "ayyo sudinno”tiādivacanaṃ vattuṃ avisahantī vegena gharaṃ pavisitvā sudinnassa mātaraṃ etaṃ avoca.",
  "atk-vin01a:886_2": "Yaggheti ārocanatthe nipāto.",
  "atk-vin01a:886_3": "Sace je saccanti ettha jeti ālapane nipāto.",
  "atk-vin01a:886_4": "Evañhi tasmiṃ dese dāsijanaṃ ālapanti,",
  "atk-vin01a:886_5": "tasmā “tvaṃ,",
  "atk-vin01a:886_6": "bhoti dāsi,",
  "atk-vin01a:886_7": "sace saccaṃ bhaṇasī”ti evamettha attho daṭṭhabbo.",
  "atk-vin01a:887_0": "32.",
  "atk-vin01a:887_1": "Aññataraṃ kuṭṭamūlanti tasmiṃ kira dese dānapatīnaṃ gharesu sālā honti,",
  "atk-vin01a:887_2": "āsanāni cettha paññattāni honti,",
  "atk-vin01a:887_3": "upaṭṭhāpitaṃ udakakañjiyaṃ;",
  "atk-vin01a:887_4": "tattha pabbajitā piṇḍāya caritvā nisīditvā bhuñjanti.",
  "atk-vin01a:887_5": "Sace icchanti,",
  "atk-vin01a:887_6": "dānapatīnampi santakaṃ gaṇhanti.",
  "atk-vin01a:887_7": "Tasmā tampi aññatarassa kulassa īdisāya sālāya aññataraṃ kuṭṭamūlanti veditabbaṃ.",
  "atk-vin01a:887_8": "Na hi pabbajitā kapaṇamanussā viya asāruppe ṭhāne nisīditvā bhuñjantīti.",
  "atk-vin01a:888_0": "Atthi nāma tātāti ettha atthīti vijjamānatthe;",
  "atk-vin01a:888_1": "nāmāti pucchanatthe maññanatthe ca nipāto.",
  "atk-vin01a:888_2": "Idañhi vuttaṃ hoti –",
  "atk-vin01a:888_3": "“atthi nu kho,",
  "atk-vin01a:888_4": "tāta sudinna,",
  "atk-vin01a:888_5": "amhākaṃ dhanaṃ,",
  "atk-vin01a:888_6": "na mayaṃ niddhanāti vattabbā,",
  "atk-vin01a:888_7": "yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi”;",
  "atk-vin01a:888_8": "tathā “atthi nu kho,",
  "atk-vin01a:888_9": "tāta sudinna,",
  "atk-vin01a:888_10": "amhākaṃ jīvitaṃ,",
  "atk-vin01a:888_11": "na mayaṃ matāti vattabbā,",
  "atk-vin01a:888_12": "yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi”;",
  "atk-vin01a:888_13": "tathā “atthi maññe,",
  "atk-vin01a:888_14": "tāta sudinna,",
  "atk-vin01a:888_15": "tava abbhantare sāsanaṃ nissāya paṭiladdho samaṇaguṇo,",
  "atk-vin01a:888_16": "yaṃ tvaṃ subhojanarasasaṃvaḍḍhitopi imaṃ jigucchaneyyaṃ ābhidosikaṃ kummāsaṃ amatamiva nibbikāro paribhuñjissasī”ti.",
  "atk-vin01a:889_0": "So pana gahapati dukkhābhitunnatāya etamatthaṃ paripuṇṇaṃ katvā vattumasakkonto “atthi nāma,",
  "atk-vin01a:889_1": "tāta sudinna,",
  "atk-vin01a:889_2": "ābhidosikaṃ kummāsaṃ paribhuñjissasī”ti ettakameva avoca.",
  "atk-vin01a:889_3": "Akkharacintakā panettha imaṃ lakkhaṇaṃ vadanti –",
  "atk-vin01a:889_4": "anokappanāmarisanatthavasena etaṃ atthināmasadde upapade “paribhuñjissasī”ti anāgatavacanaṃ kataṃ.",
  "atk-vin01a:889_5": "Tassāyamattho –",
  "atk-vin01a:889_6": "atthi nāma…pe…",
  "atk-vin01a:889_7": "paribhuñjissasi,",
  "atk-vin01a:889_8": "idaṃ paccakkhampi ahaṃ na saddahāmi na marisayāmīti.",
  "atk-vin01a:889_9": "Tatāyaṃ ābhidosikoti tato tava gehato ayaṃ ābhidosiko kummāso laddhoti attho.",
  "atk-vin01a:889_10": "Tatoyantipi pāṭho.",
  "atk-vin01a:889_11": "Tadāyantipi paṭhanti,",
  "atk-vin01a:889_12": "taṃ na sundaraṃ.",
  "atk-vin01a:889_13": "Yena sakapitu nivesananti yena sakassa pitu attano pitu nivesananti attho;",
  "atk-vin01a:889_14": "thero pitari pemeneva subbaco hutvā agamāsi.",
  "atk-vin01a:889_15": "Adhivāsesīti thero ukkaṭṭhapiṇḍapātikopi samāno “sace ekabhattampi na gahessāmi,",
  "atk-vin01a:889_16": "ativiya nesaṃ domanassaṃ bhavissatī”ti ñātīnaṃ anukampāya adhivāsesi.",
  "atk-vin01a:890_0": "33.",
  "atk-vin01a:890_1": "Opuñjāpetvāti upalimpāpetvā.",
  "atk-vin01a:890_2": "Ekaṃ hiraññassāti ettha hiraññanti kahāpaṇo veditabbo.",
  "atk-vin01a:890_3": "Purisoti nātidīgho nātirasso majjhimappamāṇo veditabbo.",
  "atk-vin01a:890_4": "Tirokaraṇīyanti karaṇatthe bhummaṃ;",
  "atk-vin01a:890_5": "sāṇipākārena parikkhipitvāti attho.",
  "atk-vin01a:890_6": "Atha vā tiro karonti etenāti tirokaraṇīyaṃ,",
  "atk-vin01a:890_7": "taṃ parikkhipitvā;",
  "atk-vin01a:890_8": "samantato katvāti attho.",
  "atk-vin01a:890_9": "Tena hīti yasmā ajja sudinno āgamissati tena kāraṇena.",
  "atk-vin01a:890_10": "Hi iti padapūraṇamatte nipāto.",
  "atk-vin01a:890_11": "Tenāti ayampi vā uyyojanatthe nipātoyeva.",
  "atk-vin01a:891_0": "34.",
  "atk-vin01a:891_1": "Pubbaṇhasamayanti ettha kiñcāpi pāḷiyaṃ kālārocanaṃ na vuttaṃ,",
  "atk-vin01a:891_2": "atha kho ārociteyeva kāle agamāsīti veditabbo.",
  "atk-vin01a:891_3": "Idaṃ te tātāti dve puñje dassento āha.",
  "atk-vin01a:891_4": "Mātūti janettiyā.",
  "atk-vin01a:891_5": "Mattikanti mātito āgataṃ;",
  "atk-vin01a:891_6": "idaṃ te mātāmahiyā mātu imaṃ gehaṃ āgacchantiyā dinnadhananti attho.",
  "atk-vin01a:891_7": "Itthikāya itthidhananti hīḷento āha.",
  "atk-vin01a:891_8": "Itthikāya nāma itthiparibhogānaṃyeva nhānacuṇṇādīnaṃ atthāya laddhaṃ dhanaṃ kittakaṃ bhaveyya.",
  "atk-vin01a:891_9": "Tassāpi tāva parimāṇaṃ passa.",
  "atk-vin01a:891_10": "Atha vā idaṃ te tāta sudinna mātu dhanaṃ,",
  "atk-vin01a:891_11": "tañca kho mattikaṃ,",
  "atk-vin01a:891_12": "na mayā dinnaṃ,",
  "atk-vin01a:891_13": "tava mātuyeva santakanti vuttaṃ hoti.",
  "atk-vin01a:891_14": "Taṃ panetaṃ na kasiyā na vaṇijjāya sambhūtaṃ,",
  "atk-vin01a:891_15": "apica kho itthikāya itthidhanaṃ.",
  "atk-vin01a:891_16": "Yaṃ itthikāya ñātikulato sāmikakulaṃ gacchantiyā laddhabbaṃ nhānacuṇṇādīnaṃ atthāya itthidhanaṃ,",
  "atk-vin01a:891_17": "taṃ tāva ettakanti evamettha attho daṭṭhabbo.",
  "atk-vin01a:892_0": "Aññaṃ pettikaṃ aññaṃ pitāmahanti yaṃ pana te pitu ca pitāmahānañca santakaṃ,",
  "atk-vin01a:892_1": "taṃ aññaṃyeva.",
  "atk-vin01a:892_2": "Nihitañca payuttañca ativiya bahu;",
  "atk-vin01a:892_3": "ettha ca pitāmahanti taddhitalopaṃ katvā veditabbaṃ.",
  "atk-vin01a:892_4": "Petāmahanti vā pāṭho.",
  "atk-vin01a:892_5": "Labbhā tāta sudinna hīnāyāvattitvāti tāta, sudinna,",
  "atk-vin01a:892_6": "uttamaṃ ariyaddhajaṃ pabbajitaliṅgaṃ pahāya hīnāya gihibhāvāya āvattitvā labbhā bhogā bhuñjituṃ,",
  "atk-vin01a:892_7": "nālabbhā bhuñjituṃ,",
  "atk-vin01a:892_8": "na tvaṃ rājabhīto pabbajito,",
  "atk-vin01a:892_9": "na iṇāyikehi palibuddho hutvāti.",
  "atk-vin01a:892_10": "Tāta na ussahāmīti ettha pana tātāti vacanaṃ gehasitapemena āha,",
  "atk-vin01a:892_11": "na samaṇatejena.",
  "atk-vin01a:892_12": "Na ussahāmīti na sakkomi.",
  "atk-vin01a:892_13": "Na visahāmīti nappahomi,",
  "atk-vin01a:892_14": "na samatthomhi.",
  "atk-vin01a:893_0": "“Vadeyyāma kho taṃ gahapatī”ti idaṃ pana vacanaṃ samaṇatejenāha.",
  "atk-vin01a:893_1": "Nātikaḍḍheyyāsīti yaṃ te mayi pemaṃ patiṭṭhitaṃ,",
  "atk-vin01a:893_2": "taṃ kodhavasena na atikaḍḍheyyāsi;",
  "atk-vin01a:893_3": "sace na kujjheyyāsīti vuttaṃ hoti.",
  "atk-vin01a:893_4": "Tato seṭṭhi “putto me saṅgahaṃ maññe kattukāmo”ti udaggacitto āha –",
  "atk-vin01a:893_5": "“vadehi tāta sudinnā”ti.",
  "atk-vin01a:893_6": "Tenahīti uyyojanatthe vibhattipatirūpako nipāto.",
  "atk-vin01a:893_7": "Tatonidānanti taṃnidānaṃ taṃhetukanti paccattavacanassa to-",
  "atk-vin01a:893_8": "ādeso veditabbo;",
  "atk-vin01a:893_9": "samāse cassa lopābhāvo.",
  "atk-vin01a:893_10": "Bhayaṃ vāti “kinti me bhoge neva rājāno hareyyu”ntiādinā nayena vuttaṃ rājādibhayaṃ;",
  "atk-vin01a:893_11": "cittutrāsoti attho.",
  "atk-vin01a:893_12": "Chambhitattanti rājūhi vā corehi vā “dhanaṃ dehī”ti kammakāraṇaṃ kāriyamānassa kāyiñjanaṃ kāyakampo hadayamaṃsacalanaṃ.",
  "atk-vin01a:893_13": "Lomahaṃsoti uppanne bhaye lomānaṃ haṃsanaṃ uddhaggabhāvo.",
  "atk-vin01a:893_14": "Ārakkhoti anto ca bahi ca rattiñca divā ca ārakkhaṇaṃ.",
  "atk-vin01a:894_0": "35.",
  "atk-vin01a:894_1": "Tena hi vadhūti seṭṭhi gahapati dhanaṃ dassetvā puttaṃ attanā gihibhāvatthāya palobhetuṃ asakkonto “mātugāmasadisaṃ",
  "atk-vin01a:894_2": "dāni purisānaṃ bandhanaṃ natthī”ti maññitvā tassa purāṇadutiyikaṃ āmantesi –",
  "atk-vin01a:894_3": "“tena hi vadhū”ti.",
  "atk-vin01a:894_4": "Purāṇadutiyikanti purāṇaṃ dutiyikaṃ pubbe gihikāle dutiyikaṃ,",
  "atk-vin01a:894_5": "gehasitasukhupabhogasahāyikaṃ bhūtapubbabhariyanti attho.",
  "atk-vin01a:894_6": "Tena hīti yena kāraṇena mātugāmasadisaṃ bandhanaṃ natthi.",
  "atk-vin01a:894_7": "Pādesu gahetvāti pāde gahetvā;",
  "atk-vin01a:894_8": "upayogatthe bhummavacanaṃ,",
  "atk-vin01a:894_9": "pādesu vā taṃ gahetvā.",
  "atk-vin01a:894_10": "“Kīdisā nāma tā ayyaputta accharāyo”ti kasmā evamāha?",
  "atk-vin01a:894_11": "Tadā kira sambahule khattiyakumārepi brāhmaṇakumārepi seṭṭhiputtepi mahāsampattiyo pahāya pabbajante",
  "atk-vin01a:894_12": "disvā pabbajjāguṇaṃ ajānantā kathaṃ samuṭṭhāpenti –",
  "atk-vin01a:894_13": "“kasmā ete pabbajantī”ti.",
  "atk-vin01a:894_14": "Athaññe vadanti –",
  "atk-vin01a:894_15": "“devaccharānaṃ devanāṭakānaṃ kāraṇā”ti.",
  "atk-vin01a:894_16": "Sā kathā vitthārikā ahosi.",
  "atk-vin01a:894_17": "Taṃ gahetvā ayaṃ evamāhāti.",
  "atk-vin01a:894_18": "Thero taṃ paṭikkhipanto na kho ahaṃ bhaginīti āha.",
  "atk-vin01a:894_19": "Samudācaratīti voharati vadeti.",
  "atk-vin01a:894_20": "Tattheva mucchitā papatāti naṃ bhaginivādena samudācarantaṃ disvā “anatthiko dāni mayā ayaṃ yo maṃ pajāpatiṃ",
  "atk-vin01a:894_21": "samānaṃ attanā saddhiṃ ekamātukucchiyā sayitadārikaṃ viya maññatī”ti samuppannabalavasokā hutvā tasmiṃyeva",
  "atk-vin01a:894_22": "padese mucchitā papatā;",
  "atk-vin01a:894_23": "patitāti attho.",
  "atk-vin01a:895_0": "Mā no viheṭhayitthāti mā amhe dhanaṃ dassetvā mātugāmañca uyyojetvā viheṭhayittha;",
  "atk-vin01a:895_1": "vihesā hesā pabbajitānanti.",
  "atk-vin01a:895_2": "Tena hi tāta sudinna bījakampi dehīti ettha tena hīti abhiratiyaṃ uyyojeti.",
  "atk-vin01a:895_3": "Sace tvaṃ abhirato brahmacariyaṃ carasi,",
  "atk-vin01a:895_4": "caritvā ākāse nisīditvā parinibbāyitā hohi,",
  "atk-vin01a:895_5": "amhākaṃ pana kulavaṃsabījakaṃ ekaṃ puttaṃ dehi.",
  "atk-vin01a:895_6": "Mā no aputtakaṃ sāpateyyaṃ licchavayo atiharāpesunti mayañhi licchavīnaṃ gaṇarājūnaṃ rajje vasāma,",
  "atk-vin01a:895_7": "te te pituno accayena imaṃ sāpateyyaṃ evaṃ mahantaṃ amhākaṃ vibhavaṃ aputtakaṃ kuladhanarakkhakena puttena",
  "atk-vin01a:895_8": "virahitaṃ attano rājantepuraṃ atiharāpeyyunti,",
  "atk-vin01a:895_9": "taṃ te mā atiharāpesuṃ,",
  "atk-vin01a:895_10": "mā atiharāpentūti.",
  "atk-vin01a:896_0": "Etaṃ kho me, amma,",
  "atk-vin01a:896_1": "sakkā kātunti kasmā evamāha?",
  "atk-vin01a:896_2": "So kira cintesi –",
  "atk-vin01a:896_3": "“etesaṃ sāpateyyassa ahameva sāmī,",
  "atk-vin01a:896_4": "añño natthi.",
  "atk-vin01a:896_5": "Te maṃ sāpateyyarakkhaṇatthāya niccaṃ anubandhissanti;",
  "atk-vin01a:896_6": "tenāhaṃ na lacchāmi appossukko samaṇadhammaṃ kātuṃ,",
  "atk-vin01a:896_7": "puttakaṃ pana labhitvā oramissanti,",
  "atk-vin01a:896_8": "tato ahaṃ yathāsukhaṃ samaṇadhammaṃ karissāmī”ti imaṃ nayaṃ passanto evamāhāti.",
  "atk-vin01a:897_0": "36.",
  "atk-vin01a:897_1": "Pupphanti utukāle uppannalohitassa nāmaṃ.",
  "atk-vin01a:897_2": "Mātugāmassa hi utukāle gabbhapatiṭṭhānaṭṭhāne lohitavaṇṇā piḷakā saṇṭhahitvā satta divasāni vaḍḍhitvā bhijjanti,",
  "atk-vin01a:897_3": "tato lohitaṃ paggharati,",
  "atk-vin01a:897_4": "tassetaṃ nāmaṃ “puppha”nti.",
  "atk-vin01a:897_5": "Taṃ pana yāva balavaṃ hoti bahu paggharati,",
  "atk-vin01a:897_6": "tāva dinnāpi paṭisandhi na tiṭṭhati,",
  "atk-vin01a:897_7": "doseneva saddhiṃ paggharati;",
  "atk-vin01a:897_8": "dose pana paggharite suddhe vatthumhi dinnā paṭisandhi khippaṃ patiṭṭhāti.",
  "atk-vin01a:897_9": "Pupphaṃsā uppajjīti pupphaṃ assā uppajji;",
  "atk-vin01a:897_10": "akāralopena sandhi purāṇadutiyikāya bāhāyaṃ gahetvāti purāṇadutiyikāya yā bāhā,",
  "atk-vin01a:897_11": "tatra naṃ gahetvāti attho.",
  "atk-vin01a:898_0": "Apaññatte sikkhāpadeti paṭhamapārājikasikkhāpade aṭṭhapite.",
  "atk-vin01a:898_1": "Bhagavato kira paṭhamabodhiyaṃ vīsati vassāni bhikkhū cittaṃ ārādhayiṃsu,",
  "atk-vin01a:898_2": "na evarūpaṃ ajjhācāramakaṃsu.",
  "atk-vin01a:898_3": "Taṃ sandhāyeva idaṃ suttamāha –",
  "atk-vin01a:898_4": "“ārādhayiṃsu vata me,",
  "atk-vin01a:898_5": "bhikkhave,",
  "atk-vin01a:898_6": "bhikkhū ekaṃ samayaṃ citta”nti.",
  "atk-vin01a:898_7": "Atha bhagavā ajjhācāraṃ apassanto pārājikaṃ vā saṅghādisesaṃ vā na paññapesi.",
  "atk-vin01a:898_8": "Tasmiṃ tasmiṃ pana vatthusmiṃ avasese pañca khuddakāpattikkhandhe eva paññapesi.",
  "atk-vin01a:898_9": "Tena vuttaṃ –",
  "atk-vin01a:898_10": "“apaññatte sikkhāpade”ti.",
  "atk-vin01a:899_0": "Anādīnavadassoti yaṃ bhagavā idāni sikkhāpadaṃ paññapento ādīnavaṃ dassessati,",
  "atk-vin01a:899_1": "taṃ apassanto anavajjasaññī hutvā.",
  "atk-vin01a:899_2": "Sace hi “ayaṃ idaṃ na karaṇīyanti vā mūlacchejjāya vā saṃvattatī”ti jāneyya,",
  "atk-vin01a:899_3": "saddhāpabbajito kulaputto tatonidānaṃ jīvitakkhayaṃ pāpuṇantopi na kareyya.",
  "atk-vin01a:899_4": "Ettha pana ādīnavaṃ apassanto niddosasaññī ahosi.",
  "atk-vin01a:899_5": "Tena vuttaṃ –",
  "atk-vin01a:899_6": "“anādīnavadasso”ti.",
  "atk-vin01a:899_7": "Purāṇadutiyikāyāti bhummavacanaṃ.",
  "atk-vin01a:899_8": "Abhiviññāpesīti pavattesi;",
  "atk-vin01a:899_9": "pavattanāpi hi kāyaviññatticopanato “viññāpanā”ti vuccati.",
  "atk-vin01a:899_10": "Tikkhattuṃ abhiviññāpanañcesa gabbhasaṇṭhānasanniṭṭhānatthamakāsīti veditabbo.",
  "atk-vin01a:900_0": "Sā tena gabbhaṃ gaṇhīti sā ca teneva ajjhācārena gabbhaṃ gaṇhi,",
  "atk-vin01a:900_1": "na aññathā.",
  "atk-vin01a:900_2": "Kiṃ pana aññathāpi gabbhaggahaṇaṃ hotīti? Hoti. Kathaṃ?",
  "atk-vin01a:900_3": "Kāyasaṃsaggena,",
  "atk-vin01a:900_4": "coḷaggahaṇena,",
  "atk-vin01a:900_5": "asucipānena,",
  "atk-vin01a:900_6": "nābhiparāmasanena,",
  "atk-vin01a:900_7": "rūpadassanena, saddena, gandhena.",
  "atk-vin01a:900_8": "Itthiyo hi ekaccā utusamaye chandarāgarattā purisānaṃ hatthaggāha-",
  "atk-vin01a:900_9": "veṇiggāha-",
  "atk-vin01a:900_10": "aṅgapaccaṅgaparāmasanaṃ sādiyantiyopi gabbhaṃ gaṇhanti.",
  "atk-vin01a:900_11": "Evaṃ kāyasaṃsaggena gabbhaggahaṇaṃ hoti.",
  "atk-vin01a:901_0": "Udāyittherassa pana purāṇadutiyikā bhikkhunī taṃ asuciṃ ekadesaṃ mukhena aggahesi,",
  "atk-vin01a:901_1": "ekadesaṃ coḷakeneva saddhiṃ aṅgajāte pakkhipi.",
  "atk-vin01a:901_2": "Sā tena gabbhaṃ gaṇhi.",
  "atk-vin01a:901_3": "Evaṃ coḷaggahaṇena gabbhaggahaṇaṃ hoti.",
  "atk-vin01a:902_0": "Migasiṅgatāpasassa mātā migī utusamaye tāpasassa passāvaṭṭhānaṃ āgantvā sasambhavaṃ passāvaṃ pivi.",
  "atk-vin01a:902_1": "Sā tena gabbhaṃ gaṇhitvā migasiṅgaṃ vijāyi.",
  "atk-vin01a:902_2": "Evaṃ asucipānena gabbhaggahaṇaṃ hoti.",
  "atk-vin01a:903_0": "Sāmassa pana bodhisattassa mātāpitūnaṃ cakkhuparihāniṃ ñatvā sakko puttaṃ dātukāmo dukūlapaṇḍitaṃ āha –",
  "atk-vin01a:903_1": "“vaṭṭati tumhākaṃ methunadhammo”ti?",
  "atk-vin01a:903_2": "“Anatthikā mayaṃ etena,",
  "atk-vin01a:903_3": "isipabbajjaṃ pabbajitāmhā”ti.",
  "atk-vin01a:903_4": "“Tena hi imissā utusamaye aṅguṭṭhena nābhiṃ parāmaseyyāthā”ti.",
  "atk-vin01a:903_5": "So tathā akāsi.",
  "atk-vin01a:903_6": "Sā tena gabbhaṃ gaṇhitvā sāmaṃ tāpasadārakaṃ vijāyi.",
  "atk-vin01a:903_7": "Evaṃ nābhiparāmasanena gabbhaggahaṇaṃ hoti.",
  "atk-vin01a:903_8": "Eteneva nayena maṇḍabyassa ca caṇḍapajjotassa ca vatthu veditabbaṃ.",
  "atk-vin01a:904_0": "Kathaṃ rūpadassanena hoti?",
  "atk-vin01a:904_1": "Idhekaccā itthī utusamaye purisasaṃsaggaṃ alabhamānā chandarāgavasena antogehagatāva purisaṃ upanijjhāyati rājorodhā viya,",
  "atk-vin01a:904_2": "sā tena gabbhaṃ gaṇhāti.",
  "atk-vin01a:904_3": "Evaṃ rūpadassanena gabbhaggahaṇaṃ hoti.",
  "atk-vin01a:905_0": "Balākāsu pana puriso nāma natthi,",
  "atk-vin01a:905_1": "tā utusamaye meghasaddaṃ sutvā gabbhaṃ gaṇhanti.",
  "atk-vin01a:905_2": "Kukkuṭiyopi kadāci ekassa kukkuṭassa saddaṃ sutvā bahukāpi gabbhaṃ gaṇhanti.",
  "atk-vin01a:905_3": "Tathā gāvī usabhassa.",
  "atk-vin01a:905_4": "Evaṃ saddena gabbhaggahaṇaṃ hoti.",
  "atk-vin01a:906_0": "Gāvī eva ca kadāci usabhagandhena gabbhaṃ gaṇhanti. Evaṃ gandhena gabbhaggahaṇaṃ hoti.",
  "atk-vin01a:907_0": "Idha panāyaṃ ajjhācārena gabbhaṃ gaṇhi.",
  "atk-vin01a:907_1": "Yaṃ sandhāya vuttaṃ –",
  "atk-vin01a:907_2": "“mātāpitaro ca sannipatitā honti,",
  "atk-vin01a:907_3": "mātā ca utunī hoti,",
  "atk-vin01a:907_4": "gandhabbo ca paccupaṭṭhito hoti,",
  "atk-vin01a:907_5": "evaṃ tiṇṇaṃ sannipātā gabbhassāvakkanti hotī”ti.",
  "atk-vin01a:908_0": "Bhummā devā saddamanussāvesunti yasmā natthi loke raho nāma pāpakammaṃ pakubbato.",
  "atk-vin01a:908_1": "Sabbapaṭhamaṃ hissa taṃ pāpaṃ attanā jānāti,",
  "atk-vin01a:908_2": "tato ārakkhadevatā,",
  "atk-vin01a:908_3": "athaññāpi paracittaviduniyo devatā.",
  "atk-vin01a:908_4": "Tasmāssa paracittavidū sakalavanasaṇḍanissitā bhummā devā taṃ ajjhācāraṃ disvā saddaṃ anussāvesuṃ.",
  "atk-vin01a:908_5": "Yathā aññepi devā suṇanti,",
  "atk-vin01a:908_6": "tathā nicchāresuṃ. Kinti?",
  "atk-vin01a:908_7": "Nirabbudo vata, bho…pe…",
  "atk-vin01a:908_8": "ādīnavo uppāditoti.",
  "atk-vin01a:908_9": "Tassattho verañjakaṇḍe vuttanayeneva veditabbo.",
  "atk-vin01a:909_0": "Bhummānaṃ devānaṃ saddaṃ sutvā cātumahārājikāti ettha pana bhummānaṃ devānaṃ saddaṃ ākāsaṭṭhadevatā assosuṃ;",
  "atk-vin01a:909_1": "ākāsaṭṭhānaṃ cātumahārājikāti ayamanukkamo veditabbo.",
  "atk-vin01a:909_2": "Brahmakāyikāti asaññasatte ca arūpāvacare ca ṭhapetvā sabbepi brahmāno assosuṃ;",
  "atk-vin01a:909_3": "sutvā ca saddamanussāvesunti veditabbo.",
  "atk-vin01a:909_4": "Itiha tena khaṇenāti evaṃ tena sudinnassa ajjhācārakkhaṇena.",
  "atk-vin01a:909_5": "Tena muhuttenāti ajjhācāramuhutteneva.",
  "atk-vin01a:909_6": "Yāva brahmalokāti yāva akaniṭṭhabrahmalokā.",
  "atk-vin01a:909_7": "Abbhuggacchīti abhiuggacchi abbhuṭṭhāsi ekakolāhalamahosīti.",
  "atk-vin01a:910_0": "Puttaṃ vijāyīti suvaṇṇabimbasadisaṃ pacchimabhavikasattaṃ janesi.",
  "atk-vin01a:910_1": "Bījakoti nāmamakaṃsūti na aññaṃ nāmaṃ kātumadaṃsu,",
  "atk-vin01a:910_2": "“bījakampi dehī”ti mātāmahiyā vuttabhāvassa pākaṭattā “bījako tvevassa nāmaṃ hotū”ti “bījako”ti nāmamakaṃsu.",
  "atk-vin01a:910_3": "Puttassa pana nāmavaseneva ca mātāpitūnampissa nāmamakaṃsu.",
  "atk-vin01a:910_4": "Te aparena samayenāti bījakañca bījakamātarañca sandhāya vuttaṃ.",
  "atk-vin01a:910_5": "Bījakassa kira sattaṭṭhavassakāle tassa mātā bhikkhunīsu so ca bhikkhūsu pabbajitvā kalyāṇamitte upanissāya arahatte patiṭṭhahiṃsu.",
  "atk-vin01a:910_6": "Tena vuttaṃ –",
  "atk-vin01a:910_7": "“ubho agārasmā anagāriyaṃ pabbajitvā arahattaṃ sacchākaṃsū”ti.",
  "atk-vin01a:911_0": "37.",
  "atk-vin01a:911_1": "Evaṃ mātāputtānaṃ pabbajjā saphalā ahosi.",
  "atk-vin01a:911_2": "Pitā pana vippaṭisārābhibhūto vihāsi.",
  "atk-vin01a:911_3": "Tena vuttaṃ –",
  "atk-vin01a:911_4": "“atha kho āyasmato sudinnassaahudeva kukkucca”ntiādi.",
  "atk-vin01a:911_5": "Tattha ahudevāti ahu eva,",
  "atk-vin01a:911_6": "dakāro padasandhikaro.",
  "atk-vin01a:911_7": "Ahosiyevāti attho.",
  "atk-vin01a:911_8": "Kukkuccanti ajjhācārahetuko pacchānutāpo.",
  "atk-vin01a:911_9": "Vippaṭisārotipi tasseva nāmaṃ.",
  "atk-vin01a:911_10": "So hi viññūhi akattabbatāya kucchitakiriyabhāvato kukkuccaṃ.",
  "atk-vin01a:911_11": "Kataṃ ajjhācāraṃ nivattetuṃ asamatthatāya taṃ paṭicca virūpaṃ saraṇabhāvato vippaṭisāroti vuccati.",
  "atk-vin01a:911_12": "Alābhā vata meti mayhaṃ vata alābhā;",
  "atk-vin01a:911_13": "ye jhānādīnaṃ guṇānaṃ alābhā nāma,",
  "atk-vin01a:911_14": "te mayhaṃ,",
  "atk-vin01a:911_15": "na aññassāti adhippāyo.",
  "atk-vin01a:911_16": "Na vata me lābhāti yepi me paṭiladdhā pabbajjasaraṇagamanasikkhāsamādānaguṇā,",
  "atk-vin01a:911_17": "tepi neva mayhaṃ lābhā ajjhācāramalīnattā.",
  "atk-vin01a:911_18": "Dulladdhaṃ vata meti idaṃ sāsanaṃ laddhampi me dulladdhaṃ.",
  "atk-vin01a:911_19": "Na vata me suladdhanti yathā aññesaṃ kulaputtānaṃ,",
  "atk-vin01a:911_20": "evaṃ na vata me suladdhaṃ. Kasmā?",
  "atk-vin01a:911_21": "Yamahaṃ evaṃ svākkhātedhammavinaye…pe…",
  "atk-vin01a:911_22": "brahmacariyaṃ caritunti.",
  "atk-vin01a:911_23": "Brahmacariyanti sikkhattayasaṅgahitaṃ maggabrahmacariyaṃ.",
  "atk-vin01a:911_24": "Kiso ahosīti khādituṃ vā bhuñjituṃ vā asakkonto tanuko ahosi appamaṃsalohito.",
  "atk-vin01a:911_25": "Uppaṇḍuppaṇḍukajātoti sañjātuppaṇḍuppaṇḍukabhāvo paṇḍupalāsappaṭibhāgo.",
  "atk-vin01a:911_26": "Dhamanisanthatagattoti pariyādinnamaṃsalohitattā sirājāleneva santharitagatto.",
  "atk-vin01a:911_27": "Antomanoti anusocanavasena abbhantareyeva ṭhitacitto.",
  "atk-vin01a:911_28": "Hadayavatthuṃ nissāya pavattanavasena pana sabbepi antomanāyeva.",
  "atk-vin01a:911_29": "Līnamanoti uddese paripucchāya kammaṭṭhāne adhisīle adhicitte adhipaññāya vattapaṭipattipūraṇe ca nikkhittadhuro",
  "atk-vin01a:911_30": "avipphāriko aññadatthu kosajjavaseneva līno saṅkucito mano assāti līnamano.",
  "atk-vin01a:911_31": "Dukkhīti cetodukkhena dukkhī.",
  "atk-vin01a:911_32": "Dummanoti dosena duṭṭhamano,",
  "atk-vin01a:911_33": "virūpamano vā domanassābhibhūtatāya.",
  "atk-vin01a:911_34": "Pajjhāyīti vippaṭisāravasena vahacchinno viya gadrabho taṃ taṃ cintayi.",
  "atk-vin01a:912_0": "38.",
  "atk-vin01a:912_1": "Sahāyakā bhikkhūti taṃ evaṃbhūtaṃ gaṇasaṅgaṇikāpapañcena vītināmentaṃ disvā yassa vissāsikā kathāphāsukā bhikkhū te naṃ etadavocuṃ.",
  "atk-vin01a:912_2": "Pīṇindriyoti pasādapatiṭṭhānokāsassa sampuṇṇattā paripuṇṇacakkhuādiindriyo.",
  "atk-vin01a:912_3": "So dāni tvanti ettha dānīti nipāto,",
  "atk-vin01a:912_4": "so pana tvanti vuttaṃ hoti.",
  "atk-vin01a:912_5": "Kaccino tvanti kacci nu tvaṃ.",
  "atk-vin01a:912_6": "Anabhiratoti ukkaṇṭhito;",
  "atk-vin01a:912_7": "gihibhāvaṃ patthayamānoti attho.",
  "atk-vin01a:912_8": "Tasmā tameva anabhiratiṃ paṭikkhipanto āha –",
  "atk-vin01a:912_9": "“na kho ahaṃ, āvuso,",
  "atk-vin01a:912_10": "anabhirato”ti.",
  "atk-vin01a:912_11": "Adhikusalānaṃ pana dhammānaṃ bhāvanāya abhiratova ahanti.",
  "atk-vin01a:912_12": "Atthi me pāpakammaṃ katanti mayā kataṃ ekaṃ pāpakammaṃ atthi upalabbhati saṃvijjati,",
  "atk-vin01a:912_13": "niccakālaṃ abhimukhaṃ viya me tiṭṭhati.",
  "atk-vin01a:912_14": "Atha naṃ pakāsento “purāṇadutiyikāyā”tiādimāha.",
  "atk-vin01a:913_0": "Alañhi te,",
  "atk-vin01a:913_1": "āvuso sudinna,",
  "atk-vin01a:913_2": "kukkuccāyāti āvuso sudinna,",
  "atk-vin01a:913_3": "tuyhetaṃ pāpakammaṃ alaṃ samatthaṃ kukkuccāya;",
  "atk-vin01a:913_4": "paṭibalaṃ kukkuccaṃ uppādetunti vuttaṃ hoti.",
  "atk-vin01a:913_5": "Yaṃ tvanti ādimhi yena pāpena tvaṃ na sakkhissasi brahmacariyaṃ carituṃ,",
  "atk-vin01a:913_6": "taṃ te pāpaṃ alaṃ kukkuccāyāti evaṃ sambandho veditabbo.",
  "atk-vin01a:913_7": "Atha naṃ anusāsantā “nanu āvuso bhagavatā”tiādimāhaṃsu.",
  "atk-vin01a:913_8": "Tattha nanūti anumatiggahaṇatthe nipāto.",
  "atk-vin01a:913_9": "Anekapariyāyenāti anekakāraṇena.",
  "atk-vin01a:913_10": "Virāgāyāti virāgatthāya.",
  "atk-vin01a:913_11": "No sarāgāyāti no rāgena rajjanatthāya.",
  "atk-vin01a:913_12": "Bhagavatā hi “imaṃ me dhammaṃ sutvā sattā sabbabhavabhogesu virajjissanti,",
  "atk-vin01a:913_13": "no rajjissantī” etadatthāya dhammo desitoti adhippāyo.",
  "atk-vin01a:913_14": "Esa nayo sabbapadesu.",
  "atk-vin01a:913_15": "Idaṃ panettha pariyāyavacanamattaṃ.",
  "atk-vin01a:913_16": "Visaṃyogāyāti kilesehi visaṃyujjanatthāya.",
  "atk-vin01a:913_17": "No saṃyogāyāti na saṃyujjanatthāya.",
  "atk-vin01a:913_18": "Anupādānāyāti aggahaṇatthāya.",
  "atk-vin01a:913_19": "No saupādānāyāti na saṅgahaṇatthāya.",
  "atk-vin01a:914_0": "Tattha nāma tvanti tasmiṃ nāma tvaṃ.",
  "atk-vin01a:914_1": "Sarāgāya cetessasīti saha rāgena vattamānāya methunadhammāya cetessasi kappessasi pakappessasi;",
  "atk-vin01a:914_2": "etadatthaṃ vāyamissasīti attho.",
  "atk-vin01a:914_3": "Esa nayo sabbattha.",
  "atk-vin01a:914_4": "Puna rāgavirāgādīni nava padāni nibbattitalokuttaranibbānameva sandhāya vuttāni.",
  "atk-vin01a:914_5": "Tasmā rāgavirāgāyāti vā madanimmadanāyāti vā vuttepi “nibbānatthāyā”ti evameva attho daṭṭhabbo.",
  "atk-vin01a:914_6": "Nibbānañhi yasmā taṃ āgamma ārabbha paṭicca rāgo virajjati na hoti,",
  "atk-vin01a:914_7": "tasmā rāgavirāgoti vuccati.",
  "atk-vin01a:914_8": "Yasmā pana taṃ āgamma mānamada-",
  "atk-vin01a:914_9": "purisamadādayo madā nimmadā amadā honti vinassanti,",
  "atk-vin01a:914_10": "tasmā madanimmadananti vuccati.",
  "atk-vin01a:914_11": "Yasmā ca taṃ āgamma sabbāpi kāmapipāsā vinayaṃ abbhatthaṃ yāti,",
  "atk-vin01a:914_12": "tasmā pipāsavinayoti vuccati.",
  "atk-vin01a:914_13": "Yasmā pana taṃ āgamma pañca kāmaguṇālayā samugghātaṃ gacchanti,",
  "atk-vin01a:914_14": "tasmā ālayasamugghātoti vuccati.",
  "atk-vin01a:914_15": "Yasmā ca taṃ āgamma tebhūmakavaṭṭaṃ upacchijjati,",
  "atk-vin01a:914_16": "tasmā vaṭṭupacchedoti vuccati.",
  "atk-vin01a:914_17": "Yasmā pana taṃ āgamma sabbaso taṇhā khayaṃ gacchati virajjati nirujjhati ca,",
  "atk-vin01a:914_18": "tasmā taṇhakkhayo virāgo nirodhoti vuccati.",
  "atk-vin01a:914_19": "Yasmā panetaṃ catasso yoniyo,",
  "atk-vin01a:914_20": "pañca gatiyo,",
  "atk-vin01a:914_21": "satta viññāṇaṭṭhitiyo,",
  "atk-vin01a:914_22": "nava ca sattāvāse,",
  "atk-vin01a:914_23": "aparāparabhāvāya vinanato ābandhanato saṃsibbanato vānanti laddhavohārāya taṇhāya nikkhantaṃ nissaṭaṃ visaṃyuttaṃ,",
  "atk-vin01a:914_24": "tasmā nibbānanti vuccatīti.",
  "atk-vin01a:915_0": "Kāmānaṃ pahānaṃ akkhātanti vatthukāmānaṃ,",
  "atk-vin01a:915_1": "kilesakāmānañca pahānaṃ vuttaṃ.",
  "atk-vin01a:915_2": "Kāmasaññānaṃ pariññāti sabbāsampi kāmasaññānaṃ ñātatīraṇapahānavasena tividhā pariññā akkhātā.",
  "atk-vin01a:915_3": "Kāmapipāsānanti kāmesu pātabyatānaṃ kāme vā pātumicchānaṃ.",
  "atk-vin01a:915_4": "Kāmavitakkānanti kāmupasañhitānaṃvitakkānaṃ.",
  "atk-vin01a:915_5": "Kāmapariḷāhānanti pañcakāmaguṇikarāgavasena uppannapariḷāhānaṃ antodāhānaṃ.",
  "atk-vin01a:915_6": "Imesu pañcasu ṭhānesu kilesakkhayakaro lokuttaramaggova kathito.",
  "atk-vin01a:915_7": "Sabbapaṭhamesu pana tīsu ṭhānesu lokiyalokuttaramissako maggo kathitoti veditabbo.",
  "atk-vin01a:916_0": "Netaṃ āvusoti na etaṃ āvuso,",
  "atk-vin01a:916_1": "tava pāpakammaṃ appasannānañca pasādāya evarūpānaṃ pasādatthāya na hoti.",
  "atk-vin01a:916_2": "Atha khvetanti atha kho etaṃ.",
  "atk-vin01a:916_3": "Atha kho tantipi pāṭho.",
  "atk-vin01a:916_4": "Aññathattāyāti pasādaññathābhāvāya vippaṭisārāya hoti.",
  "atk-vin01a:916_5": "Ye maggena anāgatasaddhā,",
  "atk-vin01a:916_6": "tesaṃ vippaṭisāraṃ karoti –",
  "atk-vin01a:916_7": "“īdisepi nāma dhammavinaye mayaṃ pasannā,",
  "atk-vin01a:916_8": "yatthevaṃ duppaṭipannā bhikkhū”ti.",
  "atk-vin01a:916_9": "Ye pana maggenāgatasaddhā,",
  "atk-vin01a:916_10": "tesaṃ sineru viya vātehi acalo pasādo īdisehi vatthūhi ito vā dāruṇatarehi.",
  "atk-vin01a:916_11": "Tena vuttaṃ –",
  "atk-vin01a:916_12": "“ekaccānaṃ aññathattāyā”ti.",
  "atk-vin01a:917_0": "39.",
  "atk-vin01a:917_1": "Bhagavato etamatthaṃ ārocesunti bhagavato etaṃ atthaṃ ācikkhiṃsu paṭivedayiṃsu.",
  "atk-vin01a:917_2": "Ārocayamānā ca neva piyakamyatāya na bhedapurekkhāratāya,",
  "atk-vin01a:917_3": "na tassāyasmato avaṇṇapakāsanatthāya,",
  "atk-vin01a:917_4": "na kalisāsanāropanatthāya,",
  "atk-vin01a:917_5": "nāpi “idaṃ sutvā bhagavā imassa sāsane patiṭṭhaṃ na dassati,",
  "atk-vin01a:917_6": "nikkaḍḍhāpessati na”nti maññamānā ārocesuṃ.",
  "atk-vin01a:917_7": "Atha kho “imaṃ sāsane uppannaṃ abbudaṃ ñatvā bhagavā sikkhāpadaṃ paññapessati,",
  "atk-vin01a:917_8": "velaṃ mariyādaṃ āṇaṃ ṭhapessatī”ti ārocesuṃ.",
  "atk-vin01a:918_0": "Etasmiṃ nidāne etasmiṃ pakaraṇeti ettha sudinnassa ajjhācāravītikkamo sikkhāpadapaññattiyā kāraṇattā nidānañceva pakaraṇañcāti vuttoti veditabbo.",
  "atk-vin01a:918_1": "Kāraṇañhi yasmā nideti attano phalaṃ “gaṇhātha na”nti dassentaṃ viya appeti,",
  "atk-vin01a:918_2": "pakaroti ca naṃ kattuṃ ārabhati,",
  "atk-vin01a:918_3": "karotiyeva vā;",
  "atk-vin01a:918_4": "tasmā nidānañceva pakaraṇañcāti vuccati.",
  "atk-vin01a:918_5": "Vigarahi buddho bhagavāti buddho bhagavā vigarahi nindi;",
  "atk-vin01a:918_6": "yathā taṃ vaṇṇāvaṇṇārahānaṃ vaṇṇañca avaṇṇañca bhaṇantesu aggapuggalo.",
  "atk-vin01a:918_7": "Na hi bhagavato sīlavītikkamakaraṃ puggalaṃ disvā “ayaṃ jātiyā vā gottena vā kolaputtiyena vā ganthena",
  "atk-vin01a:918_8": "vā dhutaṅgena vā ñāto yasassī īdisaṃ puggalaṃ rakkhituṃ vaṭṭatī”ti cittaṃ uppajjati,",
  "atk-vin01a:918_9": "nāpi pesalaṃ guṇavantaṃ disvā tassa guṇaṃ paṭicchādetuṃ cittaṃ uppajjati.",
  "atk-vin01a:918_10": "Atha kho garahitabbaṃ garahati eva,",
  "atk-vin01a:918_11": "pasaṃsitabbañca pasaṃsati eva,",
  "atk-vin01a:918_12": "ayañca garahitabbo;",
  "atk-vin01a:918_13": "tasmā taṃ tādilakkhaṇe ṭhito avikampamānena cittena vigarahi buddho bhagavā “ananucchavika”ntiādīhi vacanehi.",
  "atk-vin01a:919_0": "Tatthāyaṃ atthavaṇṇanā –",
  "atk-vin01a:919_1": "yadidaṃ tayā,",
  "atk-vin01a:919_2": "moghapurisa,",
  "atk-vin01a:919_3": "tucchamanussa kammaṃ kataṃ,",
  "atk-vin01a:919_4": "taṃ samaṇakaraṇānaṃ dhammānaṃ maggaphalanibbānasāsanānaṃ vā na anucchavikaṃ,",
  "atk-vin01a:919_5": "tesaṃ chaviṃ chāyaṃ sundarabhāvaṃ na anveti nānugacchati,",
  "atk-vin01a:919_6": "atha kho ārakāva tehi dhammehi.",
  "atk-vin01a:919_7": "Ananucchavikattā eva ca ananulomikaṃ,",
  "atk-vin01a:919_8": "tesaṃ na anulometi;",
  "atk-vin01a:919_9": "atha kho vilomaṃ paccanīkabhāve ṭhitaṃ.",
  "atk-vin01a:919_10": "Ananulomikattā eva ca appatirūpaṃ,",
  "atk-vin01a:919_11": "patirūpaṃ sadisaṃ paṭibhāgaṃ na hoti,",
  "atk-vin01a:919_12": "atha kho asadisaṃ appaṭibhāgameva.",
  "atk-vin01a:919_13": "Appatirūpattā eva ca assāmaṇakaṃ,",
  "atk-vin01a:919_14": "samaṇānaṃ kammaṃ na hoti.",
  "atk-vin01a:919_15": "Assāmaṇakattā akappiyaṃ.",
  "atk-vin01a:919_16": "Yañhi samaṇakammaṃ na hoti,",
  "atk-vin01a:919_17": "taṃ tesaṃ na kappati.",
  "atk-vin01a:919_18": "Akappiyattā akaraṇīyaṃ.",
  "atk-vin01a:919_19": "Na hi samaṇā yaṃ na kappati,",
  "atk-vin01a:919_20": "taṃ karonti.",
  "atk-vin01a:919_21": "Tañcetaṃ tayā kataṃ,",
  "atk-vin01a:919_22": "tasmā ananucchavikaṃ te,",
  "atk-vin01a:919_23": "moghapurisa, kataṃ…pe…",
  "atk-vin01a:919_24": "akaraṇīyanti.",
  "atk-vin01a:919_25": "Kathañhi nāmāti kena nāma kāraṇena,",
  "atk-vin01a:919_26": "kiṃ nāma kāraṇaṃ passantoti vuttaṃ hoti.",
  "atk-vin01a:919_27": "Tato kāraṇābhāvaṃ dassento parato “nanu mayā moghapurisā”tiādimāha.",
  "atk-vin01a:919_28": "Taṃ sabbaṃ vuttatthameva.",
  "atk-vin01a:920_0": "Idāni yasmā yaṃ tena pāpakammaṃ kataṃ,",
  "atk-vin01a:920_1": "taṃ vipaccamānaṃ ativiya dukkhavipākaṃ hoti,",
  "atk-vin01a:920_2": "tasmāssa taṃ vipākaṃ dassetuṃ katāparādhaṃ viya puttaṃ anukampakā mātāpitaro dayālukena cittena sudinnaṃ paribhāsanto “varaṃ te moghapurisā”tiādimāha.",
  "atk-vin01a:920_3": "Tattha āsu sīghaṃ etassa visaṃ āgacchatīti āsīviso.",
  "atk-vin01a:920_4": "Ghoraṃ caṇḍamassa visanti ghoraviso,",
  "atk-vin01a:920_5": "tassa āsīvisassa ghoravisassa.",
  "atk-vin01a:920_6": "“Pakkhitta”nti etassa “vara”nti iminā sambandho.",
  "atk-vin01a:920_7": "Īdisassa āsīvisassa ghoravisassa mukhe aṅgajātaṃ varaṃ pakkhittaṃ;",
  "atk-vin01a:920_8": "sace pakkhittaṃ bhaveyya,",
  "atk-vin01a:920_9": "varaṃ siyā;",
  "atk-vin01a:920_10": "sundaraṃ sādhu suṭṭhu siyāti attho.",
  "atk-vin01a:920_11": "Na tvevāti na tu eva varaṃ na sundarameva na sādhumeva na suṭṭhumeva.",
  "atk-vin01a:920_12": "Esa nayo sabbattha.",
  "atk-vin01a:920_13": "Kaṇhasappassāti kāḷasappassa.",
  "atk-vin01a:920_14": "Aṅgārakāsuyāti aṅgārapuṇṇakūpe,",
  "atk-vin01a:920_15": "aṅgārarāsimhi vā.",
  "atk-vin01a:920_16": "Ādittāyāti padittāya gahitaaggivaṇṇāya.",
  "atk-vin01a:920_17": "Sampajjalitāyāti samantato pajjalitāya acciyo muccantiyā.",
  "atk-vin01a:920_18": "Sajotibhūtāyāti sappabhāya.",
  "atk-vin01a:920_19": "Samantato uṭṭhitāhi jālāhi ekappabhāsamudayabhūtāyāti vuttaṃ hoti.",
  "atk-vin01a:921_0": "Taṃ kissa hetūti yaṃ mayā vuttaṃ “vara”nti taṃ kissa hetu,",
  "atk-vin01a:921_1": "katarena kāraṇenāti ce?",
  "atk-vin01a:921_2": "Maraṇaṃ vā nigaccheyyāti yo tattha aṅgajātaṃ pakkhipeyya,",
  "atk-vin01a:921_3": "so maraṇaṃ vā nigaccheyya maraṇamattaṃ vā dukkhaṃ.",
  "atk-vin01a:921_4": "Itonidānañca kho…pe…",
  "atk-vin01a:921_5": "upapajjeyyāti yaṃ idaṃ mātugāmassa aṅgajāte aṅgajātapakkhipanaṃ,",
  "atk-vin01a:921_6": "itonidānaṃ tassa kārako puggalo nirayaṃ upapajjeyya;",
  "atk-vin01a:921_7": "evaṃ kammassa mahāsāvajjataṃ passanto taṃ garahi,",
  "atk-vin01a:921_8": "na tassa dukkhāgamaṃ icchamāno.",
  "atk-vin01a:921_9": "Tattha nāma tvanti tasmiṃ nāma evarūpe kamme evaṃ mahāsāvajje samānepi tvaṃ.",
  "atk-vin01a:921_10": "Yaṃ tvanti ettha yanti hīḷanatthe nipāto.",
  "atk-vin01a:921_11": "Tvanti taṃ-",
  "atk-vin01a:921_12": "saddassa vevacanaṃ;",
  "atk-vin01a:921_13": "dvīhipi yaṃ vā taṃ vā hīḷitamavaññātanti vuttaṃ hoti.",
  "atk-vin01a:921_14": "Asaddhammanti asataṃ nīcajanānaṃ dhammaṃ;",
  "atk-vin01a:921_15": "tehi sevitabbanti attho.",
  "atk-vin01a:921_16": "Gāmadhammanti gāmānaṃ dhammaṃ;",
  "atk-vin01a:921_17": "gāmavāsikamanussānaṃ dhammanti vuttaṃ hoti.",
  "atk-vin01a:921_18": "Vasaladhammanti pāpadhamme vasanti paggharantīti vasalā,",
  "atk-vin01a:921_19": "tesaṃ vasalānaṃ hīnapurisānaṃ dhammaṃ,",
  "atk-vin01a:921_20": "vasalaṃ vā kilesapaggharaṇakaṃ dhammaṃ.",
  "atk-vin01a:921_21": "Duṭṭhullanti duṭṭhu ca kilesadūsitaṃ thūlañca asukhumaṃ,",
  "atk-vin01a:921_22": "anipuṇanti vuttaṃ hoti.",
  "atk-vin01a:921_23": "Odakantikanti udakakiccaṃ antikaṃ avasānaṃ assāti odakantiko,",
  "atk-vin01a:921_24": "taṃ odakantikaṃ.",
  "atk-vin01a:921_25": "Rahassanti rahobhavaṃ,",
  "atk-vin01a:921_26": "paṭicchanne okāse uppajjanakaṃ.",
  "atk-vin01a:921_27": "Ayañhi dhammo jigucchanīyattā na sakkā āvi aññesaṃ dassanavisaye kātuṃ,",
  "atk-vin01a:921_28": "tena vuttaṃ –",
  "atk-vin01a:921_29": "“rahassa”nti.",
  "atk-vin01a:921_30": "Dvayaṃdvayasamāpattinti dvīhi dvīhi samāpajjitabbaṃ,",
  "atk-vin01a:921_31": "dvayaṃ dvayaṃ samāpattintipi pāṭho.",
  "atk-vin01a:921_32": "Dayaṃ dayaṃ samāpattintipi paṭhanti,",
  "atk-vin01a:921_33": "taṃ na sundaraṃ.",
  "atk-vin01a:921_34": "Samāpajjissasīti etaṃ “tattha nāma tva”nti ettha vuttanāmasaddena yojetabbaṃ “samāpajjissasi nāmā”ti.",
  "atk-vin01a:922_0": "Bahūnaṃ kho…pe…",
  "atk-vin01a:922_1": "ādikattā pubbaṅgamoti sāsanaṃ sandhāya vadati.",
  "atk-vin01a:922_2": "Imasmiṃ sāsane tvaṃ bahūnaṃ puggalānaṃ akusalānaṃ dhammānaṃ ādikattā,",
  "atk-vin01a:922_3": "sabbapaṭhamaṃ karaṇato;",
  "atk-vin01a:922_4": "pubbaṅgamo sabbapaṭhamaṃ etaṃ maggaṃ paṭipannattā;",
  "atk-vin01a:922_5": "dvāraṃdado,",
  "atk-vin01a:922_6": "upāyadassakoti vuttaṃ hoti.",
  "atk-vin01a:922_7": "Imañhi lesaṃ laddhā tava anusikkhamānā bahū puggalā nānappakārake makkaṭiyā methunapaṭisevanādike akusaladhamme karissantīti ayamettha adhippāyo.",
  "atk-vin01a:923_0": "Anekapariyāyenāti imehi “ananucchavika”ntiādinā nayena vuttehi,",
  "atk-vin01a:923_1": "bahūhi kāraṇehi.",
  "atk-vin01a:923_2": "Dubbharatāya…pe…",
  "atk-vin01a:923_3": "kosajjassa avaṇṇaṃ bhāsitvāti dubbharatādīnaṃ vatthubhūtassa asaṃvarassa avaṇṇaṃ nindaṃ garahaṃ bhāsitvāti attho.",
  "atk-vin01a:923_4": "Yasmā hi asaṃvare ṭhitassa puggalassa attā dubbharatañceva dupposatañca āpajjati,",
  "atk-vin01a:923_5": "tasmā asaṃvaro “dubbharatā,",
  "atk-vin01a:923_6": "dupposatā”ti ca vuccati.",
  "atk-vin01a:923_7": "Yasmā pana asaṃvare ṭhitassa attā catūsu paccayesu mahicchataṃ sineruppamāṇepi ca paccaye laddhā asantuṭṭhitaṃ āpajjati,",
  "atk-vin01a:923_8": "tasmā asaṃvaro “mahicchatā,",
  "atk-vin01a:923_9": "asantuṭṭhitā”ti ca vuccati.",
  "atk-vin01a:923_10": "Yasmā ca asaṃvare ṭhitassa attā gaṇasaṅgaṇikāya ceva kilesasaṅgaṇikāya ca saṃvattati,",
  "atk-vin01a:923_11": "kosajjānugato ca hoti aṭṭhakusītavatthupāripūriyā saṃvattati,",
  "atk-vin01a:923_12": "tasmā asaṃvaro “saṅgaṇikā,",
  "atk-vin01a:923_13": "ceva kosajjañcā”ti vuccati.",
  "atk-vin01a:924_0": "Subharatāya…pe…",
  "atk-vin01a:924_1": "vīriyārambhassa vaṇṇaṃ bhāsitvāti subharatādīnaṃ vatthubhūtassa saṃvarassa vaṇṇaṃ bhāsitvāti attho.",
  "atk-vin01a:924_2": "Yasmā hi asaṃvaraṃ pahāya saṃvare ṭhitassa attā subharo hoti suposo,",
  "atk-vin01a:924_3": "catūsu ca paccayesu appicchataṃ nittaṇhabhāvaṃ āpajjati,",
  "atk-vin01a:924_4": "ekamekasmiñca paccaye yathālābha-",
  "atk-vin01a:924_5": "yathābala-",
  "atk-vin01a:924_6": "yathāsāruppavasena tippabhedāya santuṭṭhiyā saṃvattati,",
  "atk-vin01a:924_7": "tasmā saṃvaro “subharatā ceva suposatā ca appiccho ca santuṭṭho cā”ti vuccati.",
  "atk-vin01a:925_0": "Yasmā pana asaṃvaraṃ pahāya saṃvare ṭhitassa attā kilesasallekhanatāya ceva niddhunanatāya ca saṃvattati,",
  "atk-vin01a:925_1": "tasmā saṃvaro “sallekho ca dhuto cā”ti vuccati.",
  "atk-vin01a:926_0": "Yasmā ca asaṃvaraṃ pahāya saṃvare ṭhitassa attā kāyavācānaṃ appāsādikaṃ appasādanīyaṃ asantaṃ asāruppaṃ",
  "atk-vin01a:926_1": "kāyavacīduccaritaṃ cittassa appāsādikaṃ appasādanīyaṃ asantaṃ asāruppaṃ akusalavitakkattayañca anupagamma",
  "atk-vin01a:926_2": "tabbiparītassa kāyavacīsucaritassa ceva kusalavitakkattayassa ca pāsādikassa pasādanīyassa santassa sāruppassa",
  "atk-vin01a:926_3": "pāripūriyā saṃvattati,",
  "atk-vin01a:926_4": "tasmā saṃvaro “pāsādiko”ti vuccati.",
  "atk-vin01a:927_0": "Yasmā pana asaṃvaraṃ pahāya saṃvare ṭhitassa attā sabbakilesāpacayabhūtāya,",
  "atk-vin01a:927_1": "vivaṭṭāya,",
  "atk-vin01a:927_2": "aṭṭhavīriyārambhavatthupāripūriyā ca saṃvattati,",
  "atk-vin01a:927_3": "tasmā saṃvaro “apacayo ceva vīriyārambho cā”ti vuccatīti.",
  "atk-vin01a:928_0": "Bhikkhūnaṃ tadanucchavikaṃ tadanulomikanti tattha sannipatitānaṃ bhikkhūnaṃ yaṃ idāni sikkhāpadaṃ paññapessati,",
  "atk-vin01a:928_1": "tassa anucchavikañceva anulomikañca.",
  "atk-vin01a:928_2": "Yo vā ayaṃ subharatādīhi saṃvaro vutto,",
  "atk-vin01a:928_3": "tassa anucchavikañceva anulomikañca saṃvarappahānapaṭisaṃyuttaṃ asuttantavinibaddhaṃ pāḷivinimuttaṃ okkantikadhammadesanaṃ katvāti attho.",
  "atk-vin01a:928_4": "Bhagavā kira īdisesu ṭhānesu pañcavaṇṇakusumamālaṃ karonto viya,",
  "atk-vin01a:928_5": "ratanadāmaṃ sajjento viya,",
  "atk-vin01a:928_6": "ca ye paṭikkhipanādhippāyā asaṃvarābhiratā te samparāyikena vaṭṭabhayena tajjento anekappakāraṃ ādīnavaṃ dassento,",
  "atk-vin01a:928_7": "ye sikkhākāmā saṃvare ṭhitā te appekacce arahatte patiṭṭhapento appekacce anāgāmi-",
  "atk-vin01a:928_8": "sakadāgāmi-",
  "atk-vin01a:928_9": "sotāpattiphalesu upanissayavirahitepi saggamagge patiṭṭhapento dīghanikāyappamāṇampi majjhimanikāyappamāṇampi dhammadesanaṃ karoti.",
  "atk-vin01a:928_10": "Taṃ sandhāyetaṃ vuttaṃ –",
  "atk-vin01a:928_11": "“bhikkhūnaṃ tadanucchavikaṃ tadanulomikaṃ dhammiṃ kathaṃ katvā”ti.",
  "atk-vin01a:929_0": "Tena hīti tena sudinnassa ajjhācārena kāraṇabhūtena.",
  "atk-vin01a:929_1": "Sikkhāpadanti ettha sikkhitabbāti sikkhā,",
  "atk-vin01a:929_2": "pajjate imināti padaṃ,",
  "atk-vin01a:929_3": "sikkhāya padaṃ sikkhāpadaṃ;",
  "atk-vin01a:929_4": "sikkhāya adhigamupāyoti attho.",
  "atk-vin01a:929_5": "Atha vā mūlaṃ nissayo patiṭṭhāti vuttaṃ hoti.",
  "atk-vin01a:929_6": "Methunaviratiyā methunasaṃvarassetaṃ adhivacanaṃ.",
  "atk-vin01a:929_7": "Methunasaṃvaro hi tadaññesaṃ sikkhāsaṅkhātānaṃ sīlavipassanājhānamaggadhammānaṃ vuttatthavasena padattā idha “sikkhāpada”nti adhippeto.",
  "atk-vin01a:929_8": "Ayañca attho sikkhāpadavibhaṅge vuttanayeneva veditabbo.",
  "atk-vin01a:929_9": "Apica tassatthassa dīpakaṃ vacanampi “sikkhāpada”nti veditabbaṃ.",
  "atk-vin01a:929_10": "Vuttampi cetaṃ –",
  "atk-vin01a:929_11": "“sikkhāpadanti yo tattha nāmakāyo padakāyo niruttikāyo byañjanakāyo”ti.",
  "atk-vin01a:929_12": "Atha vā yathā “anabhijjhā dhammapada”nti vutte anabhijjhā eko dhammakoṭṭhāsoti attho hoti,",
  "atk-vin01a:929_13": "evamidhāpi “sikkhāpada”nti sikkhākoṭṭhāso sikkhāya eko padesotipi attho veditabbo.",
  "atk-vin01a:930_0": "Dasa atthavase paṭiccāti dasa kāraṇavase sikkhāpadapaññattihetu adhigamanīye hitavisese paṭicca āgamma ārabbha,",
  "atk-vin01a:930_1": "dasannaṃ hitavisesānaṃ nipphattiṃ sampassamānoti vuttaṃ hoti.",
  "atk-vin01a:930_2": "Idāni te dasa atthavase dassento “saṅghasuṭṭhutāyā”tiādimāha.",
  "atk-vin01a:930_3": "Tattha saṅghasuṭṭhutā nāma saṅghassa suṭṭhubhāvo,",
  "atk-vin01a:930_4": "“suṭṭhu devā”ti āgataṭṭhāne viya “suṭṭhu,",
  "atk-vin01a:930_5": "bhante”ti vacanasampaṭicchanabhāvo.",
  "atk-vin01a:930_6": "Yo ca tathāgatassa vacanaṃ sampaṭicchati,",
  "atk-vin01a:930_7": "tassa taṃ dīgharattaṃ hitāya sukhāya hoti,",
  "atk-vin01a:930_8": "tasmā saṅghassa “suṭṭhu,",
  "atk-vin01a:930_9": "bhante”ti mama vacanasampaṭicchanatthaṃ paññapessāmi,",
  "atk-vin01a:930_10": "asampaṭicchane ādīnavaṃ sampaṭicchane ca ānisaṃsaṃ dassetvā,",
  "atk-vin01a:930_11": "na balakkārena abhibhavitvāti etamatthaṃ āvikaronto āha –",
  "atk-vin01a:930_12": "“saṅghasuṭṭhutāyā”ti.",
  "atk-vin01a:930_13": "Saṅghaphāsutāyāti saṅghassa phāsubhāvāya;",
  "atk-vin01a:930_14": "sahajīvitāya sukhavihāratthāyāti attho.",
  "atk-vin01a:931_0": "Dummaṅkūnaṃ puggalānaṃ niggahāyāti dummaṅkū nāma dussīlapuggalā;",
  "atk-vin01a:931_1": "ye maṅkutaṃ āpādiyamānāpi dukkhena āpajjanti,",
  "atk-vin01a:931_2": "vītikkamaṃ karontā vā katvā vā na lajjanti,",
  "atk-vin01a:931_3": "tesaṃ niggahatthāya;",
  "atk-vin01a:931_4": "te hi sikkhāpade asati “kiṃ tumhehi diṭṭhaṃ,",
  "atk-vin01a:931_5": "kiṃ sutaṃ –",
  "atk-vin01a:931_6": "kiṃ amhehi kataṃ;",
  "atk-vin01a:931_7": "katarasmiṃ vatthusmiṃ katamaṃ āpattiṃ āropetvā amhe niggaṇhathā”ti saṅghaṃ viheṭhessanti,",
  "atk-vin01a:931_8": "sikkhāpade pana sati te saṅgho sikkhāpadaṃ dassetvā dhammena vinayena satthusāsanena niggahessati.",
  "atk-vin01a:931_9": "Tena vuttaṃ –",
  "atk-vin01a:931_10": "“dummaṅkūnaṃ puggalānaṃ niggahāyā”ti.",
  "atk-vin01a:932_0": "Pesalānaṃ bhikkhūnaṃ phāsuvihārāyāti pesalānaṃ piyasīlānaṃ bhikkhūnaṃ phāsuvihāratthāya.",
  "atk-vin01a:932_1": "Piyasīlā hi bhikkhū kattabbākattabbaṃ sāvajjānavajjaṃ velaṃ mariyādaṃ ajānantā sikkhattayapāripūriyā ghaṭamānā kilamanti,",
  "atk-vin01a:932_2": "sandiṭṭhamānā ubbāḷhā honti.",
  "atk-vin01a:932_3": "Kattabbākattabbaṃ pana sāvajjānavajjaṃ velaṃ mariyādaṃ ñatvā sikkhattayapāripūriyā ghaṭamānā na kilamanti,",
  "atk-vin01a:932_4": "sandiṭṭhamānā na ubbāḷhā honti.",
  "atk-vin01a:932_5": "Tena nesaṃ sikkhāpadapaññāpanā phāsuvihārāya saṃvattati.",
  "atk-vin01a:932_6": "Yo vā dummaṅkūnaṃ puggalānaṃ niggaho,",
  "atk-vin01a:932_7": "sveva etesaṃ phāsuvihāro.",
  "atk-vin01a:932_8": "Dussīlapuggale nissāya hi uposatho na tiṭṭhati,",
  "atk-vin01a:932_9": "pavāraṇā na tiṭṭhati,",
  "atk-vin01a:932_10": "saṅghakammāni nappavattanti,",
  "atk-vin01a:932_11": "sāmaggī na hoti,",
  "atk-vin01a:932_12": "bhikkhū anekaggā uddesaparipucchākammaṭṭhānādīni anuyuñjituṃ na sakkonti.",
  "atk-vin01a:932_13": "Dussīlesu pana niggahitesu sabbopi ayaṃ upaddavo na hoti.",
  "atk-vin01a:932_14": "Tato pesalā bhikkhū phāsu viharanti.",
  "atk-vin01a:932_15": "Evaṃ “pesalānaṃ bhikkhūnaṃ phāsu vihārāyā”ti ettha dvidhā attho veditabbo.",
  "atk-vin01a:933_0": "Diṭṭhadhammikānaṃ āsavānaṃ saṃvarāyāti diṭṭhadhammikā āsavā nāma asaṃvare ṭhitena tasmiññeva attabhāve pattabbā pāṇippahāra-",
  "atk-vin01a:933_1": "daṇḍappahāra-",
  "atk-vin01a:933_2": "hatthaccheda-",
  "atk-vin01a:933_3": "pādaccheda- akitti-",
  "atk-vin01a:933_4": "ayasavippaṭisārādayo dukkhavisesā.",
  "atk-vin01a:933_5": "Iti imesaṃ diṭṭhadhammikānaṃ āsavānaṃ saṃvarāya pidhānāya āgamanamaggathakanāyāti attho.",
  "atk-vin01a:934_0": "Samparāyikānaṃ āsavānaṃ paṭighātāyāti samparāyikā āsavā nāma asaṃvare ṭhitena katapāpakammamūlakā samparāye narakādīsu pattabbā dukkhavisesā,",
  "atk-vin01a:934_1": "tesaṃ paṭighātatthāya paṭippassambhanatthāya vūpasamatthāyāti vuttaṃ hoti.",
  "atk-vin01a:935_0": "Appasannānaṃ pasādāyāti sikkhāpadapaññattiyā hi sati sikkhāpadapaññattiṃ ñatvā vā yathāpaññattaṃ paṭipajjamāne",
  "atk-vin01a:935_1": "bhikkhū disvā vā yepi appasannā paṇḍitamanussā,",
  "atk-vin01a:935_2": "te “yāni vata loke mahājanassa rajjana- dussana-",
  "atk-vin01a:935_3": "muyhanaṭṭhānāni,",
  "atk-vin01a:935_4": "tehi ime samaṇā sakyaputtiyā ārakā viratā viharanti,",
  "atk-vin01a:935_5": "dukkaraṃ vata karonti,",
  "atk-vin01a:935_6": "bhāriyaṃ vata karontī”ti pasādaṃ āpajjanti,",
  "atk-vin01a:935_7": "vinayapiṭake potthakaṃ disvā micchādiṭṭhika-",
  "atk-vin01a:935_8": "tivedī brāhmaṇo viya.",
  "atk-vin01a:935_9": "Tena vuttaṃ –",
  "atk-vin01a:935_10": "“appasannānaṃ pasādāyā”ti.",
  "atk-vin01a:936_0": "Pasannānaṃ bhiyyobhāvāyāti yepi sāsane pasannā kulaputtā tepi sikkhāpadapaññattiṃ ñatvā yathāpaññattaṃ",
  "atk-vin01a:936_1": "paṭipajjamāne bhikkhū vā disvā “aho ayyā dukkarakārino,",
  "atk-vin01a:936_2": "ye yāvajīvaṃ ekabhattaṃ brahmacariyaṃ vinayasaṃvaraṃ anupālentī”ti bhiyyo bhiyyo pasīdanti.",
  "atk-vin01a:936_3": "Tena vuttaṃ –",
  "atk-vin01a:936_4": "“pasannānaṃ bhiyyobhāvāyā”ti.",
  "atk-vin01a:937_0": "Saddhammaṭṭhitiyāti tividho saddhammo –",
  "atk-vin01a:937_1": "pariyattisaddhammo,",
  "atk-vin01a:937_2": "paṭipattisaddhammo,",
  "atk-vin01a:937_3": "adhigamasaddhammoti.",
  "atk-vin01a:937_4": "Tattha piṭakattayasaṅgahitaṃ sabbampi buddhavacanaṃ “pariyattisaddhammo” nāma.",
  "atk-vin01a:937_5": "Terasa dhutaguṇā,",
  "atk-vin01a:937_6": "cuddasa khandhakavattāni,",
  "atk-vin01a:937_7": "dveasīti mahāvattāni,",
  "atk-vin01a:937_8": "sīlasamādhivipassanāti ayaṃ “paṭipattisaddhammo” nāma.",
  "atk-vin01a:937_9": "Cattāro ariyamaggā cattāri ca sāmaññaphalāni nibbānañcāti ayaṃ “adhigamasaddhammo” nāma.",
  "atk-vin01a:937_10": "So sabbopi yasmā sikkhāpadapaññattiyā sati bhikkhū sikkhāpadañca tassa vibhaṅgañca tadatthajotanatthaṃ aññañca buddhavacanaṃ pariyāpuṇanti,",
  "atk-vin01a:937_11": "yathāpaññattañca paṭipajjamānā paṭipattiṃ pūretvā paṭipattiyā adhigantabbaṃ lokuttaradhammaṃ adhigacchanti,",
  "atk-vin01a:937_12": "tasmā sikkhāpadapaññattiyā ciraṭṭhitiko hoti.",
  "atk-vin01a:937_13": "Tena vuttaṃ –",
  "atk-vin01a:937_14": "“saddhammaṭṭhitiyā”ti.",
  "atk-vin01a:938_0": "Vinayānuggahāyāti sikkhāpadapaññattiyā hi sati saṃvaravinayo ca pahānavinayo ca samathavinayo ca paññattivinayo",
  "atk-vin01a:938_1": "cāti catubbidhopi vinayo anuggahito hoti upatthambhito sūpatthambhito.",
  "atk-vin01a:938_2": "Tena vuttaṃ –",
  "atk-vin01a:938_3": "“vinayānuggahāyā”ti.",
  "atk-vin01a:939_0": "Sabbāneva cetāni padāni “sikkhāpadaṃ paññapessāmī”ti iminā vacanena saddhiṃ yojetabbāni.",
  "atk-vin01a:939_1": "Tatrāyaṃ paṭhamapacchimapadayojanā –",
  "atk-vin01a:939_2": "“saṅghasuṭṭhutāya sikkhāpadaṃ paññapessāmi,",
  "atk-vin01a:939_3": "vinayānuggahāya sikkhāpadaṃ paññapessāmī”ti.",
  "atk-vin01a:940_0": "Api cettha yaṃ saṅghasuṭṭhu taṃ saṅghaphāsu,",
  "atk-vin01a:940_1": "yaṃ saṅghaphāsu taṃ dummaṅkūnaṃ puggalānaṃ niggahāyāti evaṃ saṅkhalikanayaṃ;",
  "atk-vin01a:940_2": "yaṃ saṅghasuṭṭhu taṃ saṅghaphāsu,",
  "atk-vin01a:940_3": "yaṃ saṅghasuṭṭhu taṃ dummaṅkūnaṃ puggalānaṃ niggahāyāti evañca ekekapadamūlikaṃ dasakkhattuṃ yojanaṃ katvā yaṃ vuttaṃ parivāre –",
  "atk-vin01a:941_0": "“Atthasataṃ dhammasataṃ, dve ca niruttisatāni;",
  "atk-vin01a:942_0": "Cattāri ñāṇasatāni, atthavase pakaraṇe”ti.",
  "atk-vin01a:943_0": "Taṃ sabbaṃ veditabbaṃ. Taṃ panetaṃ yasmā parivāreyeva āvi bhavissati, tasmā idha na vaṇṇitanti.",
  "atk-vin01a:944_0": "Evaṃ sikkhāpadapaññattiyā ānisaṃsaṃ dassetvā tasmiṃ sikkhāpade bhikkhūhi kattabbakiccaṃ dīpento “evañca pana,",
  "atk-vin01a:944_1": "bhikkhave,",
  "atk-vin01a:944_2": "imaṃ sikkhāpadaṃ uddiseyyāthā”ti āha.",
  "atk-vin01a:944_3": "Kiṃ vuttaṃ hoti?",
  "atk-vin01a:944_4": "Bhikkhave,",
  "atk-vin01a:944_5": "imaṃ pana mayā iti sandassitānisaṃsaṃ sikkhāpadaṃ evaṃ pātimokkhuddese uddiseyyātha ca pariyāpuṇeyyātha ca dhāreyyātha ca aññesañca vāceyyāthāti.",
  "atk-vin01a:944_6": "Atirekānayanattho hi ettha ca saddo,",
  "atk-vin01a:944_7": "tenāyamattho ānīto hotīti.",
  "atk-vin01a:945_0": "Idāni yaṃ vuttaṃ “imaṃ sikkhāpada”nti taṃ dassento “yo pana bhikkhu methunaṃ dhammaṃ paṭiseveyya,",
  "atk-vin01a:945_1": "pārājiko hoti asaṃvāso”ti āha.",
  "atk-vin01a:945_2": "Evaṃ mūlacchejjavasena daḷhaṃ katvā paṭhamapārājike paññatte aparampi anupaññattatthāya makkaṭīvatthu udapādi.",
  "atk-vin01a:945_3": "Tassuppattidīpanatthametaṃ vuttaṃ –",
  "atk-vin01a:945_4": "evañcidaṃ bhagavatā bhikkhūnaṃ sikkhāpadaṃ paññattaṃ hotīti.",
  "atk-vin01a:945_5": "Tassattho –",
  "atk-vin01a:945_6": "bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca,",
  "atk-vin01a:945_7": "idañca aññaṃ vatthu udapādīti.",
  "atk-vin01a:946_0": "Paṭhamapaññattikathā niṭṭhitā.",
  "atk-vin01a:947_0": "Sudinnabhāṇavāraṃ niṭṭhitaṃ.",
  "atk-vin01a:948_0": "Makkaṭīvatthukathā",
  "atk-vin01a:949_0": "40.",
  "atk-vin01a:949_1": "Idāni yaṃ taṃ aññaṃ vatthu uppannaṃ,",
  "atk-vin01a:949_2": "taṃ dassetuṃ “tena kho pana samayenā”tiādimāha.",
  "atk-vin01a:949_3": "Tatrāyaṃ anuttānapadavaṇṇanā –",
  "atk-vin01a:949_4": "makkaṭiṃ āmisenāti mahāvane bhikkhūnaṃ khantimettādiguṇānubhāvena nirāsaṅkacittā bahū migamorakukkuṭamakkaṭādayo",
  "atk-vin01a:949_5": "tiracchānā padhānāgāraṭṭhānesu vicaranti.",
  "atk-vin01a:949_6": "Tatra ekaṃ makkaṭiṃ āmisena yāgubhattakhajjakādinā upalāpetvā,",
  "atk-vin01a:949_7": "saṅgaṇhitvāti vuttaṃ hoti.",
  "atk-vin01a:949_8": "Tassāti bhummavacanaṃ.",
  "atk-vin01a:949_9": "Paṭisevatīti pacurapaṭisevano hoti;",
  "atk-vin01a:949_10": "pacuratthe hi vattamānavacanaṃ.",
  "atk-vin01a:949_11": "So bhikkhūti so methunadhammapaṭisevanako bhikkhu.",
  "atk-vin01a:949_12": "Senāsanacārikaṃ āhiṇḍantāti te bhikkhū āgantukā buddhadassanāya āgatā pātova āgantukabhattāni labhitvā",
  "atk-vin01a:949_13": "katabhattakiccā bhikkhūnaṃ nivāsanaṭṭhānāni passissāmāti vicariṃsu.",
  "atk-vin01a:949_14": "Tena vuttaṃ –",
  "atk-vin01a:949_15": "“senāsanacārikaṃ āhiṇḍantā”ti.",
  "atk-vin01a:949_16": "Yena te bhikkhū tenupasaṅkamīti tiracchānagatā nāma ekabhikkhunā saddhiṃ vissāsaṃ katvā aññesupi tādisaññeva cittaṃ uppādenti.",
  "atk-vin01a:949_17": "Tasmā sā makkaṭī yena te bhikkhū tenupasaṅkami;",
  "atk-vin01a:949_18": "upasaṅkamitvā ca attano vissāsikabhikkhusseva tesampi taṃ vikāraṃ dassesi.",
  "atk-vin01a:950_0": "Cheppanti naṅguṭṭhaṃ.",
  "atk-vin01a:950_1": "Oḍḍīti abhimukhaṃ ṭhapesi.",
  "atk-vin01a:950_2": "Nimittampi akāsīti yena niyāmena yāya kiriyāya methunādhippāyaṃ te jānanti taṃ akāsīti attho.",
  "atk-vin01a:950_3": "So bhikkhūti yassāyaṃ vihāro.",
  "atk-vin01a:950_4": "Ekamantaṃ nilīyiṃsūti ekasmiṃ okāse paṭicchannā acchiṃsu.",
  "atk-vin01a:951_0": "41. Saccaṃ,",
  "atk-vin01a:951_1": "āvusoti sahoḍḍhaggahito coro viya paccakkhaṃ disvā coditattā “kiṃ vā mayā kata”ntiādīni vattuṃ asakkonto “saccaṃ,",
  "atk-vin01a:951_2": "āvuso”ti āha. Nanu, āvuso,",
  "atk-vin01a:951_3": "tatheva taṃ hotīti āvuso yathā manussitthiyā,",
  "atk-vin01a:951_4": "nanu tiracchānagatitthiyāpi taṃ sikkhāpadaṃ tatheva hoti.",
  "atk-vin01a:951_5": "Manussitthiyāpi hi dassanampi gahaṇampi āmasanampi phusanampi ghaṭṭanampi duṭṭhullameva.",
  "atk-vin01a:951_6": "Tiracchānagatitthiyāpi taṃ sabbaṃ duṭṭhullameva.",
  "atk-vin01a:951_7": "Ko ettha viseso?",
  "atk-vin01a:951_8": "Alesaṭṭhāne tvaṃ lesaṃ oḍḍesīti.",
  "atk-vin01a:952_0": "42.",
  "atk-vin01a:952_1": "Antamaso tiracchānagatāyapi pārājiko hoti asaṃvāsoti tiracchānagatāyapi methunaṃ dhammaṃ paṭisevitvā pārājiko yeva hotīti daḷhataraṃ sikkhāpadamakāsi.",
  "atk-vin01a:952_2": "Duvidhañhi sikkhāpadaṃ –",
  "atk-vin01a:952_3": "lokavajjaṃ,",
  "atk-vin01a:952_4": "paṇṇattivajjañca.",
  "atk-vin01a:952_5": "Tattha yassa sacittakapakkhe cittaṃ akusalameva hoti,",
  "atk-vin01a:952_6": "taṃ lokavajjaṃ nāma.",
  "atk-vin01a:952_7": "Sesaṃ paṇṇattivajjaṃ.",
  "atk-vin01a:952_8": "Tattha lokavajje anupaññatti uppajjamānā rundhantī dvāraṃ pidahantī sotaṃ pacchindamānā gāḷhataraṃ karontī uppajjati,",
  "atk-vin01a:952_9": "aññatra adhimānā,",
  "atk-vin01a:952_10": "aññatra supinantāti ayaṃ pana vītikkamābhāvā abbohārikattā ca vuttā.",
  "atk-vin01a:952_11": "Paṇṇattivajje akate vītikkame uppajjamānā sithilaṃ karontī mocentī dvāraṃ dadamānā aparāparampi anāpattiṃ kurumānā uppajjati,",
  "atk-vin01a:952_12": "gaṇabhojanaparamparabhojanādīsu anupaññattiyo viya.",
  "atk-vin01a:952_13": "“Antamaso taṅkhaṇikāyapī”ti evarūpā pana kate vītikkame uppannattā paññattigatikāva hoti.",
  "atk-vin01a:952_14": "Idaṃ pana paṭhamasikkhāpadaṃ yasmā lokavajjaṃ,",
  "atk-vin01a:952_15": "na paṇṇattivajjaṃ;",
  "atk-vin01a:952_16": "tasmā ayamanupaññatti rundhantī dvāraṃ pidahantī sotaṃ pacchindamānā gāḷhataraṃ karontī uppajji.",
  "atk-vin01a:953_0": "Evaṃ dvepi vatthūni sampiṇḍetvā mūlacchejjavasena daḷhataraṃ katvā paṭhamapārājike paññatte aparampi anupaññattatthāya vajjiputtakavatthu udapādi.",
  "atk-vin01a:953_1": "Tassuppattidassanatthametaṃ vuttaṃ –",
  "atk-vin01a:953_2": "“evañcidaṃ bhagavatā bhikkhūnaṃ sikkhāpadaṃ paññattaṃ hotī”ti.",
  "atk-vin01a:953_3": "Tassattho –",
  "atk-vin01a:953_4": "bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca idañca aññampi vatthu udapādīti.",
  "atk-vin01a:954_0": "Makkaṭīvatthukathā niṭṭhitā.",
  "atk-vin01a:955_0": "Santhatabhāṇavāro",
  "atk-vin01a:956_0": "Vajjiputtakavatthuvaṇṇanā",
  "atk-vin01a:957_0": "43- 44.",
  "atk-vin01a:957_1": "Idāni yaṃ taṃ aññampi vatthu uppannaṃ,",
  "atk-vin01a:957_2": "taṃ dassetuṃ “tena kho pana samayenā”tiādimāha.",
  "atk-vin01a:957_3": "Tatrāpi ayamanuttānapadavaṇṇanā –",
  "atk-vin01a:957_4": "vesālikāti vesālivāsino.",
  "atk-vin01a:957_5": "Vajjiputtakāti vajjiraṭṭhe vesāliyaṃ kulānaṃ puttā.",
  "atk-vin01a:957_6": "Sāsane kira yo yo upaddavo ādīnavo abbudamuppajji,",
  "atk-vin01a:957_7": "sabbaṃ taṃ vajjiputtake nissāya.",
  "atk-vin01a:957_8": "Tathā hi devadattopi vajjiputtake pakkhe labhitvā saṅghaṃ bhindi.",
  "atk-vin01a:957_9": "Vajjiputtakā eva ca vassasataparinibbute bhagavati uddhammaṃ ubbinayaṃ satthusāsanaṃ dīpesuṃ.",
  "atk-vin01a:957_10": "Imepi tesaṃ yeva ekacce evaṃ paññattepi sikkhāpade yāvadatthaṃ bhuñjiṃsu…pe…",
  "atk-vin01a:957_11": "methunaṃ dhammaṃ paṭiseviṃsūti.",
  "atk-vin01a:958_0": "Ñātibyasanenapīti ettha asanaṃ byasanaṃ vikkhepo viddhaṃsanaṃ vināsoti sabbametaṃ ekatthaṃ.",
  "atk-vin01a:958_1": "Ñātīnaṃ byasanaṃ ñātibyasanaṃ,",
  "atk-vin01a:958_2": "tena ñātibyasanena,",
  "atk-vin01a:958_3": "rājadaṇḍabyādhimaraṇavippavāsanimittena ñātivināsenāti attho.",
  "atk-vin01a:958_4": "Esa nayo dutiyapadepi.",
  "atk-vin01a:958_5": "Tatiyapade pana ārogyavināsako rogo eva rogabyasanaṃ.",
  "atk-vin01a:958_6": "So hi ārogyaṃ byasati vikkhipati vināsetīti byasanaṃ.",
  "atk-vin01a:958_7": "Rogova byasanaṃ rogabyasanaṃ,",
  "atk-vin01a:958_8": "tena rogabyasanena.",
  "atk-vin01a:958_9": "Phuṭṭhāti adhipannā abhibhūtā samannāgatāti attho.",
  "atk-vin01a:959_0": "Na mayaṃ,",
  "atk-vin01a:959_1": "bhante ānanda,",
  "atk-vin01a:959_2": "buddhagarahinoti bhante ānanda,",
  "atk-vin01a:959_3": "mayaṃ na buddhaṃ garahāma,",
  "atk-vin01a:959_4": "na buddhassa dosaṃ dema.",
  "atk-vin01a:959_5": "Na dhammagarahino,",
  "atk-vin01a:959_6": "na saṅghagarahino.",
  "atk-vin01a:959_7": "Attagarahino mayanti attānameva mayaṃ garahāma,",
  "atk-vin01a:959_8": "attano dosaṃ dema.",
  "atk-vin01a:959_9": "Alakkhikāti nissirikā.",
  "atk-vin01a:959_10": "Appapuññāti parittapuññā.",
  "atk-vin01a:959_11": "Vipassakā kusalānaṃ dhammānanti ye aṭṭhatiṃsārammaṇesu vibhattā kusalā dhammā,",
  "atk-vin01a:959_12": "tesaṃ vipassakā;",
  "atk-vin01a:959_13": "tato tato ārammaṇato vuṭṭhāya teva dhamme vipassamānāti attho.",
  "atk-vin01a:959_14": "Pubbarattāpararattanti rattiyā pubbaṃ pubbarattaṃ,",
  "atk-vin01a:959_15": "rattiyā aparaṃ apararattaṃ,",
  "atk-vin01a:959_16": "paṭhamayāmañca pacchimayāmañcāti vuttaṃ hoti.",
  "atk-vin01a:959_17": "Bodhipakkhikānanti bodhissa pakkhe bhavānaṃ,",
  "atk-vin01a:959_18": "arahattamaggañāṇassa upakārakānanti attho.",
  "atk-vin01a:959_19": "Bhāvanānuyoganti vaḍḍhanānuyogaṃ.",
  "atk-vin01a:959_20": "Anuyuttā vihareyyāmāti gihipalibodhaṃ āvāsapalibodhañca pahāya vivittesu senāsanesu yuttapayuttā anaññakiccā vihareyyāma.",
  "atk-vin01a:960_0": "Evamāvusoti thero etesaṃ āsayaṃ ajānanto idaṃ nesaṃ mahāgajjitaṃ sutvā “sace ime īdisā bhavissanti,",
  "atk-vin01a:960_1": "sādhū”ti maññamāno “evamāvuso”ti sampaṭicchi.",
  "atk-vin01a:960_2": "Aṭṭhānametaṃ anavakāsoti ubhayampetaṃ kāraṇapaṭikkhepavacanaṃ.",
  "atk-vin01a:960_3": "Kāraṇañhi yasmā tattha tadāyattavuttibhāvena phalaṃ tiṭṭhati.",
  "atk-vin01a:960_4": "Yasmā cassa taṃ okāso hoti tadāyattavuttibhāvena,",
  "atk-vin01a:960_5": "tasmā “ṭhānañca avakāso cā”ti vuccati,",
  "atk-vin01a:960_6": "taṃ paṭikkhipanto āha –",
  "atk-vin01a:960_7": "“aṭṭhānametaṃ, ānanda,",
  "atk-vin01a:960_8": "anavakāso”ti.",
  "atk-vin01a:960_9": "Etaṃ ṭhānaṃ vā okāso vā natthi.",
  "atk-vin01a:960_10": "Yaṃ tathāgatoti yena tathāgato vajjīnaṃ vā…pe…",
  "atk-vin01a:960_11": "samūhaneyya,",
  "atk-vin01a:960_12": "taṃ kāraṇaṃ natthīti attho.",
  "atk-vin01a:960_13": "Yadi hi bhagavā etesaṃ “labheyyāma upasampada”nti yācantānaṃ upasampadaṃ dadeyya,",
  "atk-vin01a:960_14": "evaṃ sante “pārājiko hoti asaṃvāso”ti paññattaṃ samūhaneyya.",
  "atk-vin01a:960_15": "Yasmā panetaṃ na samūhanati,",
  "atk-vin01a:960_16": "tasmā “aṭṭhānameta”ntiādimāha.",
  "atk-vin01a:961_0": "So āgato na upasampādetabboti “yadi hi evaṃ āgato upasampadaṃ labheyya,",
  "atk-vin01a:961_1": "sāsane agāravo bhaveyya.",
  "atk-vin01a:961_2": "Sāmaṇerabhūmiyaṃ pana ṭhito sagāravo ca bhavissati,",
  "atk-vin01a:961_3": "attatthañca karissatī”ti ñatvā anukampamāno bhagavā āha –",
  "atk-vin01a:961_4": "“so āgato na upasampādetabbo”ti.",
  "atk-vin01a:961_5": "So āgato upasampādetabboti evaṃ āgato bhikkhubhāve ṭhatvā avipannasīlatāya sāsane sagāravo bhavissati,",
  "atk-vin01a:961_6": "so sati upanissaye nacirasseva uttamatthaṃ pāpuṇissatīti ñatvā upasampādetabboti āha.",
  "atk-vin01a:962_0": "Evaṃ methunaṃ dhammaṃ paṭisevitvā āgatesu anupasampādetabbañca upasampādetabbañca dassetvā tīṇipi vatthūni",
  "atk-vin01a:962_1": "samodhānetvā paripuṇṇaṃ katvā sikkhāpadaṃ paññapetukāmo “evañca pana,",
  "atk-vin01a:962_2": "bhikkhave,",
  "atk-vin01a:962_3": "imaṃ sikkhāpadaṃ uddiseyyāthā”ti vatvā “yo pana bhikkhu…pe…",
  "atk-vin01a:962_4": "asaṃvāso”ti paripuṇṇaṃ sikkhāpadaṃ paññapesi.",
  "atk-vin01a:963_0": "Vajjiputtakavatthuvaṇṇanā niṭṭhitā.",
  "atk-vin01a:964_0": "Catubbidhavinayakathā",
  "atk-vin01a:965_0": "45.",
  "atk-vin01a:965_1": "Idānissa atthaṃ vibhajanto “yo panāti,",
  "atk-vin01a:965_2": "yo yādiso”tiādimāha.",
  "atk-vin01a:965_3": "Tasmiṃ pana sikkhāpade ca sikkhāpadavibhaṅge ca sakale ca vinayavinicchaye kosallaṃ patthayantena catubbidho vinayo jānitabbo –",
  "atk-vin01a:966_0": "Catubbidhañhi vinayaṃ, mahātherā mahiddhikā;",
  "atk-vin01a:967_0": "Nīharitvā pakāsesuṃ, dhammasaṅgāhakā purā.",
  "atk-vin01a:968_0": "Katamaṃ catubbidhaṃ? Suttaṃ,",
  "atk-vin01a:968_1": "suttānulomaṃ,",
  "atk-vin01a:968_2": "ācariyavādaṃ,",
  "atk-vin01a:968_3": "attanomatinti.",
  "atk-vin01a:968_4": "Yaṃ sandhāya vuttaṃ –",
  "atk-vin01a:968_5": "“āhaccapadena rasena ācariyavaṃsena adhippāyā”ti,",
  "atk-vin01a:968_6": "ettha hi āhaccapadanti suttaṃ adhippetaṃ,",
  "atk-vin01a:968_7": "rasoti suttānulomaṃ,",
  "atk-vin01a:968_8": "ācariyavaṃsoti ācariyavādo,",
  "atk-vin01a:968_9": "adhippāyoti attanomati.",
  "atk-vin01a:969_0": "Tattha suttaṃnāma sakale vinayapiṭake pāḷi.",
  "atk-vin01a:970_0": "Suttānulomaṃ nāma cattāro mahāpadesā;",
  "atk-vin01a:970_1": "ye bhagavatā evaṃ vuttā – “yaṃ,",
  "atk-vin01a:970_2": "bhikkhave,",
  "atk-vin01a:970_3": "mayā ‘idaṃ na kappatī’ti appaṭikkhittaṃ,",
  "atk-vin01a:970_4": "taṃ ce akappiyaṃ anulometi;",
  "atk-vin01a:970_5": "kappiyaṃ paṭibāhati,",
  "atk-vin01a:970_6": "taṃ vo na kappati. Yaṃ,",
  "atk-vin01a:970_7": "bhikkhave,",
  "atk-vin01a:970_8": "mayā ‘idaṃ na kappatī’ti appaṭikkhittaṃ,",
  "atk-vin01a:970_9": "taṃ ce kappiyaṃ anulometi;",
  "atk-vin01a:970_10": "akappiyaṃ paṭibāhati,",
  "atk-vin01a:970_11": "taṃ vo kappati. Yaṃ,",
  "atk-vin01a:970_12": "bhikkhave,",
  "atk-vin01a:970_13": "mayā ‘idaṃ kappatī’ti ananuññātaṃ,",
  "atk-vin01a:970_14": "taṃ ce akappiyaṃ anulometi,",
  "atk-vin01a:970_15": "kappiyaṃ paṭibāhati;",
  "atk-vin01a:970_16": "taṃ vo na kappati. Yaṃ,",
  "atk-vin01a:970_17": "bhikkhave,",
  "atk-vin01a:970_18": "mayā ‘idaṃ kappatī’ti ananuññātaṃ,",
  "atk-vin01a:970_19": "taṃ ce kappiyaṃ anulometi,",
  "atk-vin01a:970_20": "akappiyaṃ paṭibāhati;",
  "atk-vin01a:970_21": "taṃ vo kappatī”ti.",
  "atk-vin01a:971_0": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "atk-vin01a:972_0": "Attanomati nāma sutta-",
  "atk-vin01a:972_1": "suttānuloma-",
  "atk-vin01a:972_2": "ācariyavāde muñcitvā anumānena attano anubuddhiyā nayaggāhena upaṭṭhitākārakathanaṃ.",
  "atk-vin01a:973_0": "Apica suttantābhidhammavinayaṭṭhakathāsu āgato sabbopi theravādo “attanomati” nāma.",
  "atk-vin01a:973_1": "Taṃ pana attanomatiṃ gahetvā kathentena na daḷhaggāhaṃ gahetvā voharitabbaṃ.",
  "atk-vin01a:973_2": "Kāraṇaṃ sallakkhetvā atthena pāḷiṃ,",
  "atk-vin01a:973_3": "pāḷiyā ca atthaṃ saṃsanditvā kathetabbaṃ.",
  "atk-vin01a:973_4": "Attanomati ācariyavāde otāretabbā.",
  "atk-vin01a:973_5": "Sace tattha otarati ceva sameti ca,",
  "atk-vin01a:973_6": "gahetabbā.",
  "atk-vin01a:973_7": "Sace neva otarati na sameti,",
  "atk-vin01a:973_8": "na gahetabbā.",
  "atk-vin01a:973_9": "Ayañhi attanomati nāma sabbadubbalā.",
  "atk-vin01a:973_10": "Attanomatito ācariyavādo balavataro.",
  "atk-vin01a:974_0": "Ācariyavādopi suttānulome otāretabbo.",
  "atk-vin01a:974_1": "Tattha otaranto samentoyeva gahetabbo,",
  "atk-vin01a:974_2": "itaro na gahetabbo.",
  "atk-vin01a:974_3": "Ācariyavādato hi suttānulomaṃ balavataraṃ.",
  "atk-vin01a:975_0": "Suttānulomampi sutte otāretabbaṃ.",
  "atk-vin01a:975_1": "Tattha otarantaṃ samentameva gahetabbaṃ,",
  "atk-vin01a:975_2": "itaraṃ na gahetabbaṃ.",
  "atk-vin01a:975_3": "Suttānulomato hi suttameva balavataraṃ.",
  "atk-vin01a:975_4": "Suttañhi appaṭivattiyaṃ kārakasaṅghasadisaṃ buddhānaṃ ṭhitakālasadisaṃ.",
  "atk-vin01a:975_5": "Tasmā yadā dve bhikkhū sākacchanti,",
  "atk-vin01a:975_6": "sakavādī suttaṃ gahetvā katheti,",
  "atk-vin01a:975_7": "paravādī suttānulomaṃ.",
  "atk-vin01a:975_8": "Tehi aññamaññaṃ khepaṃ vā garahaṃ vā akatvā suttānulomaṃ sutte otāretabbaṃ.",
  "atk-vin01a:975_9": "Sace otarati sameti,",
  "atk-vin01a:975_10": "gahetabbaṃ. No ce,",
  "atk-vin01a:975_11": "na gahetabbaṃ;",
  "atk-vin01a:975_12": "suttasmiṃyeva ṭhātabbaṃ.",
  "atk-vin01a:975_13": "Athāyaṃ suttaṃ gahetvā katheti,",
  "atk-vin01a:975_14": "paro ācariyavādaṃ.",
  "atk-vin01a:975_15": "Tehipi aññamaññaṃ khepaṃ vā garahaṃ vā akatvā ācariyavādo sutte otāretabbo.",
  "atk-vin01a:975_16": "Sace otarati sameti,",
  "atk-vin01a:975_17": "gahetabbo.",
  "atk-vin01a:975_18": "Anotaranto asamento ca gārayhācariyavādo na gahetabbo;",
  "atk-vin01a:975_19": "suttasmiṃyeva ṭhātabbaṃ.",
  "atk-vin01a:976_0": "Athāyaṃ suttaṃ gahetvā katheti,",
  "atk-vin01a:976_1": "paro attanomatiṃ.",
  "atk-vin01a:976_2": "Tehipi aññamaññaṃ khepaṃ vā garahaṃ vā akatvā attanomati sutte otāretabbā.",
  "atk-vin01a:976_3": "Sace otarati sameti,",
  "atk-vin01a:976_4": "gahetabbā. No ce,",
  "atk-vin01a:976_5": "na gahetabbā.",
  "atk-vin01a:976_6": "Suttasmiṃ yeva ṭhātabbaṃ.",
  "atk-vin01a:977_0": "Atha panāyaṃ suttānulomaṃ gahetvā katheti,",
  "atk-vin01a:977_1": "paro suttaṃ.",
  "atk-vin01a:977_2": "Suttaṃ suttānulome otāretabbaṃ.",
  "atk-vin01a:977_3": "Sace otarati sameti,",
  "atk-vin01a:977_4": "tisso saṅgītiyo ārūḷhaṃ pāḷiāgataṃ paññāyati,",
  "atk-vin01a:977_5": "gahetabbaṃ.",
  "atk-vin01a:977_6": "No ce tathā paññāyati na otarati na sameti,",
  "atk-vin01a:977_7": "bāhirakasuttaṃ vā hoti siloko vā aññaṃ vā gārayhasuttaṃ guḷhavessantaraguḷhavinayavedallādīnaṃ aññatarato āgataṃ,",
  "atk-vin01a:977_8": "na gahetabbaṃ.",
  "atk-vin01a:977_9": "Suttānulomasmiṃyeva ṭhātabbaṃ.",
  "atk-vin01a:978_0": "Athāyaṃ suttānulomaṃ gahetvā katheti,",
  "atk-vin01a:978_1": "paro ācariyavādaṃ.",
  "atk-vin01a:978_2": "Ācariyavādo suttānulome otāretabbo.",
  "atk-vin01a:978_3": "Sace otarati sameti,",
  "atk-vin01a:978_4": "gahetabbo. No ce,",
  "atk-vin01a:978_5": "na gahetabbo.",
  "atk-vin01a:978_6": "Suttānulomeyeva ṭhātabbaṃ.",
  "atk-vin01a:979_0": "Athāyaṃ suttānulomaṃ gahetvā katheti,",
  "atk-vin01a:979_1": "paro attanomatiṃ.",
  "atk-vin01a:979_2": "Attanomati suttānulome otāretabbā.",
  "atk-vin01a:979_3": "Sace otarati sameti,",
  "atk-vin01a:979_4": "gahetabbā. No ce,",
  "atk-vin01a:979_5": "na gahetabbā.",
  "atk-vin01a:979_6": "Suttānulomeyeva ṭhātabbaṃ.",
  "atk-vin01a:980_0": "Atha panāyaṃ ācariyavādaṃ gahetvā katheti,",
  "atk-vin01a:980_1": "paro suttaṃ.",
  "atk-vin01a:980_2": "Suttaṃ ācariyavāde otāretabbaṃ.",
  "atk-vin01a:980_3": "Sace otarati sameti,",
  "atk-vin01a:980_4": "gahetabbaṃ.",
  "atk-vin01a:980_5": "Itaraṃ gārayhasuttaṃ na gahetabbaṃ.",
  "atk-vin01a:980_6": "Ācariyavādeyeva ṭhātabbaṃ.",
  "atk-vin01a:981_0": "Athāyaṃ ācariyavādaṃ gahetvā katheti,",
  "atk-vin01a:981_1": "paro suttānulomaṃ.",
  "atk-vin01a:981_2": "Suttānulomaṃ ācariyavāde otāretabbaṃ.",
  "atk-vin01a:981_3": "Otarantaṃ samentameva gahetabbaṃ,",
  "atk-vin01a:981_4": "itaraṃ na gahetabbaṃ.",
  "atk-vin01a:981_5": "Ācariyavādeyeva ṭhātabbaṃ.",
  "atk-vin01a:982_0": "Athāyaṃ ācariyavādaṃ gahetvā katheti,",
  "atk-vin01a:982_1": "paro attanomatiṃ.",
  "atk-vin01a:982_2": "Attanomati ācariyavāde otāretabbā.",
  "atk-vin01a:982_3": "Sace otarati sameti,",
  "atk-vin01a:982_4": "gahetabbā. No ce,",
  "atk-vin01a:982_5": "na gahetabbā.",
  "atk-vin01a:982_6": "Ācariyavādeyeva ṭhātabbaṃ.",
  "atk-vin01a:983_0": "Atha panāyaṃ attanomatiṃ gahetvā katheti,",
  "atk-vin01a:983_1": "paro suttaṃ.",
  "atk-vin01a:983_2": "Suttaṃ attanomatiyaṃ otāretabbaṃ.",
  "atk-vin01a:983_3": "Sace otarati sameti,",
  "atk-vin01a:983_4": "gahetabbaṃ.",
  "atk-vin01a:983_5": "Itaraṃ gārayhasuttaṃ na gahetabbaṃ.",
  "atk-vin01a:983_6": "Attanomatiyameva ṭhātabbaṃ.",
  "atk-vin01a:984_0": "Athāyaṃ attanomatiṃ gahetvā katheti,",
  "atk-vin01a:984_1": "paro suttānulomaṃ.",
  "atk-vin01a:984_2": "Suttānulomaṃ attanomatiyaṃ otāretabbaṃ.",
  "atk-vin01a:984_3": "Otarantaṃ samentameva gahetabbaṃ,",
  "atk-vin01a:984_4": "itaraṃ na gahetabbaṃ.",
  "atk-vin01a:984_5": "Attanomatiyameva ṭhātabbaṃ.",
  "atk-vin01a:985_0": "Athāyaṃ attanomatiṃ gahetvā katheti,",
  "atk-vin01a:985_1": "paro ācariyavādaṃ.",
  "atk-vin01a:985_2": "Ācariyavādo attanomatiyaṃ otāretabbo.",
  "atk-vin01a:985_3": "Sace otarati sameti,",
  "atk-vin01a:985_4": "gahetabbo;",
  "atk-vin01a:985_5": "itaro gārayhācariyavādo na gahetabbo.",
  "atk-vin01a:985_6": "Attanomatiyameva ṭhātabbaṃ.",
  "atk-vin01a:985_7": "Attano gahaṇameva baliyaṃ kātabbaṃ.",
  "atk-vin01a:985_8": "Sabbaṭṭhānesu ca khepo vā garahā vā na kātabbāti.",
  "atk-vin01a:986_0": "Atha panāyaṃ “kappiya”nti gahetvā katheti,",
  "atk-vin01a:986_1": "paro “akappiya”nti.",
  "atk-vin01a:986_2": "Sutte ca suttānulome ca otāretabbaṃ.",
  "atk-vin01a:986_3": "Sace kappiyaṃ hoti,",
  "atk-vin01a:986_4": "kappiye ṭhātabbaṃ.",
  "atk-vin01a:986_5": "Sace akappiyaṃ,",
  "atk-vin01a:986_6": "akappiye ṭhātabbaṃ.",
  "atk-vin01a:987_0": "Athāyaṃ tassa kappiyabhāvasādhakaṃ suttato bahuṃ kāraṇañca vinicchayañca dasseti,",
  "atk-vin01a:987_1": "paro kāraṇaṃ na vindati.",
  "atk-vin01a:987_2": "Kappiyeva ṭhātabbaṃ.",
  "atk-vin01a:987_3": "Atha paro tassa akappiyabhāvasādhakaṃ suttato bahuṃ kāraṇañca vinicchayañca dasseti,",
  "atk-vin01a:987_4": "anena attano gahaṇanti katvā daḷhaṃ ādāya na ṭhātabbaṃ.",
  "atk-vin01a:987_5": "“Sādhū”ti sampaṭicchitvā akappiyeva ṭhātabbaṃ.",
  "atk-vin01a:987_6": "Atha dvinnampi kāraṇacchāyā dissati,",
  "atk-vin01a:987_7": "paṭikkhittabhāvoyeva sādhu,",
  "atk-vin01a:987_8": "akappiye ṭhātabbaṃ.",
  "atk-vin01a:987_9": "Vinayañhi patvā kappiyākappiyavicāraṇamāgamma rundhitabbaṃ,",
  "atk-vin01a:987_10": "gāḷhaṃ kattabbaṃ,",
  "atk-vin01a:987_11": "sotaṃ pacchinditabbaṃ,",
  "atk-vin01a:987_12": "garukabhāveyeva ṭhātabbaṃ.",
  "atk-vin01a:988_0": "Atha panāyaṃ “akappiya”nti gahetvā katheti,",
  "atk-vin01a:988_1": "paro “kappiya”nti.",
  "atk-vin01a:988_2": "Sutte ca suttānulome ca otāretabbaṃ.",
  "atk-vin01a:988_3": "Sace kappiyaṃ hoti,",
  "atk-vin01a:988_4": "kappiye ṭhātabbaṃ.",
  "atk-vin01a:988_5": "Sace akappiyaṃ,",
  "atk-vin01a:988_6": "akappiye ṭhātabbaṃ.",
  "atk-vin01a:989_0": "Athāyaṃ bahūhi suttavinicchayakāraṇehi akappiyabhāvaṃ dasseti,",
  "atk-vin01a:989_1": "paro kāraṇaṃ na vindati,",
  "atk-vin01a:989_2": "akappiye ṭhātabbaṃ.",
  "atk-vin01a:989_3": "Atha paro bahūhi suttavinicchayakāraṇehi kappiyabhāvaṃ dasseti,",
  "atk-vin01a:989_4": "ayaṃ kāraṇaṃ na vindati,",
  "atk-vin01a:989_5": "kappiye ṭhātabbaṃ.",
  "atk-vin01a:989_6": "Atha dvinnampi kāraṇacchāyā dissati,",
  "atk-vin01a:989_7": "attano gahaṇaṃ na vissajjetabbaṃ.",
  "atk-vin01a:989_8": "Yathā cāyaṃ kappiyākappiye akappiyakappiye ca vinicchayo vutto;",
  "atk-vin01a:989_9": "evaṃ anāpattiāpattivāde āpattānāpattivāde ca,",
  "atk-vin01a:989_10": "lahukagarukāpattivāde garukalahukāpattivāde cāpi vinicchayo veditabbo.",
  "atk-vin01a:989_11": "Nāmamattaṃyeva hi ettha nānaṃ,",
  "atk-vin01a:989_12": "yojanānaye nānaṃ natthi,",
  "atk-vin01a:989_13": "tasmā na vitthāritaṃ.",
  "atk-vin01a:990_0": "Evaṃ kappiyākappiyādivinicchaye uppanne yo sutta-",
  "atk-vin01a:990_1": "suttānulomaācariyavādaattanomatīsu atirekakāraṇaṃ labhati,",
  "atk-vin01a:990_2": "tassa vāde ṭhātabbaṃ.",
  "atk-vin01a:990_3": "Sabbaso pana kāraṇaṃ vinicchayaṃ alabhantena suttaṃ na jahitabbaṃ,",
  "atk-vin01a:990_4": "suttasmiṃyeva ṭhātabbanti.",
  "atk-vin01a:990_5": "Evaṃ tasmiṃ sikkhāpade ca sikkhāpadavibhaṅge ca sakale ca vinayavinicchaye kosallaṃ patthayantena ayaṃ catubbidho vinayo jānitabbo.",
  "atk-vin01a:991_0": "Imañca pana catubbidhaṃ vinayaṃ ñatvāpi vinayadharena puggalena tilakkhaṇasamannāgatena bhavitabbaṃ.",
  "atk-vin01a:991_1": "Tīṇi hi vinayadharassa lakkhaṇāni icchitabbāni.",
  "atk-vin01a:991_2": "Katamāni tīṇi?",
  "atk-vin01a:991_3": "“Suttañcassa svāgataṃ hoti suppavatti suvinicchitaṃ suttato anubyañjanato”ti idamekaṃ lakkhaṇaṃ.",
  "atk-vin01a:991_4": "“Vinaye kho pana ṭhito hoti asaṃhīro”ti idaṃ dutiyaṃ.",
  "atk-vin01a:991_5": "“Ācariyaparamparā kho panassa suggahitā hoti sumanasikatā sūpadhāritā”ti idaṃ tatiyaṃ.",
  "atk-vin01a:992_0": "Tattha suttaṃ nāma sakalaṃ vinayapiṭakaṃ.",
  "atk-vin01a:992_1": "Tañcassa svāgataṃ hotīti suṭṭhu āgataṃ.",
  "atk-vin01a:992_2": "Suppavattīti suṭṭhu pavattaṃ paguṇaṃ vācuggataṃ suvinicchitaṃ.",
  "atk-vin01a:992_3": "Suttato anubyañjanatoti pāḷito ca paripucchato ca aṭṭhakathāto ca suvinicchitaṃ hoti,",
  "atk-vin01a:992_4": "kaṅkhacchedaṃ katvā uggahitaṃ.",
  "atk-vin01a:993_0": "Vinaye kho pana ṭhito hotīti vinaye lajjībhāvena patiṭṭhito hoti.",
  "atk-vin01a:993_1": "Alajjī hi bahussutopi samāno lābhagarutāya tantiṃ visaṃvādetvā uddhammaṃ ubbinayaṃ satthusāsanaṃ dīpetvā sāsane mahantaṃ upaddavaṃ karoti.",
  "atk-vin01a:993_2": "Saṅghabhedampi saṅgharājimpi uppādeti.",
  "atk-vin01a:993_3": "Lajjī pana kukkuccako sikkhākāmo jīvitahetupi tantiṃ avisaṃvādetvā dhammameva vinayameva ca dīpeti,",
  "atk-vin01a:993_4": "satthusāsanaṃ garuṃ katvā ṭhapeti.",
  "atk-vin01a:993_5": "Tathā hi pubbe mahātherā tikkhattuṃ vācaṃ nicchāresuṃ –",
  "atk-vin01a:993_6": "“anāgate lajjī rakkhissati,",
  "atk-vin01a:993_7": "lajjī rakkhissati,",
  "atk-vin01a:993_8": "lajjī rakkhissatī”ti.",
  "atk-vin01a:993_9": "Evaṃ yo lajjī,",
  "atk-vin01a:993_10": "so vinayaṃ avijahanto avokkamanto lajjībhāvena vinaye ṭhito hoti suppatiṭṭhitoti.",
  "atk-vin01a:993_11": "Asaṃhīroti saṃhīro nāma yo pāḷiyaṃ vā aṭṭhakathāyaṃ vā heṭṭhato vā uparito vā padapaṭipāṭiyā vā pucchiyamāno",
  "atk-vin01a:993_12": "vitthunati vipphandati santiṭṭhituṃ na sakkoti;",
  "atk-vin01a:993_13": "yaṃ yaṃ parena vuccati taṃ taṃ anujānāti;",
  "atk-vin01a:993_14": "sakavādaṃ chaḍḍetvā paravādaṃ gaṇhāti.",
  "atk-vin01a:993_15": "Yo pana pāḷiyaṃ vā aṭṭhakathāya vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "atk-vin01a:993_16": "ekekalomaṃ saṇḍāsena gaṇhanto viya “evaṃ mayaṃ vadāma;",
  "atk-vin01a:993_17": "evaṃ no ācariyā vadantī”ti vissajjeti;",
  "atk-vin01a:993_18": "yamhi pāḷi ca pāḷivinicchayo ca suvaṇṇabhājane pakkhittasīhavasā viya parikkhayaṃ pariyādānaṃ agacchanto tiṭṭhati,",
  "atk-vin01a:993_19": "ayaṃ vuccati “asaṃhīro”ti.",
  "atk-vin01a:994_0": "Ācariyaparamparā kho panassa suggahitā hotīti theraparamparā vaṃsaparamparā cassa suu gahitā hoti.",
  "atk-vin01a:994_1": "Sumanasikatāti suṭṭhu manasikatā;",
  "atk-vin01a:994_2": "āvajjitamatte ujjalitapadīpo viya hoti.",
  "atk-vin01a:994_3": "Sūpadhāritāti suṭṭhu upadhāritā pubbāparānusandhito atthato kāraṇato ca upadhāritā;",
  "atk-vin01a:994_4": "attano matiṃ pahāya ācariyasuddhiyā vattā hoti “mayhaṃ ācariyo asukācariyassa santike uggaṇhi,",
  "atk-vin01a:994_5": "so asukassā”ti evaṃ sabbaṃ ācariyaparamparaṃ theravādaṅgaṃ āharitvā yāva upālitthero sammāsambuddhassa santike uggaṇhīti pāpetvā ṭhapeti.",
  "atk-vin01a:994_6": "Tatopi āharitvā upālitthero sammāsambuddhassa santike uggaṇhi,",
  "atk-vin01a:994_7": "dāsakatthero attano upajjhāyassa upālittherassa,",
  "atk-vin01a:994_8": "soṇakatthero attano upajjhāyassa dāsakattherassa,",
  "atk-vin01a:994_9": "siggavatthero attano upajjhāyassa soṇakattherassa,",
  "atk-vin01a:994_10": "moggaliputtatissatthero attano upajjhāyassa siggavattherassa caṇḍavajjittherassa cāti.",
  "atk-vin01a:994_11": "Evaṃ sabbaṃ ācariyaparamparaṃ theravādaṅgaṃ āharitvā attano ācariyaṃ pāpetvā ṭhapeti.",
  "atk-vin01a:994_12": "Evaṃ uggahitā hi ācariyaparamparā suggahitā hoti.",
  "atk-vin01a:994_13": "Evaṃ asakkontena pana avassaṃ dve tayo parivaṭṭā uggahetabbā.",
  "atk-vin01a:994_14": "Sabbapacchimena hi nayena yathā ācariyo ca ācariyācariyo ca pāḷiñca paripucchañca vadanti,",
  "atk-vin01a:994_15": "tathā ñātuṃ vaṭṭati.",
  "atk-vin01a:995_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṃ sannipatite saṅghe otiṇṇe",
  "atk-vin01a:995_1": "vatthusmiṃ codakena ca cuditakena ca vutte vattabbe sahasā avinicchinitvāva cha ṭhānāni oloketabbāni.",
  "atk-vin01a:995_2": "Katamāni cha?",
  "atk-vin01a:995_3": "Vatthu oloketabbaṃ,",
  "atk-vin01a:995_4": "mātikā oloketabbā,",
  "atk-vin01a:995_5": "padabhājanīyaṃ oloketabbaṃ,",
  "atk-vin01a:995_6": "tikaparicchedo oloketabbo,",
  "atk-vin01a:995_7": "antarāpatti oloketabbā,",
  "atk-vin01a:995_8": "anāpatti oloketabbāti.",
  "atk-vin01a:996_0": "Vatthuṃ olokentopi hi “tiṇena vā paṇṇena vā paṭicchādetvā āgantabbaṃ,",
  "atk-vin01a:996_1": "na tveva naggena āgantabbaṃ;",
  "atk-vin01a:996_2": "yo āgaccheyya,",
  "atk-vin01a:996_3": "āpatti dukkaṭassā”ti evaṃ ekaccaṃ āpattiṃ passati.",
  "atk-vin01a:996_4": "So taṃ suttaṃ ānetvā taṃ adhikaraṇaṃ vūpasamessati.",
  "atk-vin01a:997_0": "Mātikaṃ olokentopi “sampajānamusāvāde pācittiya”ntiādinā nayena pañcannaṃ āpattīnaṃ aññataraṃ āpattiṃ passati,",
  "atk-vin01a:997_1": "so taṃ suttaṃ ānetvā taṃ adhikaraṇaṃ vūpasamessati.",
  "atk-vin01a:998_0": "Padabhājanīyaṃ olokentopi “akkhayite sarīre methunaṃ dhammaṃ paṭisevati,",
  "atk-vin01a:998_1": "āpatti pārājikassa.",
  "atk-vin01a:998_2": "Yebhuyyena khayite sarīre methunaṃ dhammaṃ paṭisevati,",
  "atk-vin01a:998_3": "āpatti thullaccayassā”tiādinā nayena sattannaṃ āpattīnaṃ aññataraṃ āpattiṃ passati,",
  "atk-vin01a:998_4": "so padabhājanīyato suttaṃ ānetvā taṃ adhikaraṇaṃ vūpasamessati.",
  "atk-vin01a:999_0": "Tikaparicchedaṃ olokentopi tikasaṅghādisesaṃ vā tikapācittiyaṃ vā tikadukkaṭaṃ vā aññataraṃ vā āpattiṃ tikaparicchede passati,",
  "atk-vin01a:999_1": "so tato suttaṃ ānetvā taṃ adhikaraṇaṃ vūpasamessati.",
  "atk-vin01a:1000_0": "Antarāpattiṃ olokentopi “paṭilātaṃ ukkhipati,",
  "atk-vin01a:1000_1": "āpatti dukkaṭassā”ti evaṃ yā sikkhāpadantaresu antarāpatti hoti taṃ passati,",
  "atk-vin01a:1000_2": "so taṃ suttaṃ ānetvā taṃ adhikaraṇaṃ vūpasamessati.",
  "atk-vin01a:1001_0": "Anāpattiṃ olokentopi “anāpatti bhikkhu asādiyantassa,",
  "atk-vin01a:1001_1": "atheyyacittassa,",
  "atk-vin01a:1001_2": "na maraṇādhippāyassa,",
  "atk-vin01a:1001_3": "anullapanādhippāyassa,",
  "atk-vin01a:1001_4": "na mocanādhippāyassa,",
  "atk-vin01a:1001_5": "asañcicca, assatiyā,",
  "atk-vin01a:1001_6": "ajānantassā”ti evaṃ tasmiṃ tasmiṃ sikkhāpade niddiṭṭhaṃ anāpattiṃ passati,",
  "atk-vin01a:1001_7": "so taṃ suttaṃ ānetvā taṃ adhikaraṇaṃ vūpasamessati.",
  "atk-vin01a:1002_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā adhikaraṇaṃ vūpasamessati,",
  "atk-vin01a:1002_1": "tassa vinicchayo appaṭivattiyo,",
  "atk-vin01a:1002_2": "buddhena sayaṃ nisīditvā vinicchitasadiso hoti.",
  "atk-vin01a:1002_3": "Taṃ cevaṃ vinicchayakusalaṃ bhikkhuṃ koci katasikkhāpadavītikkamo bhikkhu upasaṅkamitvā attano kukkuccaṃ puccheyya;",
  "atk-vin01a:1002_4": "tena sādhukaṃ sallakkhetvā sace anāpatti hoti,",
  "atk-vin01a:1002_5": "“anāpattī”ti vattabbaṃ.",
  "atk-vin01a:1002_6": "Sace pana āpatti hoti,",
  "atk-vin01a:1002_7": "“āpattī”ti vattabbaṃ.",
  "atk-vin01a:1002_8": "Sā desanāgāminī ce,",
  "atk-vin01a:1002_9": "“desanāgāminī”ti vattabbaṃ.",
  "atk-vin01a:1002_10": "Vuṭṭhānagāminī ce,",
  "atk-vin01a:1002_11": "“vuṭṭhānagāminī”ti vattabbaṃ.",
  "atk-vin01a:1002_12": "Athassa pārājikacchāyā dissati,",
  "atk-vin01a:1002_13": "“pārājikāpattī”ti na tāva vattabbaṃ. Kasmā?",
  "atk-vin01a:1002_14": "Methunadhammavītikkamo hi uttarimanussadhammavītikkamo ca oḷāriko.",
  "atk-vin01a:1002_15": "Adinnādānamanussaviggahavītikkamā pana sukhumā cittalahukā.",
  "atk-vin01a:1002_16": "Te sukhumeneva āpajjati,",
  "atk-vin01a:1002_17": "sukhumena rakkhati,",
  "atk-vin01a:1002_18": "tasmā visesena taṃvatthukaṃ kukkuccaṃ pucchiyamāno “āpattī”ti avatvā sacassa ācariyo dharati,",
  "atk-vin01a:1002_19": "tato tena so bhikkhu “amhākaṃ ācariyaṃ pucchā”ti pesetabbo.",
  "atk-vin01a:1002_20": "Sace so puna āgantvā “tumhākaṃ ācariyo suttato nayato oloketvā ‘satekiccho’ti maṃ āhā”ti vadati,",
  "atk-vin01a:1002_21": "tato anena so “sādhu suṭṭhu yaṃ ācariyo bhaṇati taṃ karohī”ti vattabbo.",
  "atk-vin01a:1002_22": "Atha panassa ācariyo natthi,",
  "atk-vin01a:1002_23": "saddhiṃ uggahitatthero pana atthi,",
  "atk-vin01a:1002_24": "tassa santikaṃ pesetabbo –",
  "atk-vin01a:1002_25": "“amhehi saha uggahitatthero gaṇapāmokkho,",
  "atk-vin01a:1002_26": "taṃ gantvā pucchā”ti.",
  "atk-vin01a:1002_27": "Tenāpi “satekiccho”ti vinicchite “sādhu suṭṭhu tassa vacanaṃ karohī”ti vattabbo.",
  "atk-vin01a:1002_28": "Atha saddhiṃ uggahitattheropi natthi,",
  "atk-vin01a:1002_29": "antevāsiko paṇḍito atthi,",
  "atk-vin01a:1002_30": "tassa santikaṃ pesetabbo –",
  "atk-vin01a:1002_31": "“asukadaharaṃ gantvā pucchā”ti.",
  "atk-vin01a:1002_32": "Tenāpi “satekiccho”ti vinicchite “sādhu suṭṭhu tassa vacanaṃ karohī”ti vattabbo.",
  "atk-vin01a:1002_33": "Atha daharassāpi pārājikacchāyāva upaṭṭhāti,",
  "atk-vin01a:1002_34": "tenāpi “pārājikosī”ti na vattabbo.",
  "atk-vin01a:1002_35": "Dullabho hi buddhuppādo,",
  "atk-vin01a:1002_36": "tato dullabhatarā pabbajjā ca upasampadā ca.",
  "atk-vin01a:1002_37": "Evaṃ pana vattabbo –",
  "atk-vin01a:1002_38": "“vivittaṃ okāsaṃ sammajjitvā divāvihāraṃ nisīditvā sīlāni sodhetvā dvattiṃsākāraṃ tāva manasi karohī”ti.",
  "atk-vin01a:1002_39": "Sace tassa arogaṃ sīlaṃ kammaṭṭhānaṃ ghaṭayati,",
  "atk-vin01a:1002_40": "saṅkhārā pākaṭā hutvā upaṭṭhahanti,",
  "atk-vin01a:1002_41": "upacārappanāppattaṃ viya cittampi ekaggaṃ hoti,",
  "atk-vin01a:1002_42": "divasaṃ atikkantampi na jānāti.",
  "atk-vin01a:1002_43": "So divasātikkame upaṭṭhānaṃ āgato evaṃ vattabbo –",
  "atk-vin01a:1002_44": "“kīdisā te cittappavattī”ti.",
  "atk-vin01a:1002_45": "Ārocitāya cittappavattiyā vattabbo –",
  "atk-vin01a:1002_46": "“pabbajjā nāma cittavisuddhatthāya,",
  "atk-vin01a:1002_47": "appamatto samaṇadhammaṃ karohī”ti.",
  "atk-vin01a:1003_0": "Yassa pana sīlaṃ bhinnaṃ hoti,",
  "atk-vin01a:1003_1": "tassa kammaṭṭhānaṃ na ghaṭayati,",
  "atk-vin01a:1003_2": "patodābhitunnaṃ viya cittaṃ vikampati,",
  "atk-vin01a:1003_3": "vippaṭisāragginā ḍayhati,",
  "atk-vin01a:1003_4": "tattapāsāṇe nisinno viya taṅkhaṇaññeva vuṭṭhāti.",
  "atk-vin01a:1003_5": "So āgato “kā te cittappavattī”ti pucchitabbo.",
  "atk-vin01a:1003_6": "Ārocitāya cittappavattiyā “natthi loke raho nāma pāpakammaṃ pakubbato.",
  "atk-vin01a:1003_7": "Sabbapaṭhamañhi pāpaṃ karonto attanā jānāti,",
  "atk-vin01a:1003_8": "athassa ārakkhadevatā paracittavidū samaṇabrāhmaṇā aññā ca devatā jānanti,",
  "atk-vin01a:1003_9": "tvaṃyeva dāni tava sotthiṃ pariyesāhī”ti vattabbo.",
  "atk-vin01a:1004_0": "Niṭṭhitā catubbidhavinayakathā",
  "atk-vin01a:1005_0": "Vinayadharassa ca lakkhaṇādikathā.",
  "atk-vin01a:1006_0": "Bhikkhupadabhājanīyavaṇṇanā",
  "atk-vin01a:1007_0": "Idāni sikkhāpadavibhaṅgassa atthaṃ vaṇṇayissāma.",
  "atk-vin01a:1007_1": "Yaṃ vuttaṃ yo panāti yo yādisotiādi.",
  "atk-vin01a:1007_2": "Ettha yo panāti vibhajitabbapadaṃ;",
  "atk-vin01a:1007_3": "yo yādisotiādīni tassa vibhajanapadāni.",
  "atk-vin01a:1007_4": "Ettha ca yasmā panāti nipātamattaṃ;",
  "atk-vin01a:1007_5": "yoti atthapadaṃ;",
  "atk-vin01a:1007_6": "tañca aniyamena puggalaṃ dīpeti,",
  "atk-vin01a:1007_7": "tasmā tassa atthaṃ dassento aniyamena puggaladīpakaṃ yo saddameva āha.",
  "atk-vin01a:1007_8": "Tasmā ettha evamattho veditabbo –",
  "atk-vin01a:1007_9": "yo panāti yo yokocīti vuttaṃ hoti.",
  "atk-vin01a:1007_10": "Yasmā pana yo yokoci nāma,",
  "atk-vin01a:1007_11": "so avassaṃ liṅga- yutta- jāti- nāma- gotta- sīla- vihāra-",
  "atk-vin01a:1007_12": "gocaravayesu ekenākārena paññāyati,",
  "atk-vin01a:1007_13": "tasmā taṃ tathā ñāpetuṃ taṃ pabhedaṃ pakāsento “yādiso”tiādimāha.",
  "atk-vin01a:1007_14": "Tattha yādisoti liṅgavasena yādiso vā tādiso vā hotu;",
  "atk-vin01a:1007_15": "dīgho vā rasso vā kāḷo vā odāto vā maṅguracchavi vā kiso vā thūlo vāti attho.",
  "atk-vin01a:1007_16": "Yathāyuttoti yogavasena yena vā tena vā yutto hotu;",
  "atk-vin01a:1007_17": "navakammayutto vā uddesayutto vā vāsadhurayutto vāti attho.",
  "atk-vin01a:1007_18": "Yathājaccoti jātivasena yaṃjacco vā taṃjacco vā hotu;",
  "atk-vin01a:1007_19": "khattiyo vā brāhmaṇo vā vesso vā suddo vāti attho.",
  "atk-vin01a:1007_20": "Yathānāmoti nāmavasena yathānāmo vā tathānāmo vā hotu;",
  "atk-vin01a:1007_21": "buddharakkhito vā dhammarakkhito vā saṅgharakkhito vāti attho.",
  "atk-vin01a:1007_22": "Yathāgottoti gottavasena yathāgotto vā tathāgotto vā yena vā tena vā gottena hotu;",
  "atk-vin01a:1007_23": "kaccāyano vā vāsiṭṭho vā kosiyo vāti attho.",
  "atk-vin01a:1007_24": "Yathāsīloti sīlesu yathāsīlo vā tathāsīlo vā hotu;",
  "atk-vin01a:1007_25": "navakammasīlo vā uddesasīlo vā vāsadhurasīlo vāti attho.",
  "atk-vin01a:1007_26": "Yathāvihārīti vihāresupi yathāvihārī vā tathāvihārī vā hotu;",
  "atk-vin01a:1007_27": "navakammavihārī vā uddesavihārī vā vāsadhuravihārī vāti attho.",
  "atk-vin01a:1007_28": "Yathāgocaroti gocaresupi yathāgocaro vā tathāgocaro vā hotu;",
  "atk-vin01a:1007_29": "navakammagocaro vā uddesagocaro vā vāsadhuragocaro vāti attho.",
  "atk-vin01a:1007_30": "Thero vāti ādīsu vayovuḍḍhādīsu yo vā so vā hotu;",
  "atk-vin01a:1007_31": "paripuṇṇadasavassatāya thero vā ūnapañcavassatāya navo vā atirekapañcavassatāya majjhimo vāti attho.",
  "atk-vin01a:1007_32": "Atha kho sabbova imasmiṃ atthe eso vuccati “yo panā”ti.",
  "atk-vin01a:1008_0": "Bhikkhuniddese bhikkhatīti bhikkhako;",
  "atk-vin01a:1008_1": "labhanto vā alabhanto vā ariyāya yācanāya yācatīti attho.",
  "atk-vin01a:1008_2": "Buddhādīhi ajjhupagataṃ bhikkhācariyaṃ ajjhupagatattā bhikkhācariyaṃ ajjhupagato nāma.",
  "atk-vin01a:1008_3": "Yo hi koci appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "atk-vin01a:1008_4": "so kasigorakkhādīhi jīvikakappanaṃ hitvā liṅgasampaṭicchaneneva bhikkhācariyaṃ ajjhupagatoti bhikkhu.",
  "atk-vin01a:1008_5": "Parapaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ ajjhupagatoti bhikkhu;",
  "atk-vin01a:1008_6": "piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ ajjhupagatoti bhikkhu.",
  "atk-vin01a:1008_7": "Agghaphassavaṇṇabhedena bhinnaṃ paṭaṃ dhāretīti bhinnapaṭadharo.",
  "atk-vin01a:1008_8": "Tattha satthakacchedanena agghabhedo veditabbo.",
  "atk-vin01a:1008_9": "Sahassagghanakopi hi paṭo satthakena khaṇḍākhaṇḍikaṃ chinno bhinnaggho hoti.",
  "atk-vin01a:1008_10": "Purimagghato upaḍḍhampi na agghati.",
  "atk-vin01a:1008_11": "Suttasaṃsibbanena phassabhedo veditabbo.",
  "atk-vin01a:1008_12": "Sukhasamphassopi hi paṭo suttehi saṃsibbito bhinnaphasso hoti.",
  "atk-vin01a:1008_13": "Kharasamphassataṃ pāpuṇāti.",
  "atk-vin01a:1008_14": "Sūcimalādīhi vaṇṇabhedo veditabbo.",
  "atk-vin01a:1008_15": "Suparisuddhopi hi paṭo sūcikammato paṭṭhāya sūcimalena,",
  "atk-vin01a:1008_16": "hatthasedamalajallikāhi,",
  "atk-vin01a:1008_17": "avasāne rajanakappakaraṇehi ca bhinnavaṇṇo hoti;",
  "atk-vin01a:1008_18": "pakativaṇṇaṃ vijahati.",
  "atk-vin01a:1008_19": "Evaṃ tīhākārehi bhinnapaṭadhāraṇato bhinnapaṭadharoti bhikkhu.",
  "atk-vin01a:1008_20": "Gihivatthavisabhāgānaṃ vā kāsāvānaṃ dhāraṇamatteneva bhinnapaṭadharoti bhikkhu.",
  "atk-vin01a:1009_0": "Samaññāyāti paññattiyā vohārenāti attho.",
  "atk-vin01a:1009_1": "Samaññāya eva hi ekacco “bhikkhū”ti paññāyati.",
  "atk-vin01a:1009_2": "Tathā hi nimantanādimhi bhikkhūsu gaṇiyamānesu sāmaṇerepi gahetvā “sataṃ bhikkhū sahassaṃ bhikkhū”ti vadanti.",
  "atk-vin01a:1009_3": "Paṭiññāyāti attano paṭijānanena paṭiññāyapi hi ekacco “bhikkhū”ti paññāyati.",
  "atk-vin01a:1009_4": "Tassa “ko etthāti? Ahaṃ, āvuso,",
  "atk-vin01a:1009_5": "bhikkhū”ti evamādīsu sambhavo daṭṭhabbo.",
  "atk-vin01a:1009_6": "Ayaṃ pana ānandattherena vuttā dhammikā paṭiññā.",
  "atk-vin01a:1009_7": "Rattibhāge pana dussīlāpi paṭipathaṃ āgacchantā “ko etthā”ti vutte adhammikāya paṭiññāya abhūtāya “mayaṃ bhikkhū”ti vadanti.",
  "atk-vin01a:1010_0": "Ehi bhikkhūti ehi bhikkhu nāma bhagavato “ehi bhikkhū”ti vacanamattena bhikkhubhāvaṃ ehibhikkhūpasampadaṃ patto.",
  "atk-vin01a:1010_1": "Bhagavā hi ehibhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ dakkhiṇahatthaṃ",
  "atk-vin01a:1010_2": "nīharitvā brahmaghosaṃ nicchārento “ehi, bhikkhu,",
  "atk-vin01a:1010_3": "cara brahmacariyaṃ sammā dukkhassa antakiriyāyā”ti vadati.",
  "atk-vin01a:1010_4": "Tassa saheva bhagavato vacanena gihiliṅgaṃ antaradhāyati,",
  "atk-vin01a:1010_5": "pabbajjā ca upasampadā ca ruhati.",
  "atk-vin01a:1010_6": "Bhaṇḍu kāsāyavasano hoti.",
  "atk-vin01a:1010_7": "Ekaṃ nivāsetvā ekaṃ pārupitvā ekaṃ aṃse ṭhapetvā vāmaṃsakūṭe āsattanīluppalavaṇṇamattikāpatto –",
  "atk-vin01a:1011_0": "“Ticīvarañca patto ca, vāsi sūci ca bandhanaṃ;",
  "atk-vin01a:1012_0": "Parissāvanena aṭṭhete, yuttayogassa bhikkhuno”ti.",
  "atk-vin01a:1013_0": "Evaṃ vuttehi aṭṭhahi parikkhārehi sarīre paṭimukkehiyeva saṭṭhivassikatthero viya iriyāpathasampanno",
  "atk-vin01a:1013_1": "buddhācariyako buddhupajjhāyako sammāsambuddhaṃ vandamānoyeva tiṭṭhati.",
  "atk-vin01a:1013_2": "Bhagavā hi paṭhamabodhiyaṃ ekasmiṃ kāle ehibhikkhūpasampadāya eva upasampādeti.",
  "atk-vin01a:1013_3": "Evaṃ upasampannāni ca sahassupari ekacattālīsuttarāni tīṇi bhikkhusatāni ahesuṃ;",
  "atk-vin01a:1013_4": "seyyathidaṃ –",
  "atk-vin01a:1013_5": "pañca pañcavaggiyattherā,",
  "atk-vin01a:1013_6": "yaso kulaputto,",
  "atk-vin01a:1013_7": "tassa parivārā catupaṇṇāsa sahāyakā,",
  "atk-vin01a:1013_8": "tiṃsa bhaddavaggiyā,",
  "atk-vin01a:1013_9": "sahassapurāṇajaṭilā,",
  "atk-vin01a:1013_10": "saddhiṃ dvīhi aggasāvakehi aḍḍhateyyasatā paribbājakā,",
  "atk-vin01a:1013_11": "eko aṅgulimālattheroti.",
  "atk-vin01a:1013_12": "Vuttañhetaṃ aṭṭhakathāyaṃ –",
  "atk-vin01a:1014_0": "“Tīṇi sataṃ sahassañca, cattālīsaṃ punāpare;",
  "atk-vin01a:1015_0": "Eko ca thero sappañño, sabbe te ehibhikkhukā”ti.",
  "atk-vin01a:1016_0": "Na kevalañca ete eva,",
  "atk-vin01a:1016_1": "aññepi bahū santi.",
  "atk-vin01a:1016_2": "Seyyathidaṃ –",
  "atk-vin01a:1016_3": "tisataparivāro selo brāhmaṇo,",
  "atk-vin01a:1016_4": "sahassaparivāro mahākappino,",
  "atk-vin01a:1016_5": "dasasahassā kapilavatthuvāsino kulaputtā,",
  "atk-vin01a:1016_6": "soḷasasahassā pārāyanikabrāhmaṇāti evamādayo.",
  "atk-vin01a:1016_7": "Te pana vinayapiṭake pāḷiyaṃ na niddiṭṭhattā na vuttā.",
  "atk-vin01a:1016_8": "Ime tattha niddiṭṭhattā vuttāti.",
  "atk-vin01a:1017_0": "“Sattavīsa sahassāni, tīṇiyeva satāni ca;",
  "atk-vin01a:1018_0": "Etepi sabbe saṅkhātā, sabbe te ehibhikkhukā”ti.",
  "atk-vin01a:1019_0": "Tīhi saraṇagamanehi upasampannoti “buddhaṃ saraṇaṃ gacchāmī”tiādinā nayena tikkhattuṃ vācaṃ bhinditvā vuttehi tīhi saraṇagamanehi upasampanno.",
  "atk-vin01a:1019_1": "Ayañhi upasampadā nāma aṭṭhavidhā –",
  "atk-vin01a:1019_2": "ehibhikkhūpasampadā,",
  "atk-vin01a:1019_3": "saraṇagamanūpasampadā,",
  "atk-vin01a:1019_4": "ovādapaṭiggahaṇūpasampadā,",
  "atk-vin01a:1019_5": "pañhabyākaraṇūpasampadā,",
  "atk-vin01a:1019_6": "garudhammapaṭiggahaṇūpasampadā,",
  "atk-vin01a:1019_7": "dūtenūpasampadā,",
  "atk-vin01a:1019_8": "aṭṭhavācikūpasampadā,",
  "atk-vin01a:1019_9": "ñatticatutthakammūpasampadāti.",
  "atk-vin01a:1019_10": "Tattha ehibhikkhūpasampadā,",
  "atk-vin01a:1019_11": "saraṇagamanūpasampadā ca vuttā eva.",
  "atk-vin01a:1020_0": "Ovādapaṭiggahaṇūpasampadā nāma “tasmātiha te, kassapa,",
  "atk-vin01a:1020_1": "evaṃ sikkhitabbaṃ –",
  "atk-vin01a:1020_2": "‘tibbaṃ me hirottappaṃ paccupaṭṭhitaṃ bhavissati theresu navesu majjhimesu cā’ti.",
  "atk-vin01a:1020_3": "Evañhi te, kassapa,",
  "atk-vin01a:1020_4": "sikkhitabbaṃ.",
  "atk-vin01a:1020_5": "Tasmātiha te, kassapa,",
  "atk-vin01a:1020_6": "evaṃ sikkhitabbaṃ –",
  "atk-vin01a:1020_7": "‘yaṃ kiñci dhammaṃ sossāmi kusalūpasaṃhitaṃ,",
  "atk-vin01a:1020_8": "sabbaṃ taṃ aṭṭhiṃ katvā manasi katvā sabbacetasā samannāharitvā ohitasoto dhammaṃ sossāmī’ti.",
  "atk-vin01a:1020_9": "Evaṃ hi te, kassapa,",
  "atk-vin01a:1020_10": "sikkhitabbaṃ.",
  "atk-vin01a:1020_11": "Tasmātiha te, kassapa,",
  "atk-vin01a:1020_12": "evaṃ sikkhitabbaṃ –",
  "atk-vin01a:1020_13": "‘sātasahagatā ca me kāyagatāsati na vijahissatī’ti.",
  "atk-vin01a:1020_14": "Evañhi te, kassapa,",
  "atk-vin01a:1020_15": "sikkhitabba”nti iminā ovādapaṭiggahaṇena mahākassapattherassa anuññātaupasampadā.",
  "atk-vin01a:1021_0": "Pañhabyākaraṇūpasampadā nāma sopākassa anuññātaupasampadā.",
  "atk-vin01a:1021_1": "Bhagavā kira pubbārāme anucaṅkamantaṃ sopākasāmaṇeraṃ “‘uddhumātakasaññā’ti vā, sopāka,",
  "atk-vin01a:1021_2": "‘rūpasaññā’ti vā ime dhammā nānatthā nānābyañjanā,",
  "atk-vin01a:1021_3": "udāhu ekatthā,",
  "atk-vin01a:1021_4": "byañjanameva nāna”nti dasa asubhanissite pañhe pucchi.",
  "atk-vin01a:1021_5": "So te byākāsi.",
  "atk-vin01a:1021_6": "Bhagavā tassa sādhukāraṃ datvā “kativassosi tvaṃ,",
  "atk-vin01a:1021_7": "sopākā”ti pucchi.",
  "atk-vin01a:1021_8": "“Sattavassohaṃ,",
  "atk-vin01a:1021_9": "bhagavā”ti. “Sopāka,",
  "atk-vin01a:1021_10": "tvaṃ mama sabbaññutaññāṇena saddhiṃ saṃsanditvā pañhe byākāsī”ti āraddhacitto upasampadaṃ anujāni.",
  "atk-vin01a:1021_11": "Ayaṃ pañhabyākaraṇūpasampadā.",
  "atk-vin01a:1022_0": "Garudhammapaṭiggahaṇūpasampadā nāma mahāpajāpatiyā aṭṭhagarudhammassa paṭiggahaṇena anuññātaupasampadā.",
  "atk-vin01a:1023_0": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "atk-vin01a:1024_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato ñatticatutthenāti imehi dvīhi kammehi upasampadā.",
  "atk-vin01a:1025_0": "Ñatticatutthakammūpasampadā nāma bhikkhūnaṃ etarahi upasampadā.",
  "atk-vin01a:1025_1": "Imāsu aṭṭhasu upasampadāsu “yā sā,",
  "atk-vin01a:1025_2": "bhikkhave,",
  "atk-vin01a:1025_3": "mayā tīhi saraṇagamanehi upasampadā anuññātā,",
  "atk-vin01a:1025_4": "taṃ ajjatagge paṭikkhipāmi.",
  "atk-vin01a:1025_5": "Anujānāmi,",
  "atk-vin01a:1025_6": "bhikkhave,",
  "atk-vin01a:1025_7": "ñatticatutthena kammena upasampādetu”nti evaṃ anuññātāya imāya upasampadāya upasampannoti vuttaṃ hoti.",
  "atk-vin01a:1026_0": "Bhadroti apāpako.",
  "atk-vin01a:1026_1": "Kalyāṇaputhujjanādayo hi yāva arahā,",
  "atk-vin01a:1026_2": "tāva bhadrena sīlena samādhinā paññāya vimuttiyā vimuttiñāṇadassanena ca samannāgatattā “bhadro bhikkhū”ti saṅkhyaṃ gacchanti.",
  "atk-vin01a:1026_3": "Sāroti tehiyeva sīlasārādīhi samannāgatattā nīlasamannāgamena nīlo paṭo viya “sāro bhikkhū”ti veditabbo.",
  "atk-vin01a:1026_4": "Vigatakilesapheggubhāvato vā khīṇāsavova “sāro”ti veditabbo.",
  "atk-vin01a:1026_5": "Sekhoti puthujjanakalyāṇakena saddhiṃ satta ariyā tisso sikkhā sikkhantīti sekhā.",
  "atk-vin01a:1026_6": "Tesu yo koci “sekho bhikkhū”ti veditabbo.",
  "atk-vin01a:1026_7": "Na sikkhatīti asekho.",
  "atk-vin01a:1026_8": "Sekkhadhamme atikkamma aggaphale ṭhito,",
  "atk-vin01a:1026_9": "tato uttari sikkhitabbābhāvato khīṇāsavo “asekho”ti vuccati.",
  "atk-vin01a:1026_10": "Samaggena saṅghenāti sabbantimena pariyāyena pañcavaggakaraṇīye kamme yāvatikā bhikkhū kammappattā,",
  "atk-vin01a:1026_11": "tesaṃ āgatattā chandārahānaṃ chandassa āhaṭattā,",
  "atk-vin01a:1026_12": "sammukhībhūtānañca appaṭikkosanato ekasmiṃ kamme samaggabhāvaṃ upagatena.",
  "atk-vin01a:1026_13": "Ñatticatutthenāti tīhi anussāvanāhi ekāya ca ñattiyā kātabbena.",
  "atk-vin01a:1026_14": "Kammenāti dhammikena vinayakammena.",
  "atk-vin01a:1026_15": "Akuppenāti vatthu- ñatti-",
  "atk-vin01a:1026_16": "anussāvana- sīmā-",
  "atk-vin01a:1026_17": "parisasampattisampannattā akopetabbataṃ appaṭikkositabbatañca upagatena.",
  "atk-vin01a:1026_18": "Ṭhānārahenāti kāraṇārahena satthusāsanārahena.",
  "atk-vin01a:1026_19": "Upasampanno nāma uparibhāvaṃ samāpanno,",
  "atk-vin01a:1026_20": "pattoti attho.",
  "atk-vin01a:1026_21": "Bhikkhubhāvo hi uparibhāvo,",
  "atk-vin01a:1026_22": "tañcesa yathāvuttena kammena samāpannattā “upasampanno”ti vuccati.",
  "atk-vin01a:1026_23": "Ettha ca ñatticatutthakammaṃ ekameva āgataṃ.",
  "atk-vin01a:1026_24": "Imasmiṃ pana ṭhāne ṭhatvā cattāri saṅghakammāni nīharitvā vitthārato kathetabbānīti sabbaaṭṭhakathāsu vuttaṃ.",
  "atk-vin01a:1026_25": "Tāni ca “apalokanakammaṃ ñattikammaṃ ñattidutiyakammaṃ ñatticatutthakamma”nti paṭipāṭiyā ṭhapetvā vitthārena",
  "atk-vin01a:1026_26": "khandhakato parivārāvasāne kammavibhaṅgato ca pāḷiṃ āharitvā kathitāni.",
  "atk-vin01a:1026_27": "Tāni mayaṃ parivārāvasāne kammavibhaṅgeyeva vaṇṇayissāma.",
  "atk-vin01a:1026_28": "Evañhi sati paṭhamapārājikavaṇṇanā ca na bhāriyā bhavissati;",
  "atk-vin01a:1026_29": "yathāṭhitāya ca pāḷiyā vaṇṇanā suviññeyyā bhavissati.",
  "atk-vin01a:1026_30": "Tāni ca ṭhānāni asuññāni bhavissanti;",
  "atk-vin01a:1026_31": "tasmā anupadavaṇṇanameva karoma.",
  "atk-vin01a:1027_0": "Tatrāti tesu “bhikkhako”tiādinā nayena vuttesu bhikkhūsu.",
  "atk-vin01a:1027_1": "Yvāyaṃ bhikkhūti yo ayaṃ bhikkhu.",
  "atk-vin01a:1027_2": "Samaggena saṅghena…pe…",
  "atk-vin01a:1027_3": "upasampannoti aṭṭhasu upasampadāsu ñatticatuttheneva kammena upasampanno.",
  "atk-vin01a:1027_4": "Ayaṃ imasmiṃ atthe adhippeto bhikkhūti ayaṃ imasmiṃ “methunaṃ dhammaṃ paṭisevitvā pārājiko hotī”ti atthe “bhikkhū”ti adhippeto.",
  "atk-vin01a:1027_5": "Itare pana “bhikkhako”ti ādayo atthuddhāravasena vuttā.",
  "atk-vin01a:1027_6": "Tesu ca “bhikkhako”ti ādayo niruttivasena vuttā,",
  "atk-vin01a:1027_7": "“samaññāya bhikkhu,",
  "atk-vin01a:1027_8": "paṭiññāya bhikkhū”ti ime dve abhilāpavasena vuttā,",
  "atk-vin01a:1027_9": "“ehi bhikkhū”ti buddhena upajjhāyena paṭiladdhaupasampadāvasena vutto.",
  "atk-vin01a:1027_10": "Saraṇagamanabhikkhu anuppannāya kammavācāya upasampadāvasena vutto,",
  "atk-vin01a:1027_11": "“bhadro”tiādayo guṇavasena vuttāti veditabbā.",
  "atk-vin01a:1028_0": "Bhikkhupadabhājanīyaṃ niṭṭhitaṃ.",
  "atk-vin01a:1029_0": "Sikkhāsājīvapadabhājanīyavaṇṇanā",
  "atk-vin01a:1030_0": "Idāni “bhikkhūna”nti idaṃ padaṃ visesatthābhāvato avibhajitvāva yaṃ sikkhañca sājīvañca samāpannattā bhikkhūnaṃ sikkhāsājīvasamāpanno hoti,",
  "atk-vin01a:1030_1": "taṃ dassento sikkhātiādimāha.",
  "atk-vin01a:1030_2": "Tattha sikkhitabbāti sikkhā.",
  "atk-vin01a:1030_3": "Tissoti gaṇanaparicchedo.",
  "atk-vin01a:1030_4": "Adhisīlasikkhāti adhikaṃ uttamaṃ sīlanti adhisīlaṃ;",
  "atk-vin01a:1030_5": "adhisīlañca taṃ sikkhitabbato sikkhā cāti adhisīlasikkhā.",
  "atk-vin01a:1030_6": "Esa nayo adhicitta-",
  "atk-vin01a:1030_7": "adhipaññāsikkhāsu.",
  "atk-vin01a:1031_0": "Katamaṃ panettha sīlaṃ,",
  "atk-vin01a:1031_1": "katamaṃ adhisīlaṃ,",
  "atk-vin01a:1031_2": "katamaṃ cittaṃ,",
  "atk-vin01a:1031_3": "katamaṃ adhicittaṃ,",
  "atk-vin01a:1031_4": "katamā paññā,",
  "atk-vin01a:1031_5": "katamā adhipaññāti? Vuccate –",
  "atk-vin01a:1031_6": "pañcaṅgadasaṅgasīlaṃ tāva sīlameva.",
  "atk-vin01a:1031_7": "Tañhi buddhe uppannepi anuppannepi loke pavattati.",
  "atk-vin01a:1031_8": "Uppanne buddhe tasmiṃ sīle buddhāpi sāvakāpi mahājanaṃ samādapenti.",
  "atk-vin01a:1031_9": "Anuppanne buddhe paccekabuddhā ca kammavādino ca dhammikā samaṇabrāhmaṇā cakkavattī ca mahārājāno mahābodhisattā ca samādapenti.",
  "atk-vin01a:1031_10": "Sāmampi paṇḍitā samaṇabrāhmaṇā samādiyanti.",
  "atk-vin01a:1031_11": "Te taṃ kusalaṃ dhammaṃ paripūretvā devesu ca manussesu ca sampattiṃ anubhonti.",
  "atk-vin01a:1031_12": "Pātimokkhasaṃvarasīlaṃ pana “adhisīla”nti vuccati,",
  "atk-vin01a:1031_13": "tañhi sūriyo viya pajjotānaṃ sineru viya pabbatānaṃ sabbalokiyasīlānaṃ adhikañceva uttamañca,",
  "atk-vin01a:1031_14": "buddhuppādeyeva ca pavattati,",
  "atk-vin01a:1031_15": "na vinā buddhuppādā.",
  "atk-vin01a:1031_16": "Na hi taṃ paññattiṃ uddharitvā añño satto ṭhapetuṃ sakkoti,",
  "atk-vin01a:1031_17": "buddhāyeva pana sabbaso kāyavacīdvāraajjhācārasotaṃ chinditvā tassa tassa vītikkamassa anucchavikaṃ taṃ sīlasaṃvaraṃ paññapenti.",
  "atk-vin01a:1031_18": "Pātimokkhasaṃvaratopi ca maggaphalasampayuttameva sīlaṃ adhisīlaṃ,",
  "atk-vin01a:1031_19": "taṃ pana idha anadhippetaṃ.",
  "atk-vin01a:1031_20": "Na hi taṃ samāpanno bhikkhu methunaṃ dhammaṃ paṭisevati.",
  "atk-vin01a:1032_0": "Kāmāvacarāni pana aṭṭha kusalacittāni,",
  "atk-vin01a:1032_1": "lokiyaaṭṭhasamāpatticittāni ca ekajjhaṃ katvā cittamevāti veditabbāni.",
  "atk-vin01a:1032_2": "Buddhuppādānuppāde cassa pavatti,",
  "atk-vin01a:1032_3": "samādapanaṃ samādānañca sīle vuttanayeneva veditabbaṃ.",
  "atk-vin01a:1032_4": "Vipassanāpādakaṃ aṭṭhasamāpatticittaṃ pana “adhicitta”nti vuccati.",
  "atk-vin01a:1032_5": "Tañhi adhisīlaṃ viya sīlānaṃ sabbalokiyacittānaṃ adhikañceva uttamañca,",
  "atk-vin01a:1032_6": "buddhuppādeyeva ca hoti,",
  "atk-vin01a:1032_7": "na vinā buddhuppādā.",
  "atk-vin01a:1032_8": "Tatopi ca maggaphalacittameva adhicittaṃ,",
  "atk-vin01a:1032_9": "taṃ pana idha anadhippetaṃ.",
  "atk-vin01a:1032_10": "Na hi taṃ samāpanno bhikkhu methunaṃ dhammaṃ paṭisevati.",
  "atk-vin01a:1033_0": "“Atthi dinnaṃ,",
  "atk-vin01a:1033_1": "atthi yiṭṭha”nti -",
  "atk-vin01a:1033_2": "ādinayappavattaṃ pana kammassakatañāṇaṃ paññā,",
  "atk-vin01a:1033_3": "sā hi buddhe uppannepi anuppannepi loke pavattati.",
  "atk-vin01a:1033_4": "Uppanne buddhe tassā paññāya buddhāpi buddhasāvakāpi mahājanaṃ samādapenti.",
  "atk-vin01a:1033_5": "Anuppanne buddhe paccekabuddhā ca kammavādino ca dhammikā samaṇabrāhmaṇā cakkavattī ca mahārājāno mahābodhisattā ca samādapenti.",
  "atk-vin01a:1033_6": "Sāmampi paṇḍitā sattā samādiyanti.",
  "atk-vin01a:1033_7": "Tathā hi aṅkuro dasavassasahassāni mahādānaṃ adāsi. Velāmo,",
  "atk-vin01a:1033_8": "vessantaro,",
  "atk-vin01a:1033_9": "aññe ca bahū paṇḍitamanussā mahādānāni adaṃsu.",
  "atk-vin01a:1033_10": "Te taṃ kusalaṃ dhammaṃ paripūretvā devesu ca manussesu ca sampattiṃ anubhaviṃsu.",
  "atk-vin01a:1033_11": "Tilakkhaṇākāraparicchedakaṃ pana vipassanāñāṇaṃ “adhipaññā”ti vuccati.",
  "atk-vin01a:1033_12": "Sā hi adhisīla-",
  "atk-vin01a:1033_13": "adhicittāni viya sīlacittānaṃ sabbalokiyapaññānaṃ adhikā ceva uttamā ca,",
  "atk-vin01a:1033_14": "na ca vinā buddhuppādā loke pavattati.",
  "atk-vin01a:1033_15": "Tatopi ca maggaphalapaññāva adhipaññā,",
  "atk-vin01a:1033_16": "sā pana idha anadhippetā.",
  "atk-vin01a:1033_17": "Na hi taṃ samāpanno bhikkhu methunaṃ dhammaṃ paṭisevatīti.",
  "atk-vin01a:1034_0": "Tatrāti tāsu tīsu sikkhāsu.",
  "atk-vin01a:1034_1": "Yāyaṃ adhisīlasikkhāti yā ayaṃ pātimokkhasīlasaṅkhātā adhisīlasikkhā.",
  "atk-vin01a:1034_2": "Etaṃ sājīvaṃ nāmāti etaṃ sabbampi bhagavatā vinaye ṭhapitaṃ sikkhāpadaṃ,",
  "atk-vin01a:1034_3": "yasmā ettha nānādesajātigottādibhedabhinnā bhikkhū saha jīvanti ekajīvikā sabhāgajīvikā sabhāgavuttino honti,",
  "atk-vin01a:1034_4": "tasmā “sājīva”nti vuccati.",
  "atk-vin01a:1034_5": "Tasmiṃ sikkhatīti taṃ sikkhāpadaṃ cittassa adhikaraṇaṃ katvā “yathāsikkhāpadaṃ nu kho sikkhāmi na sikkhāmī”ti cittena olokento sikkhati.",
  "atk-vin01a:1034_6": "Na kevalañcāyametasmiṃ sājīvasaṅkhāte sikkhāpadeyeva sikkhati,",
  "atk-vin01a:1034_7": "sikkhāyapi sikkhati,",
  "atk-vin01a:1034_8": "“etaṃ sājīvaṃ nāmā”ti imassa pana anantarassa padassa vasena “tasmiṃ sikkhatī”ti vuttaṃ.",
  "atk-vin01a:1034_9": "Kiñcāpi taṃ evaṃ vuttaṃ,",
  "atk-vin01a:1034_10": "atha kho ayamettha attho daṭṭhabbo –",
  "atk-vin01a:1034_11": "tassā ca sikkhāya sikkhaṃ paripūrento sikkhati,",
  "atk-vin01a:1034_12": "tasmiñca sikkhāpade avītikkamanto sikkhatīti.",
  "atk-vin01a:1034_13": "Tena vuccati sājīvasamāpannoti idampi anantarassa sājīvapadasseva vasena vuttaṃ.",
  "atk-vin01a:1034_14": "Yasmā pana so sikkhampi samāpanno,",
  "atk-vin01a:1034_15": "tasmā sikkhāsamāpannotipi atthato veditabbo.",
  "atk-vin01a:1034_16": "Evañhi sati “sikkhāsājīvasamāpanno”ti etassa padassa padabhājanampi paripuṇṇaṃ hoti.",
  "atk-vin01a:1035_0": "Sikkhāsājīvapadabhājanīyaṃ niṭṭhitaṃ.",
  "atk-vin01a:1036_0": "Sikkhāpaccakkhānavibhaṅgavaṇṇanā",
  "atk-vin01a:1037_0": "Sikkhaṃ appaccakkhāya dubbalyaṃ anāvikatvāti sikkhañca appaṭikkhipitvā dubbalabhāvañca appakāsetvā.",
  "atk-vin01a:1037_1": "Yasmā ca dubbalye āvikatepi sikkhā appaccakkhātāva hoti,",
  "atk-vin01a:1037_2": "sikkhāya pana paccakkhātāya dubbalyaṃ āvikatameva hoti.",
  "atk-vin01a:1037_3": "Tasmā “dubbalyaṃ anāvikatvā”ti iminā padena na koci visesattho labbhati.",
  "atk-vin01a:1037_4": "Yathā pana “dirattatirattaṃ sahaseyyaṃ kappeyyā”ti vutte dirattavacanena na koci visesattho labbhati,",
  "atk-vin01a:1037_5": "kevalaṃ lokavohāravasena byañjanasiliṭṭhatāya mukhārūḷhatāya etaṃ vuttaṃ.",
  "atk-vin01a:1037_6": "Evamidampi vohāravasena byañjanasiliṭṭhatāya mukhārūḷhatāya vuttanti veditabbaṃ.",
  "atk-vin01a:1038_0": "Yasmā vā bhagavā sātthaṃ sabyañjanaṃ dhammaṃ deseti,",
  "atk-vin01a:1038_1": "tasmā “sikkhaṃ appaccakkhāyā”ti iminā atthaṃ sampādetvā “dubbalyaṃ anāvikatvā”ti iminā byañjanaṃ sampādeti.",
  "atk-vin01a:1038_2": "Parivārakapadavirahitañhi ekameva atthapadaṃ vuccamānaṃ parivāravirahito rājā viya,",
  "atk-vin01a:1038_3": "vatthālaṅkāravirahito viya ca puriso na sobhati;",
  "atk-vin01a:1038_4": "parivārakena pana atthānulomena sahāyapadena saddhiṃ taṃ sobhatīti.",
  "atk-vin01a:1039_0": "Yasmā vā sikkhāpaccakkhānassa ekaccaṃ dubbalyāvikammaṃ attho hoti,",
  "atk-vin01a:1039_1": "tasmā taṃ sandhāya “sikkhaṃ appaccakkhāyā”tipadassa atthaṃ vivaranto “dubbalyaṃ anāvikatvā”ti āha.",
  "atk-vin01a:1040_0": "Tattha siyā yasmā na sabbaṃ dubbalyāvikammaṃ sikkhāpaccakkhānaṃ,",
  "atk-vin01a:1040_1": "tasmā “dubbalyaṃ anāvikatvā”ti paṭhamaṃ vatvā tassa atthaniyamanatthaṃ “sikkhaṃ appaccakkhāyā”ti vattabbanti, tañca na; kasmā?",
  "atk-vin01a:1040_2": "Atthānukkamābhāvato.",
  "atk-vin01a:1040_3": "“Sikkhāsājīvasamāpanno”ti hi vuttattā yaṃ sikkhaṃ samāpanno,",
  "atk-vin01a:1040_4": "taṃ appaccakkhāyāti vuccamāno anukkameneva attho vutto hoti,",
  "atk-vin01a:1040_5": "na aññathā.",
  "atk-vin01a:1040_6": "Tasmā idameva paṭhamaṃ vuttanti.",
  "atk-vin01a:1041_0": "Apica anupaṭipāṭiyāpi ettha attho veditabbo. Kathaṃ?",
  "atk-vin01a:1041_1": "“Sikkhāsājīvasamāpanno”ti ettha yaṃ sikkhaṃ samāpanno taṃ appaccakkhāya yañca sājīvaṃ samāpanno tattha dubbalyaṃ anāvikatvāti.",
  "atk-vin01a:1042_0": "Idāni sikkhāpaccakkhānadubbalyāvikammānaṃ visesāvisesaṃ sikkhāpaccakkhānalakkhaṇañca dassento “atthi bhikkhave”tiādimāha.",
  "atk-vin01a:1042_1": "Tattha atthi bhikkhavetiādīni dve mātikāpadāni;",
  "atk-vin01a:1042_2": "tāni vibhajanto “kathañca bhikkhave”tiādimāha.",
  "atk-vin01a:1042_3": "Tatrāyaṃ anuttānapadavaṇṇanā –",
  "atk-vin01a:1042_4": "kathanti kena ākārena.",
  "atk-vin01a:1042_5": "Dubbalyāvikammañcāti dubbalyassa āvikammañca.",
  "atk-vin01a:1042_6": "Idhāti imasmiṃ sāsane.",
  "atk-vin01a:1042_7": "Ukkaṇṭhitoti anabhiratiyā imasmiṃ sāsane kicchajīvikappatto.",
  "atk-vin01a:1042_8": "Atha vā ajja yāmi, sve yāmi, ito yāmi,",
  "atk-vin01a:1042_9": "ettha yāmīti uddhaṃ kaṇṭhaṃ katvā viharamāno,",
  "atk-vin01a:1042_10": "vikkhitto anekaggoti vuttaṃ hoti.",
  "atk-vin01a:1042_11": "Anabhiratoti sāsane abhirativirahito.",
  "atk-vin01a:1043_0": "Sāmaññā cavitukāmoti samaṇabhāvato apagantukāmo.",
  "atk-vin01a:1043_1": "Bhikkhubhāvanti bhikkhubhāvena.",
  "atk-vin01a:1043_2": "Karaṇatthe upayogavacanaṃ.",
  "atk-vin01a:1043_3": "“Kaṇṭhe āsattena aṭṭīyeyyā”tiādīsu pana yathālakkhaṇaṃ karaṇavacaneneva vuttaṃ.",
  "atk-vin01a:1043_4": "Aṭṭīyamānoti aṭṭaṃ pīḷitaṃ dukkhitaṃ viya attānaṃ ācaramāno;",
  "atk-vin01a:1043_5": "tena vā bhikkhubhāvena aṭṭo kariyamāno pīḷiyamānoti attho.",
  "atk-vin01a:1043_6": "Harāyamānoti lajjamāno.",
  "atk-vin01a:1043_7": "Jigucchamānoti asuciṃ viya taṃ jigucchanto.",
  "atk-vin01a:1043_8": "Gihibhāvaṃ patthayamānotiādīni uttānatthāniyeva.",
  "atk-vin01a:1043_9": "Yaṃnūnāhaṃ buddhaṃ paccakkheyyanti ettha yaṃnūnāti parivitakkadassane nipāto.",
  "atk-vin01a:1043_10": "Idaṃ vuttaṃ hoti –",
  "atk-vin01a:1043_11": "“sacāhaṃ buddhaṃ paccakkheyyaṃ,",
  "atk-vin01a:1043_12": "sādhu vata me siyā”ti.",
  "atk-vin01a:1043_13": "Vadati viññāpetīti imamatthaṃ etehi vā aññehi vā byañjanehi vacībhedaṃ katvā vadati ceva,",
  "atk-vin01a:1043_14": "yassa ca vadati,",
  "atk-vin01a:1043_15": "taṃ viññāpeti jānāpeti.",
  "atk-vin01a:1043_16": "Evampīti uparimatthasampiṇḍanatto pikāro.",
  "atk-vin01a:1043_17": "Evampi dubbalyāvikammañceva hoti sikkhā ca appaccakkhātā,",
  "atk-vin01a:1043_18": "aññathāpi.",
  "atk-vin01a:1044_0": "Idāni taṃ aññathāpi dubbalyāvikammaṃ sikkhāya ca appaccakkhānaṃ dassento “atha vā panā”tiādimāha.",
  "atk-vin01a:1044_1": "Taṃ sabbaṃ atthato uttānameva.",
  "atk-vin01a:1044_2": "Padato panettha ādito paṭṭhāya “buddhaṃ paccakkheyyaṃ, dhammaṃ, saṅghaṃ, sikkhaṃ, vinayaṃ,",
  "atk-vin01a:1044_3": "pātimokkhaṃ, uddesaṃ,",
  "atk-vin01a:1044_4": "upajjhāyaṃ, ācariyaṃ,",
  "atk-vin01a:1044_5": "saddhivihārikaṃ,",
  "atk-vin01a:1044_6": "antevāsikaṃ,",
  "atk-vin01a:1044_7": "samānupajjhāyakaṃ,",
  "atk-vin01a:1044_8": "samānācariyakaṃ,",
  "atk-vin01a:1044_9": "sabrahmacāriṃ paccakkheyya”nti imāni cuddasa padāni paccakkhānākārena vuttāni.",
  "atk-vin01a:1045_0": "Gihī assantiādīni “gihī, upāsako, ārāmiko, sāmaṇero, titthiyo,",
  "atk-vin01a:1045_1": "titthiyasāvako, assamaṇo,",
  "atk-vin01a:1045_2": "asakyaputtiyo assa”nti imāni aṭṭha padāni “assa”nti iminā bhāvavikappākārena vuttāni.",
  "atk-vin01a:1045_3": "Evaṃ “yaṃnūnāha”nti iminā paṭisaṃyuttāni dvāvīsati padāni.",
  "atk-vin01a:1046_0": "46.",
  "atk-vin01a:1046_1": "Yathā ca etāni,",
  "atk-vin01a:1046_2": "evaṃ “yadi panāhaṃ, apāhaṃ, handāhaṃ,",
  "atk-vin01a:1046_3": "hoti me”ti imesu ekamekena paṭisaṃyuttāni dvāvīsatīti sabbāneva satañca dasa ca padāni honti.",
  "atk-vin01a:1047_0": "47.",
  "atk-vin01a:1047_1": "Tato paraṃ saritabbavatthudassananayena pavattāni “mātaraṃ sarāmī”tiādīni sattarasa padāni.",
  "atk-vin01a:1047_2": "Tattha khettanti sālikhettādiṃ.",
  "atk-vin01a:1047_3": "Vatthunti tiṇapaṇṇasākaphalāphalasamuṭṭhānaṭṭhānaṃ.",
  "atk-vin01a:1047_4": "Sippanti kumbhakārapesakārasippādikaṃ.",
  "atk-vin01a:1048_0": "48.",
  "atk-vin01a:1048_1": "Tato paraṃ sakiñcanasapalibodhabhāvadassanavasena pavattāni “mātā me atthi,",
  "atk-vin01a:1048_2": "sā mayā posetabbā”tiādīni nava padāni.",
  "atk-vin01a:1049_0": "49.",
  "atk-vin01a:1049_1": "Tato paraṃ sanissayasappatiṭṭhabhāvadassanavasena pavattāni “mātā me atthi,",
  "atk-vin01a:1049_2": "sā maṃ posessatī”tiādīni soḷasa padāni.",
  "atk-vin01a:1050_0": "50.",
  "atk-vin01a:1050_1": "Tato paraṃ ekabhattaekaseyyabrahmacariyānaṃ dukkarabhāvadassanavasena pavattāni “dukkara”ntiādīni aṭṭha padāni.",
  "atk-vin01a:1051_0": "Tattha dukkaranti ekabhattādīnaṃ karaṇe dukkarataṃ dasseti.",
  "atk-vin01a:1051_1": "Na sukaranti sukarabhāvaṃ paṭikkhipati.",
  "atk-vin01a:1051_2": "Evaṃ duccaraṃ na sucaranti ettha.",
  "atk-vin01a:1051_3": "Na ussahāmīti tattha ussāhābhāvaṃ asakkuṇeyyataṃ dasseti.",
  "atk-vin01a:1051_4": "Na visahāmīti asayhataṃ dasseti.",
  "atk-vin01a:1051_5": "Na ramāmīti ratiyā abhāvaṃ dasseti.",
  "atk-vin01a:1051_6": "Nābhiramāmīti abhiratiyā abhāvaṃ dasseti.",
  "atk-vin01a:1051_7": "Evaṃ imāni ca paññāsa,",
  "atk-vin01a:1051_8": "purimāni ca dasuttarasatanti saṭṭhisataṃ padāni dubbalyāvikammavāre vuttānīti veditabbāni.",
  "atk-vin01a:1052_0": "51.",
  "atk-vin01a:1052_1": "Sikkhāpaccakkhānavārepi “kathañca bhikkhave”ti ādi sabbaṃ atthato uttānameva.",
  "atk-vin01a:1052_2": "Padato panetthāpi “buddhaṃ paccakkhāmi, dhammaṃ, saṅghaṃ, sikkhaṃ, vinayaṃ,",
  "atk-vin01a:1052_3": "pātimokkhaṃ, uddesaṃ,",
  "atk-vin01a:1052_4": "upajjhāyaṃ, ācariyaṃ,",
  "atk-vin01a:1052_5": "saddhivihārikaṃ,",
  "atk-vin01a:1052_6": "antevāsikaṃ,",
  "atk-vin01a:1052_7": "samānupajjhāyakaṃ,",
  "atk-vin01a:1052_8": "samānācariyakaṃ,",
  "atk-vin01a:1052_9": "sabrahmacāriṃ paccakkhāmī”ti imāni cuddasa padāni sikkhāpaccakkhānavacanasambandhena pavattāni.",
  "atk-vin01a:1052_10": "Sabbapadesu ca “vadati viññāpetī”ti vacanassa ayamattho –",
  "atk-vin01a:1052_11": "vacībhedaṃ katvā vadati,",
  "atk-vin01a:1052_12": "yassa ca vadati taṃ teneva vacībhedena “ayaṃ sāsanaṃ jahitukāmo sāsanato muccitukāmo bhikkhubhāvaṃ cajitukāmo",
  "atk-vin01a:1052_13": "imaṃ vākyabhedaṃ karotī”ti viññāpeti sāveti jānāpeti.",
  "atk-vin01a:1053_0": "Sace panāyaṃ “buddhaṃ paccakkhāmī”ti vattukāmo padapaccābhaṭṭhaṃ katvā “paccakkhāmi buddha”nti vā vadeyya.",
  "atk-vin01a:1053_1": "Milakkhabhāsāsu vā aññatarabhāsāya tamatthaṃ vadeyya.",
  "atk-vin01a:1053_2": "“Buddhaṃ paccakkhāmī”ti vattukāmo uppaṭipāṭiyā “dhammaṃ paccakkhāmī”ti vā “sabrahmacāriṃ paccakkhāmī”ti vā vadeyya,",
  "atk-vin01a:1053_3": "seyyathāpi uttarimanussadhammavibhaṅge “paṭhamaṃ jhānaṃ samāpajjāmī”ti vattukāmo “dutiyaṃ jhāna”nti vadati,",
  "atk-vin01a:1053_4": "sace yassa vadati so “ayaṃ bhikkhubhāvaṃ cajitukāmo etamatthaṃ vadatī”ti ettakamattampi jānāti,",
  "atk-vin01a:1053_5": "viraddhaṃ nāma natthi;",
  "atk-vin01a:1053_6": "khettameva otiṇṇaṃ,",
  "atk-vin01a:1053_7": "paccakkhātāva hoti sikkhā.",
  "atk-vin01a:1053_8": "Sakkattā vā brahmattā vā cutasatto viya cutova hoti sāsanā.",
  "atk-vin01a:1054_0": "Sace pana “buddhaṃ paccakkhi”nti vā,",
  "atk-vin01a:1054_1": "“buddhaṃ paccakkhissāmī”ti vā,",
  "atk-vin01a:1054_2": "“buddhaṃ paccakkheyya”nti vāti atītānāgataparikappavacanehi vadati,",
  "atk-vin01a:1054_3": "dūtaṃ vā pahiṇāti,",
  "atk-vin01a:1054_4": "sāsanaṃ vā peseti,",
  "atk-vin01a:1054_5": "akkharaṃ vā chindati,",
  "atk-vin01a:1054_6": "hatthamuddāya vā tamatthaṃ āroceti,",
  "atk-vin01a:1054_7": "appaccakkhātā hoti sikkhā.",
  "atk-vin01a:1054_8": "Uttarimanussadhammārocanaṃ pana hatthamuddāyapi sīsaṃ eti.",
  "atk-vin01a:1054_9": "Sikkhāpaccakkhānaṃ manussajātikasattassa santike cittasampayuttaṃ vacībhedaṃ karontasseva sīsaṃ eti.",
  "atk-vin01a:1054_10": "Vacībhedaṃ katvā viññāpentopi ca yadi “ayameva jānātū”ti ekaṃ niyametvā āroceti,",
  "atk-vin01a:1054_11": "tañca soyeva jānāti,",
  "atk-vin01a:1054_12": "paccakkhātā hoti sikkhā.",
  "atk-vin01a:1054_13": "Atha so na jānāti,",
  "atk-vin01a:1054_14": "añño samīpe ṭhito jānāti,",
  "atk-vin01a:1054_15": "appaccakkhātā hoti sikkhā.",
  "atk-vin01a:1054_16": "Atha dvinnaṃ ṭhitaṭṭhāne dvinnampi niyametvā “etesaṃ ārocemī”ti vadati,",
  "atk-vin01a:1054_17": "tesu ekasmiṃ jānantepi dvīsu jānantesupi paccakkhātāva hoti sikkhā.",
  "atk-vin01a:1054_18": "Evaṃ sambahulesupi veditabbaṃ.",
  "atk-vin01a:1055_0": "Sace pana anabhiratiyā pīḷito sabhāge bhikkhū parisaṅkamāno “yo koci jānātū”ti uccasaddaṃ karonto “buddhaṃ paccakkhāmī”ti vadati,",
  "atk-vin01a:1055_1": "tañca avidūre ṭhito navakammiko vā añño vā samayaññū puriso sutvā “ukkaṇṭhito ayaṃ samaṇo gihibhāvaṃ pattheti,",
  "atk-vin01a:1055_2": "sāsanato cuto”ti jānāti,",
  "atk-vin01a:1055_3": "paccakkhātāva hoti sikkhā.",
  "atk-vin01a:1055_4": "Taṅkhaṇaññeva pana apubbaṃ acarimaṃ dujjānaṃ,",
  "atk-vin01a:1055_5": "sace āvajjanasamaye jānāti;",
  "atk-vin01a:1055_6": "yathā pakatiyā loke manussā vacanaṃ sutvā jānanti,",
  "atk-vin01a:1055_7": "paccakkhātā hoti sikkhā.",
  "atk-vin01a:1055_8": "Atha aparabhāge “kiṃ iminā vutta”nti kaṅkhanto cirena jānāti,",
  "atk-vin01a:1055_9": "appaccakkhātā hoti sikkhā.",
  "atk-vin01a:1055_10": "Idañhi sikkhāpaccakkhānañca upari abhūtārocanaduṭṭhullavācā-",
  "atk-vin01a:1055_11": "attakāmaduṭṭhadosabhūtā-",
  "atk-vin01a:1055_12": "rocanasikkhāpadāni ca ekaparicchedāni.",
  "atk-vin01a:1055_13": "Āvajjanasamaye ñāte eva sīsaṃ enti,",
  "atk-vin01a:1055_14": "“kiṃ ayaṃ bhaṇatī”ti kaṅkhatā cirena ñāte sīsaṃ na enti.",
  "atk-vin01a:1055_15": "Yathā cāyaṃ “buddhaṃ paccakkhāmī”ti pade vinicchaye vutto;",
  "atk-vin01a:1055_16": "evaṃ sabbapadesu veditabbo.",
  "atk-vin01a:1056_0": "Yasmā ca yadā sikkhā paccakkhātā hoti,",
  "atk-vin01a:1056_1": "tadā “yaṃnūnāhaṃ buddhaṃ paccakkheyya”ntiādīni avadatāpi dubbalyaṃ āvikatameva hoti;",
  "atk-vin01a:1056_2": "tasmā sabbesaṃ padānaṃ avasāne vuttaṃ – “evampi,",
  "atk-vin01a:1056_3": "bhikkhave,",
  "atk-vin01a:1056_4": "dubbalyāvikammañceva hoti sikkhā ca paccakkhātā”ti.",
  "atk-vin01a:1057_0": "Tato paraṃ gihīti maṃ dhārehīti ettha sacepi “gihī bhavissāmī”ti vā “gihī homī”ti vā “gihī jātomhī”ti vā “gihimhī”ti vā vadati,",
  "atk-vin01a:1057_1": "appaccakkhātā hoti sikkhā.",
  "atk-vin01a:1057_2": "Sace pana “ajja paṭṭhāya gihīti maṃ dhārehī”ti vā “jānāhī”ti vā “sañjānāhī”ti vā “manasi karohī”ti vā vadati,",
  "atk-vin01a:1057_3": "ariyakena vā vadati milakkhakena vā;",
  "atk-vin01a:1057_4": "evametasmiṃ atthe vutte yassa vadati,",
  "atk-vin01a:1057_5": "sace so jānāti,",
  "atk-vin01a:1057_6": "paccakkhātā hoti sikkhā.",
  "atk-vin01a:1057_7": "Esa nayo sesesupi “upāsako”tiādīsu sattasu padesu.",
  "atk-vin01a:1057_8": "Evaṃ imāni ca aṭṭha,",
  "atk-vin01a:1057_9": "purimāni ca cuddasāti dvāvīsati padāni honti.",
  "atk-vin01a:1058_0": "52.",
  "atk-vin01a:1058_1": "Ito paraṃ purimāneva cuddasa padāni “alaṃ me, kinnu me,",
  "atk-vin01a:1058_2": "na mamattho,",
  "atk-vin01a:1058_3": "sumuttāha”nti imehi catūhi yojetvā vuttāni chappaññāsa honti.",
  "atk-vin01a:1058_4": "Tattha alanti hotu,",
  "atk-vin01a:1058_5": "pariyattanti attho.",
  "atk-vin01a:1058_6": "Kiṃnu meti kiṃ mayhaṃ kiccaṃ,",
  "atk-vin01a:1058_7": "kiṃ karaṇīyaṃ,",
  "atk-vin01a:1058_8": "kiṃ sādhetabbanti attho.",
  "atk-vin01a:1058_9": "Na mamatthoti natthi mama attho.",
  "atk-vin01a:1058_10": "Sumuttāhanti sumutto ahaṃ.",
  "atk-vin01a:1058_11": "Sesamettha vuttanayameva.",
  "atk-vin01a:1058_12": "Evaṃ imāni ca chappaññāsa purimāni ca dvāvīsatīti aṭṭhasattati padāni sarūpeneva vuttāni.",
  "atk-vin01a:1059_0": "53.",
  "atk-vin01a:1059_1": "Yasmā pana tesaṃ vevacanehipi sikkhāpaccakkhānaṃ hoti,",
  "atk-vin01a:1059_2": "tasmā “yāni vā panaññānipī”tiādimāha.",
  "atk-vin01a:1059_3": "Tattha yāni vā panaññānipīti pāḷiyaṃ “buddha”ntiādīni āgatapadāni ṭhapetvā yāni aññāni atthi.",
  "atk-vin01a:1059_4": "Buddhavevacanāni vāti buddhassa vā pariyāyanāmāni…pe…",
  "atk-vin01a:1059_5": "asakyaputtiyassa vā.",
  "atk-vin01a:1059_6": "Tattha vaṇṇapaṭṭhāne āgataṃ nāmasahassaṃ upāligāthāsu nāmasataṃ aññāni ca guṇato labbhamānāni nāmāni “buddhavevacanānī”ti veditabbāni.",
  "atk-vin01a:1059_7": "Sabbānipi dhammassa nāmāni dhammavevacanānīti veditabbāni.",
  "atk-vin01a:1059_8": "Esa nayo sabbattha.",
  "atk-vin01a:1060_0": "Ayaṃ panettha yojanā –",
  "atk-vin01a:1060_1": "buddhaṃ paccakkhāmīti na vevavacanena paccakkhānaṃ yathārutameva.",
  "atk-vin01a:1060_2": "“Sammāsambuddhaṃ paccakkhāmi,",
  "atk-vin01a:1060_3": "anantabuddhiṃ,",
  "atk-vin01a:1060_4": "anomabuddhiṃ,",
  "atk-vin01a:1060_5": "bodhipaññāṇaṃ, dhīraṃ,",
  "atk-vin01a:1060_6": "vigatamohaṃ,",
  "atk-vin01a:1060_7": "pabhinnakhīlaṃ,",
  "atk-vin01a:1060_8": "vijitavijayaṃ paccakkhāmī”ti evamādibuddhavevacanena sikkhāpaccakkhānaṃ.",
  "atk-vin01a:1061_0": "Dhammaṃ paccakkhāmīti na vevacanena paccakkhānaṃ,",
  "atk-vin01a:1061_1": "yathārutameva.",
  "atk-vin01a:1061_2": "“Svākkhātaṃ dhammaṃ paccakkhāmi,",
  "atk-vin01a:1061_3": "sandiṭṭhikaṃ, akālikaṃ,",
  "atk-vin01a:1061_4": "ehipassikaṃ,",
  "atk-vin01a:1061_5": "opaneyyikaṃ,",
  "atk-vin01a:1061_6": "paccattaṃ veditabbaṃ viññūhi dhammaṃ paccakkhāmi.",
  "atk-vin01a:1061_7": "Asaṅkhataṃ dhammaṃ paccakkhāmi; virāgaṃ, nirodhaṃ,",
  "atk-vin01a:1061_8": "amataṃ dhammaṃ paccakkhāmi,",
  "atk-vin01a:1061_9": "dīghanikāyaṃ paccakkhāmi,",
  "atk-vin01a:1061_10": "brahmajālaṃ majjhimanikāyaṃ,",
  "atk-vin01a:1061_11": "mūlapariyāyaṃ,",
  "atk-vin01a:1061_12": "saṃyuttanikāyaṃ,",
  "atk-vin01a:1061_13": "oghataraṇaṃ,",
  "atk-vin01a:1061_14": "aṅguttaranikāyaṃ,",
  "atk-vin01a:1061_15": "cittapariyādānaṃ,",
  "atk-vin01a:1061_16": "khuddakanikāyaṃ, jātakaṃ,",
  "atk-vin01a:1061_17": "abhidhammaṃ,",
  "atk-vin01a:1061_18": "kusalaṃ dhammaṃ,",
  "atk-vin01a:1061_19": "akusalaṃ dhammaṃ,",
  "atk-vin01a:1061_20": "abyākataṃ dhammaṃ,",
  "atk-vin01a:1061_21": "satipaṭṭhānaṃ,",
  "atk-vin01a:1061_22": "sammappadhānaṃ,",
  "atk-vin01a:1061_23": "iddhipādaṃ, indriyaṃ, balaṃ,",
  "atk-vin01a:1061_24": "bojjhaṅgaṃ, maggaṃ, phalaṃ,",
  "atk-vin01a:1061_25": "nibbānaṃ paccakkhāmī”ti caturāsītidhammakkhandhasahassesu ekadhammakkhandhassapi nāmaṃ dhammavevacanameva.",
  "atk-vin01a:1061_26": "Evaṃ dhammavevacanena sikkhāpaccakkhānaṃ hoti.",
  "atk-vin01a:1062_0": "Saṅghaṃ paccakkhāmīti na vevacanena paccakkhānaṃ.",
  "atk-vin01a:1062_1": "“Suppaṭipannaṃ saṅghaṃ paccakkhāmi,",
  "atk-vin01a:1062_2": "ujuppaṭipannaṃ,",
  "atk-vin01a:1062_3": "ñāyappaṭipannaṃ,",
  "atk-vin01a:1062_4": "sāmīcippaṭipannaṃ saṅghaṃ,",
  "atk-vin01a:1062_5": "catupurisayugaṃ saṅghaṃ,",
  "atk-vin01a:1062_6": "aṭṭhapurisapuggalaṃ saṅghaṃ,",
  "atk-vin01a:1062_7": "āhuneyyaṃ saṅghaṃ,",
  "atk-vin01a:1062_8": "pāhuneyyaṃ,",
  "atk-vin01a:1062_9": "dakkhiṇeyyaṃ,",
  "atk-vin01a:1062_10": "añjalikaraṇīyaṃ,",
  "atk-vin01a:1062_11": "anuttaraṃ puññakkhettaṃ saṅghaṃ paccakkhāmī”ti evaṃ saṅghavevacanena sikkhāpaccakkhānaṃ hoti.",
  "atk-vin01a:1063_0": "Sikkhaṃ paccakkhāmīti na vevacanena paccakkhānaṃ.",
  "atk-vin01a:1063_1": "“Bhikkhusikkhaṃ paccakkhāmi,",
  "atk-vin01a:1063_2": "bhikkhunīsikkhaṃ,",
  "atk-vin01a:1063_3": "adhisīlasikkhaṃ,",
  "atk-vin01a:1063_4": "adhicittasikkhaṃ,",
  "atk-vin01a:1063_5": "adhipaññāsikkhaṃ paccakkhāmī”ti evaṃ sikkhāvevacanena sikkhāpaccakkhānaṃ hoti.",
  "atk-vin01a:1064_0": "Vinayaṃ paccakkhāmīti na vevacanena paccakkhānaṃ.",
  "atk-vin01a:1064_1": "“Bhikkhuvinayaṃ paccakkhāmi,",
  "atk-vin01a:1064_2": "bhikkhunīvinayaṃ,",
  "atk-vin01a:1064_3": "paṭhamaṃ pārājikaṃ,",
  "atk-vin01a:1064_4": "dutiyaṃ tatiyaṃ catutthaṃ pārājikaṃ,",
  "atk-vin01a:1064_5": "saṅghādisesaṃ,",
  "atk-vin01a:1064_6": "thullaccayaṃ,",
  "atk-vin01a:1064_7": "pācittiyaṃ,",
  "atk-vin01a:1064_8": "pāṭidesanīyaṃ, dukkaṭaṃ,",
  "atk-vin01a:1064_9": "dubbhāsitaṃ paccakkhāmī”ti evamādivinayavevacanena sikkhāpaccakkhānaṃ hoti.",
  "atk-vin01a:1065_0": "Pātimokkhaṃ paccakkhāmīti na vevacanena paccakkhānaṃ.",
  "atk-vin01a:1065_1": "“Bhikkhupātimokkhaṃ bhikkhunīpātimokkhaṃ paccakkhāmī”ti evaṃ pātimokkhavevacanena sikkhāpaccakkhānaṃ hoti.",
  "atk-vin01a:1066_0": "Uddesaṃ paccakkhāmīti na vevacanena paccakkhānaṃ.",
  "atk-vin01a:1066_1": "“Bhikkhupātimokkhuddesaṃ,",
  "atk-vin01a:1066_2": "bhikkhunīpātimokkhuddesaṃ,",
  "atk-vin01a:1066_3": "paṭhamaṃ pātimokkhuddesaṃ,",
  "atk-vin01a:1066_4": "dutiyaṃ tatiyaṃ catutthaṃ pañcamaṃ pātimokkhuddesaṃ,",
  "atk-vin01a:1066_5": "sammāsambuddhuddesaṃ,",
  "atk-vin01a:1066_6": "anantabuddhiuddesaṃ,",
  "atk-vin01a:1066_7": "anomabuddhiuddesaṃ,",
  "atk-vin01a:1066_8": "bodhipaññāṇuddesaṃ,",
  "atk-vin01a:1066_9": "dhīruddesaṃ,",
  "atk-vin01a:1066_10": "vigatamohuddesaṃ,",
  "atk-vin01a:1066_11": "pabhinnakhīluddesaṃ,",
  "atk-vin01a:1066_12": "vijitavijayuddesaṃ paccakkhāmī”ti evamādiuddesavevacanena sikkhāpaccakkhānaṃ hoti.",
  "atk-vin01a:1067_0": "Upajjhāyaṃ paccakkhāmīti na vevacanena paccakkhānaṃ.",
  "atk-vin01a:1067_1": "“Yo maṃ pabbājesi,",
  "atk-vin01a:1067_2": "yo maṃ upasampādesi,",
  "atk-vin01a:1067_3": "yassa mūlenāhaṃ pabbajito,",
  "atk-vin01a:1067_4": "yassa mūlenāhaṃ upasampanno,",
  "atk-vin01a:1067_5": "yassamūlikā mayhaṃ pabbajjā,",
  "atk-vin01a:1067_6": "yassamūlikā mayhaṃ upasampadā tāhaṃ paccakkhāmī”ti evaṃ upajjhāyavevacanena sikkhāpaccakkhānaṃ hoti.",
  "atk-vin01a:1068_0": "Ācariyaṃ paccakkhāmīti na vevacanena paccakkhānaṃ.",
  "atk-vin01a:1068_1": "“Yo maṃ pabbājesi,",
  "atk-vin01a:1068_2": "yo maṃ anussāvesi,",
  "atk-vin01a:1068_3": "yāhaṃ nissāya vasāmi,",
  "atk-vin01a:1068_4": "yāhaṃ uddisāpemi,",
  "atk-vin01a:1068_5": "yāhaṃ paripucchāmi,",
  "atk-vin01a:1068_6": "yo maṃ uddisati,",
  "atk-vin01a:1068_7": "yo maṃ paripucchāpeti tāhaṃ paccakkhāmī”ti evaṃ ācariyavevacanena sikkhāpaccakkhānaṃ hoti.",
  "atk-vin01a:1069_0": "Saddhivihārikaṃ paccakkhāmīti na vevacanena paccakkhānaṃ.",
  "atk-vin01a:1069_1": "“Yāhaṃ pabbājesiṃ,",
  "atk-vin01a:1069_2": "yāhaṃ upasampādesiṃ,",
  "atk-vin01a:1069_3": "mayhaṃ mūlena yo pabbajito,",
  "atk-vin01a:1069_4": "mayhaṃ mūlena yo upasampanno,",
  "atk-vin01a:1069_5": "mayhaṃmūlikā yassa pabbajjā,",
  "atk-vin01a:1069_6": "mayhaṃ mūlikā yassa upasampadā tāhaṃ paccakkhāmī”ti evaṃ saddhivihārikavevacanena sikkhāpaccakkhānaṃ hoti.",
  "atk-vin01a:1070_0": "Antevāsikaṃ paccakkhāmīti na vevacanena paccakkhānaṃ.",
  "atk-vin01a:1070_1": "“Yāhaṃ pabbājesiṃ,",
  "atk-vin01a:1070_2": "yāhaṃ anussāvesiṃ,",
  "atk-vin01a:1070_3": "yo maṃ nissāya vasati,",
  "atk-vin01a:1070_4": "yo maṃ uddisāpeti,",
  "atk-vin01a:1070_5": "yo maṃ paripucchati,",
  "atk-vin01a:1070_6": "yassāhaṃ uddisāmi,",
  "atk-vin01a:1070_7": "yāhaṃ paripucchāpemi taṃ paccakkhāmī”ti evaṃ antevāsikavevacanena sikkhāpaccakkhānaṃ hoti.",
  "atk-vin01a:1071_0": "Samānupajjhāyakaṃ paccakkhāmīti na vevacanena paccakkhānaṃ.",
  "atk-vin01a:1071_1": "“Mayhaṃ upajjhāyo yaṃ pabbājesi,",
  "atk-vin01a:1071_2": "yaṃ upasampādesi,",
  "atk-vin01a:1071_3": "yo tassa mūlena pabbajito,",
  "atk-vin01a:1071_4": "yo tassa mūlena upasampanno,",
  "atk-vin01a:1071_5": "yassa tammūlikā pabbajjā,",
  "atk-vin01a:1071_6": "yassa tammūlikā upasampadā taṃ paccakkhāmī”ti evaṃ samānupajjhāyakavevacanena sikkhāpaccakkhānaṃ hoti.",
  "atk-vin01a:1072_0": "Samānācariyakaṃ paccakkhāmīti na vevacanena paccakkhānaṃ.",
  "atk-vin01a:1072_1": "“Mayhaṃ ācariyo yaṃ pabbājesi,",
  "atk-vin01a:1072_2": "yaṃ anussāvesi,",
  "atk-vin01a:1072_3": "yo taṃ nissāya vasati,",
  "atk-vin01a:1072_4": "yo taṃ uddisāpeti paripucchati,",
  "atk-vin01a:1072_5": "yassa me ācariyo uddisati,",
  "atk-vin01a:1072_6": "yaṃ paripucchāpeti taṃ paccakkhāmī”ti evaṃ samānācariyakavevacanena sikkhāpaccakkhānaṃ hoti.",
  "atk-vin01a:1073_0": "Sabrahmacāriṃ paccakkhāmīti na vevacanena paccakkhānaṃ.",
  "atk-vin01a:1073_1": "“Yenāhaṃ saddhiṃ adhisīlaṃ sikkhāmi,",
  "atk-vin01a:1073_2": "adhicittaṃ adhipaññaṃ sikkhāmi taṃ paccakkhāmī”ti evaṃ sabrahmacārivevacanena sikkhāpaccakkhānaṃ hoti.",
  "atk-vin01a:1074_0": "Gihīti maṃ dhārehīti na vevacanena paccakkhānaṃ.",
  "atk-vin01a:1074_1": "“Āgārikoti maṃ dhārehi, kassako, vāṇijo, gorakkho, okallako,",
  "atk-vin01a:1074_2": "moḷibaddho,",
  "atk-vin01a:1074_3": "kāmaguṇikoti maṃ dhārehī”ti evaṃ gihivevacanena sikkhāpaccakkhānaṃ hoti.",
  "atk-vin01a:1075_0": "Upāsakoti maṃ dhārehīti na vevacanena paccakkhānaṃ.",
  "atk-vin01a:1075_1": "“Dvevāciko upāsakoti maṃ dhārehi,",
  "atk-vin01a:1075_2": "tevāciko upāsako,",
  "atk-vin01a:1075_3": "buddhaṃ saraṇagamaniko,",
  "atk-vin01a:1075_4": "dhammaṃ saṅghaṃ saraṇagamaniko,",
  "atk-vin01a:1075_5": "pañcasikkhāpadiko dasasikkhāpadiko upāsakoti maṃ dhārehī”ti evaṃ upāsakavevacanena sikkhāpaccakkhānaṃ hoti.",
  "atk-vin01a:1076_0": "Ārāmikoti maṃ dhārehīti na vevacanena paccakkhānaṃ.",
  "atk-vin01a:1076_1": "“Kappiyakārakoti maṃ dhārehi,",
  "atk-vin01a:1076_2": "veyyāvaccakaro,",
  "atk-vin01a:1076_3": "appaharitakārako,",
  "atk-vin01a:1076_4": "yāgubhājako,",
  "atk-vin01a:1076_5": "phalabhājako,",
  "atk-vin01a:1076_6": "khajjakabhājakoti maṃ dhārehī”ti evaṃ ārāmikavevacanena sikkhāpaccakkhānaṃ hoti.",
  "atk-vin01a:1077_0": "Sāmaṇeroti maṃ dhārehīti na vevacanena paccakkhānaṃ.",
  "atk-vin01a:1077_1": "“Kumārakoti maṃ dhārehi, cellako, ceṭako,",
  "atk-vin01a:1077_2": "moḷigallo,",
  "atk-vin01a:1077_3": "samaṇuddeso’ti maṃ dhārehī”ti evaṃ sāmaṇeravecanena sikkhāpaccakkhānaṃ hoti.",
  "atk-vin01a:1078_0": "Titthiyoti maṃ dhārehīti na vevacanena paccakkhānaṃ.",
  "atk-vin01a:1078_1": "“Nigaṇṭhoti maṃ dhārehi, ājīvako, tāpaso,",
  "atk-vin01a:1078_2": "paribbājako,",
  "atk-vin01a:1078_3": "paṇḍaraṅgoti maṃ dhārehī”ti evaṃ titthiyavevacanena sikkhāpaccakkhānaṃ hoti.",
  "atk-vin01a:1079_0": "Titthiyasāvakoti maṃ dhārehīti na vevacanena paccakkhānaṃ.",
  "atk-vin01a:1079_1": "“Nigaṇṭhasāvakoti maṃ dhārehi” ājīvaka tāpasa paribbājaka paṇḍaraṅgasāvakoti maṃ dhārehīti evaṃ titthiyasāvakavevacanena sikkhāpaccakkhānaṃ hoti.",
  "atk-vin01a:1080_0": "Assamaṇoti maṃ dhārehīti na vevacanena paccakkhānaṃ.",
  "atk-vin01a:1080_1": "“Dussīloti maṃ dhārehi,",
  "atk-vin01a:1080_2": "pāpadhammo,",
  "atk-vin01a:1080_3": "asucisaṅkassarasamācāro,",
  "atk-vin01a:1080_4": "paṭicchannakammanto,",
  "atk-vin01a:1080_5": "assamaṇo samaṇapaṭiñño,",
  "atk-vin01a:1080_6": "abrahmacārī brahmacāripaṭiñño, antopūti, avassuto,",
  "atk-vin01a:1080_7": "kasambujāto,",
  "atk-vin01a:1080_8": "koṇṭho’ti maṃ dhārehī”ti evaṃ assamaṇavevacanena sikkhāpaccakkhānaṃ hoti.",
  "atk-vin01a:1081_0": "Asakyaputtiyoti maṃ dhārehīti na vevacanena paccakkhānaṃ.",
  "atk-vin01a:1081_1": "“Na sammāsambuddhaputtoti maṃ dhārehi,",
  "atk-vin01a:1081_2": "na anantabuddhiputto,",
  "atk-vin01a:1081_3": "na anomabuddhiputto,",
  "atk-vin01a:1081_4": "na bodhipaññāṇaputto,",
  "atk-vin01a:1081_5": "na dhīraputto,",
  "atk-vin01a:1081_6": "na vigatamohaputto,",
  "atk-vin01a:1081_7": "na pabhinnakhīlaputto,",
  "atk-vin01a:1081_8": "na vijitavijayaputtoti maṃ dhārehī”ti evamādiasakyaputtiyavevacanena sikkhāpaccakkhānaṃ hoti.",
  "atk-vin01a:1082_0": "Tehi ākārehi tehi liṅgehi tehi nimittehīti tehi “buddhavevacanāni vā”tiādinā nayena vuttehi buddhādīnaṃ vevacanehi.",
  "atk-vin01a:1082_1": "Vevacanāni hi sikkhāpaccakkhānassa kāraṇattā ākārāni,",
  "atk-vin01a:1082_2": "buddhādīnaṃ saṇṭhānadīpanattā sikkhāpaccakkhānasaṇṭhānattā eva vā liṅgāni,",
  "atk-vin01a:1082_3": "sikkhāpaccakkhānassa sañjānanahetuto manussānaṃ tilakādīni viya nimittānīti vuccanti.",
  "atk-vin01a:1082_4": "Evaṃ kho bhikkhaveti ito paraṃ aññassa sikkhāpaccakkhānakāraṇassa abhāvato niyamento āha.",
  "atk-vin01a:1082_5": "Ayañhettha attho,",
  "atk-vin01a:1082_6": "evameva dubbalyāvikammañceva hoti sikkhāpaccakkhānañca,",
  "atk-vin01a:1082_7": "na ito paraṃ kāraṇamatthīti.",
  "atk-vin01a:1083_0": "54.",
  "atk-vin01a:1083_1": "Evaṃ sikkhāpaccakkhānalakkhaṇaṃ dassetvā appaccakkhāne asammohatthaṃ tasseva ca sikkhāpaccakkhānalakkhaṇassa",
  "atk-vin01a:1083_2": "puggalādivasena vipattidassanatthaṃ “kathañca,",
  "atk-vin01a:1083_3": "bhikkhave,",
  "atk-vin01a:1083_4": "appaccakkhātā”tiādimāha.",
  "atk-vin01a:1083_5": "Tattha yehi ākārehītiādi vuttanayameva.",
  "atk-vin01a:1083_6": "Ummattakoti yakkhummattako vā pittummattako vā yo koci viparītasañño,",
  "atk-vin01a:1083_7": "so sace paccakkhāti,",
  "atk-vin01a:1083_8": "appaccakkhātā hoti sikkhā.",
  "atk-vin01a:1083_9": "Ummattakassāti tādisasseva ummattakassa;",
  "atk-vin01a:1083_10": "tādisassa hi santike sace pakatatto sikkhaṃ paccakkhāti,",
  "atk-vin01a:1083_11": "ummattako na jānāti,",
  "atk-vin01a:1083_12": "appaccakkhātāva hoti sikkhā.",
  "atk-vin01a:1083_13": "Khittacittoti yakkhummattako vuccati.",
  "atk-vin01a:1083_14": "Purimapade pana ummattakasāmaññena vuttaṃ “yakkhummattako vā pittummattako vā”ti.",
  "atk-vin01a:1083_15": "Ubhinnampi viseso anāpattivāre āvi bhavissati.",
  "atk-vin01a:1083_16": "Evaṃ khittacitto sikkhaṃ paccakkhāti,",
  "atk-vin01a:1083_17": "appaccakkhātāva hoti.",
  "atk-vin01a:1083_18": "Tassa santike paccakkhātāpi tamhi ajānante appaccakkhātāva hoti.",
  "atk-vin01a:1084_0": "Vedanāṭṭoti balavatiyā dukkhavedanāya phuṭṭho mucchāpareto;",
  "atk-vin01a:1084_1": "tena vilapantena paccakkhātāpi appaccakkhātāva hoti.",
  "atk-vin01a:1084_2": "Tassa santike paccakkhātāpi tamhi ajānante appaccakkhātā hoti.",
  "atk-vin01a:1085_0": "Devatāya santiketi bhummadevataṃ ādiṃ katvā yāva akaniṭṭhadevatāya santike paccakkhātāpi appaccakkhātāva hoti.",
  "atk-vin01a:1085_1": "Tiracchānagatassāti nāgamāṇavakassa vā supaṇṇamāṇavakassa vā kinnara- hatthi-",
  "atk-vin01a:1085_2": "makkaṭādīnaṃ vā yassa kassaci santike paccakkhātāpi appaccakkhātāva hoti.",
  "atk-vin01a:1085_3": "Tatra ummattakādīnaṃ santike ajānanabhāvena appaccakkhātāti āha.",
  "atk-vin01a:1085_4": "Devatāya santike atikhippaṃ jānanabhāvena.",
  "atk-vin01a:1085_5": "Devatā nāma mahāpaññā tihetukapaṭisandhikā atikhippaṃ jānanti,",
  "atk-vin01a:1085_6": "cittañca nāmetaṃ lahuparivattaṃ.",
  "atk-vin01a:1085_7": "Tasmā cittalahukassa puggalassa cittavaseneva “mā atikhippaṃ vināso ahosī”ti devatāya santike sikkhāpaccakkhānaṃ paṭikkhipi.",
  "atk-vin01a:1086_0": "Manussesu pana niyamo natthi.",
  "atk-vin01a:1086_1": "Yassa kassaci sabhāgassa vā visabhāgassa vā gahaṭṭhassa vā pabbajitassa vā viññussa santike paccakkhātā paccakkhātāva hoti.",
  "atk-vin01a:1086_2": "Sace pana so na jānāti,",
  "atk-vin01a:1086_3": "appaccakkhātāva hotīti etamatthaṃ dassento “ariyakenā”tiādimāha.",
  "atk-vin01a:1086_4": "Tattha ariyakaṃ nāma ariyavohāro,",
  "atk-vin01a:1086_5": "māgadhabhāsā.",
  "atk-vin01a:1086_6": "Milakkhakaṃ nāma yo koci anariyako andhadamiḷādi.",
  "atk-vin01a:1086_7": "So ca na paṭivijānātīti bhāsantare vā anabhiññatāya,",
  "atk-vin01a:1086_8": "buddhasamaye vā akovidatāya “idaṃ nāma atthaṃ esa bhaṇatī”ti nappaṭivijānāti.",
  "atk-vin01a:1086_9": "Davāyāti sahasā aññaṃ bhaṇitukāmo sahasā “buddhaṃ paccakkhāmī”ti bhaṇati.",
  "atk-vin01a:1086_10": "Ravāyāti ravābhaññena,",
  "atk-vin01a:1086_11": "“aññaṃ bhaṇissāmī”ti aññaṃ bhaṇanto.",
  "atk-vin01a:1086_12": "Purimena ko visesoti ce?",
  "atk-vin01a:1086_13": "Purimaṃ paṇḍitassāpi sahasāvasena aññabhaṇanaṃ.",
  "atk-vin01a:1086_14": "Idaṃ pana mandattā momūhattā apakataññuttā pakkhalantassa “aññaṃ bhaṇissāmī”ti aññabhaṇanaṃ.",
  "atk-vin01a:1087_0": "Asāvetukāmo sāvetīti imassa sikkhāpadassa pāḷiṃ vāceti paripucchati uggaṇhāti sajjhāyaṃ karoti vaṇṇeti,",
  "atk-vin01a:1087_1": "ayaṃ vuccati “asāvetukāmo sāvetī”ti.",
  "atk-vin01a:1087_2": "Sāvetukāmo na sāvetīti dubbalabhāvaṃ āvikatvā sikkhaṃ paccakkhanto vacībhedaṃ na karoti,",
  "atk-vin01a:1087_3": "ayaṃ vuccati “sāvetukāmo na sāvetī”ti.",
  "atk-vin01a:1087_4": "Aviññussa sāvetīti mahallakassa vā potthakarūpasadisassa,",
  "atk-vin01a:1087_5": "garumedhassa vā samaye akovidassa,",
  "atk-vin01a:1087_6": "gāmadārakānaṃ vā aviññutaṃ pattānaṃ sāveti.",
  "atk-vin01a:1087_7": "Viññussa na sāvetīti paṇḍitassa ñātuṃ samatthassa na sāveti.",
  "atk-vin01a:1087_8": "Sabbaso vā panāti “buddhaṃ paccakkhāmī”tiādīsu yena yena pariyāyena sikkhā paccakkhātā hoti,",
  "atk-vin01a:1087_9": "tato ekampi vacībhedaṃ katvā na sāveti.",
  "atk-vin01a:1087_10": "Evaṃ khoti appaccakkhānalakkhaṇaṃ niyameti.",
  "atk-vin01a:1087_11": "Ayaṃ hettha attho –",
  "atk-vin01a:1087_12": "“evameva sikkhā appaccakkhātā hoti,",
  "atk-vin01a:1087_13": "na aññena kāraṇenā”ti.",
  "atk-vin01a:1088_0": "Sikkhāpaccakkhānavibhaṅgaṃ niṭṭhitaṃ.",
  "atk-vin01a:1089_0": "Mūlapaññattivaṇṇanā",
  "atk-vin01a:1090_0": "55.",
  "atk-vin01a:1090_1": "Idāni “methunaṃ dhammaṃ paṭiseveyyā”tiādīnaṃ atthadassanatthaṃ “methunadhammo nāmā”tiādimāha.",
  "atk-vin01a:1090_2": "Tattha methunadhammo nāmāti idaṃ niddisitabbassa methunadhammassa uddesapadaṃ.",
  "atk-vin01a:1090_3": "Asaddhammoti asataṃ nīcajanānaṃ dhammo.",
  "atk-vin01a:1090_4": "Gāmadhammoti gāmavāsīnaṃ sevanadhammo.",
  "atk-vin01a:1090_5": "Vasaladhammoti vasalānaṃ dhammo;",
  "atk-vin01a:1090_6": "kilesavassanato vā sayameva vasalo dhammoti vasaladhammo.",
  "atk-vin01a:1090_7": "Duṭṭhullanti duṭṭhuñca kilesehi duṭṭhattā,",
  "atk-vin01a:1090_8": "thūlañca anipuṇabhāvatoti duṭṭhullaṃ.",
  "atk-vin01a:1090_9": "Ito paṭṭhāya ca tīsu padesu “yo so”ti idaṃ parivattetvā “yaṃ ta”nti katvā yojetabbaṃ –",
  "atk-vin01a:1090_10": "“yaṃ taṃ duṭṭhullaṃ,",
  "atk-vin01a:1090_11": "yaṃ taṃ odakantikaṃ,",
  "atk-vin01a:1090_12": "yaṃ taṃ rahassa”nti.",
  "atk-vin01a:1090_13": "Ettha ca yasmā tassa kammassa parivārabhūtaṃ dassanampi gahaṇampi āmasanampi phusanampi ghaṭṭanampi duṭṭhullaṃ,",
  "atk-vin01a:1090_14": "tasmāpi taṃ kammaṃ duṭṭhullaṃ.",
  "atk-vin01a:1090_15": "Yaṃ taṃ duṭṭhullaṃ so methunadhammo.",
  "atk-vin01a:1090_16": "Udakaṃ assa ante suddhatthaṃ ādīyatīti udakantaṃ,",
  "atk-vin01a:1090_17": "udakantameva odakantikaṃ;",
  "atk-vin01a:1090_18": "yaṃ taṃ odakantikaṃ,",
  "atk-vin01a:1090_19": "so methunadhammo.",
  "atk-vin01a:1090_20": "Raho paṭicchanne okāse kattabbatāya rahassaṃ.",
  "atk-vin01a:1090_21": "Yaṃ taṃ rahassaṃ,",
  "atk-vin01a:1090_22": "so methunadhammoti evaṃ yojanā veditabbā.",
  "atk-vin01a:1091_0": "Dvayena dvayena samāpajjitabbato dvayaṃdvayasamāpatti.",
  "atk-vin01a:1091_1": "Tattha yojanā –",
  "atk-vin01a:1091_2": "“yā sā dvayaṃdvayasamāpatti so methunadhammo nāmā”ti.",
  "atk-vin01a:1091_3": "Idha pana taṃ sabbaṃ ekajjhaṃ nigamento āha “eso methunadhammo nāmā”ti.",
  "atk-vin01a:1091_4": "Kiṃ kāraṇā vuccati methunadhammoti?",
  "atk-vin01a:1091_5": "Ubhinnaṃ rattānaṃ sārattānaṃ avassutānaṃ pariyuṭṭhitānaṃ ubhinnaṃ sadisānaṃ dhammoti,",
  "atk-vin01a:1091_6": "taṃ kāraṇā vuccati methunadhammoti.",
  "atk-vin01a:1092_0": "Paṭisevati nāmāti idaṃ “paṭiseveyyā”ti ettha yenākārena paṭiseveyyāti vuccati,",
  "atk-vin01a:1092_1": "tassākārassa dassanatthaṃ mātikāpadaṃ.",
  "atk-vin01a:1092_2": "Yo nittena nimittantiādīsu yo bhikkhu itthiyā nimittena attano nimittaṃ,",
  "atk-vin01a:1092_3": "itthiyā aṅgajātena attano aṅgajātaṃ sabbantimena pamāṇena ekatilabījamattampi vātena asamphuṭṭhe allokāse paveseti,",
  "atk-vin01a:1092_4": "eso paṭisevati nāma;",
  "atk-vin01a:1092_5": "ettakena sīlabhedaṃ pāpuṇāti,",
  "atk-vin01a:1092_6": "pārājiko hoti.",
  "atk-vin01a:1093_0": "Ettha ca itthinimitte cattāri passāni,",
  "atk-vin01a:1093_1": "vemajjhañcāti pañca ṭhānāni labbhanti.",
  "atk-vin01a:1093_2": "Purisanimitte cattāri passāni, majjhaṃ,",
  "atk-vin01a:1093_3": "uparicāti cha.",
  "atk-vin01a:1093_4": "Tasmā itthinimitte heṭṭhā pavesentopi pārājiko hoti.",
  "atk-vin01a:1093_5": "Uparito pavesentopi,",
  "atk-vin01a:1093_6": "ubhohi passehi pavesentopi cattāri ṭhānāni muñcitvā majjhena pavesentopi pārājiko hoti.",
  "atk-vin01a:1093_7": "Purisanimittaṃ pana heṭṭhābhāgena chupantaṃ pavesentopi pārājiko hoti.",
  "atk-vin01a:1093_8": "Uparibhāgena chupantaṃ pavesentopi,",
  "atk-vin01a:1093_9": "ubhohi passehi chupantaṃ pavesentopi,",
  "atk-vin01a:1093_10": "majjheneva chupantaṃ pavesentopi samañchitaṅguliṃ viya majjhimapabbapiṭṭhiyā saṅkocetvā uparibhāgena chupantaṃ pavesentopi pārājiko hoti.",
  "atk-vin01a:1093_11": "Tattha tulādaṇḍasadisaṃ pavesentassāpi cattāri passāni,",
  "atk-vin01a:1093_12": "majjhañcāti pañca ṭhānāni;",
  "atk-vin01a:1093_13": "saṅkocetvā pavesentassāpi cattāri passāni,",
  "atk-vin01a:1093_14": "uparibhāgamajjhañcāti pañca ṭhānāni –",
  "atk-vin01a:1093_15": "evaṃ sabbānipi purisanimitte dasa ṭhānāni honti.",
  "atk-vin01a:1094_0": "Nimitte jātaṃ anaṭṭhakāyappasādaṃ cammakhīlaṃ vā piḷakaṃ vā paveseti,",
  "atk-vin01a:1094_1": "āpatti pārājikassa.",
  "atk-vin01a:1094_2": "Naṭṭhakāyappasādaṃ matacammaṃ vā sukkhapiḷakaṃ vā paveseti,",
  "atk-vin01a:1094_3": "āpatti dukkaṭassa.",
  "atk-vin01a:1094_4": "Methunassādena lomaṃ vā aṅguli-",
  "atk-vin01a:1094_5": "aṅguṭṭhabījādīni vā pavesentassāpi dukkaṭameva.",
  "atk-vin01a:1094_6": "Ayañca methunakathā nāma yasmā duṭṭhullā kathā asabbhikathā,",
  "atk-vin01a:1094_7": "tasmā etaṃ vā aññaṃ vā vinaye īdisaṃ ṭhānaṃ kathentena paṭikkūlamanasikārañca samaṇasaññañca hirottappañca",
  "atk-vin01a:1094_8": "paccupaṭṭhapetvā sammāsambuddhe gāravaṃ uppādetvā asamakāruṇikassa lokanāthassa karuṇāguṇaṃ āvajjetvā",
  "atk-vin01a:1094_9": "kathetabbaṃ.",
  "atk-vin01a:1094_10": "So hi nāma bhagavā sabbaso kāmehi vinivattamānasopi sattānuddayāya lokānukampāya sattesu kāruññataṃ paṭicca",
  "atk-vin01a:1094_11": "sikkhāpadapaññāpanatthāya īdisaṃ kathaṃ kathesi.",
  "atk-vin01a:1094_12": "“Aho satthu karuṇāguṇo”ti evaṃ lokanāthassa karuṇāguṇaṃ āvajjetvā kathetabbaṃ.",
  "atk-vin01a:1095_0": "Apica yadi bhagavā sabbākārena īdisaṃ kathaṃ na katheyya, ko jāneyya “ettakesu",
  "atk-vin01a:1096_0": "Ṭhānesu pārājikaṃ,",
  "atk-vin01a:1096_1": "ettakesu thullaccayaṃ,",
  "atk-vin01a:1096_2": "ettakesu dukkaṭa”nti.",
  "atk-vin01a:1096_3": "Tasmā suṇantenapi kathentenapi bījakena mukhaṃ apidhāya dantavidaṃsakaṃ hasamānena na nisīditabbaṃ.",
  "atk-vin01a:1096_4": "“Sammāsambuddhenāpi īdisaṃ kathita”nti paccavekkhitvā gabbhitena hirottappasampannena satthupaṭibhāgena hutvā kathetabbanti.",
  "atk-vin01a:1097_0": "Mūlapaññattaṃ niṭṭhitaṃ.",
  "atk-vin01a:1098_0": "Anupaññattivāre –",
  "atk-vin01a:1098_1": "antamasoti sabbantimena paricchedena.",
  "atk-vin01a:1098_2": "Tiracchānagatāyapīti paṭisandhivasena tiracchānesu gatāyapi.",
  "atk-vin01a:1098_3": "Pageva manussitthiyāti paṭhamataraṃ manussajātikāya itthiyā.",
  "atk-vin01a:1098_4": "Pārājikavatthubhūtā eva cettha tiracchānagatitthī tiracchānagatāti gahetabbā, na sabbā.",
  "atk-vin01a:1098_5": "Tatrāyaṃ paricchedo –",
  "atk-vin01a:1099_0": "Apadānaṃ ahi macchā, dvipadānañca kukkuṭī;",
  "atk-vin01a:1100_0": "Catuppadānaṃ majjārī, vatthu pārājikassimāti.",
  "atk-vin01a:1101_0": "Tattha ahiggahaṇena sabbāpi ajagaragonasādibhedā dīghajāti saṅgahitā.",
  "atk-vin01a:1101_1": "Tasmā dīghajātīsu yattha tiṇṇaṃ maggānaṃ aññatarasmiṃ sakkā tilaphalamattampi pavesetuṃ,",
  "atk-vin01a:1101_2": "sā pārājikavatthu.",
  "atk-vin01a:1101_3": "Avasesā dukkaṭavatthūti veditabbā.",
  "atk-vin01a:1101_4": "Macchaggahaṇena sabbāpi macchakacchapamaṇḍūkādibhedā odakajāti saṅgahitā.",
  "atk-vin01a:1101_5": "Tatrāpi dīghajātiyaṃ vuttanayeneva pārājikavatthu ca dukkaṭavatthu ca veditabbaṃ.",
  "atk-vin01a:1101_6": "Ayaṃ pana viseso –",
  "atk-vin01a:1101_7": "pataṅgamukhamaṇḍūkā nāma honti tesaṃ mukhasaṇṭhānaṃ mahantaṃ,",
  "atk-vin01a:1101_8": "chiddaṃ appakaṃ,",
  "atk-vin01a:1101_9": "tattha pavesanaṃ nappahoti;",
  "atk-vin01a:1101_10": "mukhasaṇṭhānaṃ pana vaṇasaṅkhepaṃ gacchati,",
  "atk-vin01a:1101_11": "tasmā taṃ thullaccayavatthūti veditabbaṃ.",
  "atk-vin01a:1101_12": "Kukkuṭiggahaṇena sabbāpi kākakapotādibhedā pakkhijāti saṅgahitā.",
  "atk-vin01a:1101_13": "Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "atk-vin01a:1101_14": "Majjāriggahaṇena sabbāpi rukkhasunakha- muṅgusa-",
  "atk-vin01a:1101_15": "godhādibhedā catuppadajāti saṅgahitā.",
  "atk-vin01a:1101_16": "Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "atk-vin01a:1102_0": "Pārājikoti parājito,",
  "atk-vin01a:1102_1": "parājayaṃ āpanno.",
  "atk-vin01a:1102_2": "Ayañhi pārājikasaddo sikkhāpadāpattipuggalesu vattati.",
  "atk-vin01a:1102_3": "Tattha “aṭṭhānametaṃ, ānanda,",
  "atk-vin01a:1102_4": "anavakāso yaṃ tathāgato vajjīnaṃ vā vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ",
  "atk-vin01a:1102_5": "samūhaneyyā”ti evaṃ sikkhāpade vattamāno veditabbo.",
  "atk-vin01a:1102_6": "“Āpattiṃ tvaṃ, bhikkhu,",
  "atk-vin01a:1102_7": "āpanno pārājika”nti evaṃ āpattiyaṃ.",
  "atk-vin01a:1102_8": "“Na mayaṃ pārājikā,",
  "atk-vin01a:1102_9": "yo avahaṭo so pārājiko”ti evaṃ puggale vattamāno veditabbo.",
  "atk-vin01a:1102_10": "“Pārājikena dhammena anuddhaṃseyyā”tiādīsu pana dhamme vattatīti vadanti.",
  "atk-vin01a:1102_11": "Yasmā pana tattha dhammoti katthaci āpatti,",
  "atk-vin01a:1102_12": "katthaci sikkhāpadameva adhippetaṃ,",
  "atk-vin01a:1102_13": "tasmā so visuṃ na vattabbo.",
  "atk-vin01a:1102_14": "Tattha sikkhāpadaṃ yo taṃ atikkamati,",
  "atk-vin01a:1102_15": "taṃ parājeti,",
  "atk-vin01a:1102_16": "tasmā “pārājika”nti vuccati.",
  "atk-vin01a:1102_17": "Āpatti pana yo naṃ ajjhāpajjati,",
  "atk-vin01a:1102_18": "taṃ parājeti,",
  "atk-vin01a:1102_19": "tasmā “pārājikā”ti vuccati.",
  "atk-vin01a:1102_20": "Puggalo yasmā parājito parājayamāpanno,",
  "atk-vin01a:1102_21": "tasmā “pārājiko”ti vuccati.",
  "atk-vin01a:1102_22": "Etameva hi atthaṃ sandhāya parivārepi –",
  "atk-vin01a:1103_0": "“Pārājikanti yaṃ vuttaṃ, taṃ suṇohi yathātathaṃ;",
  "atk-vin01a:1104_0": "Cuto paraddho bhaṭṭho ca, saddhammā hi niraṅkato;",
  "atk-vin01a:1105_0": "Saṃvāsopi tahiṃ natthi, tenetaṃ iti vuccatī”ti vuttaṃ. ;",
  "atk-vin01a:1106_0": "Ayañhettha attho –",
  "atk-vin01a:1106_1": "“taṃ sikkhāpadaṃ vītikkamanto āpattiñca āpanno puggalo cuto hotīti sabbaṃ yojetabbaṃ.",
  "atk-vin01a:1106_2": "Tena vuccatīti yena kāraṇena assamaṇo hoti asakyaputtiyo paribhaṭṭho chinno parājito sāsanato,",
  "atk-vin01a:1106_3": "tena vuccati. Kinti?",
  "atk-vin01a:1106_4": "“Pārājiko hotī”ti.",
  "atk-vin01a:1107_0": "Saha vasanti etthāti saṃvāso,",
  "atk-vin01a:1107_1": "taṃ dassetuṃ “saṃvāso nāmā”ti vatvā “ekakamma”ntiādimāha.",
  "atk-vin01a:1107_2": "Tatrāyaṃ saddhiṃ yojanāya vaṇṇanā –",
  "atk-vin01a:1107_3": "catubbidhampi saṅghakammaṃ sīmāparicchinnehi pakatattehi bhikkhūhi ekato kattabbattā ekakammaṃ nāma.",
  "atk-vin01a:1107_4": "Tathā pañcavidhopi pātimokkhuddeso ekato uddisitabbattā ekuddeso nāma.",
  "atk-vin01a:1107_5": "Paññattaṃ pana sikkhāpadaṃ sabbehipi lajjīpuggalehi samaṃ sikkhitabbabhāvato samasikkhatā nāma.",
  "atk-vin01a:1107_6": "Ettha yasmā sabbepi lajjino etesu kammādīsu saha vasanti,",
  "atk-vin01a:1107_7": "na ekopi tato bahiddhā sandissati,",
  "atk-vin01a:1107_8": "tasmā tāni sabbānipi gahetvā “eso saṃvāso nāmā”ti āha.",
  "atk-vin01a:1107_9": "So ca vuttappakāro saṃvāso tena puggalena saddhiṃ natthi,",
  "atk-vin01a:1107_10": "tena kāraṇena so pārājiko puggalo asaṃvāsoti vuccatīti.",
  "atk-vin01a:1108_0": "56.",
  "atk-vin01a:1108_1": "Evaṃ uddiṭṭhasikkhāpadaṃ padānukkamena vibhajitvā idāni yaṃ taṃ “paṭiseveyyā”ti ettha yenākārena paṭiseveyyāti vuccati,",
  "atk-vin01a:1108_2": "tassākārassa dassanatthaṃ “paṭisevati nāmā”ti idaṃ mātikāpadaṃ ṭhapetvā “nimittena nimittaṃ aṅgajātena aṅgajāta”nti vuttaṃ.",
  "atk-vin01a:1108_3": "Tattha yasmā na kevalaṃ itthiyā eva nimittaṃ pārājikavatthu,",
  "atk-vin01a:1108_4": "na ca manussitthiyā eva,",
  "atk-vin01a:1108_5": "suvaṇṇarajatādimayānañca itthīnampi nimittaṃ vatthumeva na hoti;",
  "atk-vin01a:1108_6": "tasmā yaṃ yaṃ vatthu hoti,",
  "atk-vin01a:1108_7": "taṃ taṃ dassetuṃ “tisso itthiyo”tiādinā nayena yesaṃ nimittāni vatthūni honti,",
  "atk-vin01a:1108_8": "te satte vatvā “manussitthiyā tayo magge”tiādinā nayena tāni vatthūni āha.",
  "atk-vin01a:1109_0": "Tattha tisso itthiyo,",
  "atk-vin01a:1109_1": "tayo ubhatobyañjanakā,",
  "atk-vin01a:1109_2": "tayo paṇḍakā,",
  "atk-vin01a:1109_3": "tayo purisāti pārājikavatthūnaṃ nimittānaṃ nissayā dvādasa sattā honti.",
  "atk-vin01a:1109_4": "Tesu itthipurisā pākaṭā eva.",
  "atk-vin01a:1109_5": "Paṇḍakaubhatobyañjanakabhedo pabbajjākhandhakavaṇṇanāyaṃ pākaṭo bhavissati.",
  "atk-vin01a:1110_0": "Manussitthiyā tayo magge methunaṃ dhammaṃ paṭisevantassāti ettha ca manussitthiyā tīsu maggesūti attho veditabbo.",
  "atk-vin01a:1110_1": "Evaṃ sabbattha.",
  "atk-vin01a:1110_2": "Sabbe eva cete manussitthiyā tayo maggā,",
  "atk-vin01a:1110_3": "amanussitthiyā tayo,",
  "atk-vin01a:1110_4": "tiracchānagatitthiyā tayoti nava;",
  "atk-vin01a:1110_5": "manussaubhatobyañjanakādīnaṃ nava;",
  "atk-vin01a:1110_6": "manussapaṇḍakādīnaṃ dve dve katvā cha;",
  "atk-vin01a:1110_7": "tathā manussapurisādīnanti samatiṃsa maggā honti.",
  "atk-vin01a:1110_8": "Etesu nimittasaṅkhātesu yattha katthaci attano aṅgajātaṃ tilaphalamattampi pavesetvā methunaṃ dhammaṃ paṭisevanto pārājikaṃ āpajjati.",
  "atk-vin01a:1111_0": "Paṭhamacatukkakathāvaṇṇanā",
  "atk-vin01a:1112_0": "57.",
  "atk-vin01a:1112_1": "Āpajjanto pana yasmā sevanacitteneva āpajjati,",
  "atk-vin01a:1112_2": "na vinā tena;",
  "atk-vin01a:1112_3": "tasmā taṃ lakkhaṇaṃ dassento bhagavā “bhikkhussa sevanacittaṃ upaṭṭhite”tiādimāha.",
  "atk-vin01a:1112_4": "Tattha bhikkhussāti methunasevanakassa bhikkhussa.",
  "atk-vin01a:1112_5": "Sevanacittaṃ upaṭṭhiteti bhummatthe paccattavacanaṃ,",
  "atk-vin01a:1112_6": "sevanacitte paccupaṭṭhiteti attho.",
  "atk-vin01a:1112_7": "Vaccamaggaṃ aṅgajātaṃ pavesentassāti yena maggena vaccaṃ nikkhamati taṃ maggaṃ attano aṅgajātaṃ purisanimittaṃ tilaphalamattampi pavesentassa.",
  "atk-vin01a:1112_8": "Āpatti pārājikassāti āpatti pārājikā assa hotīti attho.",
  "atk-vin01a:1112_9": "Atha vā āpattīti āpajjanaṃ hoti.",
  "atk-vin01a:1112_10": "Pārājikassāti pārājikadhammassa.",
  "atk-vin01a:1112_11": "Esa nayo sabbattha.",
  "atk-vin01a:1113_0": "58.",
  "atk-vin01a:1113_1": "Evaṃ sevanacitteneva pavesentassa āpattiṃ dassetvā idāni yasmā taṃ pavesanaṃ nāma na kevalaṃ attūpakkameneva,",
  "atk-vin01a:1113_2": "parūpakkamenāpi hoti.",
  "atk-vin01a:1113_3": "Tatrāpi ca sādiyantasseva āpatti paṭisevanacittasamaṅgissa,",
  "atk-vin01a:1113_4": "na itarassa.",
  "atk-vin01a:1113_5": "Tasmā ye saddhāpabbajitā kulaputtā sammāpaṭipannakā parūpakkamena pavesanepi sati na sādiyanti,",
  "atk-vin01a:1113_6": "tesaṃ rakkhaṇatthaṃ “bhikkhupaccatthikā manussitthi”ntiādimāha.",
  "atk-vin01a:1114_0": "Tattha paṭipakkhaṃ atthayanti icchantīti paccatthikā,",
  "atk-vin01a:1114_1": "bhikkhū eva paccatthikā bhikkhupaccatthikā;",
  "atk-vin01a:1114_2": "visabhāgānaṃ veribhikkhūnametaṃ adhivacanaṃ.",
  "atk-vin01a:1114_3": "Manussitthiṃ bhikkhussa santike ānetvāti issāpakatā taṃ bhikkhuṃ nāsetukāmā āmisena vā upalāpetvā mittasanthavavasena",
  "atk-vin01a:1114_4": "vā “idaṃ amhākaṃ kiccaṃ karohī”ti vatvā kañci manussitthiṃ rattibhāge tassa bhikkhussa vasanokāsaṃ ānetvā.",
  "atk-vin01a:1114_5": "Vaccamaggena aṅgajātaṃ abhinisīdentīti taṃ bhikkhuṃ hatthapādasīsādīsu suggahitaṃ nipparipphandaṃ gahetvā",
  "atk-vin01a:1114_6": "itthiyā vaccamaggena tassa bhikkhuno aṅgajātaṃ abhinisīdenti;",
  "atk-vin01a:1114_7": "sampayojentīti attho.",
  "atk-vin01a:1115_0": "So cetiādīsu so ce bhikkhu vaccamaggabbhantaraṃ attano aṅgajātassa pavesanaṃ sādiyati adhivāseti tasmiṃ khaṇe sevanacittaṃ upaṭṭhāpeti.",
  "atk-vin01a:1115_1": "Paviṭṭhaṃ sādiyati adhivāseti,",
  "atk-vin01a:1115_2": "paviṭṭhakāle sevanacittaṃ upaṭṭhāpeti.",
  "atk-vin01a:1115_3": "Ṭhitaṃ sādiyati adhivāseti,",
  "atk-vin01a:1115_4": "ṭhānappattakāle sukkavissaṭṭhisamaye sevanacittaṃ upaṭṭhāpeti.",
  "atk-vin01a:1115_5": "Uddharaṇaṃ sādiyati adhivāseti,",
  "atk-vin01a:1115_6": "nīharaṇakāle paṭisevanacittaṃ upaṭṭhāpeti.",
  "atk-vin01a:1115_7": "Evaṃ catūsu ṭhānesu sādiyanto “mama verisamaṇehi idaṃ kata”nti vattuṃ na labhati,",
  "atk-vin01a:1115_8": "pārājikāpattimeva āpajjati.",
  "atk-vin01a:1115_9": "Yathā ca imāni cattāri sādiyanto āpajjati;",
  "atk-vin01a:1115_10": "evaṃ purimaṃ ekaṃ asādiyitvā tīṇi sādiyantopi,",
  "atk-vin01a:1115_11": "dve asādiyitvā dve sādiyantopi,",
  "atk-vin01a:1115_12": "tīṇi asādiyitvā ekaṃ sādiyantopi āpajjatiyeva.",
  "atk-vin01a:1115_13": "Sabbaso pana asādiyanto āsīvisamukhaṃ viya aṅgārakāsuṃ viya ca paviṭṭhaṃ aṅgajātaṃ maññamāno nāpajjati.",
  "atk-vin01a:1115_14": "Tena vuttaṃ –",
  "atk-vin01a:1115_15": "“pavesanaṃ na sādiyati…pe…",
  "atk-vin01a:1115_16": "uddharaṇaṃ na sādiyati,",
  "atk-vin01a:1115_17": "anāpattī”ti.",
  "atk-vin01a:1115_18": "Imañhi evarūpaṃ āraddhavipassakaṃ kāye ca jīvite ca anapekkhaṃ ekādasahi aggīhi sampajjalitāni ca sabbāyatanāni",
  "atk-vin01a:1115_19": "ukkhittāsike viya ca vadhake pañca kāmaguṇe passantaṃ puggalaṃ rakkhanto bhagavā paccatthikānañcassa",
  "atk-vin01a:1115_20": "manorathavighātaṃ karonto imaṃ “pavesanaṃ na sādiyatī”tiādikaṃ catukkaṃ nīharitvā ṭhapesīti.",
  "atk-vin01a:1116_0": "Paṭhamacatukkakathā niṭṭhitā.",
  "atk-vin01a:1117_0": "Ekūnasattatidvisatacatukkakathā",
  "atk-vin01a:1118_0": "59- 60.",
  "atk-vin01a:1118_1": "Evaṃ paṭhamacatukkaṃ dassetvā idāni yasmā bhikkhupaccatthikā itthiṃ ānetvā na kevalaṃ vaccamaggeneva abhinisīdenti,",
  "atk-vin01a:1118_2": "atha kho passāvamaggenapi mukhenapi.",
  "atk-vin01a:1118_3": "Itthiṃ ānetvāpi ca keci jāgarantiṃ ānenti,",
  "atk-vin01a:1118_4": "keci suttaṃ,",
  "atk-vin01a:1118_5": "keci mattaṃ,",
  "atk-vin01a:1118_6": "keci ummattaṃ,",
  "atk-vin01a:1118_7": "keci pamattaṃ aññavihitaṃ vikkhittacittanti attho.",
  "atk-vin01a:1118_8": "Keci mataṃ akkhāyitaṃ,",
  "atk-vin01a:1118_9": "soṇasiṅgālādīhi akkhāyitanimittanti attho.",
  "atk-vin01a:1118_10": "Keci mataṃ yebhuyyena akkhāyitaṃ,",
  "atk-vin01a:1118_11": "yebhuyyena akkhāyitā nāma yassā nimitte vaccamagge passāvamagge mukhe vā bahutaro okāso akkhāyito hoti.",
  "atk-vin01a:1118_12": "Keci mataṃ yebhuyyena khāyitaṃ,",
  "atk-vin01a:1118_13": "yebhuyyena khāyitā nāma yassā vaccamaggādike nimitte bahuṃ khāyitaṃ hoti,",
  "atk-vin01a:1118_14": "appaṃ akkhāyitaṃ.",
  "atk-vin01a:1118_15": "Na kevalañca manussitthimeva ānenti,",
  "atk-vin01a:1118_16": "atha kho amanussitthimpi tiracchānagatitthimpi.",
  "atk-vin01a:1118_17": "Na kevalañca vuttappakāraṃ itthimeva,",
  "atk-vin01a:1118_18": "ubhatobyañjanakampi paṇḍakampi purisampi ānenti.",
  "atk-vin01a:1118_19": "Tasmā tesaṃ vasena aññānipi catukkāni dassento “bhikkhupaccatthikā manussitthiṃ jāgaranti”ntiādimāha.",
  "atk-vin01a:1119_0": "Tattha pāḷiyā asammohatthaṃ vuttacatukkāni evaṃ saṅkhyāto veditabbāni –",
  "atk-vin01a:1119_1": "manussitthiyā tiṇṇaṃ maggānaṃ vasena tīṇi suddhikacatukkāni,",
  "atk-vin01a:1119_2": "tīṇi jāgarantīcatukkāni,",
  "atk-vin01a:1119_3": "tīṇi suttacatukkāni,",
  "atk-vin01a:1119_4": "tīṇi mattacatukkāni,",
  "atk-vin01a:1119_5": "tīṇi ummattacatukkāni,",
  "atk-vin01a:1119_6": "tīṇi pamattacatukkāni,",
  "atk-vin01a:1119_7": "tīṇi mataakkhāyitacatukkāni,",
  "atk-vin01a:1119_8": "tīṇi yebhuyyena akkhāyitacatukkāni,",
  "atk-vin01a:1119_9": "tīṇi yebhuyyena khāyitacatukkānīti sattavīsati catukkāni.",
  "atk-vin01a:1119_10": "Tathā amanussitthiyā;",
  "atk-vin01a:1119_11": "tathā tiracchānagatitthiyāti itthivāre ekāsīti catukkāni.",
  "atk-vin01a:1119_12": "Yathā ca itthivāre evaṃ ubhatobyañjanakavāre.",
  "atk-vin01a:1119_13": "Paṇḍakapurisavāresu pana dvinnaṃ maggānaṃ vasena catupaṇṇāsa catupaṇṇāsa honti.",
  "atk-vin01a:1119_14": "Evaṃ sabbānipi dvesatāni,",
  "atk-vin01a:1119_15": "sattati ca catukkāni honti,",
  "atk-vin01a:1119_16": "tāni uttānatthāniyeva.",
  "atk-vin01a:1120_0": "Sabbavāresu panettha “mataṃ yebhuyyena akkhāyitaṃ khāyita”nti etasmiṃ ṭhāne ayaṃ vinicchayo –",
  "atk-vin01a:1120_1": "tambapaṇṇidīpe kira dve vinayadharā samānācariyakā therā ahesuṃ –",
  "atk-vin01a:1120_2": "upatissatthero ca,",
  "atk-vin01a:1120_3": "phussadevatthero ca.",
  "atk-vin01a:1120_4": "Te mahābhaye uppanne vinayapiṭakaṃ pariharantā rakkhiṃsu.",
  "atk-vin01a:1120_5": "Tesu upatissatthero byattataro.",
  "atk-vin01a:1120_6": "Tassāpi dve antevāsikā ahesuṃ –",
  "atk-vin01a:1120_7": "mahāpadumatthero ca mahāsumatthero ca.",
  "atk-vin01a:1120_8": "Tesu mahāsumatthero nakkhattuṃ vinayapiṭakaṃ assosi,",
  "atk-vin01a:1120_9": "mahāpadumatthero tena saddhiṃ navakkhattuṃ,",
  "atk-vin01a:1120_10": "visuñca ekakova navakkhattunti aṭṭhārasakkhattuṃ assosi;",
  "atk-vin01a:1120_11": "ayameva tesu byattataro.",
  "atk-vin01a:1120_12": "Tesu mahāsumatthero navakkhattuṃ vinayapiṭakaṃ sutvā ācariyaṃ muñcitvā aparagaṅgaṃ agamāsi.",
  "atk-vin01a:1120_13": "Tato mahāpadumatthero āha –",
  "atk-vin01a:1120_14": "“sūro vata, re,",
  "atk-vin01a:1120_15": "esa vinayadharo yo dharamānakaṃyeva ācariyaṃ muñcitvā aññattha vasitabbaṃ maññati.",
  "atk-vin01a:1120_16": "Nanu ācariye dharamāne vinayapiṭakañca aṭṭhakathā ca anekakkhattuṃ gahetvāpi na vissajjetabbaṃ,",
  "atk-vin01a:1120_17": "niccakālaṃ sotabbaṃ,",
  "atk-vin01a:1120_18": "anusaṃvaccharaṃ sajjhāyitabba”nti.",
  "atk-vin01a:1121_0": "Evaṃ vinayagarukānaṃ bhikkhūnaṃ kāle ekadivasaṃ upatissatthero mahāpadumattherappamukhānaṃ pañcannaṃ",
  "atk-vin01a:1121_1": "antevāsikasatānaṃ paṭhamapārājikasikkhāpade imaṃ padesaṃ vaṇṇento nisinno hoti.",
  "atk-vin01a:1121_2": "Taṃ antevāsikā pucchiṃsu – “bhante,",
  "atk-vin01a:1121_3": "yebhuyyena akkhāyite pārājikaṃ,",
  "atk-vin01a:1121_4": "yebhuyyena khāyite thullaccayaṃ,",
  "atk-vin01a:1121_5": "upaḍḍhakkhāyite kena bhavitabba”nti?",
  "atk-vin01a:1121_6": "Thero āha – “āvuso,",
  "atk-vin01a:1121_7": "buddhā nāma pārājikaṃ paññapentā na sāvasesaṃ katvā paññapenti,",
  "atk-vin01a:1121_8": "anavasesaṃyeva katvā sabbaṃ pariyādiyitvā sotaṃ chinditvā pārājikavatthusmiṃ pārājikameva paññapenti.",
  "atk-vin01a:1121_9": "Idañhi sikkhāpadaṃ lokavajjaṃ,",
  "atk-vin01a:1121_10": "na paṇṇattivajjaṃ.",
  "atk-vin01a:1121_11": "Tasmā yadi upaḍḍhakkhāyite pārājikaṃ bhaveyya,",
  "atk-vin01a:1121_12": "paññapeyya sammāsambuddho.",
  "atk-vin01a:1121_13": "Pārājikacchāyā panettha na dissati,",
  "atk-vin01a:1121_14": "thullaccayameva dissatī”ti.",
  "atk-vin01a:1122_0": "Apica matasarīre pārājikaṃ paññapento bhagavā yebhuyyena akkhāyite ṭhapesi “tato paraṃ pārājikaṃ natthī”ti dassetuṃ.",
  "atk-vin01a:1122_1": "Thullaccayaṃ paññapento yebhuyyena khāyite ṭhapesi “tato paraṃ thullaccayaṃ natthī”ti dassetuntipi veditabbaṃ.",
  "atk-vin01a:1122_2": "Khāyitākhāyitañca nāmetaṃ matasarīrasmiṃyeva veditabbaṃ,",
  "atk-vin01a:1122_3": "na jīvamāne.",
  "atk-vin01a:1122_4": "Jīvamāne hi nakhapiṭṭhippamāṇepi chavimaṃse vā nhārumhi vā sati pārājikameva hoti.",
  "atk-vin01a:1122_5": "Yadipi nimittaṃ sabbaso khāyitaṃ chavicammaṃ natthi,",
  "atk-vin01a:1122_6": "nimittasaṇṭhānaṃ paññāyati,",
  "atk-vin01a:1122_7": "pavesanaṃ jāyati,",
  "atk-vin01a:1122_8": "pārājikameva.",
  "atk-vin01a:1122_9": "Nimittasaṇṭhānaṃ pana anavasesetvā sabbasmiṃ nimitte chinditvā samantato tacchetvā uppāṭite vaṇasaṅkhepavasena thullaccayaṃ.",
  "atk-vin01a:1122_10": "Nimittato patitāya maṃsapesiyā upakkamantassa dukkaṭaṃ.",
  "atk-vin01a:1122_11": "Matasarīre pana yadipi sabbaṃ sarīraṃ khāyitaṃ hoti,",
  "atk-vin01a:1122_12": "yadipi akkhāyitaṃ,",
  "atk-vin01a:1122_13": "tayo pana maggā akkhāyitā,",
  "atk-vin01a:1122_14": "tesu upakkamantassa pārājikaṃ.",
  "atk-vin01a:1122_15": "Yebhuyyena akkhāyite pārājikameva.",
  "atk-vin01a:1122_16": "Upaḍḍhakkhāyite ca yebhuyyena khāyite ca thullaccayaṃ.",
  "atk-vin01a:1123_0": "Manussānaṃ jīvamānakasarīre akkhināsakaṇṇacchiddavatthikosesu satthakādīhi katavaṇe vā methunarāgena",
  "atk-vin01a:1123_1": "tilaphalamattampi aṅgajātaṃ pavesentassa thullaccayameva.",
  "atk-vin01a:1123_2": "Avasesasarīre upakacchakādīsu dukkaṭaṃ.",
  "atk-vin01a:1123_3": "Mate allasarīre pārājikakkhette pārājikaṃ,",
  "atk-vin01a:1123_4": "thullaccayakkhette thullaccayaṃ,",
  "atk-vin01a:1123_5": "dukkaṭakkhette dukkaṭaṃ.",
  "atk-vin01a:1123_6": "Yadā pana sarīraṃ uddhumātakaṃ hoti kuthitaṃ nīlamakkhikasamākiṇṇaṃ kimikulasamākulaṃ navahi vaṇamukhehi",
  "atk-vin01a:1123_7": "paggaḷitapubbakuṇapabhāvena upagantumpi asakkuṇeyyaṃ,",
  "atk-vin01a:1123_8": "tadā pārājikavatthuñca thullaccayavatthuñca vijahati;",
  "atk-vin01a:1123_9": "tādise sarīre yattha katthaci upakkamato dukkaṭameva.",
  "atk-vin01a:1123_10": "Tiracchānagatānaṃ hatthi- assa- goṇa- gadrabha-",
  "atk-vin01a:1123_11": "oṭṭhamahiṃsādīnaṃ nāsāya thullaccayaṃ.",
  "atk-vin01a:1123_12": "Vatthikose thullaccayameva.",
  "atk-vin01a:1123_13": "Sabbesampi tiracchānagatānaṃ akkhikaṇṇavaṇesu dukkaṭaṃ,",
  "atk-vin01a:1123_14": "avasesasarīrepi dukkaṭameva.",
  "atk-vin01a:1123_15": "Matānaṃ allasarīre pārājikakkhette pārājikaṃ,",
  "atk-vin01a:1123_16": "thullaccayakkhette thullaccayaṃ,",
  "atk-vin01a:1123_17": "dukkaṭakkhette dukkaṭaṃ.",
  "atk-vin01a:1124_0": "Kuthitakuṇape pana pubbe vuttanayeneva sabbattha dukkaṭaṃ.",
  "atk-vin01a:1124_1": "Kāyasaṃsaggarāgena vā methunarāgena vā jīvamānakapurisassa vatthikosaṃ appavesento nimittena nimittaṃ chupati, dukkaṭaṃ.",
  "atk-vin01a:1124_2": "Methunarāgena itthiyā appavesento nimittena nimittaṃ chupati,",
  "atk-vin01a:1124_3": "thullaccayaṃ.",
  "atk-vin01a:1124_4": "Mahāaṭṭhakathāyaṃ pana “itthinimittaṃ methunarāgena mukhena chupati thullaccaya”nti vuttaṃ.",
  "atk-vin01a:1124_5": "Cammakkhandhake “chabbaggiyā bhikkhū aciravatiyā nadiyā gāvīnaṃ tarantīnaṃ visāṇesupi gaṇhanti,",
  "atk-vin01a:1124_6": "kaṇṇesupi gaṇhanti,",
  "atk-vin01a:1124_7": "gīvāyapi gaṇhanti,",
  "atk-vin01a:1124_8": "cheppāyapi gaṇhanti,",
  "atk-vin01a:1124_9": "piṭṭhimpi abhiruhanti,",
  "atk-vin01a:1124_10": "rattacittāpi aṅgajātaṃ chupantī”ti imissā aṭṭhuppattiyā avisesena vuttaṃ – “na ca,",
  "atk-vin01a:1124_11": "bhikkhave,",
  "atk-vin01a:1124_12": "rattacittena aṅgajātaṃ chupitabbaṃ,",
  "atk-vin01a:1124_13": "yo chupeyya,",
  "atk-vin01a:1124_14": "āpatti thullaccayassā”ti.",
  "atk-vin01a:1124_15": "Taṃ sabbampi saṃsanditvā yathā na virujjhati tathā gahetabbaṃ.",
  "atk-vin01a:1124_16": "Kathañca na virujjhati?",
  "atk-vin01a:1124_17": "Yaṃ tāva mahāaṭṭhakathāyaṃ vuttaṃ “methunarāgena mukhena chupatī”ti.",
  "atk-vin01a:1124_18": "Tatra kira nimittamukhaṃ mukhanti adhippetaṃ.",
  "atk-vin01a:1124_19": "“Methunarāgenā”ti ca vuttattāpi ayameva tattha adhippāyoti veditabbo.",
  "atk-vin01a:1124_20": "Na hi itthinimitte pakatimukhena methunupakkamo hoti.",
  "atk-vin01a:1124_21": "Khandhakepi ye piṭṭhiṃ abhiruhantā methunarāgena aṅgajātena aṅgajātaṃ chupiṃsu,",
  "atk-vin01a:1124_22": "te sandhāya thullaccayaṃ vuttanti veditabbaṃ.",
  "atk-vin01a:1124_23": "Itarathā hi dukkaṭaṃ siyā.",
  "atk-vin01a:1124_24": "Keci panāhu “khandhakepi mukheneva chupanaṃ sandhāya oḷārikattā kammassa thullaccayaṃ vuttaṃ.",
  "atk-vin01a:1124_25": "Aṭṭhakathāyampi taṃ sandhāyabhāsitaṃ gahetvāva methunarāgena mukhena chupati thullaccayanti vutta”nti.",
  "atk-vin01a:1124_26": "Tasmā suṭṭhu sallakkhetvā ubhosu vinicchayesu yo yuttataro so gahetabbo.",
  "atk-vin01a:1124_27": "Vinayaññū pana purimaṃ pasaṃsanti.",
  "atk-vin01a:1124_28": "Kāyasaṃsaggarāgena pana pakatimukhena vā nimittamukhena vā itthinimittaṃ chupantassa saṅghādiseso.",
  "atk-vin01a:1124_29": "Tiracchānagatitthiyā passāvamaggaṃ nimittamukhena chupantassa vuttanayeneva thullaccayaṃ.",
  "atk-vin01a:1124_30": "Kāyasaṃsaggarāgena dukkaṭanti.",
  "atk-vin01a:1125_0": "Ekūnasattatidvisatacatukkakathā niṭṭhitā.",
  "atk-vin01a:1126_0": "Santhatacatukkabhedakathā",
  "atk-vin01a:1127_0": "61- 62.",
  "atk-vin01a:1127_1": "Evaṃ bhagavā paṭipannakassa bhikkhuno rakkhaṇatthaṃ sattatidvisatacatukkāni nīharitvā “idāni ye anāgate",
  "atk-vin01a:1127_2": "pāpabhikkhū ‘santhataṃ imaṃ na kiñci upādinnakaṃ upādinnakena phusati,",
  "atk-vin01a:1127_3": "ko ettha doso’ti sañcicca lesaṃ oḍḍessanti,",
  "atk-vin01a:1127_4": "tesaṃ sāsane patiṭṭhā eva na bhavissatī”ti disvā tesu sattatidvisatacatukkesu ekamekaṃ catukkaṃ catūhi",
  "atk-vin01a:1127_5": "santhatādibhedehi bhinditvā dassento bhikkhupaccatthikā manussitthiṃ bhikkhussa santike ānetvā vaccamaggena",
  "atk-vin01a:1127_6": "passāvamaggena mukhena aṅgajātaṃ abhinisīdenti santhatāya asanthatassātiādimāha.",
  "atk-vin01a:1128_0": "Tattha santhatāya asanthatassātiādīsu santhatāya itthiyā vaccamaggena passāvamaggena mukhena asanthatassa",
  "atk-vin01a:1128_1": "bhikkhussa aṅgajātaṃ abhinisīdentīti iminā nayena yojanā veditabbā.",
  "atk-vin01a:1128_2": "Tattha santhatā nāma yassā tīsu maggesu yo koci maggo paliveṭhetvā vā anto vā pavesetvā yena kenaci vatthena",
  "atk-vin01a:1128_3": "vā paṇṇena vā vākapaṭṭena vā cammena vā tipusīsādīnaṃ paṭṭena vā paṭicchanno.",
  "atk-vin01a:1128_4": "Santhato nāma yassa aṅgajātaṃ tesaṃyeva vatthādīnaṃ yena kenaci paṭicchannaṃ.",
  "atk-vin01a:1128_5": "Tattha upādinnakena vā anupādinnakaṃ ghaṭṭiyatu,",
  "atk-vin01a:1128_6": "anupādinnakena vā upādinnakaṃ,",
  "atk-vin01a:1128_7": "anupādinnakena vā anupādinnakaṃ,",
  "atk-vin01a:1128_8": "upādinnakena vā upādinnakaṃ,",
  "atk-vin01a:1128_9": "sace yattake paviṭṭhe pārājikaṃ hotīti vuttaṃ,",
  "atk-vin01a:1128_10": "tattakaṃ pavisati,",
  "atk-vin01a:1128_11": "sabbattha sādiyantassa pārājikakkhette pārājikaṃ;",
  "atk-vin01a:1128_12": "thullaccayakkhette thullaccayaṃ,",
  "atk-vin01a:1128_13": "dukkaṭakkhette dukkaṭameva hoti.",
  "atk-vin01a:1128_14": "Sace itthinimittaṃ khāṇuṃ katvā santhataṃ,",
  "atk-vin01a:1128_15": "khāṇuṃ ghaṭṭentassa dukkaṭaṃ.",
  "atk-vin01a:1128_16": "Sace purisanimittaṃ khāṇuṃ katvā santhataṃ,",
  "atk-vin01a:1128_17": "khāṇuṃ pavesentassa dukkaṭaṃ.",
  "atk-vin01a:1128_18": "Sace ubhayaṃ khāṇuṃ katvā santhataṃ,",
  "atk-vin01a:1128_19": "khāṇunā khāṇuṃ ghaṭṭentassa dukkaṭaṃ.",
  "atk-vin01a:1128_20": "Sace itthinimitte veḷunaḷapabbādīnaṃ kiñci pakkhittaṃ,",
  "atk-vin01a:1128_21": "tassa heṭṭhābhāgaṃ cepi phusanto tilaphalamattaṃ paveseti,",
  "atk-vin01a:1128_22": "pārājikaṃ.",
  "atk-vin01a:1128_23": "Uparibhāgaṃ cepi ubhosu passesu ekapassaṃ cepi phusanto paveseti,",
  "atk-vin01a:1128_24": "pārājikaṃ.",
  "atk-vin01a:1128_25": "Cattāripi passāni aphusanto pavesetvā tassa talaṃ cepi phusati,",
  "atk-vin01a:1128_26": "pārājikaṃ.",
  "atk-vin01a:1128_27": "Yadi pana passesu vā tale vā aphusanto ākāsagatameva katvā pavesetvā nīharati, dukkaṭaṃ.",
  "atk-vin01a:1128_28": "Bahiddhā khāṇuke phusati dukkaṭameva.",
  "atk-vin01a:1128_29": "Yathā ca itthinimitte vuttaṃ,",
  "atk-vin01a:1128_30": "evaṃ sabbattha lakkhaṇaṃ veditabbanti.",
  "atk-vin01a:1129_0": "Santhatacatukkabhedakathā niṭṭhitā.",
  "atk-vin01a:1130_0": "Bhikkhupaccatthikacatukkabhedavaṇṇanā",
  "atk-vin01a:1131_0": "63- 64.",
  "atk-vin01a:1131_1": "Evaṃ santhatacatukkabhedaṃ vatvā idāni yasmā na kevalaṃ manussitthiādike bhikkhussa eva santike ānenti.",
  "atk-vin01a:1131_2": "Atha kho bhikkhumpi tāsaṃ santike ānenti,",
  "atk-vin01a:1131_3": "tasmā tappabhedaṃ dassento “bhikkhupaccatthikā bhikkhuṃ manussitthiyā santike”ti ādinā nayena sabbāni tāni catukkāni punapi nīharitvā dassesi.",
  "atk-vin01a:1131_4": "Tesu vinicchayo vuttanayeneva veditabboti.",
  "atk-vin01a:1132_0": "Bhikkhupaccatthikavasena catukkabhedavaṇṇanā niṭṭhitā.",
  "atk-vin01a:1133_0": "Rājapaccatthikādicatukkabhedakathā",
  "atk-vin01a:1134_0": "65.",
  "atk-vin01a:1134_1": "Yasmā pana na bhikkhupaccatthikā eva evaṃ karonti,",
  "atk-vin01a:1134_2": "rājapaccatthikādayopi karonti.",
  "atk-vin01a:1134_3": "Tasmā tampi pabhedaṃ dassento “rājapaccatthikā”tiādimāha.",
  "atk-vin01a:1134_4": "Tattha rājāno eva paccatthikā rājapaccatthikā.",
  "atk-vin01a:1134_5": "Te ca sayaṃ ānentāpi aññehi āṇāpentāpi ānentiyevāti veditabbā.",
  "atk-vin01a:1134_6": "Corā eva paccatthikā corapaccatthikā.",
  "atk-vin01a:1134_7": "Dhuttāti methunupasaṃhitakhiḍḍāpasutā nāgarikakerāṭiyapurisā,",
  "atk-vin01a:1134_8": "itthidhuttasurādhuttādayo vā;",
  "atk-vin01a:1134_9": "dhuttā eva paccatthikā dhuttapaccatthikā.",
  "atk-vin01a:1134_10": "Gandhanti hadayaṃ vuccati,",
  "atk-vin01a:1134_11": "taṃ uppāṭentīti uppalagandhā,",
  "atk-vin01a:1134_12": "uppalagandhā eva paccatthikā uppalagandhapaccatthikā.",
  "atk-vin01a:1134_13": "Ete kira na kasivaṇijjādīhi jīvanti,",
  "atk-vin01a:1134_14": "panthaghātagāmaghātādīni katvā puttadāraṃ posenti.",
  "atk-vin01a:1134_15": "Te kammasiddhiṃ patthayamānā devatānaṃ āyācetvā tāsaṃ balikammatthaṃ manussānaṃ hadayaṃ uppāṭenti.",
  "atk-vin01a:1134_16": "Sabbakāle ca manussā dullabhā.",
  "atk-vin01a:1134_17": "Bhikkhū pana araññe viharantā sulabhā honti.",
  "atk-vin01a:1134_18": "Te sīlavantaṃ bhikkhuṃ gahetvā “sīlavato vadho nāma bhāriyo hotī”ti maññamānā tassa sīlavināsanatthaṃ manussitthiādike vā ānenti;",
  "atk-vin01a:1134_19": "taṃ vā tattha nenti.",
  "atk-vin01a:1134_20": "Ayamettha viseso.",
  "atk-vin01a:1134_21": "Sesaṃ vuttanayeneva veditabbaṃ.",
  "atk-vin01a:1134_22": "Bhikkhupaccatthikavāre vuttanayeneva ca imesu catūsupi vāresu catukkāni veditabbāni.",
  "atk-vin01a:1134_23": "Pāḷiyaṃ pana saṃkhittena vuttāni.",
  "atk-vin01a:1135_0": "Sabbākārena catukkabhedakathā niṭṭhitā.",
  "atk-vin01a:1136_0": "Āpattānāpattivāravaṇṇanā",
  "atk-vin01a:1137_0": "66.",
  "atk-vin01a:1137_1": "Idāni yaṃ vuttaṃ “manussitthiyā tayo magge methunaṃ dhammaṃ paṭisevantassā”tiādi,",
  "atk-vin01a:1137_2": "ettha asammohatthaṃ “maggena magga”ntiādimāha.",
  "atk-vin01a:1137_3": "Tattha maggena magganti itthiyā tīsu maggesu aññatarena maggena attano aṅgajātaṃ paveseti atha vā sambhinnesu",
  "atk-vin01a:1137_4": "dvīsu maggesu passāvamaggena vaccamaggaṃ vaccamaggena vā passāvamaggaṃ paveseti.",
  "atk-vin01a:1137_5": "Maggena amagganti passāvādimaggena pavesetvā tassa sāmantā vaṇena nīharati.",
  "atk-vin01a:1137_6": "Amaggena magganti maggasāmantena vaṇena pavesetvā maggena nīharati.",
  "atk-vin01a:1137_7": "Amaggena amagganti dvīsu sambhinnavaṇesu ekena vaṇena pavesetvā dutiyena nīharati.",
  "atk-vin01a:1137_8": "Imassa suttassa anulomavasena sabbattha vaṇasaṅkhepe thullaccayaṃ veditabbaṃ.",
  "atk-vin01a:1138_0": "Idāni yaṃ parato vakkhati “anāpatti ajānantassa asādiyantassā”ti,",
  "atk-vin01a:1138_1": "tattha asammohatthaṃ “bhikkhu suttabhikkhumhī”tiādimāha.",
  "atk-vin01a:1138_2": "Tatrāyaṃ adhippāyo –",
  "atk-vin01a:1138_3": "yo paṭibuddho sādiyati so “suttamhi mayi eso vippaṭipajji,",
  "atk-vin01a:1138_4": "nāhaṃ jānāmī”ti na muccati.",
  "atk-vin01a:1138_5": "Ubho nāsetabbāti cettha dvepi liṅganāsanena nāsetabbā.",
  "atk-vin01a:1138_6": "Tatra dūsakassa paṭiññākaraṇaṃ natthi,",
  "atk-vin01a:1138_7": "dūsito pucchitvā paṭiññāya nāsetabbo.",
  "atk-vin01a:1138_8": "Sace na sādiyati,",
  "atk-vin01a:1138_9": "na nāsetabbo.",
  "atk-vin01a:1138_10": "Esa nayo sāmaṇeravārepi.",
  "atk-vin01a:1139_0": "Evaṃ tattha tattha taṃ taṃ āpattiñca anāpattiñca dassetvā idāni anāpattimeva dassento “anāpatti ajānantassā”tiādimāha.",
  "atk-vin01a:1139_1": "Tattha ajānanto nāma yo mahāniddaṃ okkanto parena kataṃ upakkamampi na jānāti vesāliyaṃ mahāvane divāvihāragato bhikkhu viya.",
  "atk-vin01a:1139_2": "Evarūpassa anāpatti.",
  "atk-vin01a:1139_3": "Vuttampi cetaṃ –",
  "atk-vin01a:1139_4": "“‘nāhaṃ bhagavā jānāmī’ti;",
  "atk-vin01a:1139_5": "‘anāpatti, bhikkhu,",
  "atk-vin01a:1139_6": "ajānantassā”’ti.",
  "atk-vin01a:1139_7": "Asādiyanto nāma yo jānitvāpi na sādiyati,",
  "atk-vin01a:1139_8": "tattheva sahasā vuṭṭhitabhikkhu viya.",
  "atk-vin01a:1139_9": "Vuttampi cetaṃ –",
  "atk-vin01a:1139_10": "“‘nāhaṃ bhagavā sādiyi’nti.",
  "atk-vin01a:1139_11": "‘Anāpatti, bhikkhu,",
  "atk-vin01a:1139_12": "asādiyantassā”ti.",
  "atk-vin01a:1140_0": "Ummattako nāma pittummattako.",
  "atk-vin01a:1140_1": "Duvidhañhi pittaṃ –",
  "atk-vin01a:1140_2": "baddhapittaṃ,",
  "atk-vin01a:1140_3": "abaddhapittañcāti.",
  "atk-vin01a:1140_4": "Tattha abaddhapittaṃ lohitaṃ viya sabbaṅgagataṃ,",
  "atk-vin01a:1140_5": "tamhi kupite sattānaṃ kaṇḍukacchusarīrakampādīni honti.",
  "atk-vin01a:1140_6": "Tāni bhesajjakiriyāya vūpasamanti.",
  "atk-vin01a:1140_7": "Baddhapittaṃ pana pittakosake ṭhitaṃ.",
  "atk-vin01a:1140_8": "Tamhi kupite sattā ummattakā honti vipallatthasaññā hirottappaṃ chaḍḍetvā asāruppācāraṃ caranti.",
  "atk-vin01a:1140_9": "Lahukagarukāni sikkhāpadāni maddantāpi na jānanti.",
  "atk-vin01a:1140_10": "Bhesajjakiriyāyapi atekicchā honti.",
  "atk-vin01a:1140_11": "Evarūpassa ummattakassa anāpatti.",
  "atk-vin01a:1141_0": "Khittacitto nāma vissaṭṭhacitto yakkhummattako vuccati.",
  "atk-vin01a:1141_1": "Yakkhā kira bheravāni vā ārammaṇāni dassetvā mukhena hatthaṃ pavesetvā hadayarūpaṃ vā maddantā satte vikkhittacitte vipallatthasaññe karonti.",
  "atk-vin01a:1141_2": "Evarūpassa khittacittassa anāpatti.",
  "atk-vin01a:1141_3": "Tesaṃ pana ubhinnaṃ ayaṃ viseso –",
  "atk-vin01a:1141_4": "pittummattako niccameva ummattako hoti,",
  "atk-vin01a:1141_5": "pakatisaññaṃ na labhati.",
  "atk-vin01a:1141_6": "Yakkhummattako antarantarā pakatisaññaṃ paṭilabhatīti.",
  "atk-vin01a:1141_7": "Idha pana pittummattako vā hotu yakkhummattako vā,",
  "atk-vin01a:1141_8": "yo sabbaso muṭṭhassati kiñci na jānāti,",
  "atk-vin01a:1141_9": "aggimpi suvaṇṇampi gūthampi candanampi ekasadisaṃ maddantova vicarati,",
  "atk-vin01a:1141_10": "evarūpassa anāpatti.",
  "atk-vin01a:1141_11": "Antarantarā saññaṃ paṭilabhitvā ñatvā karontassa pana āpattiyeva.",
  "atk-vin01a:1142_0": "Vedanāṭṭo nāma yo adhimattāya dukkhavedanāya āturo kiñci na jānāti, evarūpassa anāpatti.",
  "atk-vin01a:1143_0": "Ādikammiko nāma yo tasmiṃ tasmiṃ kamme ādibhūto.",
  "atk-vin01a:1143_1": "Idha pana sudinnatthero ādikammiko,",
  "atk-vin01a:1143_2": "tassa anāpatti.",
  "atk-vin01a:1143_3": "Avasesānaṃ makkaṭīsamaṇavajjiputtakādīnaṃ āpattiyevāti.",
  "atk-vin01a:1144_0": "Padabhājanīyavaṇṇanā niṭṭhitā.",
  "atk-vin01a:1145_0": "Pakiṇṇakakathā",
  "atk-vin01a:1146_0": "Imasmiṃ pana sikkhāpade kosallatthaṃ idaṃ pakiṇṇakaṃveditabbaṃ –",
  "atk-vin01a:1147_0": "“Samuṭṭhānañca kiriyā, atho saññā sacittakaṃ;",
  "atk-vin01a:1148_0": "Lokavajjañca kammañca, kusalaṃ vedanāya cā”ti.",
  "atk-vin01a:1149_0": "Tattha “samuṭṭhāna”nti sabbasaṅgāhakavasena cha sikkhāpadasamuṭṭhānāni.",
  "atk-vin01a:1149_1": "Tāni parivāre āvi bhavissanti.",
  "atk-vin01a:1149_2": "Samāsato pana sikkhāpadaṃ nāma –",
  "atk-vin01a:1149_3": "atthi chasamuṭṭhānaṃ,",
  "atk-vin01a:1149_4": "atthi catusamuṭṭhānaṃ,",
  "atk-vin01a:1149_5": "atthi tisamuṭṭhānaṃ,",
  "atk-vin01a:1149_6": "atthi kathinasamuṭṭhānaṃ,",
  "atk-vin01a:1149_7": "atthi eḷakalomasamuṭṭhānaṃ,",
  "atk-vin01a:1149_8": "atthi dhuranikkhepādisamuṭṭhānanti.",
  "atk-vin01a:1150_0": "Tatrāpi kiñci kiriyato samuṭṭhāti,",
  "atk-vin01a:1150_1": "kiñci akiriyato samuṭṭhāti,",
  "atk-vin01a:1150_2": "kiñci kiriyākiriyato samuṭṭhāti,",
  "atk-vin01a:1150_3": "kiñci siyā kiriyato,",
  "atk-vin01a:1150_4": "siyā akiriyato samuṭṭhāti,",
  "atk-vin01a:1150_5": "kiñci siyā kiriyato siyā kiriyākiriyato samuṭṭhāti.",
  "atk-vin01a:1151_0": "Tatrāpi atthi saññāvimokkhaṃ,",
  "atk-vin01a:1151_1": "atthi nosaññāvimokkhaṃ.",
  "atk-vin01a:1151_2": "Tattha yaṃ cittaṅgaṃ labhatiyeva,",
  "atk-vin01a:1151_3": "taṃ saññāvimokkhaṃ;",
  "atk-vin01a:1151_4": "itaraṃ nosaññāvimokkhaṃ.",
  "atk-vin01a:1152_0": "Puna atthi sacittakaṃ,",
  "atk-vin01a:1152_1": "atthi acittakaṃ.",
  "atk-vin01a:1152_2": "Yaṃ saheva cittena āpajjati,",
  "atk-vin01a:1152_3": "taṃ sacittakaṃ;",
  "atk-vin01a:1152_4": "yaṃ vināpi cittena āpajjati,",
  "atk-vin01a:1152_5": "taṃ acittakaṃ.",
  "atk-vin01a:1152_6": "Taṃ sabbampi lokavajjaṃ paṇṇattivajjanti duvidhaṃ.",
  "atk-vin01a:1152_7": "Tesaṃ lakkhaṇaṃ vuttameva.",
  "atk-vin01a:1153_0": "Kammakusalavedanāvasenāpi cettha atthi sikkhāpadaṃ kāyakammaṃ,",
  "atk-vin01a:1153_1": "atthi vacīkammaṃ.",
  "atk-vin01a:1153_2": "Tattha yaṃ kāyadvārikaṃ,",
  "atk-vin01a:1153_3": "taṃ kāyakammaṃ;",
  "atk-vin01a:1153_4": "yaṃ vacīdvārikaṃ,",
  "atk-vin01a:1153_5": "taṃ vacīkammanti veditabbaṃ.",
  "atk-vin01a:1153_6": "Atthi pana sikkhāpadaṃ kusalaṃ,",
  "atk-vin01a:1153_7": "atthi akusalaṃ,",
  "atk-vin01a:1153_8": "atthi abyākataṃ.",
  "atk-vin01a:1153_9": "Dvattiṃseva hi āpattisamauṭṭhāpakacittāni –",
  "atk-vin01a:1153_10": "aṭṭha kāmāvacarakusalāni,",
  "atk-vin01a:1153_11": "dvādasa akusalāni,",
  "atk-vin01a:1153_12": "dasa kāmāvacarakiriyacittāni,",
  "atk-vin01a:1153_13": "kusalato ca kiriyato ca dve abhiññācittānīti.",
  "atk-vin01a:1153_14": "Tesu yaṃ kusalacittena āpajjati,",
  "atk-vin01a:1153_15": "taṃ kusalaṃ;",
  "atk-vin01a:1153_16": "itarehi itaraṃ.",
  "atk-vin01a:1153_17": "Atthi ca sikkhāpadaṃ tivedanaṃ,",
  "atk-vin01a:1153_18": "atthi dvivedanaṃ,",
  "atk-vin01a:1153_19": "atthi ekavedanaṃ.",
  "atk-vin01a:1153_20": "Tattha yaṃ āpajjanto tīsu vedanāsu aññataravedanāsamaṅgī hutvā āpajjati,",
  "atk-vin01a:1153_21": "taṃ tivedanaṃ;",
  "atk-vin01a:1153_22": "yaṃ āpajjanto sukhasamaṅgī vā upekkhāsamaṅgī vā āpajjati,",
  "atk-vin01a:1153_23": "taṃ dvivedanaṃ;",
  "atk-vin01a:1153_24": "yaṃ āpajjanto dukkhavedanāsamaṅgīyeva āpajjati,",
  "atk-vin01a:1153_25": "taṃ ekavedananti veditabbaṃ. Evaṃ –",
  "atk-vin01a:1154_0": "“Samuṭṭhānañca kiriyā, atho saññā sacittakaṃ;",
  "atk-vin01a:1155_0": "Lokavajjañca kammañca, kusalaṃ vedanāya cā”ti.",
  "atk-vin01a:1156_0": "Imaṃ pakiṇṇakaṃ viditvā tesu samuṭṭhānādīsu idaṃ sikkhāpadaṃ samuṭṭhānato ekasamuṭṭhānaṃ.",
  "atk-vin01a:1156_1": "Aṅgavasena dukasamuṭṭhānaṃ,",
  "atk-vin01a:1156_2": "kāyacittato samuṭṭhāti.",
  "atk-vin01a:1156_3": "Kiriyasamuṭṭhānañca karontoyeva hi etaṃ āpajjati.",
  "atk-vin01a:1156_4": "Methunapaṭisaṃyuttāya kāmasaññāya abhāvena muccanato saññāvimokkhaṃ.",
  "atk-vin01a:1156_5": "“Anāpatti ajānantassa asādiyantassā”ti hi vuttaṃ.",
  "atk-vin01a:1156_6": "Methunacitteneva naṃ āpajjati,",
  "atk-vin01a:1156_7": "na vinā cittenāti sacittakaṃ.",
  "atk-vin01a:1156_8": "Rāgavaseneva āpajjitabbato lokavajjaṃ.",
  "atk-vin01a:1156_9": "Kāyadvāreneva samuṭṭhānato kāyakammaṃ.",
  "atk-vin01a:1156_10": "Cittaṃ panettha aṅgamattaṃ hoti,",
  "atk-vin01a:1156_11": "na tassa vasena kammabhāvo labbhati.",
  "atk-vin01a:1156_12": "Lobhacittena āpajjitabbato akusalacittaṃ.",
  "atk-vin01a:1156_13": "Sukhasamaṅgī vā upekkhāsamaṅgī vā taṃ āpajjatīti dvivedananti veditabbaṃ.",
  "atk-vin01a:1156_14": "Sabbañcetaṃ āpattiyaṃ yujjati.",
  "atk-vin01a:1156_15": "Sikkhāpadasīsena pana sabbaaṭṭhakathāsudesanā ārūḷhā,",
  "atk-vin01a:1156_16": "tasmā evaṃ vuttaṃ.",
  "atk-vin01a:1157_0": "Pakiṇṇakakathā niṭṭhitā.",
  "atk-vin01a:1158_0": "Vinītavatthuvaṇṇanā",
  "atk-vin01a:1159_0": "Makkaṭī vajjiputtā ca…pe…",
  "atk-vin01a:1159_1": "vuḍḍhapabbajito migoti idaṃ kiṃ?",
  "atk-vin01a:1159_2": "Imā vinītavatthūnaṃ bhagavatā sayaṃ vinicchitānaṃ tesaṃ tesaṃ vatthūnaṃ uddānagāthā nāma.",
  "atk-vin01a:1159_3": "Tāni vatthūni “sukhaṃ vinayadharā uggaṇhissantī”ti dhammasaṅgāhakattherehi ṭhapitāni.",
  "atk-vin01a:1159_4": "Vatthugāthā pana dharamāneyeva bhagavati upālittherena ṭhapitā “iminā lakkhaṇena āyatiṃ vinayadharā vinayaṃ vinicchinissantī”ti.",
  "atk-vin01a:1159_5": "Tasmā ettha vuttalakkhaṇaṃ sādhukaṃ sallakkhetvā paṭhamasikkhāpadaṃ vinicchinitabbaṃ.",
  "atk-vin01a:1159_6": "Dutiyādīnañca vinītavatthūsu vuttalakkhaṇena dutiyādīni.",
  "atk-vin01a:1159_7": "Vinītavatthūni hi sippikānaṃ paṭicchannakarūpāni viya vinayadharānaṃ paṭicchannakavatthūni hontīti.",
  "atk-vin01a:1160_0": "67.",
  "atk-vin01a:1160_1": "Tattha purimāni dve vatthūni anupaññattiyaṃyeva vuttatthāni.",
  "atk-vin01a:1160_2": "Tatiye vatthumhi gihiliṅgenāti gihivesena odātavattho hutvā.",
  "atk-vin01a:1160_3": "Catutthe natthi kiñci vattabbaṃ.",
  "atk-vin01a:1160_4": "Tato paresu sattasu vatthūsu kusacīranti kuse ganthetvā katacīraṃ.",
  "atk-vin01a:1160_5": "Vākacīraṃ nāma tāpasānaṃ vakkalaṃ.",
  "atk-vin01a:1160_6": "Phalakacīraṃ nāma phalakasaṇṭhānāni phalakāni sibbitvā katacīraṃ.",
  "atk-vin01a:1160_7": "Kesakambaloti kesehi tante vāyitvā katakambalo.",
  "atk-vin01a:1160_8": "Vālakambaloti camaravālehi vāyitvā katakambalo.",
  "atk-vin01a:1160_9": "Ulūkapakkhikanti ulūkasakuṇassa pakkhehi katanivāsanaṃ.",
  "atk-vin01a:1160_10": "Ajinakkhipanti salomaṃ sakhuraṃ ajinamigacammaṃ.",
  "atk-vin01a:1160_11": "Dvādasame vatthumhi sārattoti kāyasaṃsaggarāgena sāratto;",
  "atk-vin01a:1160_12": "taṃ rāgaṃ ñatvā bhagavā “āpatti saṅghādisesassā”ti āha.",
  "atk-vin01a:1161_0": "68.",
  "atk-vin01a:1161_1": "Terasame vatthumhi uppalavaṇṇāti sā therī sāvatthiyaṃ seṭṭhidhītā satasahassakappe abhinīhārasampannā.",
  "atk-vin01a:1161_2": "Tassā pakatiyāpi atidassanīyā nīluppalavaṇṇā kāyacchavi,",
  "atk-vin01a:1161_3": "abbhantare pana kilesasantāpassa abhāvena ativiya virocati.",
  "atk-vin01a:1161_4": "Sā tāyeva vaṇṇapokkharatāya “uppalavaṇṇā”ti nāmaṃ labhi.",
  "atk-vin01a:1161_5": "Paṭibaddhacittoti gihikālato paṭṭhāya rattacitto;",
  "atk-vin01a:1161_6": "so kira tassā ñātidārako hoti.",
  "atk-vin01a:1161_7": "Atha khoti anantaratthe nipāto;",
  "atk-vin01a:1161_8": "mañcake nisinnānantaramevāti vuttaṃ hoti.",
  "atk-vin01a:1161_9": "Divā bāhirato āgantvā dvāraṃ pidhāya nisinnānañhi paṭhamaṃ andhakāraṃ hoti.",
  "atk-vin01a:1161_10": "So yāvassā taṃ andhakāraṃ na nassati,",
  "atk-vin01a:1161_11": "tāvadeva evamakāsīti attho.",
  "atk-vin01a:1161_12": "Dūsesīti padhaṃsesi.",
  "atk-vin01a:1161_13": "Therī pana anavajjā attano samaṇasaññaṃ paccupaṭṭhapetvā asādiyantī nisīdi asaddhammādhippāyena parāmaṭṭhā aggikkhandha-",
  "atk-vin01a:1161_14": "silāthambha-",
  "atk-vin01a:1161_15": "khadirasārakhāṇukā viya.",
  "atk-vin01a:1161_16": "Sopi attano manorathaṃ pūretvā gato.",
  "atk-vin01a:1161_17": "Tassā theriyā dassanapathaṃ vijahantasseva ayaṃ mahāpathavī sinerupabbataṃ dhāretuṃ samatthāpi taṃ pāpapurisaṃ",
  "atk-vin01a:1161_18": "byāmamattakaḷevaraṃ dhāretuṃ asakkontī viya bhijjitvā vivaramadāsi.",
  "atk-vin01a:1161_19": "So taṅkhaṇaññeva avīcijālānaṃ indhanabhāvaṃ agamāsi.",
  "atk-vin01a:1161_20": "Bhagavā taṃ sutvā “anāpatti,",
  "atk-vin01a:1161_21": "bhikkhave,",
  "atk-vin01a:1161_22": "asādiyantiyā”ti vatvā theriṃ sandhāya dhammapade imaṃ gāthaṃ abhāsi –",
  "atk-vin01a:1162_0": "“Vāri pokkharapatteva, āraggeriva sāsapo;",
  "atk-vin01a:1163_0": "Yo na limpati kāmesu, tamahaṃ brūmi brāhmaṇa”nti. ;",
  "atk-vin01a:1164_0": "69.",
  "atk-vin01a:1164_1": "Cuddasame vatthumhi itthiliṅgaṃ pātubhūtanti rattibhāge niddaṃ okkantassa purisasaṇṭhānaṃ massudāṭhikādi sabbaṃ antarahitaṃ itthisaṇṭhānaṃ uppannaṃ.",
  "atk-vin01a:1164_2": "Tameva upajjhaṃ tameva upasampadanti pubbe gahitaupajjhāyameva pubbe kataupasampadameva anujānāmi.",
  "atk-vin01a:1164_3": "Puna upajjhā na gahetabbā;",
  "atk-vin01a:1164_4": "upasampadā na kātabbāti attho.",
  "atk-vin01a:1164_5": "Tāniyeva vassānīti bhikkhuupasampadato pabhuti yāva vassagaṇanā,",
  "atk-vin01a:1164_6": "taṃyeva vassagaṇanaṃ anujānāmi.",
  "atk-vin01a:1164_7": "Na ito paṭṭhāya vassagaṇanā kātabbāti attho.",
  "atk-vin01a:1164_8": "Bhikkhunīhi saṅgamitunti bhikkhunīhi saddhiṃ saṅgamituṃ saṅgantuṃ samaṅgī bhavituṃ anujānāmīti attho.",
  "atk-vin01a:1164_9": "Idaṃ vuttaṃ hoti –",
  "atk-vin01a:1164_10": "appatirūpaṃ dānissā bhikkhūnaṃ majjhe vasituṃ,",
  "atk-vin01a:1164_11": "bhikkhunupassayaṃ gantvā bhikkhunīhi saddhiṃ vasatūti.",
  "atk-vin01a:1164_12": "Yā āpattiyo bhikkhūnaṃ bhikkhunīhi sādhāraṇāti yā desanāgāminiyo vā vuṭṭhānagāminiyo vā āpattiyo bhikkhūnaṃ bhikkhunīhi saddhiṃ sādhāraṇā.",
  "atk-vin01a:1164_13": "Tā āpattiyo bhikkhunīnaṃ santike vuṭṭhātunti tā sabbāpi bhikkhunīhi kātabbaṃ vinayakammaṃ katvā bhikkhunīnaṃ santike vuṭṭhātuṃ anujānāmīti attho.",
  "atk-vin01a:1164_14": "Tāhi āpattīhi anāpattīti yā pana bhikkhūnaṃ bhikkhunīhi asādhāraṇā sukkavissaṭṭhi-",
  "atk-vin01a:1164_15": "ādikā āpattiyo,",
  "atk-vin01a:1164_16": "tāhi anāpatti.",
  "atk-vin01a:1164_17": "Liṅgaparivattanena tā āpattiyo vuṭṭhitāva honti.",
  "atk-vin01a:1164_18": "Puna pakatiliṅge uppannepi tāhi āpattīhi tassa anāpattiyevāti ayaṃ tāvettha pāḷivinicchayo.",
  "atk-vin01a:1165_0": "Ayaṃ pana pāḷimutto okkantikavinicchayo –",
  "atk-vin01a:1165_1": "imesu tāva dvīsu liṅgesu purisaliṅgaṃ uttamaṃ,",
  "atk-vin01a:1165_2": "itthiliṅgaṃ hīnaṃ;",
  "atk-vin01a:1165_3": "tasmā purisaliṅgaṃ balavaakusalena antaradhāyati.",
  "atk-vin01a:1165_4": "Itthiliṅgaṃ dubbalakusalena patiṭṭhāti.",
  "atk-vin01a:1165_5": "Itthiliṅgaṃ pana antaradhāyantaṃ dubbalaakusalena antaradhāyati.",
  "atk-vin01a:1165_6": "Purisaliṅgaṃ balavakusalena patiṭṭhāti.",
  "atk-vin01a:1165_7": "Evaṃ ubhayampi akusalena antaradhāyati,",
  "atk-vin01a:1165_8": "kusalena paṭilabbhati.",
  "atk-vin01a:1166_0": "Tattha sace dvinnaṃ bhikkhūnaṃ ekato sajjhāyaṃ vā dhammasākacchaṃ vā katvā ekāgāre nipajjitvā niddaṃ okkantānaṃ ekassa itthiliṅgaṃ pātubhavati,",
  "atk-vin01a:1166_1": "ubhinnampi sahaseyyāpatti hoti.",
  "atk-vin01a:1166_2": "So ce paṭibujjhitvā attano taṃ vippakāraṃ disvā dukkhī dummano rattibhāgeyeva itarassa āroceyya,",
  "atk-vin01a:1166_3": "tena samassāsetabbo – “hotu,",
  "atk-vin01a:1166_4": "mā cintayittha.",
  "atk-vin01a:1166_5": "Vaṭṭasseveso doso.",
  "atk-vin01a:1166_6": "Sammāsambuddhena dvāraṃ dinnaṃ,",
  "atk-vin01a:1166_7": "bhikkhu vā hotu bhikkhunī vā,",
  "atk-vin01a:1166_8": "anāvaṭo dhammo avārito saggamaggo”ti.",
  "atk-vin01a:1166_9": "Samassāsetvā ca evaṃ vattabbaṃ –",
  "atk-vin01a:1166_10": "“tumhehi bhikkhunupassayaṃ gantuṃ vaṭṭati.",
  "atk-vin01a:1166_11": "Atthi vo kāci sandiṭṭhā bhikkhuniyo”ti.",
  "atk-vin01a:1166_12": "Sacassā honti tādisā bhikkhuniyo atthīti,",
  "atk-vin01a:1166_13": "no ce honti natthīti vatvā so bhikkhu vattabbo –",
  "atk-vin01a:1166_14": "“mama saṅgahaṃ karotha;",
  "atk-vin01a:1166_15": "idāni maṃ paṭhamaṃ bhikkhunupassayaṃ nethā”ti.",
  "atk-vin01a:1166_16": "Tena bhikkhunā taṃ gahetvā tassā vā sandiṭṭhānaṃ attano vā sandiṭṭhānaṃ bhikkhunīnaṃ santikaṃ gantabbaṃ.",
  "atk-vin01a:1166_17": "Gacchantena ca na ekakena gantabbaṃ.",
  "atk-vin01a:1166_18": "Catūhi pañcahi bhikkhūhi saddhiṃ jotikañca kattaradaṇḍañca gahetvā saṃvidahanaṃ parimocetvā “mayaṃ asukaṃ nāma ṭhānaṃ gacchāmā”ti gantabbaṃ.",
  "atk-vin01a:1166_19": "Sace bahigāme dūre vihāro hoti,",
  "atk-vin01a:1166_20": "antarāmagge gāmantara- nadīpāra-",
  "atk-vin01a:1166_21": "rattivippavāsa-",
  "atk-vin01a:1166_22": "gaṇaohīyanāpattīhi anāpatti.",
  "atk-vin01a:1166_23": "Bhikkhunupassayaṃ gantvā tā bhikkhuniyo vattabbā –",
  "atk-vin01a:1166_24": "“asukaṃ nāma bhikkhuṃ jānāthā”ti? “Āma, ayyā”ti.",
  "atk-vin01a:1166_25": "“Tassa itthiliṅgaṃ pātubhūtaṃ,",
  "atk-vin01a:1166_26": "saṅgahaṃ dānissa karothā”ti.",
  "atk-vin01a:1166_27": "Tā ce “sādhu, ayyā,",
  "atk-vin01a:1166_28": "idāni mayampi sajjhāyissāma,",
  "atk-vin01a:1166_29": "dhammaṃ sossāma,",
  "atk-vin01a:1166_30": "gacchatha tumhe”ti vatvā saṅgahaṃ karonti,",
  "atk-vin01a:1166_31": "ārādhikā ca honti saṅgāhikā lajjiniyo,",
  "atk-vin01a:1166_32": "tā kopetvā aññattha na gantabbaṃ.",
  "atk-vin01a:1166_33": "Gacchati ce,",
  "atk-vin01a:1166_34": "gāmantara- nadīpāra-",
  "atk-vin01a:1166_35": "rattivippavāsa-",
  "atk-vin01a:1166_36": "gaṇaohīyanāpattīhi na muccati.",
  "atk-vin01a:1166_37": "Sace pana lajjiniyo honti,",
  "atk-vin01a:1166_38": "na saṅgāhikāyo;",
  "atk-vin01a:1166_39": "aññattha gantuṃ labbhati.",
  "atk-vin01a:1166_40": "Sacepi alajjiniyo honti,",
  "atk-vin01a:1166_41": "saṅgahaṃ pana karonti;",
  "atk-vin01a:1166_42": "tāpi pariccajitvā aññattha gantuṃ labbhati.",
  "atk-vin01a:1166_43": "Sace lajjiniyo ca saṅgāhikā ca,",
  "atk-vin01a:1166_44": "ñātikā na honti,",
  "atk-vin01a:1166_45": "āsannagāme pana aññā ñātikāyo honti paṭijagganikā,",
  "atk-vin01a:1166_46": "tāsampi santikaṃ gantuṃ vaṭṭatīti vadanti.",
  "atk-vin01a:1166_47": "Gantvā sace bhikkhubhāvepi nissayapaṭipanno,",
  "atk-vin01a:1166_48": "patirūpāya bhikkhuniyā santike nissayo gahetabbo.",
  "atk-vin01a:1166_49": "Mātikā vā vinayo vā uggahito suggahito,",
  "atk-vin01a:1166_50": "puna uggaṇhanakāraṇaṃ natthi.",
  "atk-vin01a:1166_51": "Sace bhikkhubhāve parisāvacaro,",
  "atk-vin01a:1166_52": "tassa santikeyeva upasampannā sūpasampannā.",
  "atk-vin01a:1166_53": "Aññassa santike nissayo gahetabbo.",
  "atk-vin01a:1166_54": "Pubbe taṃ nissāya vasantehipi aññassa santikeyeva nissayo gahetabbo.",
  "atk-vin01a:1166_55": "Paripuṇṇavassasāmaṇerenāpi aññassa santikeyeva upajjhā gahetabbā.",
  "atk-vin01a:1167_0": "Yaṃ panassa bhikkhubhāve adhiṭṭhitaṃ ticīvarañca patto ca,",
  "atk-vin01a:1167_1": "taṃ adhiṭṭhānaṃ vijahati,",
  "atk-vin01a:1167_2": "puna adhiṭṭhātabbaṃ.",
  "atk-vin01a:1167_3": "Saṅkaccikā ca udakasāṭikā ca gahetabbā.",
  "atk-vin01a:1167_4": "Yaṃ atirekacīvaraṃ vā atirekapatto vā vinayakammaṃ katvā ṭhapito hoti,",
  "atk-vin01a:1167_5": "taṃ sabbampi vinayakammaṃ vijahati,",
  "atk-vin01a:1167_6": "puna kātabbaṃ.",
  "atk-vin01a:1167_7": "Paṭiggahitatelamadhuphāṇitādīnipi paṭiggahaṇaṃ vijahanti.",
  "atk-vin01a:1167_8": "Sace paṭiggahaṇato sattame divase liṅgaṃ parivattati,",
  "atk-vin01a:1167_9": "puna paṭiggahetvā sattāhaṃ vaṭṭati.",
  "atk-vin01a:1167_10": "Yaṃ pana bhikkhukāle aññassa bhikkhuno santakaṃ paṭiggahitaṃ,",
  "atk-vin01a:1167_11": "taṃ paṭiggahaṇaṃ na vijahati.",
  "atk-vin01a:1167_12": "Yaṃ ubhinnaṃ sādhāraṇaṃ avibhajitvā ṭhapitaṃ,",
  "atk-vin01a:1167_13": "taṃ pakatatto rakkhati.",
  "atk-vin01a:1167_14": "Yaṃ pana vibhattaṃ etasseva santakaṃ,",
  "atk-vin01a:1167_15": "taṃ paṭiggahaṇaṃ vijahati.",
  "atk-vin01a:1167_16": "Vuttampi cetaṃ parivāre –",
  "atk-vin01a:1168_0": "“Telaṃ madhuṃ phāṇitañcāpi sappiṃ;",
  "atk-vin01a:1169_0": "Sāmaṃ gahetvāna nikkhipeyya;",
  "atk-vin01a:1170_0": "Avītivatte sattāhe;",
  "atk-vin01a:1171_0": "Sati paccaye paribhuñjantassa āpatti;",
  "atk-vin01a:1172_0": "Pañhā mesā kusalehi cintitā”ti. ;",
  "atk-vin01a:1173_0": "Idañhi liṅgaparivattanaṃ sandhāya vuttaṃ.",
  "atk-vin01a:1173_1": "Paṭiggahaṇaṃ nāma liṅgaparivattanena,",
  "atk-vin01a:1173_2": "kālaṃkiriyāya,",
  "atk-vin01a:1173_3": "sikkhāpaccakkhānena,",
  "atk-vin01a:1173_4": "hīnāyāvattanena,",
  "atk-vin01a:1173_5": "anupasampannassa dānena,",
  "atk-vin01a:1173_6": "anapekkhavissajjanena,",
  "atk-vin01a:1173_7": "acchinditvā gahaṇena ca vijahati.",
  "atk-vin01a:1173_8": "Tasmā sacepi harītakakhaṇḍampi paṭiggahetvā ṭhapitamatthi,",
  "atk-vin01a:1173_9": "sabbamassa paṭiggahaṇaṃ vijahati.",
  "atk-vin01a:1173_10": "Bhikkhuvihāre pana yaṃkiñcissā santakaṃ paṭiggahetvā vā appaṭiggahetvā vā ṭhapitaṃ,",
  "atk-vin01a:1173_11": "sabbassa sāva issarā,",
  "atk-vin01a:1173_12": "āharāpetvā gahetabbaṃ.",
  "atk-vin01a:1173_13": "Yaṃ panettha thāvaraṃ tassā santakaṃ senāsanaṃ vā uparopakā vā,",
  "atk-vin01a:1173_14": "te yassicchati tassa dātabbā.",
  "atk-vin01a:1173_15": "Terasasu sammutīsu yā bhikkhukāle laddhā sammuti,",
  "atk-vin01a:1173_16": "sabbā sā paṭippassambhati.",
  "atk-vin01a:1173_17": "Purimikāya senāsanaggāho paṭippassambhati.",
  "atk-vin01a:1173_18": "Sace pacchimikāya senāsane gahite liṅgaṃ parivattati,",
  "atk-vin01a:1173_19": "bhikkhunisaṅgho cassā uppannaṃ lābhaṃ dātukāmo hoti,",
  "atk-vin01a:1173_20": "apaloketvā dātabbo.",
  "atk-vin01a:1173_21": "Sace bhikkhunīhi sādhāraṇāya paṭicchannāya āpattiyā parivasantassa liṅgaṃ parivattati,",
  "atk-vin01a:1173_22": "pakkhamānattameva dātabbaṃ.",
  "atk-vin01a:1173_23": "Sace mānattaṃ carantassa parivattati,",
  "atk-vin01a:1173_24": "puna pakkhamānattameva dātabbaṃ.",
  "atk-vin01a:1173_25": "Sace ciṇṇamānattassa parivattati,",
  "atk-vin01a:1173_26": "bhikkhunīhi abbhānakammaṃ kātabbaṃ.",
  "atk-vin01a:1173_27": "Sace akusalavipāke parikkhīṇe pakkhamānattakāle punadeva liṅgaṃ parivattati,",
  "atk-vin01a:1173_28": "chārattaṃ mānattameva dātabbaṃ.",
  "atk-vin01a:1173_29": "Sace ciṇṇe pakkhamānatte parivattati,",
  "atk-vin01a:1173_30": "bhikkhūhi abbhānakammaṃ kātabbanti.",
  "atk-vin01a:1174_0": "Anantare bhikkhuniyā liṅgaparivattanavatthumhi idha vuttanayeneva sabbo vinicchayo veditabbo.",
  "atk-vin01a:1174_1": "Ayaṃ pana viseso –",
  "atk-vin01a:1174_2": "sacepi bhikkhunikāle āpannā sañcarittāpatti paṭicchannā hoti,",
  "atk-vin01a:1174_3": "parivāsadānaṃ natthi,",
  "atk-vin01a:1174_4": "chārattaṃ mānattameva dātabbaṃ.",
  "atk-vin01a:1174_5": "Sace pakkhamānattaṃ carantiyā liṅgaṃ parivattati,",
  "atk-vin01a:1174_6": "na tenattho,",
  "atk-vin01a:1174_7": "chārattaṃ mānattameva dātabbaṃ.",
  "atk-vin01a:1174_8": "Sace ciṇṇamānattāya parivattati,",
  "atk-vin01a:1174_9": "puna mānattaṃ adatvā bhikkhūhi abbhetabbo.",
  "atk-vin01a:1174_10": "Atha bhikkhūhi mānatte adinne puna liṅgaṃ parivattati,",
  "atk-vin01a:1174_11": "bhikkhunīhi pakkhamānattameva dātabbaṃ.",
  "atk-vin01a:1174_12": "Atha chārattaṃ mānattaṃ carantassa puna parivattati,",
  "atk-vin01a:1174_13": "pakkhamānattameva dātabbaṃ.",
  "atk-vin01a:1174_14": "Ciṇṇamānattassa pana liṅgaparivatte jāte bhikkhunīhi abbhānakammaṃ kātabbaṃ.",
  "atk-vin01a:1174_15": "Puna parivatte ca liṅge bhikkhunibhāve ṭhitāyapi yā āpattiyo pubbe paṭippassaddhā,",
  "atk-vin01a:1174_16": "tā suppaṭippassaddhā evāti.",
  "atk-vin01a:1175_0": "70. Ito parāni “mātuyā methunaṃ dhamma”ntiādīni cattāri vatthūni uttānatthāniyeva.",
  "atk-vin01a:1176_0": "71.",
  "atk-vin01a:1176_1": "Mudupiṭṭhikavatthumhi so kira bhikkhu naṭapubbako.",
  "atk-vin01a:1176_2": "Tassa sippakosallatthaṃ parikammakatā piṭṭhi mudukā ahosi.",
  "atk-vin01a:1176_3": "Tasmā evaṃ kātuṃ asakkhi.",
  "atk-vin01a:1177_0": "Lambīvatthumhi tassa bhikkhussa aṅgajātaṃ dīghaṃ hoti lambati, tasmā lambīti vutto.",
  "atk-vin01a:1178_0": "Ito parāni dve vaṇavatthūni uttānāneva. Lepacittavatthumhi lepacittaṃ nāma cittakammarūpaṃ.",
  "atk-vin01a:1179_0": "Dārudhītalikavatthumhi dārudhītalikā nāma kaṭṭharūpaṃ.",
  "atk-vin01a:1179_1": "Yathā ca imesu dvīsu evaṃ aññesupi dantarūpa-",
  "atk-vin01a:1179_2": "potthakarūpa-",
  "atk-vin01a:1179_3": "loharūpādīsu anupādinnakesu itthirūpesu nimitte methunarāgena upakkamantassa asuci muccatu vā mā vā,",
  "atk-vin01a:1179_4": "dukkaṭameva.",
  "atk-vin01a:1179_5": "Kāyasaṃsaggarāgena upakkamantassāpi tatheva dukkaṭaṃ.",
  "atk-vin01a:1179_6": "Mocanarāgena pana upakkamantassa mutte saṅghādiseso,",
  "atk-vin01a:1179_7": "amutte thullaccayanti.",
  "atk-vin01a:1180_0": "72.",
  "atk-vin01a:1180_1": "Sundaravatthumhi ayaṃ sundaro nāma rājagahe kuladārako saddhāya pabbajito;",
  "atk-vin01a:1180_2": "attabhāvassa abhirūpatāya “sundaro”ti nāmaṃ labhi.",
  "atk-vin01a:1180_3": "Taṃ rathikāya gacchantaṃ disvā samuppannachandarāgā sā itthī imaṃ vippakāraṃ akāsi.",
  "atk-vin01a:1180_4": "Thero pana anāgāmī.",
  "atk-vin01a:1180_5": "Tasmā so na sādiyi.",
  "atk-vin01a:1180_6": "Aññesaṃ pana avisayo eso.",
  "atk-vin01a:1181_0": "Ito paresu catūsu vatthūsu te bhikkhū jaḷā dummedhā mātugāmassa vacanaṃ gahetvā tathā katvā pacchā kukkuccāyiṃsu.",
  "atk-vin01a:1182_0": "73.",
  "atk-vin01a:1182_1": "Akkhāyitādīni tīṇi vatthūni uttānatthāneva.",
  "atk-vin01a:1182_2": "Dvīsu chinnasīsavatthūsu ayaṃ vinicchayo –",
  "atk-vin01a:1182_3": "vaṭṭakate mukhe vivaṭe aṅgajātaṃ pavesento sace heṭṭhā vā upari vā ubhayapassehi vā chupantaṃ paveseti,",
  "atk-vin01a:1182_4": "pārājikaṃ.",
  "atk-vin01a:1182_5": "Catūhipi passehi achupantaṃ pavesetvā abbhantare tālukaṃ chupati,",
  "atk-vin01a:1182_6": "pārājikameva.",
  "atk-vin01a:1182_7": "Cattāri passāni tālukañca achupanto ākāsagatameva katvā paveseti ca nīharati ca, dukkaṭaṃ.",
  "atk-vin01a:1182_8": "Yadi pana dantā suphusitā,",
  "atk-vin01a:1182_9": "antomukhe okāso natthi,",
  "atk-vin01a:1182_10": "dantā ca bahi oṭṭhamaṃsena paṭicchannā,",
  "atk-vin01a:1182_11": "tattha vātena asamphuṭṭhaṃ allokāsaṃ tilaphalamattampi pavesentassa pārājikameva.",
  "atk-vin01a:1182_12": "Uppāṭite pana oṭṭhamaṃse dantesuyeva upakkamantassa thullaccayaṃ.",
  "atk-vin01a:1182_13": "Yopi danto bahi nikkhamitvā tiṭṭhati,",
  "atk-vin01a:1182_14": "na sakkā oṭṭhehi pidahituṃ.",
  "atk-vin01a:1182_15": "Tattha upakkamantepi bahi nikkhantajivhāya upakkamantepi thullaccayameva.",
  "atk-vin01a:1182_16": "Jīvamānakasarīrepi bahi nikkhantajivhāya thullaccayameva.",
  "atk-vin01a:1182_17": "Yadi pana bahijivhāya paliveṭhetvā antomukhaṃ paveseti,",
  "atk-vin01a:1182_18": "pārājikameva.",
  "atk-vin01a:1182_19": "Uparigīvāya chinnasīsassapi adhobhāgena aṅgajātaṃ pavesetvā tālukaṃ chupantassa pārājikameva.",
  "atk-vin01a:1183_0": "Aṭṭhikavatthumhi susānaṃ gacchantassāpi dukkaṭaṃ.",
  "atk-vin01a:1183_1": "Aṭṭhikāni saṅkaḍḍhantassāpi,",
  "atk-vin01a:1183_2": "nimitte methunarāgena upakkamantassāpi,",
  "atk-vin01a:1183_3": "kāyasaṃsaggarāgena upakkamantassāpi,",
  "atk-vin01a:1183_4": "muccatu vā mā vā,",
  "atk-vin01a:1183_5": "dukkaṭameva.",
  "atk-vin01a:1183_6": "Mocanarāgena pana upakkamantassa muccante saṅghādiseso,",
  "atk-vin01a:1183_7": "amuccante thullaccayameva.",
  "atk-vin01a:1184_0": "Nāgīvatthumhi nāgamāṇavikā vā hotu kinnarīādīnaṃ vā aññatarā, sabbattha pārājikaṃ.",
  "atk-vin01a:1185_0": "Yakkhīvatthumhi sabbāpi devatā yakkhīyeva.",
  "atk-vin01a:1186_0": "Petīvatthumhi nijjhāmataṇhikādipetiyo allīyitumpi na sakkā.",
  "atk-vin01a:1186_1": "Vimānapetiyo pana atthi;",
  "atk-vin01a:1186_2": "yāsaṃ kāḷapakkhe akusalaṃ vipaccati,",
  "atk-vin01a:1186_3": "juṇhapakkhe devatā viya sampattiṃ anubhonti.",
  "atk-vin01a:1186_4": "Evarūpāya petiyā vā yakkhiyā vā sace dassana- gahaṇa- āmasana- phusana-",
  "atk-vin01a:1186_5": "ghaṭṭanāni paññāyanti,",
  "atk-vin01a:1186_6": "pārājikaṃ.",
  "atk-vin01a:1186_7": "Athāpi dassanaṃ natthi,",
  "atk-vin01a:1186_8": "itarāni paññāyanti,",
  "atk-vin01a:1186_9": "pārājikameva.",
  "atk-vin01a:1186_10": "Atha dassanagahaṇāni na paññāyanti,",
  "atk-vin01a:1186_11": "āmasanaphusanaghaṭṭanehi paññāyamānehi taṃ puggalaṃ visaññaṃ katvā attano manorathaṃ pūretvā gacchati,",
  "atk-vin01a:1186_12": "ayaṃ avisayo nāma.",
  "atk-vin01a:1186_13": "Tasmā ettha avisayattā anāpatti.",
  "atk-vin01a:1186_14": "Paṇḍakavatthu pākaṭameva.",
  "atk-vin01a:1187_0": "Upahatindriyavatthumhi upahatindriyoti upahatakāyappasādo khāṇukaṇṭakamiva sukhaṃ vā dukkhaṃ vā na vedayati.",
  "atk-vin01a:1187_1": "Avedayantassāpi sevanacittavasena āpatti.",
  "atk-vin01a:1188_0": "Chupitamattavatthusmiṃ yo “methunaṃ dhammaṃ paṭisevissāmī”ti mātugāmaṃ gaṇhitvā methune virajjitvā vippaṭisārī hoti,",
  "atk-vin01a:1188_1": "dukkaṭamevassa hoti.",
  "atk-vin01a:1188_2": "Methunadhammassa hi pubbapayogā hatthaggāhādayo yāva sīsaṃ na pāpuṇāti,",
  "atk-vin01a:1188_3": "tāva dukkaṭe tiṭṭhanti.",
  "atk-vin01a:1188_4": "Sīse patte pārājikaṃ hoti.",
  "atk-vin01a:1188_5": "Paṭhamapārājikassa hi dukkaṭameva sāmantaṃ.",
  "atk-vin01a:1188_6": "Itaresaṃ tiṇṇaṃ thullaccayaṃ.",
  "atk-vin01a:1188_7": "Ayaṃ pana bhikkhu methunadhamme virajjitvā kāyasaṃsaggaṃ sādiyīti veditabbo.",
  "atk-vin01a:1188_8": "Tenāha bhagavā –",
  "atk-vin01a:1188_9": "“āpatti saṅghādisesassā”ti.",
  "atk-vin01a:1189_0": "74.",
  "atk-vin01a:1189_1": "Bhaddiyavatthusmiṃ bhaddiyaṃ nāma taṃ nagaraṃ.",
  "atk-vin01a:1189_2": "Jātiyāvanaṃ nāma jātipupphagumbānaṃ ussannatāya evaṃ laddhanāmaṃ;",
  "atk-vin01a:1189_3": "taṃ tassa nagarassa upacāre vanaṃ hoti.",
  "atk-vin01a:1189_4": "So tattha nipanno tena vātupatthambhena mahāniddaṃ okkami.",
  "atk-vin01a:1189_5": "Ekarasaṃ bhavaṅgameva vattati.",
  "atk-vin01a:1189_6": "Kilinnaṃ passitvāti asucikiliṭṭhaṃ passitvā.",
  "atk-vin01a:1190_0": "75. Ito parāni sādiyanapaṭisaṃyuttāni cattāri vatthūni, ajānanavatthu cāti pañca uttānatthāneva.",
  "atk-vin01a:1191_0": "76.",
  "atk-vin01a:1191_1": "Dvīsu asādiyanavatthūsu sahasā vuṭṭhāsīti āsīvisena daṭṭho viya agginā daḍḍho viya ca turitaṃ vuṭṭhāsi.",
  "atk-vin01a:1191_2": "Akkamitvā pavattesīti appamatto bhikkhu āraddhavipassako upaṭṭhitassati khippaṃ vuṭṭhahantova akkamitvā",
  "atk-vin01a:1191_3": "bhūmiyaṃ vaṭṭento parivaṭṭento viheṭhento pātesi.",
  "atk-vin01a:1191_4": "Puthujjanakalyāṇakena hi evarūpesu ṭhānesu cittaṃ rakkhitabbaṃ.",
  "atk-vin01a:1191_5": "Ayañca tesaṃ aññataro saṅgāmasīsayodho bhikkhu.",
  "atk-vin01a:1192_0": "77.",
  "atk-vin01a:1192_1": "Dvāraṃ vivaritvā nipannavatthumhi divā paṭisallīyantenāti divā nipajjantena.",
  "atk-vin01a:1192_2": "Dvāraṃ saṃvaritvā paṭisallīyitunti dvāraṃ pidahitvā nipajjituṃ.",
  "atk-vin01a:1192_3": "Ettha ca kiñcāpi pāḷiyaṃ “ayaṃ nāma āpattī”ti na vuttā.",
  "atk-vin01a:1192_4": "Vivaritvā nipannadosena pana uppanne vatthusmiṃ “anujānāmi,",
  "atk-vin01a:1192_5": "bhikkhave,",
  "atk-vin01a:1192_6": "divā paṭisallīyantena dvāraṃ saṃvaritvā paṭisallīyitu”nti vuttattā asaṃvaritvā paṭisallīyantassa dukkaṭaṃ vuttaṃ.",
  "atk-vin01a:1192_7": "Bhagavato hi adhippāyaṃ ñatvā upālittherādīhi aṭṭhakathā ṭhapitā.",
  "atk-vin01a:1192_8": "“Atthāpatti divā āpajjati no ratti”nti imināpi cetaṃ siddhaṃ.",
  "atk-vin01a:1193_0": "Kīdisaṃ pana dvāraṃ saṃvaritabbaṃ,",
  "atk-vin01a:1193_1": "kīdisaṃ na saṃvaritabbaṃ?",
  "atk-vin01a:1193_2": "Rukkhapadaraveḷupadarakilañjapaṇṇādīnaṃ yena kenaci kavāṭaṃ katvā heṭṭhā udukkhale upari uttarapāsake",
  "atk-vin01a:1193_3": "ca pavesetvā kataṃ parivattakadvārameva saṃvaritabbaṃ.",
  "atk-vin01a:1193_4": "Aññaṃ gorūpānaṃ vajesu viya rukkhasūcikaṇṭakadvāraṃ,",
  "atk-vin01a:1193_5": "gāmathakanakaṃ cakkalakayuttadvāraṃ,",
  "atk-vin01a:1193_6": "phalakesu vā kiṭikāsu vā dve tīṇi cakkalakāni yojetvā kataṃ saṃsaraṇakiṭikadvāraṃ,",
  "atk-vin01a:1193_7": "āpaṇesu viya kataṃ ugghāṭanakiṭikadvāraṃ,",
  "atk-vin01a:1193_8": "dvīsu tīsu ṭhānesu veṇusalākā gopphetvā paṇṇakuṭīsu kataṃ salākahatthakadvāraṃ,",
  "atk-vin01a:1193_9": "dussasāṇidvāranti evarūpaṃ dvāraṃ na saṃvaritabbaṃ.",
  "atk-vin01a:1193_10": "Pattahatthassa kavāṭappaṇāmane pana ekaṃ dussasāṇidvārameva anāpattikaraṃ,",
  "atk-vin01a:1193_11": "avasesāni paṇāmentassa āpatti.",
  "atk-vin01a:1193_12": "Divā paṭisallīyantassa pana parivattakadvārameva āpattikaraṃ,",
  "atk-vin01a:1193_13": "sesāni saṃvaritvā vā asaṃvaritvā vā nipannassa āpatti natthi.",
  "atk-vin01a:1193_14": "Saṃvaritvā pana nipajjitabbaṃ,",
  "atk-vin01a:1193_15": "etaṃ vattaṃ.",
  "atk-vin01a:1194_0": "Parivattakadvāraṃ pana kittakena saṃvutaṃ hoti?",
  "atk-vin01a:1194_1": "Sūcighaṭikādīsu dinnāsu saṃvutameva hoti.",
  "atk-vin01a:1194_2": "Apica kho sūcimattepi dinne vaṭṭati.",
  "atk-vin01a:1194_3": "Ghaṭikamattepi dinne vaṭṭati.",
  "atk-vin01a:1194_4": "Dvārabāhaṃ phusitvā pihitamattepi vaṭṭati.",
  "atk-vin01a:1194_5": "Īsakaṃ aphusitepi vaṭṭati.",
  "atk-vin01a:1194_6": "Sabbantimena vidhinā yāvatā sīsaṃ nappavisati tāvatā aphusitepi vaṭṭatīti.",
  "atk-vin01a:1194_7": "Sace bahūnaṃ vaḷañjanaṭṭhānaṃ hoti,",
  "atk-vin01a:1194_8": "bhikkhuṃ vā sāmaṇeraṃ vā “dvāraṃ, āvuso,",
  "atk-vin01a:1194_9": "jaggāhī”ti vatvāpi nipajjituṃ vaṭṭati.",
  "atk-vin01a:1194_10": "Atha bhikkhū cīvarakammaṃ vā aññaṃ vā kiñci karontā nisinnā honti,",
  "atk-vin01a:1194_11": "“ete dvāraṃ jaggissantī”ti ābhogaṃ katvāpi nipajjituṃ vaṭṭati.",
  "atk-vin01a:1194_12": "Kurundaṭṭhakathāyaṃ pana “upāsakampi āpucchitvā vā,",
  "atk-vin01a:1194_13": "‘esa jaggissatī’ti ābhogaṃ katvā vā nipajjituṃ vaṭṭati.",
  "atk-vin01a:1194_14": "Kevalaṃ bhikkhuniṃ vā mātugāmaṃ vā āpucchituṃ na vaṭṭatī”ti vuttaṃ.",
  "atk-vin01a:1194_15": "Atha dvārassa udukkhalaṃ vā uttarapāsako vā bhinno vā hoti aṭṭhapito vā,",
  "atk-vin01a:1194_16": "saṃvarituṃ na sakkoti,",
  "atk-vin01a:1194_17": "navakammatthaṃ vā pana iṭṭhakapuñjo vā mattikādīnaṃ vā rāsi antodvāre kato hoti,",
  "atk-vin01a:1194_18": "aṭṭaṃ vā bandhanti,",
  "atk-vin01a:1194_19": "yathā saṃvarituṃ na sakkoti;",
  "atk-vin01a:1194_20": "evarūpe antarāye sati asaṃvaritvāpi nipajjituṃ vaṭṭati.",
  "atk-vin01a:1194_21": "Yadi pana kavāṭaṃ natthi,",
  "atk-vin01a:1194_22": "laddhakappameva.",
  "atk-vin01a:1194_23": "Upari sayantena nisseṇiṃ āropetvā nipajjitabbaṃ.",
  "atk-vin01a:1194_24": "Sace nisseṇimatthake thakanakaṃ hoti,",
  "atk-vin01a:1194_25": "thaketvāpi nipajjitabbaṃ.",
  "atk-vin01a:1194_26": "Gabbhe nipajjantena gabbhadvāraṃ vā pamukhadvāraṃ vā yaṃkiñci saṃvaritvā nipajjituṃ vaṭṭati.",
  "atk-vin01a:1194_27": "Sace ekakuṭṭake gehe dvīsu passesu dvārāni katvā vaḷañjanti,",
  "atk-vin01a:1194_28": "dvepi dvārāni jaggitabbāni.",
  "atk-vin01a:1195_0": "Tibhūmakepi pāsāde dvāraṃ jaggitabbameva.",
  "atk-vin01a:1195_1": "Sace bhikkhācārā paṭikkamma lohapāsādasadisaṃ pāsādaṃ bahū bhikkhū divāvihāratthaṃ pavisanti,",
  "atk-vin01a:1195_2": "saṅghattherena dvārapālassa “dvāraṃ jaggāhī”ti vatvā vā “dvārajagganaṃ etassa bhāro”ti ābhogaṃ katvā vā pavisitvā nipajjitabbaṃ.",
  "atk-vin01a:1195_3": "Yāva saṅghanavakena evameva kattabbaṃ.",
  "atk-vin01a:1195_4": "Pure pavisantānaṃ “dvārajagganaṃ nāma pacchimānaṃ bhāro”ti evaṃ ābhogaṃ kātumpi vaṭṭati.",
  "atk-vin01a:1195_5": "Anāpucchā vā ābhogaṃ vā akatvā antogabbhe vā asaṃvutadvāre bahi vā nipajjantānaṃ āpatti.",
  "atk-vin01a:1195_6": "Gabbhe vā bahi vā nipajjanakālepi “dvārajagganaṃ nāma mahādvāre dvārapālassa bhāro”ti ābhogaṃ katvā nipajjituṃ vaṭṭatiyeva.",
  "atk-vin01a:1195_7": "Lohapāsādādīsu ākāsatale nipajjantenāpi dvāraṃ saṃvaritabbameva.",
  "atk-vin01a:1196_0": "Ayañhettha saṅkhepo –",
  "atk-vin01a:1196_1": "idaṃ divāpaṭisallīyanaṃ yena kenaci parikkhitte sadvārabandhe ṭhāne kathitaṃ.",
  "atk-vin01a:1196_2": "Tasmā abbhokāse vā rukkhamūle vā maṇḍape vā yattha katthaci sadvārabandhe nipajjantena dvāraṃ saṃvaritvāva nipajjitabbaṃ.",
  "atk-vin01a:1196_3": "Sace mahāpariveṇaṃ hoti,",
  "atk-vin01a:1196_4": "mahābodhiyaṅgaṇalohapāsādaṅgaṇasadisaṃ bahūnaṃ osaraṇaṭṭhānaṃ,",
  "atk-vin01a:1196_5": "yattha dvāraṃ saṃvutampi saṃvutaṭṭhāne na tiṭṭhati,",
  "atk-vin01a:1196_6": "dvāraṃ alabhantā pākāraṃ āruhitvāpi vicaranti,",
  "atk-vin01a:1196_7": "tattha saṃvaraṇakiccaṃ natthi.",
  "atk-vin01a:1196_8": "Rattiṃ dvāraṃ vivaritvā nipanno aruṇe uggate uṭṭhahati, anāpatti.",
  "atk-vin01a:1196_9": "Sace pabujjhitvā puna supati, āpatti.",
  "atk-vin01a:1196_10": "Yo pana “aruṇe uggate vuṭṭhahissāmī”ti paricchinditvāva dvāraṃ asaṃvaritvā rattiṃ nipajjati,",
  "atk-vin01a:1196_11": "yathāparicchedameva ca na vuṭṭhāti,",
  "atk-vin01a:1196_12": "tassa āpattiyeva.",
  "atk-vin01a:1196_13": "Mahāpaccariyaṃ pana “evaṃ nipajjanto anādariyadukkaṭāpi na muccatī”ti vuttaṃ.",
  "atk-vin01a:1197_0": "Yo pana bahudeva rattiṃ jaggitvā addhānaṃ vā gantvā divā kilantarūpo mañce nisinno pāde bhūmito amocetvāva niddāvasena nipajjati,",
  "atk-vin01a:1197_1": "tassa anāpatti.",
  "atk-vin01a:1197_2": "Sace okkantaniddo ajānantopi pāde mañcakaṃ āropeti,",
  "atk-vin01a:1197_3": "āpattiyeva.",
  "atk-vin01a:1197_4": "Nisīditvā apassāya supantassa anāpatti.",
  "atk-vin01a:1197_5": "Yopi ca “niddaṃ vinodessāmī”ti caṅkamanto patitvā sahasāva vuṭṭhāti,",
  "atk-vin01a:1197_6": "tassāpi anāpatti.",
  "atk-vin01a:1197_7": "Yo pana patitvā tattheva sayati,",
  "atk-vin01a:1197_8": "na vuṭṭhāti,",
  "atk-vin01a:1197_9": "tassa āpatti.",
  "atk-vin01a:1198_0": "Ko muccati,",
  "atk-vin01a:1198_1": "ko na muccatīti?",
  "atk-vin01a:1198_2": "Mahāpaccariyaṃ tāva “ekabhaṅgena nipannakoyeva muccati.",
  "atk-vin01a:1198_3": "Pāde pana bhūmito mocetvā nipanno yakkhagahitakopi visaññībhūtopi na muccatī”ti vuttaṃ.",
  "atk-vin01a:1198_4": "Kurundaṭṭhakathāyaṃ pana “bandhitvā nipajjāpitova muccatī”ti vuttaṃ.",
  "atk-vin01a:1198_5": "Mahāaṭṭhakathāyaṃ pana “yo caṅkamanto muccitvā patito tattheva supati,",
  "atk-vin01a:1198_6": "tassāpi avisayattā āpatti na dissati.",
  "atk-vin01a:1198_7": "Ācariyā pana evaṃ na kathayanti.",
  "atk-vin01a:1198_8": "Tasmā āpattiyevāti mahāpadumattherena vuttaṃ.",
  "atk-vin01a:1198_9": "Dve pana janā āpattito muccantiyeva,",
  "atk-vin01a:1198_10": "yo ca yakkhagahitako,",
  "atk-vin01a:1198_11": "yo ca bandhitvā nipajjāpito”ti.",
  "atk-vin01a:1199_0": "78.",
  "atk-vin01a:1199_1": "Bhārukacchakavatthumhi anāpatti supinantenāti yasmā supinante avisayattā evaṃ hoti,",
  "atk-vin01a:1199_2": "tasmā upālitthero bhagavatā avinicchitapubbampi imaṃ vatthuṃ nayaggāhena vinicchini.",
  "atk-vin01a:1199_3": "Bhagavāpi ca sutvā “sukathitaṃ,",
  "atk-vin01a:1199_4": "bhikkhave, upālinā;",
  "atk-vin01a:1199_5": "apade padaṃ karonto viya,",
  "atk-vin01a:1199_6": "ākāse padaṃ dassento viya upāli imaṃ pañhaṃ kathesī”ti vatvā theraṃ etadagge ṭhapesi –",
  "atk-vin01a:1199_7": "“etadaggaṃ,",
  "atk-vin01a:1199_8": "bhikkhave,",
  "atk-vin01a:1199_9": "mama sāvakānaṃ bhikkhūnaṃ vinayadharānaṃ yadidaṃ upālī”ti.",
  "atk-vin01a:1199_10": "Ito parāni supabbādīni vatthūni uttānatthāneva.",
  "atk-vin01a:1200_0": "80.",
  "atk-vin01a:1200_1": "Bhikkhunīsampayojanādīsu te licchavikumārakā khiḍḍāpasutā attano anācārena evaṃ akaṃsu.",
  "atk-vin01a:1200_2": "Tato paṭṭhāya ca licchavīnaṃ vināso eva udapādi.",
  "atk-vin01a:1201_0": "82.",
  "atk-vin01a:1201_1": "Vuḍḍhapabbajitavatthumhi dassanaṃ agamāsīti anukampāya “taṃ dakkhissāmī”ti gehaṃ agamāsi.",
  "atk-vin01a:1201_2": "Athassa sā attano ca dārakānañca nānappakārehi anāthabhāvaṃ saṃvaṇṇesi.",
  "atk-vin01a:1201_3": "Anapekkhañca naṃ ñatvā kupitā “ehi vibbhamāhī”ti balakkārena aggahesi.",
  "atk-vin01a:1201_4": "So attānaṃ mocetuṃ paṭikkamanto jarādubbalatāya uttāno paripati.",
  "atk-vin01a:1201_5": "Tato sā attano manaṃ akāsi.",
  "atk-vin01a:1201_6": "So pana bhikkhu anāgāmī samucchinnakāmarāgo tasmā na sādiyīti.",
  "atk-vin01a:1202_0": "83. Migapotakavatthu uttānatthamevāti.",
  "atk-vin01a:1203_0": "Vinītavatthu niṭṭhitaṃ.",
  "atk-vin01a:1204_0": "Samantapāsādikāya vinayasaṃvaṇṇanāya",
  "atk-vin01a:1205_0": "Paṭhamapārājikavaṇṇanā niṭṭhitā.",
  "atk-vin01a:1206_0": "Tatridaṃ samantapāsādikāya samantapāsādikattasmiṃ –",
  "atk-vin01a:1207_0": "Ācariyaparamparato, nidānavatthuppabhedadīpanato;",
  "atk-vin01a:1208_0": "Parasamayavivajjanato, sakasamayavisuddhito ceva.",
  "atk-vin01a:1209_0": "Byañjanaparisodhanato, padatthato pāḷiyojanakkamato;",
  "atk-vin01a:1210_0": "Sikkhāpadanicchayato, vibhaṅganayabhedadassanato.",
  "atk-vin01a:1211_0": "Sampassataṃ na dissati, kiñci apāsādikaṃ yato ettha;",
  "atk-vin01a:1212_0": "Viññūnamayaṃ tasmā, samantapāsādikātveva.",
  "atk-vin01a:1213_0": "Saṃvaṇṇanā pavattā, vinayassa vineyyadamanakusalena;",
  "atk-vin01a:1214_0": "Vuttassa lokanāthena, lokamanukampamānenāti.",
  "atk-vin01a:1215_0": "Paṭhamapārājikavaṇṇanā niṭṭhitā.",
  "atk-vin01a:1216_0": "2. Dutiyapārājikaṃ",
  "atk-vin01a:1217_0": "Dutiyaṃ adutiyena, yaṃ jinena pakāsitaṃ;",
  "atk-vin01a:1218_0": "Pārājikaṃ tassa dāni, patto saṃvaṇṇanākkamo.",
  "atk-vin01a:1219_0": "Yasmā tasmā suviññeyyaṃ, yaṃ pubbe ca pakāsitaṃ;",
  "atk-vin01a:1220_0": "Taṃ sabbaṃ vajjayitvāna, hoti saṃvaṇṇanā ayaṃ.",
  "atk-vin01a:1221_0": "Dhaniyavatthuvaṇṇanā",
  "atk-vin01a:1222_0": "84.",
  "atk-vin01a:1222_1": "Tena samayena buddho bhagavā rājagahe viharati gijjhakūṭe pabbateti tattha rājagaheti evaṃnāmake nagare,",
  "atk-vin01a:1222_2": "tañhi mandhātu-",
  "atk-vin01a:1222_3": "mahāgovindādīhi pariggahitattā “rājagaha”nti vuccati.",
  "atk-vin01a:1222_4": "Aññepettha pakāre vaṇṇayanti.",
  "atk-vin01a:1222_5": "Kiṃ tehi! Nāmametaṃ tassa nagarassa.",
  "atk-vin01a:1222_6": "Taṃ panetaṃ buddhakāle ca cakkavattikāle ca nagaraṃ hoti.",
  "atk-vin01a:1222_7": "Sesakāle suññaṃ hoti yakkhapariggahitaṃ,",
  "atk-vin01a:1222_8": "tesaṃ vasantavanaṃ hutvā tiṭṭhati.",
  "atk-vin01a:1222_9": "Evaṃ gocaragāmaṃ dassetvā nivāsanaṭṭhānamāha –",
  "atk-vin01a:1222_10": "gijjhakūṭe pabbateti.",
  "atk-vin01a:1222_11": "So ca gijjhā tassa kūṭesu vasiṃsu,",
  "atk-vin01a:1222_12": "gijjhasadisāni vā tassa kūṭāni;",
  "atk-vin01a:1222_13": "tasmā gijjhakūṭoti vuccatīti veditabbo.",
  "atk-vin01a:1223_0": "Sambahulāti vinayapariyāyena tayo janā sambahulāti vuccanti,",
  "atk-vin01a:1223_1": "tato paraṃ saṅgho.",
  "atk-vin01a:1223_2": "Suttantapariyāyena tayo tayo eva,",
  "atk-vin01a:1223_3": "tato paṭṭhāya sambahulā.",
  "atk-vin01a:1223_4": "Idha pana te suttantapariyāyena sambahulāti veditabbā.",
  "atk-vin01a:1223_5": "Sandiṭṭhāti nātivissāsikā na daḷhamittā;",
  "atk-vin01a:1223_6": "tattha tattha saṅgamma diṭṭhattā hi te sandiṭṭhāti vuccanti.",
  "atk-vin01a:1223_7": "Sambhattāti ativissāsikā daḷhamittā;",
  "atk-vin01a:1223_8": "te hi suṭṭhu bhattā bhajamānā ekasambhogaparibhogāti katvā “sambhattā”ti vuccanti.",
  "atk-vin01a:1223_9": "Isigilipasseti isigili nāma pabbato,",
  "atk-vin01a:1223_10": "tassa passe.",
  "atk-vin01a:1223_11": "Pubbe kira pañcasatamattā paccekabuddhā kāsikosalādīsu janapadesu piṇḍāya caritvā pacchābhattaṃ tasmiṃ pabbate sannipatitvā samāpattiyā vītināmenti.",
  "atk-vin01a:1223_12": "Manussā te pavisanteva passanti na nikkhamante.",
  "atk-vin01a:1223_13": "Tato āhaṃsu –",
  "atk-vin01a:1223_14": "“ayaṃ pabbato ime isayo gilatī”ti.",
  "atk-vin01a:1223_15": "Tadupādāya tassa “isigili”tveva samaññā udapādi,",
  "atk-vin01a:1223_16": "tassa passe pabbatapāde.",
  "atk-vin01a:1224_0": "Tiṇakuṭiyo karitvāti tiṇacchadanā sadvārabandhā kuṭiyo katvā.",
  "atk-vin01a:1224_1": "Vassaṃ upagacchantena hi nālakapaṭipadaṃ paṭipannenāpi pañcannaṃ chadanānaṃ aññatarena channeyeva sadvārabandhe senāsane upagantabbaṃ.",
  "atk-vin01a:1224_2": "Vuttañhetaṃ – “na,",
  "atk-vin01a:1224_3": "bhikkhave,",
  "atk-vin01a:1224_4": "asenāsanikena vassaṃ upagantabbaṃ.",
  "atk-vin01a:1224_5": "Yo upagaccheyya,",
  "atk-vin01a:1224_6": "āpatti dukkaṭassā”ti.",
  "atk-vin01a:1224_7": "Tasmā vassakāle sace senāsanaṃ labhati,",
  "atk-vin01a:1224_8": "iccetaṃ kusalaṃ;",
  "atk-vin01a:1224_9": "no ce labhati,",
  "atk-vin01a:1224_10": "hatthakammaṃ pariyesitvāpi kātabbaṃ.",
  "atk-vin01a:1224_11": "Hatthakammaṃ alabhantena sāmampi kātabbaṃ.",
  "atk-vin01a:1224_12": "Na tveva asenāsanikena vassaṃ upagantabbaṃ.",
  "atk-vin01a:1224_13": "Ayamanudhammatā.",
  "atk-vin01a:1224_14": "Tasmā te bhikkhū tiṇakuṭiyo karitvā rattiṭṭhānadivāṭṭhānādīni paricchinditvā katikavattāni ca khandhakavattāni",
  "atk-vin01a:1224_15": "ca adhiṭṭhāya tīsu sikkhāsu sikkhamānā vassaṃ upagacchiṃsu.",
  "atk-vin01a:1225_0": "Āyasmāpi dhaniyoti na kevalaṃ te therāva imassa sikkhāpadassa ādikammiko āyasmā dhaniyopi.",
  "atk-vin01a:1225_1": "Kumbhakāraputtoti kumbhakārassa putto;",
  "atk-vin01a:1225_2": "tassa hi nāmaṃ dhaniyo,",
  "atk-vin01a:1225_3": "pitā kumbhakāro,",
  "atk-vin01a:1225_4": "tena vuttaṃ –",
  "atk-vin01a:1225_5": "“dhaniyo kumbhakāraputto”ti.",
  "atk-vin01a:1225_6": "Vassaṃ upagacchīti tehi therehi saddhiṃ ekaṭṭhāneyeva tiṇakuṭikaṃ karitvā vassaṃ upagacchi.",
  "atk-vin01a:1225_7": "Vassaṃvutthāti purimikāya upagatā mahāpavāraṇāya pavāritā pāṭipadadivasato paṭṭhāya “vutthavassā”ti vuccanti.",
  "atk-vin01a:1225_8": "Evaṃ vassaṃvutthā hutvā.",
  "atk-vin01a:1226_0": "Tiṇakuṭiyo bhinditvāti na daṇḍamuggarādīhi cuṇṇavicuṇṇaṃ katvā,",
  "atk-vin01a:1226_1": "vattasīsena pana tiṇañca dāruvalli-",
  "atk-vin01a:1226_2": "ādīni ca oropetvāti attho.",
  "atk-vin01a:1226_3": "Yena hi vihārapaccante kuṭi katā hoti,",
  "atk-vin01a:1226_4": "tena sace āvāsikā bhikkhū honti,",
  "atk-vin01a:1226_5": "te āpucchitabbā.",
  "atk-vin01a:1226_6": "“Sace imaṃ kuṭiṃ paṭijaggitvā koci vasituṃ ussahati,",
  "atk-vin01a:1226_7": "tassa dethā”ti vatvā pakkamitabbaṃ.",
  "atk-vin01a:1226_8": "Yena araññe vā katā hoti,",
  "atk-vin01a:1226_9": "paṭijagganakaṃ vā na labhati,",
  "atk-vin01a:1226_10": "tena “aññesampi paribhogaṃ bhavissatī”ti paṭisāmetvā gantabbaṃ.",
  "atk-vin01a:1226_11": "Te pana bhikkhū araññe kuṭiyo katvā paṭijagganakaṃ alabhantā tiṇañca kaṭṭhañca paṭisāmetvā saṅgopetvāti attho.",
  "atk-vin01a:1226_12": "Yathā ca ṭhapitaṃ taṃ upacikāhi na khajjati,",
  "atk-vin01a:1226_13": "anovassakañca hoti,",
  "atk-vin01a:1226_14": "tathā ṭhapetvā “idaṃ ṭhānaṃ āgantvā vasitukāmānaṃ sabrahmacārīnaṃ upakārāya bhavissatī”ti gamiyavattaṃ pūretvā.",
  "atk-vin01a:1227_0": "Janapadacārikaṃ pakkamiṃsūti attano attano cittānukūlaṃ janapadaṃ agamaṃsu.",
  "atk-vin01a:1227_1": "Āyasmā pana dhaniyo kumbhakāraputto tattheva vassaṃ vasītiādi uttānatthameva.",
  "atk-vin01a:1227_2": "Yāvatatiyakanti yāvatatiyavāraṃ.",
  "atk-vin01a:1227_3": "Anavayoti anuavayo,",
  "atk-vin01a:1227_4": "sandhivasena ukāralopo.",
  "atk-vin01a:1227_5": "Anu anu avayo,",
  "atk-vin01a:1227_6": "yaṃ yaṃ kumbhakārehi kattabbaṃ nāma atthi,",
  "atk-vin01a:1227_7": "sabbattha anūno paripuṇṇasippoti attho.",
  "atk-vin01a:1227_8": "Saketi attano santake.",
  "atk-vin01a:1227_9": "Ācariyaketi ācariyakamme.",
  "atk-vin01a:1227_10": "Kumbhakārakammeti kumbhakārānaṃ kamme;",
  "atk-vin01a:1227_11": "kumbhakārehi kattabbakammeti attho.",
  "atk-vin01a:1227_12": "Etena sakaṃ ācariyakaṃ sarūpato dassitaṃ hoti.",
  "atk-vin01a:1227_13": "Pariyodātasippoti parisuddhasippo.",
  "atk-vin01a:1227_14": "Anavayattepi sati aññehi asadisasippoti vuttaṃ hoti.",
  "atk-vin01a:1228_0": "Sabbamattikāmayanti piṭṭhasaṅghāṭakakavāṭasūcighaṭikavātapānakavāṭamattaṃ ṭhapetvā avasesaṃ bhittichadaniṭṭhakathambhādibhedaṃ",
  "atk-vin01a:1228_1": "sabbaṃ gehasambhāraṃ mattikāmayameva katvāti attho.",
  "atk-vin01a:1228_2": "Tiṇañca kaṭṭhañca gomayañca saṅkaḍḍhitvā taṃ kuṭikaṃ pacīti taṃ sabbamattikāmayaṃ katvā pāṇikāya ghaṃsitvā",
  "atk-vin01a:1228_3": "sukkhāpetvā telatambamattikāya parimajjitvā anto ca bahi ca tiṇādīhi pūretvā yathā pakkā supakkā hoti,",
  "atk-vin01a:1228_4": "evaṃ paci.",
  "atk-vin01a:1228_5": "Evaṃ pakkā ca pana sā ahosi kuṭikā.",
  "atk-vin01a:1228_6": "Abhirūpāti surūpā.",
  "atk-vin01a:1228_7": "Pāsādikāti pasādajanikā.",
  "atk-vin01a:1228_8": "Lohitikāti lohitavaṇṇā.",
  "atk-vin01a:1228_9": "Kiṅkaṇikasaddoti kiṅkaṇikajālassa saddo.",
  "atk-vin01a:1228_10": "Yathā kira nānāratanehi katassa kiṅkaṇikajālassa saddo hoti,",
  "atk-vin01a:1228_11": "evaṃ tassā kuṭikāya vātapānantarikādīhi paviṭṭhena vātena samāhatāya saddo ahosi.",
  "atk-vin01a:1228_12": "Etenassā anto ca bahi ca supakkabhāvo dassito hoti.",
  "atk-vin01a:1228_13": "Mahāaṭṭhakathāyaṃ pana “kiṅkaṇikā”ti kaṃsabhājanaṃ,",
  "atk-vin01a:1228_14": "tasmā yathā abhihatassa kaṃsabhājanassa saddo,",
  "atk-vin01a:1228_15": "evamassā vātappahatāya saddo ahosī”ti vuttaṃ.",
  "atk-vin01a:1229_0": "85. Kiṃ etaṃ,",
  "atk-vin01a:1229_1": "bhikkhaveti ettha jānantova bhagavā kathāsamuṭṭhāpanatthaṃ pucchi.",
  "atk-vin01a:1229_2": "Bhagavato etamatthaṃ ārocesunti sabbamattikāmayāya kuṭikāya karaṇabhāvaṃ ādito paṭṭhāya bhagavato ārocesuṃ.",
  "atk-vin01a:1229_3": "Kathañhi nāma so,",
  "atk-vin01a:1229_4": "bhikkhave…pe…",
  "atk-vin01a:1229_5": "kuṭikaṃ karissatīti idaṃ atītatthe anāgatavacanaṃ;",
  "atk-vin01a:1229_6": "akāsīti vuttaṃ hoti.",
  "atk-vin01a:1229_7": "Tassa lakkhaṇaṃ saddasatthato pariyesitabbaṃ.",
  "atk-vin01a:1229_8": "Na hi nāma,",
  "atk-vin01a:1229_9": "bhikkhave,",
  "atk-vin01a:1229_10": "tassa moghapurisassa pāṇesu anuddayā anukampā avihesā bhavissatīti ettha anuddayāti anurakkhaṇā;",
  "atk-vin01a:1229_11": "etena mettāpubbabhāgaṃ dasseti.",
  "atk-vin01a:1229_12": "Anukampāti paradukkhena cittakampanā.",
  "atk-vin01a:1229_13": "Avihesāti avihiṃsanā;",
  "atk-vin01a:1229_14": "etehi karuṇāpubbabhāgaṃ dasseti.",
  "atk-vin01a:1229_15": "Idaṃ vuttaṃ hoti –",
  "atk-vin01a:1229_16": "“bhikkhave,",
  "atk-vin01a:1229_17": "tassa moghapurisassa pathavīkhaṇanacikkhallamaddanaaggidānesu bahū khuddānukhuddake pāṇe byābādhentassa",
  "atk-vin01a:1229_18": "vināsentassa tesu pāṇesu mettākaruṇānaṃ pubbabhāgamattāpi anuddayā anukampā avihesā na hi nāma bhavissati",
  "atk-vin01a:1229_19": "appamattakāpi nāma na bhavissatī”ti.",
  "atk-vin01a:1229_20": "Mā pacchimā janatā pāṇesu pātabyataṃ āpajjīti pacchimo janasamūho pāṇesu pātabyabhāvaṃ mā āpajji.",
  "atk-vin01a:1229_21": "“Buddhakālepi bhikkhūhi evaṃ kataṃ,",
  "atk-vin01a:1229_22": "īdisesu ṭhānesu pāṇātipātaṃ karontānaṃ natthi doso”ti maññitvā imassa diṭṭhānugatiṃ āpajjamānā pacchimā",
  "atk-vin01a:1229_23": "janatā mā pāṇesu pātabye ghaṃsitabbe evaṃ maññīti vuttaṃ hoti.",
  "atk-vin01a:1230_0": "Evaṃ dhaniyaṃ garahitvā na ca,",
  "atk-vin01a:1230_1": "bhikkhave,",
  "atk-vin01a:1230_2": "sabbamattikāmayā kuṭikā kātabbāti āyatiṃ tādisāya kuṭikāya karaṇaṃ paṭikkhipi;",
  "atk-vin01a:1230_3": "paṭikkhipitvā ca “yo kareyya āpatti dukkaṭassā”ti sabbamattikāmayakuṭikākaraṇe āpattiṃ ṭhapesi.",
  "atk-vin01a:1230_4": "Tasmā yopi pathavīkhaṇanādinā pāṇesu pātabyataṃ anāpajjanto tādisaṃ kuṭikaṃ karoti,",
  "atk-vin01a:1230_5": "sopi dukkaṭaṃ āpajjati.",
  "atk-vin01a:1230_6": "Pathavīkhaṇanādīhi pana pāṇesu pātabyataṃ āpajjanto yaṃ yaṃ vatthuṃ vītikkamati,",
  "atk-vin01a:1230_7": "tattha tattha vuttameva āpattiṃ āpajjati.",
  "atk-vin01a:1230_8": "Dhaniyattherassa ādikammikattā anāpatti.",
  "atk-vin01a:1230_9": "Sesānaṃ sikkhāpadaṃ atikkamitvā karontānampi kataṃ labhitvā tattha vasantānampi dukkaṭameva.",
  "atk-vin01a:1230_10": "Dabbasambhāramissakā pana yathā vā tathā vā missā hotu, vaṭṭati.",
  "atk-vin01a:1230_11": "Suddhamattikāmayāva na vaṭṭati.",
  "atk-vin01a:1230_12": "Sāpi iṭṭhakāhi giñjakāvasathasaṅkhepena katā vaṭṭati.",
  "atk-vin01a:1230_13": "Evaṃ bhanteti kho…pe…",
  "atk-vin01a:1230_14": "taṃ kuṭiṃ bhindiṃsūti bhagavato vacanaṃ sampaṭicchitvā kaṭṭhehi ca pāsāṇehi ca taṃ kuṭikaṃ vikirantā bhindiṃsu.",
  "atk-vin01a:1231_0": "Atha kho āyasmā dhaniyotiādimhi ayaṃ saṅkhepattho –",
  "atk-vin01a:1231_1": "dhaniyo ekapasse divāvihāraṃ nisinno tena saddena āgantvā te bhikkhū “kissa me tumhe, āvuso,",
  "atk-vin01a:1231_2": "kuṭiṃ bhindathā”ti pucchitvā “bhagavā bhedāpetī”ti sutvā subbacatāya sampaṭicchi.",
  "atk-vin01a:1232_0": "Kasmā pana bhagavā iminā atimahantena ussāhena attano vasanatthaṃ kataṃ kuṭikaṃ bhedāpesi,",
  "atk-vin01a:1232_1": "nanu etassettha vayakammampi atthīti?",
  "atk-vin01a:1232_2": "Kiñcāpi atthi,",
  "atk-vin01a:1232_3": "atha kho naṃ bhagavā akappiyāti bhindāpesi,",
  "atk-vin01a:1232_4": "titthiyadhajoti bhindāpesi.",
  "atk-vin01a:1232_5": "Ayamettha vinicchayo.",
  "atk-vin01a:1232_6": "Aṭṭhakathāyaṃ pana aññānipi kāraṇāni vuttāni –",
  "atk-vin01a:1232_7": "sattānuddayāya,",
  "atk-vin01a:1232_8": "pattacīvaraguttatthāya,",
  "atk-vin01a:1232_9": "senāsanabāhullapaasedhanāyātiādīni.",
  "atk-vin01a:1232_10": "Tasmā idānipi yo bhikkhu bahussuto vinayaññū aññaṃ bhikkhuṃ akappiyaṃ parikkhāraṃ gahetvā vicarantaṃ",
  "atk-vin01a:1232_11": "disvā taṃ chindāpeyya vā bhindāpeyya vā anupavajjo,",
  "atk-vin01a:1232_12": "so neva codetabbo na sāretabbo;",
  "atk-vin01a:1232_13": "na taṃ labbhā vattuṃ “mama parikkhāro tayā nāsito,",
  "atk-vin01a:1232_14": "taṃ me dehī”ti.",
  "atk-vin01a:1233_0": "Pāḷimuttakavinicchayo",
  "atk-vin01a:1234_0": "Tatrāyaṃ pāḷimuttako kappiyākappiyaparikkhāravinicchayo –",
  "atk-vin01a:1234_1": "keci tālapaṇṇacchattaṃ anto vā bahi vā pañcavaṇṇena suttena sibbantā vaṇṇamaṭṭhaṃ karonti,",
  "atk-vin01a:1234_2": "taṃ na vaṭṭati.",
  "atk-vin01a:1234_3": "Ekavaṇṇena pana nīlena vā pītakena vā yena kenaci suttena anto vā bahi vā sibbituṃ chattadaṇḍaggāhakaṃ salākapañjaraṃ vā vinandhituṃ vaṭṭati.",
  "atk-vin01a:1234_4": "Tañca kho thirakaraṇatthaṃ,",
  "atk-vin01a:1234_5": "na vaṇṇamaṭṭhatthāya.",
  "atk-vin01a:1234_6": "Chattapaṇṇakesu makaradantakaṃ vā aḍḍhacandakaṃ vā chindituṃ na vaṭṭati.",
  "atk-vin01a:1234_7": "Chattadaṇḍe gehathambhesu viya ghaṭako vā vāḷarūpakaṃ vā na vaṭṭati.",
  "atk-vin01a:1234_8": "Sacepi sabbattha āraggena lekhā dinnā hoti,",
  "atk-vin01a:1234_9": "sāpi na vaṭṭati.",
  "atk-vin01a:1234_10": "Ghaṭakampi vāḷarūpampi bhinditvā dhāretabbaṃ.",
  "atk-vin01a:1234_11": "Lekhāpi ghaṃsitvā vā apanetabbā,",
  "atk-vin01a:1234_12": "suttakena vā daṇḍo veṭhetabbo.",
  "atk-vin01a:1234_13": "Daṇḍabunde pana ahicchattakasaṇṭhānaṃ vaṭṭati.",
  "atk-vin01a:1234_14": "Vātappahārena acalanatthaṃ chattamaṇḍalikaṃ rajjukehi gāhetvā daṇḍe bandhanti,",
  "atk-vin01a:1234_15": "tasmiṃ bandhanaṭṭhāne valayamiva ukkiritvā lekhaṃ ṭhapenti,",
  "atk-vin01a:1234_16": "sā vaṭṭati.",
  "atk-vin01a:1235_0": "Cīvaramaṇḍanatthāya nānāsuttakehi satapadīsadisaṃ sibbantā āgantukapaṭṭaṃ ṭhapenti,",
  "atk-vin01a:1235_1": "aññampi yaṃkiñci sūcikammavikāraṃ karonti,",
  "atk-vin01a:1235_2": "paṭṭamukhe vā pariyante vā veṇiṃ vā saṅkhalikaṃ vā,",
  "atk-vin01a:1235_3": "evamādi sabbaṃ na vaṭṭati,",
  "atk-vin01a:1235_4": "pakatisūcikammameva vaṭṭati.",
  "atk-vin01a:1235_5": "Gaṇṭhikapaṭṭakañca pāsakapaṭṭañca aṭṭhakoṇampi soḷasakoṇampi karonti,",
  "atk-vin01a:1235_6": "tattha agghiyagayamuggarādīni dassenti,",
  "atk-vin01a:1235_7": "kakkaṭakkhīni ukkiranti,",
  "atk-vin01a:1235_8": "sabbaṃ na vaṭṭati,",
  "atk-vin01a:1235_9": "catukoṇameva vaṭṭati.",
  "atk-vin01a:1235_10": "Koṇasuttapiḷakā ca cīvare ratte duviññeyyarūpā vaṭṭanti.",
  "atk-vin01a:1235_11": "Kañjikapiṭṭhakhaliādīsu cīvaraṃ pakkhipituṃ na vaṭṭati.",
  "atk-vin01a:1235_12": "Cīvarakammakāle pana hatthamalasūcimalādīnaṃ dhovanatthaṃ kiliṭṭhakāle ca dhovanatthaṃ vaṭṭati.",
  "atk-vin01a:1235_13": "Gandhaṃ vā lākhaṃ vā telaṃ vā rajane pakkhipituṃ na vaṭṭati.",
  "atk-vin01a:1236_0": "Cīvaraṃ rajitvā saṅkhena vā maṇinā vā yena kenaci na ghaṭṭetabbaṃ.",
  "atk-vin01a:1236_1": "Bhūmiyaṃ jāṇukāni nihantvā hatthehi gahetvā doṇiyampi na ghaṃsitabbaṃ.",
  "atk-vin01a:1236_2": "Doṇiyaṃ vā phalake vā ṭhapetvā ante gāhāpetvā hatthehi paharituṃ pana vaṭṭati;",
  "atk-vin01a:1236_3": "tampi muṭṭhinā na kātabbaṃ.",
  "atk-vin01a:1236_4": "Porāṇakattherā pana doṇiyampi na ṭhapesuṃ.",
  "atk-vin01a:1236_5": "Eko gahetvā tiṭṭhati;",
  "atk-vin01a:1236_6": "aparo hatthe katvā hatthena paharati.",
  "atk-vin01a:1236_7": "Cīvarassa kaṇṇasuttakaṃ na vaṭṭati,",
  "atk-vin01a:1236_8": "rajitakāle chinditabbaṃ.",
  "atk-vin01a:1236_9": "Yaṃ pana “anujānāmi,",
  "atk-vin01a:1236_10": "bhikkhave,",
  "atk-vin01a:1236_11": "kaṇṇasuttaka”nti evaṃ anuññātaṃ,",
  "atk-vin01a:1236_12": "taṃ anuvāte pāsakaṃ katvā bandhitabbaṃ rajanakāle lagganatthāya.",
  "atk-vin01a:1236_13": "Gaṇṭhikepi sobhākaraṇatthaṃ lekhā vā piḷakā vā na vaṭṭati,",
  "atk-vin01a:1236_14": "nāsetvā paribhuñjitabbaṃ.",
  "atk-vin01a:1237_0": "Patte vā thālake vā āraggena lekhaṃ karonti,",
  "atk-vin01a:1237_1": "anto vā bahi vā na vaṭṭati.",
  "atk-vin01a:1237_2": "Pattaṃ bhamaṃ āropetvā majjitvā pacanti –",
  "atk-vin01a:1237_3": "“maṇivaṇṇaṃ karissāmā”ti,",
  "atk-vin01a:1237_4": "na vaṭṭati;",
  "atk-vin01a:1237_5": "telavaṇṇo pana vaṭṭati.",
  "atk-vin01a:1237_6": "Pattamaṇḍale bhittikammaṃ na vaṭṭati,",
  "atk-vin01a:1237_7": "makaradantakaṃ pana vaṭṭati.",
  "atk-vin01a:1238_0": "Dhamakaraṇachattakassa upari vā heṭṭhā vā dhamakaraṇakucchiyaṃ vā lekhā na vaṭṭati,",
  "atk-vin01a:1238_1": "chattamukhavaṭṭiyaṃ panassa lekhā vaṭṭati.",
  "atk-vin01a:1239_0": "Kāyabandhanassa sobhanatthaṃ tahiṃ tahiṃ diguṇaṃ suttaṃ koṭṭenti,",
  "atk-vin01a:1239_1": "kakkaṭacchīni uṭṭhapenti,",
  "atk-vin01a:1239_2": "na vaṭṭati.",
  "atk-vin01a:1239_3": "Ubhosu pana antesu dasāmukhassa thirabhāvāya diguṇaṃ koṭṭetuṃ vaṭṭati.",
  "atk-vin01a:1239_4": "Dasāmukhe pana ghaṭakaṃ vā makaramukhaṃ vā deḍḍubhasīsaṃ vā yaṃkiñci vikārarūpaṃ kātuṃ na vaṭṭati.",
  "atk-vin01a:1239_5": "Tattha tattha acchīni dassetvā mālākammalatākammādīni vā katvā koṭṭitakāyabandhanampi na vaṭṭati.",
  "atk-vin01a:1239_6": "Ujukameva pana macchakaṇṭakaṃ vā khajjuripattakaṃ vā maṭṭhapaṭṭikaṃ vā katvā koṭṭituṃ vaṭṭati.",
  "atk-vin01a:1239_7": "Kāyabandhanassa dasā ekā vaṭṭati,",
  "atk-vin01a:1239_8": "dve tīṇi cattāripi vaṭṭanti;",
  "atk-vin01a:1239_9": "tato paraṃ na vaṭṭanti.",
  "atk-vin01a:1239_10": "Rajjukakāyabandhanaṃ ekameva vaṭṭati.",
  "atk-vin01a:1239_11": "Pāmaṅgasaṇṭhānaṃ pana ekampi na vaṭṭati.",
  "atk-vin01a:1239_12": "Dasā pana pāmaṅgasaṇṭhānāpi vaṭṭati.",
  "atk-vin01a:1239_13": "Bahurajjuke ekato katvā ekena nirantaraṃ veṭhetvā kataṃ bahurajjukanti na vattabbaṃ,",
  "atk-vin01a:1239_14": "taṃ vaṭṭati.",
  "atk-vin01a:1240_0": "Kāyabandhanavidhe aṭṭhamaṅgalādikaṃ yaṃkiñci vikārarūpaṃ na vaṭṭati,",
  "atk-vin01a:1240_1": "paricchedalekhāmattaṃ vaṭṭati.",
  "atk-vin01a:1240_2": "Vidhakassa ubhosu antesu thirakaraṇatthāya ghaṭakaṃ karonti,",
  "atk-vin01a:1240_3": "ayampi vaṭṭati.",
  "atk-vin01a:1241_0": "Añjaniyaṃ itthipurisacatuppadasakuṇarūpaṃ vā mālākamma-",
  "atk-vin01a:1241_1": "latākammamakaradantaka-",
  "atk-vin01a:1241_2": "gomuttakaaḍḍhacandakādibhedaṃ vā vikārarūpaṃ na vaṭṭati.",
  "atk-vin01a:1241_3": "Ghaṃsitvā vā chinditvā vā yathā vā na paññāyati,",
  "atk-vin01a:1241_4": "tathā suttena veṭhetvā vaḷañjetabbā.",
  "atk-vin01a:1241_5": "Ujukameva pana caturaṃsā vā aṭṭhaṃsā vā soḷasaṃsā vā añjanī vaṭṭati.",
  "atk-vin01a:1241_6": "Heṭṭhato pissā dve vā tisso vā vaṭṭalekhāyo vaṭṭanti.",
  "atk-vin01a:1241_7": "Gīvāyampissā pidhānakabandhanatthaṃ ekā vaṭṭalekhā vaṭṭati.",
  "atk-vin01a:1242_0": "Añjanisalākāyapi vaṇṇamaṭṭhakammaṃ na vaṭṭati.",
  "atk-vin01a:1242_1": "Añjanitthavikāyampi yaṃkiñci nānāvaṇṇena suttena vaṇṇamaṭṭhakammaṃ na vaṭṭati.",
  "atk-vin01a:1242_2": "Eseva nayo kuñcikākosakepi.",
  "atk-vin01a:1242_3": "Kuñcikāya vaṇṇamaṭṭhakammaṃ na vaṭṭati,",
  "atk-vin01a:1242_4": "tathā sipāṭikāyaṃ.",
  "atk-vin01a:1242_5": "Ekavaṇṇasuttena panettha yena kenaci sibbituṃ vaṭṭati.",
  "atk-vin01a:1243_0": "Ārakaṇṭakepi vaṭṭamaṇikaṃ vā aññaṃ vā vaṇṇamaṭṭhaṃ na vaṭṭati.",
  "atk-vin01a:1243_1": "Gīvāyaṃ pana paricchedalekhā vaṭṭati.",
  "atk-vin01a:1243_2": "Pipphalikepi maṇikaṃ vā piḷakaṃ vā yaṃkiñci uṭṭhapetuṃ na vaṭṭati.",
  "atk-vin01a:1243_3": "Daṇḍake pana paricchedalekhā vaṭṭati.",
  "atk-vin01a:1243_4": "Nakhacchedanaṃ valitakaṃyeva karonti,",
  "atk-vin01a:1243_5": "tasmā taṃ vaṭṭati.",
  "atk-vin01a:1243_6": "Uttarāraṇiyaṃ vā adharāraṇiyaṃ vā araṇidhanuke vā uparipellanadaṇḍake vā mālākammādikaṃ yaṃkiñci vaṇṇamaṭṭhaṃ na vaṭṭati,",
  "atk-vin01a:1243_7": "pellanadaṇḍakassa pana vemajjhe maṇḍalaṃ hoti,",
  "atk-vin01a:1243_8": "tattha paricchedalekhāmattaṃ vaṭṭati.",
  "atk-vin01a:1243_9": "Sūcisaṇḍāsaṃ karonti,",
  "atk-vin01a:1243_10": "yena sūciṃ ḍaṃsāpetvā ghaṃsanti,",
  "atk-vin01a:1243_11": "tattha makaramukhādikaṃ yaṃkiñci vaṇṇamaṭṭhaṃ na vaṭṭati,",
  "atk-vin01a:1243_12": "sūciḍaṃsanatthaṃ pana mukhamattaṃ hoti,",
  "atk-vin01a:1243_13": "taṃ vaṭṭati.",
  "atk-vin01a:1244_0": "Dantakaṭṭhacchedanavāsiyampi yaṃkiñci vaṇṇamaṭṭhaṃ na vaṭṭati,",
  "atk-vin01a:1244_1": "ujukameva kappiyalohena ubhosu vā passesu caturaṃsaṃ vā aṭṭhaṃsaṃ vā bandhituṃ vaṭṭati.",
  "atk-vin01a:1244_2": "Kattaradaṇḍepi yaṃkiñci vaṇṇamaṭṭhaṃ na vaṭṭati,",
  "atk-vin01a:1244_3": "heṭṭhā ekā vā dve vā vaṭṭalekhā upari ahicchattakamakuḷamattañca vaṭṭati.",
  "atk-vin01a:1245_0": "Telabhājanesu visāṇe vā nāḷiyaṃ vā alābuke vā āmaṇḍasārake vā ṭhapetvā itthirūpaṃ purisarūpañca avasesaṃ sabbampi vaṇṇamaṭṭhakammaṃ vaṭṭati.",
  "atk-vin01a:1246_0": "Mañcapīṭhe bhisibimbohane bhūmattharaṇe pādapuñchane caṅkamanabhisiyā sammuñjaniyaṃ kacavarachaḍḍanake",
  "atk-vin01a:1246_1": "rajanadoṇikāya pānīyauḷuṅke pānīyaghaṭe pādakathalikāya phalakapīṭhake valayādhārake daṇḍādhārakepattapidhāne",
  "atk-vin01a:1246_2": "tālavaṇṭe vījaneti –",
  "atk-vin01a:1246_3": "etesu sabbaṃ mālākammādivaṇṇamaṭṭhakammaṃ vaṭṭati.",
  "atk-vin01a:1246_4": "Senāsane pana dvārakavāṭavātapānakavāṭādīsu sabbaratanamayampi vaṇṇamaṭṭhakammaṃ vaṭṭati.",
  "atk-vin01a:1247_0": "Senāsane kiñci paṭisedhetabbaṃ natthi,",
  "atk-vin01a:1247_1": "aññatra viruddhasenāsanā.",
  "atk-vin01a:1247_2": "Viruddhasenāsanaṃ nāma aññesaṃ sīmāya rājavallabhehi katasenāsanaṃ vuccati,",
  "atk-vin01a:1247_3": "tasmā ye tādisaṃ senāsanaṃ karonti,",
  "atk-vin01a:1247_4": "te vattabbā –",
  "atk-vin01a:1247_5": "“mā amhākaṃ sīmāya senāsanaṃ karothā”ti.",
  "atk-vin01a:1247_6": "Anādiyitvā karontiyeva,",
  "atk-vin01a:1247_7": "punapi vattabbā –",
  "atk-vin01a:1247_8": "“mā evaṃ akattha,",
  "atk-vin01a:1247_9": "mā amhākaṃ uposathapavāraṇānaṃ antarāyamakattha,",
  "atk-vin01a:1247_10": "mā sāmaggiṃ bhindittha,",
  "atk-vin01a:1247_11": "tumhākaṃ senāsanaṃ katampi kataṭṭhāne na ṭhassatī”ti.",
  "atk-vin01a:1247_12": "Sace balakkārena karontiyeva,",
  "atk-vin01a:1247_13": "yadā tesaṃ lajjiparisā ussannā hoti,",
  "atk-vin01a:1247_14": "sakkā ca hoti laddhuṃ dhammiko vinicchayo,",
  "atk-vin01a:1247_15": "tadā tesaṃ pesetabbaṃ –",
  "atk-vin01a:1247_16": "“tumhākaṃ āvāsaṃ harathā”ti.",
  "atk-vin01a:1247_17": "Sace yāva tatiyaṃ pesite haranti, sādhu;",
  "atk-vin01a:1247_18": "no ce haranti,",
  "atk-vin01a:1247_19": "ṭhapetvā bodhiñca cetiyañca avasesasenāsanāni bhinditabbāni,",
  "atk-vin01a:1247_20": "no ca kho aparibhogaṃ karontehi,",
  "atk-vin01a:1247_21": "paṭipāṭiyā pana chadana- gopānasī-",
  "atk-vin01a:1247_22": "iṭṭhakādīni apanetvā tesaṃ pesetabbaṃ –",
  "atk-vin01a:1247_23": "“tumhākaṃ dabbasambhāre harathā”ti.",
  "atk-vin01a:1247_24": "Sace haranti, sādhu;",
  "atk-vin01a:1247_25": "no ce haranti,",
  "atk-vin01a:1247_26": "atha tesu dabbasambhāresu himavassavātātapādīhi pūtibhūtesu vā corehi vā haṭesu agginā vā daḍḍhesu sīmasāmikā bhikkhū anupavajjā,",
  "atk-vin01a:1247_27": "na labbhā codetuṃ “tumhehi amhākaṃ dabbasambhārā nāsitā”ti vā “tumhākaṃ gīvā”ti vā.",
  "atk-vin01a:1247_28": "Yaṃ pana sīmasāmikehi bhikkhūhi kataṃ,",
  "atk-vin01a:1247_29": "taṃ sukatameva hotīti.",
  "atk-vin01a:1248_0": "Pāḷimuttakavinicchayo niṭṭhito.",
  "atk-vin01a:1249_0": "86.",
  "atk-vin01a:1249_1": "Evaṃ bhinnāya pana kuṭikāya dhaniyassa parivitakkañca puna kuṭikaraṇatthāya ussāhañca dassetuṃ “atha kho āyasmato”tiādi vuttaṃ.",
  "atk-vin01a:1249_2": "Tattha dārugahe gaṇakoti rañño dārubhaṇḍāgāre dārugopako.",
  "atk-vin01a:1249_3": "Devagahadārūnīti devena gahitadārūni.",
  "atk-vin01a:1249_4": "Rājapaṭiggahitabhūtāni dārūnīti attho.",
  "atk-vin01a:1249_5": "Nagarapaṭisaṅkhārikānīti nagarassa paṭisaṅkhārūpakaraṇāni.",
  "atk-vin01a:1249_6": "Āpadatthāya nikkhittānīti aggidāhena vā purāṇabhāvena vā paṭirājūparundhanādinā vā gopuraṭṭālakarājantepurahatthisālādīnaṃ vipatti āpadāti vuccati.",
  "atk-vin01a:1249_7": "Tadatthaṃ nikkhittānīti vuttaṃ hoti.",
  "atk-vin01a:1249_8": "Khaṇḍākhaṇḍikaṃ chedāpetvāti attano kuṭiyā pamāṇaṃ sallakkhetvā kiñci agge kiñci majjhe kiñci mūle khaṇḍākhaṇḍaṃ karonto chedāpesi.",
  "atk-vin01a:1250_0": "87.",
  "atk-vin01a:1250_1": "Vassakāroti tassa brāhmaṇassa nāmaṃ.",
  "atk-vin01a:1250_2": "Magadhamahāmattoti magadharaṭṭhe mahāmatto,",
  "atk-vin01a:1250_3": "mahatiyā issariyamattāya samannāgato,",
  "atk-vin01a:1250_4": "magadharañño vā mahāmatto;",
  "atk-vin01a:1250_5": "mahāamaccoti vuttaṃ hoti.",
  "atk-vin01a:1250_6": "Anusaññāyamānoti tattha tattha gantvā paccavekkhamāno.",
  "atk-vin01a:1250_7": "Bhaṇeti issarānaṃ nīcaṭṭhānikapurisālapanaṃ.",
  "atk-vin01a:1250_8": "Bandhaṃ āṇāpesīti brāhmaṇo pakatiyāpi tasmiṃ issāpakatova.",
  "atk-vin01a:1250_9": "So rañño “āṇāpehī”ti vacanaṃ sutvā yasmā “pakkosāpehī”ti rañño na vuttaṃ,",
  "atk-vin01a:1250_10": "tasmā “naṃ hatthesu ca pādesu ca bandhaṃ katvā āṇāpessāmī”ti bandhaṃ āṇāpesi.",
  "atk-vin01a:1250_11": "Addasa kho āyasmā dhaniyoti kathaṃ addasa?",
  "atk-vin01a:1250_12": "So kira attanā lesena dārūnaṃ haṭabhāvaṃ ñatvā “nissaṃsayaṃ esa dārūnaṃ kāraṇā rājakulato vadhaṃ vā bandhaṃ vā pāpuṇissati,",
  "atk-vin01a:1250_13": "tadā naṃ ahameva mocessāmī”ti niccakālaṃ tassa pavattiṃ suṇantoyeva vicarati.",
  "atk-vin01a:1250_14": "Tasmā takhaṇaññeva gantvā addasa.",
  "atk-vin01a:1250_15": "Tena vuttaṃ –",
  "atk-vin01a:1250_16": "“addasa kho āyasmā dhaniyo”ti.",
  "atk-vin01a:1250_17": "Dārūnaṃ kiccāti dārūnaṃ kāraṇā.",
  "atk-vin01a:1250_18": "Purāhaṃ haññāmīti ahaṃ purā haññāmi;",
  "atk-vin01a:1250_19": "yāva ahaṃ na haññāmi,",
  "atk-vin01a:1250_20": "tāva tvaṃ eyyāsīti attho.",
  "atk-vin01a:1251_0": "88. Iṅgha, bhante,",
  "atk-vin01a:1251_1": "sarāpehīti ettha iṅghāti codanatthe nipāto.",
  "atk-vin01a:1251_2": "Paṭhamābhisittoti abhisitto hutvā paṭhamaṃ.",
  "atk-vin01a:1251_3": "Evarūpiṃ vācaṃ bhāsitāti “dinnaññeva samaṇabrāhmaṇānaṃ tiṇakaṭṭhodakaṃ paribhuñjantū”ti imaṃ evarūpiṃ",
  "atk-vin01a:1251_4": "vācaṃ abhisitto hutvā paṭhamameva yaṃ tvaṃ abhāsi,",
  "atk-vin01a:1251_5": "taṃ sayameva bhāsitvā idāni sarasi,",
  "atk-vin01a:1251_6": "na sarasīti vuttaṃ hoti.",
  "atk-vin01a:1251_7": "Rājāno kira abhisittamattāyeva dhammabheriṃ carāpenti –",
  "atk-vin01a:1251_8": "“dinnaññeva samaṇabrāhmaṇānaṃ tiṇakaṭṭhodakaṃ paribhuñjantū”ti taṃ sandhāya esa vadati.",
  "atk-vin01a:1251_9": "Tesaṃ mayā sandhāya bhāsitanti tesaṃ appamattakepi kukkuccāyantānaṃ samitabāhitapāpānaṃ samaṇabrāhmaṇānaṃ",
  "atk-vin01a:1251_10": "tiṇakaṭṭhodakaharaṇaṃ sandhāya mayā etaṃ bhāsitaṃ;",
  "atk-vin01a:1251_11": "na tumhādisānanti adhippāyo.",
  "atk-vin01a:1251_12": "Tañca kho araññe apariggahitanti tañca tiṇakaṭṭhodakaṃ yaṃ araññe apariggahitaṃ hoti;",
  "atk-vin01a:1251_13": "etaṃ sandhāya mayā bhāsitanti dīpeti.",
  "atk-vin01a:1252_0": "Lomena tvaṃ muttosīti ettha lomamiva lomaṃ,",
  "atk-vin01a:1252_1": "kiṃ pana taṃ?",
  "atk-vin01a:1252_2": "Pabbajjāliṅgaṃ.",
  "atk-vin01a:1252_3": "Kiṃ vuttaṃ hoti?",
  "atk-vin01a:1252_4": "Yathā nāma dhuttā “maṃsaṃ khādissāmā”ti mahagghalomaṃ eḷakaṃ gaṇheyyuṃ.",
  "atk-vin01a:1252_5": "Tamenaṃ añño viññupuriso disvā “imassa eḷakassa maṃsaṃ kahāpaṇamattaṃ agghati.",
  "atk-vin01a:1252_6": "Lomāni pana lomavāre lomavāre aneke kahāpaṇe agghantī”ti dve alomake eḷake datvā gaṇheyya.",
  "atk-vin01a:1252_7": "Evaṃ so eḷako viññupurisamāgamma lomena mucceyya.",
  "atk-vin01a:1252_8": "Evameva tvaṃ imassa kammassa katattā vadhabandhanāraho.",
  "atk-vin01a:1252_9": "Yasmā pana arahaddhajo sabbhi avajjharūpo,",
  "atk-vin01a:1252_10": "tvañca sāsane pabbajitattā yaṃ pabbajjāliṅgabhūtaṃ arahaddhajaṃ dhāresi.",
  "atk-vin01a:1252_11": "Tasmā tvaṃ iminā pabbajjāliṅgalomena eḷako viya viññupurisamāgamma muttosīti.",
  "atk-vin01a:1253_0": "Manussā ujjhāyantīti rañño parisati bhāsamānassa sammukhā ca parammukhā ca sutvā tattha tattha manussā ujjhāyanti,",
  "atk-vin01a:1253_1": "avajjhāyanti,",
  "atk-vin01a:1253_2": "avajānantā taṃ jhāyanti olokenti lāmakato vā cintentīti attho.",
  "atk-vin01a:1253_3": "Khiyyantīti tassa avaṇṇaṃ kathenti pakāsenti.",
  "atk-vin01a:1253_4": "Vipācentīti vitthārikaṃ karonti,",
  "atk-vin01a:1253_5": "sabbattha pattharanti;",
  "atk-vin01a:1253_6": "ayañca attho saddasatthānusārena veditabbo.",
  "atk-vin01a:1253_7": "Ayaṃ panettha yojanā –",
  "atk-vin01a:1253_8": "“alajjino ime samaṇā sakyaputtiyā”tiādīni cintentā ujjhāyanti.",
  "atk-vin01a:1253_9": "“Natthi imesaṃ sāmañña”ntiādīni bhaṇantā khiyyanti.",
  "atk-vin01a:1253_10": "“Apagatā ime sāmaññā”tiādīni tattha tattha vitthārentā vipācentīti.",
  "atk-vin01a:1253_11": "Etena nayena imesaṃ padānaṃ ito parampi tattha tattha āgatapadānurūpena yojanā veditabbā.",
  "atk-vin01a:1253_12": "Brahmacārinoti seṭṭhacārino.",
  "atk-vin01a:1253_13": "Sāmaññanti samaṇabhāvo.",
  "atk-vin01a:1253_14": "Brahmaññanti seṭṭhabhāvo.",
  "atk-vin01a:1253_15": "Sesaṃ uttānatthameva.",
  "atk-vin01a:1254_0": "Rañño dārūnītiādimhi “adinnaṃ ādiyissatī”ti ayaṃ ujjhāyanattho.",
  "atk-vin01a:1254_1": "Yaṃ panetaṃ adinnaṃ ādiyi,",
  "atk-vin01a:1254_2": "taṃ dassetuṃ “rañño dārūnī”ti vuttaṃ.",
  "atk-vin01a:1254_3": "Iti vacanabhede asammuyhantehi attho veditabbo.",
  "atk-vin01a:1254_4": "Purāṇavohāriko mahāmattoti bhikkhubhāvato purāṇe gihikāle vinicchayavohāre niyuttattā “vohāriko”ti saṅkhaṃ gato mahāamacco.",
  "atk-vin01a:1255_0": "Atha kho bhagavā taṃ bhikkhuṃ etadavocāti bhagavā sāmaṃyeva lokavohārampi jānāti,",
  "atk-vin01a:1255_1": "atītabuddhānaṃ paññattimpi jānāti –",
  "atk-vin01a:1255_2": "“pubbepi buddhā ettakena pārājikaṃ paññapenti,",
  "atk-vin01a:1255_3": "ettakena thullaccayaṃ,",
  "atk-vin01a:1255_4": "ettakena dukkaṭa”nti.",
  "atk-vin01a:1255_5": "Evaṃ santepi sace aññehi lokavohāraviññūhi saddhiṃ asaṃsanditvā pādamattena pārājikaṃ paññapeyya,",
  "atk-vin01a:1255_6": "tenassa siyuṃ vattāro “sīlasaṃvaro nāma ekabhikkhussapi appameyyo asaṅkhyeyyo mahāpathavī- samudda-",
  "atk-vin01a:1255_7": "ākāsāni viya ativitthiṇṇo,",
  "atk-vin01a:1255_8": "kathañhi nāma bhagavā pādamattakena nāsesī”ti! Tato tathāgatassa ñāṇabalaṃ ajānantā sikkhāpadaṃ kopeyyuṃ,",
  "atk-vin01a:1255_9": "paññattampi sikkhāpadaṃ yathāṭhāne na tiṭṭheyya.",
  "atk-vin01a:1255_10": "Lokavohāraviññūhi pana saddhiṃ saṃsanditvā paññatte so upavādo na hoti.",
  "atk-vin01a:1255_11": "Aññadatthu evaṃ vattāro honti –",
  "atk-vin01a:1255_12": "“imehi nāma agārikāpi pādamattena coraṃ hanantipi bandhantipi pabbājentipi.",
  "atk-vin01a:1255_13": "Kasmā bhagavā pabbajitaṃ na nāsessati;",
  "atk-vin01a:1255_14": "yena parasantakaṃ tiṇasalākamattampi na gahetabba”nti! Tathāgatassa ca ñāṇabalaṃ jānissanti.",
  "atk-vin01a:1255_15": "Paññattampi ca sikkhāpadaṃ akuppaṃ bhavissati,",
  "atk-vin01a:1255_16": "yathāṭhāne ṭhassati.",
  "atk-vin01a:1255_17": "Tasmā lokavohāraviññūhi saddhiṃ saṃsanditvā paññapetukāmo sabbāvantaṃ parisaṃ anuvilokento atha kho bhagavā",
  "atk-vin01a:1255_18": "avidūre nisinnaṃ disvā taṃ bhikkhuṃ etadavoca “kittakena kho bhikkhu rājā māgadho seniyo bimbisāro coraṃ",
  "atk-vin01a:1255_19": "gahetvā hanati vā bandhati vā pabbājeti vā”ti.",
  "atk-vin01a:1256_0": "Tattha māgadhoti magadhānaṃ issaro.",
  "atk-vin01a:1256_1": "Seniyoti senāya sampanno.",
  "atk-vin01a:1256_2": "Bimbisāroti tassa nāmaṃ.",
  "atk-vin01a:1256_3": "Pabbājeti vāti raṭṭhato nikkhāmeti.",
  "atk-vin01a:1256_4": "Sesamettha uttānatthameva.",
  "atk-vin01a:1256_5": "Pañcamāsako pādoti tadā rājagahe vīsatimāsako kahāpaṇo hoti,",
  "atk-vin01a:1256_6": "tasmā pañcamāsako pādo.",
  "atk-vin01a:1256_7": "Etena lakkhaṇena sabbajanapadesu kahāpaṇassa catuttho bhāgo “pādo”ti veditabbo.",
  "atk-vin01a:1256_8": "So ca kho porāṇassa nīlakahāpaṇassa vasena,",
  "atk-vin01a:1256_9": "na itaresaṃ rudradāmakādīnaṃ.",
  "atk-vin01a:1256_10": "Tena hi pādena atītabuddhāpi pārājikaṃ paññapesuṃ,",
  "atk-vin01a:1256_11": "anāgatāpi paññapessanti.",
  "atk-vin01a:1256_12": "Sabbabuddhānañhi pārājikavatthumhi vā pārājike vā nānattaṃ natthi.",
  "atk-vin01a:1256_13": "Imāneva cattāri pārājikavatthūni.",
  "atk-vin01a:1256_14": "Imāneva cattāri pārājikāni.",
  "atk-vin01a:1256_15": "Ito ūnaṃ vā atirekaṃ vā natthi.",
  "atk-vin01a:1256_16": "Tasmā bhagavāpi dhaniyaṃ vigarahitvā pādeneva dutiyapārājikaṃ paññapento “yo pana bhikkhu adinnaṃ theyyasaṅkhāta”ntiādimāha.",
  "atk-vin01a:1257_0": "Evaṃ mūlacchejjavasena daḷhaṃ katvā dutiyapārājike paññatte aparampi anupaññattatthāya rajakabhaṇḍikavatthu udapādi,",
  "atk-vin01a:1257_1": "tassuppattidīpanatthametaṃ vuttaṃ –",
  "atk-vin01a:1257_2": "“evañcidaṃ bhagavatā bhikkhūnaṃ sikkhāpadaṃ paññattaṃ hotī”ti.",
  "atk-vin01a:1257_3": "Tassattho ca anupaññattisambandho ca paṭhamapārājikavaṇṇanāyaṃ vuttanayeneva veditabbo.",
  "atk-vin01a:1257_4": "Yathā ca idha,",
  "atk-vin01a:1257_5": "evaṃ ito paresu sabbasikkhāpadesu.",
  "atk-vin01a:1257_6": "Yaṃ yaṃ pubbe vuttaṃ,",
  "atk-vin01a:1257_7": "taṃ taṃ sabbaṃ vajjetvā uparūpari apubbameva vaṇṇayissāma.",
  "atk-vin01a:1257_8": "Yadi hi yaṃ yaṃ vuttanayaṃ,",
  "atk-vin01a:1257_9": "taṃ taṃ punapi vaṇṇayissāma,",
  "atk-vin01a:1257_10": "kadā vaṇṇanāya antaṃ gamissāma! Tasmā yaṃ yaṃ pubbe vuttaṃ,",
  "atk-vin01a:1257_11": "taṃ taṃ sabbaṃ sādhukaṃ upasallakkhetvā tattha tattha attho ca yojanā ca veditabbā.",
  "atk-vin01a:1257_12": "Apubbaṃ pana yaṃkiñci anuttānatthaṃ,",
  "atk-vin01a:1257_13": "taṃ sabbaṃ mayameva vaṇṇayissāma.",
  "atk-vin01a:1258_0": "Dhaniyavatthuvaṇṇanā niṭṭhitā.",
  "atk-vin01a:1259_0": "90.",
  "atk-vin01a:1259_1": "Rajakattharaṇaṃ gantvāti rajakatitthaṃ gantvā;",
  "atk-vin01a:1259_2": "tañhi yasmā tattha rajakā vatthāni attharanti,",
  "atk-vin01a:1259_3": "tasmā rajakattharaṇanti vuccati.",
  "atk-vin01a:1259_4": "Rajakabhaṇḍikanti rajakānaṃ bhaṇḍikaṃ;",
  "atk-vin01a:1259_5": "rajakā sāyanhasamaye nagaraṃ pavisantā bahūni vatthāni ekekaṃ bhaṇḍikaṃ bandhanti.",
  "atk-vin01a:1259_6": "Tato ekaṃ bhaṇḍikaṃ tesaṃ pamādena apassantānaṃ avaharitvā thenetvāti attho.",
  "atk-vin01a:1260_0": "Padabhājanīyavaṇṇanā",
  "atk-vin01a:1261_0": "92.",
  "atk-vin01a:1261_1": "Gāmo nāmāti evamādi “gāmā vā araññā vā”ti ettha vuttassa gāmassa ca araññassa ca pabhedadassanatthaṃ vuttaṃ.",
  "atk-vin01a:1261_2": "Tattha yasmiṃ gāme ekā eva kuṭi,",
  "atk-vin01a:1261_3": "ekaṃ gehaṃ seyyathāpi malayajanapade;",
  "atk-vin01a:1261_4": "ayaṃ ekakuṭiko gāmo nāma.",
  "atk-vin01a:1261_5": "Etena nayena aparepi veditabbā.",
  "atk-vin01a:1261_6": "Amanusso nāma yo sabbaso vā manussānaṃ abhāvena yakkhapariggahabhūto;",
  "atk-vin01a:1261_7": "yato vā manussā kenaci kāraṇena punapi āgantukāmā eva apakkantā.",
  "atk-vin01a:1261_8": "Parikkhitto nāma iṭṭhakapākāraṃ ādiṃ katvā antamaso kaṇṭakasākhāhipi parikkhitto.",
  "atk-vin01a:1261_9": "Gonisādiniviṭṭho nāma vīthisannivesādivasena anivisitvā yathā gāvo tattha tattha dve tayo nisīdanti,",
  "atk-vin01a:1261_10": "evaṃ tattha tattha dve tīṇi gharāni katvā niviṭṭho.",
  "atk-vin01a:1261_11": "Satthoti jaṅghasatthasakaṭasatthādīsu yo koci.",
  "atk-vin01a:1261_12": "Imasmiñca sikkhāpade nigamopi nagarampi gāmaggahaṇeneva gahitanti veditabbaṃ.",
  "atk-vin01a:1262_0": "Gāmūpacārotiādi araññaparicchedadassanatthaṃ vuttaṃ.",
  "atk-vin01a:1262_1": "Indakhīle ṭhitassāti yassa gāmassa anurādhapurasseva dve indakhīlā,",
  "atk-vin01a:1262_2": "tassa abbhantarime indakhīle ṭhitassa;",
  "atk-vin01a:1262_3": "tassa hi bāhiro indakhīlo ābhidhammikanayena araññasaṅkhepaṃ gacchati.",
  "atk-vin01a:1262_4": "Yassa pana eko,",
  "atk-vin01a:1262_5": "tassa gāmadvārabāhānaṃ vemajjhe ṭhitassa.",
  "atk-vin01a:1262_6": "Yatrāpi hi indakhīlo natthi,",
  "atk-vin01a:1262_7": "tatra gāmadvārabāhānaṃ vemajjhameva “indakhīlo”ti vuccati.",
  "atk-vin01a:1262_8": "Tena vuttaṃ –",
  "atk-vin01a:1262_9": "“gāmadvārabāhānaṃ vemajjhe ṭhitassā”ti.",
  "atk-vin01a:1262_10": "Majjhimassāti thāmamajjhimassa,",
  "atk-vin01a:1262_11": "no pamāṇamajjhimassa,",
  "atk-vin01a:1262_12": "neva appathāmassa,",
  "atk-vin01a:1262_13": "na mahāthāmassa;",
  "atk-vin01a:1262_14": "majjhimathāmassāti vuttaṃ hoti.",
  "atk-vin01a:1262_15": "Leḍḍupātoti yathā mātugāmo kāke uḍḍāpento ujukameva hatthaṃ ukkhipitvā leḍḍuṃ khipati,",
  "atk-vin01a:1262_16": "yathā ca udakukkhepe udakaṃ khipanti,",
  "atk-vin01a:1262_17": "evaṃ akhipitvā yathā taruṇamanussā attano balaṃ dassentā bāhaṃ pasāretvā leḍḍuṃ khipanti,",
  "atk-vin01a:1262_18": "evaṃ khittassa leḍḍussa patanaṭṭhānaṃ.",
  "atk-vin01a:1262_19": "Patito pana luṭhitvā yattha gacchati,",
  "atk-vin01a:1262_20": "taṃ na gahetabbaṃ.",
  "atk-vin01a:1263_0": "Aparikkhittassa gāmassa gharūpacāre ṭhitassa majjhimassa purisassa leḍḍupātoti ettha pana nibbakosassa",
  "atk-vin01a:1263_1": "udakapātaṭṭhāne ṭhitassa majjhimassa purisassa suppapāto vā musalapāto vā gharūpacāro nāma.",
  "atk-vin01a:1263_2": "Tasmiṃ gharūpacāre ṭhitassa leḍḍupāto gāmūpacāroti kurundaṭṭhakathāyaṃ vuttaṃ.",
  "atk-vin01a:1263_3": "Mahāpaccariyampi tādisameva.",
  "atk-vin01a:1263_4": "Mahāaṭṭhakathāyaṃ pana “gharaṃ nāma,",
  "atk-vin01a:1263_5": "gharūpacāro nāma,",
  "atk-vin01a:1263_6": "gāmo nāma,",
  "atk-vin01a:1263_7": "gāmūpacāro nāmā”ti mātikaṃ ṭhapetvā nibbakosassa udakapātaṭṭhānabbhantaraṃ gharaṃ nāma.",
  "atk-vin01a:1263_8": "Yaṃ pana dvāre ṭhito mātugāmo bhājanadhovanaudakaṃ chaḍḍeti,",
  "atk-vin01a:1263_9": "tassa patanaṭṭhānañca mātugāmeneva antogehe ṭhitena pakatiyā bahi khittassa suppassa vā sammuñjaniyā vā patanaṭṭhānañca,",
  "atk-vin01a:1263_10": "gharassa purato dvīsu koṇesu sambandhitvā majjhe rukkhasūcidvāraṃ ṭhapetvā gorūpānaṃ pavesananivāraṇatthaṃ",
  "atk-vin01a:1263_11": "kataparikkhepo ca ayaṃ sabbopi gharūpacāro nāma.",
  "atk-vin01a:1263_12": "Tasmiṃ gharūpacāre ṭhitassa majjhimassa purisassa leḍḍupātabbhantaraṃ gāmo nāma.",
  "atk-vin01a:1263_13": "Tato aññassa leḍḍupātassa abbhantaraṃ gāmūpacāro nāmāti vuttaṃ.",
  "atk-vin01a:1263_14": "Idamettha pamāṇaṃ.",
  "atk-vin01a:1263_15": "Yathā cettha,",
  "atk-vin01a:1263_16": "evaṃ sabbattha yo yo aṭṭhakathāvādo vā theravādo vā pacchā vuccati so pamāṇato daṭṭhabbo.",
  "atk-vin01a:1264_0": "Yañcetaṃ mahāaṭṭhakathāyaṃ vuttaṃ,",
  "atk-vin01a:1264_1": "taṃ pāḷiyā viruddhamiva dissati.",
  "atk-vin01a:1264_2": "Pāḷiyañhi –",
  "atk-vin01a:1264_3": "“gharūpacāre ṭhitassa majjhimassa purisassa leḍḍupāto”ti ettakameva vuttaṃ.",
  "atk-vin01a:1264_4": "Aṭṭhakathāyaṃ pana taṃ leḍḍupātaṃ gāmasaṅkhepaṃ katvā tato paraṃ gāmūpacāro vuttoti? Vuccate –",
  "atk-vin01a:1264_5": "saccameva pāḷiyaṃ vuttaṃ,",
  "atk-vin01a:1264_6": "adhippāyo panettha veditabbo.",
  "atk-vin01a:1264_7": "So ca aṭṭhakathācariyānameva vidito.",
  "atk-vin01a:1264_8": "Tasmā yathā “gharūpacāre ṭhitassā”ti ettha gharūpacāralakkhaṇaṃ pāḷiyaṃ avuttampi aṭṭhakathāyaṃ vuttavasena gahitaṃ.",
  "atk-vin01a:1264_9": "Evaṃ sesampi gahetabbaṃ.",
  "atk-vin01a:1265_0": "Tatrāyaṃ nayo –",
  "atk-vin01a:1265_1": "idha gāmo nāma duvidho hoti –",
  "atk-vin01a:1265_2": "parikkhitto ca aparikkhitto ca.",
  "atk-vin01a:1265_3": "Tatra parikkhittassa parikkhepoyeva paricchedo.",
  "atk-vin01a:1265_4": "Tasmā tassa visuṃ paricchedaṃ avatvā “gāmūpacāro nāma parikkhittassa gāmassa indakhīle ṭhitassa majjhimassa purisassa leḍḍupāto”ti pāḷiyaṃ vuttaṃ.",
  "atk-vin01a:1265_5": "Aparikkhittassa pana gāmassa gāmaparicchedo vattabbo.",
  "atk-vin01a:1265_6": "Tasmā tassa gāmaparicchedadassanatthaṃ “aparikkhittassa gāmassa gharūpacāre ṭhitassa majjhimassa purisassa leḍḍupāto”ti vuttaṃ.",
  "atk-vin01a:1265_7": "Gāmaparicchede ca dassite gāmūpacāralakkhaṇaṃ pubbe vuttanayeneva sakkā ñātunti puna “tattha ṭhitassa majjhimassa purisassa leḍḍupāto”ti na vuttaṃ.",
  "atk-vin01a:1265_8": "Yo pana gharūpacāre ṭhitassa leḍḍupātaṃyeva “gāmūpacāro”ti vadati,",
  "atk-vin01a:1265_9": "tassa gharūpacāro gāmoti āpajjati.",
  "atk-vin01a:1265_10": "Tato gharaṃ,",
  "atk-vin01a:1265_11": "gharūpacāro, gāmo,",
  "atk-vin01a:1265_12": "gāmūpacāroti esa vibhāgo saṅkarīyati.",
  "atk-vin01a:1265_13": "Asaṅkarato cettha vinicchayo veditabbo vikāle gāmappavesanādīsu.",
  "atk-vin01a:1265_14": "Tasmā pāḷiñca aṭṭhakathañca saṃsanditvā vuttanayenevettha gāmo ca gāmūpacāro ca veditabbo.",
  "atk-vin01a:1265_15": "Yopi ca gāmo pubbe mahā hutvā pacchā kulesu naṭṭhesu appako hoti,",
  "atk-vin01a:1265_16": "so gharūpacārato leḍḍupāteneva paricchinditabbo.",
  "atk-vin01a:1265_17": "Purimaparicchedo panassa parikkhittassāpi aparikkhittassāpi appamāṇamevāti.",
  "atk-vin01a:1266_0": "Araññaṃ nāma ṭhapetvā gāmañca gāmūpacārañcāti imaṃ yathāvuttalakkhaṇaṃ gāmañca gāmūpacārañca ṭhapetvā",
  "atk-vin01a:1266_1": "imasmiṃ adinnādānasikkhāpade avasesaṃ “araññaṃ” nāmāti veditabbaṃ.",
  "atk-vin01a:1266_2": "Abhidhamme pana “araññanti nikkhamitvā bahi indakhīlā sabbametaṃ arañña”nti vuttaṃ.",
  "atk-vin01a:1266_3": "Āraññakasikkhāpade “āraññakaṃ nāma senāsanaṃ pañcadhanusatikaṃ pacchima”nti vuttaṃ.",
  "atk-vin01a:1266_4": "Taṃ indakhīlato paṭṭhāya āropitena ācariyadhanunā pañcadhanusatappamāṇanti veditabbaṃ.",
  "atk-vin01a:1266_5": "Evaṃ bhagavatā “gāmā vā araññā vā”ti etassa atthaṃ vibhajantena “gharaṃ,",
  "atk-vin01a:1266_6": "gharūpacāro, gāmo,",
  "atk-vin01a:1266_7": "gāmūpacāro arañña”nti pāpabhikkhūnaṃ lesokāsanisedhanatthaṃ pañca koṭṭhāsā dassitā.",
  "atk-vin01a:1266_8": "Tasmā ghare vā gharūpacāre vā gāme vā gāmūpacāre vā araññe vā pādagghanakato paṭṭhāya sassāmikaṃ bhaṇḍaṃ avaharantassa pārājikamevāti veditabbaṃ.",
  "atk-vin01a:1267_0": "Idāni “adinnaṃ theyyasaṅkhātaṃ ādiyeyyā”tiādīnaṃ atthadassanatthaṃ “adinnaṃ nāmā”tiādimāha.",
  "atk-vin01a:1267_1": "Tattha adinnanti dantaponasikkhāpade attano santakampi appaṭiggahitakaṃ kappiyaṃ ajjhoharaṇīyaṃ vuccati.",
  "atk-vin01a:1267_2": "Idha pana yaṃkiñci parapariggahitaṃ sassāmikaṃ bhaṇḍaṃ,",
  "atk-vin01a:1267_3": "tadetaṃ tehi sāmikehi kāyena vā vācāya vā na dinnanti adinnaṃ.",
  "atk-vin01a:1267_4": "Attano hatthato vā yathāṭhitaṭṭhānato vā na nissaṭṭhanti anissaṭṭhaṃ.",
  "atk-vin01a:1267_5": "Yathāṭhāne ṭhitampi anapekkhatāya na pariccattanti apariccattaṃ.",
  "atk-vin01a:1267_6": "Ārakkhasaṃvidhānena rakkhitattā rakkhitaṃ.",
  "atk-vin01a:1267_7": "Mañjūsādīsu pakkhipitvā gopitattā gopitaṃ.",
  "atk-vin01a:1267_8": "“Mama ida”nti taṇhāmamattena mamāyitattā mamāyitaṃ.",
  "atk-vin01a:1267_9": "Tāhi apariccāgarakkhaṇagopanāhi tehi bhaṇḍasāmikehi parehi pariggahitanti parapariggahitaṃ.",
  "atk-vin01a:1267_10": "Etaṃ adinnaṃ nāma.",
  "atk-vin01a:1268_0": "Theyyasaṅkhātanti ettha thenoti coro,",
  "atk-vin01a:1268_1": "thenassa bhāvo theyyaṃ;",
  "atk-vin01a:1268_2": "avaharaṇacittassetaṃ adhivacanaṃ. “Saṅkhā,",
  "atk-vin01a:1268_3": "saṅkhāta”nti atthato ekaṃ;",
  "atk-vin01a:1268_4": "koṭṭhāsassetaṃ adhivacanaṃ,",
  "atk-vin01a:1268_5": "“saññānidānā hi papañcasaṅkhā”tiādīsu viya.",
  "atk-vin01a:1268_6": "Theyyañca taṃ saṅkhātañcāti theyyasaṅkhātaṃ,",
  "atk-vin01a:1268_7": "theyyacittasaṅkhāto eko cittakoṭṭhāsoti attho.",
  "atk-vin01a:1268_8": "Karaṇatthe cetaṃ paccattavacanaṃ,",
  "atk-vin01a:1268_9": "tasmā theyyasaṅkhātenāti atthato daṭṭhabbaṃ.",
  "atk-vin01a:1268_10": "Yo ca theyyasaṅkhātena ādiyati,",
  "atk-vin01a:1268_11": "so yasmā theyyacitto hoti,",
  "atk-vin01a:1268_12": "tasmā byañjanaṃ anādiyitvā atthameva dassetuṃ theyyacitto avaharaṇacittoti evamassa padabhājanaṃ vuttanti veditabbaṃ.",
  "atk-vin01a:1269_0": "Ādiyeyya, hareyya,",
  "atk-vin01a:1269_1": "avahareyya,",
  "atk-vin01a:1269_2": "iriyāpathaṃ vikopeyya,",
  "atk-vin01a:1269_3": "ṭhānā cāveyya,",
  "atk-vin01a:1269_4": "saṅketaṃ vītināmeyyāti ettha pana paṭhamapadaṃ abhiyogavasena vuttaṃ,",
  "atk-vin01a:1269_5": "dutiyapadaṃ aññesaṃ bhaṇḍaṃ harantassa gacchato vasena,",
  "atk-vin01a:1269_6": "tatiyapadaṃ upanikkhittabhaṇḍavasena,",
  "atk-vin01a:1269_7": "catutthaṃ saviññāṇakavasena,",
  "atk-vin01a:1269_8": "pañcamaṃ thale nikkhittādivasena,",
  "atk-vin01a:1269_9": "chaṭṭhaṃ parikappavasena vā suṅkaghātavasena vā vuttanti veditabbaṃ.",
  "atk-vin01a:1269_10": "Yojanā panettha ekabhaṇḍavasenapi nānābhaṇḍavasenapi hoti.",
  "atk-vin01a:1269_11": "Ekabhaṇḍavasena ca saviññāṇakeneva labbhati,",
  "atk-vin01a:1269_12": "nānābhaṇḍavasena saviññāṇakāviññāṇakamissakena.",
  "atk-vin01a:1270_0": "Tattha nānābhaṇḍavasena tāva evaṃ veditabbaṃ –",
  "atk-vin01a:1270_1": "ādiyeyyāti ārāmaṃ abhiyuñjati,",
  "atk-vin01a:1270_2": "āpatti dukkaṭassa.",
  "atk-vin01a:1270_3": "Sāmikassa vimatiṃ uppādeti,",
  "atk-vin01a:1270_4": "āpatti thullaccayassa.",
  "atk-vin01a:1270_5": "Sāmiko “na mayhaṃ bhavissatī”ti dhuraṃ nikkhipati,",
  "atk-vin01a:1270_6": "āpatti pārājikassa.",
  "atk-vin01a:1271_0": "Hareyyāti aññassa bhaṇḍaṃ haranto sīse bhāraṃ theyyacitto āmasati,",
  "atk-vin01a:1271_1": "āpatti dukkaṭassa.",
  "atk-vin01a:1271_2": "Phandāpeti,",
  "atk-vin01a:1271_3": "āpatti thullaccayassa.",
  "atk-vin01a:1271_4": "Khandhaṃ oropeti,",
  "atk-vin01a:1271_5": "āpatti pārājikassa.",
  "atk-vin01a:1272_0": "Avahareyyāti upanikkhittaṃ bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti bhaṇati,",
  "atk-vin01a:1272_1": "āpatti dukkaṭassa.",
  "atk-vin01a:1272_2": "Sāmikassa vimatiṃ uppādeti,",
  "atk-vin01a:1272_3": "āpatti thullaccayassa.",
  "atk-vin01a:1272_4": "Sāmiko “na mayhaṃ dassatī”ti dhuraṃ nikkhipati,",
  "atk-vin01a:1272_5": "āpatti pārājikassa.",
  "atk-vin01a:1273_0": "Iriyāpathaṃ vikopeyyāti “sahabhaṇḍahārakaṃ nessāmī”ti paṭhamaṃ pādaṃ saṅkāmeti,",
  "atk-vin01a:1273_1": "āpatti thullaccayassa.",
  "atk-vin01a:1273_2": "Dutiyaṃ pādaṃ saṅkāmeti,",
  "atk-vin01a:1273_3": "āpatti pārājikassa.",
  "atk-vin01a:1274_0": "Ṭhānā cāveyyāti thalaṭṭhaṃ bhaṇḍaṃ theyyacitto āmasati,",
  "atk-vin01a:1274_1": "āpatti dukkaṭassa.",
  "atk-vin01a:1274_2": "Phandāpeti,",
  "atk-vin01a:1274_3": "āpatti thullaccayassa.",
  "atk-vin01a:1274_4": "Ṭhānā cāveti,",
  "atk-vin01a:1274_5": "āpatti pārājikassa.",
  "atk-vin01a:1275_0": "Saṅketaṃ vītināmeyyāti parikappitaṭṭhānaṃ paṭhamaṃ pādaṃ atikkāmeti,",
  "atk-vin01a:1275_1": "āpatti thullaccayassa.",
  "atk-vin01a:1275_2": "Dutiyaṃ pādaṃ atikkāmeti,",
  "atk-vin01a:1275_3": "āpatti pārājikassa.",
  "atk-vin01a:1275_4": "Atha vā paṭhamaṃ pādaṃ suṅkaghātaṃ atikkāmeti,",
  "atk-vin01a:1275_5": "āpatti thullaccayassa.",
  "atk-vin01a:1275_6": "Dutiyaṃ pādaṃ atikkāmeti,",
  "atk-vin01a:1275_7": "āpatti pārājikassāti –",
  "atk-vin01a:1275_8": "ayamettha nānābhaṇḍavasena yojanā.",
  "atk-vin01a:1276_0": "Ekabhaṇḍavasena pana sassāmikaṃ dāsaṃ vā tiracchānaṃ vā yathāvuttena abhiyogādinā nayena ādiyati vā harati vā avaharati vā iriyāpathaṃ vā vikopeti,",
  "atk-vin01a:1276_1": "ṭhānā vā cāveti,",
  "atk-vin01a:1276_2": "paricchedaṃ vā atikkāmeti –",
  "atk-vin01a:1276_3": "ayamettha ekabhaṇḍavasena yojanā.",
  "atk-vin01a:1277_0": "Pañcavīsatiavahārakathā",
  "atk-vin01a:1278_0": "Apica imāni cha padāni vaṇṇentena pañca pañcake samodhānetvā pañcavīsati avahārā dassetabbā.",
  "atk-vin01a:1278_1": "Evaṃ vaṇṇayatā hi idaṃ adinnādānapārājikaṃ suvaṇṇitaṃ hoti.",
  "atk-vin01a:1278_2": "Imasmiñca ṭhāne sabbaaṭṭhakathā ākulā luḷitā duviññeyyavinicchayā.",
  "atk-vin01a:1278_3": "Tathā hi sabbaaṭṭhakathāsu yāni tāni pāḷiyaṃ “pañcahākārehi adinnaṃ ādiyantassa āpatti pārājikassa,",
  "atk-vin01a:1278_4": "parapariggahitañca hotī”tiādinā nayena avahāraṅgāni vuttāni,",
  "atk-vin01a:1278_5": "tānipi gahetvā katthaci ekaṃ pañcakaṃ dassitaṃ,",
  "atk-vin01a:1278_6": "katthaci “chahākārehī”ti āgatehi saddhiṃ dve pañcakāni dassitāni.",
  "atk-vin01a:1278_7": "Etāni ca pañcakāni na honti.",
  "atk-vin01a:1278_8": "Yattha hi ekekena padena avahāro sijjhati,",
  "atk-vin01a:1278_9": "taṃ pañcakaṃ nāma vuccati.",
  "atk-vin01a:1278_10": "Ettha pana sabbehipi padehi ekoyeva avahāro.",
  "atk-vin01a:1278_11": "Yāni ca tattha labbhamānāniyeva pañcakāni dassitāni,",
  "atk-vin01a:1278_12": "tesampi na sabbesaṃ attho pakāsito.",
  "atk-vin01a:1278_13": "Evamimasmiṃ ṭhāne sabbaaṭṭhakathā ākulā luḷitā duviññeyyavinicchayā.",
  "atk-vin01a:1278_14": "Tasmā pañca pañcakesamodhānetvā dassiyamānā ime pañcavīsati avahārā sādhukaṃ sallakkhetabbā.",
  "atk-vin01a:1279_0": "Pañca pañcakāni nāma –",
  "atk-vin01a:1279_1": "nānābhaṇḍapañcakaṃ,",
  "atk-vin01a:1279_2": "ekabhaṇḍapañcakaṃ,",
  "atk-vin01a:1279_3": "sāhatthikapañcakaṃ,",
  "atk-vin01a:1279_4": "pubbapayogapañcakaṃ,",
  "atk-vin01a:1279_5": "theyyāvahārapañcakanti.",
  "atk-vin01a:1279_6": "Tattha nānābhaṇḍapañcakañca ekabhaṇḍapañcakañca “ādiyeyya, hareyya,",
  "atk-vin01a:1279_7": "avahareyya,",
  "atk-vin01a:1279_8": "iriyāpathaṃ vikopeyya,",
  "atk-vin01a:1279_9": "ṭhānā cāveyyā”ti imesaṃ padānaṃ vasena labbhanti.",
  "atk-vin01a:1279_10": "Tāni pubbe yojetvā dassitanayeneva veditabbāni.",
  "atk-vin01a:1279_11": "Yaṃ panetaṃ “saṅketaṃ vītināmeyyā”ti chaṭṭhaṃ padaṃ,",
  "atk-vin01a:1279_12": "taṃ parikappāvahārassa ca nissaggiyāvahārassa ca sādhāraṇaṃ.",
  "atk-vin01a:1279_13": "Tasmā taṃ tatiyapañcamesu pañcakesu labbhamānapadavasena yojetabbaṃ.",
  "atk-vin01a:1279_14": "Vuttaṃ nānābhaṇḍapañcakañca ekabhaṇḍapañcakañca.",
  "atk-vin01a:1280_0": "Katamaṃ sāhatthikapañcakaṃ?",
  "atk-vin01a:1280_1": "Pañca avahārā –",
  "atk-vin01a:1280_2": "sāhatthiko, āṇattiko,",
  "atk-vin01a:1280_3": "nissaggiyo,",
  "atk-vin01a:1280_4": "atthasādhako,",
  "atk-vin01a:1280_5": "dhuranikkhepoti.",
  "atk-vin01a:1280_6": "Tattha sāhatthiko nāma parassa bhaṇḍaṃ sahatthā avaharati.",
  "atk-vin01a:1280_7": "Āṇattiko nāma “asukassa bhaṇḍaṃ avaharā”ti aññaṃ āṇāpeti.",
  "atk-vin01a:1280_8": "Nissaggiyo nāma antosuṅkaghāte ṭhito bahisuṅkaghātaṃ pāteti,",
  "atk-vin01a:1280_9": "āpatti pārājikassāti,",
  "atk-vin01a:1280_10": "iminā ca saddhiṃ “saṅketaṃ vītināmeyyā”ti idaṃ padayojanaṃ labhati.",
  "atk-vin01a:1280_11": "Atthasādhako nāma “asukaṃ nāma bhaṇḍaṃ yadā sakkosi,",
  "atk-vin01a:1280_12": "tadā avaharā”ti āṇāpeti.",
  "atk-vin01a:1280_13": "Tattha sace paro anantarāyiko hutvā taṃ avaharati,",
  "atk-vin01a:1280_14": "āṇāpako āṇattikkhaṇeyeva pārājiko hoti,",
  "atk-vin01a:1280_15": "avahārako pana avahaṭakāle.",
  "atk-vin01a:1280_16": "Ayaṃ atthasādhako.",
  "atk-vin01a:1280_17": "Dhuranikkhepo pana upanikkhittabhaṇḍavasena veditabbo.",
  "atk-vin01a:1280_18": "Idaṃ sāhatthikapañcakaṃ.",
  "atk-vin01a:1281_0": "Katamaṃ pubbapayogapañcakaṃ?",
  "atk-vin01a:1281_1": "Aparepi pañca avahārā –",
  "atk-vin01a:1281_2": "pubbapayogo,",
  "atk-vin01a:1281_3": "sahapayogo,",
  "atk-vin01a:1281_4": "saṃvidāvahāro,",
  "atk-vin01a:1281_5": "saṅketakammaṃ,",
  "atk-vin01a:1281_6": "nimittakammanti.",
  "atk-vin01a:1281_7": "Tattha āṇattivasena pubbapayogo veditabbo.",
  "atk-vin01a:1281_8": "Ṭhānā cāvanavasena sahapayogo.",
  "atk-vin01a:1281_9": "Itare pana tayo pāḷiyaṃ āgatanayeneva veditabbāti.",
  "atk-vin01a:1281_10": "Idaṃ pubbapayogapañcakaṃ.",
  "atk-vin01a:1282_0": "Katamaṃ theyyāvahārapañcakaṃ?",
  "atk-vin01a:1282_1": "Aparepi pañca avahārā –",
  "atk-vin01a:1282_2": "theyyāvahāro,",
  "atk-vin01a:1282_3": "pasayhāvahāro,",
  "atk-vin01a:1282_4": "parikappāvahāro,",
  "atk-vin01a:1282_5": "paṭicchannāvahāro,",
  "atk-vin01a:1282_6": "kusāvahāroti.",
  "atk-vin01a:1282_7": "Te pañcapi “aññataro bhikkhu saṅghassa cīvare bhājiyamāne theyyacitto kusaṃ saṅkāmetvā cīvaraṃ aggahesī”ti",
  "atk-vin01a:1282_8": "etasmiṃ kusasaṅkāmanavatthusmiṃ vaṇṇayissāma.",
  "atk-vin01a:1282_9": "Idaṃ theyyāvahārapañcakaṃ.",
  "atk-vin01a:1282_10": "Evamimāni pañca pañcakāni samodhānetvā ime pañcavīsati avahārā veditabbā.",
  "atk-vin01a:1283_0": "Imesu ca pana pañcasu pañcakesu kusalena vinayadharena otiṇṇaṃ vatthuṃ sahasā avinicchinitvāva pañca ṭhānāni oloketabbāni.",
  "atk-vin01a:1283_1": "Yāni sandhāya porāṇā āhu –",
  "atk-vin01a:1284_0": "“Vatthuṃ kālañca desañca, agghaṃ paribhogapañcamaṃ;",
  "atk-vin01a:1285_0": "Tulayitvā pañca ṭhānāni, dhāreyyatthaṃ vicakkhaṇo”ti.",
  "atk-vin01a:1286_0": "Tattha vatthunti bhaṇḍaṃ;",
  "atk-vin01a:1286_1": "avahārakena hi “mayā idaṃ nāma avahaṭa”nti vuttepi āpattiṃ anāropetvāva taṃ bhaṇḍaṃ sassāmikaṃ vā assāmikaṃ vāti upaparikkhitabbaṃ.",
  "atk-vin01a:1286_2": "Sassāmikepi sāmikānaṃ sālayabhāvo vā nirālayabhāvo vā upaparikkhitabbo.",
  "atk-vin01a:1286_3": "Sace tesaṃ sālayakāle avahaṭaṃ,",
  "atk-vin01a:1286_4": "bhaṇḍaṃ agghāpetvā āpatti kātabbā.",
  "atk-vin01a:1286_5": "Sace nirālayakāle,",
  "atk-vin01a:1286_6": "na pārājikena kāretabbo.",
  "atk-vin01a:1286_7": "Bhaṇḍasāmikesu pana bhaṇḍaṃ āharāpentesu bhaṇḍaṃ dātabbaṃ.",
  "atk-vin01a:1286_8": "Ayamettha sāmīci.",
  "atk-vin01a:1287_0": "Imassa panatthassa dīpanatthamidaṃ vatthu –",
  "atk-vin01a:1287_1": "bhātiyarājakāle kira mahācetiyapūjāya dakkhiṇadisato eko bhikkhu sattahatthaṃ paṇḍukāsāvaṃ aṃse karitvā cetiyaṅgaṇaṃ pāvisi;",
  "atk-vin01a:1287_2": "taṅkhaṇameva ca rājāpi cetiyavandanatthaṃ āgato.",
  "atk-vin01a:1287_3": "Tattha ussāraṇāya vattamānāya mahājanasammaddo ahosi.",
  "atk-vin01a:1287_4": "Atha so bhikkhu janasammaddapīḷito aṃsato patantaṃ kāsāvaṃ adisvāva nikkhanto;",
  "atk-vin01a:1287_5": "nikkhamitvā ca kāsāvaṃ apassanto “ko īdise janasammadde kāsāvaṃ lacchati,",
  "atk-vin01a:1287_6": "na dāni taṃ mayha”nti dhuranikkhepaṃ katvā gato.",
  "atk-vin01a:1287_7": "Athañño bhikkhu pacchā āgacchanto taṃ kāsāvaṃ disvā theyyacittena gahetvā puna vippaṭisārī hutvā “assamaṇo dānimhi,",
  "atk-vin01a:1287_8": "vibbhamissāmī”ti citte uppannepi “vinayadhare pucchitvā ñassāmī”ti cintesi.",
  "atk-vin01a:1288_0": "Tena ca samayena cūḷasumanatthero nāma sabbapariyattidharo vinayācariyapāmokkho mahāvihāre paṭivasati.",
  "atk-vin01a:1288_1": "So bhikkhu theraṃ upasaṅkamitvā vanditvā okāsaṃ kāretvā attano kukkuccaṃ pucchi.",
  "atk-vin01a:1288_2": "Thero tena bhaṭṭhe janakāye pacchā āgantvā gahitabhāvaṃ ñatvā “atthi dāni ettha okāso”ti cintetvā āha –",
  "atk-vin01a:1288_3": "“sace kāsāvasāmikaṃ bhikkhuṃ āneyyāsi,",
  "atk-vin01a:1288_4": "sakkā bhaveyya tava patiṭṭhā kātu”nti.",
  "atk-vin01a:1288_5": "“Kathāhaṃ, bhante,",
  "atk-vin01a:1288_6": "taṃ dakkhissāmī”ti?",
  "atk-vin01a:1288_7": "“Tahiṃ tahiṃ gantvā olokehī”ti.",
  "atk-vin01a:1288_8": "So pañcapi mahāvihāre oloketvā neva addakkhi.",
  "atk-vin01a:1288_9": "Tato naṃ thero pucchi –",
  "atk-vin01a:1288_10": "“katarāya disāya bahū bhikkhū āgacchantī”ti?",
  "atk-vin01a:1288_11": "“Dakkhiṇadisāya,",
  "atk-vin01a:1288_12": "bhante”ti.",
  "atk-vin01a:1288_13": "“Tena hi kāsāvaṃ dīghato ca tiriyañca minitvā ṭhapehi.",
  "atk-vin01a:1288_14": "Ṭhapetvā dakkhiṇadisāya vihārapaṭipāṭiyā vicinitvā taṃ bhikkhuṃ ānehī”ti.",
  "atk-vin01a:1288_15": "So tathā katvā taṃ bhikkhuṃ disvā therassa santikaṃ ānesi.",
  "atk-vin01a:1288_16": "Thero pucchi –",
  "atk-vin01a:1288_17": "“tavedaṃ kāsāva”nti? “Āma,",
  "atk-vin01a:1288_18": "bhante”ti.",
  "atk-vin01a:1288_19": "“Kuhiṃ te pātita”nti?",
  "atk-vin01a:1288_20": "So sabbaṃ ācikkhi.",
  "atk-vin01a:1288_21": "Thero pana tena kataṃ dhuranikkhepaṃ sutvā itaraṃ pucchi –",
  "atk-vin01a:1288_22": "“tayā idaṃ kuhiṃ disvā gahita”nti?",
  "atk-vin01a:1288_23": "Sopi sabbaṃ ārocesi.",
  "atk-vin01a:1288_24": "Tato naṃ thero āha –",
  "atk-vin01a:1288_25": "“sace te suddhacittena gahitaṃ abhavissa,",
  "atk-vin01a:1288_26": "anāpattiyeva te assa.",
  "atk-vin01a:1288_27": "Theyyacittena pana gahitattā dukkaṭaṃ āpannosi.",
  "atk-vin01a:1288_28": "Taṃ desetvā anāpattiko hohi.",
  "atk-vin01a:1288_29": "Idañca kāsāvaṃ attano santakaṃ katvā etasseva bhikkhuno dehī”ti.",
  "atk-vin01a:1288_30": "So bhikkhu amateneva abhisitto paramassāsappatto ahosīti.",
  "atk-vin01a:1288_31": "Evaṃ vatthu oloketabbaṃ.",
  "atk-vin01a:1289_0": "Kāloti avahārakālo.",
  "atk-vin01a:1289_1": "Tadeva hi bhaṇḍaṃ kadāci samagghaṃ hoti,",
  "atk-vin01a:1289_2": "kadāci mahagghaṃ.",
  "atk-vin01a:1289_3": "Tasmā taṃ bhaṇḍaṃ yasmiṃ kāle avahaṭaṃ,",
  "atk-vin01a:1289_4": "tasmiṃyeva kāle yo tassa aggho hoti,",
  "atk-vin01a:1289_5": "tena agghena āpatti kāretabbā.",
  "atk-vin01a:1289_6": "Evaṃ kālo oloketabbo.",
  "atk-vin01a:1290_0": "Desoti avahāradeso.",
  "atk-vin01a:1290_1": "Tañhi bhaṇḍaṃ yasmiṃ dese avahaṭaṃ,",
  "atk-vin01a:1290_2": "tasmiṃyeva dese yo tassa aggho hoti,",
  "atk-vin01a:1290_3": "tena agghena āpatti kāretabbā.",
  "atk-vin01a:1290_4": "Bhaṇḍuṭṭhānadese hi bhaṇḍaṃ samagghaṃ hoti,",
  "atk-vin01a:1290_5": "aññattha mahagghaṃ.",
  "atk-vin01a:1291_0": "Imassāpi ca atthassa dīpanatthamidaṃ vatthu –",
  "atk-vin01a:1291_1": "antarasamudde kira eko bhikkhu susaṇṭhānaṃ nāḷikeraṃ labhitvā bhamaṃ āropetvā saṅkhathālakasadisaṃ manoramaṃ",
  "atk-vin01a:1291_2": "pānīyathālakaṃ katvā tattheva ṭhapetvā cetiyagiriṃ agamāsi.",
  "atk-vin01a:1291_3": "Athañño bhikkhu antarasamuddaṃ gantvā tasmiṃ vihāre paṭivasanto taṃ thālakaṃ disvā theyyacittena gahetvā cetiyagirimeva āgato.",
  "atk-vin01a:1291_4": "Tassa tattha yāguṃ pivantassa taṃ thālakaṃ disvā thālakasāmiko bhikkhu āha –",
  "atk-vin01a:1291_5": "“kuto te idaṃ laddha”nti?",
  "atk-vin01a:1291_6": "“Antarasamuddato me ānīta”nti.",
  "atk-vin01a:1291_7": "So taṃ “netaṃ tava santakaṃ,",
  "atk-vin01a:1291_8": "theyyāya te gahita”nti saṅghamajjhaṃ ākaḍḍhi.",
  "atk-vin01a:1291_9": "Tattha ca vinicchayaṃ alabhitvā mahāvihāraṃ agamiṃsu.",
  "atk-vin01a:1291_10": "Tattha bheriṃ paharāpetvā mahācetiyasamīpe sannipātaṃ katvā vinicchayaṃ ārabhiṃsu.",
  "atk-vin01a:1291_11": "Vinayadharattherā avahāraṃ saññāpesuṃ.",
  "atk-vin01a:1292_0": "Tasmiñca sannipāte ābhidhammikagodattatthero nāma vinayakusalo hoti.",
  "atk-vin01a:1292_1": "So evamāha –",
  "atk-vin01a:1292_2": "“iminā idaṃ thālakaṃ kuhiṃ avahaṭa”nti?",
  "atk-vin01a:1292_3": "“Antarasamudde avahaṭa”nti.",
  "atk-vin01a:1292_4": "“Tatridaṃ kiṃ agghatī”ti?",
  "atk-vin01a:1292_5": "“Na kiñci agghati.",
  "atk-vin01a:1292_6": "Tatra hi nāḷikeraṃ bhinditvā miñjaṃ khāditvā kapālaṃ chaḍḍenti,",
  "atk-vin01a:1292_7": "dāruatthaṃ pana pharatī”ti.",
  "atk-vin01a:1292_8": "“Imassa bhikkhuno ettha hatthakammaṃ kiṃ agghatī”ti?",
  "atk-vin01a:1292_9": "“Māsakaṃ vā ūnamāsakaṃ vā”ti.",
  "atk-vin01a:1292_10": "“Atthi pana katthaci sammāsambuddhena māsakena vā ūnamāsakena vā pārājikaṃ paññatta”nti.",
  "atk-vin01a:1292_11": "Evaṃ vutte “sādhu! Sādhu! Sukathitaṃ suvinicchita”nti ekasādhukāro ahosi.",
  "atk-vin01a:1292_12": "Tena ca samayena bhātiyarājāpi cetiyavandanatthaṃ nagarato nikkhamanto taṃ saddaṃ sutvā “kiṃ ida”nti",
  "atk-vin01a:1292_13": "pucchitvā sabbaṃ paṭipāṭiyā sutvā nagare bheriṃ carāpesi –",
  "atk-vin01a:1292_14": "“mayi sante bhikkhūnampi bhikkhūnīnampi gihīnampi adhikaraṇaṃ ābhidhammikagodattattherena vinicchitaṃ suvinicchitaṃ,",
  "atk-vin01a:1292_15": "tassa vinicchaye atiṭṭhamānaṃ rājāṇāya ṭhapemī”ti.",
  "atk-vin01a:1292_16": "Evaṃ deso oloketabbo.",
  "atk-vin01a:1293_0": "Agghoti bhaṇḍaggho.",
  "atk-vin01a:1293_1": "Navabhaṇḍassa hi yo aggho hoti,",
  "atk-vin01a:1293_2": "so pacchā parihāyati;",
  "atk-vin01a:1293_3": "yathā navadhoto patto aṭṭha vā dasa vā agghati,",
  "atk-vin01a:1293_4": "so pacchā bhinno vā chiddo vā āṇigaṇṭhikāhato vā appaggho hoti tasmā na sabbadā bhaṇḍaṃ pakatiaggheneva kātabbanti.",
  "atk-vin01a:1293_5": "Evaṃ aggho oloketabbo.",
  "atk-vin01a:1294_0": "Paribhogoti bhaṇḍaparibhogo.",
  "atk-vin01a:1294_1": "Paribhogenāpi hi vāsiādibhaṇḍassa aggho parihāyati.",
  "atk-vin01a:1294_2": "Tasmā evaṃ upaparikkhitabbaṃ,",
  "atk-vin01a:1294_3": "sace koci kassaci pādagghanakaṃ vāsiṃ harati,",
  "atk-vin01a:1294_4": "tatra vāsisāmiko pucchitabbo –",
  "atk-vin01a:1294_5": "“tayā ayaṃ vāsi kittakena kītā”ti? “Pādena,",
  "atk-vin01a:1294_6": "bhante”ti.",
  "atk-vin01a:1294_7": "“Kiṃ pana te kiṇitvāva ṭhapitā,",
  "atk-vin01a:1294_8": "udāhu taṃ vaḷañjesī”ti?",
  "atk-vin01a:1294_9": "Sace vadati “ekadivasaṃ me dantakaṭṭhaṃ vā rajanachalliṃ vā pattapacanakadāruṃ vā chinnaṃ,",
  "atk-vin01a:1294_10": "ghaṃsitvā vā nisitā”ti.",
  "atk-vin01a:1294_11": "Athassā porāṇo aggho bhaṭṭhoti veditabbo.",
  "atk-vin01a:1294_12": "Yathā ca vāsiyā evaṃ añjaniyā vā añjanisalākāya vā kuñcikāya vā palālena vā thusehi vā iṭṭhakacuṇṇena",
  "atk-vin01a:1294_13": "vā ekavāraṃ ghaṃsitvā dhovanamattenāpi aggho bhassati.",
  "atk-vin01a:1294_14": "Tipumaṇḍalassa makaradantacchedanenāpi parimajjitamattenāpi,",
  "atk-vin01a:1294_15": "udakasāṭikāya sakiṃ nivāsanapārupanenāpi paribhogasīsena aṃse vā sīse vā ṭhapanamattenāpi,",
  "atk-vin01a:1294_16": "taṇḍulādīnaṃ papphoṭanenāpi tato ekaṃ vā dve vā apanayanenāpi,",
  "atk-vin01a:1294_17": "antamaso ekaṃ pāsāṇasakkharaṃ uddharitvā chaḍḍitamattenāpi,",
  "atk-vin01a:1294_18": "sappitelādīnaṃ bhājanantarapaavattanenāpi,",
  "atk-vin01a:1294_19": "antamaso tato makkhikaṃ vā kipillikaṃ vā uddharitvā chaḍḍitamattenāpi,",
  "atk-vin01a:1294_20": "guḷapiṇḍakassa madhurabhāvajānanatthaṃ nakhena vijjhitvā aṇumattaṃ gahitamattenāpi aggho bhassati.",
  "atk-vin01a:1294_21": "Tasmā yaṃkiñci pādagghanakaṃ vuttanayeneva sāmikehi paribhogena ūnaṃ kataṃ hoti,",
  "atk-vin01a:1294_22": "na taṃ avahaṭo bhikkhu pārājikena kātabbo.",
  "atk-vin01a:1294_23": "Evaṃ paribhogo oloketabbo.",
  "atk-vin01a:1294_24": "Evaṃ imāni tulayitvā pañca ṭhānāni dhāreyyatthaṃ vicakkhaṇo,",
  "atk-vin01a:1294_25": "āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne ṭhapeyyāti.",
  "atk-vin01a:1295_0": "Niṭṭhito “ādiyeyya…pe… saṅketaṃ vītināmeyyā”ti.",
  "atk-vin01a:1296_0": "Imesaṃ padānaṃ vinicchayo.",
  "atk-vin01a:1297_0": "Idāni yadidaṃ “yathārūpe adinnādāne”tiādīni vibhajantena “yathārūpaṃ nāmā”tiādi vuttaṃ.",
  "atk-vin01a:1297_1": "Tattha yathārūpanti yathājātikaṃ.",
  "atk-vin01a:1297_2": "Taṃ pana yasmā pādato paṭṭhāya hoti,",
  "atk-vin01a:1297_3": "tasmā “pādaṃ vā pādārahaṃ vā atirekapādaṃ vā”ti āha.",
  "atk-vin01a:1297_4": "Tattha pādena kahāpaṇassa catutthabhāgaṃ akappiyabhaṇḍameva dasseti.",
  "atk-vin01a:1297_5": "Pādārahena pādagghanakaṃ kappiyabhaṇḍaṃ.",
  "atk-vin01a:1297_6": "Atirekapādena ubhayampi.",
  "atk-vin01a:1297_7": "Ettāvatā sabbākārena dutiyapārājikappahonakavatthu dassitaṃ hoti.",
  "atk-vin01a:1298_0": "Pathabyā rājāti sakalapathaviyā rājā dīpacakkavattī asokasadiso,",
  "atk-vin01a:1298_1": "yo vā panaññopi ekadīpe rājā,",
  "atk-vin01a:1298_2": "sīhaḷarājasadiso.",
  "atk-vin01a:1298_3": "Padesarājāti ekadīpassa padesissaro,",
  "atk-vin01a:1298_4": "bimbisāra- pasenadi-",
  "atk-vin01a:1298_5": "ādayo viya.",
  "atk-vin01a:1298_6": "Maṇḍalikā nāma ye dīpapadesepi ekamekaṃ maṇḍalaṃ bhuñjanti.",
  "atk-vin01a:1298_7": "Antarabhogikā nāma dvinnaṃ rājūnaṃ antarā katipayagāmasāmikā.",
  "atk-vin01a:1298_8": "Akkhadassāti dhammavinicchanakā,",
  "atk-vin01a:1298_9": "te dhammasabhāyaṃ nisīditvā aparādhānurūpaṃ corānaṃ hatthapādacchejjādiṃ anusāsanti.",
  "atk-vin01a:1298_10": "Ye pana ṭhānantarappattā amaccā vā rājakumārā vā katāparādhā honti,",
  "atk-vin01a:1298_11": "te rañño ārocenti,",
  "atk-vin01a:1298_12": "garukaṃ ṭhānaṃ sayaṃ na vinicchinanti.",
  "atk-vin01a:1298_13": "Mahāmattāti ṭhānantarappattā mahāamaccā;",
  "atk-vin01a:1298_14": "tepi tattha tattha gāme vā nigame vā nisīditvā rājakiccaṃ karonti.",
  "atk-vin01a:1298_15": "Ye vā panāti aññepi ye rājakulanissitā vā sakissariyanissitā vā hutvā chejjabhejjaṃ anusāsanti,",
  "atk-vin01a:1298_16": "sabbepi te imasmiṃ atthe “rājāno”ti dasseti.",
  "atk-vin01a:1299_0": "Haneyyunti potheyyuñceva chindeyyuñca.",
  "atk-vin01a:1299_1": "Pabbājeyyunti nīhareyyuṃ.",
  "atk-vin01a:1299_2": "Corosīti evamādīni ca vatvā paribhāseyyuṃ;",
  "atk-vin01a:1299_3": "tenevāha –",
  "atk-vin01a:1299_4": "“paribhāso eso”ti.",
  "atk-vin01a:1299_5": "Purimaṃ upādāyāti methunaṃ dhammaṃ paṭisevitvā pārājikaṃ āpattiṃ āpannaṃ puggalaṃ upādāya.",
  "atk-vin01a:1299_6": "Sesaṃ pubbe vuttanayattā uttānapadatthattā ca pākaṭamevāti.",
  "atk-vin01a:1300_0": "93.",
  "atk-vin01a:1300_1": "Evaṃ uddiṭṭhasikkhāpadaṃ padānukkamena vibhajitvā idāni yaṃ taṃ ādiyeyyātiādīhi chahi padehi saṅkhepato",
  "atk-vin01a:1300_2": "ādānaṃ dassetvā saṅkhepatoeva “pādaṃ vā pādārahaṃ vā atirekapādaṃ vā”ti ādātabbabhaṇḍaṃ dassitaṃ,",
  "atk-vin01a:1300_3": "taṃ yattha yattha ṭhitaṃ,",
  "atk-vin01a:1300_4": "yathā yathā ādānaṃ gacchati,",
  "atk-vin01a:1300_5": "anāgate pāpabhikkhūnaṃ lesokāsanirundhanatthaṃ tathā tathā vitthārato dassetuṃ “bhūmaṭṭhaṃ thalaṭṭha”ntiādinā",
  "atk-vin01a:1300_6": "nayena mātikaṃ ṭhapetvā “bhūmaṭṭhaṃ nāma bhaṇḍaṃ bhūmiyaṃ nikkhittaṃ hotī”tiādinā nayena tassa vibhaṅgaṃ āha.",
  "atk-vin01a:1301_0": "Pañcavīsatiavahārakathā niṭṭhitā.",
  "atk-vin01a:1302_0": "Bhūmaṭṭhakathā",
  "atk-vin01a:1303_0": "94.",
  "atk-vin01a:1303_1": "Tatrāyaṃ anuttānapadavaṇṇanāya saddhiṃ vinicchayakathā.",
  "atk-vin01a:1303_2": "Nikhātanti bhūmiyaṃ khaṇitvā ṭhapitaṃ.",
  "atk-vin01a:1303_3": "Paṭicchannanti paṃsuiṭṭhakādīhi paṭicchannaṃ.",
  "atk-vin01a:1303_4": "Bhūmaṭṭhaṃ bhaṇḍaṃ…pe…",
  "atk-vin01a:1303_5": "gacchati vā,",
  "atk-vin01a:1303_6": "āpatti dukkaṭassāti taṃ evaṃ nikhaṇitvā vā paṭicchādetvā vā ṭhapitattā bhūmiyaṃ ṭhitaṃ bhaṇḍaṃ yo bhikkhu",
  "atk-vin01a:1303_7": "kenacideva upāyena ñatvā “āharissāmī”ti theyyacitto hutvā rattibhāge uṭṭhāya gacchati,",
  "atk-vin01a:1303_8": "so bhaṇḍaṭṭhānaṃ appatvāpi sabbakāyavacīvikāresu dukkaṭaṃ āpajjati. Kathaṃ?",
  "atk-vin01a:1303_9": "So hi tassa āharaṇatthāya uṭṭhahanto yaṃ yaṃ aṅgapaccaṅgaṃ phandāpeti,",
  "atk-vin01a:1303_10": "sabbattha dukkaṭameva.",
  "atk-vin01a:1303_11": "Nivāsanapārupanaṃ saṇṭhapeti,",
  "atk-vin01a:1303_12": "hatthavāre hatthavāre dukkaṭaṃ.",
  "atk-vin01a:1303_13": "“Mahantaṃ nidhānaṃ na sakkā ekena āharituṃ,",
  "atk-vin01a:1303_14": "dutiyaṃ pariyesissāmī”ti kassaci sahāyassa santikaṃ gantukāmo dvāraṃ vivarati,",
  "atk-vin01a:1303_15": "padavāre ca hatthavāre ca dukkaṭaṃ.",
  "atk-vin01a:1303_16": "Dvārapidahane pana aññasmiṃ vā gamanassa anupakāre anāpatti.",
  "atk-vin01a:1303_17": "Tassa nipannokāsaṃ gantvā “itthannāmā”ti pakkosati,",
  "atk-vin01a:1303_18": "tamatthaṃ ārocetvā “ehi gacchāmā”ti vadati,",
  "atk-vin01a:1303_19": "vācāya vācāya dukkaṭaṃ.",
  "atk-vin01a:1303_20": "So tassa vacanena uṭṭhahati,",
  "atk-vin01a:1303_21": "tassāpi dukkaṭaṃ.",
  "atk-vin01a:1303_22": "Uṭṭhahitvā tassa santikaṃ gantukāmo nivāsanapārupanaṃ saṇṭhapeti,",
  "atk-vin01a:1303_23": "dvāraṃ vivaritvā tassa samīpaṃ gacchati,",
  "atk-vin01a:1303_24": "hatthavārapadavāresu sabbattha dukkaṭaṃ.",
  "atk-vin01a:1303_25": "So taṃ pucchati “asuko ca asuko ca kuhiṃ,",
  "atk-vin01a:1303_26": "asukañca asukañca pakkosāhī”ti,",
  "atk-vin01a:1303_27": "vācāya vācāya dukkaṭaṃ.",
  "atk-vin01a:1303_28": "Sabbe samāgate disvā “mayā asukasmiṃ nāma ṭhāne evarūpo nidhi upaladdho,",
  "atk-vin01a:1303_29": "gacchāma taṃ gahetvā puññāni ca karissāma,",
  "atk-vin01a:1303_30": "sukhañca jīvissāmā”ti vadati,",
  "atk-vin01a:1303_31": "vācāya vācāya dukkaṭameva.",
  "atk-vin01a:1304_0": "Evaṃ laddhasahāyo kudālaṃ pariyesati.",
  "atk-vin01a:1304_1": "Sace panassa attano kudālo atthi,",
  "atk-vin01a:1304_2": "“taṃ āharissāmī”ti gacchanto ca gaṇhanto ca āharanto ca sabbattha hatthavārapadavāresu dukkaṭaṃ āpajjati.",
  "atk-vin01a:1304_3": "Sace natthi,",
  "atk-vin01a:1304_4": "aññaṃ bhikkhuṃ vā gahaṭṭhaṃ vā gantvā yācati,",
  "atk-vin01a:1304_5": "yācanto ca sace “kudālaṃ me dehi,",
  "atk-vin01a:1304_6": "kudālena me attho,",
  "atk-vin01a:1304_7": "kiñci kātabbamatthi,",
  "atk-vin01a:1304_8": "taṃ katvā paccāharissāmī”ti musā abhaṇanto yācati,",
  "atk-vin01a:1304_9": "vācāya vācāya dukkaṭaṃ.",
  "atk-vin01a:1304_10": "Sace “mātikā sodhetabbā atthi,",
  "atk-vin01a:1304_11": "vihāre bhūmikammaṃ kātabbaṃ atthī”ti musāpi bhaṇati,",
  "atk-vin01a:1304_12": "yaṃ yaṃ vacanaṃ musā,",
  "atk-vin01a:1304_13": "tattha tattha pācittiyaṃ.",
  "atk-vin01a:1304_14": "Mahāaṭṭhakathāyaṃ pana saccepi alikepi dukkaṭameva vuttaṃ,",
  "atk-vin01a:1304_15": "taṃ pamādalikhitanti veditabbaṃ.",
  "atk-vin01a:1304_16": "Na hi adinnādānassa pubbapayoge pācittiyaṭṭhāne dukkaṭaṃ nāma atthi.",
  "atk-vin01a:1304_17": "Sace pana kudālassa daṇḍo natthi,",
  "atk-vin01a:1304_18": "“daṇḍaṃ karissāmī”ti vāsiṃ vā pharasuṃ vā niseti,",
  "atk-vin01a:1304_19": "tadatthāya gacchati,",
  "atk-vin01a:1304_20": "gantvā sukkhakaṭṭhaṃ chindati tacchati ākoṭeti,",
  "atk-vin01a:1304_21": "sabbattha hatthavārapadavāresu dukkaṭaṃ.",
  "atk-vin01a:1304_22": "Allarukkhaṃ chindati,",
  "atk-vin01a:1304_23": "pācittiyaṃ.",
  "atk-vin01a:1304_24": "Tato paraṃ sabbapayogesu dukkaṭaṃ.",
  "atk-vin01a:1304_25": "Saṅkhepaṭṭhakathāyaṃ pana mahāpaccariyañca tattha jātakakaṭṭhalatāchedanatthaṃ vāsipharasuṃ pariyesantānampi dukkaṭaṃ vuttaṃ.",
  "atk-vin01a:1304_26": "Sace pana tesaṃ evaṃ hoti “vāsipharasukudāle yācantā āsaṅkitā bhavissāma,",
  "atk-vin01a:1304_27": "lohaṃ samuṭṭhāpetvā karomā”ti.",
  "atk-vin01a:1304_28": "Tato araññaṃ gantvā lohabījatthaṃ pathaviṃ khaṇanti,",
  "atk-vin01a:1304_29": "akappiyapathaviṃ khaṇantānaṃ dukkaṭehi saddhiṃ pācittiyānīti mahāpaccariyaṃ vuttaṃ.",
  "atk-vin01a:1304_30": "Yathā ca idha,",
  "atk-vin01a:1304_31": "evaṃ sabbattha pācittiyaṭṭhāne dukkaṭā na muccati.",
  "atk-vin01a:1304_32": "Kappiyapathaviṃ khaṇantānaṃ dukkaṭāniyeva.",
  "atk-vin01a:1304_33": "Bījaṃ pana gahetvā tato paraṃ sabbakiriyāsu payoge payoge dukkaṭaṃ.",
  "atk-vin01a:1305_0": "Piṭakapariyesanepi hatthavārapadavāresu vuttanayeneva dukkaṭaṃ.",
  "atk-vin01a:1305_1": "Musāvāde pācittiyaṃ.",
  "atk-vin01a:1305_2": "Piṭakaṃ kātukāmatāya vallicchedane pācittiyanti sabbaṃ purimanayeneva veditabbaṃ.",
  "atk-vin01a:1305_3": "Gacchati vā āpatti dukkaṭassāti evaṃ pariyiṭṭhasahāyakudālapiṭako nidhiṭṭhānaṃ gacchati,",
  "atk-vin01a:1305_4": "padavāre padavāre dukkaṭaṃ.",
  "atk-vin01a:1305_5": "Sace pana gacchanto “imaṃ nidhiṃ laddhā buddhapūjaṃ vā dhammapūjaṃ vā saṅghabhattaṃ vā karissāmī”ti kusalaṃ uppādeti,",
  "atk-vin01a:1305_6": "kusalacittena gamane anāpatti. Kasmā?",
  "atk-vin01a:1305_7": "“Theyyacitto dutiyaṃ vā…pe…",
  "atk-vin01a:1305_8": "gacchati vā,",
  "atk-vin01a:1305_9": "āpatti dukkaṭassā”ti vuttattā.",
  "atk-vin01a:1305_10": "Yathā ca idha,",
  "atk-vin01a:1305_11": "evaṃ sabbattha atheyyacittassa anāpatti.",
  "atk-vin01a:1305_12": "Maggato okkamma nidhānaṭṭhānaṃ gamanatthāya maggaṃ karonto bhūtagāmaṃ chindati,",
  "atk-vin01a:1305_13": "pācittiyaṃ.",
  "atk-vin01a:1305_14": "Sukkhakaṭṭhaṃ chindati, dukkaṭaṃ.",
  "atk-vin01a:1306_0": "Tatthajātakanti ciranihitāya kumbhiyā upari jātakaṃ.",
  "atk-vin01a:1306_1": "Kaṭṭhaṃ vā lataṃ vāti na kevalaṃ kaṭṭhalatameva,",
  "atk-vin01a:1306_2": "yaṃkiñci allaṃ vā sukkhaṃ vā tiṇarukkhalatādiṃ chindantassa sahapayogattā dukkaṭameva hoti.",
  "atk-vin01a:1307_0": "Aṭṭhavidhaṃ hetaṃ dukkaṭaṃ nāma imasmiṃ ṭhāne samodhānetvā therehi dassitaṃ –",
  "atk-vin01a:1307_1": "pubbapayogadukkaṭaṃ,",
  "atk-vin01a:1307_2": "sahapayogadukkaṭaṃ,",
  "atk-vin01a:1307_3": "anāmāsadukkaṭaṃ,",
  "atk-vin01a:1307_4": "durupaciṇṇadukkaṭaṃ,",
  "atk-vin01a:1307_5": "vinayadukkaṭaṃ,",
  "atk-vin01a:1307_6": "ñātadukkaṭaṃ,",
  "atk-vin01a:1307_7": "ñattidukkaṭaṃ,",
  "atk-vin01a:1307_8": "paṭissavadukkaṭanti.",
  "atk-vin01a:1307_9": "Tattha “theyyacitto dutiyaṃ vā kudālaṃ vā piṭakaṃ vā pariyesati gacchati vā,",
  "atk-vin01a:1307_10": "āpatti dukkaṭassā”ti idaṃ pubbapayogadukkaṭaṃ nāma.",
  "atk-vin01a:1307_11": "Ettha hi dukkaṭaṭṭhāne dukkaṭaṃ,",
  "atk-vin01a:1307_12": "pācittiyaṭṭhāne pācittiyameva hoti.",
  "atk-vin01a:1307_13": "“Tatthajātakaṃ kaṭṭhaṃ vā lataṃ vā chindati,",
  "atk-vin01a:1307_14": "āpatti dukkaṭassā”ti idaṃ sahapayogadukkaṭaṃ nāma.",
  "atk-vin01a:1307_15": "Ettha pana pācittiyavatthu ca dukkaṭavatthu ca dukkaṭaṭṭhāneyeva tiṭṭhati. Kasmā?",
  "atk-vin01a:1307_16": "Avahārassa sahapayogattāti.",
  "atk-vin01a:1307_17": "Yaṃ pana dasavidhaṃ ratanaṃ,",
  "atk-vin01a:1307_18": "sattavidhaṃ dhaññaṃ,",
  "atk-vin01a:1307_19": "sabbañca āvudhabhaṇḍādiṃ āmasantassa dukkaṭaṃ vuttaṃ,",
  "atk-vin01a:1307_20": "idaṃ anāmāsadukkaṭaṃ nāma.",
  "atk-vin01a:1307_21": "Yaṃ kadalināḷikerādīnaṃ tatthajātakaphalāni āmasantassa dukkaṭaṃ vuttaṃ,",
  "atk-vin01a:1307_22": "idaṃ durupaciṇṇadukkaṭaṃ nāma.",
  "atk-vin01a:1307_23": "Yaṃ pana piṇḍāya carantassa patte raje patite pattaṃ appaṭiggahetvā adhovitvā vā tattha bhikkhaṃ gaṇhantassa dukkaṭaṃ vuttaṃ,",
  "atk-vin01a:1307_24": "idaṃ vinayadukkaṭaṃ nāma.",
  "atk-vin01a:1307_25": "“Sutvā na vadanti,",
  "atk-vin01a:1307_26": "āpatti dukkaṭassā”ti idaṃ ñātadukkaṭaṃ nāma.",
  "atk-vin01a:1307_27": "Yaṃ ekādasasu samanubhāsanāsu “ñattiyā dukkaṭa”nti vuttaṃ,",
  "atk-vin01a:1307_28": "idaṃ ñattidukkaṭaṃ nāma. “Tassa,",
  "atk-vin01a:1307_29": "bhikkhave,",
  "atk-vin01a:1307_30": "bhikkhuno purimikā ca na paññāyati,",
  "atk-vin01a:1307_31": "paṭissave ca āpatti dukkaṭassā”ti idaṃ paṭissavadukkaṭaṃ nāma.",
  "atk-vin01a:1307_32": "Idaṃ pana sahapayogadukkaṭaṃ.",
  "atk-vin01a:1307_33": "Tena vuttaṃ –",
  "atk-vin01a:1307_34": "“yaṃkiñci allaṃ vā sukkhaṃ vā tiṇarukkhalatādiṃ chindantassa sahapayogattā dukkaṭameva hotī”ti.",
  "atk-vin01a:1308_0": "Sace panassa tatthajātake tiṇarukkhalatādimhi chinnepi lajjidhammo okkamati,",
  "atk-vin01a:1308_1": "saṃvaro uppajjati,",
  "atk-vin01a:1308_2": "chedanapaccayā dukkaṭaṃ desetvā muccati.",
  "atk-vin01a:1308_3": "Atha dhuranikkhepaṃ akatvā saussāhova paṃsuṃ khaṇati,",
  "atk-vin01a:1308_4": "chedanadukkaṭaṃ paṭippassambhati,",
  "atk-vin01a:1308_5": "khaṇanadukkaṭe patiṭṭhāti.",
  "atk-vin01a:1308_6": "Akappiyapathaviṃ khaṇantopi hi idha sahapayogattā dukkaṭameva āpajjati.",
  "atk-vin01a:1308_7": "Sace panassa sabbadisāsu khaṇitvā kumbhimūlaṃ pattassāpi lajjidhammo okkamati,",
  "atk-vin01a:1308_8": "khaṇanapaccayā dukkaṭaṃ desetvā muccati.",
  "atk-vin01a:1309_0": "Byūhati vāti atha pana saussāhova paṃsuṃ viyūhati,",
  "atk-vin01a:1309_1": "ekapasse rāsiṃ karoti,",
  "atk-vin01a:1309_2": "khaṇanadukkaṭaṃ paṭippassambhati,",
  "atk-vin01a:1309_3": "viyūhanadukkaṭe patiṭṭhāti.",
  "atk-vin01a:1309_4": "Tañca paṃsuṃ tattha tattha puñjaṃ karonto payoge payoge dukkaṭaṃ āpajjati.",
  "atk-vin01a:1309_5": "Sace pana rāsiṃ katvāpi dhuranikkhepaṃ karoti,",
  "atk-vin01a:1309_6": "lajjidhammaṃ āpajjati,",
  "atk-vin01a:1309_7": "viyūhanadukkaṭaṃ desetvā muccati.",
  "atk-vin01a:1309_8": "Uddharati vāti atha pana saussāhova paṃsuṃ uddharitvā bahi pāteti,",
  "atk-vin01a:1309_9": "viyūhanadukkaṭaṃ paṭippassambhati,",
  "atk-vin01a:1309_10": "uddharaṇadukkaṭe patiṭṭhāti.",
  "atk-vin01a:1309_11": "Paṃsuṃ pana kudālena vā hatthehi vā pacchiyā vā tahiṃ tahiṃ pātento payoge payoge dukkaṭaṃ āpajjati.",
  "atk-vin01a:1309_12": "Sace pana sabbaṃ paṃsuṃ nīharitvā kumbhiṃ thalaṭṭhaṃ katvāpi lajjidhammaṃ āpajjati,",
  "atk-vin01a:1309_13": "uddharaṇadukkaṭaṃ desetvā muccati.",
  "atk-vin01a:1309_14": "Atha pana saussāhova kumbhiṃ āmasati,",
  "atk-vin01a:1309_15": "uddharaṇadukkaṭaṃ paṭippassambhati,",
  "atk-vin01a:1309_16": "āmasanadukkaṭe patiṭṭhāti.",
  "atk-vin01a:1309_17": "Āmasitvāpi ca lajjidhammaṃ āpajjanto āmasanadukkaṭaṃ desetvā muccati.",
  "atk-vin01a:1309_18": "Atha saussāhova kumbhiṃ phandāpeti,",
  "atk-vin01a:1309_19": "āmasanadukkaṭaṃ paṭippassambhati,",
  "atk-vin01a:1309_20": "“phandāpeti,",
  "atk-vin01a:1309_21": "āpatti thullaccayassā”ti vuttathullaccaye patiṭṭhāti.",
  "atk-vin01a:1310_0": "Tatrāyaṃ dukkaṭathullaccayānaṃ dvinnampi vacanattho –",
  "atk-vin01a:1310_1": "paṭhamaṃ tāvettha duṭṭhu kataṃ satthārā vuttakiccaṃ virādhetvā katanti dukkaṭaṃ.",
  "atk-vin01a:1310_2": "Atha vā duṭṭhaṃ kataṃ,",
  "atk-vin01a:1310_3": "virūpā sā kiriyā bhikkhukiriyānaṃ majjhe na sobhatīti evampi dukkaṭaṃ.",
  "atk-vin01a:1310_4": "Vuttañcetaṃ –",
  "atk-vin01a:1311_0": "“Dukkaṭaṃ iti yaṃ vuttaṃ, taṃ suṇohi yathātathaṃ;",
  "atk-vin01a:1312_0": "Aparaddhaṃ viraddhañca, khalitaṃ yañca dukkaṭaṃ.",
  "atk-vin01a:1313_0": "“Yaṃ manusso kare pāpaṃ, āvi vā yadi vā raho;",
  "atk-vin01a:1314_0": "Dukkaṭanti pavedenti, tenetaṃ iti vuccatī”ti. ;",
  "atk-vin01a:1315_0": "Itaraṃ pana thūlattā,",
  "atk-vin01a:1315_1": "accayattā ca thullaccayaṃ.",
  "atk-vin01a:1315_2": "“Samparāye ca duggati”,",
  "atk-vin01a:1315_3": "“yaṃ hoti kaṭukapphala”ntiādīsu viya cettha saṃyogabhāvo veditabbo.",
  "atk-vin01a:1315_4": "Ekassa santike desetabbesu hi accayesu tena samo thūlo accayo natthi.",
  "atk-vin01a:1315_5": "Tasmā vuttaṃ “thūlattā accayattā ca thullaccaya”nti.",
  "atk-vin01a:1315_6": "Vuttañcetaṃ –",
  "atk-vin01a:1316_0": "“Thullaccayanti yaṃ vuttaṃ, taṃ suṇohi yathātathaṃ;",
  "atk-vin01a:1317_0": "Ekassa mūle yo deseti, yo ca taṃ paṭiggaṇhati;",
  "atk-vin01a:1318_0": "Accayo tena samo natthi, tenetaṃ iti vuccatī”ti. ;",
  "atk-vin01a:1319_0": "Phandāpentassa ca payoge payoge thullaccayaṃ.",
  "atk-vin01a:1319_1": "Phandāpetvāpi ca lajjidhammaṃ okkanto thullaccayaṃ desetvā muccati.",
  "atk-vin01a:1319_2": "Sahapayogato paṭṭhāyeva cettha purimā purimā āpatti paṭippassambhati.",
  "atk-vin01a:1319_3": "Sahapayogaṃ pana akatvā lajjidhammaṃ okkantena yā pubbapayoge dukkaṭapācittiyā āpannā,",
  "atk-vin01a:1319_4": "sabbā tā desetabbā.",
  "atk-vin01a:1319_5": "Sahapayoge ca tatthajātakacchedane bahukānipi dukkaṭāni paṃsukhaṇanaṃ patvā paṭippassambhanti.",
  "atk-vin01a:1319_6": "Ekaṃ khaṇanadukkaṭameva hoti.",
  "atk-vin01a:1319_7": "Khaṇane bahukānipi viyūhanaṃ,",
  "atk-vin01a:1319_8": "viyūhane bahukānipi uddharaṇaṃ,",
  "atk-vin01a:1319_9": "uddharaṇe bahukānipi āmasanaṃ,",
  "atk-vin01a:1319_10": "āmasane bahukānipi phandāpanaṃ patvā paṭippassambhanti.",
  "atk-vin01a:1319_11": "Paṃsukhaṇanādīsu ca lajjidhamme uppanne bahukāpi āpattiyo hontu,",
  "atk-vin01a:1319_12": "ekameva desetvā muccatīti kurundaṭṭhakathāyaṃ vuttaṃ.",
  "atk-vin01a:1319_13": "Purimāpattipaṭippassaddhi ca nāmesā “ñattiyā dukkaṭaṃ,",
  "atk-vin01a:1319_14": "dvīhi kammavācāhi thullaccayā paṭippassambhantī”ti evaṃ anusāvanāsuttesuyeva āgatā.",
  "atk-vin01a:1319_15": "Idha pana dutiyapārājike aṭṭhakathācariyappamāṇena gahetabbāti.",
  "atk-vin01a:1320_0": "Ṭhānā cāveti,",
  "atk-vin01a:1320_1": "āpatti pārājikassāti yo pana phandāpetvāpi lajjidhammaṃ anokkamitvāva taṃ kumbhiṃ ṭhānato antamaso kesaggamattampi cāveti,",
  "atk-vin01a:1320_2": "pārājikameva āpajjatīti attho.",
  "atk-vin01a:1320_3": "Ṭhānā cāvanañcettha chahi ākārehi veditabbaṃ. Kathaṃ?",
  "atk-vin01a:1320_4": "Kumbhiṃ mukhavaṭṭiyaṃ gahetvā attano abhimukhaṃ ākaḍḍhanto iminā antena phuṭṭhokāsaṃ kesaggamattampi pārimantena atikkāmeti,",
  "atk-vin01a:1320_5": "pārājikaṃ.",
  "atk-vin01a:1320_6": "Tatheva gahetvā parato pellento pārimantena phuṭṭhokāsaṃ kesaggamattampi iminā antena atikkāmeti,",
  "atk-vin01a:1320_7": "pārājikaṃ.",
  "atk-vin01a:1320_8": "Vāmato vā dakkhiṇato vā apanāmento vāmantena phuṭṭhokāsaṃ kesaggamattampi dakkhiṇantena atikkāmeti,",
  "atk-vin01a:1320_9": "pārājikaṃ.",
  "atk-vin01a:1320_10": "Dakkhiṇantena vā phuṭṭhokāsaṃ kesaggamattampi vāmantena atikkāmeti,",
  "atk-vin01a:1320_11": "pārājikaṃ.",
  "atk-vin01a:1320_12": "Uddhaṃ ukkhipanto kesaggamattampi bhūmito moceti,",
  "atk-vin01a:1320_13": "pārājikaṃ.",
  "atk-vin01a:1320_14": "Khaṇitvā heṭṭhato osīdento bundena phuṭṭhokāsaṃ kesaggamattampi mukhavaṭṭiyā atikkāmeti,",
  "atk-vin01a:1320_15": "pārājikanti evaṃ ekaṭṭhāne ṭhitāya kumbhiyā.",
  "atk-vin01a:1320_16": "Yadi pana kumbhimukhavaṭṭiyā pāsaṃ katvā lohakhāṇuṃ vā khadirasārādikhāṇuṃ vā pathaviyaṃ ākoṭetvā tattha saṅkhalikāya bandhitvā ṭhapenti,",
  "atk-vin01a:1320_17": "ekissā disāya ekāya saṅkhalikāya baddhāya dve ṭhānāni labbhanti,",
  "atk-vin01a:1320_18": "dvīsu tīsu catūsu disāsu catūhi saṅkhalikāhi baddhāya pañca ṭhānāni labbhanti.",
  "atk-vin01a:1321_0": "Tattha ekakhāṇuke baddhakumbhiyā paṭhamaṃ khāṇukaṃ vā uddharati,",
  "atk-vin01a:1321_1": "saṅkhalikaṃ vā chindati,",
  "atk-vin01a:1321_2": "thullaccayaṃ.",
  "atk-vin01a:1321_3": "Tato kumbhiṃ yathāvuttanayena kesaggamattampi ṭhānā cāveti,",
  "atk-vin01a:1321_4": "pārājikaṃ.",
  "atk-vin01a:1321_5": "Atha paṭhamaṃ kumbhiṃ uddharati,",
  "atk-vin01a:1321_6": "thullaccayaṃ.",
  "atk-vin01a:1321_7": "Tato khāṇukaṃ kesaggamattampi ṭhānā cāveti,",
  "atk-vin01a:1321_8": "saṅkhalikaṃ vā chindati,",
  "atk-vin01a:1321_9": "pārājikaṃ.",
  "atk-vin01a:1321_10": "Etena upāyena dvīsu tīsu catūsu khāṇukesu baddhakumbhiyāpi pacchime ṭhānācāvane pārājikaṃ.",
  "atk-vin01a:1321_11": "Sesesu thullaccayaṃ veditabbaṃ.",
  "atk-vin01a:1322_0": "Sace khāṇu natthi,",
  "atk-vin01a:1322_1": "saṅkhalikāya agge valayaṃ katvā tatthajātake mūle pavesitaṃ hoti,",
  "atk-vin01a:1322_2": "paṭhamaṃ kumbhiṃ uddharitvā pacchā mūlaṃ chetvā valayaṃ nīharati,",
  "atk-vin01a:1322_3": "pārājikaṃ.",
  "atk-vin01a:1322_4": "Atha mūlaṃ acchetvā valayaṃ ito cito ca sāreti, rakkhati.",
  "atk-vin01a:1322_5": "Sace pana mūlato anīharitvāpi hatthena gahetvā ākāsagataṃ karoti,",
  "atk-vin01a:1322_6": "pārājikaṃ.",
  "atk-vin01a:1322_7": "Ayamettha viseso.",
  "atk-vin01a:1322_8": "Sesaṃ vuttanayameva.",
  "atk-vin01a:1323_0": "Keci pana nimittatthāya kumbhimatthake nigrodharukkhādīni ropenti,",
  "atk-vin01a:1323_1": "mūlāni kumbhiṃ vinandhitvā ṭhitāni honti,",
  "atk-vin01a:1323_2": "“mūlāni chinditvā kumbhiṃ gahessāmī”ti chindantassa payoge payoge dukkaṭaṃ.",
  "atk-vin01a:1323_3": "Chinditvā okāsaṃ katvā kumbhiṃ kesaggamattampi ṭhānā cāveti,",
  "atk-vin01a:1323_4": "pārājikaṃ.",
  "atk-vin01a:1323_5": "Mūlāni chindatova luṭhitvā kumbhī ninnaṭṭhānaṃ gatā,",
  "atk-vin01a:1323_6": "rakkhati tāva.",
  "atk-vin01a:1323_7": "Gataṭṭhānato uddharati,",
  "atk-vin01a:1323_8": "pārājikaṃ.",
  "atk-vin01a:1323_9": "Sace chinnesu mūlesu ekamūlamattena kumbhī tiṭṭhati,",
  "atk-vin01a:1323_10": "so ca taṃ “imasmiṃ mūle chinne patissatī”ti chindati,",
  "atk-vin01a:1323_11": "chinnamatte pārājikaṃ.",
  "atk-vin01a:1323_12": "Sace pana ekamūleneva pāse baddhasūkaro viya ṭhitā hoti,",
  "atk-vin01a:1323_13": "aññaṃ kiñci lagganakaṃ natthi,",
  "atk-vin01a:1323_14": "tasmimpi mūle chinnamatte pārājikaṃ.",
  "atk-vin01a:1323_15": "Sace kumbhimatthake mahāpāsāṇo ṭhapito hoti,",
  "atk-vin01a:1323_16": "taṃ daṇḍena ukkhipitvā apanetukāmo kumbhimatthake jātarukkhaṃ chindati, dukkaṭaṃ.",
  "atk-vin01a:1323_17": "Tassā samīpe jātakaṃ chetvā āharati,",
  "atk-vin01a:1323_18": "atatthajātakattā taṃ chindato pācittiyaṃ.",
  "atk-vin01a:1324_0": "Attano bhājananti sace pana kumbhiṃ uddharituṃ asakkonto kumbhigatabhaṇḍaggahaṇatthaṃ attano bhājanaṃ",
  "atk-vin01a:1324_1": "pavesetvā antokumbhiyaṃ pañcamāsakaṃ vā atirekapañcamāsakaṃ vā agghanakaṃ theyyacitto āmasati,",
  "atk-vin01a:1324_2": "āpatti dukkaṭassa.",
  "atk-vin01a:1324_3": "Paricchedo cettha pārājikaniyamanatthaṃ vutto.",
  "atk-vin01a:1324_4": "Theyyacittena pana ūnapañcamāsakampi āmasanto dukkaṭaṃ āpajjatiyeva.",
  "atk-vin01a:1325_0": "Phandāpetīti ettha yāva ekābaddhaṃ katvā attano bhājanaṃ paveseti,",
  "atk-vin01a:1325_1": "tāva phandāpetīti vuccati.",
  "atk-vin01a:1325_2": "Api ca ito cito ca apabyūhantopi phandāpetiyeva,",
  "atk-vin01a:1325_3": "so thullaccayaṃ āpajjati.",
  "atk-vin01a:1325_4": "Yadā pana ekābaddhabhāvo chinno,",
  "atk-vin01a:1325_5": "kumbhigataṃ kumbhiyameva,",
  "atk-vin01a:1325_6": "bhājanagatampi bhājaneyeva hoti,",
  "atk-vin01a:1325_7": "tadā attano bhājanagataṃ nāma hoti.",
  "atk-vin01a:1325_8": "Evaṃ katvā kumbhito anīhatepi ca bhājane pārājikaṃ āpajjati.",
  "atk-vin01a:1326_0": "Muṭṭhiṃ vā chindatīti ettha yathā aṅgulantarehi nikkhantakahāpaṇā kumbhigate kahāpaṇe na samphusanti,",
  "atk-vin01a:1326_1": "evaṃ muṭṭhiṃ karonto muṭṭhiṃ chindati nāma;",
  "atk-vin01a:1326_2": "sopi pārājikaṃ āpajjati.",
  "atk-vin01a:1327_0": "Suttārūḷhanti sutte ārūḷhaṃ;",
  "atk-vin01a:1327_1": "suttena āvutassāpi suttamayassāpi etaṃ adhivacanaṃ.",
  "atk-vin01a:1327_2": "Pāmaṅgādīnihi sovaṇṇamayānipi honti rūpiyamayānipi suttamayānipi,",
  "atk-vin01a:1327_3": "muttāvaliādayopi ettheva saṅgahaṃ gatā.",
  "atk-vin01a:1327_4": "Veṭhananti sīsaveṭhanapaṭo vuccati.",
  "atk-vin01a:1327_5": "Etesu yaṃkiñci theyyacitto āmasati, dukkaṭaṃ.",
  "atk-vin01a:1327_6": "Phandāpeti,",
  "atk-vin01a:1327_7": "thullaccayaṃ.",
  "atk-vin01a:1327_8": "Pāmaṅgādīni koṭiyaṃ gahetvā ākāsaṭṭhaṃ akaronto uccāreti,",
  "atk-vin01a:1327_9": "thullaccayaṃ.",
  "atk-vin01a:1328_0": "Ghaṃsanto nīharatīti ettha pana paripuṇṇāya kumbhiyā upari samatittikaṃ kumbhiṃ katvā ṭhapitaṃ vā ekaṃ",
  "atk-vin01a:1328_1": "koṭiṃ bunde ekaṃ koṭiṃ mukhavaṭṭiyaṃ katvā ṭhapitaṃ vā ghaṃsantassa nīharato thullaccayaṃ.",
  "atk-vin01a:1328_2": "Kumbhimukhā mocentassa pārājikaṃ.",
  "atk-vin01a:1328_3": "Yaṃ pana upaḍḍhakumbhiyaṃ vā rittakumbhiyaṃ vā ṭhapitaṃ,",
  "atk-vin01a:1328_4": "tassa attano phuṭṭhokāsova ṭhānaṃ,",
  "atk-vin01a:1328_5": "na sakalā kumbhī,",
  "atk-vin01a:1328_6": "tasmā taṃ ghaṃsantassāpi nīharato patiṭṭhitokāsato kesaggamatte mutte pārājikameva.",
  "atk-vin01a:1328_7": "Kumbhiyā pana paripuṇṇāya vā ūnāya vā ujukameva uddharantassa heṭṭhimakoṭiyā patiṭṭhitokāsā muttamatteva pārājikaṃ.",
  "atk-vin01a:1328_8": "Antokumbhiyaṃ ṭhapitaṃ yaṃkiñci pārājikappahonakaṃ bhaṇḍaṃ sakalakumbhiyaṃ cārentassa,",
  "atk-vin01a:1328_9": "pāmaṅgādiñca ghaṃsitvā nīharantassa yāva mukhavaṭṭiṃ nātikkamati,",
  "atk-vin01a:1328_10": "tāva thullaccayameva.",
  "atk-vin01a:1328_11": "Tassa hi sabbāpi kumbhī ṭhānanti saṅkhepamahāpaccariyādīsu vuttaṃ.",
  "atk-vin01a:1328_12": "Mahāaṭṭhakathāyaṃ pana “ṭhapitaṭṭhānameva ṭhānaṃ,",
  "atk-vin01a:1328_13": "na sakalā kumbhī.",
  "atk-vin01a:1328_14": "Tasmā yathāṭhitaṭṭhānato kesaggamattampi mocentassa pārājikamevā”ti vuttaṃ,",
  "atk-vin01a:1328_15": "taṃ pamāṇaṃ.",
  "atk-vin01a:1328_16": "Itaraṃ pana ākāsagataṃ akarontassa cīvaravaṃse ṭhapitacīvaraveṭhanakanayena vuttaṃ,",
  "atk-vin01a:1328_17": "taṃ na gahetabbaṃ.",
  "atk-vin01a:1328_18": "Vinayavinicchaye hi āgate garuke ṭhātabbaṃ,",
  "atk-vin01a:1328_19": "esā vinayadhammatā.",
  "atk-vin01a:1328_20": "Apica “attano bhājanagataṃ vā karoti,",
  "atk-vin01a:1328_21": "muṭṭhiṃ vā chindatī”ti vacanato petaṃ veditabbaṃ.",
  "atk-vin01a:1328_22": "Yathā antokumbhiyaṃ ṭhitassa na sabbā kumbhī ṭhānanti.",
  "atk-vin01a:1329_0": "Sappiādīsu yaṃkiñci pivato ekapayogena pītamatte pārājikanti mahāaṭṭhakathāyaṃ vuttaṃ.",
  "atk-vin01a:1329_1": "Mahāpaccariyādīsu pana ayaṃ vibhāgo dassito –",
  "atk-vin01a:1329_2": "“mukhaṃ anapanetvā ākaḍḍhantassa pivato sace paragalagataṃ pādaṃ na agghati,",
  "atk-vin01a:1329_3": "mukhagatena saddhiṃ agghati,",
  "atk-vin01a:1329_4": "rakkhati tāva.",
  "atk-vin01a:1329_5": "Kaṇṭhena pana paricchinnakāleyeva pārājikaṃ hoti.",
  "atk-vin01a:1329_6": "Sacepi oṭṭhehi paricchindanto oṭṭhe pidahati,",
  "atk-vin01a:1329_7": "pārājikameva.",
  "atk-vin01a:1329_8": "Uppaladaṇḍaveḷunāḷinaḷanāḷiādīhi pivantassāpi sace paragalagatameva pādaṃ agghati,",
  "atk-vin01a:1329_9": "pārājikaṃ.",
  "atk-vin01a:1329_10": "Sace saha mukhagatena agghati,",
  "atk-vin01a:1329_11": "na tāva pārājikaṃ hoti.",
  "atk-vin01a:1329_12": "Uppaladaṇḍādigatena saddhiṃ ekābaddhabhāvaṃ kopetvā oṭṭhehi paricchinnamatte pārājikaṃ.",
  "atk-vin01a:1329_13": "Sace uppaladaṇḍādigatena saddhiṃ agghati,",
  "atk-vin01a:1329_14": "uppaladaṇḍādīnaṃ bunde aṅguliyāpi pihitamatte pārājikaṃ.",
  "atk-vin01a:1329_15": "Pādagghanake paragalaṃ appaviṭṭhe uppaladaṇḍādīsu ca mukhe ca atirekapādārahampi ekābaddhaṃ hutvā tiṭṭhati,",
  "atk-vin01a:1329_16": "rakkhatiyevā”ti.",
  "atk-vin01a:1329_17": "Taṃ sabbampi yasmā “attano bhājanagataṃ vā karoti,",
  "atk-vin01a:1329_18": "muṭṭhiṃ vā chindatī”ti imaṃ nayaṃ bhajati,",
  "atk-vin01a:1329_19": "tasmā sudassitameva.",
  "atk-vin01a:1329_20": "Esa tāva ekābaddhe nayo.",
  "atk-vin01a:1330_0": "Sace pana hatthena vā pattena vā thālakādinā vā kenaci bhājanena gahetvā pivati,",
  "atk-vin01a:1330_1": "yamhi payoge pādagghanakaṃ pūreti,",
  "atk-vin01a:1330_2": "tamhi gate pārājikaṃ.",
  "atk-vin01a:1330_3": "Atha mahagghaṃ hoti,",
  "atk-vin01a:1330_4": "sippikāyapi ekapayogeneva pādagghanakaṃ gahetuṃ sakkā hoti,",
  "atk-vin01a:1330_5": "ekuddhāreyeva pārājikaṃ.",
  "atk-vin01a:1330_6": "Bhājanaṃ pana nimujjāpetvā gaṇhantassa yāva ekābaddhaṃ hoti,",
  "atk-vin01a:1330_7": "tāva rakkhati.",
  "atk-vin01a:1330_8": "Mukhavaṭṭiparicchedena vā uddhārena vā pārājikaṃ.",
  "atk-vin01a:1330_9": "Yadā pana sappiṃ vā telaṃ vā acchaṃ telasadisameva madhuphāṇitaṃ vā kumbhiṃ āviñchetvā attano bhājane paveseti,",
  "atk-vin01a:1330_10": "tadā tesaṃ acchatāya ekābaddhatā natthīti pādagghanake mukhavaṭṭito gaḷitamatte pārājikaṃ.",
  "atk-vin01a:1331_0": "Pacitvā ṭhapitaṃ pana madhuphāṇitaṃ sileso viya cikkanaṃ ākaḍḍhanavikaḍḍhanayoggaṃ hoti,",
  "atk-vin01a:1331_1": "uppanne kukkucce ekābaddhameva hutvā paṭinīharituṃ sakkoti,",
  "atk-vin01a:1331_2": "etaṃ mukhavaṭṭiyā nikkhamitvā bhājane paviṭṭhampi bāhirena saddhiṃ ekābaddhattā rakkhati,",
  "atk-vin01a:1331_3": "mukhavaṭṭito chinnamatte pana pārājikaṃ.",
  "atk-vin01a:1331_4": "Yopi theyyacittena parassa kumbhiyā pādagghanakaṃ sappiṃ vā telaṃ vā avassapivanakaṃ yaṃkiñci dukūlasāṭakaṃ",
  "atk-vin01a:1331_5": "vā cammakhaṇḍādīnaṃ vā aññataraṃ pakkhipati,",
  "atk-vin01a:1331_6": "hatthato muttamatte pārājikaṃ.",
  "atk-vin01a:1332_0": "Rittakumbhiyā “idāni telaṃ ākirissantī”ti ñatvā yaṃkiñci bhaṇḍaṃ theyyacitto pakkhipati,",
  "atk-vin01a:1332_1": "taṃ ce tattha tele ākiṇṇe pañcamāsakaagghanakaṃ pivati,",
  "atk-vin01a:1332_2": "pītamatte pārājikanti mahāaṭṭhakathāyaṃ vuttaṃ.",
  "atk-vin01a:1332_3": "Taṃ pana tattheva sukkhataḷāke sukkhamātikāya ujukaraṇavinicchayena virujjhati,",
  "atk-vin01a:1332_4": "avahāralakkhaṇañcettha na paññāyati,",
  "atk-vin01a:1332_5": "tasmā na gahetabbaṃ.",
  "atk-vin01a:1332_6": "Mahāpaccariyādīsu pana tassa uddhāre pārājikaṃ vuttaṃ,",
  "atk-vin01a:1332_7": "taṃ yuttaṃ.",
  "atk-vin01a:1333_0": "Parassa rittakumbhiyā saṅgopanatthāya bhaṇḍaṃ ṭhapetvā tattha tele ākiṇṇe “sace ayaṃ jānissati,",
  "atk-vin01a:1333_1": "maṃ palibujjhissatī”ti bhīto pādagghanakaṃ telaṃ pītaṃ bhaṇḍaṃ theyyacittena uddharati,",
  "atk-vin01a:1333_2": "pārājikaṃ.",
  "atk-vin01a:1333_3": "Suddhacittena uddharati,",
  "atk-vin01a:1333_4": "pare āharāpente bhaṇḍadeyyaṃ.",
  "atk-vin01a:1333_5": "Bhaṇḍadeyyaṃ nāma yaṃ parassa naṭṭhaṃ,",
  "atk-vin01a:1333_6": "tassa mūlaṃ vā tadeva vā bhaṇḍaṃ dātabbanti attho.",
  "atk-vin01a:1333_7": "No ce deti,",
  "atk-vin01a:1333_8": "sāmikassa dhuranikkhepe pārājikaṃ.",
  "atk-vin01a:1333_9": "Sace parassa kumbhiyā añño sappiṃ vā telaṃ vā ākirati,",
  "atk-vin01a:1333_10": "tatra cāyaṃ theyyacittena telapivanakaṃ bhaṇḍaṃ pakkhipati,",
  "atk-vin01a:1333_11": "vuttanayeneva pārājikaṃ.",
  "atk-vin01a:1333_12": "Attano rittakumbhiyā parassa sappiṃ vā telaṃ vā ākiraṇabhāvaṃ ñatvā theyyacittena bhaṇḍaṃ nikkhipati,",
  "atk-vin01a:1333_13": "pubbe vuttanayeneva uddhāre pārājikaṃ.",
  "atk-vin01a:1333_14": "Suddhacitto nikkhipitvā pacchā theyyacittena uddharati,",
  "atk-vin01a:1333_15": "pārājikameva.",
  "atk-vin01a:1333_16": "Suddhacittova uddharati,",
  "atk-vin01a:1333_17": "neva avahāro, na gīvā;",
  "atk-vin01a:1333_18": "mahāpaccariyaṃ pana anāpattimattameva vuttaṃ.",
  "atk-vin01a:1333_19": "“‘Kissa mama kumbhiyaṃ telaṃ ākirasī’ti kupito attano bhaṇḍaṃ uddharitvā chaḍḍeti,",
  "atk-vin01a:1333_20": "no bhaṇḍadeyya”nti kurundiyaṃ vuttaṃ.",
  "atk-vin01a:1333_21": "Theyyacittena mukhavaṭṭiyaṃ gahetvā kumbhiṃ āviñchati telaṃ gaḷetukāmo,",
  "atk-vin01a:1333_22": "pādagghanake gaḷite pārājikaṃ.",
  "atk-vin01a:1333_23": "Theyyacitteneva jajjaraṃ karoti “savitvā gamissatī”ti pādagghanake savitvā gate pārājikaṃ.",
  "atk-vin01a:1333_24": "Theyyacitteneva chiddaṃ karoti omaṭṭhaṃ vā ummaṭṭhaṃ vā vemaṭṭhaṃ vā,",
  "atk-vin01a:1333_25": "idaṃ pana sammohaṭṭhānaṃ;",
  "atk-vin01a:1333_26": "tasmā suṭṭhu sallekkhetabbaṃ.",
  "atk-vin01a:1333_27": "Ayañhettha vinicchayo –",
  "atk-vin01a:1333_28": "omaṭṭhaṃ nāma adhomukhachiddaṃ;",
  "atk-vin01a:1333_29": "ummaṭṭhaṃ nāma uddhaṃmukhachiddaṃ;",
  "atk-vin01a:1333_30": "vemaṭṭhaṃ nāma uḷuṅkasseva ujugatachiddaṃ.",
  "atk-vin01a:1333_31": "Tatra omaṭṭhassa bahi paṭṭhāya katassa abbhantarantato pādagghanake tele gaḷite bahi anikkhantepi pārājikaṃ. Kasmā?",
  "atk-vin01a:1333_32": "Yasmā tato gaḷitamattameva bahigataṃ nāma hoti,",
  "atk-vin01a:1333_33": "na kumbhigatasaṅkhyaṃ labhati.",
  "atk-vin01a:1333_34": "Anto paṭṭhāya katassa bāhirantato pādagghanake gaḷite pārājikaṃ.",
  "atk-vin01a:1333_35": "Ummaṭṭhassa yathā tathā vā katassa bāhirantato pādagghanake gaḷite pārājikaṃ.",
  "atk-vin01a:1333_36": "Tañhi yāva bāhirantato na gaḷati,",
  "atk-vin01a:1333_37": "tāva kumbhigatameva hoti.",
  "atk-vin01a:1333_38": "“Vemaṭṭhassa ca kapālamajjhato gaḷitavasena kāretabbo”ti aṭṭhakathāsu vuttaṃ.",
  "atk-vin01a:1333_39": "Taṃ pana anto ca bahi ca paṭṭhāya majjhe ṭhapetvā katachidde taḷākassa ca mariyādabhedena sameti.",
  "atk-vin01a:1333_40": "Anto paṭṭhāya kate pana bāhirantena,",
  "atk-vin01a:1333_41": "bahi paṭṭhāya kate abbhantarantena kāretabboti idamettha yuttaṃ.",
  "atk-vin01a:1333_42": "Yo pana “vaṭṭitvā gacchissatī”ti theyyacittena kumbhiyā ādhārakaṃ vā upatthambhanaleḍḍuke vā apaneti,",
  "atk-vin01a:1333_43": "vaṭṭitvā gatāya pārājikaṃ.",
  "atk-vin01a:1333_44": "Telākiraṇabhāvaṃ pana ñatvā rittakumbhiyā jajjarabhāve vā chiddesu vā katesu pacchā nikkhantatelappamāṇena bhaṇḍadeyyaṃ hoti.",
  "atk-vin01a:1333_45": "Aṭṭhakathāsu pana katthaci pārājikantipi likhitaṃ,",
  "atk-vin01a:1333_46": "taṃ pamādalikhitaṃ.",
  "atk-vin01a:1334_0": "Paripuṇṇāya kumbhiyā upari kathalaṃ vā pāsāṇaṃ vā “patitvā bhindissati,",
  "atk-vin01a:1334_1": "tato telaṃ paggharissatī”ti theyyacittena dubbandhaṃ vā karoti,",
  "atk-vin01a:1334_2": "duṭṭhapitaṃ vā ṭhapeti,",
  "atk-vin01a:1334_3": "avassapatanakaṃ tathā karontassa katamatte pārājikaṃ.",
  "atk-vin01a:1334_4": "Rittakumbhiyā upari karoti,",
  "atk-vin01a:1334_5": "taṃ pacchā puṇṇakāle patitvā bhindati,",
  "atk-vin01a:1334_6": "bhaṇḍadeyyaṃ.",
  "atk-vin01a:1334_7": "Īdisesu hi ṭhānesu bhaṇḍassa natthikāle katapayogattā āditova pārājikaṃ na hoti.",
  "atk-vin01a:1334_8": "Bhaṇḍavināsadvārassa pana katattā bhaṇḍadeyyaṃ hoti.",
  "atk-vin01a:1334_9": "Āharāpentesu adadato sāmikānaṃ dhuranikkhepena pārājikaṃ.",
  "atk-vin01a:1335_0": "Theyyacittena mātikaṃ ujukaṃ karoti “vaṭṭitvā vā gamissati,",
  "atk-vin01a:1335_1": "velaṃ vā uttarāpessatī”ti;",
  "atk-vin01a:1335_2": "vaṭṭitvā vā gacchatu,",
  "atk-vin01a:1335_3": "velaṃ vā uttaratu,",
  "atk-vin01a:1335_4": "ujukaraṇakāle pārājikaṃ.",
  "atk-vin01a:1335_5": "Īdisā hi payogā pubbapayogāvahāre saṅgahaṃ gacchanti.",
  "atk-vin01a:1335_6": "Sukkhamātikāya ujukatāya pacchā udake āgate vaṭṭitvā vā gacchatu,",
  "atk-vin01a:1335_7": "velaṃ vā uttaratu,",
  "atk-vin01a:1335_8": "bhaṇḍadeyyaṃ. Kasmā?",
  "atk-vin01a:1335_9": "Ṭhānā cāvanapayogassa abhāvā.",
  "atk-vin01a:1335_10": "Tassa lakkhaṇaṃ nāvaṭṭhe āvi bhavissati.",
  "atk-vin01a:1336_0": "Tattheva bhindati vātiādīsu aṭṭhakathāyaṃ tāva vuttaṃ –",
  "atk-vin01a:1336_1": "“bhindati vāti muggarena pothetvā bhindati.",
  "atk-vin01a:1336_2": "Chaḍḍeti vāti udakaṃ vā vālikaṃ vā ākiritvā uttarāpeti.",
  "atk-vin01a:1336_3": "Jhāpeti vāti dārūni āharitvā jhāpeti.",
  "atk-vin01a:1336_4": "Aparibhogaṃ vā karotīti akhāditabbaṃ vā apātabbaṃ vā karoti;",
  "atk-vin01a:1336_5": "uccāraṃ vā passāvaṃ vā visaṃ vā ucchiṭṭhaṃ vā kuṇapaṃ vā pātesi,",
  "atk-vin01a:1336_6": "āpatti dukkaṭassāti ṭhānācāvanassa natthitāya dukkaṭaṃ,",
  "atk-vin01a:1336_7": "buddhavisayo nāmeso.",
  "atk-vin01a:1336_8": "Kiñcāpi dukkaṭaṃ,",
  "atk-vin01a:1336_9": "āharāpente pana bhaṇḍadeyya”nti.",
  "atk-vin01a:1336_10": "Tattha purimadvayaṃ na sameti.",
  "atk-vin01a:1336_11": "Tañhi kumbhijajjarakaraṇena ca mātikāujukaraṇena ca saddhiṃ ekalakkhaṇaṃ.",
  "atk-vin01a:1336_12": "Pacchimaṃ pana dvayaṃ ṭhānā acāventenāpi sakkā kātuṃ.",
  "atk-vin01a:1336_13": "Tasmā ettha evaṃ vinicchayaṃ vadanti –",
  "atk-vin01a:1336_14": "“aṭṭhakathāyaṃ kira ‘ṭhānā cāvanassa natthitāya dukkaṭa’nti idaṃ pacchimadvayaṃ sandhāya vuttaṃ.",
  "atk-vin01a:1336_15": "Ṭhānā cāvanaṃ akarontoyeva hi theyyacittena vā vināsetukāmatāya vā jhāpeyyapi,",
  "atk-vin01a:1336_16": "aparibhogampi kareyya.",
  "atk-vin01a:1336_17": "Purimadvaye pana vuttanayena bhindantassa vā chaḍḍentassa vā ṭhānā cāvanaṃ atthi,",
  "atk-vin01a:1336_18": "tasmā tathā karontassa vināsetukāmatāya bhaṇḍadeyyaṃ,",
  "atk-vin01a:1336_19": "theyyacittena pārājika”nti.",
  "atk-vin01a:1336_20": "Pāḷiyaṃ “dukkaṭa”nti vuttattā ayuttanti ce? Na;",
  "atk-vin01a:1336_21": "aññathā gahetabbatthato.",
  "atk-vin01a:1336_22": "Pāḷiyañhi theyyacittapakkhe “bhindati vāti udakena sambhindati,",
  "atk-vin01a:1336_23": "chaḍḍeti vāti tattha vamati vā passāvaṃ vā chaḍḍetī”ti evameke vadanti.",
  "atk-vin01a:1337_0": "Ayaṃ panettha sāro –",
  "atk-vin01a:1337_1": "vinītavatthumhi tiṇajjhāpako viya ṭhānā acāvetukāmova kevalaṃ bhindati,",
  "atk-vin01a:1337_2": "bhinnattā pana telādīni nikkhamanti,",
  "atk-vin01a:1337_3": "yaṃ vā panettha patthinnaṃ,",
  "atk-vin01a:1337_4": "taṃ ekābaddhameva tiṭṭhati.",
  "atk-vin01a:1337_5": "Achaḍḍetukāmoyeva ca kevalaṃ tattha udakavālikādīni ākirati,",
  "atk-vin01a:1337_6": "ākiṇṇattā pana telaṃ chaḍḍīyati.",
  "atk-vin01a:1337_7": "Tasmā vohāravasena “bhindati vā chaḍḍeti vā”ti vuccatīti.",
  "atk-vin01a:1337_8": "Evametesaṃ padānaṃ attho gahetabbo.",
  "atk-vin01a:1337_9": "Nāsetukāmatāpakkhe pana itarathāpi yujjati.",
  "atk-vin01a:1337_10": "Evañhi kathiyamāne pāḷi ca aṭṭhakathā ca pubbāparena saṃsanditvā kathitā honti.",
  "atk-vin01a:1337_11": "Ettāvatāpi ca santosaṃ akatvā ācariye payirupāsitvā vinicchayo veditabboti.",
  "atk-vin01a:1338_0": "Bhūmaṭṭhakathā niṭṭhitā.",
  "atk-vin01a:1339_0": "Thalaṭṭhakathā",
  "atk-vin01a:1340_0": "95.",
  "atk-vin01a:1340_1": "Thalaṭṭhe thale nikkhittanti bhūmitale vā pāsāṇatalapabbatatalādīsu vā yattha katthaci paṭicchanne vā",
  "atk-vin01a:1340_2": "appaṭicchanne vā ṭhapitaṃ thalaṭṭhanti veditabbaṃ.",
  "atk-vin01a:1340_3": "Taṃ sace rāsikataṃ hoti,",
  "atk-vin01a:1340_4": "antokumbhiyaṃ bhājanagatakaraṇamuṭṭhicchedanavinicchayena vinicchinitabbaṃ.",
  "atk-vin01a:1340_5": "Sace ekābaddhaṃ silesaniyyāsādi pakkamadhuphāṇitavinicchayena vinicchinitabbaṃ.",
  "atk-vin01a:1340_6": "Sace garukaṃ hoti bhārabaddhaṃ lohapiṇḍi-",
  "atk-vin01a:1340_7": "guḷapiṇḍi-",
  "atk-vin01a:1340_8": "telamadhughaṭādi vā,",
  "atk-vin01a:1340_9": "kumbhiyaṃ ṭhānācāvanavinicchayena vinicchinitabbaṃ.",
  "atk-vin01a:1340_10": "Saṅkhalikabaddhassa ca ṭhānabhedo sallakkhetabbo.",
  "atk-vin01a:1340_11": "Pattharitvā ṭhapitaṃ pana pāvārattharaṇasāṭakādiṃ ujukaṃ gahetvā ākaḍḍhati,",
  "atk-vin01a:1340_12": "pārimante orimantena phuṭṭhokāsaṃ atikkante pārājikaṃ.",
  "atk-vin01a:1340_13": "Evaṃ sabbadisāsu sallakkhetabbaṃ.",
  "atk-vin01a:1340_14": "Veṭhetvā uddharati,",
  "atk-vin01a:1340_15": "kesaggamattaṃ ākāsagataṃ karontassa pārājikaṃ.",
  "atk-vin01a:1340_16": "Sesaṃ vuttanayamevāti.",
  "atk-vin01a:1341_0": "Thalaṭṭhakathā niṭṭhitā.",
  "atk-vin01a:1342_0": "Ākāsaṭṭhakathā",
  "atk-vin01a:1343_0": "96.",
  "atk-vin01a:1343_1": "Ākāsaṭṭhe morassa chahi ākārehi ṭhānaparicchedo veditabbo –",
  "atk-vin01a:1343_2": "purato mukhatuṇḍakena,",
  "atk-vin01a:1343_3": "pacchato kalāpaggena,",
  "atk-vin01a:1343_4": "ubhayapassesu pakkhapariyantehi,",
  "atk-vin01a:1343_5": "adho pādanakhasikhāya,",
  "atk-vin01a:1343_6": "uddhaṃ sikhaggenāti.",
  "atk-vin01a:1343_7": "Bhikkhu “sassāmikaṃ ākāsaṭṭhaṃ moraṃ gahessāmī”ti purato vā tiṭṭhati,",
  "atk-vin01a:1343_8": "hatthaṃ vā pasāreti,",
  "atk-vin01a:1343_9": "moro ākāseyeva pakkhe cāreti,",
  "atk-vin01a:1343_10": "vātaṃ gāhāpetvā gamanaṃ upacchinditvā tiṭṭhati.",
  "atk-vin01a:1343_11": "Tassa bhikkhuno dukkaṭaṃ.",
  "atk-vin01a:1343_12": "Taṃ aphandento hatthena āmasati,",
  "atk-vin01a:1343_13": "dukkaṭameva.",
  "atk-vin01a:1343_14": "Ṭhānā acāvento phandāpeti,",
  "atk-vin01a:1343_15": "thullaccayaṃ.",
  "atk-vin01a:1343_16": "Hatthena pana gahetvā vā aggahetvā vā mukhatuṇḍakena phuṭṭhokāsaṃ kalāpaggaṃ,",
  "atk-vin01a:1343_17": "kalāpaggena vā phuṭṭhokāsaṃ mukhatuṇḍakaṃ atikkāmeti,",
  "atk-vin01a:1343_18": "pārājikaṃ.",
  "atk-vin01a:1343_19": "Tathā vāmapakkhapariyantena phuṭṭhokāsaṃ dakkhiṇapakkhapariyantaṃ,",
  "atk-vin01a:1343_20": "dakkhiṇapakkhapariyantena vā phuṭṭhokāsaṃ vāmapakkhapariyantaṃ atikkāmeti,",
  "atk-vin01a:1343_21": "pārājikaṃ.",
  "atk-vin01a:1343_22": "Tathā pādanakhasikhāya phuṭṭhokāsaṃ sikhaggaṃ,",
  "atk-vin01a:1343_23": "sikhaggena vā phuṭṭhokāsaṃ pādanakhasikhaṃ atikkāmeti,",
  "atk-vin01a:1343_24": "pārājikaṃ.",
  "atk-vin01a:1344_0": "Ākāsena gacchanto moro sīsādīsu yasmiṃ aṅge nilīyati,",
  "atk-vin01a:1344_1": "taṃ tassa ṭhānaṃ.",
  "atk-vin01a:1344_2": "Tasmā taṃ hatthe nilīnaṃ ito cito ca karontopi phandāpetiyeva,",
  "atk-vin01a:1344_3": "yadi pana itarena hatthena gahetvā ṭhānā cāveti,",
  "atk-vin01a:1344_4": "pārājikaṃ.",
  "atk-vin01a:1344_5": "Itaraṃ hatthaṃ upaneti,",
  "atk-vin01a:1344_6": "moro sayameva uḍḍetvā tattha nilīyati, anāpatti.",
  "atk-vin01a:1344_7": "Aṅge nilīnabhāvaṃ ñatvā theyyacittena ekaṃ padavāraṃ gacchati,",
  "atk-vin01a:1344_8": "thullaccayaṃ.",
  "atk-vin01a:1344_9": "Dutiye pārājikaṃ.",
  "atk-vin01a:1345_0": "Bhūmiyaṃ ṭhitamoro dvinnaṃ vā pādānaṃ kalāpassa ca vasena tīṇi ṭhānāni labhati.",
  "atk-vin01a:1345_1": "Taṃ ukkhipantassa yāva ekampi ṭhānaṃ pathaviṃ phusati,",
  "atk-vin01a:1345_2": "tāva thullaccayaṃ.",
  "atk-vin01a:1345_3": "Kesaggamattampi pathaviyā mocitamatte pārājikaṃ.",
  "atk-vin01a:1345_4": "Pañjare ṭhitaṃ saha pañjarena uddharati,",
  "atk-vin01a:1345_5": "pārājikaṃ.",
  "atk-vin01a:1345_6": "Yadi pana pādaṃ na agghati,",
  "atk-vin01a:1345_7": "sabbattha agghavasena kātabbaṃ.",
  "atk-vin01a:1345_8": "Antovatthumhi carantaṃ moraṃ theyyacittena padasā bahivatthuṃ nīharanto dvāraparicchedaṃ atikkāmeti,",
  "atk-vin01a:1345_9": "pārājikaṃ.",
  "atk-vin01a:1345_10": "Vaje ṭhitabalībaddassa hi vajo viya antovatthu tassa ṭhānaṃ.",
  "atk-vin01a:1345_11": "Hatthena pana gahetvā antovatthusmimpi ākāsagataṃ karontassa pārājikameva.",
  "atk-vin01a:1345_12": "Antogāme carantampi gāmaparikkhepaṃ atikkāmentassa pārājikaṃ.",
  "atk-vin01a:1345_13": "Sayameva nikkhamitvā gāmūpacāre vā vatthūpacāre vā carantaṃ pana theyyacitto kaṭṭhena vā kathalāya vā utrāsetvā aṭavimukhaṃ karoti,",
  "atk-vin01a:1345_14": "moro uḍḍetvā antogāme vā antovatthumhi vā chadanapiṭṭhe vā nilīyati, rakkhati.",
  "atk-vin01a:1345_15": "Sace pana aṭavimukhe uḍḍeti vā gacchati vā “aṭaviṃ pavesetvā gahessāmī”ti parikappe asati pathavito kesaggamattampi",
  "atk-vin01a:1345_16": "uḍḍitamatte vā dutiyapadavāre vā pārājikaṃ. Kasmā?",
  "atk-vin01a:1345_17": "Yasmā gāmato nikkhantassa ṭhitaṭṭhānameva ṭhānaṃ hoti.",
  "atk-vin01a:1345_18": "Kapiñjarādīsupi ayameva vinicchayo.",
  "atk-vin01a:1346_0": "Sāṭakaṃ vāti vātavegukkhittaṃ pathavitale pattharitvā ṭhapitamiva ākāsena gacchantaṃ khalibaddhaṃ sāṭakaṃ",
  "atk-vin01a:1346_1": "abhimukhāgataṃ hatthena ekasmiṃ ante gaṇhāti,",
  "atk-vin01a:1346_2": "ito cito ca ṭhānaṃ avikopentoyeva gamanupacchede dukkaṭaṃ.",
  "atk-vin01a:1346_3": "Ṭhānācāvanaṃ akaronto cāleti,",
  "atk-vin01a:1346_4": "phandāpane thullaccayaṃ.",
  "atk-vin01a:1346_5": "Ṭhānā cāveti,",
  "atk-vin01a:1346_6": "pārājikaṃ.",
  "atk-vin01a:1346_7": "Ṭhānaparicchedo cassa morasseva chahi ākārehi veditabbo.",
  "atk-vin01a:1347_0": "Abaddhasāṭako pana ekasmiṃ ante gahitamatteva dutiyenantena patitvā bhūmiyaṃ patiṭṭhāti,",
  "atk-vin01a:1347_1": "tassa dve ṭhānāni honti –",
  "atk-vin01a:1347_2": "hattho ceva bhūmi ca.",
  "atk-vin01a:1347_3": "Taṃ yathāgahitameva paṭhamaṃ gahitokāsappadesato cāleti,",
  "atk-vin01a:1347_4": "thullaccayaṃ.",
  "atk-vin01a:1347_5": "Pacchā bhūmito dutiyahatthena vā pādena vā ukkhipati,",
  "atk-vin01a:1347_6": "pārājikaṃ.",
  "atk-vin01a:1347_7": "Paṭhamaṃ vā bhūmito uddharati,",
  "atk-vin01a:1347_8": "thullaccayaṃ.",
  "atk-vin01a:1347_9": "Pacchā gahitokāsappadesato cāveti,",
  "atk-vin01a:1347_10": "pārājikaṃ.",
  "atk-vin01a:1347_11": "Gahaṇaṃ vā amuñcanto ujukameva hatthaṃ onāmetvā bhūmigataṃ katvā teneva hatthena ukkhipati,",
  "atk-vin01a:1347_12": "pārājikaṃ.",
  "atk-vin01a:1347_13": "Veṭhanepi ayameva vinicchayo.",
  "atk-vin01a:1348_0": "Hiraññaṃ vā suvaṇṇaṃ vā chijjamānanti manussānaṃ alaṅkarontānaṃ gīveyyakādipiḷandhanaṃ vā suvaṇṇasalākaṃ",
  "atk-vin01a:1348_1": "chindantānaṃ suvaṇṇakārānaṃ suvaṇṇakhaṇḍaṃ vā chijjamānaṃ patati,",
  "atk-vin01a:1348_2": "tañce bhikkhu ākāsena āgacchantaṃ theyyacitto hatthena gaṇhāti,",
  "atk-vin01a:1348_3": "gahaṇameva ṭhānaṃ.",
  "atk-vin01a:1348_4": "Gahitappadesato hatthaṃ apaneti,",
  "atk-vin01a:1348_5": "pārājikaṃ.",
  "atk-vin01a:1348_6": "Cīvare patitaṃ hatthena ukkhipati,",
  "atk-vin01a:1348_7": "pārājikaṃ.",
  "atk-vin01a:1348_8": "Anuddharitvāva yāti,",
  "atk-vin01a:1348_9": "dutiye padavāre pārājikaṃ.",
  "atk-vin01a:1348_10": "Patte patitepi eseva nayo.",
  "atk-vin01a:1348_11": "Sīse vā mukhe vā pāde vā patiṭṭhitaṃ hatthena gaṇhāti,",
  "atk-vin01a:1348_12": "pārājikaṃ.",
  "atk-vin01a:1348_13": "Aggahetvāva yāti,",
  "atk-vin01a:1348_14": "dutiye padavāre pārājikaṃ.",
  "atk-vin01a:1348_15": "Yattha katthaci patati,",
  "atk-vin01a:1348_16": "tassa patitokāsova ṭhānaṃ,",
  "atk-vin01a:1348_17": "na sabbaṃ aṅgapaccaṅgaṃ pattacīvaraṃ vāti.",
  "atk-vin01a:1349_0": "Ākāsaṭṭhakathā niṭṭhitā.",
  "atk-vin01a:1350_0": "Vehāsaṭṭhakathā",
  "atk-vin01a:1351_0": "97.",
  "atk-vin01a:1351_1": "Vehāsaṭṭhe mañcapīṭhādīsu ṭhapitaṃ bhaṇḍaṃ āmāsaṃ vā hotu anāmāsaṃ vā,",
  "atk-vin01a:1351_2": "theyyacittena āmasantassa dukkaṭaṃ.",
  "atk-vin01a:1351_3": "Mañcapīṭhesu ṭhapitabhaṇḍesu panettha thalaṭṭhe vuttanayena vinicchayo veditabbo.",
  "atk-vin01a:1351_4": "Ayaṃ pana viseso –",
  "atk-vin01a:1351_5": "sace khaliyā baddhasāṭako mañce vā pīṭhe vā patthaṭo majjhena mañcatalaṃ na phusati,",
  "atk-vin01a:1351_6": "mañcapādeva phusati,",
  "atk-vin01a:1351_7": "tesaṃ vasena ṭhānaṃ veditabbaṃ.",
  "atk-vin01a:1351_8": "Pādānaṃ upari phuṭṭhokāsameva hi atikkamitamattena tattha pārājikaṃ hoti.",
  "atk-vin01a:1351_9": "Saha mañcapīṭhehi harantassa pana mañcapīṭhapādānaṃ patiṭṭhitokāsavasena ṭhānaṃ veditabbaṃ.",
  "atk-vin01a:1352_0": "Cīvaravaṃse vāti cīvaraṭhapanatthāya bandhitvā ṭhapite vaṃse vā kaṭṭhadaṇḍake vā.",
  "atk-vin01a:1352_1": "Tattha saṃharitvā pārato antaṃ orato bhogaṃ katvā ṭhapitacīvarassa patiṭṭhitokāsena phuṭṭhokāsova ṭhānaṃ,",
  "atk-vin01a:1352_2": "na sabbo cīvaravaṃso.",
  "atk-vin01a:1352_3": "Tasmā theyyacittena taṃ bhoge gahetvā ākaḍḍhantassa pārato vaṃse patiṭṭhitokāsaṃ orato cīvarena vaṃsassa",
  "atk-vin01a:1352_4": "phuṭṭhappadesaṃ atikkāmentassa ekadvaṅgulamattākaḍḍhaneneva pārājikaṃ.",
  "atk-vin01a:1352_5": "Ante gahetvā ākaḍḍhantassāpi eseva nayo.",
  "atk-vin01a:1352_6": "Tattheva pana cīvaravaṃse vāmato vā dakkhiṇato vā sārentassa vāmantena dakkhiṇantaṭṭhānaṃ dakkhiṇantena",
  "atk-vin01a:1352_7": "vā vāmantaṭṭhānaṃ atikkantamatte dasadvādasaṅgulamattasāraṇeneva pārājikaṃ.",
  "atk-vin01a:1352_8": "Uddhaṃ ukkhipantassa kesaggamattukkhipanena pārājikaṃ.",
  "atk-vin01a:1352_9": "Cīvaravaṃsaṃ phusantaṃ vā aphusantaṃ vā rajjukena bandhitvā ṭhapitacīvaraṃ mocentassa thullaccayaṃ,",
  "atk-vin01a:1352_10": "mutte pārājikaṃ.",
  "atk-vin01a:1352_11": "Muttamattameva hi taṃ “ṭhānā cuta”nti saṅkhyaṃ gacchati.",
  "atk-vin01a:1352_12": "Vaṃse veṭhetvā ṭhapitaṃ nibbeṭhentassa thullaccayaṃ,",
  "atk-vin01a:1352_13": "nibbeṭhitamatte pārājikaṃ.",
  "atk-vin01a:1352_14": "Valayaṃ katvā ṭhapite valayaṃ chindati vā moceti vā ekaṃ vā vaṃsakoṭiṃ mocetvā nīharati,",
  "atk-vin01a:1352_15": "thullaccayaṃ.",
  "atk-vin01a:1352_16": "Chinnamatte muttamatte nīhaṭamatte ca pārājikaṃ.",
  "atk-vin01a:1352_17": "Tathā akatvāva cīvaravaṃse ito cito ca sāreti,",
  "atk-vin01a:1352_18": "rakkhati tāva.",
  "atk-vin01a:1352_19": "Valayassa hi sabbopi cīvaravaṃso ṭhānaṃ. Kasmā?",
  "atk-vin01a:1352_20": "Tattha saṃsaraṇadhammatāya.",
  "atk-vin01a:1352_21": "Yadā pana naṃ hatthena gahetvā ākāsagataṃ karoti,",
  "atk-vin01a:1352_22": "pārājikaṃ.",
  "atk-vin01a:1352_23": "Pasāretvā ṭhapitassa patiṭṭhitokāsena phuṭṭhokāsova ṭhānaṃ.",
  "atk-vin01a:1352_24": "Tattha saṃharitvā ṭhapite vuttanayena vinicchayo veditabbo.",
  "atk-vin01a:1352_25": "Yaṃ pana ekenantena bhūmiṃ phusitvā ṭhitaṃ hoti,",
  "atk-vin01a:1352_26": "tassa cīvaravaṃse ca bhūmiyañca patiṭṭhitokāsavasena dve ṭhānāni.",
  "atk-vin01a:1352_27": "Tattha bhūmiyaṃ ekenantena patiṭṭhite abaddhasāṭake vuttanayeneva vinicchayo veditabbo.",
  "atk-vin01a:1352_28": "Cīvararajjuyāpi ayameva vinicchayo.",
  "atk-vin01a:1353_0": "Aṅkusake laggetvā ṭhapitabhaṇḍaṃ pana bhesajjaghaṭo vā bhesajjatthavikā vā sace bhittiṃ vā bhūmiṃ vā",
  "atk-vin01a:1353_1": "aphusitvā ṭhapitaṃ lagganakaṃ ghaṃsantassa nīharato aṅkusakoṭito nikkhantamatte pārājikaṃ.",
  "atk-vin01a:1353_2": "Lagganakaṃ baddhaṃ hoti,",
  "atk-vin01a:1353_3": "bundena ukkhipitvā ākāsagataṃ karontassa aṅkusakoṭito anikkhantepi pārājikaṃ.",
  "atk-vin01a:1353_4": "Bhittinissitaṃ hoti,",
  "atk-vin01a:1353_5": "paṭhamaṃ aṅkusakoṭito nīharati,",
  "atk-vin01a:1353_6": "thullaccayaṃ.",
  "atk-vin01a:1353_7": "Pacchā bhittiṃ moceti,",
  "atk-vin01a:1353_8": "pārājikaṃ.",
  "atk-vin01a:1353_9": "Paṭhamaṃ bhittiṃ mocetvā pacchā aṅkusato nīharantassāpi eseva nayo.",
  "atk-vin01a:1353_10": "Sace pana bhāriyaṃ bhaṇḍaṃ nīharituṃ asakkonto sayaṃ bhittinissitaṃ katvā aṅkusato nīharati,",
  "atk-vin01a:1353_11": "puna bhittiṃ amocetvāpi aṅkusato nīhaṭamatteyeva pārājikaṃ.",
  "atk-vin01a:1353_12": "Attanā kataṭṭhānañhi ṭhānaṃ na hoti.",
  "atk-vin01a:1353_13": "Bhūmiṃ phusitvā ṭhitassa pana dve eva ṭhānāni.",
  "atk-vin01a:1353_14": "Tattha vuttoyeva vinicchayo.",
  "atk-vin01a:1353_15": "Yaṃ pana sikkāya pakkhipitvā laggitaṃ hoti,",
  "atk-vin01a:1353_16": "taṃ sikkāto nīharantassāpi saha sikkāya aṅkusato nīharantassāpi pārājikaṃ.",
  "atk-vin01a:1353_17": "Bhittibhūmisannissitavasena cettha ṭhānabhedopi veditabbo.",
  "atk-vin01a:1354_0": "Bhittikhīloti ujukaṃ katvā bhittiyaṃ ākoṭito vā tatthajātako eva vā;",
  "atk-vin01a:1354_1": "nāgadanto pana vaṅko ākoṭito eva.",
  "atk-vin01a:1354_2": "Tesu laggetvā ṭhapitaṃ aṅkusake vuttanayeneva vinicchinitabbaṃ.",
  "atk-vin01a:1354_3": "Dvīsu tīsu pana paṭipāṭiyā ṭhitesu āropetvā ṭhapitaṃ kuntaṃ vā bhindivālaṃ vā agge vā bunde vā gahetvā ākaḍḍhati,",
  "atk-vin01a:1354_4": "ekamekassa phuṭṭhokāsamatte atikkante pārājikaṃ.",
  "atk-vin01a:1354_5": "Phuṭṭhokāsamattameva hi tesaṃ ṭhānaṃ hoti,",
  "atk-vin01a:1354_6": "na sabbe khīlā vā nāgadantā vā.",
  "atk-vin01a:1354_7": "Bhittiabhimukho ṭhatvā majjhe gahetvā ākaḍḍhati,",
  "atk-vin01a:1354_8": "orimantena phuṭṭhokāsaṃ pārimantena atikkantamatte pārājikaṃ.",
  "atk-vin01a:1354_9": "Parato pellentassāpi eseva nayo.",
  "atk-vin01a:1354_10": "Hatthena gahetvā ujukaṃ ukkhipanto kesaggamattampi ākāsagataṃ karoti,",
  "atk-vin01a:1354_11": "pārājikaṃ.",
  "atk-vin01a:1354_12": "Bhittiṃ nissāya ṭhapitaṃ bhittiṃ ghaṃsanto ākaḍḍhati,",
  "atk-vin01a:1354_13": "aggena phuṭṭhokāsaṃ bundaṃ,",
  "atk-vin01a:1354_14": "bundena vā phuṭṭhokāsaṃ aggaṃ atikkāmentassa pārājikaṃ.",
  "atk-vin01a:1354_15": "Bhittiabhimukho ṭhatvā ākaḍḍhanto ekenantena phuṭṭhokāsaṃ aparantaṃ atikkāmeti,",
  "atk-vin01a:1354_16": "pārājikaṃ.",
  "atk-vin01a:1354_17": "Ujukaṃ ukkhipanto kesaggamattaṃ ākāsagataṃ karoti,",
  "atk-vin01a:1354_18": "pārājikaṃ.",
  "atk-vin01a:1355_0": "Rukkhe vā laggitanti tālarukkhādīsu āropetvā laggite aṅkusakādīsu vuttanayena vinicchayo veditabbo.",
  "atk-vin01a:1355_1": "Tatthajātakaṃ pana tālapiṇḍiṃ cālentassa thullaccayaṃ.",
  "atk-vin01a:1355_2": "Yasmiṃ phale pārājikavatthu pūrati,",
  "atk-vin01a:1355_3": "tasmiṃ bandhanā muttamatte pārājikaṃ.",
  "atk-vin01a:1355_4": "Piṇḍiṃ chindati,",
  "atk-vin01a:1355_5": "pārājikaṃ.",
  "atk-vin01a:1355_6": "Aggena paṇṇantaraṃ āropetvā ṭhapitā dve ṭhānāni labhati –",
  "atk-vin01a:1355_7": "ṭhapitaṭṭhānañca vaṇṭaṭṭhānañca;",
  "atk-vin01a:1355_8": "tattha vuttanayena vinicchayo veditabbo.",
  "atk-vin01a:1355_9": "Yo pana “chinnamattā patamānā saddaṃ kareyyā”ti bhayena sayaṃ aggena paṇṇantaraṃ āropetvā chindati,",
  "atk-vin01a:1355_10": "chinnamatte pārājikaṃ.",
  "atk-vin01a:1355_11": "Attanā kataṭṭhānañhi ṭhānaṃ na hoti.",
  "atk-vin01a:1355_12": "Etena upāyena sabbarukkhānaṃ pupphaphalesu vinicchayo veditabbo.",
  "atk-vin01a:1356_0": "Pattādhārakepīti ettha rukkhādhārako vā hotu valayādhārako vā daṇḍādhārako vā yaṃkiñci pattaṭṭhapanakaṃ",
  "atk-vin01a:1356_1": "pacchikāpi hotu pattādhārako tveva saṅkhyaṃ gacchati.",
  "atk-vin01a:1356_2": "Tattha ṭhapitapattassa pattena phuṭṭhokāso eva ṭhānaṃ.",
  "atk-vin01a:1356_3": "Tattha rukkhādhārake pañcahākārehi ṭhānaparicchedo hoti.",
  "atk-vin01a:1356_4": "Tattha ṭhitaṃ pattaṃ mukhavaṭṭiyaṃ gahetvā catūsu disāsu yato kutoci kaḍḍhanto ekenantena phuṭṭhokāsaṃ aparantaṃ atikkāmeti,",
  "atk-vin01a:1356_5": "pārājikaṃ.",
  "atk-vin01a:1356_6": "Uddhaṃ kesaggamattaṃ ukkhipato pārājikaṃ.",
  "atk-vin01a:1356_7": "Sahādhārakena harantassāpi eseva nayoti.",
  "atk-vin01a:1357_0": "Vehāsaṭṭhakathā niṭṭhitā.",
  "atk-vin01a:1358_0": "Udakaṭṭhakathā",
  "atk-vin01a:1359_0": "98.",
  "atk-vin01a:1359_1": "Udakaṭṭhe –",
  "atk-vin01a:1359_2": "udake nikkhittaṃ hotīti rājabhayādibhītehi udakena avinassanadhammesu tambalohabhājanādīsu suppaṭicchannaṃ",
  "atk-vin01a:1359_3": "katvā pokkharaṇīādīsu asandanake udake nikkhittaṃ.",
  "atk-vin01a:1359_4": "Tassa patiṭṭhitokāsoyeva ṭhānaṃ,",
  "atk-vin01a:1359_5": "na sabbaṃ udakaṃ.",
  "atk-vin01a:1359_6": "Gacchati vā āpatti dukkaṭassāti agambhīre udake padasā gacchantassa padavāre padavāre dukkaṭaṃ.",
  "atk-vin01a:1359_7": "Gambhīre hatthehi vā pādehi vā payogaṃ karontassa hatthavārehi vā padavārehi vā payoge payoge dukkaṭaṃ.",
  "atk-vin01a:1359_8": "Eseva nayo kumbhigahaṇatthaṃ nimujjanummujjanesu.",
  "atk-vin01a:1359_9": "Sace pana antarā kiñci udakasappaṃ vā vāḷamacchaṃ vā disvā bhīto palāyati, anāpatti.",
  "atk-vin01a:1359_10": "Āmasanādīsu bhūmigatāya kumbhiyā vuttanayeneva vinicchayo veditabbo.",
  "atk-vin01a:1359_11": "Ayaṃ pana viseso –",
  "atk-vin01a:1359_12": "tattha bhūmiṃ khaṇitvā kaḍḍhati,",
  "atk-vin01a:1359_13": "idha kaddame osāreti.",
  "atk-vin01a:1359_14": "Evaṃ chahākārehi ṭhānaparicchedo hoti.",
  "atk-vin01a:1360_0": "Uppalādīsu yasmiṃ pupphe vatthuṃ pūreti,",
  "atk-vin01a:1360_1": "tasmiṃ chinnamatte pārājikaṃ.",
  "atk-vin01a:1360_2": "Uppalajātikānañcettha yāva ekasmimpi passe vāko na chijjati,",
  "atk-vin01a:1360_3": "tāva rakkhati.",
  "atk-vin01a:1360_4": "Padumajātikānaṃ pana daṇḍe chinne abbhantare suttaṃ acchinnampi na rakkhati.",
  "atk-vin01a:1360_5": "Sāmikehi chinditvā ṭhapitāni uppalādīni honti,",
  "atk-vin01a:1360_6": "yaṃ vatthuṃ pūreti,",
  "atk-vin01a:1360_7": "tasmiṃ uddhaṭe pārājikaṃ.",
  "atk-vin01a:1360_8": "Hatthakabaddhāni honti,",
  "atk-vin01a:1360_9": "yasmiṃ hatthake vatthu pūrati,",
  "atk-vin01a:1360_10": "tasmiṃ uddhaṭe pārājikaṃ.",
  "atk-vin01a:1360_11": "Bhārabaddhāni honti,",
  "atk-vin01a:1360_12": "taṃ bhāraṃ channaṃ ākārānaṃ yena kenaci ākārena ṭhānā cāventassa bhūmaṭṭhakumbhiyaṃ vuttanayena pārājikaṃ.",
  "atk-vin01a:1360_13": "Dīghanāḷāni uppalādīni honti,",
  "atk-vin01a:1360_14": "pupphesu vā nāḷesu vā veṇiṃ katvā udakapiṭṭhe rajjukesu tiṇāni santharitvā ṭhapenti vā bandhanti vā,",
  "atk-vin01a:1360_15": "tesaṃ dīghato pupphaggena ca nāḷantena ca tiriyaṃ pariyantehi heṭṭhā patiṭṭhitokāsena uddhaṃ upari ṭhitassa",
  "atk-vin01a:1360_16": "piṭṭhiyāti chahākārehi ṭhānā cāvanaparicchedo veditabbo.",
  "atk-vin01a:1361_0": "Yopi udakapiṭṭhiyaṃ ṭhapitapupphakalāpaṃ udakaṃ cāletvā vīciṃ uṭṭhāpetvā kesaggamattampi yathāṭhitaṭṭhānato cāveti,",
  "atk-vin01a:1361_1": "pārājikaṃ.",
  "atk-vin01a:1361_2": "Atha pana parikappeti “ettha gataṃ gahessāmī”ti,",
  "atk-vin01a:1361_3": "rakkhati tāva;",
  "atk-vin01a:1361_4": "gataṭṭhāne pana uddharato pārājikaṃ.",
  "atk-vin01a:1361_5": "Udakato accuggatassa pupphassa sakalamudakaṃ ṭhānaṃ,",
  "atk-vin01a:1361_6": "taṃ uppāṭetvā ujukaṃ uddharantassa nāḷante kesaggamattaṃ udakato atikkante pārājikaṃ.",
  "atk-vin01a:1361_7": "Pupphe gahetvā apanāmetvā ākaḍḍhanto uppāṭeti,",
  "atk-vin01a:1361_8": "na udakaṃ ṭhānaṃ,",
  "atk-vin01a:1361_9": "uppāṭitamatte pārājikaṃ.",
  "atk-vin01a:1361_10": "Kalāpabaddhāni pupphāni udakaṭṭhāne vā rukkhe vā gacche vā bandhitvā ṭhapenti,",
  "atk-vin01a:1361_11": "bandhanaṃ amocetvā ito cito ca karontassa thullaccayaṃ,",
  "atk-vin01a:1361_12": "bandhane muttamatte pārājikaṃ.",
  "atk-vin01a:1361_13": "Paṭhamaṃ bandhanaṃ mocetvā pacchā harati,",
  "atk-vin01a:1361_14": "ettha chahākārehi ṭhānaparicchedoti idaṃ ubhayaṃ mahāpaccariyādīsu vuttaṃ.",
  "atk-vin01a:1361_15": "Paduminiyaṃ pupphāni saha paduminiṃyā gaṇhitukāmassa pupphanāḷehi ca pattanāḷehi ca phuṭṭhaudakavasena uddhañceva tiriyañca ṭhānaparicchedo veditabbo.",
  "atk-vin01a:1361_16": "Taṃ panassa paduminiṃ anuppāṭetvā pupphāni vā pattāni vā attano abhimukhaṃ ākaḍḍhantassa thullaccayaṃ.",
  "atk-vin01a:1361_17": "Uppāṭitamatte pārājikaṃ.",
  "atk-vin01a:1362_0": "Pupphapattanāḷe ṭhānato acāvetvāpi paṭhamaṃ paduminiṃ uppāṭentassa thullaccayaṃ.",
  "atk-vin01a:1362_1": "Pacchā pupphapattanāḷesu ṭhānā cāvitesu pārājikaṃ.",
  "atk-vin01a:1362_2": "Uppāṭitāya paduminiyā pupphaṃ gaṇhanto pana bhaṇḍaṃ agghāpetvā kāretabbo.",
  "atk-vin01a:1362_3": "Bahi ṭhapite rāsikatakalāpabaddhabhārabaddhapupphepi eseva nayo.",
  "atk-vin01a:1362_4": "Bhisaṃ vā muḷālaṃ vā yena vatthu pūrati,",
  "atk-vin01a:1362_5": "taṃ uppāṭentassa pārājikaṃ.",
  "atk-vin01a:1362_6": "Kaddame phuṭṭhokāsavasena cettha ṭhānaṃ paricchinditabbaṃ.",
  "atk-vin01a:1362_7": "Tāni uppāṭentassa sukhumampi mūlaṃ acchinnaṃ hoti,",
  "atk-vin01a:1362_8": "rakkhati tāva.",
  "atk-vin01a:1362_9": "Bhisapabbe jātaṃ pattaṃ vā pupphaṃ vā hoti,",
  "atk-vin01a:1362_10": "tampi rakkhatīti mahāaṭṭhakathāyameva vuttaṃ.",
  "atk-vin01a:1362_11": "Bhisagaṇṭhimhi pana kaṇṭako hoti yobbanappattānaṃ mukhapiḷakā viya,",
  "atk-vin01a:1362_12": "ayaṃ adīghattā na rakkhati.",
  "atk-vin01a:1362_13": "Sesaṃ uppalādīsu vuttanayameva.",
  "atk-vin01a:1363_0": "Macchakacchapānaṃ sassāmikānaṃ vāpiādīsu sakalamudakaṃ ṭhānaṃ.",
  "atk-vin01a:1363_1": "Tasmā yo paṭijagganaṭṭhāne sassāmikaṃ macchaṃ baḷisena vā jālena vā kumanena vā hatthena vā gaṇhāti,",
  "atk-vin01a:1363_2": "tassa yena macchena vatthu pūrati,",
  "atk-vin01a:1363_3": "tasmiṃ kesaggamattampi udakato uddhaṭamatte pārājikaṃ.",
  "atk-vin01a:1363_4": "Koci maccho gayhamāno ito cito ca dhāvati,",
  "atk-vin01a:1363_5": "ākāsaṃ vā uppatati,",
  "atk-vin01a:1363_6": "tīre vā patati,",
  "atk-vin01a:1363_7": "ākāse vā ṭhitaṃ tīre vā patitaṃ gaṇhatopi pārājikameva.",
  "atk-vin01a:1363_8": "Kacchapampi bahi gocaratthaṃ gataṃ gaṇhato eseva nayo.",
  "atk-vin01a:1363_9": "Udakaṭṭhaṃ pana udakā mocayato pārājikaṃ.",
  "atk-vin01a:1364_0": "Tesu tesu pana janapadesu sabbasādhāraṇassa mahātaḷākassa niddhamanatumbaṃ nissāya sabbasādhāraṇameva kunnadīsadisaṃ udakavāhakaṃ khaṇanti.",
  "atk-vin01a:1364_1": "Tato khuddakamātikāyo nīharitvā mātikākoṭiyaṃ attano attano vaḷañjanatthāya āvāṭe khaṇanti.",
  "atk-vin01a:1364_2": "Tesaṃ pana yadā udakena attho hoti,",
  "atk-vin01a:1364_3": "tadā āvāṭe khuddakamātikāyo udakavāhakañca sodhetvā niddhamanatumbaṃ ugghāṭenti.",
  "atk-vin01a:1364_4": "Tato udakena saddhiṃ macchā nikkhamitvā anupubbena āvāṭe patvā vasanti.",
  "atk-vin01a:1364_5": "Tattha taḷāke ca udakavāhakesu ca macche gaṇhante na vārenti.",
  "atk-vin01a:1364_6": "Khuddakāsu pana attano attano mātikāsu udakaāvāṭesu ca paviṭṭhamacche gaṇhituṃ na denti, vārenti;",
  "atk-vin01a:1364_7": "tattha yo taḷāke vā niddhamanatumbe vā udakavāhake vā macche gaṇhāti,",
  "atk-vin01a:1364_8": "avahārena so na kāretabbo.",
  "atk-vin01a:1364_9": "Khuddakamātikāsu pana āvāṭesu vā paviṭṭhaṃ gaṇhanto gahitassa agghavasena kāretabbo.",
  "atk-vin01a:1364_10": "Sace tato gayhamāno maccho ākāse vā uppatati,",
  "atk-vin01a:1364_11": "tīre vā patati,",
  "atk-vin01a:1364_12": "taṃ ākāsaṭṭhaṃ vā tīraṭṭhaṃ vā udakavinimuttaṃ gaṇhato avahāro natthi. Kasmā?",
  "atk-vin01a:1364_13": "Yasmā attano pariggahaṭṭhāne ṭhitasseva te sāmikā.",
  "atk-vin01a:1364_14": "Evarūpā hi tattha katikā.",
  "atk-vin01a:1364_15": "Kacchapepi eseva nayo.",
  "atk-vin01a:1365_0": "Sace pana maccho gayhamāno āvāṭato khuddakamātikaṃ āruhati,",
  "atk-vin01a:1365_1": "tattha naṃ gaṇhatopi avahāroyeva.",
  "atk-vin01a:1365_2": "Khuddakamātikāto pana udakavāhakaṃ,",
  "atk-vin01a:1365_3": "tato ca taḷākaṃ ārūḷhaṃ gaṇhato avahāro natthi.",
  "atk-vin01a:1365_4": "Yo āvāṭato bhattasitthehi palobhetvā mātikaṃ āropetvā gaṇhāti,",
  "atk-vin01a:1365_5": "avahārova.",
  "atk-vin01a:1365_6": "Tato pana palobhetvā udakavāhakaṃ āropetvā gaṇhantassa avahāro natthi.",
  "atk-vin01a:1365_7": "Keci pana kutocideva sabbasādhāraṇaṭṭhānato macche ānetvā pacchimavatthubhāge udakāvāṭe khipitvā posetvā",
  "atk-vin01a:1365_8": "divase divase dve tīṇi uttaribhaṅgatthāya mārenti.",
  "atk-vin01a:1365_9": "Evarūpaṃ macchaṃ udake vā ākāse vā tīre vā yattha katthaci ṭhitaṃ gaṇhato avahāro eva.",
  "atk-vin01a:1365_10": "Kacchapepi eseva nayo.",
  "atk-vin01a:1366_0": "Nidāghakāle pana nadiyā sote pacchinne katthaci ninnaṭṭhāne udakaṃ tiṭṭhati,",
  "atk-vin01a:1366_1": "tattha manussā macchānaṃ vināsāya madanaphalavasādīni pakkhipitvā gacchanti,",
  "atk-vin01a:1366_2": "macchā tāni khādantā maritvā uttānā udake plavantā tiṭṭhanti.",
  "atk-vin01a:1366_3": "Yo tattha gantvā “yāva sāmikā nāgacchanti,",
  "atk-vin01a:1366_4": "tāvime macche gaṇhissāmī”ti gaṇhāti,",
  "atk-vin01a:1366_5": "agghavasena kāretabbo.",
  "atk-vin01a:1366_6": "Paṃsukūlasaññāya gaṇhato avahāro natthi,",
  "atk-vin01a:1366_7": "āharāpente pana bhaṇḍadeyyaṃ.",
  "atk-vin01a:1366_8": "Macchavisaṃ pakkhipitvā gatamanussā bhājanāni āharitvā pūretvā gacchanti,",
  "atk-vin01a:1366_9": "yāva “punapi āgacchissāmā”ti sālayā honti,",
  "atk-vin01a:1366_10": "tāva te sassāmikamacchāva.",
  "atk-vin01a:1366_11": "Yadā pana te “alaṃ amhāka”nti nirālayā pakkamanti,",
  "atk-vin01a:1366_12": "tato paṭṭhāya theyyacittena gaṇhantassa dukkaṭaṃ.",
  "atk-vin01a:1366_13": "Paṃsukūlasaññissa anāpatti.",
  "atk-vin01a:1366_14": "Yathā ca macchakacchapesu,",
  "atk-vin01a:1366_15": "evaṃ sabbāyapi odakajātiyā vinicchayo veditabboti.",
  "atk-vin01a:1367_0": "Udakaṭṭhakathā niṭṭhitā.",
  "atk-vin01a:1368_0": "Nāvaṭṭhakathā",
  "atk-vin01a:1369_0": "99.",
  "atk-vin01a:1369_1": "Nāvaṭṭhe –",
  "atk-vin01a:1369_2": "paṭhamaṃ tāva nāvaṃ dassento “nāvā nāma yāya taratī”ti āha.",
  "atk-vin01a:1369_3": "Tasmā idha antamaso rajanadoṇikāpi veṇukalāpakopi “nāvā”tveva veditabbo.",
  "atk-vin01a:1369_4": "Sīmāsammannane pana dhuvanāvā anto khaṇitvā vā phalakehi bandhitvā vā katā sabbantimena paricchedena tiṇṇaṃ vāhanikā eva vaṭṭati.",
  "atk-vin01a:1369_5": "Idha pana ekassapi vāhanikā “nāvā” tveva vuccati.",
  "atk-vin01a:1369_6": "Nāvāya nikkhittanti yaṃkiñci indriyabaddhaṃ vā anindriyabaddhaṃ vā;",
  "atk-vin01a:1369_7": "tassa avahāralakkhaṇaṃ thalaṭṭhe vuttanayeneva veditabbaṃ.",
  "atk-vin01a:1369_8": "Nāvaṃ avaharissāmītiādimhi ca dutiyapariyesanagamanaāmasanaphandāpanāni vuttanayāneva.",
  "atk-vin01a:1369_9": "Bandhanaṃ mocetīti ettha pana yā bandhane muttamatte ṭhānā na cavati,",
  "atk-vin01a:1369_10": "tassā bandhanaṃ yāva na muttaṃ hoti,",
  "atk-vin01a:1369_11": "tāva dukkaṭaṃ.",
  "atk-vin01a:1369_12": "Mutte pana thullaccayampi pārājikampi hoti,",
  "atk-vin01a:1369_13": "taṃ parato āvi bhavissati.",
  "atk-vin01a:1369_14": "Sesaṃ vuttanayameva.",
  "atk-vin01a:1369_15": "Ayaṃ tāva pāḷivaṇṇanā.",
  "atk-vin01a:1370_0": "Ayaṃ panettha pāḷimuttakavinicchayo –",
  "atk-vin01a:1370_1": "caṇḍasote bandhitvā ṭhapitanāvāya ekaṃ ṭhānaṃ bandhanameva,",
  "atk-vin01a:1370_2": "tasmiṃ muttamatte pārājikaṃ.",
  "atk-vin01a:1370_3": "Tattha yutti pubbe vuttā eva.",
  "atk-vin01a:1370_4": "Vippanaṭṭhā nāvā pana yaṃ yaṃ udakappadesaṃ pharitvā ṭhitā hoti,",
  "atk-vin01a:1370_5": "svāssā ṭhānaṃ.",
  "atk-vin01a:1370_6": "Tasmā taṃ uddhaṃ vā uccārentassa,",
  "atk-vin01a:1370_7": "adho vā opilāpentassa,",
  "atk-vin01a:1370_8": "catūsu vā disāsu phuṭṭhokāsaṃ atikkāmentassa atikkantamatte pārājikaṃ.",
  "atk-vin01a:1370_9": "Niccale udake abandhanaṃ attano dhammatāya ṭhitanāvaṃ purato vā pacchato vā vāmadakkhiṇapassato vā kaḍḍhantassa",
  "atk-vin01a:1370_10": "ekenantena phuṭṭhokāsaṃ aparena udake patiṭṭhitantena atikkantamatte pārājikaṃ.",
  "atk-vin01a:1370_11": "Uddhaṃ kesaggamattaṃ udakato mocite adho nāvātalena phuṭṭhokāsaṃ mukhavaṭṭiṃ atikkantamatte pārājikaṃ.",
  "atk-vin01a:1370_12": "Tīre bandhitvā niccale udake ṭhapitanāvāya bandhanañca ṭhitokāso cāti dve ṭhānāni.",
  "atk-vin01a:1370_13": "Taṃ paṭhamaṃ bandhanā moceti,",
  "atk-vin01a:1370_14": "thullaccayaṃ.",
  "atk-vin01a:1370_15": "Pacchā channaṃ ākārānaṃ aññatarena ṭhānā cāveti,",
  "atk-vin01a:1370_16": "pārājikaṃ.",
  "atk-vin01a:1370_17": "Paṭhamaṃ ṭhānā cāvetvā pacchā bandhanamocanepi eseva nayo.",
  "atk-vin01a:1370_18": "Thale ussādetvā ukkujjitvā ṭhapitanāvāya phuṭṭhokāsova ṭhānaṃ.",
  "atk-vin01a:1370_19": "Tassā pañcahākārehi ṭhānaparicchedo veditabbo.",
  "atk-vin01a:1371_0": "Nikkujjitvā ṭhapitanāvāya pana mukhavaṭṭiyā phuṭṭhokāsova ṭhānaṃ,",
  "atk-vin01a:1371_1": "tassāpi pañcahākārehi ṭhānaparicchedaṃ ñatvā yato kutoci phuṭṭhokāsaṃ uddhañca kesaggamattaṃ atikkantamatte pārājikaṃ veditabbaṃ.",
  "atk-vin01a:1371_2": "Thale pana ussādetvā dvinnaṃ dārughaṭikānaṃ upari ṭhapitanāvāya dārughaṭikānaṃ phuṭṭhokāsoyeva ṭhānaṃ,",
  "atk-vin01a:1371_3": "tasmā tattha mañcapādamatthakesuyeva patthaṭabaddhasāṭake nāgadantesu ṭhapitabhindivāle ca vuttanayena vinicchayo veditabbo.",
  "atk-vin01a:1372_0": "Yottabaddhāya pana nāvāya saṭṭhisattatibyāmappamāṇaṃ yottaṃ amocetvāva ākaḍḍhitvā",
  "atk-vin01a:1373_0": "Pathavilaggaṃ katvā saha yottena thale ṭhapitāya nāvāya na phuṭṭhokāsamattameva ṭhānaṃ.",
  "atk-vin01a:1373_1": "Atha kho yottakoṭito paṭṭhāya yāva nāvāya pathaviyaṃ patiṭṭhitokāsassa pacchimanto tāva dīghato,",
  "atk-vin01a:1373_2": "tiriyaṃ pana nāvāya ca yottassa ca pathaviyaṃ patiṭṭhitapariyantappamāṇaṃ ṭhānanti veditabbaṃ.",
  "atk-vin01a:1373_3": "Taṃ dīghato vā tiriyato vā kaḍḍhantassa ekenantena phuṭṭhokāsaṃ aparena pathaviyaṃ patiṭṭhitantena atikkantamatte,",
  "atk-vin01a:1373_4": "uddhaṃ kesaggamattaṃ saha yottena pathavito mocite pārājikaṃ.",
  "atk-vin01a:1373_5": "Yo pana titthe ṭhitanāvaṃ āruhitvā theyyacitto arittena vā phiyena vā pājeti,",
  "atk-vin01a:1373_6": "pārājikaṃ.",
  "atk-vin01a:1373_7": "Sace pana chattaṃ vā paṇāmetvā cīvaraṃ vā pādehi akkamitvā hatthehi ukkhipitvā laṅkārasadisaṃ katvā vātaṃ gaṇhāpeti,",
  "atk-vin01a:1373_8": "balavā ca vāto āgamma nāvaṃ harati,",
  "atk-vin01a:1373_9": "vāteneva sā haṭā hoti;",
  "atk-vin01a:1373_10": "puggalassa natthi avahāro.",
  "atk-vin01a:1373_11": "Payogo atthi,",
  "atk-vin01a:1373_12": "so pana ṭhānā cāvanapayogo na hoti.",
  "atk-vin01a:1373_13": "Yadi pana taṃ nāvaṃ evaṃ gacchantiṃ pakatigamanaṃ upacchinditvā aññaṃ disābhāgaṃ neti,",
  "atk-vin01a:1373_14": "pārājikaṃ.",
  "atk-vin01a:1373_15": "Sayameva yaṃkiñci gāmatitthaṃ sampattaṃ ṭhānā acāventova vikkiṇitvā gacchati,",
  "atk-vin01a:1373_16": "neva atthi avahāro.",
  "atk-vin01a:1373_17": "Bhaṇḍadeyyaṃ pana hotīti.",
  "atk-vin01a:1374_0": "Nāvaṭṭhakathā niṭṭhitā.",
  "atk-vin01a:1375_0": "Yānaṭṭhakathā",
  "atk-vin01a:1376_0": "100.",
  "atk-vin01a:1376_1": "Yānaṭṭhe –",
  "atk-vin01a:1376_2": "yānaṃ tāva dassento “yānaṃ nāma vayha”ntiādimāha.",
  "atk-vin01a:1376_3": "Tattha upari maṇḍapasadisaṃ padaracchannaṃ sabbapaliguṇṭhimaṃ vā chādetvā kataṃ vayhaṃ.",
  "atk-vin01a:1376_4": "Ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānikā.",
  "atk-vin01a:1376_5": "Ratho ca sakaṭañca pākaṭameva.",
  "atk-vin01a:1376_6": "Tesu yattha katthaci saviññāṇakaṃ vā aviññāṇakaṃ vā rāsiādivasena ṭhapitaṃ bhaṇḍaṃ theyyacittena ṭhānā",
  "atk-vin01a:1376_7": "cāventassa nāvaṭṭhe ca thalaṭṭhe ca vuttanayeneva pārājikaṃ veditabbaṃ.",
  "atk-vin01a:1377_0": "Ayaṃ pana viseso –",
  "atk-vin01a:1377_1": "yānaṭṭhaṃ taṇḍulādibhaṇḍaṃ piṭakena gaṇhato piṭake anukkhittepi piṭakaṃ apaharitvā taṇḍulādīnaṃ ekābaddhabhāve vikopite pārājikaṃ.",
  "atk-vin01a:1377_2": "Thalaṭṭhādīsupi ayaṃ nayo labbhati.",
  "atk-vin01a:1377_3": "Yānaṃ avaharissāmītiādimhi dutiyapariyesanādīni vuttanayāneva.",
  "atk-vin01a:1377_4": "Ṭhānā cāvetīti ettha pana dukayuttassa yānassa dvinnaṃ goṇānaṃ aṭṭha pādā,",
  "atk-vin01a:1377_5": "dve ca cakkānīti dasa ṭhānāni.",
  "atk-vin01a:1377_6": "Taṃ theyyacittassa dhure nisīditvā pājayato goṇānaṃ pāduddhāre thullaccayaṃ.",
  "atk-vin01a:1377_7": "Cakkānaṃ pana pathaviyaṃ patiṭṭhitappadesato kesaggamatte atikkante pārājikaṃ.",
  "atk-vin01a:1377_8": "Sace pana goṇā “nāyaṃ amhākaṃ sāmiko”ti ñatvā dhuraṃ chaḍḍetvā ākaḍḍhantā tiṭṭhanti vā phandanti vā,",
  "atk-vin01a:1377_9": "rakkhati tāva.",
  "atk-vin01a:1377_10": "Goṇe puna ujukaṃ paṭipādetvā dhuraṃ āropetvā daḷhaṃ yojetvā pācanena vijjhitvā pājentassa vuttanayeneva tesaṃ pāduddhāre thullaccayaṃ.",
  "atk-vin01a:1377_11": "Cakkātikkame pārājikaṃ.",
  "atk-vin01a:1378_0": "Sacepi sakaddame magge ekaṃ cakkaṃ kaddame laggaṃ hoti,",
  "atk-vin01a:1378_1": "dutiyaṃ cakkaṃ goṇā parivattentā pavattenti,",
  "atk-vin01a:1378_2": "ekassa ṭhitattā na tāva avahāro hoti.",
  "atk-vin01a:1378_3": "Goṇe pana puna ujukaṃ paṭipādetvā pājentassa ṭhitacakke kesaggamattaṃ phuṭṭhokāsaṃ atikkante pārājikaṃ.",
  "atk-vin01a:1378_4": "Catuyuttakassa pana aṭṭhārasa ṭhānāni,",
  "atk-vin01a:1378_5": "aṭṭhayuttakassa catuttiṃsāti –",
  "atk-vin01a:1378_6": "etenupāyena yuttayānassa ṭhānabhedo veditabbo.",
  "atk-vin01a:1379_0": "Yaṃ pana ayuttakaṃ dhure ekāya pacchato ca dvīhi upatthambhinīhi upatthambhetvā ṭhapitaṃ,",
  "atk-vin01a:1379_1": "tassa tiṇṇaṃ upatthambhinīnaṃ cakkānañca vasena pañca ṭhānāni.",
  "atk-vin01a:1379_2": "Sace dhure upatthambhinī heṭṭhābhāge kappakatā hoti,",
  "atk-vin01a:1379_3": "cha ṭhānāni.",
  "atk-vin01a:1379_4": "Pacchato pana anupatthambhetvā dhure upatthambhitasseva upatthambhinīvasena tīṇi vā cattāri vā ṭhānāni.",
  "atk-vin01a:1379_5": "Dhurena phalakassa vā dārukassa vā upari ṭhapitassa tīṇi ṭhānāni.",
  "atk-vin01a:1379_6": "Tathā pathaviyaṃ ṭhapitassa.",
  "atk-vin01a:1379_7": "Taṃ dhuraṃkaḍḍhitvā vā ukkhipitvā vā purato ca pacchato ca ṭhānā cāventassa thullaccayaṃ.",
  "atk-vin01a:1379_8": "Cakkānaṃ patiṭṭhitaṭṭhāne kesaggamattaṃ atikkante pārājikaṃ.",
  "atk-vin01a:1379_9": "Cakkāni apanetvā dvīhi akkhasīsehi dārūnaṃ upari ṭhapitassa dve ṭhānāni.",
  "atk-vin01a:1379_10": "Taṃ kaḍḍhanto vā ukkhipanto vā phuṭṭhokāsaṃ atikkāmeti,",
  "atk-vin01a:1379_11": "pārājikaṃ.",
  "atk-vin01a:1379_12": "Bhūmiyaṃ ṭhapitassa dhurena ca catūhi ca akkhuddhīhi patiṭṭhitavasena pañca ṭhānāni.",
  "atk-vin01a:1379_13": "Taṃ dhure gahetvā kaḍḍhato uddhīnaṃ pacchimantehi purimante atikkante pārājikaṃ.",
  "atk-vin01a:1379_14": "Uddhīsu gahetvā kaḍḍhato uddhīnaṃ purimantehi pacchimante atikkante pārājikaṃ.",
  "atk-vin01a:1379_15": "Passe gahetvā kaḍḍhato uddhīnaṃyeva tiriyaṃ patiṭṭhitaṭṭhānassa atikkamena pārājikaṃ.",
  "atk-vin01a:1379_16": "Majjhe gahetvā ukkhipato kesaggamattaṃ pathavito mutte pārājikaṃ.",
  "atk-vin01a:1379_17": "Atha uddhikhāṇukā na honti,",
  "atk-vin01a:1379_18": "samameva bāhaṃ katvā majjhe vijjhitvā akkhasīsāni pavesitāni honti,",
  "atk-vin01a:1379_19": "taṃ heṭṭhimatalassa samantā sabbaṃ pathaviṃ phusitvā tiṭṭhati.",
  "atk-vin01a:1379_20": "Tattha catūsu disāsu uddhañca phuṭṭhaṭṭhānātikkamavasena pārājikaṃ veditabbaṃ.",
  "atk-vin01a:1379_21": "Bhūmiyaṃ nābhiyā ṭhapitacakkassa ekameva ṭhānaṃ,",
  "atk-vin01a:1379_22": "tassa pañcahākārehi paricchedo.",
  "atk-vin01a:1379_23": "Nemipassena ca nābhiyā ca phusitvā ṭhitassa dve ṭhānāni.",
  "atk-vin01a:1379_24": "Nemiyā uṭṭhitabhāgaṃ pādena akkamitvā bhūmiyaṃ phusāpetvā aresu vā nemiyā vā gahetvā ukkhipantassa attanā kataṭṭhānaṃ ṭhānaṃ na hoti,",
  "atk-vin01a:1379_25": "tasmā tasmiṃ ṭhitepi avasesaṭṭhāne atikkantamatte pārājikaṃ.",
  "atk-vin01a:1380_0": "Bhittiṃ nissāya ṭhapitacakkassāpi dve ṭhānāni.",
  "atk-vin01a:1380_1": "Tattha paṭhamaṃ bhittito mocentassa thullaccayaṃ.",
  "atk-vin01a:1380_2": "Pacchā pathavito kesaggamattuddhāre pārājikaṃ.",
  "atk-vin01a:1380_3": "Paṭhamaṃ bhūmito mocentassa pana sace bhittiyaṃ patiṭṭhitaṭṭhānaṃ na kuppati,",
  "atk-vin01a:1380_4": "eseva nayo.",
  "atk-vin01a:1380_5": "Atha aresu gahetvā heṭṭhā kaḍḍhantassa bhittiṃ phusitvā ṭhitokāsassa uparimo anto heṭṭhimaṃ atikkamati,",
  "atk-vin01a:1380_6": "pārājikaṃ.",
  "atk-vin01a:1380_7": "Maggappaṭipanne yāne yānasāmiko kenacideva karaṇīyena orohitvā maggā okkanto hoti,",
  "atk-vin01a:1380_8": "athañño bhikkhu paṭipathaṃ āgacchanto ārakkhasuññaṃ passitvā,",
  "atk-vin01a:1380_9": "“yānaṃ avaharissāmī”ti ārohati,",
  "atk-vin01a:1380_10": "tassa payogaṃ vināyeva goṇā gahetvā pakkantā,",
  "atk-vin01a:1380_11": "avahāro natthi.",
  "atk-vin01a:1380_12": "Sesaṃ nāvāyaṃ vuttasadisanti.",
  "atk-vin01a:1381_0": "Yānaṭṭhakathā niṭṭhitā.",
  "atk-vin01a:1382_0": "Bhāraṭṭhakathā",
  "atk-vin01a:1383_0": "101.",
  "atk-vin01a:1383_1": "Ito paraṃ bhāroyeva bhāraṭṭhaṃ.",
  "atk-vin01a:1383_2": "So sīsabhārādivasena catudhā dassito.",
  "atk-vin01a:1383_3": "Tattha sīsabhārādīsu asammohatthaṃ sīsādīnaṃ paricchedo veditabbo.",
  "atk-vin01a:1383_4": "Tattha sīsassa tāva purimagale galavāṭako,",
  "atk-vin01a:1383_5": "piṭṭhigale kesañci kesante āvaṭṭo hoti,",
  "atk-vin01a:1383_6": "galasseva ubhosu passesu kesañci kesā oruyha jāyanti,",
  "atk-vin01a:1383_7": "ye kaṇṇacūḷikāti vuccanti,",
  "atk-vin01a:1383_8": "tesaṃ adhobhāgo cāti ayaṃ heṭṭhimaparicchedo,",
  "atk-vin01a:1383_9": "tato upari sīsaṃ.",
  "atk-vin01a:1383_10": "Etthantare ṭhitabhāro sīsabhāro nāma.",
  "atk-vin01a:1384_0": "Ubhosu passesu kaṇṇacūḷikāhi paṭṭhāya heṭṭhā,",
  "atk-vin01a:1384_1": "kapparehi paṭṭhāya upari,",
  "atk-vin01a:1384_2": "piṭṭhigalāvattato ca galavāṭakato ca paṭṭhāya heṭṭhā,",
  "atk-vin01a:1384_3": "piṭṭhivemajjhāvattato ca uraparicchedamajjhe hadayaāvāṭato ca paṭṭhāya upari khandho.",
  "atk-vin01a:1384_4": "Etthantare ṭhitabhāro khandhabhāro nāma.",
  "atk-vin01a:1385_0": "Piṭṭhivemajjhāvattato pana hadayaāvāṭato ca paṭṭhāya heṭṭhā yāva pādanakhasikhā,",
  "atk-vin01a:1385_1": "ayaṃ kaṭiparicchedo.",
  "atk-vin01a:1385_2": "Etthantare samantato sarīre ṭhitabhāro kaṭibhāro nāma.",
  "atk-vin01a:1386_0": "Kapparato paṭṭhāya pana heṭṭhā yāva hatthanakhasikhā,",
  "atk-vin01a:1386_1": "ayaṃ olambakaparicchedo.",
  "atk-vin01a:1386_2": "Etthantare ṭhitabhāro olambako nāma.",
  "atk-vin01a:1387_0": "Idāni sīse bhārantiādīsu ayaṃ apubbavinicchayo –",
  "atk-vin01a:1387_1": "yo bhikkhu “idaṃ gahetvā ettha yāhī”ti sāmikehi anāṇatto sayameva “mayhaṃ idaṃ nāma detha,",
  "atk-vin01a:1387_2": "ahaṃ vo bhaṇḍaṃ vahāmī”ti tesaṃ bhaṇḍaṃ sīsena ādāya gacchanto theyyacittena taṃ bhaṇḍaṃ āmasati, dukkaṭaṃ.",
  "atk-vin01a:1387_3": "Yathāvuttasīsaparicchedaṃ anatikkāmentova ito cito ca ghaṃsanto sāretipi paccāsāretipi,",
  "atk-vin01a:1387_4": "thullaccayaṃ.",
  "atk-vin01a:1387_5": "Khandhaṃ oropitamatte kiñcāpi sāmikānaṃ “vahatū”ti cittaṃ atthi,",
  "atk-vin01a:1387_6": "tehi pana anāṇattattā pārājikaṃ.",
  "atk-vin01a:1387_7": "Khandhaṃ pana anoropetvāpi sīsato kesaggamattaṃ mocentassa pārājikaṃ.",
  "atk-vin01a:1387_8": "Yamakabhārassa pana eko bhāro sīse patiṭṭhāti,",
  "atk-vin01a:1387_9": "eko piṭṭhiyaṃ,",
  "atk-vin01a:1387_10": "tattha dvinnaṃ ṭhānānaṃ vasena vinicchayo veditabbo.",
  "atk-vin01a:1387_11": "Ayaṃ pana suddhasīsabhārādīnaṃyeva vasena desanā āraddhā.",
  "atk-vin01a:1387_12": "Yo cāyaṃ sīsabhāre vutto,",
  "atk-vin01a:1387_13": "khandhabhārādīsupi ayameva vinicchayo.",
  "atk-vin01a:1388_0": "Hatthe bhāranti ettha pana hatthena gahitattā olambako “hatthe bhāro”ti vutto.",
  "atk-vin01a:1389_0": "So paṭhamaṃyeva bhūmito vā gahito hotu,",
  "atk-vin01a:1389_1": "suddhacittena sīsādīhi vā,",
  "atk-vin01a:1389_2": "“hatthe bhāro” tveva saṅkhyaṃ gacchati.",
  "atk-vin01a:1389_3": "Taṃ theyyacittena tādisaṃ gahanaṭṭhānaṃ disvā bhūmiyaṃ vā gacchādīsu vā nikkhipantassa hatthato muttamatte pārājikaṃ.",
  "atk-vin01a:1389_4": "Bhūmito gaṇhātīti ettha pana tesaṃ bhārānaṃ yaṃkiñci pātarāsādikāraṇā suddhacittena bhūmiyaṃ nikkhipitvā",
  "atk-vin01a:1389_5": "puna theyyacittena kesaggamattaṃ uddharantassa pārājikanti.",
  "atk-vin01a:1390_0": "Bhāraṭṭhakathā niṭṭhitā.",
  "atk-vin01a:1391_0": "Ārāmaṭṭhakathā",
  "atk-vin01a:1392_0": "102.",
  "atk-vin01a:1392_1": "Ārāmaṭṭhepi –",
  "atk-vin01a:1392_2": "ārāmaṃ tāva dassento “ārāmo nāma pupphārāmo phalārāmo”ti āha.",
  "atk-vin01a:1392_3": "Tesu vassikādīnaṃ pupphanako pupphārāmo.",
  "atk-vin01a:1392_4": "Ambaphalādīnaṃ phalanako phalārāmo.",
  "atk-vin01a:1392_5": "Ārāme catūhi ṭhānehi nikkhittassa vinicchayo bhūmaṭṭhādīsu vuttanayo eva.",
  "atk-vin01a:1393_0": "Tatthajātake pana mūlanti usīrahiriverādikaṃ yaṃkiñci mūlaṃ,",
  "atk-vin01a:1393_1": "taṃ uppāṭetvā vā uppāṭitaṃ vā gaṇhantassa yena mūlena vatthu pūrati,",
  "atk-vin01a:1393_2": "tasmiṃ gahite pārājikaṃ.",
  "atk-vin01a:1393_3": "Kandopi mūleneva saṅgahito.",
  "atk-vin01a:1393_4": "Uppāṭentassa cettha appamattakepi acchinne thullaccayameva.",
  "atk-vin01a:1393_5": "Tattha vinicchayo bhise vuttanayeneva veditabbo.",
  "atk-vin01a:1393_6": "Tacanti bhesajjatthāya vā rajanatthāya vā upayogagamanūpagaṃ yaṃkiñci rukkhattacaṃ;",
  "atk-vin01a:1393_7": "taṃ uppāṭetvā vā uppāṭitaṃ vā gaṇhantassa mūle vuttanayena pārājikaṃ.",
  "atk-vin01a:1393_8": "Pupphanti vassikamallikādikaṃ yaṃkiñci pupphaṃ,",
  "atk-vin01a:1393_9": "taṃ ocinitvā vā ocinitaṃ vā gaṇhantassa uppalapadumesu vuttanayena pārājikaṃ.",
  "atk-vin01a:1393_10": "Pupphānampi hi vaṇṭaṃ vā bandhanaṃ vā acchinnaṃ rakkhati.",
  "atk-vin01a:1393_11": "Vaṇṭabbhantare pana kesañci sūcikā hoti,",
  "atk-vin01a:1393_12": "sā na rakkhati.",
  "atk-vin01a:1393_13": "Phalanti ambaphalatālaphalādikaṃ yaṃkiñci,",
  "atk-vin01a:1393_14": "taṃ rukkhato gaṇhantassa vinicchayo rukkhe laggitakathāyaṃ vutto.",
  "atk-vin01a:1393_15": "Apanetvā ṭhapitaṃ bhūmaṭṭhādisaṅgahitameva.",
  "atk-vin01a:1394_0": "Ārāmaṃ abhiyuñjatīti parasantakaṃ “mama santako aya”nti musā bhaṇitvā abhiyuñjati,",
  "atk-vin01a:1394_1": "adinnādānassa payogattā dukkaṭaṃ.",
  "atk-vin01a:1394_2": "Sāmikassa vimatiṃ uppādetīti vinicchayakusalatāya balavanissitādibhāvena vā ārāmasāmikassa saṃsayaṃ janeti. Kathaṃ?",
  "atk-vin01a:1394_3": "Tañhi tathā vinicchayappasutaṃ disvā sāmiko cinteti –",
  "atk-vin01a:1394_4": "“sakkhissāmi nu kho ahaṃ imaṃ ārāmaṃ attano kātuṃ,",
  "atk-vin01a:1394_5": "na sakkhissāmi nu kho”ti.",
  "atk-vin01a:1394_6": "Evaṃ tassa vimati uppajjamānā tena uppāditā hoti,",
  "atk-vin01a:1394_7": "tasmā thullaccayaṃ āpajjati.",
  "atk-vin01a:1395_0": "Dhuraṃ nikkhipatīti yadā pana sāmiko “ayaṃ thaddho kakkhaḷo jīvitabrahmacariyantarāyampi me kareyya,",
  "atk-vin01a:1395_1": "alaṃ dāni mayhaṃ iminā ārāmenā”ti dhuraṃ nikkhipati,",
  "atk-vin01a:1395_2": "abhiyuñjako pārājikaṃ āpajjati.",
  "atk-vin01a:1395_3": "Sace sayampi katadhuranikkhepo hoti,",
  "atk-vin01a:1395_4": "atha ca pana sāmikena dhure nikkhittepi abhiyuñjako dhuraṃ anikkhipitvāva “imaṃ suṭṭhu pīḷetvā mama āṇāpavattiṃ",
  "atk-vin01a:1395_5": "dassetvā kiṅkārappaṭissāvibhāve naṃ ṭhapetvā dassāmī”ti dātabbabhāve saussāho hoti,",
  "atk-vin01a:1395_6": "rakkhati tāva.",
  "atk-vin01a:1395_7": "Athāpi abhiyuñjako “acchinditvā na dāni naṃ imassa dassāmī”ti dhuraṃ nikkhipati,",
  "atk-vin01a:1395_8": "sāmiko pana na dhuraṃ nikkhipati,",
  "atk-vin01a:1395_9": "pakkhaṃ pariyesati,",
  "atk-vin01a:1395_10": "kālaṃ āgameti,",
  "atk-vin01a:1395_11": "“lajjiparisaṃ tāva labhāmi,",
  "atk-vin01a:1395_12": "pacchā jānissāmī”ti puna gahaṇeyeva saussāho hoti,",
  "atk-vin01a:1395_13": "rakkhatiyeva.",
  "atk-vin01a:1395_14": "Yadā pana sopi “na dassāmī”ti,",
  "atk-vin01a:1395_15": "sāmikopi “na lacchāmī”ti –",
  "atk-vin01a:1395_16": "evaṃ ubhopi dhuraṃ nikkhipanti,",
  "atk-vin01a:1395_17": "tadā abhiyuñjakassa pārājikaṃ.",
  "atk-vin01a:1395_18": "Atha pana abhiyuñjitvā vinicchayaṃ kurumāno aniṭṭhite vinicchaye sāmikenapi dhuranikkhepe akate attano",
  "atk-vin01a:1395_19": "assāmikabhāvaṃ jānantoyeva tato kiñci pupphaṃ vā phalaṃ vā gaṇhāti,",
  "atk-vin01a:1395_20": "bhaṇḍagghena kāretabbo.",
  "atk-vin01a:1396_0": "Dhammaṃ carantoti bhikkhusaṅghe vā rājakule vā vinicchayaṃ karonto.",
  "atk-vin01a:1396_1": "Sāmikaṃ parājetīti vinicchayikānaṃ ukkocaṃ datvā kūṭasakkhiṃ otāretvā ārāmasāmikaṃ jinātīti attho.",
  "atk-vin01a:1396_2": "Āpatti pārājikassāti na kevalaṃ tasseva,",
  "atk-vin01a:1396_3": "sañcicca tassa atthasādhane pavattānaṃ kūṭavinicchayikānampi kūṭasakkhīnampi sabbesaṃ pārājikaṃ.",
  "atk-vin01a:1396_4": "Ettha ca sāmikassa dhuranikkhepavaseneva parājayo veditabbo.",
  "atk-vin01a:1396_5": "Anikkhittadhuro hi aparājitova hoti.",
  "atk-vin01a:1396_6": "Dhammaṃ caranto parajjatīti sacepi dhammena vinayena satthusāsanena vinicchayassa pavattattā sayaṃ parājayaṃ pāpuṇāti;",
  "atk-vin01a:1396_7": "evampi musāvādena sāmikānaṃ pīḷākaraṇapaccayā thullaccayaṃ āpajjatīti.",
  "atk-vin01a:1397_0": "Ārāmaṭṭhakathā niṭṭhitā.",
  "atk-vin01a:1398_0": "Vihāraṭṭhakathā",
  "atk-vin01a:1399_0": "103.",
  "atk-vin01a:1399_1": "Vihāraṭṭhepi –",
  "atk-vin01a:1399_2": "catūhi ṭhānehi nikkhittaṃ vuttanayameva.",
  "atk-vin01a:1399_3": "Abhiyogepi cettha cātuddisaṃ saṅghaṃ uddissa bhikkhūnaṃ dinnaṃ vihāraṃ vā pariveṇaṃ vā āvāsaṃ vā mahantampi",
  "atk-vin01a:1399_4": "khuddakampi abhiyuñjato abhiyogo na ruhati.",
  "atk-vin01a:1399_5": "Acchinditvā gaṇhitumpi na sakkoti. Kasmā?",
  "atk-vin01a:1399_6": "Sabbesaṃ dhuranikkhepābhāvato.",
  "atk-vin01a:1399_7": "Na hettha sabbe cātuddisā bhikkhū dhuranikkhepaṃ karontīti.",
  "atk-vin01a:1399_8": "Dīghabhāṇakādibhedassa pana gaṇassa ekapuggalassa vā santakaṃ abhiyuñjitvā gaṇhanto sakkoti te dhuraṃ nikkhipāpetuṃ.",
  "atk-vin01a:1399_9": "Tasmā tattha ārāme vuttanayena vinicchayo veditabboti.",
  "atk-vin01a:1400_0": "Vihāraṭṭhakathā niṭṭhitā.",
  "atk-vin01a:1401_0": "Khettaṭṭhakathā",
  "atk-vin01a:1402_0": "104.",
  "atk-vin01a:1402_1": "Khettaṭṭhepi –",
  "atk-vin01a:1402_2": "khettaṃ tāva dassento “khettaṃ nāma yattha pubbaṇṇaṃ vā aparaṇṇaṃ vā jāyatī”ti āha.",
  "atk-vin01a:1402_3": "Tattha pubbaṇṇanti sāliādīni satta dhaññāni;",
  "atk-vin01a:1402_4": "aparaṇṇanti muggamāsādīni;",
  "atk-vin01a:1402_5": "ucchukhettādikampi ettheva saṅgahitaṃ.",
  "atk-vin01a:1402_6": "Idhāpi catūhi ṭhānehi nikkhittaṃ vuttanayameva.",
  "atk-vin01a:1402_7": "Tatthajātake pana sālisīsādīni nirumbhitvā vā ekamekaṃ hattheneva chinditvā vā asitena lāyitvā vā bahūni",
  "atk-vin01a:1402_8": "ekato uppāṭetvā vā gaṇhantassa yasmiṃ bīje vā sīse vā muṭṭhiyaṃ vā muggamāsādiphale vā vatthu pūrati,",
  "atk-vin01a:1402_9": "tasmiṃ bandhanā mocitamatte pārājikaṃ.",
  "atk-vin01a:1402_10": "Acchijjamāno pana daṇḍako vā vāko vā taco vā appamattakopi rakkhati.",
  "atk-vin01a:1403_0": "Vīhināḷaṃ dīghampi hoti,",
  "atk-vin01a:1403_1": "yāva antonāḷato vīhisīsadaṇḍako na nikkhamati,",
  "atk-vin01a:1403_2": "tāva rakkhati.",
  "atk-vin01a:1403_3": "Kesaggamattampi nāḷato daṇḍakassa heṭṭhimatale nikkhante bhaṇḍagghena kāretabbo.",
  "atk-vin01a:1403_4": "Asitena lāyitvā gaṇhato pana muṭṭhigatesu heṭṭhā chinnesupi sace sīsāni jaṭitāni,",
  "atk-vin01a:1403_5": "rakkhanti tāva.",
  "atk-vin01a:1403_6": "Vijaṭetvā pana kesaggamattampi ukkhipato sace vatthu pūrati,",
  "atk-vin01a:1403_7": "pārājikaṃ.",
  "atk-vin01a:1403_8": "Sāmikehi pana lāyitvā ṭhapitaṃ sabhusaṃ vā abhusaṃ vā katvā gaṇhato yena vatthu pūrati,",
  "atk-vin01a:1403_9": "tasmiṃ gahite pārājikaṃ.",
  "atk-vin01a:1403_10": "Sace parikappeti “idaṃ madditvā papphoṭetvā sārameva gaṇhissāmī”ti rakkhati tāva.",
  "atk-vin01a:1403_11": "Maddanapapphoṭanesu ṭhānā cāventassāpi pārājikaṃ natthi,",
  "atk-vin01a:1403_12": "pacchā bhājanagate katamatte pārājikaṃ.",
  "atk-vin01a:1403_13": "Abhiyogo panettha vuttanayo eva.",
  "atk-vin01a:1404_0": "Khīlasaṅkamanādīsu pathavī nāma anagghā.",
  "atk-vin01a:1404_1": "Tasmā sace ekeneva khīlena ito kesaggamattampi pathavippadesaṃ sāmikānaṃ passantānaṃ vā apassantānaṃ vā attano santakaṃ karoti,",
  "atk-vin01a:1404_2": "tasmiṃ khīle nāmaṃ chinditvā vā acchinditvā vā saṅkāmitamatte tassa ca,",
  "atk-vin01a:1404_3": "ye cassa ekacchandā,",
  "atk-vin01a:1404_4": "sabbesaṃ pārājikaṃ.",
  "atk-vin01a:1404_5": "Sace pana dvīhi khīlehi gahetabbaṃ hoti,",
  "atk-vin01a:1404_6": "paṭhame khīle thullaccayaṃ;",
  "atk-vin01a:1404_7": "dutiye pārājikaṃ.",
  "atk-vin01a:1404_8": "Sace tīhi gahetabbaṃ hoti,",
  "atk-vin01a:1404_9": "paṭhame dukkaṭaṃ,",
  "atk-vin01a:1404_10": "dutiye thullaccayaṃ,",
  "atk-vin01a:1404_11": "tatiye pārājikaṃ.",
  "atk-vin01a:1404_12": "Evaṃ bahukesupi avasāne dve ṭhapetvā purimehi dukkaṭaṃ,",
  "atk-vin01a:1404_13": "avasāne dvinnaṃ ekena thullaccayaṃ,",
  "atk-vin01a:1404_14": "itarena pārājikaṃ veditabbaṃ.",
  "atk-vin01a:1404_15": "Tañca kho sāmikānaṃ dhuranikkhepena.",
  "atk-vin01a:1404_16": "Evaṃ sabbattha.",
  "atk-vin01a:1405_0": "Rajjuṃ vāti “mama santakaṃ ida”nti ñāpetukāmo rajjuṃ vā pasāreti,",
  "atk-vin01a:1405_1": "yaṭṭhiṃ vā pāteti, dukkaṭaṃ.",
  "atk-vin01a:1405_2": "“Idāni dvīhi payogehi attano santakaṃ karissāmī”ti tesaṃ paṭhame thullaccayaṃ,",
  "atk-vin01a:1405_3": "dutiye pārājikaṃ.",
  "atk-vin01a:1406_0": "Vatiṃ vāti parassa khettaṃ parikkhepavasena attano kātukāmo dārūni nikhaṇati,",
  "atk-vin01a:1406_1": "payoge payoge dukkaṭaṃ.",
  "atk-vin01a:1406_2": "Ekasmiṃ anāgate thullaccayaṃ,",
  "atk-vin01a:1406_3": "tasmiṃ āgate pārājikaṃ.",
  "atk-vin01a:1406_4": "Sace tattakena asakkonto sākhāparivāreneva attano kātuṃ sakkoti,",
  "atk-vin01a:1406_5": "sākhāpātanepi eseva nayo.",
  "atk-vin01a:1406_6": "Evaṃ yena yena parikkhipitvā attano kātuṃ sakkoti,",
  "atk-vin01a:1406_7": "tattha tattha paṭhamapayogehi dukkaṭaṃ.",
  "atk-vin01a:1406_8": "Avasāne dvinnaṃ ekena thullaccayaṃ,",
  "atk-vin01a:1406_9": "itarena pārājikaṃ veditabbaṃ.",
  "atk-vin01a:1407_0": "Mariyādaṃ vāti parassa khettaṃ “mama ida”nti ñāpetukāmo attano khettamariyādaṃ",
  "atk-vin01a:1408_0": "Kedārapāḷiṃ yathā parassa khettaṃ atikkamati,",
  "atk-vin01a:1408_1": "evaṃ saṅkāmeti,",
  "atk-vin01a:1408_2": "paṃsumattikādīhi vā vaḍḍhetvā vitthataṃ karoti,",
  "atk-vin01a:1408_3": "akataṃ vā pana patiṭṭhāpeti,",
  "atk-vin01a:1408_4": "purimapayogehi dukkaṭaṃ.",
  "atk-vin01a:1408_5": "Dvinnaṃ pacchimānaṃ ekena thullaccayaṃ,",
  "atk-vin01a:1408_6": "itarena pārājikanti.",
  "atk-vin01a:1409_0": "Khettaṭṭhakathā niṭṭhitā.",
  "atk-vin01a:1410_0": "Vatthuṭṭhakathā",
  "atk-vin01a:1411_0": "105.",
  "atk-vin01a:1411_1": "Vatthuṭṭhepi –",
  "atk-vin01a:1411_2": "vatthuṃ tāva dassento vatthu nāma “ārāmavatthu vihāravatthū”ti āha.",
  "atk-vin01a:1411_3": "Tattha bījaṃ vā uparopake vā aropetvāva kevalaṃ bhūmiṃ sodhetvā tiṇṇaṃ pākārānaṃ yena kenaci parikkhipitvā",
  "atk-vin01a:1411_4": "vā aparikkhipitvā vā pupphārāmādīnaṃ atthāya ṭhapito bhūmibhāgo ārāmavatthu nāma.",
  "atk-vin01a:1411_5": "Eteneva nayena ekavihārapariveṇaāvāsānaṃ atthāya ṭhapito bhūmibhāgo vihāravatthu nāma.",
  "atk-vin01a:1411_6": "Yopi pubbe ārāmo ca vihāro ca hutvā pacchā vinassitvā bhūmimatto ṭhito,",
  "atk-vin01a:1411_7": "ārāmavihārakiccaṃ na karoti,",
  "atk-vin01a:1411_8": "sopi ārāmavihāravatthusaṅgaheneva saṅgahito.",
  "atk-vin01a:1411_9": "Vinicchayo panettha khettaṭṭhe vuttasadisoyevāti.",
  "atk-vin01a:1412_0": "Vatthuṭṭhakathā niṭṭhitā.",
  "atk-vin01a:1413_0": "106. Gāmaṭṭhe yaṃ vattabbaṃ taṃ vuttameva.",
  "atk-vin01a:1414_0": "Araññaṭṭhakathā",
  "atk-vin01a:1415_0": "107.",
  "atk-vin01a:1415_1": "Araññaṭṭhe –",
  "atk-vin01a:1415_2": "araññaṃ tāva dassento “araññaṃ nāma yaṃ manussānaṃ pariggahitaṃ hoti,",
  "atk-vin01a:1415_3": "taṃ arañña”nti āha.",
  "atk-vin01a:1415_4": "Tattha yasmā araññaṃ nāma manussānaṃ pariggahitampi atthi,",
  "atk-vin01a:1415_5": "apariggahitampi;",
  "atk-vin01a:1415_6": "idha pana yaṃ pariggahitaṃ sārakkhaṃ,",
  "atk-vin01a:1415_7": "yato na vinā mūlena kaṭṭhalatādīni gahetuṃ labbhanti,",
  "atk-vin01a:1415_8": "taṃ adhippetaṃ.",
  "atk-vin01a:1415_9": "Tasmā “yaṃ manussānaṃ pariggahitaṃ hotī”ti vatvā puna “arañña”nti vuttaṃ.",
  "atk-vin01a:1415_10": "Tena imamatthaṃ dasseti –",
  "atk-vin01a:1415_11": "“na pariggahitabhāvo araññassa lakkhaṇaṃ.",
  "atk-vin01a:1415_12": "Yaṃ pana attano araññalakkhaṇena araññaṃ manussānañca pariggahitaṃ,",
  "atk-vin01a:1415_13": "taṃ imasmiṃ atthe arañña”nti.",
  "atk-vin01a:1415_14": "Tattha vinicchayo ārāmaṭṭhādīsu vuttasadiso.",
  "atk-vin01a:1416_0": "Tatthajātakesu panettha ekasmimpi mahaggharukkhe chinnamatte pārājikaṃ.",
  "atk-vin01a:1416_1": "Lataṃ vāti ettha ca vettopi latāpi latā eva;",
  "atk-vin01a:1416_2": "tattha yo vetto vā latā vā dīghā hoti,",
  "atk-vin01a:1416_3": "mahārukkhe ca gacche ca vinivijjhitvā vā veṭhetvā vā gatā,",
  "atk-vin01a:1416_4": "sā mūle chinnāpi avahāraṃ na janeti agge chinnāpi,",
  "atk-vin01a:1416_5": "yadā pana aggepi mūlepi chinnā hoti,",
  "atk-vin01a:1416_6": "tadā avahāraṃ janeti.",
  "atk-vin01a:1416_7": "Sace pana veṭhetvā ṭhitā hoti,",
  "atk-vin01a:1416_8": "veṭhetvā ṭhitā pana rukkhato mocitamattā avahāraṃ janeti.",
  "atk-vin01a:1417_0": "Tiṇaṃ vāti ettha tiṇaṃ vā hotu paṇṇaṃ vā,",
  "atk-vin01a:1417_1": "sabbaṃ tiṇaggahaṇeneva gahitaṃ;",
  "atk-vin01a:1417_2": "taṃ gehacchadanādīnamatthāya parehi chinnaṃ vā attanā chinditvā vā gaṇhanto bhaṇḍagghena kāretabbo.",
  "atk-vin01a:1417_3": "Na kevalañca tiṇapaṇṇameva,",
  "atk-vin01a:1417_4": "aññampi yaṃkiñci vākachalli ādi,",
  "atk-vin01a:1417_5": "yattha sāmikā sālayā,",
  "atk-vin01a:1417_6": "taṃ gaṇhanto bhaṇḍagghena kāretabbo.",
  "atk-vin01a:1417_7": "Tacchetvā ṭhapito addhagatopi rukkho na gahetabbo.",
  "atk-vin01a:1417_8": "Yo pana agge ca mūle ca chinno hoti,",
  "atk-vin01a:1417_9": "sākhāpissa pūtikā jātā,",
  "atk-vin01a:1417_10": "challiyopi gaḷitā,",
  "atk-vin01a:1417_11": "“ayaṃ sāmikehi chaḍḍito”ti gahetuṃ vaṭṭati.",
  "atk-vin01a:1417_12": "Lakkhaṇacchinnassāpi yadā lakkhaṇaṃ challiyā pariyonaddhaṃ hoti,",
  "atk-vin01a:1417_13": "tadā gahetuṃ vaṭṭati.",
  "atk-vin01a:1417_14": "Gehādīnaṃ atthāya rukkhe chinditvā yadā tāni katāni ajjhāvutthāni ca honti,",
  "atk-vin01a:1417_15": "dārūnipi araññe vassena ca ātapena ca vinassanti,",
  "atk-vin01a:1417_16": "īdisānipi disvā “chaḍḍitānī”ti gahetuṃ vaṭṭati. Kasmā?",
  "atk-vin01a:1417_17": "Yasmā araññasāmikā etesaṃ anissarā.",
  "atk-vin01a:1417_18": "Yehi araññasāmikānaṃ deyyadhammaṃ datvā chinnāni,",
  "atk-vin01a:1417_19": "te eva issarā,",
  "atk-vin01a:1417_20": "tehi ca tāni chaḍḍitāni,",
  "atk-vin01a:1417_21": "nirālayā tattha jātāti.",
  "atk-vin01a:1418_0": "Yopi bhikkhu paṭhamaṃyeva araññapālānaṃ deyyadhammaṃ datvā araññaṃ pavisitvā yathārucite rukkhe gāhāpeti,",
  "atk-vin01a:1418_1": "tassa tesaṃ ārakkhaṭṭhānaṃ agantvāpi yathārucitena maggena gantuṃ vaṭṭati.",
  "atk-vin01a:1418_2": "Athāpi pavisanto adatvā “nikkhamanto dassāmī”ti rukkhe gāhāpetvā nikkhamanto tesaṃ dātabbaṃ datvā gacchati,",
  "atk-vin01a:1418_3": "vaṭṭati eva.",
  "atk-vin01a:1418_4": "Athāpi ābhogaṃ katvā gacchati “dehī”ti vutte “dassāmī”ti,",
  "atk-vin01a:1418_5": "“dehī”ti vutte dātabbameva.",
  "atk-vin01a:1418_6": "Sace koci attano dhanaṃ datvā “bhikkhussa gantuṃ dethā”ti vadati,",
  "atk-vin01a:1418_7": "laddhakappameva,",
  "atk-vin01a:1418_8": "gantuṃ vaṭṭati.",
  "atk-vin01a:1418_9": "Sace pana koci issarajātiko dhanaṃ adatvāva “bhikkhūnaṃ bhāgaṃ mā gaṇhathā”ti vāreti,",
  "atk-vin01a:1418_10": "araññapālā ca “mayaṃ bhikkhūnaṃ tāpasānañca bhāgaṃ agaṇhantā kuto lacchāma, detha,",
  "atk-vin01a:1418_11": "bhante”ti vadanti,",
  "atk-vin01a:1418_12": "dātabbameva.",
  "atk-vin01a:1419_0": "Yo pana araññapālesu niddāyantesu vā kīḷāpasutesu vā katthaci pakkantesu vā āgantvā “kuhiṃ araññapālā”ti pakkositvāpi adisvā gacchati,",
  "atk-vin01a:1419_1": "bhaṇḍadeyyaṃ.",
  "atk-vin01a:1419_2": "Yopi ārakkhaṭṭhānaṃ patvā kammaṭṭhānādīni manasikaronto vā aññavihito vā assatiyā atikkamati,",
  "atk-vin01a:1419_3": "bhaṇḍadeyyameva.",
  "atk-vin01a:1419_4": "Yassāpi taṃ ṭhānaṃ pattassa coro vā hatthī vā vāḷamigo vā mahāmegho vā vuṭṭhahati,",
  "atk-vin01a:1419_5": "so ca tamhā upaddavā muccitukamyatāya sahasā taṃ ṭhānaṃ atikkamati,",
  "atk-vin01a:1419_6": "rakkhati tāva,",
  "atk-vin01a:1419_7": "bhaṇḍadeyyaṃ pana hoti.",
  "atk-vin01a:1419_8": "Idaṃ pana araññe ārakkhaṭṭhānaṃ nāma suṅkaghātatopi garukataraṃ.",
  "atk-vin01a:1419_9": "Suṅkaghātassa hi paricchedaṃ anokkamitvā dūratova pariharanto dukkaṭameva āpajjati.",
  "atk-vin01a:1419_10": "Idaṃ pana theyyacittena pariharantassa ākāsena gacchatopi pārājikameva.",
  "atk-vin01a:1419_11": "Tasmā ettha appamattena bhavitabbanti.",
  "atk-vin01a:1420_0": "Araññaṭṭhakathā niṭṭhitā.",
  "atk-vin01a:1421_0": "Udakakathā",
  "atk-vin01a:1422_0": "108.",
  "atk-vin01a:1422_1": "Udake pana –",
  "atk-vin01a:1422_2": "bhājanagatanti udakadullabhakāle udakamaṇikādīsu bhājanesu saṅgopetvā ṭhapitaṃ;",
  "atk-vin01a:1422_3": "taṃ yasmiṃ bhājane ṭhapitaṃ hoti,",
  "atk-vin01a:1422_4": "taṃ bhājanaṃ āviñchitvā vā chiddaṃ katvā vā tattha pokkharaṇītaḷākesu ca attano bhājanaṃ pavesetvā gaṇhantassa",
  "atk-vin01a:1422_5": "sappitelesu vuttanayena vinicchayo veditabbo.",
  "atk-vin01a:1423_0": "Mariyādacchedane pana tattha jātakabhūtagāmena saddhimpi mariyādaṃ chindantassa adinnādānapayogattā dukkaṭaṃ.",
  "atk-vin01a:1423_1": "Tañca pana pahāre pahāre hoti.",
  "atk-vin01a:1423_2": "Antoṭhatvā bahimukho chindanto bahi antena kāretabbo.",
  "atk-vin01a:1423_3": "Bahi ṭhatvā antomukho chindanto antoantena kāretabbo.",
  "atk-vin01a:1423_4": "Anto ca bahi ca chinditvā majjhe ṭhapetvā taṃ chindanto majjhena kāretabbo.",
  "atk-vin01a:1423_5": "Mariyādaṃ dubbalaṃ katvā gāvo pakkosati,",
  "atk-vin01a:1423_6": "gāmadārakehi vā pakkosāpeti,",
  "atk-vin01a:1423_7": "tā āgantvā khurehi mariyādaṃ chindanti,",
  "atk-vin01a:1423_8": "teneva chinnā hoti.",
  "atk-vin01a:1423_9": "Mariyādaṃ dubbalaṃ katvā gāvo udake paveseti,",
  "atk-vin01a:1423_10": "gāmadārakehi vā pavesāpeti,",
  "atk-vin01a:1423_11": "tāhi uṭṭhāpitavīciyo mariyādaṃ bhinditvā gacchanti.",
  "atk-vin01a:1423_12": "Gāmadārake vā “udake kīḷathā”ti vadati,",
  "atk-vin01a:1423_13": "kīḷante vā utrāseti,",
  "atk-vin01a:1423_14": "tehi uṭṭhāpitavīciyopi mariyādaṃ chinditvā gacchanti.",
  "atk-vin01a:1423_15": "Antoudake jātarukkhaṃ chindati,",
  "atk-vin01a:1423_16": "aññena vā chindāpeti,",
  "atk-vin01a:1423_17": "tenapi patantena uṭṭhāpitavīciyo mariyādaṃ chinditvā gacchanti,",
  "atk-vin01a:1423_18": "teneva chinnā hoti.",
  "atk-vin01a:1423_19": "Mariyādaṃ dubbalaṃ katvā taḷākarakkhaṇatthāya taḷākato nibbahanaudakaṃ vā niddhamanatumbaṃ vā pidahati,",
  "atk-vin01a:1423_20": "aññato gacchantaṃ vā udakaṃ yathā ettha pavisati,",
  "atk-vin01a:1423_21": "evaṃ pāḷiṃ vā bandhati,",
  "atk-vin01a:1423_22": "mātikaṃ vā ujukaṃ karoti,",
  "atk-vin01a:1423_23": "tassa uparibhāge ṭhitaṃ attano taḷākaṃ vā bhindati,",
  "atk-vin01a:1423_24": "ussannaṃ udakaṃ mariyādaṃ gahetvā gacchati,",
  "atk-vin01a:1423_25": "teneva chinnā hoti.",
  "atk-vin01a:1423_26": "Sabbattha nikkhantaudakagghānurūpena avahārena kāretabbo.",
  "atk-vin01a:1424_0": "Niddhamanapanāḷiṃ ugghāṭetvā nīharantassāpi eseva nayo.",
  "atk-vin01a:1424_1": "Sace pana tena mariyādāya dubbalāya katāya attano dhammatāya āgantvā vā anāṇattehi gāmadārakehi āropitā vā gāviyo khurehi mariyādaṃ bhindanti,",
  "atk-vin01a:1424_2": "attanoyeva dhammatāya anāṇattehi vā gāmadārakehi udake pavesitā vīciyo uṭṭhāpenti,",
  "atk-vin01a:1424_3": "gāmadārakā vā sayameva pavisitvā kīḷantā uṭṭhāpenti antoudake vā rukkho aññena chijjamāno patitvā uṭṭhāpeti,",
  "atk-vin01a:1424_4": "uṭṭhāpitā vīciyo mariyādaṃ chindanti,",
  "atk-vin01a:1424_5": "sacepi mariyādaṃ dubbalaṃ katvā sukkhataḷākassa udakanibbahanaṭṭhānaṃ vā udakaniddhamanatumbaṃ vā pidahati,",
  "atk-vin01a:1424_6": "aññato gamanamagge vā pāḷiṃ bandhati,",
  "atk-vin01a:1424_7": "sukkhamātikaṃ vā ujukaṃ karoti,",
  "atk-vin01a:1424_8": "pacchā deve vuṭṭhe udakaṃ āgantvā mariyādaṃ bhindati,",
  "atk-vin01a:1424_9": "sabbattha bhaṇḍadeyyaṃ.",
  "atk-vin01a:1425_0": "Yo pana nidāghe sukkhavāpiyā mariyādaṃ yāva talaṃ pāpetvā chindati,",
  "atk-vin01a:1425_1": "pacchā deve vuṭṭhe āgatāgataṃ udakaṃ palāyati,",
  "atk-vin01a:1425_2": "bhaṇḍadeyyaṃ.",
  "atk-vin01a:1425_3": "Yattakaṃ tappaccayā sassaṃ uppajjati,",
  "atk-vin01a:1425_4": "tato pādamattagghanakampi adento sāmikānaṃ dhuranikkhepena assamaṇo hoti.",
  "atk-vin01a:1426_0": "Yaṃ pana sabbasādhāraṇaṃ taḷākaṃ hoti;",
  "atk-vin01a:1426_1": "taḷāke udakassa sabbepi manussā issarā.",
  "atk-vin01a:1426_2": "Heṭṭhato panassa sassāni karonti,",
  "atk-vin01a:1426_3": "sassapālanatthaṃ taḷākato mahāmātikā nikkhamitvā khettamajjhena yāti,",
  "atk-vin01a:1426_4": "sāpi sadā sandanakāle sabbasādhāraṇā.",
  "atk-vin01a:1426_5": "Tato pana khuddakamātikā nīharitvā attano attano kedāresu udakaṃ pavesenti.",
  "atk-vin01a:1426_6": "Taṃ aññesaṃ gahetuṃ na denti.",
  "atk-vin01a:1426_7": "Nidāghasamayeva udake mandībhūte vārena udakaṃ denti,",
  "atk-vin01a:1426_8": "yo udakavāre sampatte na labhati,",
  "atk-vin01a:1426_9": "tassa sassāni milāyanti;",
  "atk-vin01a:1426_10": "tasmā aññesaṃ vāre añño gahetuṃ na labhati.",
  "atk-vin01a:1426_11": "Tattha yo bhikkhu paresaṃ khuddakamātikāto vā kedārato vā udakaṃ theyyacittena attano vā parassa vā mātikaṃ vā kedāraṃ vā paveseti,",
  "atk-vin01a:1426_12": "aṭavimukhaṃ vā vāheti,",
  "atk-vin01a:1426_13": "avahāro vassa hoti.",
  "atk-vin01a:1427_0": "Yopi “cirena me udakavāro bhavissati, idañca sassaṃ milāyatī”ti paresaṃ kedāre",
  "atk-vin01a:1428_0": "Pavisantassa udakassa pavisanamaggaṃ pidahitvā attano kedāraṃ paveseti,",
  "atk-vin01a:1428_1": "avahāro eva.",
  "atk-vin01a:1428_2": "Sace pana taḷākato aniggate paresaṃ mātikāmukhaṃ asampatteva udake sukkhamātikaṃyeva yathā āgacchantaṃ",
  "atk-vin01a:1428_3": "udakaṃ aññesaṃ kedāre appavisitvā attanoyeva kedāraṃ pavisati,",
  "atk-vin01a:1428_4": "evaṃ tattha tattha bandhati.",
  "atk-vin01a:1428_5": "Anikkhante baddhā subaddhā,",
  "atk-vin01a:1428_6": "nikkhante baddhā,",
  "atk-vin01a:1428_7": "bhaṇḍadeyyaṃ.",
  "atk-vin01a:1428_8": "Taḷākaṃ gantvā sayameva niddhamanapanāḷiṃ ugghāṭetvā attano kedāraṃ pavesentassāpi natthi avahāro. Kasmā?",
  "atk-vin01a:1428_9": "Taḷākaṃ nissāya khettassa katattā.",
  "atk-vin01a:1428_10": "Kurundiyādīsu pana “avahāro”ti vuttaṃ.",
  "atk-vin01a:1428_11": "Taṃ “vatthuṃ kālañca desañcā”ti iminā lakkhaṇena na sameti.",
  "atk-vin01a:1428_12": "Tasmā mahāaṭṭhakathāyaṃ vuttameva yuttanti.",
  "atk-vin01a:1429_0": "Udakakathā niṭṭhitā.",
  "atk-vin01a:1430_0": "Dantaponakathā",
  "atk-vin01a:1431_0": "109.",
  "atk-vin01a:1431_1": "Dantapoṇaṃ ārāmaṭṭhakavinicchayena vinicchinitabbaṃ.",
  "atk-vin01a:1431_2": "Ayaṃ pana viseso –",
  "atk-vin01a:1431_3": "yo saṅghassa vetanabhato hutvā devasikaṃ vā pakkhamāsavārena vā dantakaṭṭhaṃ āharati,",
  "atk-vin01a:1431_4": "so taṃ āharitvā chinditvāpi yāva bhikkhusaṅghaṃ na sampaṭicchāpeti,",
  "atk-vin01a:1431_5": "tāva tasseva hoti.",
  "atk-vin01a:1431_6": "Tasmā taṃ theyyacittena gaṇhanto bhaṇḍagghena kāretabbo.",
  "atk-vin01a:1431_7": "Tatthajātakaṃ pana garubhaṇḍaṃ,",
  "atk-vin01a:1431_8": "tampi bhikkhusaṅghena rakkhitagopitaṃ gaṇhanto bhaṇḍagghena kāretabbo.",
  "atk-vin01a:1431_9": "Eseva nayo gaṇapuggalagihimanussasantakepi chinnake acchinnake ca.",
  "atk-vin01a:1431_10": "Tesaṃ ārāmuyyānabhūmīsu jātaṃ sāmaṇerā vārena bhikkhusaṅghassa dantakaṭṭhaṃ āharantā ācariyupajjhāyānampi āharanti,",
  "atk-vin01a:1431_11": "taṃ yāva chinditvā saṅghaṃ na paṭicchāpenti,",
  "atk-vin01a:1431_12": "tāva sabbaṃ tesaṃyeva hoti.",
  "atk-vin01a:1431_13": "Tasmā tampi theyyacittena gaṇhanto bhaṇḍagghena kāretabbo.",
  "atk-vin01a:1431_14": "Yadā pana te chinditvā saṅghassa paṭicchāpetvā dantakaṭṭhamāḷake nikkhipanti,",
  "atk-vin01a:1431_15": "“yathāsukhaṃ bhikkhusaṅgho paribhuñjatū”ti;",
  "atk-vin01a:1431_16": "tato paṭṭhāya avahāro natthi,",
  "atk-vin01a:1431_17": "vattaṃ pana jānitabbaṃ.",
  "atk-vin01a:1431_18": "Yo hi devasikaṃ saṅghamajjhe osarati,",
  "atk-vin01a:1431_19": "tena divase divase ekameva dantakaṭṭhaṃ gahetabbaṃ.",
  "atk-vin01a:1431_20": "Yo pana devasikaṃ na osarati,",
  "atk-vin01a:1431_21": "padhānaghare vasitvā dhammasavane vā uposathagge vā dissati,",
  "atk-vin01a:1431_22": "tena pamāṇaṃ sallakkhetvā cattāri pañcadantakaṭṭhāni attano vasanaṭṭhāne ṭhapetvā khāditabbāni.",
  "atk-vin01a:1431_23": "Tesu khīṇesu sace punapi dantakaṭṭhamāḷake bahūni hontiyeva,",
  "atk-vin01a:1431_24": "punapi āharitvā khāditabbāni.",
  "atk-vin01a:1431_25": "Yadi pana pamāṇaṃ asallakkhetvā āharati,",
  "atk-vin01a:1431_26": "tesu akkhīṇesuyeva māḷake khīyanti,",
  "atk-vin01a:1431_27": "tato keci therā “yehi gahitāni,",
  "atk-vin01a:1431_28": "te paṭiāharantū”ti vadeyyuṃ,",
  "atk-vin01a:1431_29": "keci “khādantu,",
  "atk-vin01a:1431_30": "puna sāmaṇerā āharissantī”ti,",
  "atk-vin01a:1431_31": "tasmā vivādapariharaṇatthaṃ pamāṇaṃ sallakkhetabbaṃ.",
  "atk-vin01a:1431_32": "Gahaṇe pana doso natthi.",
  "atk-vin01a:1431_33": "Maggaṃ gacchantenāpi ekaṃ vā dve vā thavikāya pakkhipitvā gantabbanti.",
  "atk-vin01a:1432_0": "Dantaponakathā niṭṭhitā.",
  "atk-vin01a:1433_0": "Vanappatikathā",
  "atk-vin01a:1434_0": "110.",
  "atk-vin01a:1434_1": "Vanassa patīti vanappati;",
  "atk-vin01a:1434_2": "vanajeṭṭhakarukkhassetaṃ adhivacanaṃ.",
  "atk-vin01a:1434_3": "Idha pana sabbopi manussehi pariggahitarukkho adhippeto ambalabujapanasādiko.",
  "atk-vin01a:1434_4": "Yattha vā pana maricavalliādīni āropenti,",
  "atk-vin01a:1434_5": "so chijjamāno sace ekāyapi challiyā vā vākena vā sakalikāya vā pheggunā vā sambaddhova hutvā bhūmiyaṃ patati,",
  "atk-vin01a:1434_6": "rakkhati tāva.",
  "atk-vin01a:1435_0": "Yo pana chinnopi vallīhi vā sāmantarukkhasākhāhi vā sambaddho sandhāritattā ujukameva tiṭṭhati,",
  "atk-vin01a:1435_1": "patanto vā bhūmiṃ na pāpuṇāti,",
  "atk-vin01a:1435_2": "natthi tattha parihāro,",
  "atk-vin01a:1435_3": "avahāro eva hoti.",
  "atk-vin01a:1435_4": "Yopi kakacena chinno acchinno viya hutvā tatheva tiṭṭhati,",
  "atk-vin01a:1435_5": "tasmimpi eseva nayo.",
  "atk-vin01a:1436_0": "Yo pana rukkhaṃ dubbalaṃ katvā pacchā cāletvā pāteti,",
  "atk-vin01a:1436_1": "aññena vā cālāpeti;",
  "atk-vin01a:1436_2": "aññaṃ vāssa santike rukkhaṃ chinditvā ajjhottharati,",
  "atk-vin01a:1436_3": "parena vā ajjhottharāpeti;",
  "atk-vin01a:1436_4": "makkaṭe vā paripātetvā tattha āropeti,",
  "atk-vin01a:1436_5": "aññena vā āropāpeti;",
  "atk-vin01a:1436_6": "vagguliyo vā tattha āropeti,",
  "atk-vin01a:1436_7": "parena vā āropāpeti;",
  "atk-vin01a:1436_8": "tā taṃ rukkhaṃ pātenti,",
  "atk-vin01a:1436_9": "tasseva avahāro.",
  "atk-vin01a:1437_0": "Sace pana tena rukkhe dubbale kate añño anāṇatto eva taṃ cāletvā pāteti,",
  "atk-vin01a:1438_0": "Rukkhena vā ajjhottharati,",
  "atk-vin01a:1438_1": "attano dhammatāya makkaṭā vā vagguliyo vā ārohanti,",
  "atk-vin01a:1438_2": "paro vā anāṇatto āropeti,",
  "atk-vin01a:1438_3": "sayaṃ vā esa vātamukhaṃ sodheti,",
  "atk-vin01a:1438_4": "balavavāto āgantvā rukkhaṃ pāteti;",
  "atk-vin01a:1438_5": "sabbattha bhaṇḍadeyyaṃ.",
  "atk-vin01a:1438_6": "Vātamukhasodhanaṃ panettha asampatte vāte sukkhamātikāya ujukaraṇādīhi sameti,",
  "atk-vin01a:1438_7": "no aññathā.",
  "atk-vin01a:1438_8": "Rukkhaṃ āvijjhitvā satthena vā ākoṭeti,",
  "atk-vin01a:1438_9": "aggiṃ vā deti,",
  "atk-vin01a:1438_10": "maṇḍukakaṇṭakaṃ vā visaṃ vā ākoṭeti,",
  "atk-vin01a:1438_11": "yena so marati,",
  "atk-vin01a:1438_12": "sabbattha bhaṇḍadeyyamevāti.",
  "atk-vin01a:1439_0": "Vanappatikathā niṭṭhitā.",
  "atk-vin01a:1440_0": "Haraṇakakathā",
  "atk-vin01a:1441_0": "111.",
  "atk-vin01a:1441_1": "Haraṇake –",
  "atk-vin01a:1441_2": "aññassa haraṇakaṃ bhaṇḍaṃ theyyacitto āmasatīti paraṃ sīsabhārādīhi bhaṇḍaṃ ādāya gacchantaṃ disvā “etaṃ harissāmī”ti vegena gantvā āmasati,",
  "atk-vin01a:1441_3": "ettāvatā assa dukkaṭaṃ.",
  "atk-vin01a:1441_4": "Phandāpetīti ākaḍḍhanavikaḍḍhanaṃ karoti,",
  "atk-vin01a:1441_5": "sāmiko na muñcati,",
  "atk-vin01a:1441_6": "tenassa thullaccayaṃ.",
  "atk-vin01a:1441_7": "Ṭhānā cāvetīti ākaḍḍhitvā sāmikassa hatthato moceti,",
  "atk-vin01a:1441_8": "tenassa pārājikaṃ.",
  "atk-vin01a:1441_9": "Sace pana taṃ bhaṇḍasāmiko uṭṭhahitvā pothetvā puna taṃ bhaṇḍaṃ mocāpetvā gaṇheyya,",
  "atk-vin01a:1441_10": "bhikkhu paṭhamaggahaṇeneva pārājiko.",
  "atk-vin01a:1441_11": "Sīsato vā kaṇṇato vā gīvato vā hatthato vā alaṅkāraṃ chinditvā vā mocetvā vā gaṇhantassa sīsādīhi mocitamatte pārājikaṃ.",
  "atk-vin01a:1441_12": "Hatthe pana valayaṃ vā kaṭakaṃ vā anīharitvā aggabāhaṃ ghaṃsantova aparāparaṃ vā sāreti,",
  "atk-vin01a:1441_13": "ākāsagataṃ vā karoti,",
  "atk-vin01a:1441_14": "rakkhati tāva.",
  "atk-vin01a:1441_15": "Rukkhamūlacīvaravaṃsesu valayamiva na pārājikaṃ janeti. Kasmā?",
  "atk-vin01a:1441_16": "Saviññāṇakattā.",
  "atk-vin01a:1441_17": "Saviññāṇakakoṭṭhāsagatañhi yāva tato na nīhaṭaṃ,",
  "atk-vin01a:1441_18": "tāva tattheva hoti.",
  "atk-vin01a:1441_19": "Eseva nayo aṅgulimuddikapādakaṭakakaṭūpagapiḷandhanesu.",
  "atk-vin01a:1442_0": "Yo pana parassa nivatthasāṭakaṃ acchindati,",
  "atk-vin01a:1442_1": "paro ca salajjitāya sahasā na muñcati,",
  "atk-vin01a:1442_2": "ekenantena coro kaḍḍhati,",
  "atk-vin01a:1442_3": "ekenantena paro,",
  "atk-vin01a:1442_4": "rakkhati tāva.",
  "atk-vin01a:1442_5": "Parassa hatthato muttamatte pārājikaṃ.",
  "atk-vin01a:1442_6": "Athāpi taṃ kaḍḍhantassa chijjitvā ekadeso hatthagato hoti,",
  "atk-vin01a:1442_7": "so ca pādaṃ agghati pārājikameva.",
  "atk-vin01a:1442_8": "Sahabhaṇḍahārakanti “sabhaṇḍahārakaṃ bhaṇḍaṃ nessāmī”ti cintetvā “ito yāhī”ti bhaṇḍahārakaṃ tajjeti,",
  "atk-vin01a:1442_9": "so bhīto corena adhippetadisābhimukho hutvā ekaṃ pādaṃ saṅkāmeti,",
  "atk-vin01a:1442_10": "corassa thullaccayaṃ;",
  "atk-vin01a:1442_11": "dutiye pārājikaṃ.",
  "atk-vin01a:1442_12": "Pātāpetīti athāpi coro bhaṇḍahārakassa hatthe āvudhaṃ disvā sāsaṅko hutvā pātāpetvā gahetukāmo ekamantaṃ paṭikkamma santajjetvā pātāpeti,",
  "atk-vin01a:1442_13": "parassa hatthato muttamatte pārājikaṃ.",
  "atk-vin01a:1443_0": "Pātāpeti,",
  "atk-vin01a:1443_1": "āpatti dukkaṭassātiādi pana parikappavasena vuttaṃ.",
  "atk-vin01a:1443_2": "Yo hi bhaṇḍaṃ pātāpetvā “yaṃ mama ruccati,",
  "atk-vin01a:1443_3": "taṃ gahessāmī”ti parikappetvā pātāpeti,",
  "atk-vin01a:1443_4": "tassa pātāpane ca āmasane ca dukkaṭaṃ,",
  "atk-vin01a:1443_5": "phandāpane thullaccayaṃ.",
  "atk-vin01a:1443_6": "Pādagghanakassa ṭhānā cāvane pārājikaṃ.",
  "atk-vin01a:1443_7": "Taṃ pacchā paṭipātiyamānassa muñcatopi natthiyeva samaṇabhāvo.",
  "atk-vin01a:1443_8": "Yopi bhaṇḍahārakaṃ atikkamantaṃ disvā anubandhanto “tiṭṭha, tiṭṭha,",
  "atk-vin01a:1443_9": "bhaṇḍaṃ pātehī”ti vatvā pātāpeti,",
  "atk-vin01a:1443_10": "tassāpi tena hatthato muttamatte pārājikaṃ.",
  "atk-vin01a:1444_0": "Yo pana “tiṭṭha tiṭṭhā”ti vadati,",
  "atk-vin01a:1444_1": "“pātehī”ti na vadati;",
  "atk-vin01a:1444_2": "itaro ca taṃ oloketvā “sace esa maṃ pāpuṇeyya,",
  "atk-vin01a:1444_3": "ghāteyyāpi ma” nti sālayova hutvā taṃ bhaṇḍaṃ gahanaṭṭhāne pakkhipitvā “puna nivattitvā gahessāmī”ti pakkamati,",
  "atk-vin01a:1444_4": "pātanapaccayā pārājikaṃ natthi.",
  "atk-vin01a:1444_5": "Āgantvā pana theyyacittena gaṇhato uddhāre pārājikaṃ.",
  "atk-vin01a:1444_6": "Atha panassa evaṃ hoti –",
  "atk-vin01a:1444_7": "“mayā pātāpenteneva idaṃ mama santakaṃ kata”nti tato naṃ sakasaññāya gaṇhāti;",
  "atk-vin01a:1444_8": "gahaṇe rakkhati,",
  "atk-vin01a:1444_9": "bhaṇḍadeyyaṃ pana hoti.",
  "atk-vin01a:1444_10": "“Dehī”ti vutte adentassa sāmikānaṃ dhuranikkhepe pārājikaṃ.",
  "atk-vin01a:1444_11": "“So imaṃ chaḍḍetvā gato,",
  "atk-vin01a:1444_12": "anajjhāvutthakaṃ dāni ida”nti paṃsukūlasaññāya gaṇhatopi eseva nayo.",
  "atk-vin01a:1444_13": "Atha pana sāmiko “tiṭṭha tiṭṭhā”ti vuttamatteneva olokento taṃ disvā “na dāni idaṃ mayha”nti dhuranikkhepaṃ katvā nirālayo chaḍḍetvā palāyati,",
  "atk-vin01a:1444_14": "taṃ theyyacittena gaṇhato uddhāre dukkaṭaṃ.",
  "atk-vin01a:1444_15": "Āharāpente dātabbaṃ,",
  "atk-vin01a:1444_16": "adentassa pārājikaṃ. Kasmā?",
  "atk-vin01a:1444_17": "Tassa payogena chaḍḍitattāti mahāaṭṭhakathāyaṃ vuttaṃ.",
  "atk-vin01a:1444_18": "Aññesu pana vicāraṇā eva natthi.",
  "atk-vin01a:1444_19": "Purimanayeneva sakasaññāya vā paṃsukūlasaññāya vā gaṇhantepi ayameva vinicchayoti.",
  "atk-vin01a:1445_0": "Haraṇakakathā niṭṭhitā.",
  "atk-vin01a:1446_0": "Upanidhikathā",
  "atk-vin01a:1447_0": "112.",
  "atk-vin01a:1447_1": "Upanidhimhi –",
  "atk-vin01a:1447_2": "nāhaṃ gaṇhāmīti sampajānamusāvādepi adinnādānassa payogattā dukkaṭaṃ.",
  "atk-vin01a:1447_3": "“Kiṃ tumhe bhaṇatha?",
  "atk-vin01a:1447_4": "Nevidaṃ mayhaṃ anurūpaṃ,",
  "atk-vin01a:1447_5": "na tumhāka”ntiādīni vadantassāpi dukkaṭameva.",
  "atk-vin01a:1447_6": "“Raho mayā etassa hatthe ṭhapitaṃ,",
  "atk-vin01a:1447_7": "na añño koci jānāti,",
  "atk-vin01a:1447_8": "‘dassati nu kho me no”’ti sāmiko vimatiṃ uppādeti,",
  "atk-vin01a:1447_9": "bhikkhussa thullaccayaṃ.",
  "atk-vin01a:1447_10": "Tassa pharusādibhāvaṃ disvā sāmiko “na mayhaṃ dassatī”ti dhuraṃ nikkhipati,",
  "atk-vin01a:1447_11": "tatra sacāyaṃ bhikkhu “kilametvā naṃ dassāmī”ti dāne saussāho,",
  "atk-vin01a:1447_12": "rakkhati tāva.",
  "atk-vin01a:1447_13": "Sacepi so dāne nirussāho,",
  "atk-vin01a:1447_14": "bhaṇḍassāmiko pana gahaṇe saussāho,",
  "atk-vin01a:1447_15": "rakkhateva.",
  "atk-vin01a:1447_16": "Yadi pana so dāne nirussāho bhaṇḍasāmikopi “na mayhaṃ dassatī”ti dhuraṃ nikkhipati,",
  "atk-vin01a:1447_17": "evaṃ ubhinnaṃ dhuranikkhepena bhikkhuno pārājikaṃ.",
  "atk-vin01a:1447_18": "Yadipi mukhena “dassāmī”ti vadati,",
  "atk-vin01a:1447_19": "cittena pana adātukāmo,",
  "atk-vin01a:1447_20": "evampi sāmikassa dhuranikkhepe pārājikaṃ.",
  "atk-vin01a:1447_21": "Taṃ pana upanidhi nāma saṅgopanatthāya attano hatthe parehi ṭhapitabhaṇḍaṃ,",
  "atk-vin01a:1447_22": "aguttadesato ṭhānā cāvetvā guttaṭṭhāne ṭhapanatthāya harato anāpatti.",
  "atk-vin01a:1447_23": "Theyyacittenapi ṭhānā cāventassa avahāro natthi. Kasmā?",
  "atk-vin01a:1447_24": "Attano hatthe nikkhittattā,",
  "atk-vin01a:1447_25": "bhaṇḍadeyyaṃ pana hoti.",
  "atk-vin01a:1447_26": "Theyyacittena paribhuñjatopi eseva nayo.",
  "atk-vin01a:1447_27": "Tāvakālikaggahaṇepi tatheva.",
  "atk-vin01a:1447_28": "Dhammaṃ carantotiādi vuttanayameva.",
  "atk-vin01a:1447_29": "Ayaṃ tāva pāḷivaṇṇanā.",
  "atk-vin01a:1448_0": "Pāḷimuttakavinicchayo panettha pattacatukkādivasena evaṃ vutto –",
  "atk-vin01a:1448_1": "eko kira bhikkhu parassa mahagghe patte lobhaṃ uppādetvā taṃ haritukāmo ṭhapitaṭṭhānamassa suṭṭhu sallakkhetvā",
  "atk-vin01a:1448_2": "attanopi pattaṃ tasseva santike ṭhapesi.",
  "atk-vin01a:1448_3": "So paccūsasamaye āgantvā dhammaṃ vācāpetvā niddāyamānaṃ mahātheramāha – “vandāmi,",
  "atk-vin01a:1448_4": "bhante”ti.",
  "atk-vin01a:1448_5": "“Ko eso”ti? “Ahaṃ, bhante,",
  "atk-vin01a:1448_6": "āgantukabhikkhu,",
  "atk-vin01a:1448_7": "kālassevamhi gantukāmo,",
  "atk-vin01a:1448_8": "asukasmiñca me ṭhāne īdisena nāma aṃsabaddhakena īdisāya pattatthavikāya patto ṭhapito. Sādhāhaṃ, bhante,",
  "atk-vin01a:1448_9": "taṃ labheyya”nti thero pavisitvā taṃ gaṇhi.",
  "atk-vin01a:1448_10": "Uddhāreyeva corassa pārājikaṃ.",
  "atk-vin01a:1448_11": "Sace āgantvā “kosi tvaṃ avelāya āgato”ti vutto bhīto palāyati,",
  "atk-vin01a:1448_12": "pārājikaṃ patvāva palāyati.",
  "atk-vin01a:1448_13": "Therassa pana suddhacittattā anāpatti.",
  "atk-vin01a:1448_14": "Thero “taṃ gaṇhissāmī”ti aññaṃ gaṇhi,",
  "atk-vin01a:1448_15": "eseva nayo.",
  "atk-vin01a:1448_16": "Ayaṃ pana aññaṃ tādisameva gaṇhante yujjati,",
  "atk-vin01a:1448_17": "manussaviggahe āṇattasadisavatthusmiṃ viya.",
  "atk-vin01a:1448_18": "Kurundiyaṃ pana “padavārena kāretabbo”ti vuttaṃ,",
  "atk-vin01a:1448_19": "taṃ atādisameva gaṇhante yujjati.",
  "atk-vin01a:1449_0": "Taṃ maññamāno attano pattaṃ gaṇhitvā adāsi,",
  "atk-vin01a:1449_1": "corassa sāmikena dinnattā pārājikaṃ natthi,",
  "atk-vin01a:1449_2": "asuddhacittena pana gahitattā dukkaṭaṃ.",
  "atk-vin01a:1449_3": "Taṃ maññamāno corasseva pattaṃ gaṇhitvā adāsi,",
  "atk-vin01a:1449_4": "idhāpi corassa attano santakattā pārājikaṃ natthi,",
  "atk-vin01a:1449_5": "asuddhacittena pana gahitattā dukkaṭameva.",
  "atk-vin01a:1449_6": "Sabbattha therassa anāpatti.",
  "atk-vin01a:1450_0": "Aparo “pattaṃ coressāmī”ti tatheva niddāyamānaṃ theraṃ vandi.",
  "atk-vin01a:1450_1": "“Ko aya”nti ca vutte ‘ahaṃ, bhante,",
  "atk-vin01a:1450_2": "gilānabhikkhu,",
  "atk-vin01a:1450_3": "ekaṃ tāva me pattaṃ detha,",
  "atk-vin01a:1450_4": "gāmadvāraṃ gantvā bhesajjaṃ āharissāmī”ti.",
  "atk-vin01a:1450_5": "Thero “idha gilāno natthi,",
  "atk-vin01a:1450_6": "coro ayaṃ bhavissatī”ti sallakkhetvā “imaṃ haratū”ti attano veribhikkhussa pattaṃ nīharitvā adāsi,",
  "atk-vin01a:1450_7": "dvinnampi uddhāreyeva pārājikaṃ.",
  "atk-vin01a:1450_8": "“Veribhikkhussa patto”ti saññāya aññassa pattaṃ uddharantepi eseva nayo.",
  "atk-vin01a:1450_9": "Sace pana “verissāya”nti saññāya corasseva pattaṃ uddharitvā deti,",
  "atk-vin01a:1450_10": "vuttanayeneva therassa pārājikaṃ,",
  "atk-vin01a:1450_11": "corassa dukkaṭaṃ.",
  "atk-vin01a:1450_12": "Atha “verissāya”nti maññamāno attano pattaṃ deti,",
  "atk-vin01a:1450_13": "vuttanayeneva ubhinnampi dukkaṭaṃ.",
  "atk-vin01a:1451_0": "Eko mahāthero upaṭṭhākaṃ daharabhikkhuṃ “pattacīvaraṃ gaṇha,",
  "atk-vin01a:1451_1": "asukaṃ nāma gāmaṃ gantvā piṇḍāya carissāmā”ti āha.",
  "atk-vin01a:1451_2": "Daharo gahetvā therassa pacchato pacchato gacchanto theyyacittaṃ uppādetvā sace sīse bhāraṃ khandhe karoti,",
  "atk-vin01a:1451_3": "pārājikaṃ natthi. Kasmā?",
  "atk-vin01a:1451_4": "Āṇattiyā gahitattā.",
  "atk-vin01a:1451_5": "Sace pana maggato okkamma aṭaviṃ pavisati,",
  "atk-vin01a:1451_6": "padavārena kāretabbo.",
  "atk-vin01a:1451_7": "Atha nivattitvā vihārābhimukho palāyitvā vihāraṃ pavisitvā gacchati,",
  "atk-vin01a:1451_8": "upacārātikkame pārājikaṃ.",
  "atk-vin01a:1451_9": "Athāpi mahātherassa nivāsanaparivattanaṭṭhānato gāmābhimukho palāyati,",
  "atk-vin01a:1451_10": "gāmūpacārātikkame pārājikaṃ.",
  "atk-vin01a:1451_11": "Yadi pana ubhopi piṇḍāya caritvā bhuñjitvā vā gahetvā vā nikkhamanti,",
  "atk-vin01a:1451_12": "thero ca punapi taṃ vadati –",
  "atk-vin01a:1451_13": "“pattacīvaraṃ gaṇha,",
  "atk-vin01a:1451_14": "vihāraṃ gamissāmā”ti.",
  "atk-vin01a:1451_15": "Tatra ce so purimanayeneva theyyacittena sīse bhāraṃ khandhe karoti,",
  "atk-vin01a:1451_16": "rakkhati tāva.",
  "atk-vin01a:1451_17": "Aṭaviṃ pavisati,",
  "atk-vin01a:1451_18": "padavārena kāretabbo.",
  "atk-vin01a:1451_19": "Nivattitvā gāmābhimukho eva palāyati,",
  "atk-vin01a:1451_20": "gāmūpacārātikkame pārājikaṃ.",
  "atk-vin01a:1451_21": "Purato vihārābhimukho palāyitvā vihāre aṭṭhatvā anisīditvā avūpasanteneva theyyacittena gacchati,",
  "atk-vin01a:1451_22": "upacārātikkame pārājikaṃ.",
  "atk-vin01a:1451_23": "Yo pana anāṇatto gaṇhāti,",
  "atk-vin01a:1451_24": "tassa sīse bhāraṃ khandhe karaṇādīsupi pārājikaṃ.",
  "atk-vin01a:1451_25": "Sesaṃ purimasadisameva.",
  "atk-vin01a:1452_0": "Yo pana “asukaṃ nāma vihāraṃ gantvā cīvaraṃ dhovitvā rajitvā vā ehī”ti vutto “sādhū”ti gahetvā gacchati,",
  "atk-vin01a:1452_1": "tassapi antarāmagge theyyacittaṃ uppādetvā sīse bhāraṃ khandhe karaṇādīsu pārājikaṃ natthi.",
  "atk-vin01a:1452_2": "Maggā okkamane padavārena kāretabbo.",
  "atk-vin01a:1452_3": "Taṃ vihāraṃ gantvā tattheva vasanto theyyacittena paribhuñjanto jīrāpeti,",
  "atk-vin01a:1452_4": "corā vā tassa taṃ haranti,",
  "atk-vin01a:1452_5": "avahāro natthi,",
  "atk-vin01a:1452_6": "bhaṇḍadeyyaṃ pana hoti.",
  "atk-vin01a:1452_7": "Tato nikkhamitvā āgacchatopi eseva nayo.",
  "atk-vin01a:1453_0": "Yo pana anāṇatto therena nimitte vā kate sayameva vā kiliṭṭhaṃ sallakkhetvā “detha, bhante, cīvaraṃ;",
  "atk-vin01a:1453_1": "asukaṃ nāma gāmaṃ gantvā rajitvā āharissāmī”ti gahetvā gacchati;",
  "atk-vin01a:1453_2": "tassa antarāmagge theyyacittaṃ uppādetvā sīse bhāraṃ khandhe karaṇādīsu pārājikaṃ. Kasmā?",
  "atk-vin01a:1453_3": "Anāṇattiyā gahitattā.",
  "atk-vin01a:1453_4": "Maggā okkamatopi paṭinivattitvā tameva vihāraṃ āgantvā vihārasīmaṃ atikkamatopi vuttanayeneva pārājikaṃ.",
  "atk-vin01a:1453_5": "Tattha gantvā rajitvā paccāgacchatopi theyyacitte uppanne eseva nayo.",
  "atk-vin01a:1453_6": "Sace pana yattha gato,",
  "atk-vin01a:1453_7": "tattha vā antarāmagge vihāre vā tameva vihāraṃ paccāgantvā tassa ekapasse vā upacārasīmaṃ anatikkamitvā vasanto theyyacittena paribhuñjanto jīrāpeti,",
  "atk-vin01a:1453_8": "corā vā tassa taṃ haranti,",
  "atk-vin01a:1453_9": "yathā vā tathā vā nassati,",
  "atk-vin01a:1453_10": "bhaṇḍadeyyaṃ.",
  "atk-vin01a:1453_11": "Upacārasīmaṃ atikkamato pana pārājikaṃ.",
  "atk-vin01a:1454_0": "Yo pana therena nimitte kayiramāne “detha, bhante,",
  "atk-vin01a:1454_1": "ahaṃ rajitvā āharissāmī”ti vatvā “kattha gantvā, bhante,",
  "atk-vin01a:1454_2": "rajāmī”ti pucchati.",
  "atk-vin01a:1454_3": "Thero ca naṃ “yattha icchasi,",
  "atk-vin01a:1454_4": "tattha gantvā rajāhī”ti vadati,",
  "atk-vin01a:1454_5": "ayaṃ “vissaṭṭhadūto” nāma.",
  "atk-vin01a:1454_6": "Theyyacittena palāyantopi na avahārena kāretabbo.",
  "atk-vin01a:1454_7": "Theyyacittena pana palāyatopi paribhogena vā aññathā vā nāsayatopi bhaṇḍadeyyameva hoti.",
  "atk-vin01a:1454_8": "Bhikkhu bhikkhussa hatthe kiñci parikkhāraṃ pahiṇati –",
  "atk-vin01a:1454_9": "“asukavihāre asukabhikkhussa dehī”ti,",
  "atk-vin01a:1454_10": "tassa theyyacitte uppanne sabbaṭṭhānesu “asukaṃ nāma vihāraṃ gantvā cīvaraṃ dhovitvā rajitvā vā ehī”ti ettha vuttasadiso vinicchayo.",
  "atk-vin01a:1455_0": "Aparo bhikkhuṃ pahiṇitukāmo nimittaṃ karoti –",
  "atk-vin01a:1455_1": "“ko nu kho gahetvā gamissatī”ti,",
  "atk-vin01a:1455_2": "tatra ce eko – “detha, bhante,",
  "atk-vin01a:1455_3": "ahaṃ gahetvā gamissāmī”ti gahetvā gacchati,",
  "atk-vin01a:1455_4": "tassa theyyacitte uppanne sabbaṭṭhānesu “detha, bhante, cīvaraṃ,",
  "atk-vin01a:1455_5": "asukaṃ nāma gāmaṃ gantvā rajitvā āharissāmī”ti ettha vuttasadiso vinicchayo.",
  "atk-vin01a:1455_6": "Therena cīvaratthāya vatthaṃ labhitvā upaṭṭhākakule ṭhapitaṃ hoti.",
  "atk-vin01a:1455_7": "Athassa antevāsiko vatthaṃ haritukāmo tatra gantvā “taṃ kira vatthaṃ dethā”ti therena pesito viya vadati;",
  "atk-vin01a:1455_8": "tassa vacanaṃ saddahitvā upāsakena ṭhapitaṃ upāsikā vā,",
  "atk-vin01a:1455_9": "upāsikāya ṭhapitaṃ upāsako vā añño vā,",
  "atk-vin01a:1455_10": "koci nīharitvā deti,",
  "atk-vin01a:1455_11": "uddhāreyevassa pārājikaṃ.",
  "atk-vin01a:1455_12": "Sace pana therassa upaṭṭhākehi “imaṃ therassa dassāmā”ti attano vatthaṃ ṭhapitaṃ hoti.",
  "atk-vin01a:1455_13": "Athassa antevāsiko taṃ haritukāmo tattha gantvā “therassa kira vatthaṃ dātukāmattha,",
  "atk-vin01a:1455_14": "taṃ dethā”ti vadati.",
  "atk-vin01a:1455_15": "Te cassa saddahitvā “mayaṃ, bhante,",
  "atk-vin01a:1455_16": "bhojetvā dassāmāti ṭhapayimha,",
  "atk-vin01a:1455_17": "handa gaṇhāhī”ti denti.",
  "atk-vin01a:1455_18": "Sāmikehi dinnattā pārājikaṃ natthi,",
  "atk-vin01a:1455_19": "asuddhacittena pana gahitattā dukkaṭaṃ,",
  "atk-vin01a:1455_20": "bhaṇḍadeyyañca hoti.",
  "atk-vin01a:1456_0": "Bhikkhu bhikkhussa vatvā gāmaṃ gacchati,",
  "atk-vin01a:1456_1": "“itthannāmo mama vassāvāsikaṃ dassati,",
  "atk-vin01a:1456_2": "taṃ gahetvā ṭhapeyyāsī”ti.",
  "atk-vin01a:1456_3": "“Sādhū”ti so bhikkhu tena dinnaṃ mahagghasāṭakaṃ attanā laddhena appagghasāṭakena saddhiṃ ṭhapetvā tena",
  "atk-vin01a:1456_4": "āgatena attano mahagghasāṭakassa laddhabhāvaṃ ñatvā vā añatvā vā “dehi me vassāvāsika”nti vutto “tava",
  "atk-vin01a:1456_5": "thūlasāṭako laddho,",
  "atk-vin01a:1456_6": "mayhaṃ pana sāṭako mahaggho,",
  "atk-vin01a:1456_7": "dvepi asukasmiṃ nāma okāse ṭhapitā,",
  "atk-vin01a:1456_8": "pavisitvā gaṇhāhī”ti vadati.",
  "atk-vin01a:1456_9": "Tena pavisitvā thūlasāṭake gahite itarassa itaraṃ gaṇhato uddhāre pārājikaṃ.",
  "atk-vin01a:1456_10": "Athāpi tassa sāṭake attano nāmaṃ attano ca sāṭake tassa nāmaṃ likhitvā “gaccha nāmaṃ vācetvā gaṇhāhī”ti vadati,",
  "atk-vin01a:1456_11": "tatrāpi eseva nayo.",
  "atk-vin01a:1456_12": "Yo pana attanā ca tena ca laddhasāṭake ekato ṭhapetvā taṃ evaṃ vadati –",
  "atk-vin01a:1456_13": "“tayā ca mayā ca laddhasāṭakā dvepi antogabbhe ṭhapitā,",
  "atk-vin01a:1456_14": "gaccha yaṃ icchasi,",
  "atk-vin01a:1456_15": "taṃ vicinitvā gaṇhāhī”ti.",
  "atk-vin01a:1456_16": "So ca lajjāya āvāsikena laddhaṃ thūlasāṭakameva gaṇheyya,",
  "atk-vin01a:1456_17": "tatrāvāsikassa vicinitvā gahitāvasesaṃ itaraṃ gaṇhato anāpatti.",
  "atk-vin01a:1456_18": "Āgantuko bhikkhu āvāsikānaṃ cīvarakammaṃ karontānaṃ samīpe pattacīvaraṃ ṭhapetvā “ete saṅgopessantī”ti maññamāno nhāyituṃ vā aññatra vā gacchati.",
  "atk-vin01a:1456_19": "Sace naṃ āvāsikā saṅgopenti,",
  "atk-vin01a:1456_20": "iccetaṃ kusalaṃ. No ce,",
  "atk-vin01a:1456_21": "naṭṭhe gīvā na hoti.",
  "atk-vin01a:1456_22": "Sacepi so “idaṃ, bhante,",
  "atk-vin01a:1456_23": "ṭhapethā”ti vatvā gacchati,",
  "atk-vin01a:1456_24": "itare ca sakiccappasutattā na jānanti,",
  "atk-vin01a:1456_25": "eseva nayo.",
  "atk-vin01a:1456_26": "Athāpi te “idaṃ, bhante,",
  "atk-vin01a:1456_27": "ṭhapethā”ti vuttā “mayaṃ byāvaṭā”ti paṭikkhipanti,",
  "atk-vin01a:1456_28": "itaro ca “avassaṃ ṭhapessantī”ti anādiyitvā gacchati,",
  "atk-vin01a:1456_29": "eseva nayo.",
  "atk-vin01a:1456_30": "Sace pana tena yācitā vā ayācitā vā “mayaṃ ṭhapessāma,",
  "atk-vin01a:1456_31": "tvaṃ gacchā”ti vadanti;",
  "atk-vin01a:1456_32": "taṃ saṅgopitabbaṃ.",
  "atk-vin01a:1456_33": "No ce saṅgopenti,",
  "atk-vin01a:1456_34": "naṭṭhe gīvā. Kasmā?",
  "atk-vin01a:1456_35": "Sampaṭicchitattā.",
  "atk-vin01a:1457_0": "Yo bhikkhu bhaṇḍāgāriko hutvā paccūsasamaye eva bhikkhūnaṃ pattacīvarāni heṭṭhāpāsādaṃ oropetvā dvāraṃ",
  "atk-vin01a:1457_1": "apidahitvā tesampi anārocetvāva dūre bhikkhācāraṃ gacchati;",
  "atk-vin01a:1457_2": "tāni ce corā haranti,",
  "atk-vin01a:1457_3": "tasseva gīvā.",
  "atk-vin01a:1457_4": "Yo pana bhikkhūhi “oropetha, bhante,",
  "atk-vin01a:1457_5": "pattacīvarāni;",
  "atk-vin01a:1457_6": "kālo salākaggahaṇassā”ti vutto “samāgatatthā”ti pucchitvā “āma,",
  "atk-vin01a:1457_7": "samāgatamhā”ti vutte pattacīvarāni nīharitvā nikkhipitvā bhaṇḍāgāradvāraṃ bandhitvā “tumhe pattacīvarāni",
  "atk-vin01a:1457_8": "gahetvā heṭṭhāpāsādadvāraṃ paṭijaggitvā gaccheyyāthā”ti vatvā gacchati.",
  "atk-vin01a:1457_9": "Tatra ceko alasajātiko bhikkhu bhikkhūsu gatesu pacchā akkhīni puñchanto uṭṭhahitvā udakaṭṭhānaṃ mukhadhovanatthaṃ gacchati,",
  "atk-vin01a:1457_10": "taṃ khaṇaṃ disvā corā tassa pattacīvaraṃ haranti, suhaṭaṃ.",
  "atk-vin01a:1457_11": "Bhaṇḍāgārikassa gīvā na hoti.",
  "atk-vin01a:1458_0": "Sacepi koci bhaṇḍāgārikassa anārocetvāva bhaṇḍāgāre attano parikkhāraṃ ṭhapeti,",
  "atk-vin01a:1458_1": "tasmimpi naṭṭhe bhaṇḍāgārikassa gīvā na hoti.",
  "atk-vin01a:1458_2": "Sace pana bhaṇḍāgāriko taṃ disvā “aṭṭhāne ṭhapita”nti gahetvā ṭhapeti,",
  "atk-vin01a:1458_3": "naṭṭhe tassa gīvā.",
  "atk-vin01a:1458_4": "Sacepi ṭhapitabhikkhunā “mayā, bhante,",
  "atk-vin01a:1458_5": "īdiso nāma parikkhāro ṭhapito,",
  "atk-vin01a:1458_6": "upadhāreyyāthā”ti vutto “sādhū”ti sampaṭicchati,",
  "atk-vin01a:1458_7": "dunnikkhittaṃ vā maññamāno aññasmiṃ ṭhāne ṭhapeti,",
  "atk-vin01a:1458_8": "tasseva gīvā.",
  "atk-vin01a:1458_9": "“Nāhaṃ jānāmī”ti paṭikkhipantassa pana natthi gīvā.",
  "atk-vin01a:1458_10": "Yopi tassa passantasseva ṭhapeti,",
  "atk-vin01a:1458_11": "bhaṇḍāgārikañca na sampaṭicchāpeti,",
  "atk-vin01a:1458_12": "naṭṭhaṃ sunaṭṭhameva.",
  "atk-vin01a:1458_13": "Sace taṃ bhaṇḍāgāriko aññatra ṭhapeti,",
  "atk-vin01a:1458_14": "naṭṭhe gīvā.",
  "atk-vin01a:1458_15": "Sace bhaṇḍāgāraṃ suguttaṃ,",
  "atk-vin01a:1458_16": "sabbo saṅghassa ca cetiyassa ca parikkhāro tattheva ṭhapīyati,",
  "atk-vin01a:1458_17": "bhaṇḍāgāriko ca bālo abyatto dvāraṃ vivaritvā dhammakathaṃ vā sotuṃ,",
  "atk-vin01a:1458_18": "aññaṃ vā kiñci kātuṃ katthaci gacchati,",
  "atk-vin01a:1458_19": "taṃ khaṇaṃ disvā yattakaṃ corā haranti,",
  "atk-vin01a:1458_20": "sabbaṃ tassa gīvā.",
  "atk-vin01a:1458_21": "Bhaṇḍāgārato nikkhamitvā bahi caṅkamantassa vā dvāraṃ vivaritvā sarīraṃ utuṃ gāhāpentassa vā tattheva",
  "atk-vin01a:1458_22": "samaṇadhammānuyogena nisinnassa vā tattheva nisīditvā kenaci kammena byāvaṭassa vā uccārapassāvapīḷitassāpi",
  "atk-vin01a:1458_23": "tato tattheva upacāre vijjamāne bahi gacchato vā aññena vā kenaci ākārena pamattassa sato dvāraṃ vivaritvā",
  "atk-vin01a:1458_24": "vā vivaṭameva pavisitvā vā sandhiṃ chinditvā vā yattakaṃ tassa pamādapaccayā corā haranti,",
  "atk-vin01a:1458_25": "sabbaṃ tasseva gīvā.",
  "atk-vin01a:1458_26": "Uṇhasamaye pana vātapānaṃ vivaritvā nipajjituṃ vaṭṭatīti vadanti.",
  "atk-vin01a:1458_27": "Uccārapīḷitassa pana tasmiṃ upacāre asati aññattha gacchantassa gilānapakkhe ṭhitattā avisayo;",
  "atk-vin01a:1458_28": "tasmā gīvā na hoti.",
  "atk-vin01a:1459_0": "Yo pana anto uṇhapīḷito dvāraṃ suguttaṃ katvā bahi nikkhamati,",
  "atk-vin01a:1459_1": "corā ca naṃ gahetvā “dvāraṃ vivarā”ti vadanti,",
  "atk-vin01a:1459_2": "yāva tatiyaṃ na vivaritabbaṃ.",
  "atk-vin01a:1459_3": "Yadi pana te corā “sace na vivarasi,",
  "atk-vin01a:1459_4": "tañca māressāma,",
  "atk-vin01a:1459_5": "dvārañca bhinditvā parikkhāraṃ harissāmā”ti pharasuādīni ukkhipanti.",
  "atk-vin01a:1459_6": "“Mayi ca mate saṅghassa ca senāsane vinaṭṭhe guṇo natthī”ti vivarituṃ vaṭṭati.",
  "atk-vin01a:1459_7": "Idhāpi avisayattā gīvā natthīti vadanti.",
  "atk-vin01a:1459_8": "Sace koci āgantuko kuñcikaṃ vā deti,",
  "atk-vin01a:1459_9": "dvāraṃ vā vivarati,",
  "atk-vin01a:1459_10": "yattakaṃ corā haranti,",
  "atk-vin01a:1459_11": "sabbaṃ tassa gīvā.",
  "atk-vin01a:1459_12": "Saṅghena bhaṇḍāgāraguttatthāya sūciyantakañca kuñcikamuddikā ca yojetvā dinnā hoti,",
  "atk-vin01a:1459_13": "bhaṇḍāgāriko ghaṭikamattaṃ datvā nipajjati,",
  "atk-vin01a:1459_14": "corā vivaritvā parikkhāraṃ haranti,",
  "atk-vin01a:1459_15": "tasseva gīvā.",
  "atk-vin01a:1459_16": "Sūciyantakañca kuñcikamuddikañca yojetvā nipannaṃ panetaṃ sace corā āgantvā “vivarā”ti vadanti,",
  "atk-vin01a:1459_17": "tattha purimanayeneva paṭipajjitabbaṃ.",
  "atk-vin01a:1459_18": "Evaṃ guttaṃ katvā nipanne pana sace bhittiṃ vā chadanaṃ vā bhinditvā umaṅgena vā pavisitvā haranti,",
  "atk-vin01a:1459_19": "na tassa gīvā.",
  "atk-vin01a:1459_20": "Sace bhaṇḍāgāre aññepi therā vasanti,",
  "atk-vin01a:1459_21": "vivaṭe dvāre attano attano parikkhāraṃ gahetvā gacchanti,",
  "atk-vin01a:1459_22": "bhaṇḍāgāriko tesu gatesu dvāraṃ na jaggati,",
  "atk-vin01a:1459_23": "sace tattha kiñci avaharīyati,",
  "atk-vin01a:1459_24": "bhaṇḍāgārikassa issaratāya bhaṇḍāgārikasseva gīvā.",
  "atk-vin01a:1459_25": "Therehi pana sahāyehi bhavitabbaṃ.",
  "atk-vin01a:1459_26": "Ayaṃ tattha sāmīci.",
  "atk-vin01a:1460_0": "Yadi bhaṇḍāgāriko “tumhe bahi ṭhatvāva tumhākaṃ parikkhāraṃ gaṇhatha,",
  "atk-vin01a:1460_1": "mā pavisitthā”ti vadati,",
  "atk-vin01a:1460_2": "tesañca eko lolamahāthero sāmaṇerehi ceva upaṭṭhākehi ca saddhiṃ bhaṇḍāgāraṃ pavisitvā nisīdati ceva nipajjati ca,",
  "atk-vin01a:1460_3": "yattakaṃ bhaṇḍaṃ nassati,",
  "atk-vin01a:1460_4": "sabbaṃ tassa gīvā.",
  "atk-vin01a:1460_5": "Bhaṇḍāgārikena pana avasesattherehi ca sahāyehi bhavitabbaṃ.",
  "atk-vin01a:1460_6": "Atha bhaṇḍāgārikova lolasāmaṇere ca upaṭṭhāke ca gahetvā bhaṇḍāgāre nisīdati ceva nipajjati ca,",
  "atk-vin01a:1460_7": "yaṃ tattha nassati,",
  "atk-vin01a:1460_8": "sabbaṃ tasseva gīvā.",
  "atk-vin01a:1460_9": "Tasmā bhaṇḍāgārikeneva tattha vasitabbaṃ.",
  "atk-vin01a:1460_10": "Avasesehi appeva rukkhamūle vasitabbaṃ,",
  "atk-vin01a:1460_11": "na ca bhaṇḍāgāreti.",
  "atk-vin01a:1461_0": "Ye pana attano attano sabhāgabhikkhūnaṃ vasanagabbhesu parikkhāraṃ ṭhapenti,",
  "atk-vin01a:1461_1": "parikkhāre naṭṭhe yehi ṭhapito,",
  "atk-vin01a:1461_2": "tesaṃyeva gīvā.",
  "atk-vin01a:1461_3": "Itarehi pana sahāyehi bhavitabbaṃ.",
  "atk-vin01a:1461_4": "Yadi pana saṅgho bhaṇḍāgārikassa vihāreyeva yāgubhattaṃ dāpeti,",
  "atk-vin01a:1461_5": "so ca bhikkhācāratthāya gāmaṃ gacchati,",
  "atk-vin01a:1461_6": "naṭṭhaṃ tasseva gīvā.",
  "atk-vin01a:1461_7": "Bhikkhācāraṃ pavisantehi atirekacīvararakkhaṇatthāya ṭhapitavihāravārikassāpi yāgubhattaṃ vā nivāpaṃ",
  "atk-vin01a:1461_8": "vā labhamānasseva bhikkhācāraṃ gacchato yaṃ tattha nassati,",
  "atk-vin01a:1461_9": "sabbaṃ gīvā.",
  "atk-vin01a:1461_10": "Na kevalañca ettakameva,",
  "atk-vin01a:1461_11": "bhaṇḍāgārikassa viya yaṃ tassa pamādappaccayā nassati,",
  "atk-vin01a:1461_12": "sabbaṃ gīvā.",
  "atk-vin01a:1462_0": "Sace vihāro mahā hoti,",
  "atk-vin01a:1462_1": "aññaṃ padesaṃ rakkhituṃ gacchantassa aññasmiṃ padese nikkhittaṃ haranti,",
  "atk-vin01a:1462_2": "avisayattā gīvā na hoti.",
  "atk-vin01a:1462_3": "Īdise pana vihāre vemajjhe sabbesaṃ osaraṇaṭṭhāne parikkhāre ṭhapetvā nisīditabbaṃ.",
  "atk-vin01a:1462_4": "Vihāravārikā vā dve tayo ṭhapetabbā.",
  "atk-vin01a:1462_5": "Sace tesaṃ appamattānaṃ ito cito ca rakkhataṃyeva kiñci nassati,",
  "atk-vin01a:1462_6": "gīvā na hoti.",
  "atk-vin01a:1462_7": "Vihāravārike bandhitvā haritabhaṇḍampi corānaṃ paṭipathaṃ gatesu aññena maggena haritabhaṇḍampi na tesaṃ gīvā.",
  "atk-vin01a:1462_8": "Sace vihāravārikānaṃ vihāre dātabbaṃ yāgubhattaṃ vā nivāpo vā na hoti,",
  "atk-vin01a:1462_9": "tehi pattabbalābhato atirekā dve tisso yāgusalākā,",
  "atk-vin01a:1462_10": "tesaṃ pahonakabhattasalākā ca ṭhapetuṃ vaṭṭati.",
  "atk-vin01a:1462_11": "Nibaddhaṃ katvā pana na ṭhapetabbā,",
  "atk-vin01a:1462_12": "manussā hi vippaṭisārino honti,",
  "atk-vin01a:1462_13": "“vihāravārikāyeva amhākaṃ bhattaṃ bhuñjantī”ti.",
  "atk-vin01a:1462_14": "Tasmā parivattetvā ṭhapetabbā.",
  "atk-vin01a:1462_15": "Sace tesaṃ sabhāgā salākabhattāni āharitvā denti,",
  "atk-vin01a:1462_16": "iccetaṃ kusalaṃ;",
  "atk-vin01a:1462_17": "no ce denti,",
  "atk-vin01a:1462_18": "vāraṃ gāhāpetvā nīharāpetabbāni.",
  "atk-vin01a:1462_19": "Sace vihāravāriko dve tisso yāgusalākā,",
  "atk-vin01a:1462_20": "cattāri pañca salākabhattāni ca labhamānova bhikkhācāraṃ gacchati,",
  "atk-vin01a:1462_21": "bhaṇḍāgārikassa viya sabbaṃ naṭṭhaṃ gīvā hoti.",
  "atk-vin01a:1462_22": "Sace saṅghassa vihārapālānaṃ dātabbaṃ bhattaṃ vā nivāpo vā natthi,",
  "atk-vin01a:1462_23": "bhikkhū vihāravāraṃ gahetvā attano attano nissitake jaggenti,",
  "atk-vin01a:1462_24": "sampattavāraṃ aggahetuṃ na labhanti,",
  "atk-vin01a:1462_25": "yathā aññe bhikkhū karonti,",
  "atk-vin01a:1462_26": "tatheva kātabbaṃ.",
  "atk-vin01a:1462_27": "Bhikkhūhi pana asahāyakassa vā attadutiyassa vā yassa sabhāgo bhikkhu bhattaṃ ānetvā dātā natthi,",
  "atk-vin01a:1462_28": "evarūpassa vāro na pāpetabbo.",
  "atk-vin01a:1463_0": "Yampi pākavattatthāya vihāre ṭhapenti,",
  "atk-vin01a:1463_1": "taṃ gahetvā upajīvantena ṭhātabbaṃ.",
  "atk-vin01a:1463_2": "Yo taṃ na upajīvati,",
  "atk-vin01a:1463_3": "so vāraṃ na gāhāpetabbo.",
  "atk-vin01a:1463_4": "Phalāphalatthāyapi vihāre bhikkhuṃ ṭhapenti,",
  "atk-vin01a:1463_5": "jaggitvā gopetvā phalavārena bhājetvā khādanti.",
  "atk-vin01a:1463_6": "Yo tāni khādati,",
  "atk-vin01a:1463_7": "tena ṭhātabbaṃ.",
  "atk-vin01a:1463_8": "Anupajīvanto na gāhāpetabbo.",
  "atk-vin01a:1463_9": "Senāsanamañcapīṭhapaccattharaṇarakkhaṇatthāyapi ṭhapenti,",
  "atk-vin01a:1463_10": "āvāse vasantena ṭhātabbaṃ.",
  "atk-vin01a:1463_11": "Abbhokāsiko pana rukkhamūliko vā na gāhāpetabbo.",
  "atk-vin01a:1464_0": "Eko navako hoti,",
  "atk-vin01a:1464_1": "bahussuto pana bahūnaṃ dhammaṃ vāceti,",
  "atk-vin01a:1464_2": "paripucchaṃ deti,",
  "atk-vin01a:1464_3": "pāḷiṃ vaṇṇeti,",
  "atk-vin01a:1464_4": "dhammakathaṃ katheti,",
  "atk-vin01a:1464_5": "saṅghassa bhāraṃ nittharati,",
  "atk-vin01a:1464_6": "ayaṃ lābhaṃ paribhuñjantopi āvāse vasantopi vāraṃ na gāhetabbo.",
  "atk-vin01a:1464_7": "“Purisaviseso nāma ñātabbo”ti vadanti.",
  "atk-vin01a:1465_0": "Uposathāgārapaṭimāgharajaggakassa pana diguṇaṃ yāgubhattaṃ devasikaṃ taṇḍulanāḷi saṃvacchare ticīvaraṃ,",
  "atk-vin01a:1465_1": "dasavīsagghanakaṃ kappiyabhaṇḍañca dātabbaṃ.",
  "atk-vin01a:1465_2": "Sace pana tassa taṃ labhamānasseva pamādena tattha kiñci nassati,",
  "atk-vin01a:1465_3": "sabbaṃ gīvā.",
  "atk-vin01a:1465_4": "Bandhitvā balakkārena acchinnaṃ pana na gīvā.",
  "atk-vin01a:1465_5": "Tattha cetiyassa vā saṅghassa vā santakena cetiyassa santakaṃ rakkhāpetuṃ vaṭṭati.",
  "atk-vin01a:1465_6": "Cetiyassa santakena saṅghassa santakaṃ rakkhāpetuṃ na vaṭṭati.",
  "atk-vin01a:1465_7": "Yaṃ pana cetiyassa santakena saddhiṃ saṅghassa santakaṃ ṭhapitaṃ hoti,",
  "atk-vin01a:1465_8": "taṃ cetiyasantake rakkhāpite rakkhitameva hotīti evaṃ vaṭṭati.",
  "atk-vin01a:1465_9": "Pakkhavārena uposathāgārādīni rakkhatopi pamādavasena naṭṭhaṃ gīvāyevāti.",
  "atk-vin01a:1466_0": "Upanidhikathā niṭṭhitā.",
  "atk-vin01a:1467_0": "Suṅkaghātakathā",
  "atk-vin01a:1468_0": "113.",
  "atk-vin01a:1468_1": "Suṅkaṃ tato hanantīti suṅkaghātaṃ;",
  "atk-vin01a:1468_2": "suṅkaṭṭhānassetaṃ adhivacanaṃ.",
  "atk-vin01a:1468_3": "Tañhi yasmā tato suṅkārahaṃ bhaṇḍaṃ suṅkaṃ adatvā nīharantā rañño suṅkaṃ hananti vināsenti,",
  "atk-vin01a:1468_4": "tasmā suṅkaghātanti vuttaṃ.",
  "atk-vin01a:1468_5": "Tatra pavisitvāti tatra pabbatakhaṇḍādīsu raññā paricchedaṃ katvā ṭhapite suṅkaṭṭhāne pavisitvā.",
  "atk-vin01a:1468_6": "Rājaggaṃ bhaṇḍanti rājārahaṃ bhaṇḍaṃ;",
  "atk-vin01a:1468_7": "yato rañño pañcamāsakaṃ vā atirekapañcamāsakaṃ vā agghanakaṃ suṅkaṃ dātabbaṃ hoti,",
  "atk-vin01a:1468_8": "taṃ bhaṇḍanti attho.",
  "atk-vin01a:1468_9": "Rājakantipi pāṭho,",
  "atk-vin01a:1468_10": "ayamevattho.",
  "atk-vin01a:1468_11": "Theyyacittoti “ito rañño suṅkaṃ na dassāmī”ti theyyacittaṃ uppādetvā taṃ bhaṇḍaṃ āmasati, dukkaṭaṃ.",
  "atk-vin01a:1468_12": "Ṭhapitaṭṭhānato gahetvā thavikāya vā pakkhipati,",
  "atk-vin01a:1468_13": "paṭicchannaṭṭhāne vā ūrunā saddhiṃ bandhati,",
  "atk-vin01a:1468_14": "thullaccayaṃ.",
  "atk-vin01a:1468_15": "Suṅkaṭṭhānena paricchinnattā ṭhānācāvanaṃ na hoti.",
  "atk-vin01a:1468_16": "Suṅkaṭṭhānaparicchedaṃ dutiyaṃ pādaṃ atikkāmeti,",
  "atk-vin01a:1468_17": "pārājikaṃ.",
  "atk-vin01a:1469_0": "Bahisuṅkaghātaṃ pātetīti rājapurisānaṃ aññavihitabhāvaṃ passitvā anto ṭhitova bahi patanatthāya khipati.",
  "atk-vin01a:1469_1": "Tañce avassaṃ patanakaṃ,",
  "atk-vin01a:1469_2": "hatthato muttamatte pārājikaṃ.",
  "atk-vin01a:1469_3": "Tañce rukkhe vā khāṇumhi vā paṭihataṃ balavavātavegukkhittaṃ vā hutvā puna antoyeva patati, rakkhati.",
  "atk-vin01a:1469_4": "Puna gaṇhitvā khipati,",
  "atk-vin01a:1469_5": "pubbe vuttanayeneva pārājikaṃ.",
  "atk-vin01a:1469_6": "Bhūmiyaṃ patitvā vaṭṭantaṃ puna anto pavisati,",
  "atk-vin01a:1469_7": "pārājikameva.",
  "atk-vin01a:1469_8": "Kurundīsaṅkhepaṭṭhakathāsu pana “sace bahi patitaṃ ṭhatvā vaṭṭantaṃ pavisati,",
  "atk-vin01a:1469_9": "pārājikaṃ.",
  "atk-vin01a:1469_10": "Sace atiṭṭhamānaṃyeva vaṭṭitvā pavisati rakkhatī”ti vuttaṃ.",
  "atk-vin01a:1470_0": "Anto ṭhatvā hatthena vā pādena vā yaṭṭhiyā vā vaṭṭeti,",
  "atk-vin01a:1470_1": "aññena vā vaṭṭāpeti,",
  "atk-vin01a:1470_2": "sace aṭṭhatvā vaṭṭamānaṃ gataṃ,",
  "atk-vin01a:1470_3": "pārājikaṃ.",
  "atk-vin01a:1470_4": "Anto ṭhatvā bahi gacchantaṃ rakkhati,",
  "atk-vin01a:1470_5": "“vaṭṭitvā gamissatī”ti vā “añño naṃ vaṭṭessatī”ti vā anto ṭhapitaṃ pacchā sayaṃ vā vaṭṭamānaṃ aññena vā vaṭṭitaṃ bahi gacchati,",
  "atk-vin01a:1470_6": "rakkhatiyeva.",
  "atk-vin01a:1470_7": "Suddhacittena ṭhapite pana tathā gacchante vattabbameva natthi.",
  "atk-vin01a:1470_8": "Dve puṭake ekābaddhe katvā suṅkaṭṭhānasīmantare ṭhapeti,",
  "atk-vin01a:1470_9": "kiñcāpi bahipuṭake suṅkaṃ pādaṃ agghati,",
  "atk-vin01a:1470_10": "tena saddhiṃ ekābaddhatāya pana anto puṭako rakkhati.",
  "atk-vin01a:1470_11": "Sace pana parivattetvā abbhantarimaṃ bahi ṭhapeti,",
  "atk-vin01a:1470_12": "pārājikaṃ.",
  "atk-vin01a:1470_13": "Kājepi ekabaddhaṃ katvā ṭhapite eseva nayo.",
  "atk-vin01a:1470_14": "Sace pana abandhitvā kājakoṭiyaṃ ṭhapitamattameva hoti,",
  "atk-vin01a:1470_15": "pārājikaṃ.",
  "atk-vin01a:1471_0": "Gacchante yāne vā assapiṭṭhiādīsu vā ṭhapeti “bahi nīharissatī”ti nīhaṭepi avahāro natthi,",
  "atk-vin01a:1471_1": "bhaṇḍadeyyampi na hoti. Kasmā?",
  "atk-vin01a:1471_2": "“Atra paviṭṭhassa suṅkaṃ gaṇhantū”ti vuttattā idañca suṅkaṭṭhānassa bahi ṭhitaṃ,",
  "atk-vin01a:1471_3": "na ca tena nītaṃ,",
  "atk-vin01a:1471_4": "tasmā neva bhaṇḍadeyyaṃ na pārājikaṃ.",
  "atk-vin01a:1472_0": "Ṭhitayānādīsu ṭhapite vinā tassa payogaṃ gatesu theyyacittepi sati nevatthi avahāro.",
  "atk-vin01a:1472_1": "Yadi pana ṭhapetvā yānādīni pājento atikkāmeti,",
  "atk-vin01a:1472_2": "hatthisuttādīsu vā kataparicayattā purato ṭhatvā “ehi,",
  "atk-vin01a:1472_3": "re”ti pakkosati,",
  "atk-vin01a:1472_4": "sīmātikkame pārājikaṃ.",
  "atk-vin01a:1472_5": "Eḷakalomasikkhāpade imasmiṃ ṭhāne aññaṃ harāpeti, anāpatti,",
  "atk-vin01a:1472_6": "idha pārājikaṃ.",
  "atk-vin01a:1472_7": "Tatra aññassa yāne vā bhaṇḍe vā ajānantassa pakkhipitvā tiyojanaṃ atikkāmeti,",
  "atk-vin01a:1472_8": "nissaggiyāni hontīti pācittiyaṃ.",
  "atk-vin01a:1472_9": "Idha anāpatti.",
  "atk-vin01a:1473_0": "Suṅkaṭṭhāne suṅkaṃ datvāva gantuṃ vaṭṭati.",
  "atk-vin01a:1473_1": "Eko ābhogaṃ katvā gacchati “sace ‘suṅkaṃ dehī’ti vakkhanti, dassāmi;",
  "atk-vin01a:1473_2": "no ce vakkhanti,",
  "atk-vin01a:1473_3": "gamissāmī”ti.",
  "atk-vin01a:1473_4": "Taṃ disvā eko suṅkiko “eso bhikkhu gacchati,",
  "atk-vin01a:1473_5": "gaṇhatha naṃ suṅka”nti vadati,",
  "atk-vin01a:1473_6": "aparo “kuto pabbajitassa suṅkaṃ,",
  "atk-vin01a:1473_7": "gacchatū”ti vadati,",
  "atk-vin01a:1473_8": "laddhakappaṃ hoti,",
  "atk-vin01a:1473_9": "gantabbaṃ.",
  "atk-vin01a:1473_10": "“Bhikkhūnaṃ suṅkaṃ adatvā gantuṃ na vaṭṭati,",
  "atk-vin01a:1473_11": "gaṇha upāsakā”ti vutte pana “bhikkhussa suṅkaṃ gaṇhantehi pattacīvaraṃ gahetabbaṃ bhavissati, kiṃ tena,",
  "atk-vin01a:1473_12": "gacchatū”ti vuttepi laddhakappameva.",
  "atk-vin01a:1473_13": "Sacepi suṅkikā niddāyanti vā,",
  "atk-vin01a:1473_14": "jūtaṃ vā kīḷanti,",
  "atk-vin01a:1473_15": "yattha katthaci vā gatā,",
  "atk-vin01a:1473_16": "ayañca “kuhiṃ suṅkikā”ti pakkositvāpi na passati,",
  "atk-vin01a:1473_17": "laddhakappameva.",
  "atk-vin01a:1473_18": "Sacepi suṅkaṭṭhānaṃ patvā aññavihito,",
  "atk-vin01a:1473_19": "kiñci cintento vā sajjhāyanto vā manasikāraṃ anuyuñjanto vā corahatthisīhabyagghādīhi sahasā vuṭṭhāya samanubaddho vā,",
  "atk-vin01a:1473_20": "mahāmeghaṃ uṭṭhitaṃ disvā purato sālaṃ pavisitukāmo vā hutvā taṃ ṭhānaṃ atikkamati,",
  "atk-vin01a:1473_21": "laddhakappameva.",
  "atk-vin01a:1474_0": "Suṅkaṃ pariharatīti ettha upacāraṃ okkamitvā kiñcāpi pariharati, avahāroyevāti",
  "atk-vin01a:1475_0": "Kurundaṭṭhakathāyaṃ vuttaṃ.",
  "atk-vin01a:1475_1": "Mahāaṭṭhakathāyaṃpana “‘pariharantaṃ rājapurisā viheṭhentī’ti kevalaṃ ādīnavaṃ dassetvā upacāraṃ okkamitvā pariharato dukkaṭaṃ,",
  "atk-vin01a:1475_2": "anokkamitvā pariharato anāpattī”ti vuttaṃ.",
  "atk-vin01a:1475_3": "Idaṃ pāḷiyā sameti.",
  "atk-vin01a:1475_4": "Ettha dvīhi leḍḍupātehi upacāro paricchinditabboti.",
  "atk-vin01a:1476_0": "Suṅkaghātakathā niṭṭhitā.",
  "atk-vin01a:1477_0": "Pāṇakathā",
  "atk-vin01a:1478_0": "114.",
  "atk-vin01a:1478_1": "Ito parasmiṃ ekaṃsena avahārappahonakapāṇaṃ dassento “manussapāṇo”ti āha.",
  "atk-vin01a:1478_2": "Tampi bhujissaṃ harantassa avahāro natthi.",
  "atk-vin01a:1478_3": "Yopi bhujisso mātarā vā pitarā vā āṭhapito hoti,",
  "atk-vin01a:1478_4": "attanā vā attano upari katvā paññāsaṃ vā saṭṭhiṃ vā aggahesi,",
  "atk-vin01a:1478_5": "tampi harantassa avahāro natthi;",
  "atk-vin01a:1478_6": "dhanaṃ pana gataṭṭhāne vaḍḍhati.",
  "atk-vin01a:1478_7": "Antojātaka-",
  "atk-vin01a:1478_8": "dhanakkīta-",
  "atk-vin01a:1478_9": "karamarānītappabhedaṃ pana dāsaṃyeva harantassa avahāro hoti.",
  "atk-vin01a:1478_10": "Tameva hi sandhāya idaṃ vuttaṃ –",
  "atk-vin01a:1478_11": "“pāṇo nāma manussapāṇo vuccatī”ti.",
  "atk-vin01a:1478_12": "Ettha ca gehadāsiyā kucchimhi dāsassa jāto antojātako,",
  "atk-vin01a:1478_13": "dhanena kīto dhanakkīto,",
  "atk-vin01a:1478_14": "paradesato paharitvā ānetvā dāsabyaṃ upagamito karamarānītoti veditabbo.",
  "atk-vin01a:1478_15": "Evarūpaṃ pāṇaṃ “harissāmī”ti āmasati, dukkaṭaṃ.",
  "atk-vin01a:1478_16": "Hatthe vā pāde vā gahetvā ukkhipanto phandāpeti,",
  "atk-vin01a:1478_17": "thullaccayaṃ.",
  "atk-vin01a:1478_18": "Ukkhipitvā palāyitukāmo kesaggamattampi ṭhitaṭṭhānato atikkāmeti,",
  "atk-vin01a:1478_19": "pārājikaṃ.",
  "atk-vin01a:1478_20": "Kesesu vā hatthesu vā gahetvā kaḍḍhati,",
  "atk-vin01a:1478_21": "padavārena kāretabbo.",
  "atk-vin01a:1479_0": "Padasā nessāmīti tajjento vā paharanto vā “ito gacchāhī”ti vadati,",
  "atk-vin01a:1479_1": "tena vuttadisābhāgaṃ gacchantassa dutiyapadavārena pārājikaṃ.",
  "atk-vin01a:1479_2": "Yepi tena saddhiṃ ekacchandā honti,",
  "atk-vin01a:1479_3": "sabbesaṃ ekakkhaṇe pārājikaṃ.",
  "atk-vin01a:1479_4": "Bhikkhu dāsaṃ disvā sukhadukkhaṃ pucchitvā vā apucchitvā vā “gaccha,",
  "atk-vin01a:1479_5": "palāyitvā sukhaṃ jīvā”ti vadati,",
  "atk-vin01a:1479_6": "so ce palāyati,",
  "atk-vin01a:1479_7": "dutiyapadavāre pārājikaṃ.",
  "atk-vin01a:1479_8": "Taṃ attano samīpaṃ āgataṃ añño “palāyā”ti vadati,",
  "atk-vin01a:1479_9": "sace bhikkhusataṃ paṭipāṭiyā attano samīpamāgataṃ vadati,",
  "atk-vin01a:1479_10": "sabbesaṃ pārājikaṃ.",
  "atk-vin01a:1479_11": "Yo pana vegasā palāyantaṃyeva “palāya,",
  "atk-vin01a:1479_12": "yāva taṃ sāmikā na gaṇhantī”ti bhaṇati,",
  "atk-vin01a:1479_13": "anāpatti pārājikassa.",
  "atk-vin01a:1479_14": "Sace pana saṇikaṃ gacchantaṃ bhaṇati,",
  "atk-vin01a:1479_15": "so ca tassa vacanena sīghaṃ gacchati,",
  "atk-vin01a:1479_16": "pārājikaṃ.",
  "atk-vin01a:1479_17": "Palāyitvā aññaṃ gāmaṃ vā desaṃ vā gataṃ disvā tatopi palāpentassa pārājikameva.",
  "atk-vin01a:1480_0": "Adinnādānaṃ nāma pariyāyena muccati. Yo hi evaṃ vadati – “tvaṃ idha kiṃ karosi,",
  "atk-vin01a:1481_0": "Kiṃ te palāyituṃ na vaṭṭatīti vā,",
  "atk-vin01a:1481_1": "kiṃ katthaci gantvā sukhaṃ jīvituṃ na vaṭṭatīti vā,",
  "atk-vin01a:1481_2": "dāsadāsiyo palāyitvā amukaṃ nāma padesaṃ gantvā sukhaṃ jīvantī”ti vā,",
  "atk-vin01a:1481_3": "so ca tassa vacanaṃ sutvā palāyati,",
  "atk-vin01a:1481_4": "avahāro natthi.",
  "atk-vin01a:1481_5": "Yopi “mayaṃ amukaṃ nāma padesaṃ gacchāma,",
  "atk-vin01a:1481_6": "tatrāgatā sukhaṃ jīvanti,",
  "atk-vin01a:1481_7": "amhehi ca saddhiṃ gacchantānaṃ antarāmaggepi pātheyyādīhi kilamatho natthī”ti vatvā sukhaṃ attanā saddhiṃ",
  "atk-vin01a:1481_8": "āgacchantaṃ gahetvā gacchati maggagamanavasena,",
  "atk-vin01a:1481_9": "na theyyacittena;",
  "atk-vin01a:1481_10": "nevatthi avahāro.",
  "atk-vin01a:1481_11": "Antarāmagge ca coresu uṭṭhitesu “are! Corā uṭṭhitā,",
  "atk-vin01a:1481_12": "vegena palāya,",
  "atk-vin01a:1481_13": "ehi yāhī”ti vadantassāpi corantarāya mocanatthāya vuttattā avahāraṃ na vadantīti.",
  "atk-vin01a:1482_0": "Pāṇakathā niṭṭhitā.",
  "atk-vin01a:1483_0": "Apadakathā",
  "atk-vin01a:1484_0": "Apadesu ahi nāma sassāmiko ahituṇḍikādīhi gahitasappo; yaṃ kīḷāpentā",
  "atk-vin01a:1485_0": "Aḍḍhampi pādampi kahāpaṇampi labhanti,",
  "atk-vin01a:1485_1": "muñcantāpi hiraññaṃ vā suvaṇṇaṃ vā gahetvāva muñcanti.",
  "atk-vin01a:1485_2": "Te kassaci bhikkhuno nisinnokāsaṃ gantvā sappakaraṇḍaṃ ṭhapetvā niddāyanti vā,",
  "atk-vin01a:1485_3": "katthaci vā gacchanti,",
  "atk-vin01a:1485_4": "tatra ce so bhikkhu theyyacittena taṃ karaṇḍaṃ āmasati, dukkaṭaṃ.",
  "atk-vin01a:1485_5": "Phandāpeti,",
  "atk-vin01a:1485_6": "thullaccayaṃ.",
  "atk-vin01a:1485_7": "Ṭhānā cāveti,",
  "atk-vin01a:1485_8": "pārājikaṃ.",
  "atk-vin01a:1485_9": "Sace pana karaṇḍakaṃ ugghāṭetvā sappaṃ gīvāya gaṇhāti, dukkaṭaṃ.",
  "atk-vin01a:1485_10": "Uddharati,",
  "atk-vin01a:1485_11": "thullaccayaṃ.",
  "atk-vin01a:1485_12": "Ujukaṃ katvā uddharantassa karaṇḍatalato sappassa naṅguṭṭhe kesaggamatte mutte pārājikaṃ.",
  "atk-vin01a:1485_13": "Ghaṃsitvā kaḍḍhantassa naṅguṭṭhe mukhavaṭṭito muttamatte pārājikaṃ.",
  "atk-vin01a:1485_14": "Karaṇḍamukhaṃ īsakaṃ vivaritvā pahāraṃ vā datvā “ehi,",
  "atk-vin01a:1485_15": "re”ti nāmena pakkositvā nikkhāmeti,",
  "atk-vin01a:1485_16": "pārājikaṃ.",
  "atk-vin01a:1485_17": "Tatheva vivaritvā maṇḍūkasaddaṃ vā mūsikasaddaṃ vā lājāvikiraṇaṃ vā katvā nāmena pakkosati,",
  "atk-vin01a:1485_18": "accharaṃ vā paharati,",
  "atk-vin01a:1485_19": "evaṃ nikkhantepi pārājikaṃ.",
  "atk-vin01a:1485_20": "Mukhaṃ avivaritvāpi evaṃ kate chāto sappo sīsena karaṇḍapuṭaṃ āhacca okāsaṃ katvā palāyati,",
  "atk-vin01a:1485_21": "pārājikameva.",
  "atk-vin01a:1485_22": "Sace pana mukhe vivarite sayameva sappo nikkhamitvā palāyati,",
  "atk-vin01a:1485_23": "bhaṇḍadeyyaṃ.",
  "atk-vin01a:1485_24": "Athāpi mukhaṃ vivaritvā vā avivaritvā vā kevalaṃ maṇḍūkamūsikasaddaṃ lājāvikiraṇameva ca karoti,",
  "atk-vin01a:1485_25": "na nāmaṃ gahetvā pakkosati,",
  "atk-vin01a:1485_26": "na accharaṃ vā paharati,",
  "atk-vin01a:1485_27": "sappo ca chātattā “maṇḍūkādīni khādissāmī”ti nikkhamitvā palāyati,",
  "atk-vin01a:1485_28": "bhaṇḍadeyyameva.",
  "atk-vin01a:1485_29": "Maccho kevalaṃ idha apadaggahaṇena āgato.",
  "atk-vin01a:1485_30": "Yaṃ panettha vattabbaṃ,",
  "atk-vin01a:1485_31": "taṃ udakaṭṭhe vuttamevāti.",
  "atk-vin01a:1486_0": "Apadakathā niṭṭhitā.",
  "atk-vin01a:1487_0": "Dvipadakathā",
  "atk-vin01a:1488_0": "115.",
  "atk-vin01a:1488_1": "Dvipadesu –",
  "atk-vin01a:1488_2": "ye avaharituṃ sakkā,",
  "atk-vin01a:1488_3": "te dassento “manussā pakkhajātā”ti āha.",
  "atk-vin01a:1488_4": "Devatā pana avaharituṃ na sakkā.",
  "atk-vin01a:1488_5": "Pakkhā jātā etesanti pakkhajātā.",
  "atk-vin01a:1488_6": "Te lomapakkhā cammapakkhā aṭṭhipakkhāti tividhā.",
  "atk-vin01a:1488_7": "Tattha morakukkuṭādayo lomapakkhā,",
  "atk-vin01a:1488_8": "vagguliādayo cammapakkhā,",
  "atk-vin01a:1488_9": "bhamarādayo aṭṭhipakkhāti veditabbā.",
  "atk-vin01a:1488_10": "Te sabbepi manussā ca pakkhajātā ca kevalaṃ idha dvipadaggahaṇena āgatā.",
  "atk-vin01a:1488_11": "Yaṃ panettha vattabbaṃ,",
  "atk-vin01a:1488_12": "taṃ ākāsaṭṭhe ca pāṇe ca vuttanayamevāti.",
  "atk-vin01a:1489_0": "Dvipadakathā niṭṭhitā.",
  "atk-vin01a:1490_0": "Catuppadakathā",
  "atk-vin01a:1491_0": "116.",
  "atk-vin01a:1491_1": "Catuppadesu –",
  "atk-vin01a:1491_2": "pasukāti pāḷiyaṃ āgatāvasesā sabbā catuppadajātīti veditabbā.",
  "atk-vin01a:1491_3": "Hatthiādayo pākaṭāyeva.",
  "atk-vin01a:1491_4": "Tattha theyyacittena hatthiṃ āmasantassa dukkaṭaṃ,",
  "atk-vin01a:1491_5": "phandāpentassa thullaccayaṃ.",
  "atk-vin01a:1491_6": "Yo pana mahābalo balamadena taruṇaṃ bhiṅkacchāpaṃ nābhimūle sīsena uccāretvā gaṇhanto cattāro pāde,",
  "atk-vin01a:1491_7": "soṇḍaṃ ca bhūmito kesaggamattampi moceti,",
  "atk-vin01a:1491_8": "pārājikaṃ.",
  "atk-vin01a:1491_9": "Hatthī pana koci hatthisālāyaṃ bandhitvā ṭhapito hoti,",
  "atk-vin01a:1491_10": "koci abaddhova tiṭṭhati,",
  "atk-vin01a:1491_11": "koci antovatthumhi tiṭṭhati,",
  "atk-vin01a:1491_12": "koci rājaṅgaṇe tiṭṭhati,",
  "atk-vin01a:1491_13": "tattha hatthisālāyaṃ gīvāya bandhitvā ṭhapitassa gīvābandhanañca cattāro ca pādāti pañca ṭhānāni honti.",
  "atk-vin01a:1491_14": "Gīvāya ca ekasmiñca pāde ayasaṅkhalikāya baddhassa cha ṭhānāni.",
  "atk-vin01a:1491_15": "Gīvāya ca dvīsu ca pādesu baddhassa satta ṭhānāni.",
  "atk-vin01a:1491_16": "Tesaṃ vasena phandāpanaṭhānācāvanāni veditabbāni.",
  "atk-vin01a:1491_17": "Abaddhassa sakalā hatthisālā ṭhānaṃ.",
  "atk-vin01a:1491_18": "Tato atikkamane,",
  "atk-vin01a:1491_19": "pārājikaṃ.",
  "atk-vin01a:1491_20": "Antovatthumhi ṭhitassa sakalaṃ antovatthumeva ṭhānaṃ.",
  "atk-vin01a:1491_21": "Tassa vatthudvārātikkamane pārājikaṃ.",
  "atk-vin01a:1491_22": "Rājaṅgaṇe ṭhitassa sakalanagaraṃ ṭhānaṃ.",
  "atk-vin01a:1491_23": "Tassa nagaradvārātikkamane pārājikaṃ.",
  "atk-vin01a:1491_24": "Bahinagare ṭhitassa ṭhitaṭṭhānameva ṭhānaṃ.",
  "atk-vin01a:1491_25": "Taṃ haranto padavārena kāretabbo.",
  "atk-vin01a:1491_26": "Nipannassa ekameva ṭhānaṃ.",
  "atk-vin01a:1491_27": "Taṃ theyyacittena uṭṭhāpentassa uṭṭhitamatte pārājikaṃ.",
  "atk-vin01a:1491_28": "Assepi ayameva vinicchayo.",
  "atk-vin01a:1491_29": "Sace pana so catūsu pādesu baddho hoti,",
  "atk-vin01a:1491_30": "aṭṭha ṭhānāni veditabbāni.",
  "atk-vin01a:1491_31": "Esa nayo oṭṭhepi.",
  "atk-vin01a:1492_0": "Goṇopi koci gehe bandhitvā ṭhapito hoti.",
  "atk-vin01a:1492_1": "Koci abaddhova tiṭṭhati,",
  "atk-vin01a:1492_2": "koci pana vaje bandhitvā ṭhapito hoti,",
  "atk-vin01a:1492_3": "koci abaddhova tiṭṭhati.",
  "atk-vin01a:1492_4": "Tattha gehe bandhitvā ṭhapitassa cattāro pādā,",
  "atk-vin01a:1492_5": "bandhanañcāti pañca ṭhānāni;",
  "atk-vin01a:1492_6": "abaddhassa sakalaṃ gehaṃ.",
  "atk-vin01a:1492_7": "Vajepi baddhassa pañca ṭhānāni.",
  "atk-vin01a:1492_8": "Abaddhassa sakalo vajo.",
  "atk-vin01a:1492_9": "Taṃ vajadvāraṃ atikkāmeti,",
  "atk-vin01a:1492_10": "pārājikaṃ.",
  "atk-vin01a:1492_11": "Vajaṃ bhinditvā haranto khaṇḍadvāraṃ atikkāmeti,",
  "atk-vin01a:1492_12": "pārājikaṃ.",
  "atk-vin01a:1492_13": "Dvāraṃ vā vivaritvā vajaṃ vā bhinditvā bahi ṭhito nāmena pakkositvā nikkhāmeti,",
  "atk-vin01a:1492_14": "pārājikaṃ.",
  "atk-vin01a:1492_15": "Sākhābhaṅgaṃ dassetvā pakkosantassāpi eseva nayo.",
  "atk-vin01a:1492_16": "Dvāraṃ avivaritvā vajaṃ abhinditvā sākhābhaṅgaṃ cāletvā pakkosati,",
  "atk-vin01a:1492_17": "goṇo chātatāya vajaṃ laṅghetvā nikkhamati,",
  "atk-vin01a:1492_18": "pārājikameva.",
  "atk-vin01a:1492_19": "Sace pana dvāre vivarite vaje vā bhinne sayameva nikkhamati,",
  "atk-vin01a:1492_20": "bhaṇḍadeyyaṃ.",
  "atk-vin01a:1492_21": "Dvāraṃ vivaritvā vā avivaritvā vā vajampi bhinditvā vā abhinditvā vā kevalaṃ sākhābhaṅgaṃ cāleti,",
  "atk-vin01a:1492_22": "na pakkosati,",
  "atk-vin01a:1492_23": "goṇo chātatāya padasā vā laṅghetvā vā nikkhamati,",
  "atk-vin01a:1492_24": "bhaṇḍadeyyameva.",
  "atk-vin01a:1492_25": "Eko majjhe gāme baddho ṭhito,",
  "atk-vin01a:1492_26": "eko nipanno.",
  "atk-vin01a:1492_27": "Ṭhitagoṇassa pañca ṭhānāni honti,",
  "atk-vin01a:1492_28": "nipannassa dve ṭhānāni;",
  "atk-vin01a:1492_29": "tesaṃ vasena phandāpanaṭhānācāvanāni veditabbāni.",
  "atk-vin01a:1493_0": "Yo pana nipannaṃ anuṭṭhāpetvā tattheva ghāteti,",
  "atk-vin01a:1493_1": "bhaṇḍadeyyaṃ.",
  "atk-vin01a:1493_2": "Suparikkhitte pana dvārayutte gāme ṭhitagoṇassa sakalagāmo ṭhānaṃ.",
  "atk-vin01a:1493_3": "Aparikkhitte ṭhitassa vā carantassa vā pādehi akkantaṭṭhānameva ṭhānaṃ gadrabhapasukāsupi ayameva vinicchayoti.",
  "atk-vin01a:1494_0": "Catuppadakathā niṭṭhitā.",
  "atk-vin01a:1495_0": "Bahuppadakathā",
  "atk-vin01a:1496_0": "117.",
  "atk-vin01a:1496_1": "Bahuppadesu –",
  "atk-vin01a:1496_2": "sace ekāya satapadiyā vatthu pūrati,",
  "atk-vin01a:1496_3": "taṃ padasā nentassa navanavuti thullaccayāni,",
  "atk-vin01a:1496_4": "ekaṃ pārājikaṃ.",
  "atk-vin01a:1496_5": "Sesaṃ vuttanayamevāti.",
  "atk-vin01a:1497_0": "Bahuppadakathā niṭṭhitā.",
  "atk-vin01a:1498_0": "Ocarakakathā",
  "atk-vin01a:1499_0": "118.",
  "atk-vin01a:1499_1": "Ocaratīti ocarako,",
  "atk-vin01a:1499_2": "tattha tattha anto anupavisatīti vuttaṃ hoti.",
  "atk-vin01a:1499_3": "Ocaritvāti sallakkhetvā,",
  "atk-vin01a:1499_4": "upadhāretvāti attho.",
  "atk-vin01a:1499_5": "Ācikkhatīti parakulesu vā vihārādīsu vā duṭṭhapitaṃ asaṃvihitārakkhaṃ bhaṇḍaṃ aññassa corakammaṃ kātuṃ paṭibalassa āroceti.",
  "atk-vin01a:1499_6": "Āpatti ubhinnaṃ pārājikassāti avassaṃ hāriye bhaṇḍe ocarakassa āṇattikkhaṇe itarassa ṭhānācāvaneti evaṃ āpatti ubhinnaṃ pārājikassa.",
  "atk-vin01a:1499_7": "Yo pana “puriso gehe natthi,",
  "atk-vin01a:1499_8": "bhaṇḍaṃ asukasmiṃ nāma padese ṭhapitaṃ asaṃvihitārakkhaṃ,",
  "atk-vin01a:1499_9": "dvāraṃ asaṃvutaṃ,",
  "atk-vin01a:1499_10": "gatamatteneva sakkā harituṃ,",
  "atk-vin01a:1499_11": "natthi nāma koci purisakārūpajīvī,",
  "atk-vin01a:1499_12": "yo taṃ gantvā hareyyā”tiādinā nayena pariyāyakathaṃ karoti,",
  "atk-vin01a:1499_13": "tañca sutvā añño “ahaṃ dāni harissāmī”ti gantvā harati,",
  "atk-vin01a:1499_14": "tassa ṭhānācāvane pārājikaṃ,",
  "atk-vin01a:1499_15": "itarassa pana anāpatti.",
  "atk-vin01a:1499_16": "Pariyāyena hi adinnādānato muccatīti.",
  "atk-vin01a:1500_0": "Ocarakakathā niṭṭhitā.",
  "atk-vin01a:1501_0": "Oṇirakkhakathā",
  "atk-vin01a:1502_0": "Oṇiṃ rakkhatīti oṇirakkho. Yo parena attano vasanaṭṭhāne ābhataṃ bhaṇḍaṃ “idaṃ",
  "atk-vin01a:1503_0": "Tāva, bhante,",
  "atk-vin01a:1503_1": "muhuttaṃ oloketha,",
  "atk-vin01a:1503_2": "yāva ahaṃ idaṃ nāma kiccaṃ katvā āgacchāmī”ti vutto rakkhati,",
  "atk-vin01a:1503_3": "tassetaṃ adhivacanaṃ.",
  "atk-vin01a:1503_4": "Tenevāha –",
  "atk-vin01a:1503_5": "“oṇirakkho nāma āhaṭaṃ bhaṇḍaṃ gopento”ti.",
  "atk-vin01a:1503_6": "Tattha oṇirakkho yebhuyyena bandhitvā laggetvā ṭhapitabhaṇḍaṃ amocetvāva heṭṭhā pasibbakaṃ vā puṭakaṃ",
  "atk-vin01a:1503_7": "vā chinditvā kiñcimattaṃ gahetvā sibbanādiṃ puna pākatikaṃ karoti,",
  "atk-vin01a:1503_8": "“evaṃ gaṇhissāmī”ti āmasanādīni karontassa anurupā āpattiyo veditabbāti.",
  "atk-vin01a:1504_0": "Oṇirakkhakathā niṭṭhitā.",
  "atk-vin01a:1505_0": "Saṃvidāvahārakathā",
  "atk-vin01a:1506_0": "Saṃvidhāya avahāro saṃvidāvahāro;",
  "atk-vin01a:1506_1": "aññamaññasaññattiyā katāvahāroti vuttaṃ hoti.",
  "atk-vin01a:1506_2": "Saṃvidahitvāti ekacchandatāya ekajjhāsayatāya sammantayitvāti attho.",
  "atk-vin01a:1506_3": "Tatrāyaṃ vinicchayo –",
  "atk-vin01a:1506_4": "sambahulā bhikkhū “asukaṃ nāma gehaṃ gantvā,",
  "atk-vin01a:1506_5": "chadanaṃ vā bhinditvā,",
  "atk-vin01a:1506_6": "sandhiṃ vā chinditvā bhaṇḍaṃ harissāmā”ti saṃvidahitvā gacchanti.",
  "atk-vin01a:1506_7": "Tesu eko bhaṇḍaṃ avaharati.",
  "atk-vin01a:1506_8": "Tassuddhāre sabbesaṃ pārājikaṃ.",
  "atk-vin01a:1506_9": "Parivārepi cetaṃ vuttaṃ –",
  "atk-vin01a:1507_0": "“Caturo janā saṃvidhāya, garubhaṇḍaṃ avāharuṃ;",
  "atk-vin01a:1508_0": "Tayo pārājikā, eko na pārājiko;",
  "atk-vin01a:1509_0": "Pañhā mesā kusalehi cintitā”ti. ;",
  "atk-vin01a:1510_0": "Tassāyaṃ attho –",
  "atk-vin01a:1510_1": "cattāro janā ācariyantevāsikā chamāsakaṃ garubhaṇḍaṃ āharitukāmā jātā.",
  "atk-vin01a:1510_2": "Tattha ācariyo “tvaṃ ekaṃ māsakaṃ hara,",
  "atk-vin01a:1510_3": "tvaṃ ekaṃ,",
  "atk-vin01a:1510_4": "tvaṃ ekaṃ,",
  "atk-vin01a:1510_5": "ahaṃ tayo harissāmī”ti āha.",
  "atk-vin01a:1510_6": "Antevāsikesu pana paṭhamo “tumhe, bhante,",
  "atk-vin01a:1510_7": "tayo haratha,",
  "atk-vin01a:1510_8": "tvaṃ ekaṃ hara,",
  "atk-vin01a:1510_9": "tvaṃ ekaṃ,",
  "atk-vin01a:1510_10": "ahaṃ ekaṃ harissāmī”ti āha.",
  "atk-vin01a:1510_11": "Itarepi dve evameva āhaṃsu.",
  "atk-vin01a:1510_12": "Tattha antevāsikesu ekamekassa ekeko māsako sāhatthiko hoti,",
  "atk-vin01a:1510_13": "tena nesaṃ dukkaṭāpattiyo;",
  "atk-vin01a:1510_14": "pañca āṇattikā,",
  "atk-vin01a:1510_15": "tehi tiṇṇampi pārājikaṃ.",
  "atk-vin01a:1510_16": "Ācariyassa pana tayo sāhatthikā,",
  "atk-vin01a:1510_17": "tehissa thullaccayaṃ.",
  "atk-vin01a:1510_18": "Tayo āṇattikā,",
  "atk-vin01a:1510_19": "tehipi thullaccayameva.",
  "atk-vin01a:1510_20": "Imasmiñhi adinnādānasikkhāpade sāhatthikaṃ vā āṇattikassa,",
  "atk-vin01a:1510_21": "āṇattikaṃ vā sāhatthikassa aṅgaṃ na hoti.",
  "atk-vin01a:1510_22": "Sāhatthikaṃ pana sāhatthikeneva kāretabbaṃ,",
  "atk-vin01a:1510_23": "āṇattikaṃ āṇattikeneva.",
  "atk-vin01a:1510_24": "Tena vuttaṃ –",
  "atk-vin01a:1510_25": "“caturo janā saṃvidhāya…pe…",
  "atk-vin01a:1510_26": "pañhā mesā kusalehi cintitā”ti.",
  "atk-vin01a:1511_0": "Apica saṃvidāvahāre asammohatthaṃ “ekabhaṇḍaṃ ekaṭṭhānaṃ,",
  "atk-vin01a:1511_1": "ekabhaṇḍaṃ nānāṭhānaṃ;",
  "atk-vin01a:1511_2": "nānābhaṇḍaṃ ekaṭṭhānaṃ,",
  "atk-vin01a:1511_3": "nānābhaṇḍaṃ nānāṭhāna”nti idampi catukkaṃ atthato sallakkhetabbaṃ.",
  "atk-vin01a:1511_4": "Tattha ekabhaṇḍaṃ ekaṭṭhānanti ekakulassa āpaṇaphalake pañcamāsakaṃ bhaṇḍaṃ duṭṭhapitaṃ disvā sambahulā bhikkhū ekaṃ āṇāpenti “gacchetaṃ āharā”ti,",
  "atk-vin01a:1511_5": "tassuddhāre sabbesaṃ pārājikaṃ.",
  "atk-vin01a:1511_6": "Ekabhaṇḍaṃ nānāṭhānanti ekakulassa pañcasu āpaṇaphalakesu ekekamāsakaṃ duṭṭhapitaṃ disvā sambahulā ekaṃ āṇāpenti “gacchete āharā”ti,",
  "atk-vin01a:1511_7": "pañcamassa māsakassa uddhāre sabbesaṃ pārājikaṃ.",
  "atk-vin01a:1511_8": "Nānābhaṇḍaṃ ekaṭṭhānanti bahūnaṃ santakaṃ pañcamāsakaṃ vā atirekapañcamāsakaṃ vā agghanakaṃ bhaṇḍaṃ ekasmiṃ",
  "atk-vin01a:1511_9": "ṭhāne duṭṭhapitaṃ disvā sambahulā ekaṃ āṇāpenti “gacchetaṃ āharā”ti,",
  "atk-vin01a:1511_10": "tassuddhāre sabbesaṃ pārājikaṃ.",
  "atk-vin01a:1511_11": "Nānābhaṇḍaṃ nānāṭhānanti pañcannaṃ kulānaṃ pañcasu āpaṇaphalakesu ekekamāsakaṃ duṭṭhapitaṃ disvā sambahulā ekaṃ āṇāpenti “gacchete āharā”ti,",
  "atk-vin01a:1511_12": "pañcamassa māsakassa uddhāre sabbesaṃ pārājikanti.",
  "atk-vin01a:1512_0": "Saṃvidāvahārakathā niṭṭhitā.",
  "atk-vin01a:1513_0": "Saṅketakammakathā",
  "atk-vin01a:1514_0": "119.",
  "atk-vin01a:1514_1": "Saṅketakammanti sañjānanakammaṃ;",
  "atk-vin01a:1514_2": "kālaparicchedavasena saññāṇakaraṇanti attho.",
  "atk-vin01a:1514_3": "Ettha ca “purebhattaṃ avaharā”ti vutte ajja vā purebhattaṃ avaharatu, sve vā,",
  "atk-vin01a:1514_4": "anāgate vā saṃvacchare,",
  "atk-vin01a:1514_5": "natthi visaṅketo;",
  "atk-vin01a:1514_6": "ubhinnampi ocarake vuttanayeneva pārājikaṃ.",
  "atk-vin01a:1514_7": "Sace pana “ajja purebhattaṃ avaharā”ti vutte sve purebhattaṃ avaharati,",
  "atk-vin01a:1514_8": "“ajjā”ti niyāmitaṃ taṃ saṅketaṃ atikkamma pacchā avahaṭaṃ hoti.",
  "atk-vin01a:1514_9": "Sace “sve purebhattaṃ avaharā”ti vutte ajja purebhattaṃ avaharati,",
  "atk-vin01a:1514_10": "“sve”ti niyāmitaṃ taṃ saṅketaṃ appatvā pure avahaṭaṃ hoti;",
  "atk-vin01a:1514_11": "evaṃ avaharantassa avahārakasseva pārājikaṃ,",
  "atk-vin01a:1514_12": "mūlaṭṭhassa anāpatti.",
  "atk-vin01a:1514_13": "“Sve purebhatta”nti vutte tadaheva vā sve pacchābhattaṃ vā harantopi taṃ saṅketaṃ pure ca pacchā ca haratīti veditabbo.",
  "atk-vin01a:1514_14": "Esa nayo pacchābhattarattindivesupi.",
  "atk-vin01a:1514_15": "Purimayāma-",
  "atk-vin01a:1514_16": "majjhimayāma-",
  "atk-vin01a:1514_17": "pacchimayāma-",
  "atk-vin01a:1514_18": "kāḷajuṇha- māsa- utu-",
  "atk-vin01a:1514_19": "saṃvaccharādivasenāpi cettha saṅketavisaṅketatā veditabbā.",
  "atk-vin01a:1514_20": "“Purebhattaṃ harā”ti vutte “purebhattameva harissāmī”ti vāyamantassa pacchābhattaṃ hoti;",
  "atk-vin01a:1514_21": "ettha kathanti?",
  "atk-vin01a:1514_22": "Mahāsumatthero tāva āha –",
  "atk-vin01a:1514_23": "“purebhattapayogova eso,",
  "atk-vin01a:1514_24": "tasmā mūlaṭṭho na muccatī”ti.",
  "atk-vin01a:1514_25": "Mahāpadumatthero panāha –",
  "atk-vin01a:1514_26": "“kālaparicchedaṃ atikkantattā visaṅketaṃ,",
  "atk-vin01a:1514_27": "tasmā mūlaṭṭho muccatī”ti.",
  "atk-vin01a:1515_0": "Saṅketakammakathā niṭṭhitā.",
  "atk-vin01a:1516_0": "Nimittakammakathā",
  "atk-vin01a:1517_0": "120.",
  "atk-vin01a:1517_1": "Nimittakammanti saññuppādanatthaṃ kassaci nimittassa karaṇaṃ,",
  "atk-vin01a:1517_2": "taṃ “akkhiṃ vā nikhaṇissāmī”tiādinā nayena tidhā vuttaṃ.",
  "atk-vin01a:1517_3": "Aññampi panettha hatthalaṅghana-",
  "atk-vin01a:1517_4": "pāṇippahāraaṅguliphoṭana-",
  "atk-vin01a:1517_5": "gīvunnāmana-",
  "atk-vin01a:1517_6": "ukkāsanādianekappakāraṃ saṅgahetabbaṃ.",
  "atk-vin01a:1517_7": "Sesamettha saṅketakamme vuttanayamevāti.",
  "atk-vin01a:1518_0": "Nimittakammakathā niṭṭhitā.",
  "atk-vin01a:1519_0": "Āṇattikathā",
  "atk-vin01a:1520_0": "121.",
  "atk-vin01a:1520_1": "Idāni etesveva saṅketakammanimittakammesu asammohatthaṃ “bhikkhu bhikkhuṃ āṇāpetī”tiādimāha.",
  "atk-vin01a:1520_2": "Tattha so taṃ maññamāno tanti so avahārako yaṃ āṇāpakena nimittasaññaṃ katvā vuttaṃ,",
  "atk-vin01a:1520_3": "taṃ etanti maññamāno tameva avaharati,",
  "atk-vin01a:1520_4": "ubhinnaṃ pārājikaṃ.",
  "atk-vin01a:1520_5": "So taṃ maññamāno aññanti yaṃ avaharāti vuttaṃ,",
  "atk-vin01a:1520_6": "taṃ etanti maññamāno aññaṃ tasmiṃyeva ṭhāne ṭhapitaṃ avaharati,",
  "atk-vin01a:1520_7": "mūlaṭṭhassa anāpatti.",
  "atk-vin01a:1520_8": "Aññaṃ maññamāno tanti āṇāpakena nimittasaññaṃ katvā vuttabhaṇḍaṃ appagghaṃ,",
  "atk-vin01a:1520_9": "idaṃ aññaṃ tasseva samīpe ṭhapitaṃ sārabhaṇḍanti evaṃ aññaṃ maññamāno tameva avaharati,",
  "atk-vin01a:1520_10": "ubhinnampi pārājikaṃ.",
  "atk-vin01a:1520_11": "Aññaṃ maññamāno aññanti purimanayeneva idaṃ aññaṃ tasseva samīpe ṭhapitaṃ sārabhaṇḍanti maññati,",
  "atk-vin01a:1520_12": "tañce aññameva hoti,",
  "atk-vin01a:1520_13": "tasseva pārājikaṃ.",
  "atk-vin01a:1521_0": "Itthannāmassa pāvadātiādīsu eko ācariyo tayo buddharakkhita-",
  "atk-vin01a:1521_1": "dhammarakkhita-",
  "atk-vin01a:1521_2": "saṅgharakkhitanāmakā antevāsikā daṭṭhabbā.",
  "atk-vin01a:1521_3": "Tattha bhikkhu bhikkhuṃ āṇāpetīti ācariyo kiñci bhaṇḍaṃ katthaci sallakkhetvā tassa haraṇatthāya buddharakkhitaṃ āṇāpeti.",
  "atk-vin01a:1521_4": "Itthannāmassa pāvadāti gaccha tvaṃ,",
  "atk-vin01a:1521_5": "buddharakkhita,",
  "atk-vin01a:1521_6": "etamatthaṃ dhammarakkhitassa pāvada.",
  "atk-vin01a:1521_7": "Itthannāmo itthannāmassa pāvadatūti dhammarakkhitopi saṅgharakkhitassa pāvadatu.",
  "atk-vin01a:1521_8": "Itthannāmo itthannāmaṃ bhaṇḍaṃ avaharatūti evaṃ tayā āṇattena dhammarakkhitena āṇatto saṅgharakkhito itthannāmaṃ bhaṇḍaṃ avaharatu,",
  "atk-vin01a:1521_9": "so hi amhesu vīrajātiko paṭibalo imasmiṃ kammeti.",
  "atk-vin01a:1521_10": "Āpatti dukkaṭassāti evaṃ āṇāpentassa ācariyassa tāva dukkaṭaṃ.",
  "atk-vin01a:1521_11": "Sace pana sā āṇatti yathādhippāyaṃ gacchati,",
  "atk-vin01a:1521_12": "yaṃ parato thullaccayaṃ vuttaṃ,",
  "atk-vin01a:1521_13": "āṇattikkhaṇe tadeva hoti.",
  "atk-vin01a:1521_14": "Atha taṃ bhaṇḍaṃ avassaṃ hāriyaṃ hoti,",
  "atk-vin01a:1521_15": "yaṃ parato “sabbesaṃ āpatti pārājikassā”ti vuttaṃ,",
  "atk-vin01a:1521_16": "tato imassa taṅkhaṇeyeva pārājikaṃ hotīti ayaṃ yutti sabbattha veditabbā.",
  "atk-vin01a:1522_0": "So itarassa ārocetīti buddharakkhito dhammarakkhitassa,",
  "atk-vin01a:1522_1": "dhammarakkhito ca saṅgharakkhitassa “amhākaṃ ācariyo evaṃ vadati –",
  "atk-vin01a:1522_2": "‘itthannāmaṃ kira bhaṇḍaṃ avahara,",
  "atk-vin01a:1522_3": "tvaṃ kira amhesu ca vīrapuriso”’ti āroceti,",
  "atk-vin01a:1522_4": "evaṃ tesampi dukkaṭaṃ.",
  "atk-vin01a:1522_5": "Avahārako paṭiggaṇhātīti “sādhu harissāmī”ti saṅgharakkhito sampaṭicchati.",
  "atk-vin01a:1522_6": "Mūlaṭṭhassa āpatti thullaccayassāti saṅgharakkhitena paṭiggahitamatte ācariyassa thullaccayaṃ,",
  "atk-vin01a:1522_7": "mahājano hi tena pāpe niyojitoti.",
  "atk-vin01a:1522_8": "So taṃ bhaṇḍanti so ce saṅgharakkhito taṃ bhaṇḍaṃ avaharati,",
  "atk-vin01a:1522_9": "sabbesaṃ catunnampi janānaṃ pārājikaṃ.",
  "atk-vin01a:1522_10": "Na kevalañca catunnaṃ,",
  "atk-vin01a:1522_11": "etena upāyena visaṅketaṃ akatvā paramparāya āṇāpentaṃ samaṇasataṃ samaṇasahassaṃ vā hotu,",
  "atk-vin01a:1522_12": "sabbesaṃ pārājikameva.",
  "atk-vin01a:1523_0": "Dutiyavāre –",
  "atk-vin01a:1523_1": "so aññaṃ āṇāpetīti so ācariyena āṇatto buddharakkhito dhammarakkhitaṃ adisvā vā avattukāmo vā hutvā saṅgharakkhitameva",
  "atk-vin01a:1523_2": "upasaṅkamitvā “amhākaṃ ācariyo evamāha –",
  "atk-vin01a:1523_3": "‘itthannāmaṃ kira bhaṇḍaṃ avaharā”’ti āṇāpeti.",
  "atk-vin01a:1523_4": "Āpatti dukkaṭassāti āṇattiyā tāva buddharakkhitassa dukkaṭaṃ.",
  "atk-vin01a:1523_5": "Paṭiggaṇhāti,",
  "atk-vin01a:1523_6": "āpatti dukkaṭassāti saṅgharakkhitena sampaṭicchite mūlaṭṭhasseva dukkaṭanti veditabbaṃ.",
  "atk-vin01a:1523_7": "Sace pana so taṃ bhaṇḍaṃ avaharati,",
  "atk-vin01a:1523_8": "āṇāpakassa ca buddharakkhitassa,",
  "atk-vin01a:1523_9": "avahārakassa ca saṅgharakkhitassāti ubhinnampi pārājikaṃ.",
  "atk-vin01a:1523_10": "Mūlaṭṭhassa pana ācariyassa visaṅketattā pārājikena anāpatti.",
  "atk-vin01a:1523_11": "Dhammarakkhitassa ajānanatāya sabbena sabbaṃ anāpatti.",
  "atk-vin01a:1523_12": "Buddharakkhito pana dvinnaṃ sotthibhāvaṃ katvā attanā naṭṭho.",
  "atk-vin01a:1524_0": "Ito paresu catūsu āṇattivāresu paṭhame tāva so gantvā puna paccāgacchatīti bhaṇḍaṭṭhānaṃ gantvā anto",
  "atk-vin01a:1524_1": "ca bahi ca ārakkhaṃ disvā avaharituṃ asakkonto āgacchati.",
  "atk-vin01a:1524_2": "Yadā sakkosi,",
  "atk-vin01a:1524_3": "tadāti kiṃ ajjeva avahaṭaṃ hoti?",
  "atk-vin01a:1524_4": "Gaccha yadā sakkosi tadā naṃ avaharāti.",
  "atk-vin01a:1524_5": "Āpatti dukkaṭassāti evaṃ puna āṇattiyāpi dukkaṭameva hoti.",
  "atk-vin01a:1524_6": "Sace pana taṃ bhaṇḍaṃ avassaṃ hāriyaṃ hoti,",
  "atk-vin01a:1524_7": "atthasādhakacetanā nāma maggānantaraphalasadisā,",
  "atk-vin01a:1524_8": "tasmā ayaṃ āṇattikkhaṇeyeva pārājiko.",
  "atk-vin01a:1524_9": "Sacepi avahārako saṭṭhivassātikkamena taṃ bhaṇḍaṃ avaharati,",
  "atk-vin01a:1524_10": "āṇāpako ca antarāyeva kālaṃ vā karoti,",
  "atk-vin01a:1524_11": "hīnāya vā āvattati;",
  "atk-vin01a:1524_12": "assamaṇova hutvā kālaṃ vā karissati,",
  "atk-vin01a:1524_13": "hīnāya vā āvattissati,",
  "atk-vin01a:1524_14": "avahārakassa pana avahārakkhaṇeyeva pārājikaṃ.",
  "atk-vin01a:1525_0": "Dutiyavāre – yasmā taṃ saṇikaṃ vā bhaṇanto tassa vā badhiratāya “mā avaharī”ti",
  "atk-vin01a:1526_0": "Etaṃ vacanaṃ na sāveti,",
  "atk-vin01a:1526_1": "tasmā mūlaṭṭho na mutto.",
  "atk-vin01a:1526_2": "Tatiyavāre –",
  "atk-vin01a:1526_3": "pana sāvitattā mutto.",
  "atk-vin01a:1526_4": "Catutthavāre –",
  "atk-vin01a:1526_5": "tena ca sāvitattā,",
  "atk-vin01a:1526_6": "itarena ca “sādhū”ti sampaṭicchitvā oratattā ubhopi muttāti.",
  "atk-vin01a:1527_0": "Āṇattikathā niṭṭhitā.",
  "atk-vin01a:1528_0": "Āpattibhedaṃ",
  "atk-vin01a:1529_0": "122.",
  "atk-vin01a:1529_1": "Idāni tattha tattha ṭhānā cāvanavasena vuttassa adinnādānassa aṅgaṃ vatthubhedena ca āpattibhedaṃ dassento “pañcahi ākārehī”tiādimāha.",
  "atk-vin01a:1529_2": "Tattha pañcahi ākārehīti pañcahi kāraṇehi;",
  "atk-vin01a:1529_3": "pañcahi aṅgehīti vuttaṃ hoti.",
  "atk-vin01a:1529_4": "Tatrāyaṃ saṅkhepattho –",
  "atk-vin01a:1529_5": "adinnaṃ ādiyantassa “parapariggahitañca hotī”tiādinā nayena vuttehi pañcahākārehi pārājikaṃ hoti,",
  "atk-vin01a:1529_6": "na tato ūnehīti.",
  "atk-vin01a:1529_7": "Tatrime pañca ākārā –",
  "atk-vin01a:1529_8": "parapariggahitaṃ,",
  "atk-vin01a:1529_9": "parapariggahitasaññitā,",
  "atk-vin01a:1529_10": "parikkhārassa garukabhāvo,",
  "atk-vin01a:1529_11": "theyyacittaṃ,",
  "atk-vin01a:1529_12": "ṭhānācāvananti.",
  "atk-vin01a:1529_13": "Ito parehi pana dvīhi vārehi lahuke parikkhāre vatthubhedena thullaccayañca dukkaṭañca dassitaṃ.",
  "atk-vin01a:1530_0": "125.",
  "atk-vin01a:1530_1": "“Chahākārehī”tiādinā nayena vuttavārattaye pana na sakasaññitā,",
  "atk-vin01a:1530_2": "na vissāsaggāhitā,",
  "atk-vin01a:1530_3": "na tāvakālikatā,",
  "atk-vin01a:1530_4": "parikkhārassa garukabhāvo,",
  "atk-vin01a:1530_5": "theyyacittaṃ,",
  "atk-vin01a:1530_6": "ṭhānācāvananti evaṃ cha ākārā veditabbā.",
  "atk-vin01a:1530_7": "Vatthubhedena panetthāpi paṭhamavāre pārājikaṃ.",
  "atk-vin01a:1530_8": "Dutiyatatiyesu thullaccayadukkaṭāni vuttāni.",
  "atk-vin01a:1530_9": "Tato paresu pana tīsu vāresu vijjamānepi vatthubhede vatthussa parehi apariggahitattā dukkaṭameva vuttaṃ.",
  "atk-vin01a:1530_10": "Tatra yadetaṃ “na ca parapariggahita”nti vuttaṃ,",
  "atk-vin01a:1530_11": "taṃ anajjhāvutthakaṃ vā hotu chaḍḍitaṃ chinnamūlakaṃ assāmikavatthu,",
  "atk-vin01a:1530_12": "attano santakaṃ vā,",
  "atk-vin01a:1530_13": "ubhayampi “na ca parapariggahita”ntveva saṅkhyaṃ gacchati.",
  "atk-vin01a:1530_14": "Yasmā panettha parapariggahitasaññā ca atthi,",
  "atk-vin01a:1530_15": "theyyacittena ca gahitaṃ,",
  "atk-vin01a:1530_16": "tasmā anāpatti na vuttāti.",
  "atk-vin01a:1531_0": "Āpattibhedaṃ niṭṭhitaṃ.",
  "atk-vin01a:1532_0": "Anāpattibhedaṃ",
  "atk-vin01a:1533_0": "131.",
  "atk-vin01a:1533_1": "Evaṃ vatthuvasena ca cittavasena ca āpattibhedaṃ dassetvā idāni anāpattibhedaṃ dassento “anāpatti sasaññissā”tiādimāha.",
  "atk-vin01a:1533_2": "Tattha sasaññissāti sakasaññissa,",
  "atk-vin01a:1533_3": "“mayhaṃ santakaṃ idaṃ bhaṇḍa”nti evaṃ sasaññissa parabhaṇḍampi gaṇhato gahaṇe anāpatti,",
  "atk-vin01a:1533_4": "gahitaṃ pana puna dātabbaṃ.",
  "atk-vin01a:1533_5": "Sace sāmikehi “dehī”ti vutto na deti,",
  "atk-vin01a:1533_6": "tesaṃ dhuranikkhepe pārājikaṃ.",
  "atk-vin01a:1534_0": "Vissāsaggāheti vissāsaggahaṇepi anāpatti.",
  "atk-vin01a:1534_1": "Vissāsaggāhalakkhaṇaṃ pana iminā suttena jānitabbaṃ –",
  "atk-vin01a:1534_2": "“anujānāmi,",
  "atk-vin01a:1534_3": "bhikkhave,",
  "atk-vin01a:1534_4": "pañcahaṅgehi samannāgatassa vissāsaṃ gahetuṃ –",
  "atk-vin01a:1534_5": "sandiṭṭho ca hoti,",
  "atk-vin01a:1534_6": "sambhatto ca,",
  "atk-vin01a:1534_7": "ālapito ca,",
  "atk-vin01a:1534_8": "jīvati ca,",
  "atk-vin01a:1534_9": "gahite ca attamano”ti.",
  "atk-vin01a:1534_10": "Tattha sandiṭṭhoti diṭṭhamattakamitto,",
  "atk-vin01a:1534_11": "sambhattoti daḷhamitto,",
  "atk-vin01a:1534_12": "ālapitoti “mama santakaṃ yaṃ icchasi,",
  "atk-vin01a:1534_13": "taṃ gaṇheyyāsi,",
  "atk-vin01a:1534_14": "āpucchitvā gahaṇe kāraṇaṃ natthī”ti vutto.",
  "atk-vin01a:1534_15": "Jīvatīti anuṭṭhānaseyyāya sayitopi yāva jīvitindriyupacchedaṃ na pāpuṇāti.",
  "atk-vin01a:1534_16": "Gahite ca attamanoti gahite tuṭṭhacitto hoti,",
  "atk-vin01a:1534_17": "evarūpassa santakaṃ “gahite me attamano bhavissatī”ti jānantena gahetuṃ vaṭṭati.",
  "atk-vin01a:1534_18": "Anavasesapariyādānavasena cetāni pañcaṅgāni vuttāni.",
  "atk-vin01a:1534_19": "Vissāsaggāho pana tīhi aṅgehi ruhati –",
  "atk-vin01a:1534_20": "sandiṭṭho, jīvati,",
  "atk-vin01a:1534_21": "gahite attamano;",
  "atk-vin01a:1534_22": "sambhatto, jīvati,",
  "atk-vin01a:1534_23": "gahite attamano; ālapito, jīvati,",
  "atk-vin01a:1534_24": "gahite attamanoti.",
  "atk-vin01a:1535_0": "Yo pana na jīvati,",
  "atk-vin01a:1535_1": "na ca gahite attamano hoti;",
  "atk-vin01a:1535_2": "tassa santakaṃ vissāsaggāhena gahitampi puna dātabbaṃ.",
  "atk-vin01a:1535_3": "Dadamānena ca matakadhanaṃ tāva ye tassa dhane issarā gahaṭṭhā vā pabbajitā vā,",
  "atk-vin01a:1535_4": "tesaṃ dātabbaṃ.",
  "atk-vin01a:1535_5": "Anattamanassa santakaṃ tasseva dātabbaṃ.",
  "atk-vin01a:1535_6": "Yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "atk-vin01a:1535_7": "paccāharāpetuṃ na labhati.",
  "atk-vin01a:1535_8": "Yopi adātukāmo cittena pana adhivāseti,",
  "atk-vin01a:1535_9": "na kiñci vadati,",
  "atk-vin01a:1535_10": "sopi puna paccāharāpetuṃ na labhati.",
  "atk-vin01a:1535_11": "Yo pana “mayā tumhākaṃ santakaṃ gahitaṃ vā paribhuttaṃ vā”ti vutte “gahitaṃ vā hotu paribhuttaṃ vā,",
  "atk-vin01a:1535_12": "mayā pana taṃ kenacideva karaṇīyena ṭhapitaṃ,",
  "atk-vin01a:1535_13": "pākatikaṃ kātuṃ vaṭṭatī”ti vadati.",
  "atk-vin01a:1535_14": "Ayaṃ paccāharāpetuṃ labhati.",
  "atk-vin01a:1536_0": "Tāvakāliketi “paṭidassāmi paṭikarissāmī”ti evaṃ gaṇhantassa tāvakālikepi gahaṇe anāpatti.",
  "atk-vin01a:1536_1": "Gahitaṃ pana sace bhaṇḍasāmiko puggalo vā gaṇo vā “tuyhevetaṃ hotū”ti anujānāti,",
  "atk-vin01a:1536_2": "iccetaṃ kusalaṃ.",
  "atk-vin01a:1536_3": "No ce anujānāti,",
  "atk-vin01a:1536_4": "āharāpente dātabbaṃ.",
  "atk-vin01a:1536_5": "Saṅghasantakaṃ pana paṭidātumeva vaṭṭati.",
  "atk-vin01a:1537_0": "Petapariggaheti ettha pana pettivisaye upapannāpi kālaṃ katvā tasmiṃyeva attabhāve nibbattāpi cātumahārājikādayo",
  "atk-vin01a:1537_1": "devāpi sabbe “petā” tveva saṅkhyaṃ gatā,",
  "atk-vin01a:1537_2": "tesaṃ pariggahe anāpatti.",
  "atk-vin01a:1537_3": "Sacepi hi sakko devarājā āpaṇaṃ pasāretvā nisinno hoti,",
  "atk-vin01a:1537_4": "dibbacakkhuko ca bhikkhu taṃ ñatvā attano cīvaratthāya satasahassagghanakampi sāṭakaṃ tassa “mā gaṇha,",
  "atk-vin01a:1537_5": "mā gaṇhā”ti vadantassāpi gahetvā gacchati, vaṭṭati.",
  "atk-vin01a:1537_6": "Devatā pana uddissa balikammaṃ karontehi rukkhādīsu laggitasāṭake vattabbameva natthi.",
  "atk-vin01a:1538_0": "Tiracchānagatapariggaheti tiracchānagatānampi pariggahe anāpatti.",
  "atk-vin01a:1538_1": "Sacepi hi nāgarājā vā supaṇṇamāṇavako vā manussarūpena āpaṇaṃ pasāreti,",
  "atk-vin01a:1538_2": "tato cassa santakaṃ koci bhikkhu purimanayeneva gahetvā gacchati, vaṭṭati.",
  "atk-vin01a:1538_3": "Sīho vā byaggho vā migamahiṃsādayo vadhitvā khādanto jighacchāpīḷito āditova na vāretabbo.",
  "atk-vin01a:1538_4": "Anatthampi hi kareyya.",
  "atk-vin01a:1538_5": "Yadi pana thoke khāyite vāretuṃ sakkoti,",
  "atk-vin01a:1538_6": "vāretvā gahetuṃ vaṭṭati.",
  "atk-vin01a:1538_7": "Senādayopi āmisaṃ gahetvā gacchante pātāpetvā gaṇhituṃ vaṭṭati.",
  "atk-vin01a:1539_0": "Paṃsukūlasaññissāti assāmikaṃ “idaṃ paṃsukūla”nti evaṃsaññissāpi gahaṇe anāpatti.",
  "atk-vin01a:1539_1": "Sace pana taṃ sassāmikaṃ hoti,",
  "atk-vin01a:1539_2": "āharāpente dātabbaṃ.",
  "atk-vin01a:1539_3": "Ummattakassāti pubbe vuttappakārassa ummattakassāpi anāpatti.",
  "atk-vin01a:1539_4": "Ādikammikassāti idha dhaniyo ādikammiko,",
  "atk-vin01a:1539_5": "tassa anāpatti.",
  "atk-vin01a:1539_6": "Avasesānaṃ pana rajakabhaṇḍikādicorānaṃ chabbaggiyādīnaṃ āpattiyevāti.",
  "atk-vin01a:1540_0": "Anāpattibhedaṃ niṭṭhitaṃ.",
  "atk-vin01a:1541_0": "Padabhājanīyavaṇṇanā niṭṭhitā.",
  "atk-vin01a:1542_0": "Pakiṇṇakakathā",
  "atk-vin01a:1543_0": "Samuṭṭhānañca kiriyā, atho saññā sacittakaṃ;",
  "atk-vin01a:1544_0": "Lokavajjañca kammañca, kusalaṃ vedanāya cāti.",
  "atk-vin01a:1545_0": "Imasmiṃ pana pakiṇṇake idaṃ sikkhāpadaṃ tisamuṭṭhānaṃ –",
  "atk-vin01a:1545_1": "sāhatthikaṃ kāyato ca cittato ca samuṭṭhāti,",
  "atk-vin01a:1545_2": "āṇattikaṃ vācato ca cittato ca samuṭṭhāti,",
  "atk-vin01a:1545_3": "sāhatthikāṇattikaṃ kāyato ca vācato ca cittato ca samuṭṭhāti.",
  "atk-vin01a:1545_4": "Kiriyāsamuṭṭhānañca,",
  "atk-vin01a:1545_5": "karontoyeva hi etaṃ āpajjati na akaronto.",
  "atk-vin01a:1545_6": "“Adinnaṃ ādiyāmī”ti saññāya abhāvena muccanato saññāvimokkhaṃ,",
  "atk-vin01a:1545_7": "sacittakaṃ,",
  "atk-vin01a:1545_8": "lokavajjaṃ,",
  "atk-vin01a:1545_9": "kāyakammaṃ,",
  "atk-vin01a:1545_10": "vacīkammaṃ,",
  "atk-vin01a:1545_11": "akusalacittaṃ,",
  "atk-vin01a:1545_12": "tuṭṭho vā bhīto vā majjhatto vā taṃ āpajjatīti tivedananti sabbaṃ paṭhamasikkhāpade vuttanayeneva veditabbaṃ.",
  "atk-vin01a:1546_0": "Pakiṇṇakakathā niṭṭhitā.",
  "atk-vin01a:1547_0": "Vinītavatthuvaṇṇanā",
  "atk-vin01a:1548_0": "132. Vinītavatthukathāsu chabbaggiyavatthu anupaññattiyaṃ vuttameva.",
  "atk-vin01a:1549_0": "Dutiyavatthumhi –",
  "atk-vin01a:1549_1": "cittaṃ nāma puthujjanānaṃ rāgādivasena pakatiṃ vijahitvā dhāvati sandhāvati vidhāvati.",
  "atk-vin01a:1549_2": "Sace bhagavā kāyavacīdvārabhedaṃ vināpi cittuppādamattena āpattiṃ paññapeyya,",
  "atk-vin01a:1549_3": "ko sakkuṇeyya anāpattikaṃ attānaṃ kātuṃ! Tenāha –",
  "atk-vin01a:1549_4": "“anāpatti bhikkhu cittuppāde”ti.",
  "atk-vin01a:1549_5": "Cittavasikena pana na bhavitabbaṃ,",
  "atk-vin01a:1549_6": "paṭisaṅkhānabalena cittaṃ nivāretabbamevāti.",
  "atk-vin01a:1550_0": "133- 4. Āmasana-",
  "atk-vin01a:1550_1": "phandāpana-",
  "atk-vin01a:1550_2": "ṭhānācāvanavatthūni uttānatthāneva.",
  "atk-vin01a:1550_3": "Tato parāni ca theyyacitto bhūmito aggahesīti vatthupariyosānāni.",
  "atk-vin01a:1551_0": "135.",
  "atk-vin01a:1551_1": "Niruttipathavatthusmiṃ 1.329 ādiyīti gaṇhi,",
  "atk-vin01a:1551_2": "“corosi tva”nti parāmasi.",
  "atk-vin01a:1551_3": "Itaro pana “kena avahaṭa”nti vutte “mayā avahaṭa”nti pucchāsabhāgena paṭiññaṃ adāsi.",
  "atk-vin01a:1551_4": "Yadi hi itarena “kena gahitaṃ,",
  "atk-vin01a:1551_5": "kena apanītaṃ,",
  "atk-vin01a:1551_6": "kena ṭhapita”nti vuttaṃ abhavissa,",
  "atk-vin01a:1551_7": "atha ayampi “mayā gahitaṃ, apanītaṃ,",
  "atk-vin01a:1551_8": "ṭhapita”nti vā vadeyya.",
  "atk-vin01a:1551_9": "Mukhaṃ nāma bhuñjanatthāya ca kathanatthāya ca kataṃ,",
  "atk-vin01a:1551_10": "theyyacittaṃ pana vinā avahāro natthi.",
  "atk-vin01a:1551_11": "Tenāha bhagavā –",
  "atk-vin01a:1551_12": "“anāpatti bhikkhu niruttipathe”ti.",
  "atk-vin01a:1551_13": "Vohāravacanamatte anāpattīti attho.",
  "atk-vin01a:1551_14": "Tato paraṃ veṭhanavatthu pariyosānaṃ sabbaṃ uttānatthameva.",
  "atk-vin01a:1552_0": "137.",
  "atk-vin01a:1552_1": "Abhinnasarīravatthusmiṃ adhivatthoti sāṭakataṇhāya tasmiṃyeva sarīre nibbatto.",
  "atk-vin01a:1552_2": "Anādiyantoti tassa vacanaṃ agaṇhanto,",
  "atk-vin01a:1552_3": "ādaraṃ vā akaronto.",
  "atk-vin01a:1552_4": "Taṃ sarīraṃ uṭṭhahitvāti peto attano ānubhāvena taṃ sarīraṃ uṭṭhāpesi.",
  "atk-vin01a:1552_5": "Tena vuttaṃ –",
  "atk-vin01a:1552_6": "“taṃ sarīraṃ uṭṭhahitvā”ti.",
  "atk-vin01a:1552_7": "Dvāraṃ thakesīti bhikkhussa susānasamīpeyeva vihāro,",
  "atk-vin01a:1552_8": "tasmā bhīrukajātiko bhikkhu khippameva tattha pavisitvā dvāraṃ thakesi.",
  "atk-vin01a:1552_9": "Tattheva paripatīti dvāre thakite peto sāṭake nirālayo hutvā taṃ sarīraṃ pahāya yathākammaṃ gato,",
  "atk-vin01a:1552_10": "tasmā taṃ sarīraṃ tattheva paripati,",
  "atk-vin01a:1552_11": "patitanti vuttaṃ hoti.",
  "atk-vin01a:1553_0": "Abhinne sarīreti abbhuṇhe allasarīre paṃsukūlaṃ na gahetabbaṃ,",
  "atk-vin01a:1553_1": "gaṇhantassa evarūpā upaddavā honti,",
  "atk-vin01a:1553_2": "dukkaṭañca āpajjati.",
  "atk-vin01a:1553_3": "Bhinne pana gahetuṃ vaṭṭati.",
  "atk-vin01a:1553_4": "Kittāvatā pana bhinnaṃ hoti? Kāka- kulala- soṇa-",
  "atk-vin01a:1553_5": "siṅgālādīhi mukhatuṇḍakena vā dāṭhāya vā īsakaṃ phālitamattenāpi.",
  "atk-vin01a:1553_6": "Yassa pana patato ghaṃsanena chavimattaṃ chinnaṃ hoti,",
  "atk-vin01a:1553_7": "cammaṃ acchinnaṃ,",
  "atk-vin01a:1553_8": "etaṃ abhinnameva;",
  "atk-vin01a:1553_9": "camme pana chinne bhinnaṃ.",
  "atk-vin01a:1553_10": "Yassāpi sajīvakāleyeva pabhinnā gaṇḍakuṭṭhapiḷakā vā vaṇo vā hoti,",
  "atk-vin01a:1553_11": "idampi bhinnaṃ.",
  "atk-vin01a:1553_12": "Tatiyadivasato pabhuti uddhumātakādibhāvena kuṇapabhāvaṃ upagatampi bhinnameva.",
  "atk-vin01a:1553_13": "Sabbena sabbaṃ pana abhinnepi susānagopakehi vā aññehi vā manussehi gāhāpetuṃ vaṭṭati.",
  "atk-vin01a:1553_14": "No ce aññaṃ labhati,",
  "atk-vin01a:1553_15": "satthakena vā kenaci vā vaṇaṃ katvā gahetabbaṃ.",
  "atk-vin01a:1553_16": "Visabhāgasarīre pana satiṃ upaṭṭhapetvā samaṇasaññaṃ uppādetvā sīse vā hatthapādapiṭṭhiyaṃ vā vaṇaṃ katvā gahetuṃ vaṭṭati.",
  "atk-vin01a:1554_0": "Kusasaṅkāmanavatthukathā",
  "atk-vin01a:1555_0": "138.",
  "atk-vin01a:1555_1": "Tadanantare vatthusmiṃ kusaṃ saṅkāmetvā cīvaraṃ aggahesīti pubbe “ādiyeyyā”ti imassa padassa atthavaṇṇanāyaṃ nāmamattena dassitesu theyyāvahāra-",
  "atk-vin01a:1555_2": "pasayhāvahāra-",
  "atk-vin01a:1555_3": "parikappāvahārapaacchannāvahāra-",
  "atk-vin01a:1555_4": "kusāvahāresu kusāvahārena avaharīti attho.",
  "atk-vin01a:1556_0": "Imesaṃ pana avahārānaṃ evaṃ nānattaṃ veditabbaṃ –",
  "atk-vin01a:1556_1": "yo hi koci sassāmikaṃ bhaṇḍaṃ rattibhāge vā divasabhāge vā sandhicchedādīni katvā adissamāno avaharati,",
  "atk-vin01a:1556_2": "kūṭamānakūṭakahāpaṇādīhi vā vañcetvā gaṇhāti,",
  "atk-vin01a:1556_3": "tassevaṃ gaṇhato avahāro “theyyāvahāro”ti veditabbo.",
  "atk-vin01a:1557_0": "Yo pana pare pasayha balasā abhibhuyya,",
  "atk-vin01a:1557_1": "atha vā pana santajjetvā bhayaṃ dassetvā tesaṃ santakaṃ gaṇhāti,",
  "atk-vin01a:1557_2": "panthaghāta-",
  "atk-vin01a:1557_3": "gāmaghātādīni karontā dāmarikacorā viya kodhavasena paragharavilopaṃ karontā attano pattabalito ca adhikaṃ balakkārena gaṇhantā rāja-",
  "atk-vin01a:1557_4": "rājamahāmattādayo viya;",
  "atk-vin01a:1557_5": "tassevaṃ gaṇhato avahāro “pasayhāvahāro”ti veditabbo.",
  "atk-vin01a:1558_0": "Parikappetvā gaṇhato pana avahāro “parikappāvahāro”ti vuccati,",
  "atk-vin01a:1558_1": "so bhaṇḍaparikappa-",
  "atk-vin01a:1558_2": "okāsaparikappavasena duvidho.",
  "atk-vin01a:1558_3": "Tatrāyaṃ bhaṇḍaparikappo –",
  "atk-vin01a:1558_4": "idhekacco sāṭakatthiko antogabbhaṃ pavisitvā “sace sāṭako bhavissati,",
  "atk-vin01a:1558_5": "gaṇhissāmi;",
  "atk-vin01a:1558_6": "sace suttaṃ,",
  "atk-vin01a:1558_7": "na gaṇhissāmī”ti parikappetvā andhakāre pasibbakaṃ gaṇhāti,",
  "atk-vin01a:1558_8": "sāṭako ce tatra hoti,",
  "atk-vin01a:1558_9": "uddhāreyeva pārājikaṃ.",
  "atk-vin01a:1558_10": "Suttaṃ ce hoti, rakkhati.",
  "atk-vin01a:1558_11": "Bahi nīharitvā muñcitvā “sutta”nti ñatvā puna āharitvā yathāṭhāne ṭhapeti,",
  "atk-vin01a:1558_12": "rakkhatiyeva.",
  "atk-vin01a:1558_13": "“Sutta”nti ñatvāpi “yaṃ laddhaṃ,",
  "atk-vin01a:1558_14": "taṃ gahetabba”nti gacchati,",
  "atk-vin01a:1558_15": "padavārena kāretabbo.",
  "atk-vin01a:1558_16": "Bhūmiyaṃ ṭhapetvā gaṇhāti,",
  "atk-vin01a:1558_17": "uddhāre pārājikaṃ. “Coro,",
  "atk-vin01a:1558_18": "coro”ti sāmikehi pariyuṭṭhito chaḍḍetvā palāyati, rakkhati.",
  "atk-vin01a:1558_19": "Sāmikā taṃ disvā gaṇhanti,",
  "atk-vin01a:1558_20": "iccetaṃ kusalaṃ.",
  "atk-vin01a:1558_21": "Añño ce koci gaṇhāti,",
  "atk-vin01a:1558_22": "bhaṇḍadeyyaṃ.",
  "atk-vin01a:1558_23": "Atha nivattesu sāmikesu sayameva taṃ disvā “pagevetaṃ mayā nīhaṭaṃ,",
  "atk-vin01a:1558_24": "mama dāni santaka”nti gaṇhāti, rakkhati;",
  "atk-vin01a:1558_25": "bhaṇḍadeyyaṃ pana hoti.",
  "atk-vin01a:1558_26": "“Sace suttaṃ bhavissati,",
  "atk-vin01a:1558_27": "gaṇhissāmi;",
  "atk-vin01a:1558_28": "sace sāṭako,",
  "atk-vin01a:1558_29": "na gaṇhissāmi.",
  "atk-vin01a:1558_30": "Sace sappi bhavissati,",
  "atk-vin01a:1558_31": "gaṇhissāmi;",
  "atk-vin01a:1558_32": "sace telaṃ,",
  "atk-vin01a:1558_33": "na gaṇhissāmī”tiādinā nayena parikappetvā gaṇhantassāpi eseva nayo.",
  "atk-vin01a:1559_0": "Mahāpaccariyādīsu pana “sāṭakatthikopi sāṭakapasibbakameva gahetvā nikkhanto bahi ṭhatvā muñcitvā ‘sāṭako",
  "atk-vin01a:1559_1": "aya’nti disvā gacchanto paduddhāreneva kāretabbo”ti vuttaṃ.",
  "atk-vin01a:1559_2": "Ettha pana “sace sāṭako bhavissati,",
  "atk-vin01a:1559_3": "gaṇhissāmī”ti parikappitattā parikappo dissati,",
  "atk-vin01a:1559_4": "disvā haṭattā parikappāvahāro na dissati.",
  "atk-vin01a:1559_5": "Mahāaṭṭhakathāyaṃ pana yaṃ parikappitaṃ taṃ adiṭṭhaṃ parikappitabhāve ṭhitaṃyeva uddharantassa avahāro vutto,",
  "atk-vin01a:1559_6": "tasmā tattha parikappāvahāro dissati.",
  "atk-vin01a:1559_7": "“Taṃ maññamāno taṃ avaharī”ti pāḷiyā ca sametīti.",
  "atk-vin01a:1559_8": "Tattha yvāyaṃ “sace sāṭako bhavissati,",
  "atk-vin01a:1559_9": "gaṇhissāmī”tiādinā nayena pavatto parikappo,",
  "atk-vin01a:1559_10": "ayaṃ “bhaṇḍaparikappo” nāma.",
  "atk-vin01a:1560_0": "Okāsaparikappo pana evaṃ veditabbo –",
  "atk-vin01a:1560_1": "idhekacco lolabhikkhu parapariveṇaṃ vā kulagharaṃ vā araññe kammantasālaṃ vā pavisitvā tattha kathāsallāpena",
  "atk-vin01a:1560_2": "nisinno kiñci lobhaneyyaṃ parikkhāraṃ oloketi,",
  "atk-vin01a:1560_3": "olokento ca pana disvā dvārapamukhaheṭṭhāpāsādapariveṇadvārakoṭṭhakarukkhamūlādivasena paricchedaṃ katvā “sace maṃ etthantare passissanti,",
  "atk-vin01a:1560_4": "daṭṭhukāmatāya gahetvā vicaranto viya etesaṃyeva dassāmi;",
  "atk-vin01a:1560_5": "no ce passissanti,",
  "atk-vin01a:1560_6": "harissāmī”ti parikappeti.",
  "atk-vin01a:1560_7": "Tassa taṃ ādāya parikappitaparicchedaṃ atikkantamatte pārājikaṃ.",
  "atk-vin01a:1560_8": "Sace upacārasīmaṃ parikappeti,",
  "atk-vin01a:1560_9": "tadabhimukhova gacchanto kammaṭṭhānādīni manasi karonto vā aññavihito vā asatiyā upacārasīmaṃ atikkamati,",
  "atk-vin01a:1560_10": "bhaṇḍadeyyaṃ.",
  "atk-vin01a:1560_11": "Athāpissa taṃ ṭhānaṃ pattassa coro vā hatthī vā vāḷamigo vā mahāmegho vā vuṭṭhahati,",
  "atk-vin01a:1560_12": "so ca tamhā upaddavā muccitukamyatāya sahasā taṃ ṭhānaṃ atikkamati,",
  "atk-vin01a:1560_13": "bhaṇḍadeyyameva.",
  "atk-vin01a:1560_14": "Keci panettha “yasmā mūleva theyyacittena gahitaṃ,",
  "atk-vin01a:1560_15": "tasmā na rakkhati,",
  "atk-vin01a:1560_16": "avahāroyevā”ti vadanti.",
  "atk-vin01a:1560_17": "Ayaṃ tāva mahāaṭṭhakathānayo.",
  "atk-vin01a:1560_18": "Mahāpaccariyaṃ pana “sacepi so antoparicchede hatthiṃ vā assaṃ vā abhiruhitvā taṃ neva pājeti,",
  "atk-vin01a:1560_19": "na pājāpeti;",
  "atk-vin01a:1560_20": "paricchede atikkantepi pārājikaṃ natthi,",
  "atk-vin01a:1560_21": "bhaṇḍadeyyamevā”ti vuttaṃ.",
  "atk-vin01a:1560_22": "Tatra yvāyaṃ “sace maṃ etthantare passissanti,",
  "atk-vin01a:1560_23": "daṭṭhukāmatāya gahetvā vicaranto viya etesaṃyeva dassāmī”ti pavatto parikappo,",
  "atk-vin01a:1560_24": "ayaṃ “okāsaparikappo” nāma.",
  "atk-vin01a:1561_0": "Evamimesaṃ dvinnampi parikappānaṃ vasena parikappetvā gaṇhato avahāro “parikappāvahāro”ti veditabbo.",
  "atk-vin01a:1562_0": "Paṭicchādetvā pana avaharaṇaṃ paṭicchannāvahāro.",
  "atk-vin01a:1562_1": "So evaṃ veditabbo –",
  "atk-vin01a:1562_2": "yo bhikkhu manussānaṃ uyyānādīsu kīḷantānaṃ vā pavisantānaṃ vā omuñcitvā ṭhapitaṃ alaṅkārabhaṇḍaṃ disvā “sace onamitvā gahessāmi,",
  "atk-vin01a:1562_3": "‘kiṃ samaṇo gaṇhātī’ti maṃ jānitvā viheṭheyyu”nti paṃsunā vā paṇṇena vā paṭicchādeti –",
  "atk-vin01a:1562_4": "“pacchā gaṇhissāmī”ti,",
  "atk-vin01a:1562_5": "tassa ettāvatā uddhāro natthīti na tāva avahāro hoti.",
  "atk-vin01a:1562_6": "Yadā pana te manussā antogāmaṃ pavisitukāmā taṃ bhaṇḍakaṃ vicinantāpi apassitvā “idāni andhakāro,",
  "atk-vin01a:1562_7": "sve jānissāmā”ti sālayā eva gatā honti.",
  "atk-vin01a:1562_8": "Athassa taṃ uddharato uddhāre pārājikaṃ.",
  "atk-vin01a:1562_9": "“Paṭicchannakāleyeva taṃ mama santaka”nti sakasaññāya vā “gatā dāni te,",
  "atk-vin01a:1562_10": "chaḍḍitabhaṇḍaṃ ida”nti paṃsukūlasaññāya vā gaṇhantassa pana bhaṇḍadeyyaṃ.",
  "atk-vin01a:1562_11": "Tesu dutiyadivase āgantvā vicinitvā adisvā dhuranikkhepaṃ katvā gatesupi gahitaṃ bhaṇḍadeyyameva. Kasmā?",
  "atk-vin01a:1562_12": "Yasmā tassa payogena tehi na diṭṭhaṃ,",
  "atk-vin01a:1562_13": "yo pana tathārūpaṃ bhaṇḍaṃ disvā yathāṭhāne ṭhitaṃyeva appaṭicchādetvā theyyacitto pādena akkamitvā kaddame vā vālikāya vā paveseti,",
  "atk-vin01a:1562_14": "tassa pavesitamatteyeva pārājikaṃ.",
  "atk-vin01a:1563_0": "Kusaṃ saṅkāmetvā pana avaharaṇaṃ “kusāvahāro”ti vuccati.",
  "atk-vin01a:1563_1": "Sopi evaṃ veditabbo –",
  "atk-vin01a:1563_2": "yo bhikkhu kusaṃ pātetvā cīvare bhājiyamāne attano koṭṭhāsassa samīpe ṭhitaṃ appagghataraṃ vā mahagghataraṃ",
  "atk-vin01a:1563_3": "vā samasamaṃ vā agghena parassa koṭṭhāsaṃ haritukāmo attano koṭṭhāse patitaṃ kusadaṇḍakaṃ parassa koṭṭhāse",
  "atk-vin01a:1563_4": "pātetukāmo uddharati,",
  "atk-vin01a:1563_5": "rakkhati tāva.",
  "atk-vin01a:1563_6": "Parassa koṭṭhāse pāteti,",
  "atk-vin01a:1563_7": "rakkhateva.",
  "atk-vin01a:1563_8": "Yadā pana tasmiṃ patite parassa koṭṭhāsato parassa kusadaṇḍakaṃ uddharati,",
  "atk-vin01a:1563_9": "uddhaṭamatte pārājiko hoti.",
  "atk-vin01a:1563_10": "Sace paṭhamataraṃ parakoṭṭhāsato kusadaṇḍakaṃ uddharati attano koṭṭhāse pātetukāmatāya uddhāre rakkhati,",
  "atk-vin01a:1563_11": "pātane rakkhati.",
  "atk-vin01a:1563_12": "Attano koṭṭhāsato pana attano kusadaṇḍakaṃ uddharati,",
  "atk-vin01a:1563_13": "uddhāreyeva rakkhati.",
  "atk-vin01a:1563_14": "Taṃ uddharitvā parakoṭṭhāse pātentassa hatthato muttamatte pārājikaṃ.",
  "atk-vin01a:1564_0": "Sace pana dvīsupi koṭṭhāsesu patitadaṇḍake adassanaṃ gameti,",
  "atk-vin01a:1564_1": "tato avasesabhikkhūsu gatesu itaro “‘mayhaṃ, bhante,",
  "atk-vin01a:1564_2": "daṇḍako na paññāyatī’ti.",
  "atk-vin01a:1564_3": "‘Mayhampi, āvuso,",
  "atk-vin01a:1564_4": "na paññāyatī’ti.",
  "atk-vin01a:1564_5": "‘Katamo pana, bhante,",
  "atk-vin01a:1564_6": "mayhaṃ bhāgo’ti?",
  "atk-vin01a:1564_7": "‘Ayaṃ tuyhaṃ bhāgo”’ti attano bhāgaṃ dasseti,",
  "atk-vin01a:1564_8": "tasmiṃ vivaditvā vā avivaditvā vā taṃ gaṇhitvā gate itaro tassa bhāgaṃ uddharati,",
  "atk-vin01a:1564_9": "uddhāre pārājikaṃ.",
  "atk-vin01a:1564_10": "Sacepi tena “ahaṃ mama bhāgaṃ tuyhaṃ na demi,",
  "atk-vin01a:1564_11": "tvaṃ pana attano bhāgaṃ ñatvā gaṇhā”ti vutte “nāyaṃ mamā”ti jānantopi tasseva bhāgaṃ gaṇhāti,",
  "atk-vin01a:1564_12": "uddhāre pārājikaṃ.",
  "atk-vin01a:1564_13": "Sace pana itaro “ayaṃ tuyhaṃ bhāgo,",
  "atk-vin01a:1564_14": "ayaṃ mayhaṃ bhāgoti kiṃ iminā vivādenā”ti cintetvā “mayhaṃ vā patto hotu,",
  "atk-vin01a:1564_15": "tumhākaṃ vā,",
  "atk-vin01a:1564_16": "yo varabhāgo taṃ tumhe gaṇhathā”ti vadati,",
  "atk-vin01a:1564_17": "dinnakaṃ nāma gahitaṃ hoti,",
  "atk-vin01a:1564_18": "natthettha avahāro.",
  "atk-vin01a:1564_19": "Sacepi so vivādabhīruko bhikkhu “yaṃ tuyhaṃ ruccati,",
  "atk-vin01a:1564_20": "taṃ gaṇhā”ti vutto attano pattaṃ varabhāgaṃ ṭhapetvā lāmakaṃyeva gahetvā gacchati,",
  "atk-vin01a:1564_21": "tato itarassa vicinitāvasesaṃ gaṇhantassāpi avahāro natthevāti.",
  "atk-vin01a:1565_0": "Aṭṭhakathāsupana vuttaṃ –",
  "atk-vin01a:1565_1": "“imasmiṃ ṭhāne kusasaṅkāmanavasena cīvarabhājanīyameva ekaṃ āgataṃ,",
  "atk-vin01a:1565_2": "catunnampi pana paccayānaṃ uppattiñca bhājanīyañca nīharitvā dassetabba”nti evañca vatvā cīvarakkhandhake“paṭiggaṇhātu me, bhante,",
  "atk-vin01a:1565_3": "bhagavā sīveyyakaṃ dussayugaṃ;",
  "atk-vin01a:1565_4": "bhikkhusaṅghassa ca gahapaticīvaraṃ anujānātū”ti idaṃ jīvakavatthuṃ ādiṃ katvā uppannacīvarakathā,",
  "atk-vin01a:1565_5": "senāsanakkhandhake “tena kho pana samayena rājagahaṃ dubbhikkhaṃ hoti,",
  "atk-vin01a:1565_6": "manussā na sakkonti saṅghabhattaṃ kātuṃ,",
  "atk-vin01a:1565_7": "icchanti uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadikaṃ kātu”nti idaṃ suttamādiṃ katvā piṇḍapātakathā,",
  "atk-vin01a:1565_8": "senāsanakkhandhakeyeva “tena kho pana samayena sattarasavaggiyā bhikkhū aññataraṃ paccantimaṃ mahāvihāraṃ paṭisaṅkharonti –",
  "atk-vin01a:1565_9": "‘idha mayaṃ vassaṃ vasissāmā’ti.",
  "atk-vin01a:1565_10": "Addasaṃsu kho chabbaggiyā bhikkhū sattarasavaggiye bhikkhū vihāraṃ paṭisaṅkharonte”ti idaṃ chabbaggiyavatthuṃ ādiṃ katvā āgatasenāsanakathā,",
  "atk-vin01a:1565_11": "tadavasāne ca sappiādibhesajjakathā vitthārena kathitā.",
  "atk-vin01a:1565_12": "Mayaṃ pana taṃ sabbaṃ āgatāgataṭṭhāneyeva kathayissāma;",
  "atk-vin01a:1565_13": "evaṃ kathane kāraṇaṃ pubbe vuttameva.",
  "atk-vin01a:1566_0": "Kusasaṅkāmanavatthukathā niṭṭhitā.",
  "atk-vin01a:1567_0": "139. Ito paraṃ jantāgharavatthu uttānatthameva.",
  "atk-vin01a:1568_0": "140.",
  "atk-vin01a:1568_1": "Pañcasu vighāsavatthūsu te bhikkhū anupasampannena kappiyaṃ kārāpetvā paribhuñjiṃsu.",
  "atk-vin01a:1568_2": "Vighāsaṃ pana gaṇhantena khāditāvasesaṃ chaḍḍitaṃ gahetabbaṃ.",
  "atk-vin01a:1568_3": "Yadi sakkoti khādante chaḍḍāpetvā gaṇhituṃ,",
  "atk-vin01a:1568_4": "etampi vaṭṭati.",
  "atk-vin01a:1568_5": "Attaguttatthāya pana parānuddayatāya ca na gahetabbaṃ.",
  "atk-vin01a:1569_0": "141.",
  "atk-vin01a:1569_1": "Odanakhādanīyapūvaucchutimbarūsakabhājanīyavatthūsu aparassa bhāgaṃ dehīti asantaṃ puggalaṃ āha.",
  "atk-vin01a:1569_2": "Amūlakaṃ aggahesīti sāmikesu dentesu evaṃ aggahesi.",
  "atk-vin01a:1569_3": "Anāpatti bhikkhu pārājikassāti sāmikehi dinnaṃ aggahesi;",
  "atk-vin01a:1569_4": "tenassa anāpatti vuttā.",
  "atk-vin01a:1569_5": "Āpatti sampajānamusāvāde pācittiyassāti yo panānena sampajānamusāvādo vutto,",
  "atk-vin01a:1569_6": "tasmiṃ pācittiyaṃ āha;",
  "atk-vin01a:1569_7": "parato tekaṭulayāguvatthumhi viya.",
  "atk-vin01a:1569_8": "Gahaṇe pana ayaṃ vinicchayo –",
  "atk-vin01a:1569_9": "saṅghassa santakaṃ sammatena vā āṇattehi vā ārāmikādīhi diyyamānaṃ,",
  "atk-vin01a:1569_10": "gihīnañca santakaṃ sāmikena vā āṇattena vā diyyamānaṃ “aparassa bhāgaṃ dehī”ti vatvā gaṇhato bhaṇḍadeyyaṃ.",
  "atk-vin01a:1569_11": "Aññena diyyamānaṃ gaṇhanto bhaṇḍagghena kāretabbo.",
  "atk-vin01a:1569_12": "Asammatena vā anāṇattena vā diyyamāne “aparampi bhāgaṃ dehī”ti vatvā vā kūṭavassāni gaṇetvā vā gaṇhanto",
  "atk-vin01a:1569_13": "pattacatukke viya tassuddhāreyeva bhaṇḍagghena kāretabbo.",
  "atk-vin01a:1569_14": "Itarehi diyyamānaṃ evaṃ gaṇhato bhaṇḍadeyyaṃ.",
  "atk-vin01a:1569_15": "Sāmikena pana “imassa dehī”ti dāpitaṃ vā sayaṃ dinnaṃ vā sudinnanti ayamettha sabbaaṭṭhakathāvinicchayato sāro.",
  "atk-vin01a:1570_0": "142- 3.",
  "atk-vin01a:1570_1": "Odaniyagharādivatthūsu –",
  "atk-vin01a:1570_2": "odaniyagharaṃ nāma vikkāyikabhattapacanagharaṃ.",
  "atk-vin01a:1570_3": "Sūnagharaṃ nāma vikkāyikamaṃsapacanagharaṃ.",
  "atk-vin01a:1570_4": "Pūvagharaṃ nāma vikkāyikakhajjakapacanagharaṃ.",
  "atk-vin01a:1570_5": "Sesamettha,",
  "atk-vin01a:1570_6": "parikkhāravatthūsu ca pākaṭameva.",
  "atk-vin01a:1571_0": "144.",
  "atk-vin01a:1571_1": "Pīṭhavatthusmiṃ –",
  "atk-vin01a:1571_2": "so bhikkhu parikappetvā “etaṃ ṭhānaṃ sampattaṃ gaṇhissāmī”ti saṅkāmesi.",
  "atk-vin01a:1571_3": "Tenassa saṅkāmane avahāro natthi.",
  "atk-vin01a:1571_4": "Saṅkāmetvā pana parikappitokāsato gahaṇe pārājikaṃ vuttaṃ.",
  "atk-vin01a:1571_5": "Evaṃ haranto ca yadi pīṭhake theyyacittaṃ natthi,",
  "atk-vin01a:1571_6": "thavikaṃ agghāpetvā kāretabbo.",
  "atk-vin01a:1571_7": "Atha pīṭhakepi atthi,",
  "atk-vin01a:1571_8": "ubho agghāpetvā kāretabboti.",
  "atk-vin01a:1571_9": "Bhisiādīni tīṇi vatthūni pākaṭāneva.",
  "atk-vin01a:1572_0": "146.",
  "atk-vin01a:1572_1": "Vissāsaggāhādīsu tīsu vatthūsu gahaṇe anāpatti,",
  "atk-vin01a:1572_2": "āharāpentesu bhaṇḍadeyyaṃ.",
  "atk-vin01a:1572_3": "Piṇḍāya paviṭṭhassa paṭiviso antoupacārasīmāyaṃ ṭhitasseva gahetuṃ vaṭṭati.",
  "atk-vin01a:1572_4": "Yadi pana dāyakā “bahiupacāraṭṭhānampi bhante,",
  "atk-vin01a:1572_5": "bhāgaṃ gaṇhatha,",
  "atk-vin01a:1572_6": "āgantvā paribhuñjissantī”ti vadanti,",
  "atk-vin01a:1572_7": "evaṃ antogāmaṭṭhānampi gahetuṃ vaṭṭati.",
  "atk-vin01a:1572_8": "Sesamettha uttānatthameva.",
  "atk-vin01a:1573_0": "148- 9.",
  "atk-vin01a:1573_1": "Sattasu ambacorakādivatthūsu paṃsukūlasaññāya gahaṇe anāpatti,",
  "atk-vin01a:1573_2": "āharāpentesu bhaṇḍadeyyaṃ,",
  "atk-vin01a:1573_3": "theyyacittena paribhoge pārājikaṃ.",
  "atk-vin01a:1573_4": "Tatrāyaṃ vinicchayo –",
  "atk-vin01a:1573_5": "sāmikāpi sālayā,",
  "atk-vin01a:1573_6": "corāpi sālayā,",
  "atk-vin01a:1573_7": "paṃsukūlasaññāya khādantassa bhaṇḍadeyyaṃ,",
  "atk-vin01a:1573_8": "theyyacittena gaṇhato uddhāreyeva avahāro,",
  "atk-vin01a:1573_9": "bhaṇḍaṃ agghāpetvā kāretabbo.",
  "atk-vin01a:1573_10": "Sāmikā sālayā,",
  "atk-vin01a:1573_11": "corā nirālayā,",
  "atk-vin01a:1573_12": "eseva nayo.",
  "atk-vin01a:1573_13": "Sāmikā nirālayā,",
  "atk-vin01a:1573_14": "corā sālayā;",
  "atk-vin01a:1573_15": "“puna gaṇhissāmā”ti kismiñcideva gahanaṭṭhāne khipitvā gatā,",
  "atk-vin01a:1573_16": "eseva nayo.",
  "atk-vin01a:1573_17": "Ubhopi nirālayā,",
  "atk-vin01a:1573_18": "paṃsukūlasaññāya khādato anāpatti,",
  "atk-vin01a:1573_19": "theyyacittena dukkaṭaṃ.",
  "atk-vin01a:1574_0": "Saṅghassa ambādīsu pana saṅghārāme jātaṃ vā hotu,",
  "atk-vin01a:1574_1": "ānetvā dinnaṃ vā pañcamāsakaṃ vā atirekapañcamāsakaṃ vā agghanakaṃ avaharantassa pārājikaṃ.",
  "atk-vin01a:1574_2": "Paccante corupaddavena gāmesu vuṭṭhahantesu bhikkhūpi vihāre chaḍḍetvā “puna āvasante janapade āgamissāmā”ti saussāhāva gacchanti.",
  "atk-vin01a:1574_3": "Bhikkhū tādisaṃ vihāraṃ patvā ambapakkādīni “chaḍḍitakānī”ti paṃsukūlasaññāya paribhuñjanti, anāpatti;",
  "atk-vin01a:1574_4": "theyyacittena paribhuñjato avahāro hoti,",
  "atk-vin01a:1574_5": "bhaṇḍaṃ agghāpetvā kāretabbo.",
  "atk-vin01a:1575_0": "Mahāpaccariyaṃ pana saṅkhepaṭṭhakathāyañca avisesena vuttaṃ –",
  "atk-vin01a:1575_1": "“chaḍḍitavihāre pana phalāphalaṃ theyyacittena paribhuñjato pārājikaṃ. Kasmā?",
  "atk-vin01a:1575_2": "Āgatānāgatānaṃ santakattā”ti.",
  "atk-vin01a:1575_3": "Gaṇasantake pana puggalike ca saussāhamattameva pamāṇaṃ.",
  "atk-vin01a:1575_4": "Sace pana tato ambapakkādiṃ kulasaṅgahaṇatthāya deti,",
  "atk-vin01a:1575_5": "kuladūsakadukkaṭaṃ.",
  "atk-vin01a:1575_6": "Theyyacittena dento agghena kāretabbo.",
  "atk-vin01a:1575_7": "Saṅghikepi eseva nayo.",
  "atk-vin01a:1575_8": "Senāsanatthāya niyamitaṃ kulasaṅgahaṇatthāya dadato dukkaṭaṃ,",
  "atk-vin01a:1575_9": "issaravatāya thullaccayaṃ,",
  "atk-vin01a:1575_10": "theyyacittena pārājikaṃ.",
  "atk-vin01a:1575_11": "No ce vatthu pahoti,",
  "atk-vin01a:1575_12": "agghena kāretabbo.",
  "atk-vin01a:1575_13": "Bahi upacārasīmāya nisīditvā issaravatāya paribhuñjato gīvā.",
  "atk-vin01a:1575_14": "Ghaṇṭiṃ paharitvā kālaṃ ghosetvā “mayhaṃ pāpuṇātī”ti khāditaṃ sukhāditaṃ.",
  "atk-vin01a:1575_15": "Ghaṇṭiṃ apaharitvā kālameva ghosetvā,",
  "atk-vin01a:1575_16": "ghaṇṭimeva paharitvā kālaṃ aghosetvā,",
  "atk-vin01a:1575_17": "ghaṇṭimpi apaharitvā kālampi aghosetvā aññesaṃ natthibhāvaṃ ñatvā “mayhaṃ pāpuṇātī”ti khāditampi sukhāditameva.",
  "atk-vin01a:1575_18": "Pupphārāmavatthudvayaṃ pākaṭameva.",
  "atk-vin01a:1576_0": "150.",
  "atk-vin01a:1576_1": "Vuttavādakavatthuttaye vutto vajjemīti tayā vutto hutvā “tava vacanena vadāmī”ti attho.",
  "atk-vin01a:1576_2": "Anāpatti bhikkhu pārājikassāti sāmikehi dinnattā anāpatti. Na ca,",
  "atk-vin01a:1576_3": "bhikkhave,",
  "atk-vin01a:1576_4": "“vutto vajjemī”ti vattabboti “ahaṃ tayā vutto hutvā tava vacanena vadāmī”ti evaṃ añño bhikkhu aññena bhikkhunā na vattabboti attho.",
  "atk-vin01a:1576_5": "Paricchedaṃ pana katvā “itthannāmaṃ tava vacanena gaṇhissāmī”ti vattuṃ vaṭṭati.",
  "atk-vin01a:1576_6": "Vutto vajjehīti mayā vutto hutvā mama vacanena vadehīti attho.",
  "atk-vin01a:1576_7": "Sesaṃ vuttanayameva.",
  "atk-vin01a:1576_8": "Imesupi ca dvīsu vatthūsu paricchedaṃ katvā vattuṃ vaṭṭati.",
  "atk-vin01a:1576_9": "Ettāvatā hi upārambhā mutto hotīti.",
  "atk-vin01a:1577_0": "151- 2.",
  "atk-vin01a:1577_1": "Maṇivatthuttayassa majjhime vatthusmiṃ –",
  "atk-vin01a:1577_2": "nāhaṃ akallakoti nāhaṃ gilānoti attho.",
  "atk-vin01a:1577_3": "Sesaṃ pākaṭameva.",
  "atk-vin01a:1578_0": "153.",
  "atk-vin01a:1578_1": "Sūkaravatthudvaye –",
  "atk-vin01a:1578_2": "kiñcāpi paṭhamassa bhikkhuno chātajjhattaṃ disvā kāruññena mocitattā anāpatti.",
  "atk-vin01a:1578_3": "Sāmikesu pana asampaṭicchantesu bhaṇḍadeyyaṃ,",
  "atk-vin01a:1578_4": "tāva mahanto vā matasūkaro āharitvā dātabbo,",
  "atk-vin01a:1578_5": "tadagghanakaṃ vā bhaṇḍaṃ.",
  "atk-vin01a:1578_6": "Sace pāsasāmike kuhiñcipi na passati,",
  "atk-vin01a:1578_7": "pāsasāmantā tadagghanakaṃ sāṭakaṃ vā kāsāvaṃ vā thālakaṃ vā yathā te āgatā passanti,",
  "atk-vin01a:1578_8": "īdise ṭhāne ṭhapetvāva gantabbaṃ,",
  "atk-vin01a:1578_9": "theyyacittena pana mocentassa pārājikameva.",
  "atk-vin01a:1578_10": "Ettha ca koci sūkaro pāsaṃ pādena kaḍḍhitvā chinnamatte pāse ṭhānācāvanadhammena ṭhānena ṭhito hoti caṇḍasote baddhanāvā viya.",
  "atk-vin01a:1578_11": "Koci attano dhammatāya ṭhito,",
  "atk-vin01a:1578_12": "koci nipanno,",
  "atk-vin01a:1578_13": "koci kūṭapāsena baddho hoti.",
  "atk-vin01a:1578_14": "Kūṭapāso nāma yassa ante dhanukaṃ vā aṅkusako vā añño vā koci daṇḍako baddho hoti,",
  "atk-vin01a:1578_15": "yo tattha tattha rukkhādīsu laggitvā sūkarassa gamanaṃ nivāreti.",
  "atk-vin01a:1578_16": "Tatra pāsaṃ kaḍḍhitvā ṭhitassa ekameva ṭhānaṃ pāsabandhanaṃ,",
  "atk-vin01a:1578_17": "so hi pāse muttamatte vā chinnamatte vā palāyati.",
  "atk-vin01a:1578_18": "Attano dhammatāya ṭhitassa bandhanañca cattāro ca pādāti pañca ṭhānāni.",
  "atk-vin01a:1578_19": "Nipannassa bandhanañca sayanañcāti dve ṭhānāni.",
  "atk-vin01a:1578_20": "Kūṭapāsabaddhassa yattha yattha gacchati,",
  "atk-vin01a:1578_21": "taṃ tadeva ṭhānaṃ.",
  "atk-vin01a:1578_22": "Tasmā taṃ tato tato mocentā dasapi vīsatipi satampi bhikkhū pārājikaṃ āpajjanti.",
  "atk-vin01a:1578_23": "Tattha tattha āgataṃ disvā ekameva dāsaṃ palāpento viya.",
  "atk-vin01a:1579_0": "Purimānaṃ pana tiṇṇaṃ catuppadakathāyaṃ vuttanayena phandāpanaṭhānācāvanāni veditabbāni.",
  "atk-vin01a:1579_1": "Sunakhadaṭṭhaṃ sūkaraṃ vissajjāpentassāpi kāruññādhippāyena bhaṇḍadeyyaṃ,",
  "atk-vin01a:1579_2": "theyyacittena pārājikaṃ.",
  "atk-vin01a:1579_3": "Pāsaṭṭhānaṃ pana sunakhasamīpaṃ vā asampattaṃ paṭipathaṃ gantvā paṭhamameva palāpentassa avahāro natthi.",
  "atk-vin01a:1579_4": "Yopi baddhasūkarassa ghāsañca pānīyañca datvā balaṃ gāhāpetvā ukkuṭṭhiṃ karoti –",
  "atk-vin01a:1579_5": "“utrasto palāyissatī”ti;",
  "atk-vin01a:1579_6": "so ce palāyati,",
  "atk-vin01a:1579_7": "pārājikaṃ.",
  "atk-vin01a:1579_8": "Pāsaṃ dubbalaṃ katvā ukkuṭṭhisaddena palāpentassāpi eseva nayo.",
  "atk-vin01a:1580_0": "Yo pana ghāsañca pānīyañca datvā gacchati,",
  "atk-vin01a:1580_1": "“balaṃ gahetvā palāyissatī”ti;",
  "atk-vin01a:1580_2": "so ce palāyati,",
  "atk-vin01a:1580_3": "bhaṇḍadeyyaṃ.",
  "atk-vin01a:1580_4": "Pāsaṃ dubbalaṃ katvā gacchantassāpi eseva nayo.",
  "atk-vin01a:1580_5": "Pāsasantike satthaṃ vā aggiṃ vā ṭhapeti “chinne vā daḍḍhe vā palāyissatī”ti.",
  "atk-vin01a:1580_6": "Sūkaro pāsaṃ cālento chinne vā daḍḍhe vā palāyati,",
  "atk-vin01a:1580_7": "bhaṇḍadeyyameva.",
  "atk-vin01a:1580_8": "Pāsaṃ yaṭṭhiyā saha pāteti,",
  "atk-vin01a:1580_9": "pacchā sūkaro taṃ maddanto gacchati,",
  "atk-vin01a:1580_10": "bhaṇḍadeyyaṃ.",
  "atk-vin01a:1580_11": "Sūkaro adūhalapāsāṇehi akkanto hoti,",
  "atk-vin01a:1580_12": "taṃ palāpetukāmassa adūhalaṃ kāruññena ukkhipato bhaṇḍadeyyaṃ,",
  "atk-vin01a:1580_13": "theyyacittena pārājikaṃ.",
  "atk-vin01a:1580_14": "Sace ukkhittamatte agantvā pacchā gacchati,",
  "atk-vin01a:1580_15": "bhaṇḍadeyyameva.",
  "atk-vin01a:1580_16": "Ukkhipitvā ṭhapitaṃ adūhalaṃ pāteti,",
  "atk-vin01a:1580_17": "pacchā sūkaro taṃ maddanto gacchati,",
  "atk-vin01a:1580_18": "bhaṇḍadeyyaṃ.",
  "atk-vin01a:1580_19": "Opāte patitasūkarampi kāruññena uddharato bhaṇḍadeyyaṃ,",
  "atk-vin01a:1580_20": "theyyacittena pārājikaṃ.",
  "atk-vin01a:1580_21": "Opātaṃ pūretvā nāseti,",
  "atk-vin01a:1580_22": "pacchā sūkaro taṃ maddanto gacchati,",
  "atk-vin01a:1580_23": "bhaṇḍadeyyaṃ.",
  "atk-vin01a:1580_24": "Sūle viddhaṃ kāruññena uddharati,",
  "atk-vin01a:1580_25": "bhaṇḍadeyyaṃ,",
  "atk-vin01a:1580_26": "theyyacittena pārājikaṃ.",
  "atk-vin01a:1580_27": "Sūlaṃ uddharitvā chaḍḍeti,",
  "atk-vin01a:1580_28": "bhaṇḍadeyyaṃ.",
  "atk-vin01a:1581_0": "Vihārabhūmiyaṃ pana pāse vā adūhalaṃ vā oḍḍentā vāretabbā –",
  "atk-vin01a:1581_1": "“migarūpānaṃ paṭisaraṇaṭṭhānametaṃ,",
  "atk-vin01a:1581_2": "mā idha evaṃ karothā”ti.",
  "atk-vin01a:1581_3": "Sace “harāpetha,",
  "atk-vin01a:1581_4": "bhante”ti vadanti,",
  "atk-vin01a:1581_5": "harāpetuṃ vaṭṭati.",
  "atk-vin01a:1581_6": "Atha sayaṃ haranti,",
  "atk-vin01a:1581_7": "sundarameva.",
  "atk-vin01a:1581_8": "Atha neva haranti,",
  "atk-vin01a:1581_9": "na harituṃ denti,",
  "atk-vin01a:1581_10": "rakkhaṃ yācitvā harāpetuṃ vaṭṭati.",
  "atk-vin01a:1581_11": "Manussā sassarakkhaṇakāle khettesu pāse ca adūhalapāsāṇādīni ca karonti –",
  "atk-vin01a:1581_12": "“maṃsaṃ khādantā sassāni rakkhissāmā”ti.",
  "atk-vin01a:1581_13": "Vītivatte sassakāle tesu anālayesu pakkantesu tattha baddhaṃ vā patitaṃ vā mocetuṃ vaṭṭatīti.",
  "atk-vin01a:1582_0": "Migavatthudvayepi sūkaravatthūsu vuttasadisoyeva vinicchayo.",
  "atk-vin01a:1583_0": "Macchavatthudvayepi eseva nayo.",
  "atk-vin01a:1583_1": "Ayaṃ pana viseso –",
  "atk-vin01a:1583_2": "kumīnamukhaṃ vivaritvā vā pacchāpuṭakaṃ muñcitvā vā passena chiddaṃ katvā vā kumīnato macche pothetvā palāpentassa pārājikaṃ.",
  "atk-vin01a:1583_3": "Bhattasitthāni dassetvā evaṃ palāpentassāpi pārājikaṃ.",
  "atk-vin01a:1583_4": "Saha kumīnena uddharatopi pārājikaṃ.",
  "atk-vin01a:1583_5": "Kevalaṃ kumīnamukhaṃ vivarati,",
  "atk-vin01a:1583_6": "pacchāpuṭakaṃ muñcati,",
  "atk-vin01a:1583_7": "chiddaṃ vā karoti,",
  "atk-vin01a:1583_8": "macchā pana attano dhammatāya palāyanti,",
  "atk-vin01a:1583_9": "bhaṇḍadeyyaṃ.",
  "atk-vin01a:1583_10": "Evaṃ katvā bhattasitthāni dasseti,",
  "atk-vin01a:1583_11": "macchā gocaratthāya nikkhamitvā palāyanti,",
  "atk-vin01a:1583_12": "bhaṇḍadeyyameva.",
  "atk-vin01a:1583_13": "Mukhaṃ avivaritvā pacchāpuṭakaṃ amuñcitvā passena chiddaṃ akatvā kevalaṃ bhattasitthāni dasseti,",
  "atk-vin01a:1583_14": "macchā pana chātajjhattā sīsena paharitvā okāsaṃ katvā gocaratthāya nikkhamitvā palāyanti,",
  "atk-vin01a:1583_15": "bhaṇḍadeyyameva.",
  "atk-vin01a:1583_16": "Tucchakumīnassa mukhaṃ vā vivarati,",
  "atk-vin01a:1583_17": "pacchāpuṭakaṃ vā muñcati,",
  "atk-vin01a:1583_18": "chiddaṃ vā karoti,",
  "atk-vin01a:1583_19": "āgatāgatā macchā dvāraṃ pattā puṭakachiddehi palāyanti,",
  "atk-vin01a:1583_20": "bhaṇḍadeyyameva.",
  "atk-vin01a:1583_21": "Tucchakumīnaṃ gahetvā gumbe khipati,",
  "atk-vin01a:1583_22": "bhaṇḍadeyyamevāti.",
  "atk-vin01a:1583_23": "Yāne bhaṇḍaṃ pīṭhe thavikāya sadisaṃ.",
  "atk-vin01a:1584_0": "Maṃsapesivatthumhi –",
  "atk-vin01a:1584_1": "sace ākāse gaṇhāti,",
  "atk-vin01a:1584_2": "gahitaṭṭhānameva ṭhānaṃ.",
  "atk-vin01a:1584_3": "Taṃ chahākārehi paricchinditvā ṭhānācāvanaṃ veditabbaṃ.",
  "atk-vin01a:1584_4": "Sesamettha dārugopālakarajakasāṭakavatthūsu ca ambacorakādivatthūsu vuttanayena vinicchinitabbaṃ.",
  "atk-vin01a:1585_0": "155.",
  "atk-vin01a:1585_1": "Kumbhivatthusmiṃ –",
  "atk-vin01a:1585_2": "yo sappitelādīni apādagghanakāni gahetvā “na puna evaṃ karissāmī”ti saṃvare ṭhatvā dutiyadivasādīsupi",
  "atk-vin01a:1585_3": "puna citte uppanne evameva dhuranikkhepaṃ katvā paribhuñjanto sabbampi taṃ paribhuñjati,",
  "atk-vin01a:1585_4": "nevatthi pārājikaṃ.",
  "atk-vin01a:1585_5": "Dukkaṭaṃ vā thullaccayaṃ vā āpajjati,",
  "atk-vin01a:1585_6": "bhaṇḍadeyyaṃ pana hoti.",
  "atk-vin01a:1585_7": "Ayampi bhikkhu evamevamakāsi.",
  "atk-vin01a:1585_8": "Tena vuttaṃ –",
  "atk-vin01a:1585_9": "“anāpatti bhikkhu pārājikassā”ti.",
  "atk-vin01a:1585_10": "Dhuranikkhepaṃ pana akatvā “divase divase paribhuñjissāmī”ti thokaṃ thokampi paribhuñjato yasmiṃ divase pādagghanakaṃ pūrati,",
  "atk-vin01a:1585_11": "tasmiṃ pārājikaṃ.",
  "atk-vin01a:1586_0": "Saṃvidāvahāravatthūni saṃvidāvahāre,",
  "atk-vin01a:1586_1": "muṭṭhivatthūni odaniyagharādivatthūsu dve vighāsavatthūni ambacorakādivatthūsu vuttavinicchayanayena veditabbāni.",
  "atk-vin01a:1586_2": "Dve tiṇavatthūni uttānatthāneva.",
  "atk-vin01a:1587_0": "156.",
  "atk-vin01a:1587_1": "Ambabhājāpanādivatthūsu te bhikkhū ekaṃ gāmakāvāsaṃ paricchinnabhikkhukaṃ agamaṃsu.",
  "atk-vin01a:1587_2": "Tattha bhikkhū phalāphalaṃ paribhuñjamānāpi tesu āgatesu “therānaṃ phalāni dethā”ti kappiyakārake na avocuṃ.",
  "atk-vin01a:1587_3": "Atha te bhikkhū “kiṃ saṅghikaṃ amhākaṃ na pāpuṇātī”ti ghaṇṭiṃ paharitvā bhājāpetvā tesampi vassaggena bhāgaṃ datvā attanāpi paribhuñjiṃsu.",
  "atk-vin01a:1587_4": "Tena nesaṃ bhagavā “anāpatti,",
  "atk-vin01a:1587_5": "bhikkhave,",
  "atk-vin01a:1587_6": "paribhogatthāyā”ti āha.",
  "atk-vin01a:1587_7": "Tasmā idānipi yattha āvāsikā āgantukānaṃ na denti,",
  "atk-vin01a:1587_8": "phalavāre ca sampatte aññesaṃ atthibhāvaṃ disvā corikāya attanāva khādanti,",
  "atk-vin01a:1587_9": "tattha āgantukehi ghaṇṭiṃ paharitvā bhājetvā paribhuñjituṃ vaṭṭati.",
  "atk-vin01a:1588_0": "Yattha pana āvāsikā rukkhe rakkhitvā phalavāre sampatte bhājetvā khādanti,",
  "atk-vin01a:1588_1": "catūsu paccayesu sammā upanenti,",
  "atk-vin01a:1588_2": "anissarā tattha āgantukā.",
  "atk-vin01a:1588_3": "Yepi rukkhā cīvaratthāya niyametvā dinnā,",
  "atk-vin01a:1588_4": "tesupi āgantukā anissarā.",
  "atk-vin01a:1588_5": "Eseva nayo sesapaccayatthāya niyametvā dinnesupi.",
  "atk-vin01a:1589_0": "Ye pana tathā aniyamitā,",
  "atk-vin01a:1589_1": "āvāsikā ca te rakkhitvā gopetvā corikāya paribhuñjanti,",
  "atk-vin01a:1589_2": "na tesu āvāsikānaṃ katikāya ṭhātabbaṃ.",
  "atk-vin01a:1589_3": "Ye phalaparibhogatthāya dinnā,",
  "atk-vin01a:1589_4": "āvāsikāpi ne rakkhitvā gopetvā sammā upanenti,",
  "atk-vin01a:1589_5": "tesuyeva tesaṃ katikāya ṭhātabbaṃ.",
  "atk-vin01a:1589_6": "Mahāpaccariyaṃ pana vuttaṃ –",
  "atk-vin01a:1589_7": "“catunnaṃ paccayānaṃ niyametvā dinnaṃ theyyacittena paribhuñjanto bhaṇḍaṃ agghāpetvā kāretabbo.",
  "atk-vin01a:1589_8": "Paribhogavaseneva taṃ bhājetvā paribhuñjantassa bhaṇḍadeyyaṃ.",
  "atk-vin01a:1589_9": "Yaṃ panettha senāsanatthāya niyamitaṃ,",
  "atk-vin01a:1589_10": "taṃ paribhogavaseneva bhājetvā paribhuñjantassa thullaccayañca bhaṇḍadeyyañcā”ti.",
  "atk-vin01a:1590_0": "Odissa cīvaratthāya dinnaṃ cīvareyeva upanetabbaṃ.",
  "atk-vin01a:1590_1": "Sace dubbhikkhaṃ hoti,",
  "atk-vin01a:1590_2": "bhikkhū piṇḍapātena kilamanti,",
  "atk-vin01a:1590_3": "cīvaraṃ pana sulabhaṃ,",
  "atk-vin01a:1590_4": "saṅghasuṭṭhutāya apalokanakammaṃ katvā piṇḍapātepi upanetuṃ vaṭṭati.",
  "atk-vin01a:1590_5": "Senāsanena gilānapaccayena vā kilamantesu saṅghasuṭṭhutāya apalokanakammaṃ katvā tadatthāyapi upanetuṃ vaṭṭati.",
  "atk-vin01a:1590_6": "Odissa piṇḍapātatthāya gilānapaccayatthāya ca dinnepi eseva nayo.",
  "atk-vin01a:1590_7": "Odissa senāsanatthāya dinnaṃ pana garubhaṇḍaṃ hoti,",
  "atk-vin01a:1590_8": "taṃ rakkhitvā gopetvā tadatthameva upanetabbaṃ.",
  "atk-vin01a:1590_9": "Sace pana dubbhikkhaṃ hoti,",
  "atk-vin01a:1590_10": "bhikkhū piṇḍapātena na yāpenti.",
  "atk-vin01a:1590_11": "Ettha rājarogacorabhayādīhi aññattha gacchantānaṃ vihārā palujjanti,",
  "atk-vin01a:1590_12": "tālanāḷikerādike vināsenti,",
  "atk-vin01a:1590_13": "senāsanapaccayaṃ pana nissāya yāpetuṃ sakkā hoti.",
  "atk-vin01a:1590_14": "Evarūpe kāle senāsanaṃ vissajjetvāpi senāsanajagganatthāya paribhogo bhagavatā anuññāto.",
  "atk-vin01a:1590_15": "Tasmā ekaṃ vā dve vā varasenāsanāni ṭhapetvā itarāni lāmakakoṭiyā piṇḍapātatthāya vissajjetuṃ vaṭṭati.",
  "atk-vin01a:1590_16": "Mūlavatthucchedaṃ pana katvā na upanetabbaṃ.",
  "atk-vin01a:1591_0": "Yo pana ārāmo catuppaccayatthāya niyametvā dinno,",
  "atk-vin01a:1591_1": "tattha apalokanakammaṃ na kātabbaṃ.",
  "atk-vin01a:1591_2": "Yena pana paccayena ūnaṃ,",
  "atk-vin01a:1591_3": "tadatthaṃ upanetuṃ vaṭṭati.",
  "atk-vin01a:1591_4": "Ārāmo jaggitabbo,",
  "atk-vin01a:1591_5": "vetanaṃ datvāpi jaggāpetuṃ vaṭṭati.",
  "atk-vin01a:1591_6": "Ye pana vetanaṃ labhitvā ārāmeyeva gehaṃ katvā vasantā rakkhanti,",
  "atk-vin01a:1591_7": "te ce āgatānaṃ bhikkhūnaṃ nāḷikeraṃ vā tālapakkaṃ vā denti,",
  "atk-vin01a:1591_8": "yaṃ tesaṃ saṅghena anuññātaṃ hoti –",
  "atk-vin01a:1591_9": "“divase divase ettakaṃ nāma khādathā”ti tadeva te dātuṃ labhanti;",
  "atk-vin01a:1591_10": "tato uttari tesaṃ dadantānampi gahetuṃ na vaṭṭati.",
  "atk-vin01a:1592_0": "Yo pana ārāmaṃ keṇiyā gahetvā saṅghassa catuppaccayatthāya kappiyabhaṇḍameva deti,",
  "atk-vin01a:1592_1": "ayaṃ bahukampi dātuṃ labhati.",
  "atk-vin01a:1592_2": "Cetiyassa padīpatthāya vā khaṇḍaphullapaṭisaṅkharaṇatthāya vā dinno ārāmopi paṭijaggitabbo;",
  "atk-vin01a:1592_3": "vetanaṃ datvāpi jaggāpetabbo.",
  "atk-vin01a:1592_4": "Vetanañca panettha cetiyasantakampi saṅghasantakampi dātuṃ vaṭṭati.",
  "atk-vin01a:1592_5": "Etampi ārāmaṃ vetanena tattheva vasitvā rakkhantānañca keṇiyā gahetvā kappiyabhaṇḍadāyakānañca tattha jātakaphaladānaṃ vuttanayeneva veditabbanti.",
  "atk-vin01a:1593_0": "Ambapālakādivatthūsu – anāpatti,",
  "atk-vin01a:1593_1": "bhikkhave,",
  "atk-vin01a:1593_2": "gopakassa dāneti ettha kataraṃ pana gopakadānaṃ vaṭṭati,",
  "atk-vin01a:1593_3": "kataraṃ na vaṭṭatīti?",
  "atk-vin01a:1593_4": "Mahāsumatthero tāva āha –",
  "atk-vin01a:1593_5": "“yaṃ gopakassa paricchinditvā dinnaṃ hoti –",
  "atk-vin01a:1593_6": "‘ettakaṃ divase divase gaṇhā’ti tadeva vaṭṭati;",
  "atk-vin01a:1593_7": "tato uttari na vaṭṭatī”ti.",
  "atk-vin01a:1593_8": "Mahāpadumatthero panāha –",
  "atk-vin01a:1593_9": "“kiṃ gopakānaṃ paṇṇaṃ āropetvā nimittasaññaṃ vā katvā dinnaṃ atthi,",
  "atk-vin01a:1593_10": "etesaṃ hatthe vissaṭṭhakassa ete issarā,",
  "atk-vin01a:1593_11": "tasmā yaṃ te denti taṃ bahukampi vaṭṭatī”ti.",
  "atk-vin01a:1593_12": "Kurundaṭṭhakathāyaṃ pana vuttaṃ –",
  "atk-vin01a:1593_13": "“manussānaṃ ārāmaṃ vā aññaṃ vā phalāphalaṃ dārakā rakkhanti,",
  "atk-vin01a:1593_14": "tehi dinnaṃ vaṭṭati.",
  "atk-vin01a:1593_15": "Āharāpetvā pana na gahetabbaṃ.",
  "atk-vin01a:1593_16": "Saṅghike pana cetiyasantake ca keṇiyā gahetvā rakkhantasseva dānaṃ vaṭṭati.",
  "atk-vin01a:1593_17": "Vetanena rakkhantassa attano bhāgamattaṃ vaṭṭatī”ti.",
  "atk-vin01a:1593_18": "Mahāpaccariyaṃ pana “yaṃ gihīnaṃ ārāmarakkhakā bhikkhūnaṃ denti,",
  "atk-vin01a:1593_19": "etaṃ vaṭṭati.",
  "atk-vin01a:1593_20": "Bhikkhusaṅghassa pana ārāmagopakā yaṃ attano bhatiyā khaṇḍetvā denti,",
  "atk-vin01a:1593_21": "etaṃ vaṭṭati.",
  "atk-vin01a:1593_22": "Yopi upaḍḍhārāmaṃ vā kecideva rukkhe vā bhatiṃ labhitvā rakkhati,",
  "atk-vin01a:1593_23": "tassāpi attano pattarukkhatoyeva dātuṃ vaṭṭati.",
  "atk-vin01a:1593_24": "Keṇiyā gahetvā rakkhantassa pana sabbampi vaṭṭatī”ti vuttaṃ.",
  "atk-vin01a:1593_25": "Etaṃ pana sabbaṃ byañjanato nānaṃ,",
  "atk-vin01a:1593_26": "atthato ekameva;",
  "atk-vin01a:1593_27": "tasmā adhippāyaṃ ñatvā gahetabbaṃ.",
  "atk-vin01a:1594_0": "Dāruvatthumhi –",
  "atk-vin01a:1594_1": "tāvakāliko ahaṃ bhagavāti tāvakālikacitto ahaṃ bhagavāti vattukāmena vuttaṃ,",
  "atk-vin01a:1594_2": "tāvakālikacittoti “puna āharitvā dassāmī”ti evaṃcitto ahanti vuttaṃ hoti.",
  "atk-vin01a:1594_3": "Bhagavā “tāvakālike anāpattī”ti āha.",
  "atk-vin01a:1595_0": "Ayaṃ panettha pāḷimuttakavinicchayo –",
  "atk-vin01a:1595_1": "sace saṅgho saṅghikaṃ kammaṃ kāreti uposathāgāraṃ vā bhojanasālaṃ vā,",
  "atk-vin01a:1595_2": "tato āpucchitvā tāvakālikaṃ haritabbaṃ.",
  "atk-vin01a:1595_3": "Yo pana saṅghiko dabbasambhāro agutto deve vassante temeti,",
  "atk-vin01a:1595_4": "ātapena sukkhati,",
  "atk-vin01a:1595_5": "taṃ sabbampi āharitvā attano āvāse kātuṃ vaṭṭati.",
  "atk-vin01a:1595_6": "Saṅgho āharāpento aññena vā dabbasambhārena mūlena vā saññāpetabbo.",
  "atk-vin01a:1595_7": "Na sakkā ce hoti saññāpetuṃ,",
  "atk-vin01a:1595_8": "“saṅghikena, bhante,",
  "atk-vin01a:1595_9": "kataṃ saṅghikaparibhogena vaḷañjathā”ti vattabbaṃ.",
  "atk-vin01a:1595_10": "Senāsanassa pana ayameva bhikkhu issaro.",
  "atk-vin01a:1595_11": "Sacepi pāsāṇatthambho vā rukkhatthambho vā kavāṭaṃ vā vātapānaṃ vā nappahoti,",
  "atk-vin01a:1595_12": "saṅghikaṃ tāvakālikaṃ āharitvā pākatikaṃ kātuṃ vaṭṭati.",
  "atk-vin01a:1595_13": "Esa nayo aññesupi dabbasambhāresūti.",
  "atk-vin01a:1596_0": "Udakavatthusmiṃ –",
  "atk-vin01a:1596_1": "yadā udakaṃ dullabhaṃ hoti,",
  "atk-vin01a:1596_2": "yojanatopi aḍḍhayojanatopi āharīyati,",
  "atk-vin01a:1596_3": "evarūpe pariggahitaudake avahāro.",
  "atk-vin01a:1596_4": "Yatopi āharimato vā pokkharaṇīādīsu ṭhitato vā kevalaṃ yāgubhattaṃ sampādenti,",
  "atk-vin01a:1596_5": "pānīyaparibhogañca karonti,",
  "atk-vin01a:1596_6": "na aññaṃ mahāparibhogaṃ,",
  "atk-vin01a:1596_7": "tampi theyyacittena gaṇhato avahāro.",
  "atk-vin01a:1596_8": "Yato pana ekaṃ vā dve vā ghaṭe gahetvā āsanaṃ dhovituṃ,",
  "atk-vin01a:1596_9": "bodhirukkhe siñcituṃ udakapūjaṃ kātuṃ,",
  "atk-vin01a:1596_10": "rajanaṃ pacituṃ labbhati,",
  "atk-vin01a:1596_11": "tattha saṅghassa katikavaseneva paṭipajjitabbaṃ.",
  "atk-vin01a:1596_12": "Atirekaṃ gaṇhanto,",
  "atk-vin01a:1596_13": "mattikādīni vā theyyacittena pakkhipanto bhaṇḍaṃ agghāpetvā kāretabbo.",
  "atk-vin01a:1597_0": "Sace āvāsikā katikavattaṃ daḷhaṃ karonti,",
  "atk-vin01a:1597_1": "aññesaṃ bhaṇḍakaṃ dhovituṃ vā rajituṃ vā na denti,",
  "atk-vin01a:1597_2": "attanā pana aññesaṃ apassantānaṃ gahetvā sabbaṃ karonti,",
  "atk-vin01a:1597_3": "tesaṃ katikāya na ṭhātabbaṃ.",
  "atk-vin01a:1597_4": "Yattakaṃ te dhovanti,",
  "atk-vin01a:1597_5": "tattakaṃ dhovitabbaṃ.",
  "atk-vin01a:1597_6": "Sace saṅghassa dve tisso pokkharaṇiyo vā udakasoṇḍiyo vā honti,",
  "atk-vin01a:1597_7": "katikā ca katā “ettha nhāyitabbaṃ,",
  "atk-vin01a:1597_8": "ito pānīyaṃ gahetabbaṃ,",
  "atk-vin01a:1597_9": "idha sabbaparibhogo kātabbo”ti.",
  "atk-vin01a:1597_10": "Katikavatteneva sabbaṃ kātabbaṃ.",
  "atk-vin01a:1597_11": "Yattha katikā natthi,",
  "atk-vin01a:1597_12": "tattha sabbaparibhogo vaṭṭatīti.",
  "atk-vin01a:1598_0": "Mattikāvatthusmiṃ –",
  "atk-vin01a:1598_1": "yattha mattikā dullabhā hoti,",
  "atk-vin01a:1598_2": "nānappakārā vā vaṇṇamattikā āharitvā ṭhapitā,",
  "atk-vin01a:1598_3": "tattha thokāpi pañcamāsakaṃ agghati,",
  "atk-vin01a:1598_4": "tasmā pārājikaṃ.",
  "atk-vin01a:1598_5": "Saṅghike pana kamme cetiyakamme ca niṭṭhite saṅghaṃ āpucchitvā vā tāvakālikaṃ vā gahetuṃ vaṭṭati.",
  "atk-vin01a:1598_6": "Sudhāyapi cittakammavaṇṇesupi eseva nayo.",
  "atk-vin01a:1599_0": "Tiṇavatthūsu –",
  "atk-vin01a:1599_1": "jhāpitatiṇe ṭhānācāvanassa abhāvā dukkaṭaṃ,",
  "atk-vin01a:1599_2": "bhaṇḍadeyyaṃ pana hoti.",
  "atk-vin01a:1599_3": "Saṅgho tiṇavatthuṃ jaggitvā saṅghikaṃ āvāsaṃ chādeti,",
  "atk-vin01a:1599_4": "puna kadāci jaggituṃ na sakkoti,",
  "atk-vin01a:1599_5": "athañño eko bhikkhu vattasīsena jaggati,",
  "atk-vin01a:1599_6": "saṅghassevetaṃ.",
  "atk-vin01a:1599_7": "No ce jaggati,",
  "atk-vin01a:1599_8": "saṅgheneko bhikkhu vattabbo “jaggitvā dehī”ti.",
  "atk-vin01a:1599_9": "So ce bhāgaṃ icchati,",
  "atk-vin01a:1599_10": "bhāgaṃ datvāpi jaggāpetabbaṃ.",
  "atk-vin01a:1599_11": "Sace bhāgaṃ vaḍḍheti,",
  "atk-vin01a:1599_12": "dātabbameva.",
  "atk-vin01a:1599_13": "Vaḍḍhetiyeva,",
  "atk-vin01a:1599_14": "“gaccha jaggitvā sabbaṃ gahetvā attano santakaṃ senāsanaṃ chādehī”ti vattabbo. Kasmā?",
  "atk-vin01a:1599_15": "Naṭṭhe attho natthi.",
  "atk-vin01a:1599_16": "Dadantehi pana savatthukaṃ na dātabbaṃ,",
  "atk-vin01a:1599_17": "garubhaṇḍaṃ hoti;",
  "atk-vin01a:1599_18": "tiṇamattaṃ pana dātabbaṃ.",
  "atk-vin01a:1599_19": "Tasmiṃ ce jaggitvā attano senāsanaṃ chādente puna saṅgho jaggituṃ pahoti,",
  "atk-vin01a:1599_20": "“tvaṃ mā jaggi,",
  "atk-vin01a:1599_21": "saṅgho jaggissatī”ti vattabboti.",
  "atk-vin01a:1600_0": "Mañcādīni satta vatthūni pākaṭāneva.",
  "atk-vin01a:1600_1": "Pāḷiyaṃ pana anāgatampi pāsāṇatthambhaṃ vā rukkhatthambhaṃ vā aññaṃ vā kiñci pādagghanakaṃ harantassa pārājikameva.",
  "atk-vin01a:1600_2": "Padhānagharādīsu chaḍḍitapatitānaṃ pariveṇādīnaṃ kuṭṭampi pākārampi bhinditvā iṭṭhakādīni avaharantassāpi eseva nayo. Kasmā?",
  "atk-vin01a:1600_3": "Saṅghikaṃ nāma kadāci ajjhāvasanti,",
  "atk-vin01a:1600_4": "kadāci na ajjhāvasanti.",
  "atk-vin01a:1600_5": "Paccante corabhayena janapade vuṭṭhahante chaḍḍitavihārādīsu kiñci parikkhāraṃ harantassāpi eseva nayo.",
  "atk-vin01a:1600_6": "Ye pana tato tāvakālikaṃ haranti,",
  "atk-vin01a:1600_7": "puna āvasitesu ca vihāresu bhikkhū āharāpenti, dātabbaṃ.",
  "atk-vin01a:1600_8": "Sacepi tato āharitvā senāsanaṃ kataṃ hoti,",
  "atk-vin01a:1600_9": "taṃ vā tadagghanakaṃ vā dātabbameva.",
  "atk-vin01a:1600_10": "“Puna āvasissāmā”ti ālayaṃ acchinditvā vuṭṭhitesu janapadesu gaṇasantakaṃ vā puggalikaṃ vā gahitaṃ hoti;",
  "atk-vin01a:1600_11": "te ce anujānanti,",
  "atk-vin01a:1600_12": "paṭikammena kiccaṃ natthi.",
  "atk-vin01a:1600_13": "Saṅghikaṃ pana garubhaṇḍaṃ,",
  "atk-vin01a:1600_14": "tasmā paṭikammaṃ kattabbameva.",
  "atk-vin01a:1601_0": "157. Vihāraparibhogavatthu uttānatthameva.",
  "atk-vin01a:1602_0": "Anujānāmi,",
  "atk-vin01a:1602_1": "bhikkhave,",
  "atk-vin01a:1602_2": "tāvakālikaṃ haritunti ettha yo bhikkhu saṅghikaṃ mañcaṃ vā pīṭhaṃ vā tāvakālikaṃ haritvā attano phāsukaṭṭhāne",
  "atk-vin01a:1602_3": "ekampi dvepi māse saṅghikaparibhogena paribhuñjati,",
  "atk-vin01a:1602_4": "āgatāgatānaṃ vuḍḍhatarānaṃ deti,",
  "atk-vin01a:1602_5": "nappaṭibāhati,",
  "atk-vin01a:1602_6": "tassa tasmiṃ naṭṭhepi jiṇṇepi corāvahaṭepi gīvā na hoti.",
  "atk-vin01a:1602_7": "Vasitvā pana gacchantena yathāṭhāne ṭhapetabbaṃ.",
  "atk-vin01a:1602_8": "Yo pana puggalikaparibhogena paribhuñjati,",
  "atk-vin01a:1602_9": "āgatāgatānaṃ vuḍḍhatarānaṃ na deti,",
  "atk-vin01a:1602_10": "tasmiṃ naṭṭhe tassa gīvā hoti.",
  "atk-vin01a:1602_11": "Aññaṃ pana āvāsaṃ haritvā paribhuñjantena sace tattha vuḍḍhataro āgantvā vuṭṭhāpeti,",
  "atk-vin01a:1602_12": "“mayā idaṃ asukāvāsato nāma āhaṭaṃ, gacchāmi,",
  "atk-vin01a:1602_13": "naṃ pākatikaṃ karomī”ti vattabbaṃ.",
  "atk-vin01a:1602_14": "Sace so bhikkhu “ahaṃ pākatikaṃ karissāmī”ti vadati,",
  "atk-vin01a:1602_15": "tassa bhāraṃ katvāpi gantuṃ vaṭṭatīti saṅkhepaṭṭhakathāyaṃ vuttaṃ.",
  "atk-vin01a:1603_0": "Campāvatthumhi –",
  "atk-vin01a:1603_1": "tekaṭulayāgūti tilataṇḍulamuggehi vā tilataṇḍulamāsehi vā tilataṇḍulakulatthehi vā tilataṇḍulehi saddhiṃ",
  "atk-vin01a:1603_2": "yaṃkiñci ekaṃ aparaṇṇaṃ pakkhipitvā tīhi katā,",
  "atk-vin01a:1603_3": "etaṃ kira imehi tīhi catubhāgaudakasambhinne khīre sappimadhusakkarādīhi yojetvā karonti.",
  "atk-vin01a:1604_0": "Rājagahavatthumhi –",
  "atk-vin01a:1604_1": "madhugoḷakoti atirasakapūvo vuccati;",
  "atk-vin01a:1604_2": "“madhusīsaka”ntipi vadanti.",
  "atk-vin01a:1604_3": "Sesamettha vatthudvayepi odanabhājanīyavatthusmiṃ vuttanayeneva veditabbaṃ.",
  "atk-vin01a:1605_0": "158.",
  "atk-vin01a:1605_1": "Ajjukavatthusmiṃ –",
  "atk-vin01a:1605_2": "etadavocāti gilāno hutvā avoca.",
  "atk-vin01a:1605_3": "Āyasmā upāli āyasmato ajjukassa pakkhoti na agatigamanavasena pakkho,",
  "atk-vin01a:1605_4": "api ca kho anāpattisaññitāya lajjīanuggahena vinayānuggahena ca thero pakkhoti veditabbo.",
  "atk-vin01a:1605_5": "Sesamettha uttānameva.",
  "atk-vin01a:1606_0": "159.",
  "atk-vin01a:1606_1": "Bārāṇasīvatthusmiṃ –",
  "atk-vin01a:1606_2": "corehi upaddutanti corehi viluttaṃ.",
  "atk-vin01a:1606_3": "Iddhiyā ānetvā pāsāde ṭhapesīti thero kira taṃ kulaṃ sokasallasamappitaṃ āvaṭṭantaṃ vivaṭṭantaṃ disvā",
  "atk-vin01a:1606_4": "tassa kulassa anukampāya pasādānurakkhaṇatthāya dhammānuggahena attano iddhiyā “tesaṃyeva pāsādaṃ dārakānaṃ",
  "atk-vin01a:1606_5": "samīpe hotū”ti adhiṭṭhāsi.",
  "atk-vin01a:1606_6": "Dārakā “amhākaṃ pāsādo”ti sañjānitvā abhiruhiṃsu.",
  "atk-vin01a:1606_7": "Tato thero iddhiṃ paṭisaṃhari,",
  "atk-vin01a:1606_8": "pāsādopi sakaṭṭhāneyeva aṭṭhāsi.",
  "atk-vin01a:1606_9": "Vohāravasena pana vuttaṃ “te dārake iddhiyā ānetvā pāsāde ṭhapesī”ti.",
  "atk-vin01a:1606_10": "Iddhivisayeti īdisāya adhiṭṭhāniddhiyā anāpatti.",
  "atk-vin01a:1606_11": "Vikubbaniddhi pana na vaṭṭati.",
  "atk-vin01a:1607_0": "160-1. Avasāne vatthudvayaṃ uttānatthamevāti.",
  "atk-vin01a:1608_0": "Samantapāsādikāya vinayasaṃvaṇṇanāya",
  "atk-vin01a:1609_0": "Dutiyapārājikavaṇṇanā niṭṭhitā.",
  "atk-vin01a:1610_0": "Tatrāyaṃ anusāsanī –",
  "atk-vin01a:1611_0": "Dutiyaṃ adutiyena, yaṃ jinena pakāsitaṃ;",
  "atk-vin01a:1612_0": "Parājitakilesena, pārājikamidaṃ idha.",
  "atk-vin01a:1613_0": "Sikkhāpadaṃ samaṃ tena, aññaṃ kiñci na vijjati;",
  "atk-vin01a:1614_0": "Anekanayavokiṇṇaṃ, gambhīratthavinicchayaṃ.",
  "atk-vin01a:1615_0": "Tasmā vatthumhi otiṇṇe, bhikkhunā vinayaññunā;",
  "atk-vin01a:1616_0": "Vinayānuggahenettha, karontena vinicchayaṃ.",
  "atk-vin01a:1617_0": "Pāḷiṃ aṭṭhakathañceva, sādhippāyamasesato;",
  "atk-vin01a:1618_0": "Ogayha appamattena, karaṇīyo vinicchayo.",
  "atk-vin01a:1619_0": "Āpattidassanussāho, na kattabbo kudācanaṃ;",
  "atk-vin01a:1620_0": "Passissāmi anāpatti-miti kayirātha mānasaṃ.",
  "atk-vin01a:1621_0": "Passitvāpi ca āpattiṃ, avatvāva punappunaṃ;",
  "atk-vin01a:1622_0": "Vīmaṃsitvātha viññūhi, saṃsanditvā ca taṃ vade.",
  "atk-vin01a:1623_0": "Kappiyepi ca vatthusmiṃ, cittassa lahuvattino;",
  "atk-vin01a:1624_0": "Vasena sāmaññaguṇā, cavantīdha puthujjanā.",
  "atk-vin01a:1625_0": "Tasmā paraparikkhāraṃ, āsīvisamivoragaṃ;",
  "atk-vin01a:1626_0": "Aggiṃ viya ca sampassaṃ, nāmaseyya vicakkhaṇoti.",
  "atk-vin01a:1627_0": "Pārājikakaṇḍa-aṭṭhakathāya",
  "atk-vin01a:1628_0": "Paṭhamo bhāgo niṭṭhito.",
  "atk-vin01a:1629_0": "Namo tassa bhagavato arahato sammāsambuddhassa",
  "atk-vin01a:1630_0": "Vinayapiṭake",
  "atk-vin01a:1631_0": "Pārājikakaṇḍa-aṭṭhakathā (dutiyo bhāgo)",
  "atk-vin01a:1632_0": "3. Tatiyapārājikaṃ",
  "atk-vin01a:1633_0": "Tatiyaṃ tīhi suddhena, yaṃ buddhena vibhāvitaṃ;",
  "atk-vin01a:1634_0": "Pārājikaṃ tassa dāni, patto saṃvaṇṇanākkamo.",
  "atk-vin01a:1635_0": "Yasmā tasmā suviññeyyaṃ, yaṃ pubbe ca pakāsitaṃ;",
  "atk-vin01a:1636_0": "Taṃ vajjayitvā assāpi, hoti saṃvaṇṇanā ayaṃ.",
  "atk-vin01a:1637_0": "Paṭhamapaññattinidānavaṇṇanā",
  "atk-vin01a:1638_0": "162.",
  "atk-vin01a:1638_1": "Tena samayena buddho bhagavā vesāliyaṃ viharati mahāvane kūṭāgārasālāyanti ettha vesāliyanti evaṃnāmake itthiliṅgavasena pavattavohāre nagare.",
  "atk-vin01a:1638_2": "Tañhi nagaraṃ tikkhattuṃ pākāraparikkhepavaḍḍhanena visālībhūtattā “vesālī”ti vuccati.",
  "atk-vin01a:1638_3": "Idampi ca nagaraṃ sabbaññutappatteyeva sammāsambuddhe sabbākārena vepullaṃ pattanti veditabbaṃ.",
  "atk-vin01a:1638_4": "Evaṃ gocaragāmaṃ dassetvā nivāsaṭṭhāna māha –",
  "atk-vin01a:1638_5": "“mahāvane kūṭāgārasālāya”nti.",
  "atk-vin01a:1638_6": "Tattha mahāvanaṃ nāma sayaṃjātaṃ aropimaṃ saparicchedaṃ mahantaṃ vanaṃ.",
  "atk-vin01a:1638_7": "Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ.",
  "atk-vin01a:1638_8": "Idaṃ tādisaṃ na hoti,",
  "atk-vin01a:1638_9": "saparicchedaṃ mahantaṃ vananti mahāvanaṃ.",
  "atk-vin01a:1638_10": "Kūṭāgārasālā pana mahāvanaṃ nissāya kate ārāme kūṭāgāraṃ anto katvā haṃsavaṭṭakacchadanena katā sabbākārasampannā",
  "atk-vin01a:1638_11": "buddhassa bhagavato gandhakuṭi veditabbā.",
  "atk-vin01a:1639_0": "Anekapariyāyena asubhakathaṃ kathetīti anekehi kāraṇehi asubhākārasandassanappavattaṃ kāyavicchandaniyakathaṃ katheti.",
  "atk-vin01a:1639_1": "Seyyathidaṃ –",
  "atk-vin01a:1639_2": "“atthi imasmiṃ kāye kesā lomā…pe. …",
  "atk-vin01a:1639_3": "mutta”nti.",
  "atk-vin01a:1639_4": "Kiṃ vuttaṃ hoti?",
  "atk-vin01a:1639_5": "Bhikkhave,",
  "atk-vin01a:1639_6": "imasmiṃ byāmamatte kaḷevare sabbākārenapi vicinanto na koci kiñci muttaṃ vā maṇiṃ vā veḷuriyaṃ vā agaruṃ",
  "atk-vin01a:1639_7": "vā candanaṃ vā kuṅkumaṃ vā kappūraṃ vā vāsacuṇṇādīni vā aṇumattampi sucibhāvaṃ passati.",
  "atk-vin01a:1639_8": "Atha kho paramaduggandhaṃ jegucchaṃ assirīkadassanaṃ kesalomādinānappakāraṃ asuciṃyeva passati.",
  "atk-vin01a:1639_9": "Tasmā na ettha chando vā rāgo vā karaṇīyo.",
  "atk-vin01a:1639_10": "Yepi hi uttamaṅge sirasmiṃ jātā kesā nāma,",
  "atk-vin01a:1639_11": "tepi asubhā ceva asucino ca paṭikkūlā ca.",
  "atk-vin01a:1639_12": "So ca nesaṃ asubhāsucipaṭikkūlabhāvo vaṇṇatopi saṇṭhānatopi gandhatopi āsayatopi okāsatopīti pañcahi kāraṇehi veditabbo.",
  "atk-vin01a:1639_13": "Evaṃ lomādīnanti.",
  "atk-vin01a:1639_14": "Ayamettha saṅkhepo,",
  "atk-vin01a:1639_15": "vitthāro pana visuddhimagge vuttanayena veditabbo.",
  "atk-vin01a:1639_16": "Iti bhagavā ekamekasmiṃ koṭṭhāse pañcapañcappabhedena anekapariyāyena asubhakathaṃ katheti.",
  "atk-vin01a:1640_0": "Asubhāya vaṇṇaṃ bhāsatīti uddhumātakādivasena asubhamātikaṃ nikkhipitvā padabhājanīyena taṃ vibhajanto vaṇṇento saṃvaṇṇento asubhāya vaṇṇaṃ bhāsati.",
  "atk-vin01a:1640_1": "Asubhabhāvanāya vaṇṇaṃ bhāsatīti yā ayaṃ kesādīsu vā uddhumātakādīsu vā ajjhattabahiddhāvatthūsu asubhākāraṃ",
  "atk-vin01a:1640_2": "gahetvā pavattassa cittassa bhāvanā vaḍḍhanā phātikammaṃ,",
  "atk-vin01a:1640_3": "tassā asubhabhāvanāya ānisaṃsaṃ dassento vaṇṇaṃ bhāsati,",
  "atk-vin01a:1640_4": "guṇaṃ parikitteti.",
  "atk-vin01a:1640_5": "Seyyathidaṃ –",
  "atk-vin01a:1640_6": "“asubhabhāvanābhiyutto,",
  "atk-vin01a:1640_7": "bhikkhave,",
  "atk-vin01a:1640_8": "bhikkhu kesādīsu vā vatthūsu uddhumātakādīsu vā pañcaṅgavippahīnaṃ pañcaṅgasamannāgataṃ tividhakalyāṇaṃ",
  "atk-vin01a:1640_9": "dasalakkhaṇasampannaṃ paṭhamaṃ jhānaṃ paṭilabhati.",
  "atk-vin01a:1640_10": "So taṃ paṭhamajjhānasaṅkhātaṃ cittamañjūsaṃ nissāya vipassanaṃ vaḍḍhetvā uttamatthaṃ arahattaṃ pāpuṇātī”ti.",
  "atk-vin01a:1641_0": "Tatrimāni paṭhamassa jhānassa dasa lakkhaṇāni –",
  "atk-vin01a:1641_1": "pāripanthikato cittavisuddhi,",
  "atk-vin01a:1641_2": "majjhimassa samādhinimittassa paṭipatti,",
  "atk-vin01a:1641_3": "tattha cittapakkhandanaṃ,",
  "atk-vin01a:1641_4": "visuddhassa cittassa ajjhupekkhanaṃ,",
  "atk-vin01a:1641_5": "samathappaṭipannassa ajjhupekkhanaṃ,",
  "atk-vin01a:1641_6": "ekattupaṭṭhānassa ajjhupekkhanaṃ,",
  "atk-vin01a:1641_7": "tattha jātānaṃ dhammānaṃ anativattanaṭṭhena sampahaṃsanā,",
  "atk-vin01a:1641_8": "indriyānaṃ ekarasaṭṭhena tadupagavīriyavāhanaṭṭhena āsevanaṭṭhena sampahaṃsanāti.",
  "atk-vin01a:1642_0": "Tatrāyaṃ pāḷi –",
  "atk-vin01a:1642_1": "“paṭhamassa jhānassa ko ādi,",
  "atk-vin01a:1642_2": "kiṃ majjhe,",
  "atk-vin01a:1642_3": "kiṃ pariyosānaṃ?",
  "atk-vin01a:1642_4": "Paṭhamassa jhānassa paṭipadāvisuddhi ādi,",
  "atk-vin01a:1642_5": "upekkhānubrūhanā majjhe,",
  "atk-vin01a:1642_6": "sampahaṃsanā pariyosānaṃ.",
  "atk-vin01a:1642_7": "Paṭhamassa jhānassa paṭipadāvisuddhi ādi,",
  "atk-vin01a:1642_8": "ādissa kati lakkhaṇāni?",
  "atk-vin01a:1642_9": "Ādissa tīṇi lakkhaṇāni –",
  "atk-vin01a:1642_10": "yo tassa paripantho tato cittaṃ visujjhati,",
  "atk-vin01a:1642_11": "visuddhattā cittaṃ majjhimaṃ samathanimittaṃ paṭipajjati,",
  "atk-vin01a:1642_12": "paṭipannattā tattha cittaṃ pakkhandati.",
  "atk-vin01a:1642_13": "Yañca paripanthato cittaṃ visujjhati,",
  "atk-vin01a:1642_14": "yañca visuddhattā cittaṃ majjhimaṃ samathanimittaṃ paṭipajjati,",
  "atk-vin01a:1642_15": "yañca paṭipannattā tattha cittaṃ pakkhandati.",
  "atk-vin01a:1642_16": "Paṭhamassa jhānassa paṭipadāvisuddhi ādi,",
  "atk-vin01a:1642_17": "ādissa imāni tīṇi lakkhaṇāni.",
  "atk-vin01a:1642_18": "Tena vuccati –",
  "atk-vin01a:1642_19": "‘paṭhamaṃ jhānaṃ ādikalyāṇañceva hoti tilakkhaṇasampannañca’.",
  "atk-vin01a:1643_0": "“Paṭhamassa jhānassa upekkhānubrūhanā majjhe,",
  "atk-vin01a:1643_1": "majjhassa kati lakkhaṇāni?",
  "atk-vin01a:1643_2": "Majjhassa tīṇi lakkhaṇāni –",
  "atk-vin01a:1643_3": "visuddhaṃ cittaṃ ajjhupekkhati,",
  "atk-vin01a:1643_4": "samathappaṭipannaṃ ajjhupekkhati,",
  "atk-vin01a:1643_5": "ekattupaṭṭhānaṃ ajjhupekkhati.",
  "atk-vin01a:1643_6": "Yañca visuddhaṃ cittaṃ ajjhupekkhati,",
  "atk-vin01a:1643_7": "yañca samathappaṭipannaṃ ajjhupekkhati,",
  "atk-vin01a:1643_8": "yañca ekattupaṭṭhānaṃ ajjhupekkhati.",
  "atk-vin01a:1643_9": "Paṭhamassa jhānassa upekkhānubrūhanā majjhe,",
  "atk-vin01a:1643_10": "majjhassa imāni tīṇi lakkhaṇāni.",
  "atk-vin01a:1643_11": "Tena vuccati –",
  "atk-vin01a:1643_12": "‘paṭhamaṃ jhānaṃ majjhekalyāṇañceva hoti tilakkhaṇasampannañca’.",
  "atk-vin01a:1644_0": "“Paṭhamassa jhānassa sampahaṃsanā pariyosānaṃ,",
  "atk-vin01a:1644_1": "pariyosānassa kati lakkhaṇāni?",
  "atk-vin01a:1644_2": "Pariyosānassa cattāri lakkhaṇāni –",
  "atk-vin01a:1644_3": "tattha jātānaṃ dhammānaṃ anativattanaṭṭhena sampahaṃsanā,",
  "atk-vin01a:1644_4": "indriyānaṃ ekarasaṭṭhena sampahaṃsanā,",
  "atk-vin01a:1644_5": "tadupagavīriyavāhanaṭṭhena sampahaṃsanā,",
  "atk-vin01a:1644_6": "āsevanaṭṭhena sampahaṃsanā.",
  "atk-vin01a:1644_7": "Paṭhamassa jhānassa sampahaṃsanā pariyosānaṃ,",
  "atk-vin01a:1644_8": "pariyosānassa imāni cattāri lakkhaṇāni.",
  "atk-vin01a:1644_9": "Tena vuccati –",
  "atk-vin01a:1644_10": "‘paṭhamaṃ jhānaṃ pariyosānakalyāṇañceva hoti catulakkhaṇasampannañca.",
  "atk-vin01a:1644_11": "“Evaṃ tividhattagataṃ cittaṃ tividhakalyāṇakaṃ dasalakkhaṇasampannaṃ vitakkasampannañceva hoti vicārasampannañca",
  "atk-vin01a:1644_12": "pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca",
  "atk-vin01a:1644_13": "samādhisampannañca paññāsampannañcā”ti.",
  "atk-vin01a:1645_0": "Ādissa ādissa asubhasamāpattiyā vaṇṇaṃ bhāsatīti “evampi itthampī”ti punappunaṃ vavatthānaṃ katvā ādisanto asubhasamāpattiyā vaṇṇaṃ bhāsati,",
  "atk-vin01a:1645_1": "ānisaṃsaṃ katheti,",
  "atk-vin01a:1645_2": "guṇaṃ parikitteti.",
  "atk-vin01a:1645_3": "Seyyathidaṃ –",
  "atk-vin01a:1645_4": "“asubhasaññāparicitena,",
  "atk-vin01a:1645_5": "bhikkhave,",
  "atk-vin01a:1645_6": "bhikkhuno cetasā bahulaṃ viharato methunadhammasamāpattiyā cittaṃ paṭilīyati paṭikuṭati paṭivaṭṭati,",
  "atk-vin01a:1645_7": "na sampasārīyati,",
  "atk-vin01a:1645_8": "upekkhā vā pāṭikulyatā vā saṇṭhāti.",
  "atk-vin01a:1645_9": "Seyyathāpi,",
  "atk-vin01a:1645_10": "bhikkhave,",
  "atk-vin01a:1645_11": "kukkuṭapattaṃ vā nhārudaddulaṃ vā aggimhi pakkhittaṃ paṭilīyati paṭikuṭati paṭivaṭṭati,",
  "atk-vin01a:1645_12": "na sampasārīyati;",
  "atk-vin01a:1645_13": "evameva kho,",
  "atk-vin01a:1645_14": "bhikkhave,",
  "atk-vin01a:1645_15": "asubhasaññāparicitena bhikkhuno cetasā bahulaṃ viharato methunadhammasamāpattiyā cittaṃ paṭilīyati paṭikuṭati paṭivaṭṭati,",
  "atk-vin01a:1645_16": "na sampasārīyatī”ti.",
  "atk-vin01a:1646_0": "Icchāmahaṃ,",
  "atk-vin01a:1646_1": "bhikkhave,",
  "atk-vin01a:1646_2": "addhamāsaṃ paṭisallīyitunti ahaṃ bhikkhave ekaṃ addhamāsaṃ paṭisallīyituṃ nilīyituṃ ekova hutvā viharituṃ icchāmīti attho.",
  "atk-vin01a:1646_3": "Namhi kenaci upasaṅkamitabbo aññatra ekena piṇḍapātanīhārakenāti yo attanā payuttavācaṃ akatvā mamatthāya",
  "atk-vin01a:1646_4": "saddhesu kulesu paṭiyattaṃ piṇḍapātaṃ nīharitvā mayhaṃ upanāmeti,",
  "atk-vin01a:1646_5": "taṃ piṇḍapātanīhārakaṃ ekaṃ bhikkhuṃ ṭhapetvā namhi aññena kenaci bhikkhunā vā gahaṭṭhena vā upasaṅkamitabboti.",
  "atk-vin01a:1647_0": "Kasmā pana evamāhāti?",
  "atk-vin01a:1647_1": "Atīte kira pañcasatā migaluddakā mahatīhi daṇḍavāgurāhi araññaṃ parikkhipitvā haṭṭhatuṭṭhā ekatoyeva",
  "atk-vin01a:1647_2": "yāvajīvaṃ migapakkhighātakammena jīvikaṃ kappetvā niraye upapannā;",
  "atk-vin01a:1647_3": "te tattha paccitvā pubbe katena kenacideva kusalakammena manussesu upapannā kalyāṇūpanissayavasena sabbepi",
  "atk-vin01a:1647_4": "bhagavato santike pabbajjañca upasampadañca labhiṃsu;",
  "atk-vin01a:1647_5": "tesaṃ tato mūlākusalakammato avipakkavipākā aparāparacetanā tasmiṃ addhamāsabbhantare attūpakkamena ca parūpakkamena ca jīvatupacchedāya okāsamakāsi,",
  "atk-vin01a:1647_6": "taṃ bhagavā addasa.",
  "atk-vin01a:1647_7": "Kammavipāko nāma na sakkā kenaci paṭibāhituṃ.",
  "atk-vin01a:1647_8": "Tesu ca bhikkhūsu puthujjanāpi atthi sotāpannasakadāgāmīanāgāmīkhīṇāsavāpi.",
  "atk-vin01a:1647_9": "Tattha khīṇāsavā appaṭisandhikā,",
  "atk-vin01a:1647_10": "itare ariyasāvakā niyatagatikā sugatiparāyaṇā,",
  "atk-vin01a:1647_11": "puthujjanānaṃ pana gati aniyatā.",
  "atk-vin01a:1647_12": "Atha bhagavā cintesi –",
  "atk-vin01a:1647_13": "“ime attabhāve chandarāgena maraṇabhayabhītā na sakkhissanti gatiṃ visodhetuṃ,",
  "atk-vin01a:1647_14": "handa nesaṃ chandarāgappahānāya asubhakathaṃ kathemi.",
  "atk-vin01a:1647_15": "Taṃ sutvā attabhāve vigatacchandarāgatāya gativisodhanaṃ katvā sagge paṭisandhiṃ gaṇhissanti.",
  "atk-vin01a:1647_16": "Evaṃ nesaṃ mama santike pabbajjā sātthikā bhavissatī”ti.",
  "atk-vin01a:1648_0": "Tato tesaṃ anuggahāya asubhakathaṃ kathesi kammaṭṭhānasīsena,",
  "atk-vin01a:1648_1": "no maraṇavaṇṇasaṃvaṇṇanādhippāyena.",
  "atk-vin01a:1648_2": "Kathetvā ca panassa etadahosi –",
  "atk-vin01a:1648_3": "“sace maṃ imaṃ addhamāsaṃ bhikkhū passissanti,",
  "atk-vin01a:1648_4": "‘ajja eko bhikkhu mato,",
  "atk-vin01a:1648_5": "ajja dve…pe…",
  "atk-vin01a:1648_6": "ajja dasā’ti āgantvā āgantvā ārocessanti.",
  "atk-vin01a:1648_7": "Ayañca kammavipāko na sakkā mayā vā aññena vā paṭibāhituṃ.",
  "atk-vin01a:1648_8": "Svāhaṃ taṃ sutvāpi kiṃ karissāmi?",
  "atk-vin01a:1648_9": "Kiṃ me anatthakena anayabyasanena sutena?",
  "atk-vin01a:1648_10": "Handāhaṃ bhikkhūnaṃ adassanaṃ upagacchāmī”ti.",
  "atk-vin01a:1648_11": "Tasmā evamāha –",
  "atk-vin01a:1648_12": "“icchāmahaṃ,",
  "atk-vin01a:1648_13": "bhikkhave,",
  "atk-vin01a:1648_14": "addhamāsaṃ patisallīyituṃ;",
  "atk-vin01a:1648_15": "namhi kenaci upasaṅkamitabbo aññatra ekena piṇḍapātanīhārakenā”ti.",
  "atk-vin01a:1649_0": "Apare panāhu –",
  "atk-vin01a:1649_1": "“parūpavādavivajjanatthaṃ evaṃ vatvā paṭisallīno”ti.",
  "atk-vin01a:1649_2": "Pare kira bhagavantaṃ upavadissanti –",
  "atk-vin01a:1649_3": "“ayaṃ ‘sabbaññū,",
  "atk-vin01a:1649_4": "ahaṃ saddhammavaracakkavattī’ti paṭijānamāno attanopi sāvake aññamaññaṃ ghātente nivāretuṃ na sakkoti.",
  "atk-vin01a:1649_5": "Kimaññaṃ sakkhissatī”ti?",
  "atk-vin01a:1649_6": "Tattha paṇḍitā vakkhanti –",
  "atk-vin01a:1649_7": "“bhagavā paṭisallānamanuyutto nayimaṃ pavattiṃ jānāti,",
  "atk-vin01a:1649_8": "kocissa ārocayitāpi natthi,",
  "atk-vin01a:1649_9": "sace jāneyya addhā nivāreyyā”ti.",
  "atk-vin01a:1649_10": "Idaṃ pana icchāmattaṃ,",
  "atk-vin01a:1649_11": "paṭhamamevettha kāraṇaṃ.",
  "atk-vin01a:1649_12": "Nāssudhāti ettha “assudhā”ti padapūraṇamatte avadhāraṇatthe vā nipāto;",
  "atk-vin01a:1649_13": "neva koci bhagavantaṃ upasaṅkamatīti attho.",
  "atk-vin01a:1650_0": "Anekehi vaṇṇasaṇṭhānādīhi kāraṇehi vokāro assāti anekākāravokāro;",
  "atk-vin01a:1650_1": "anekākāravokiṇṇo anekakāraṇasammissoti vuttaṃ hoti. Ko so?",
  "atk-vin01a:1650_2": "Asubhabhāvanānuyogo,",
  "atk-vin01a:1650_3": "taṃ anekākāravokāraṃ asubhabhāvanānuyogaṃ anuyuttā viharantīti yuttapayuttā viharanti.",
  "atk-vin01a:1650_4": "Aṭṭīyantīti sakena kāyena aṭṭā dukkhitā honti.",
  "atk-vin01a:1650_5": "Harāyantīti lajjanti.",
  "atk-vin01a:1650_6": "Jigucchantīti sañjātajigucchā honti.",
  "atk-vin01a:1650_7": "Daharoti taruṇo.",
  "atk-vin01a:1650_8": "Yuvāti yobbanena samannāgato.",
  "atk-vin01a:1650_9": "Maṇḍanakajātikoti maṇḍanakapakatiko.",
  "atk-vin01a:1650_10": "Sīsaṃnhātoti sīsena saddhiṃ nhāto.",
  "atk-vin01a:1650_11": "Daharo yuvāti cettha daharavacanena paṭhamayobbanabhāvaṃ dasseti.",
  "atk-vin01a:1650_12": "Paṭhamayobbane hi sattā visesena maṇḍanakajātikā honti.",
  "atk-vin01a:1650_13": "Sīsaṃnhātoti iminā maṇḍanānuyogakālaṃ.",
  "atk-vin01a:1650_14": "Yuvāpi hi kiñci kammaṃ katvā saṃkiliṭṭhasarīro na maṇḍanānuyutto hoti;",
  "atk-vin01a:1650_15": "sīsaṃnhāto pana so maṇḍanamevānuyuñjati.",
  "atk-vin01a:1650_16": "Ahikuṇapādīni daṭṭhumpi na icchati.",
  "atk-vin01a:1650_17": "So tasmiṃ khaṇe ahikuṇapena vā kukkurakuṇapena vā manussakuṇapena vā kaṇṭhe āsattena kenacideva paccatthikena",
  "atk-vin01a:1650_18": "ānetvā kaṇṭhe baddhena paṭimukkena yathā aṭṭīyeyya harāyeyya jiguccheyya;",
  "atk-vin01a:1650_19": "evameva te bhikkhū sakena kāyena aṭṭīyantā harāyantā jigucchantā so viya puriso taṃ kuṇapaṃ vigatacchandarāgatāya",
  "atk-vin01a:1650_20": "attano kāyaṃ pariccajitukāmā hutvā satthaṃ ādāya attanāpi attānaṃ jīvitā voropenti.",
  "atk-vin01a:1650_21": "“Tvaṃ maṃ jīvitā voropehi;",
  "atk-vin01a:1650_22": "ahaṃ ta”nti evaṃ aññamaññampi jīvitā voropenti.",
  "atk-vin01a:1651_0": "Migalaṇḍikampi samaṇakuttakanti migalaṇḍikoti tassa nāmaṃ;",
  "atk-vin01a:1651_1": "samaṇakuttakoti samaṇavesadhārako.",
  "atk-vin01a:1651_2": "So kira sikhāmattaṃ ṭhapetvā sīsaṃ muṇḍetvā ekaṃ kāsāvaṃ nivāsetvā ekaṃ aṃse katvā vihāraṃyeva upanissāya vighāsādabhāvena jīvati.",
  "atk-vin01a:1651_3": "Tampi migalaṇḍikaṃ samaṇakuttakaṃ upasaṅkamitvā evaṃ vadanti.",
  "atk-vin01a:1651_4": "Sādhūti āyācanatthe nipāto.",
  "atk-vin01a:1651_5": "Noti upayogabahuvacanaṃ,",
  "atk-vin01a:1651_6": "sādhu āvuso amhe jīvitā voropehīti vuttaṃ hoti.",
  "atk-vin01a:1651_7": "Ettha ca ariyā neva pāṇātipātaṃ kariṃsu na samādapesuṃ,",
  "atk-vin01a:1651_8": "na samanuññā ahesuṃ.",
  "atk-vin01a:1651_9": "Puthujjanā pana sabbamakaṃsu.",
  "atk-vin01a:1651_10": "Lohitakanti lohitamakkhitaṃ.",
  "atk-vin01a:1651_11": "Yena vaggumudānadīti vaggumatā lokassa puññasammatā nadī.",
  "atk-vin01a:1651_12": "Sopi kira “taṃ pāpaṃ tattha pavāhessāmī”ti saññāya gato,",
  "atk-vin01a:1651_13": "nadiyā ānubhāvena appamattakampi pāpaṃ pahīnaṃ nāma natthi.",
  "atk-vin01a:1652_0": "163.",
  "atk-vin01a:1652_1": "Ahudeva kukkuccanti tesu kira bhikkhūsu kenacipi kāyavikāro vā vacīvikāro vā na kato,",
  "atk-vin01a:1652_2": "sabbe satā sampajānā dakkhiṇena passena nipajjiṃsu.",
  "atk-vin01a:1652_3": "Taṃ anussarato tassa kukkuccaṃ ahosiyeva.",
  "atk-vin01a:1652_4": "Ahu vippaṭisāroti tasseva kukkuccassa sabhāvaniyamanatthametaṃ vuttaṃ.",
  "atk-vin01a:1652_5": "Vippaṭisārakukkuccaṃ ahosi,",
  "atk-vin01a:1652_6": "na vinayakukkuccanti.",
  "atk-vin01a:1652_7": "Alābhā vata metiādi kukkuccassa pavattiākāradassanatthaṃ vuttaṃ.",
  "atk-vin01a:1652_8": "Tattha alābhā vata meti āyatiṃ dāni mama hitasukhalābhā nāma natthīti anutthunāti.",
  "atk-vin01a:1652_9": "“Na vata me lābhā”tiiminā pana tamevatthaṃ daḷhaṃ karoti.",
  "atk-vin01a:1652_10": "Ayañhettha adhippāyo –",
  "atk-vin01a:1652_11": "sacepi koci “lābhā te”ti vadeyya,",
  "atk-vin01a:1652_12": "taṃ micchā,",
  "atk-vin01a:1652_13": "na vata me lābhāti.",
  "atk-vin01a:1652_14": "Dulladdhaṃ vata meti kusalānubhāvena laddhampi idaṃ manussattaṃ dulladdhaṃ vata me.",
  "atk-vin01a:1652_15": "Na vata me suladdhantiiminā pana tamevatthaṃ daḷhaṃ karoti.",
  "atk-vin01a:1652_16": "Ayañhettha adhippāyo –",
  "atk-vin01a:1652_17": "sacepi koci “suladdhaṃ te”ti vadeyya,",
  "atk-vin01a:1652_18": "taṃ micchā;",
  "atk-vin01a:1652_19": "na vata me suladdhanti.",
  "atk-vin01a:1652_20": "Apuññaṃ pasutanti apuññaṃ upacitaṃ janitaṃ vā.",
  "atk-vin01a:1652_21": "Kasmāti ce?",
  "atk-vin01a:1652_22": "Yohaṃ bhikkhū…pe…",
  "atk-vin01a:1652_23": "voropesinti.",
  "atk-vin01a:1652_24": "Tassattho –",
  "atk-vin01a:1652_25": "yo ahaṃ sīlavante tāya eva sīlavantatāya kalyāṇadhamme uttamadhamme seṭṭhadhamme bhikkhū jīvitā voropesinti.",
  "atk-vin01a:1653_0": "Aññatarā mārakāyikāti nāmavasena apākaṭā ekā bhummadevatā micchādiṭṭhikā mārapakkhikā mārassanuvattikā",
  "atk-vin01a:1653_1": "“evamayaṃ māradheyyaṃ māravisayaṃ nātikkamissatī”ti cintetvā sabbābharaṇavibhūsitā hutvā attano ānubhāvaṃ",
  "atk-vin01a:1653_2": "dassayamānā abhijjamāne udake pathavītale caṅkamamānā viya āgantvā migalaṇḍikaṃ samaṇakuttakaṃ etadavoca.",
  "atk-vin01a:1653_3": "Sādhu sādhūti sampahaṃsanatthe nipāto;",
  "atk-vin01a:1653_4": "tasmā eva dvivacanaṃ kataṃ.",
  "atk-vin01a:1653_5": "Atiṇṇe tāresīti saṃsārato atiṇṇe iminā jīvitāvoropanena tāresi parimocesīti.",
  "atk-vin01a:1653_6": "Ayaṃ kira etissā devatāya bālāya dummedhāya laddhi “ye na matā,",
  "atk-vin01a:1653_7": "te saṃsārato na muttā. Ye matā,",
  "atk-vin01a:1653_8": "te muttā”ti.",
  "atk-vin01a:1653_9": "Tasmā saṃsāramocakamilakkhā viya evaṃladdhikā hutvā tampi tattha niyojentī evamāha.",
  "atk-vin01a:1653_10": "Atha kho migalaṇḍiko samaṇakuttako tāva bhusaṃ uppannavippaṭisāropi taṃ devatāya ānubhāvaṃ disvā “ayaṃ devatā evamāha –",
  "atk-vin01a:1653_11": "addhā iminā atthena evameva bhavitabba”nti niṭṭhaṃ gantvā “lābhā kira me”tiādīni parikittayanto.",
  "atk-vin01a:1653_12": "Vihārena vihāraṃ pariveṇena pariveṇaṃ upasaṅkamitvā evaṃ vadetīti taṃ taṃ vihārañca pariveṇañca upasaṅkamitvā",
  "atk-vin01a:1653_13": "dvāraṃ vivaritvā anto pavisitvā bhikkhū evaṃ vadati –",
  "atk-vin01a:1653_14": "“ko atiṇṇo,",
  "atk-vin01a:1653_15": "kaṃ tāremī”ti?",
  "atk-vin01a:1654_0": "Hotiyeva bhayanti maraṇaṃ paṭicca cittutrāso hoti.",
  "atk-vin01a:1654_1": "Hoti chambhitattanti hadayamaṃsaṃ ādiṃ katvā tasmā sarīracalanaṃ hoti;",
  "atk-vin01a:1654_2": "atibhayena thaddhasarīrattantipi eke,",
  "atk-vin01a:1654_3": "thambhitattañhi chambhitattanti vuccati.",
  "atk-vin01a:1654_4": "Lomahaṃsoti uddhaṃṭhitalomatā,",
  "atk-vin01a:1654_5": "khīṇāsavā pana sattasuññatāya sudiṭṭhattā maraṇakasattameva na passanti,",
  "atk-vin01a:1654_6": "tasmā tesaṃ sabbampetaṃ nāhosīti veditabbaṃ.",
  "atk-vin01a:1654_7": "Ekampi bhikkhuṃ dvepi…pe…",
  "atk-vin01a:1654_8": "saṭṭhimpi bhikkhū ekāhena jīvitā voropesīti evaṃ gaṇanavasena sabbānipi tāni pañca bhikkhusatāni jīvitā voropesi.",
  "atk-vin01a:1655_0": "164.",
  "atk-vin01a:1655_1": "Paṭisallānā vuṭṭhitoti tesaṃ pañcannaṃ bhikkhusatānaṃ jīvitakkhayapattabhāvaṃ ñatvā tato ekībhāvato vuṭṭhito",
  "atk-vin01a:1655_2": "jānantopi ajānanto viya kathāsamuṭṭhāpanatthaṃ āyasmantaṃ ānandaṃ āmantesi.",
  "atk-vin01a:1655_3": "Kiṃ nu kho ānanda tanubhūto viya bhikkhusaṅghoti ānanda ito pubbe bahū bhikkhū ekato upaṭṭhānaṃ āgacchanti,",
  "atk-vin01a:1655_4": "uddesaṃ paripucchaṃ gaṇhanti sajjhāyanti,",
  "atk-vin01a:1655_5": "ekapajjoto viya ārāmo dissati,",
  "atk-vin01a:1655_6": "idāni pana addhamāsamattassa accayena tanubhūto viya tanuko mando appako viraḷaviraḷo viya jāto bhikkhusaṅgho.",
  "atk-vin01a:1655_7": "Kinnu kho kāraṇaṃ,",
  "atk-vin01a:1655_8": "kiṃ disāsu pakkantā bhikkhūti?",
  "atk-vin01a:1656_0": "Athāyasmā ānando kammavipākena tesaṃ jīvitakkhayappattiṃ asallakkhento asubhakammaṭṭhānānuyogapaccayā",
  "atk-vin01a:1656_1": "pana sallakkhento “tathā hi pana bhante bhagavā”tiādiṃ vatvā bhikkhūnaṃ arahattappattiyā aññaṃ kammaṭṭhānaṃ",
  "atk-vin01a:1656_2": "yācanto “sādhu bhante bhagavā”tiādimāha.",
  "atk-vin01a:1656_3": "Tassattho –",
  "atk-vin01a:1656_4": "sādhu bhante bhagavā aññaṃ kāraṇaṃ ācikkhatu,",
  "atk-vin01a:1656_5": "yena bhikkhusaṅgho arahatte patiṭṭhaheyya;",
  "atk-vin01a:1656_6": "mahāsamuddaṃ orohaṇatitthāni viya hi aññānipi dasānussatidasakasiṇacatudhātuvavatthānabrahmavihārānāpānasatippabhedāni",
  "atk-vin01a:1656_7": "bahūni nibbānorohaṇakammaṭṭhānāni santi.",
  "atk-vin01a:1656_8": "Tesu bhagavā bhikkhū samassāsetvā aññataraṃ kammaṭṭhānaṃ ācikkhatūti adhippāyo.",
  "atk-vin01a:1657_0": "Atha bhagavā tathā kātukāmo theraṃ uyyojento “tenahānandā”tiādimāha.",
  "atk-vin01a:1657_1": "Tattha vesāliṃ upanissāyāti vesāliṃ upanissāya samantā gāvutepi addhayojanepi yāvatikā bhikkhū viharanti,",
  "atk-vin01a:1657_2": "te sabbe sannipātehīti attho.",
  "atk-vin01a:1657_3": "Te sabbe upaṭṭhānasālāyaṃ sannipātetvāti attanā gantuṃ yuttaṭṭhānaṃ sayaṃ gantvā aññattha daharabhikkhū",
  "atk-vin01a:1657_4": "pahiṇitvā muhutteneva anavasese bhikkhū upaṭṭhānasālāyaṃ samūhaṃ katvā.",
  "atk-vin01a:1657_5": "Yassa dāni bhante bhagavā kālaṃ maññatīti ettha ayamadhippāyo –",
  "atk-vin01a:1657_6": "bhagavā bhikkhusaṅgho sannipatito esa kālo bhikkhūnaṃ dhammakathaṃ kātuṃ,",
  "atk-vin01a:1657_7": "anusāsaniṃ dātuṃ,",
  "atk-vin01a:1657_8": "idāni yassa tumhe kālaṃ jānātha,",
  "atk-vin01a:1657_9": "taṃ kattabbanti.",
  "atk-vin01a:1658_0": "Ānāpānassatisamādhikathā",
  "atk-vin01a:1659_0": "165.",
  "atk-vin01a:1659_1": "Atha kho bhagavā…pe…",
  "atk-vin01a:1659_2": "bhikkhū āmantesi –",
  "atk-vin01a:1659_3": "ayampi kho bhikkhaveti āmantetvā ca pana bhikkhūnaṃ arahattappattiyā pubbe ācikkhitaasubhakammaṭṭhānato",
  "atk-vin01a:1659_4": "aññaṃ pariyāyaṃ ācikkhanto “ānāpānassatisamādhī”ti āha.",
  "atk-vin01a:1660_0": "Idāni yasmā bhagavatā bhikkhūnaṃ santapaṇītakammaṭṭhānadassanatthameva ayaṃ pāḷi vuttā,",
  "atk-vin01a:1660_1": "tasmā aparihāpetvā atthayojanākkamaṃ ettha vaṇṇanaṃ karissāmi.",
  "atk-vin01a:1660_2": "Tatra “ayampi kho bhikkhave”ti imassa tāva padassa ayaṃ yojanā –",
  "atk-vin01a:1660_3": "bhikkhave na kevalaṃ asubhabhāvanāyeva kilesappahānāya saṃvattati,",
  "atk-vin01a:1660_4": "apica ayampi kho ānāpānassatisamādhi…pe…",
  "atk-vin01a:1660_5": "vūpasametīti.",
  "atk-vin01a:1661_0": "Ayaṃ panettha atthavaṇṇanā –",
  "atk-vin01a:1661_1": "ānāpānassatīti assāsapassāsapariggāhikā sati.",
  "atk-vin01a:1661_2": "Vuttañhetaṃ paṭisambhidāyaṃ –",
  "atk-vin01a:1662_0": "“Ānanti assāso,",
  "atk-vin01a:1662_1": "no passāso.",
  "atk-vin01a:1662_2": "Apānanti passāso,",
  "atk-vin01a:1662_3": "no assāso.",
  "atk-vin01a:1662_4": "Assāsavasena upaṭṭhānaṃ sati,",
  "atk-vin01a:1662_5": "passāsavasena upaṭṭhānaṃ sati.",
  "atk-vin01a:1662_6": "Yo assasati tassupaṭṭhāti,",
  "atk-vin01a:1662_7": "yo passasati tassupaṭṭhātī”ti.",
  "atk-vin01a:1663_0": "Samādhīti tāya ānāpānapariggāhikāya satiyā saddhiṃ uppannā cittekaggatā;",
  "atk-vin01a:1663_1": "samādhisīsena cāyaṃ desanā,",
  "atk-vin01a:1663_2": "na satisīsena.",
  "atk-vin01a:1663_3": "Tasmā ānāpānassatiyā yutto samādhi ānāpānassatisamādhi,",
  "atk-vin01a:1663_4": "ānāpānassatiyaṃ vā samādhi ānāpānassatisamādhīti evamettha attho veditabbo.",
  "atk-vin01a:1663_5": "Bhāvitoti uppādito vaḍḍhito ca.",
  "atk-vin01a:1663_6": "Bahulīkatoti punappunaṃ kato.",
  "atk-vin01a:1663_7": "Santo ceva paṇīto cāti santo ceva paṇīto ceva,",
  "atk-vin01a:1663_8": "ubhayattha evasaddena niyamo veditabbo.",
  "atk-vin01a:1663_9": "Kiṃ vuttaṃ hoti?",
  "atk-vin01a:1663_10": "Ayañhi yathā asubhakammaṭṭhānaṃ kevalaṃ paṭivedhavasena santañca paṇītañca oḷārikārammaṇattā pana paṭikūlārammaṇattā",
  "atk-vin01a:1663_11": "ca ārammaṇavasena neva santaṃ na paṇītaṃ,",
  "atk-vin01a:1663_12": "na evaṃ kenaci pariyāyena asanto vā appaṇīto vā,",
  "atk-vin01a:1663_13": "apica kho ārammaṇasantatāyapi santo vūpasanto nibbuto paṭivedhasaṅkhātaaṅgasantatāyapi ārammaṇappaṇītatāyapi paṇīto atittikaro aṅgappaṇītatāyapīti.",
  "atk-vin01a:1663_14": "Tena vuttaṃ –",
  "atk-vin01a:1663_15": "“santo ceva paṇīto cā”ti.",
  "atk-vin01a:1664_0": "Asecanako ca sukho ca vihāroti ettha pana nāssa secananti asecanako anāsittako abbokiṇṇo pāṭekko āveṇiko,",
  "atk-vin01a:1664_1": "natthettha parikammena vā upacārena vā santatā ādimanasikārato pabhuti attano sabhāveneva santo ca paṇīto cāti attho.",
  "atk-vin01a:1664_2": "Keci pana asecanakoti anāsittako ojavanto sabhāveneva madhuroti vadanti.",
  "atk-vin01a:1664_3": "Evamayaṃ asecanako ca appitappitakkhaṇe kāyikacetasikasukhappaṭilābhāya saṃvattanato sukho ca vihāroti veditabbo.",
  "atk-vin01a:1665_0": "Uppannuppanneti avikkhambhite avikkhambhite.",
  "atk-vin01a:1665_1": "Pāpaketi lāmake.",
  "atk-vin01a:1665_2": "Akusale dhammeti akosallasambhūte dhamme.",
  "atk-vin01a:1665_3": "Ṭhānaso antaradhāpetīti khaṇeneva antaradhāpeti vikkhambheti.",
  "atk-vin01a:1665_4": "Vūpasametīti suṭṭhu upasameti,",
  "atk-vin01a:1665_5": "nibbedhabhāgiyattā vā anupubbena ariyamaggavuḍḍhippato samucchindati paṭippassambhetītipi attho.",
  "atk-vin01a:1666_0": "Seyyathāpīti opammanidassanametaṃ.",
  "atk-vin01a:1666_1": "Gimhānaṃ pacchime māseti āsāḷhamāse.",
  "atk-vin01a:1666_2": "Ūhataṃ rajojallanti addhamāse vātātapasukkhāya gomahiṃsādipādappahārasambhinnāya pathaviyā uddhaṃ hataṃ ūhataṃ ākāse samuṭṭhitaṃ rajañca reṇuñca.",
  "atk-vin01a:1666_3": "Mahā akālameghoti sabbaṃ nabhaṃ ajjhottharitvā uṭṭhito āsāḷhajuṇhapakkhe sakalaṃ addhamāsaṃ vassanakamegho.",
  "atk-vin01a:1666_4": "So hi asampatte vassakāle uppannattā akālameghoti idhādhippeto.",
  "atk-vin01a:1666_5": "Ṭhānaso antaradhāpeti vūpasametīti khaṇeneva adassanaṃ neti,",
  "atk-vin01a:1666_6": "pathaviyaṃ sannisīdāpeti.",
  "atk-vin01a:1666_7": "Evameva khoti opammasampaṭipādanametaṃ.",
  "atk-vin01a:1666_8": "Tato paraṃ vuttanayameva.",
  "atk-vin01a:1667_0": "Idāni kathaṃ bhāvito ca bhikkhave ānāpānassatisamādhīti ettha kathanti ānāpānassatisamādhibhāvanaṃ nānappakārato vitthāretukamyatāpucchā.",
  "atk-vin01a:1667_1": "Bhāvito ca bhikkhave ānāpānassatisamādhīti nānappakārato vitthāretukamyatāya puṭṭhadhammanidassanaṃ.",
  "atk-vin01a:1667_2": "Esa nayo dutiyapadepi.",
  "atk-vin01a:1667_3": "Ayaṃ panettha saṅkhepattho –",
  "atk-vin01a:1667_4": "bhikkhave kenapakārena kenākārena kena vidhinā bhāvito ānāpānassatisamādhi kenapakārena bahulīkato santo ceva…pe…",
  "atk-vin01a:1667_5": "vūpasametīti.",
  "atk-vin01a:1668_0": "Idāni tamatthaṃ vitthārento “idha bhikkhave”tiādimāha.",
  "atk-vin01a:1668_1": "Tattha idha bhikkhave bhikkhūti bhikkhave imasmiṃ sāsane bhikkhu.",
  "atk-vin01a:1668_2": "Ayañhettha idhasaddo sabbappakāraānāpānassatisamādhinibbattakassa puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-vin01a:1668_3": "Vuttañhetaṃ – “idheva,",
  "atk-vin01a:1668_4": "bhikkhave,",
  "atk-vin01a:1668_5": "samaṇo…pe…",
  "atk-vin01a:1668_6": "suññā parappavādā samaṇebhi aññehī”ti.",
  "atk-vin01a:1668_7": "Tena vuttaṃ –",
  "atk-vin01a:1668_8": "“imasmiṃ sāsane bhikkhū”ti.",
  "atk-vin01a:1669_0": "Araññagato vā…pe…",
  "atk-vin01a:1669_1": "suññāgāragato vāti idamassa ānāpānassatisamādhibhāvanānurūpasenāsanapariggahaparidīpanaṃ.",
  "atk-vin01a:1669_2": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ abhiruhituṃ na icchati.",
  "atk-vin01a:1669_3": "Kūṭagoṇayuttaratho viya uppathameva dhāvati.",
  "atk-vin01a:1669_4": "Tasmā seyyathāpi nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-vin01a:1669_5": "apanetvā ekamante mahantaṃ thambhaṃ nikhaṇitvā tattha yottena bandheyya.",
  "atk-vin01a:1669_6": "Athassa so vaccho ito cito ca vipphanditvā palāyituṃ asakkonto tameva thambhaṃ upanisīdeyya vā upanipajjeyya vā;",
  "atk-vin01a:1669_7": "evameva imināpi bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ dametukāmena rūpādiārammaṇato apanetvā araññaṃ vā…pe…",
  "atk-vin01a:1669_8": "suññāgāraṃ vā pavesetvā tattha assāsapassāsathambhe satiyottena bandhitabbaṃ.",
  "atk-vin01a:1669_9": "Evamassa taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "atk-vin01a:1669_10": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca.",
  "atk-vin01a:1669_11": "Tenāhu porāṇā –",
  "atk-vin01a:1670_0": "“Yathā thambhe nibandheyya, vacchaṃ dammaṃ naro idha;",
  "atk-vin01a:1671_0": "Bandheyyevaṃ sakaṃ cittaṃ, satiyārammaṇe daḷha”nti. ;",
  "atk-vin01a:1672_0": "Evamassetaṃ senāsanaṃ bhāvanānurūpaṃ hoti.",
  "atk-vin01a:1672_1": "Tena vuttaṃ –",
  "atk-vin01a:1672_2": "“idamassa ānāpānassatisamaādhibhāvanānurūpasenāsanapariggahaparidīpana”nti.",
  "atk-vin01a:1673_0": "Atha vā yasmā idaṃ kammaṭṭhānappabhede muddhabhūtaṃ sabbaññubuddhapaccekabuddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ",
  "atk-vin01a:1673_1": "ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā na sukaraṃ sampādetuṃ,",
  "atk-vin01a:1673_2": "saddakaṇṭakattā jhānassa.",
  "atk-vin01a:1673_3": "Agāmake pana araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ nibbattetvā",
  "atk-vin01a:1673_4": "tadeva ca pādakaṃ katvā saṅkhāre sammasitvā aggaphalaṃ arahattaṃ sampāpuṇituṃ,",
  "atk-vin01a:1673_5": "tasmāssa anurūpaṃsenāsanaṃ dassento bhagavā “araññagato vā”tiādimāha.",
  "atk-vin01a:1674_0": "Vatthuvijjācariyo viya hi bhagavā,",
  "atk-vin01a:1674_1": "so yathā vatthuvijjācariyo nagarabhūmiṃ passitvā suṭṭhu upaparikkhitvā “ettha nagaraṃ māpethā”ti upadisati,",
  "atk-vin01a:1674_2": "sotthinā ca nagare niṭṭhite rājakulato mahāsakkāraṃ labhati;",
  "atk-vin01a:1674_3": "evameva yogāvacarassa anurūpasenāsanaṃ upaparikkhitvā ettha kammaṭṭhānaṃ anuyuñjitabbanti upadisati.",
  "atk-vin01a:1674_4": "Tato tattha kammaṭṭhānaṃ anuyuttena yoginā kamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "atk-vin01a:1674_5": "Ayaṃ pana bhikkhu “dīpisadiso”ti vuccati.",
  "atk-vin01a:1674_6": "Yathā hi mahādīpirājā araññe tiṇagahanaṃ vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo mige gaṇhāti;",
  "atk-vin01a:1674_7": "evamevāyaṃ araññādīsu kammaṭṭhānaṃ anuyuñjanto bhikkhu yathākkamena sotāpattisakadāgāmianāgāmiarahattamagge ceva ariyaphalañca gaṇhātīti veditabbo.",
  "atk-vin01a:1674_8": "Tenāhu porāṇā –",
  "atk-vin01a:1675_0": "“Yathāpi dīpiko nāma, nilīyitvā gaṇhatī mige;",
  "atk-vin01a:1676_0": "Tathevāyaṃ buddhaputto, yuttayogo vipassako;",
  "atk-vin01a:1677_0": "Araññaṃ pavisitvāna, gaṇhāti phalamuttama”nti. ;",
  "atk-vin01a:1678_0": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.",
  "atk-vin01a:1679_0": "Tattha araññagato vāti araññanti “nikkhamitvā bahi indakhīlā sabbametaṃ arañña”nti ca “āraññakaṃ nāma",
  "atk-vin01a:1679_1": "senāsanaṃ pañcadhanusatikaṃ pacchima”nti ca evaṃ vuttalakkhaṇesu araññesu anurūpaṃ yaṃkiñci pavivekasukhaṃ",
  "atk-vin01a:1679_2": "araññaṃ gato.",
  "atk-vin01a:1679_3": "Rukkhamūlagato vāti rukkhasamīpaṃ gato.",
  "atk-vin01a:1679_4": "Suññāgāragato vāti suññaṃ vivittokāsaṃ gato.",
  "atk-vin01a:1679_5": "Ettha ca ṭhapetvā araññañca rukkhamūlañca avasesasattavidhasenāsanagatopi suññāgāragatoti vattuṃ vaṭṭati.",
  "atk-vin01a:1679_6": "Evamassa ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ upadisitvā alīnānuddhaccapakkhikaṃ",
  "atk-vin01a:1679_7": "santamiriyāpathaṃ upadisanto “nisīdatī”ti āha.",
  "atk-vin01a:1679_8": "Athassa nisajjāya daḷhabhāvaṃ assāsapassāsānaṃ pavattanasukhataṃ ārammaṇapariggahūpāyañca dassento “pallaṅkaṃ ābhujitvā”tiādimāha.",
  "atk-vin01a:1680_0": "Tattha pallaṅkanti samantato ūrubaddhāsanaṃ.",
  "atk-vin01a:1680_1": "Ābhujitvāti ābandhitvā.",
  "atk-vin01a:1680_2": "Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā,",
  "atk-vin01a:1680_3": "aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-vin01a:1680_4": "Evañhi nisinnassa cammamaṃsanhārūni na paṇamanti.",
  "atk-vin01a:1680_5": "Athassa yā tesaṃ paṇamanappaccayā khaṇe khaṇe vedanā uppajjeyyuṃ,",
  "atk-vin01a:1680_6": "tā na uppajjanti.",
  "atk-vin01a:1680_7": "Tāsu anuppajjamānāsu cittaṃ ekaggaṃ hoti.",
  "atk-vin01a:1680_8": "Kammaṭṭhānaṃ na paripatati.",
  "atk-vin01a:1680_9": "Vuḍḍhiṃ phātiṃ upagacchati.",
  "atk-vin01a:1681_0": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā.",
  "atk-vin01a:1681_1": "Atha vā “parī”ti pariggahaṭṭho;",
  "atk-vin01a:1681_2": "“mukha”nti niyyānaṭṭho;",
  "atk-vin01a:1681_3": "“satī”ti upaṭṭhānaṭṭho;",
  "atk-vin01a:1681_4": "tena vuccati –",
  "atk-vin01a:1681_5": "“parimukhaṃ satiṃ upaṭṭhapetvā”ti.",
  "atk-vin01a:1681_6": "Evaṃ paṭisambhidāyaṃ vuttanayenapettha attho daṭṭhabbo.",
  "atk-vin01a:1681_7": "Tatrāyaṃ saṅkhepo –",
  "atk-vin01a:1681_8": "“pariggahitaniyyānaṃ satiṃ katvā”ti.",
  "atk-vin01a:1681_9": "So satova assasatīti so bhikkhu evaṃ nisīditvā evañca satiṃ upaṭṭhapetvā taṃ satiṃ avijahanto satoeva assasati,",
  "atk-vin01a:1681_10": "sato passasati,",
  "atk-vin01a:1681_11": "satokārī hotīti vuttaṃ hoti.",
  "atk-vin01a:1682_0": "Idāni yehākārehi satokārī hoti,",
  "atk-vin01a:1682_1": "te dassento “dīghaṃ vā assasanto”tiādimāha.",
  "atk-vin01a:1682_2": "Vuttañhetaṃ paṭisambhidāyaṃ –",
  "atk-vin01a:1682_3": "“so satova assasati,",
  "atk-vin01a:1682_4": "sato passasatī”ti etasseva vibhaṅge –",
  "atk-vin01a:1683_0": "“Bāttiṃsāya ākārehi satokārī hoti.",
  "atk-vin01a:1683_1": "Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti.",
  "atk-vin01a:1683_2": "Tāya satiyā tena ñāṇena satokārī hoti.",
  "atk-vin01a:1683_3": "Dīghaṃ passāsavasena…pe…",
  "atk-vin01a:1683_4": "paṭinissaggānupassī assāsavasena paṭinissaggānupassī passāsavasena cittassa ekaggataṃ avikkhepaṃ pajānato sati upaṭṭhitā hoti.",
  "atk-vin01a:1683_5": "Tāya satiyā tena ñāṇena satokārī hotī”ti.",
  "atk-vin01a:1684_0": "Tattha dīghaṃ vā assasantoti dīghaṃ vā assāsaṃ pavattento.",
  "atk-vin01a:1684_1": "“Assāso”ti bahi nikkhamanavāto.",
  "atk-vin01a:1684_2": "“Passāso”ti anto pavisanavāto.",
  "atk-vin01a:1684_3": "Suttantaṭṭhakathāsu pana uppaṭipāṭiyā āgataṃ.",
  "atk-vin01a:1685_0": "Tattha sabbesampi gabbhaseyyakānaṃ mātukucchito nikkhamanakāle paṭhamaṃ abbhantaravāto bahi nikkhamati.",
  "atk-vin01a:1685_1": "Pacchā bāhiravāto sukhumaṃ rajaṃ gahetvā abbhantaraṃ pavisanto tāluṃ āhacca nibbāyati.",
  "atk-vin01a:1685_2": "Evaṃ tāva assāsapassāsā veditabbā.",
  "atk-vin01a:1685_3": "Yā pana tesaṃ dīgharassatā,",
  "atk-vin01a:1685_4": "sā addhānavasena veditabbā.",
  "atk-vin01a:1685_5": "Yathā hi okāsaddhānaṃ pharitvā ṭhitaṃ udakaṃ vā vālikā vā “dīghamudakaṃ dīghā vālikā,",
  "atk-vin01a:1685_6": "rassamudakaṃ rassā vālikā”ti vuccati.",
  "atk-vin01a:1685_7": "Evaṃ cuṇṇavicuṇṇāpi assāsapassāsā hatthisarīre ahisarīre ca tesaṃ attabhāvasaṅkhātaṃ dīghaṃ addhānaṃ saṇikaṃ pūretvā saṇikameva nikkhamanti,",
  "atk-vin01a:1685_8": "tasmā “dīghā”ti vuccanti.",
  "atk-vin01a:1685_9": "Sunakhasasādīnaṃ attabhāvasaṅkhātaṃ rassaṃ addhānaṃ sīghaṃ pūretvā sīghameva nikkhamanti,",
  "atk-vin01a:1685_10": "tasmā “rassā”ti vuccanti.",
  "atk-vin01a:1685_11": "Manussesu pana keci hatthiahiādayo viya kāladdhānavasena dīghaṃ assasanti ca passasanti ca.",
  "atk-vin01a:1685_12": "Keci sunakhasasādayo viya rassaṃ.",
  "atk-vin01a:1685_13": "Tasmā tesaṃ kālavasena dīghamaddhānaṃ nikkhamantā ca pavisantā ca te dīghā.",
  "atk-vin01a:1685_14": "Ittaramaddhānaṃ nikkhamantā ca pavisantā ca “rassā”ti veditabbā.",
  "atk-vin01a:1685_15": "Tatrāyaṃ bhikkhu navahākārehi dīghaṃ assasanto ca passasanto ca “dīghaṃ assasāmi passasāmī”ti pajānāti.",
  "atk-vin01a:1685_16": "Evaṃ pajānato cassa ekenākārena kāyānupassanāsatipaṭṭhānabhāvanā sampajjatīti veditabbā.",
  "atk-vin01a:1685_17": "Yathāha paṭisambhidāyaṃ –",
  "atk-vin01a:1686_0": "“Kathaṃ dīghaṃ assasanto ‘dīghaṃ assasāmī’ti pajānāti,",
  "atk-vin01a:1686_1": "dīghaṃ passasanto ‘dīghaṃ passasāmī’ti pajānāti?",
  "atk-vin01a:1686_2": "Dīghaṃ assāsaṃ addhānasaṅkhāte assasati,",
  "atk-vin01a:1686_3": "dīghaṃ passāsaṃ addhānasaṅkhāte passasati,",
  "atk-vin01a:1686_4": "dīghaṃ assāsapassāsaṃ addhānasaṅkhāte assasatipi passasatipi.",
  "atk-vin01a:1686_5": "Dīghaṃ assāsapassāsaṃ addhānasaṅkhāte assasatopi passasatopi chando uppajjati;",
  "atk-vin01a:1686_6": "chandavasena tato sukhumataraṃ dīghaṃ assāsaṃ addhānasaṅkhāte assasati,",
  "atk-vin01a:1686_7": "chandavasena tato sukhumataraṃ dīghaṃ passāsaṃ addhānasaṅkhāte passasati,",
  "atk-vin01a:1686_8": "chandavasena tato sukhumataraṃ dīghaṃ assāsapassāsaṃ addhānasaṅkhāte assasatipi passasatipi.",
  "atk-vin01a:1686_9": "Chandavasena tato sukhumataraṃ dīghaṃ assāsapassāsaṃ addhānasaṅkhāte assasatopi passasatopi pāmojjaṃ uppajjati;",
  "atk-vin01a:1686_10": "pāmojjavasena tato sukhumataraṃ dīghaṃ assāsaṃ addhānasaṅkhāte assasati,",
  "atk-vin01a:1686_11": "pāmojjavasena tato sukhumataraṃ dīghaṃ passāsaṃ…pe…",
  "atk-vin01a:1686_12": "dīghaṃ assāsapassāsaṃ addhānasaṅkhāte assasatipi passasatipi.",
  "atk-vin01a:1686_13": "Pāmojjavasena tato sukhumataraṃ dīghaṃ assāsapassāsaṃ addhānasaṅkhāte assasatopi passasatopi dīghaṃ assāsapassāsā cittaṃ vivattati,",
  "atk-vin01a:1686_14": "upekkhā saṇṭhāti.",
  "atk-vin01a:1686_15": "Imehi navahi ākārehi dīghaṃ assāsapassāsā kāyo;",
  "atk-vin01a:1686_16": "upaṭṭhānaṃ sati;",
  "atk-vin01a:1686_17": "anupassanā ñāṇaṃ;",
  "atk-vin01a:1686_18": "kāyo upaṭṭhānaṃ, no sati;",
  "atk-vin01a:1686_19": "sati upaṭṭhānañceva sati ca.",
  "atk-vin01a:1686_20": "Tāya satiyā tena ñāṇena taṃ kāyaṃ anupassati.",
  "atk-vin01a:1686_21": "Tena vuccati –",
  "atk-vin01a:1686_22": "“kāye kāyānupassanāsatipaṭṭhānabhāvanā”ti.",
  "atk-vin01a:1687_0": "Eseva nayo rassapadepi.",
  "atk-vin01a:1687_1": "Ayaṃ pana viseso –",
  "atk-vin01a:1687_2": "“yathā ettha ‘dīghaṃ assāsaṃ addhānasaṅkhāte’ti vuttaṃ;",
  "atk-vin01a:1687_3": "evamidha ‘rassaṃ assāsaṃ ittarasaṅkhāte assasatī”ti āgataṃ.",
  "atk-vin01a:1687_4": "Tasmā tassa vasena yāva “tena vuccati kāye kāyānupassanāsatipaṭṭhānabhāvanā”ti tāva yojetabbaṃ.",
  "atk-vin01a:1687_5": "Evamayaṃ addhānavasena ittaravasena ca imehākārehi assāsapassāse pajānanto dīghaṃ vā assasanto “dīghaṃ assasāmī”ti pajānāti…pe…",
  "atk-vin01a:1687_6": "rassaṃ vā passasanto “rassaṃ passasāmī”ti pajānātīti veditabbo.",
  "atk-vin01a:1688_0": "Evaṃ pajānato cassa –",
  "atk-vin01a:1689_0": "“Dīgho rasso ca assāso;",
  "atk-vin01a:1690_0": "Passāsopi ca tādiso;",
  "atk-vin01a:1691_0": "Cattāro vaṇṇā vattanti;",
  "atk-vin01a:1692_0": "Nāsikaggeva bhikkhuno”ti. ;",
  "atk-vin01a:1693_0": "Sabbakāyappaṭisaṃvedī assasissāmi…pe…",
  "atk-vin01a:1693_1": "passasissāmīti sikkhatīti sakalassa assāsakāyassa ādimajjhapariyosānaṃ viditaṃ karonto pākaṭaṃ karonto “assasissāmī”ti sikkhati.",
  "atk-vin01a:1693_2": "Sakalassa passāsakāyassa ādimajjhapariyosānaṃ viditaṃ karonto pākaṭaṃ karonto “passasissāmī”ti sikkhati.",
  "atk-vin01a:1693_3": "Evaṃ viditaṃ karonto pākaṭaṃ karonto ñāṇasampayuttacittena assasati ceva passasati ca;",
  "atk-vin01a:1693_4": "tasmā “assasissāmi passasissāmī”ti sikkhatīti vuccati.",
  "atk-vin01a:1693_5": "Ekassa hi bhikkhuno cuṇṇavicuṇṇavisaṭe assāsakāye passāsakāye vā ādi pākaṭo hoti,",
  "atk-vin01a:1693_6": "na majjhapariyosānaṃ.",
  "atk-vin01a:1693_7": "So ādimeva pariggahetuṃ sakkoti,",
  "atk-vin01a:1693_8": "majjhapariyosāne kilamati.",
  "atk-vin01a:1693_9": "Ekassa majjhaṃ pākaṭaṃ hoti,",
  "atk-vin01a:1693_10": "na ādipariyosānaṃ.",
  "atk-vin01a:1693_11": "So majjhameva pariggahetuṃ sakkoti,",
  "atk-vin01a:1693_12": "ādipariyosāne kilamati.",
  "atk-vin01a:1693_13": "Ekassa pariyosānaṃ pākaṭaṃ hoti,",
  "atk-vin01a:1693_14": "na ādimajjhaṃ.",
  "atk-vin01a:1693_15": "So pariyosānaṃyeva pariggahetuṃ sakkoti,",
  "atk-vin01a:1693_16": "ādimajjhe kilamati.",
  "atk-vin01a:1693_17": "Ekassa sabbampi pākaṭaṃ hoti,",
  "atk-vin01a:1693_18": "so sabbampi pariggahetuṃ sakkoti,",
  "atk-vin01a:1693_19": "na katthaci kilamati.",
  "atk-vin01a:1693_20": "Tādisena bhavitabbanti dassento āha –",
  "atk-vin01a:1693_21": "“sabbakāyappaṭisaṃvedī assasissāmi…pe…",
  "atk-vin01a:1693_22": "passasissāmīti sikkhatī”ti.",
  "atk-vin01a:1694_0": "Tattha sikkhatīti evaṃ ghaṭati vāyamati.",
  "atk-vin01a:1694_1": "Yo vā tathābhūtassa saṃvaro;",
  "atk-vin01a:1694_2": "ayamettha adhisīlasikkhā.",
  "atk-vin01a:1694_3": "Yo tathābhūtassa samādhi;",
  "atk-vin01a:1694_4": "ayaṃ adhicittasikkhā.",
  "atk-vin01a:1694_5": "Yā tathābhūtassa paññā;",
  "atk-vin01a:1694_6": "ayaṃ adhipaññāsikkhāti.",
  "atk-vin01a:1694_7": "Imā tisso sikkhāyo tasmiṃ ārammaṇe tāya satiyā tena manasikārena sikkhati āsevati bhāveti bahulīkarotīti evamettha attho daṭṭhabbo.",
  "atk-vin01a:1694_8": "Tattha yasmā purimanaye kevalaṃ assasitabbaṃ passasitabbameva ca,",
  "atk-vin01a:1694_9": "na aññaṃ kiñci kātabbaṃ;",
  "atk-vin01a:1694_10": "ito paṭṭhāya pana ñāṇuppādanādīsu yogo karaṇīyo.",
  "atk-vin01a:1694_11": "Tasmā tattha “assasāmīti pajānāti passasāmīti pajānāti”cceva vattamānakālavasena pāḷiṃ vatvā ito paṭṭhāya",
  "atk-vin01a:1694_12": "kattabbassa ñāṇuppādanādino ākārassa dassanatthaṃ “sabbakāyappaṭisaṃvedī assasissāmī”tiādinā nayena anāgatavacanavasena",
  "atk-vin01a:1694_13": "pāḷi āropitāti veditabbā.",
  "atk-vin01a:1695_0": "Passambhayaṃ kāyasaṅkhāraṃ assasissāmi…pe…",
  "atk-vin01a:1695_1": "passasissāmīti sikkhatīti oḷārikaṃ kāyasaṅkhāraṃ passambhento paṭippassambhento nirodhento vūpasamento assasissāmi passasissāmīti sikkhati.",
  "atk-vin01a:1696_0": "Tatrevaṃ oḷārikasukhumatā ca passaddhi ca veditabbā.",
  "atk-vin01a:1696_1": "Imassa hi bhikkhuno pubbe apariggahitakāle kāyo ca cittañca sadarathā honti.",
  "atk-vin01a:1696_2": "Oḷārikānaṃ kāyacittānaṃ oḷārikatte avūpasante assāsapassāsāpi oḷārikā honti,",
  "atk-vin01a:1696_3": "balavatarā hutvā pavattanti,",
  "atk-vin01a:1696_4": "nāsikā nappahoti,",
  "atk-vin01a:1696_5": "mukhena assasantopi passasantopi tiṭṭhati.",
  "atk-vin01a:1696_6": "Yadā panassa kāyopi cittampi pariggahitā honti,",
  "atk-vin01a:1696_7": "tadā te santā honti vūpasantā.",
  "atk-vin01a:1696_8": "Tesu vūpasantesu assāsapassāsā sukhumā hutvā pavattanti,",
  "atk-vin01a:1696_9": "“atthi nu kho natthī”ti vicetabbākārappattā honti.",
  "atk-vin01a:1696_10": "Seyyathāpi purisassa dhāvitvā pabbatā vā orohitvā mahābhāraṃ vā sīsato oropetvā ṭhitassa oḷārikā assāsapassāsā honti,",
  "atk-vin01a:1696_11": "nāsikā nappahoti,",
  "atk-vin01a:1696_12": "mukhena assasantopi passasantopi tiṭṭhati.",
  "atk-vin01a:1696_13": "Yadā panesa taṃ parissamaṃ vinodetvā nhatvā ca pivitvā ca allasāṭakaṃ hadaye katvā sītāya chāyāya nipanno hoti,",
  "atk-vin01a:1696_14": "athassa te assāsapassāsā sukhumā honti,",
  "atk-vin01a:1696_15": "“atthi nu kho natthī”ti vicetabbākārappattā.",
  "atk-vin01a:1696_16": "Evameva imassa bhikkhuno pubbe apariggahitakāle kāyo ca…pe…",
  "atk-vin01a:1696_17": "vicetabbākārappattā honti.",
  "atk-vin01a:1696_18": "Taṃ kissa hetu?",
  "atk-vin01a:1696_19": "Tathā hissa pubbe apariggahitakāle “oḷārikoḷārike kāyasaṅkhāre passambhemī”ti ābhogasamannāhāramanasikārapaccavekkhaṇā natthi,",
  "atk-vin01a:1696_20": "pariggahitakāle pana atthi.",
  "atk-vin01a:1696_21": "Tenassa apariggahitakālato pariggahitakāle kāyasaṅkhāro sukhumo hoti.",
  "atk-vin01a:1696_22": "Tenāhu porāṇā –",
  "atk-vin01a:1697_0": "“Sāraddhe kāye citte ca, adhimattaṃ pavattati;",
  "atk-vin01a:1698_0": "Asāraddhamhi kāyamhi, sukhumaṃ sampavattatī”ti. ;",
  "atk-vin01a:1699_0": "Pariggahepi oḷāriko,",
  "atk-vin01a:1699_1": "paṭhamajjhānūpacāre sukhumo;",
  "atk-vin01a:1699_2": "tasmimpi oḷāriko paṭhamajjhāne sukhumo.",
  "atk-vin01a:1699_3": "Paṭhamajjhāne ca dutiyajjhānūpacāre ca oḷāriko,",
  "atk-vin01a:1699_4": "dutiyajjhāne sukhumo.",
  "atk-vin01a:1699_5": "Dutiyajjhāne ca tatiyajjhānūpacāre ca oḷāriko,",
  "atk-vin01a:1699_6": "tatiyajjhāne sukhumo.",
  "atk-vin01a:1699_7": "Tatiyajjhāne ca catutthajjhānūpacāre ca oḷāriko,",
  "atk-vin01a:1699_8": "catutthajjhāne atisukhumo appavattimeva pāpuṇāti.",
  "atk-vin01a:1699_9": "Idaṃ tāva dīghabhāṇakasaṃyuttabhāṇakānaṃ mataṃ.",
  "atk-vin01a:1700_0": "Majjhimabhāṇakā pana “paṭhamajjhāne oḷāriko,",
  "atk-vin01a:1700_1": "dutiyajjhānūpacāre sukhumo”ti evaṃ heṭṭhimaheṭṭhimajjhānato uparūparijjhānūpacārepi sukhumataraṃ icchanti.",
  "atk-vin01a:1700_2": "Sabbesaṃyeva pana matena apariggahitakāle pavattakāyasaṅkhāro pariggahitakāle paṭippassambhati,",
  "atk-vin01a:1700_3": "pariggahitakāle pavattakāyasaṅkhāro paṭhamajjhānūpacāre…pe…",
  "atk-vin01a:1700_4": "catutthajjhānūpacāre pavattakāyasaṅkhāro catutthajjhāne paṭippassambhati.",
  "atk-vin01a:1700_5": "Ayaṃ tāva samathe nayo.",
  "atk-vin01a:1701_0": "Vipassanāyaṃ pana apariggahe pavatto kāyasaṅkhāro oḷāriko,",
  "atk-vin01a:1701_1": "mahābhūtapariggahe sukhumo.",
  "atk-vin01a:1701_2": "Sopi oḷāriko,",
  "atk-vin01a:1701_3": "upādārūpapariggahe sukhumo.",
  "atk-vin01a:1701_4": "Sopi oḷāriko,",
  "atk-vin01a:1701_5": "sakalarūpapariggahe sukhumo.",
  "atk-vin01a:1701_6": "Sopi oḷāriko,",
  "atk-vin01a:1701_7": "arūpapariggahe sukhumo.",
  "atk-vin01a:1701_8": "Sopi oḷāriko,",
  "atk-vin01a:1701_9": "rūpārūpapariggahe sukhumo.",
  "atk-vin01a:1701_10": "Sopi oḷāriko,",
  "atk-vin01a:1701_11": "paccayapariggahe sukhumo.",
  "atk-vin01a:1701_12": "Sopi oḷāriko,",
  "atk-vin01a:1701_13": "sappaccayanāmarūpapariggahe sukhumo.",
  "atk-vin01a:1701_14": "Sopi oḷāriko,",
  "atk-vin01a:1701_15": "lakkhaṇārammaṇikavipassanāya sukhumo.",
  "atk-vin01a:1701_16": "Sopi dubbalavipassanāya oḷāriko,",
  "atk-vin01a:1701_17": "balavavipassanāya sukhumo.",
  "atk-vin01a:1701_18": "Tattha pubbe vuttanayeneva purimassa purimassa pacchimena pacchimena passaddhi veditabbā.",
  "atk-vin01a:1701_19": "Evamettha oḷārikasukhumatā ca passaddhi ca veditabbā.",
  "atk-vin01a:1702_0": "Paṭisambhidāyaṃ panassa saddhiṃ codanāsodhanāhi evamattho vutto –",
  "atk-vin01a:1702_1": "“kathaṃ passambhayaṃ kāyasaṅkhāraṃ assasissāmi…pe…",
  "atk-vin01a:1702_2": "passasissāmī”ti sikkhati?",
  "atk-vin01a:1702_3": "Katame kāyasaṅkhārā?",
  "atk-vin01a:1702_4": "Dīghaṃ assāsā kāyikā ete dhammā kāyappaṭibaddhā kāyasaṅkhārā,",
  "atk-vin01a:1702_5": "te kāyasaṅkhāre passambhento nirodhento vūpasamento sikkhati.",
  "atk-vin01a:1702_6": "Dīghaṃ passāsā kāyikā ete dhammā…pe…",
  "atk-vin01a:1702_7": "rassaṃ assāsā…pe…",
  "atk-vin01a:1702_8": "rassaṃ passāsā…",
  "atk-vin01a:1702_9": "sabbakāyappaṭisaṃvedī assāsā…",
  "atk-vin01a:1702_10": "sabbakāyappaṭisaṃvedī passāsā kāyikā ete dhammā kāyappaṭibaddhā kāyasaṅkhārā,",
  "atk-vin01a:1702_11": "te kāyasaṅkhāre passambhento nirodhento vūpasamento sikkhati.",
  "atk-vin01a:1703_0": "Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā phandanā calanā kampanā",
  "atk-vin01a:1703_1": "passambhayaṃ kāyasaṅkhāraṃ assasissāmīti sikkhati,",
  "atk-vin01a:1703_2": "passambhayaṃ kāyasaṅkhāraṃ passasissāmīti sikkhati.",
  "atk-vin01a:1704_0": "Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā aniñjanā aphandanā acalanā akampanā,",
  "atk-vin01a:1704_1": "santaṃ sukhumaṃ passambhayaṃ kāyasaṅkhāraṃ assasissāmīti sikkhati,",
  "atk-vin01a:1704_2": "passambhayaṃ kāyasaṅkhāraṃ passasissāmīti sikkhati.",
  "atk-vin01a:1705_0": "Iti kira passambhayaṃ kāyasaṅkhāraṃ assasissāmīti sikkhati,",
  "atk-vin01a:1705_1": "passambhayaṃ kāyasaṅkhāraṃ passasissāmīti sikkhati.",
  "atk-vin01a:1705_2": "Evaṃ sante vātūpaladdhiyā ca pabhāvanā na hoti,",
  "atk-vin01a:1705_3": "assāsapassāsānañca pabhāvanā na hoti,",
  "atk-vin01a:1705_4": "ānāpānassatiyā ca pabhāvanā na hoti,",
  "atk-vin01a:1705_5": "ānāpānassatisamādhissa ca pabhāvanā na na hoti,",
  "atk-vin01a:1705_6": "na ca naṃ taṃ samāpattiṃ paṇḍitā samāpajjantipi vuṭṭhahantipi.",
  "atk-vin01a:1706_0": "Iti kira passambhayaṃ kāyasaṅkhāraṃ assasissāmi…pe…",
  "atk-vin01a:1706_1": "passasissāmīti sikkhati.",
  "atk-vin01a:1706_2": "Evaṃ sante vātūpaladdhiyā ca pabhāvanā hoti,",
  "atk-vin01a:1706_3": "assāsapassāsānañca pabhāvanā hoti,",
  "atk-vin01a:1706_4": "ānāpānassatiyā ca pabhāvanā hoti,",
  "atk-vin01a:1706_5": "ānāpānassatisamādhissa ca pabhāvanā hoti,",
  "atk-vin01a:1706_6": "tañca naṃ samāpattiṃ paṇḍitā samāpajjantipi vuṭṭhahantipi.",
  "atk-vin01a:1707_0": "Yathā kathaṃ viya?",
  "atk-vin01a:1707_1": "Seyyathāpi kaṃse ākoṭite paṭhamaṃ oḷārikā saddā pavattanti,",
  "atk-vin01a:1707_2": "oḷārikānaṃ saddānaṃ nimittaṃ suggahitattā sumanasikatattā sūpadhāritattā niruddhepi oḷārike sadde atha pacchā sukhumakā saddā pavattanti,",
  "atk-vin01a:1707_3": "sukhumakānaṃ saddānaṃ nimittaṃ suggahitattā sumanasikatattā sūpadhāritattā niruddhepi sukhumake sadde",
  "atk-vin01a:1707_4": "atha pacchā sukhumasaddanimittārammaṇatāpi cittaṃ pavattati;",
  "atk-vin01a:1707_5": "evameva paṭhamaṃ oḷārikā assāsapassāsā pavattanti,",
  "atk-vin01a:1707_6": "oḷārikānaṃ assāsapassāsānaṃ nimittaṃ suggahitattā sumanasikatattā sūpadhāritattā niruddhepi oḷārike assāsapassāse",
  "atk-vin01a:1707_7": "atha pacchā sukhumakā assāsapassāsā pavattanti,",
  "atk-vin01a:1707_8": "sukhumakānaṃ assāsapassāsānaṃ nimittaṃ suggahitattā sumanasikatattā sūpadhāritattā niruddhepi sukhumake",
  "atk-vin01a:1707_9": "assāsapassāse atha pacchā sukhumaassāsapassāsanimittārammaṇatāpi cittaṃ na vikkhepaṃ gacchati.",
  "atk-vin01a:1708_0": "Evaṃ sante vātūpaladdhiyā ca pabhāvanā hoti,",
  "atk-vin01a:1708_1": "assāsapassāsānañca pabhāvanā hoti,",
  "atk-vin01a:1708_2": "ānāpānassatiyā ca pabhāvanā hoti,",
  "atk-vin01a:1708_3": "ānāpānassatisamādhissa ca pabhāvanā hoti,",
  "atk-vin01a:1708_4": "tañca naṃ samāpattiṃ paṇḍitā samāpajjantipi vuṭṭhahantipi.",
  "atk-vin01a:1709_0": "Passambhayaṃ kāyasaṅkhāranti assāsapassāsā kāyo,",
  "atk-vin01a:1709_1": "upaṭṭhānaṃ sati,",
  "atk-vin01a:1709_2": "anupassanā ñāṇaṃ.",
  "atk-vin01a:1709_3": "Kāyo upaṭṭhānaṃ no sati,",
  "atk-vin01a:1709_4": "sati upaṭṭhānañceva sati ca,",
  "atk-vin01a:1709_5": "tāya satiyā tena ñāṇena taṃ kāyaṃ anupassati.",
  "atk-vin01a:1709_6": "Tena vuccati –",
  "atk-vin01a:1709_7": "“kāye kāyānupassanā satipaṭṭhānabhāvanāti.",
  "atk-vin01a:1710_0": "Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "atk-vin01a:1711_0": "Yasmā panettha idameva catukkaṃ ādikammikassa kammaṭṭhānavasena vuttaṃ,",
  "atk-vin01a:1711_1": "itarāni pana tīṇi catukkāni ettha pattajjhānassa vedanācittadhammānupassanāvasena vuttāni,",
  "atk-vin01a:1711_2": "tasmā idaṃ kammaṭṭhānaṃ bhāvetvā ānāpānassaticatutthajjhānapadaṭṭhānāya vipassanāya saha paṭisambhidāhi",
  "atk-vin01a:1711_3": "arahattaṃ pāpuṇitukāmena buddhaputtena yaṃ kātabbaṃ taṃ sabbaṃ idheva tāva ādikammikassa kulaputtassa",
  "atk-vin01a:1711_4": "vasena ādito pabhuti evaṃ veditabbaṃ.",
  "atk-vin01a:1711_5": "Catubbidhaṃ tāva sīlaṃ visodhetabbaṃ.",
  "atk-vin01a:1711_6": "Tattha tividhā visodhanā –",
  "atk-vin01a:1711_7": "anāpajjanaṃ,",
  "atk-vin01a:1711_8": "āpannavuṭṭhānaṃ,",
  "atk-vin01a:1711_9": "kilesehi ca appatipīḷanaṃ.",
  "atk-vin01a:1711_10": "Evaṃ visuddhasīlassa hi bhāvanā sampajjati.",
  "atk-vin01a:1711_11": "Yampidaṃ cetiyaṅgaṇavattaṃ bodhiyaṅgaṇavattaṃ upajjhāyavattaṃ ācariyavattaṃ jantāgharavattaṃ uposathāgāravattaṃ",
  "atk-vin01a:1711_12": "dveasīti khandhakavattāni cuddasavidhaṃ mahāvattanti imesaṃ vasena ābhisamācārikasīlaṃ vuccati,",
  "atk-vin01a:1711_13": "tampi sādhukaṃ paripūretabbaṃ.",
  "atk-vin01a:1711_14": "Yo hi “ahaṃ sīlaṃ rakkhāmi,",
  "atk-vin01a:1711_15": "kiṃ ābhisamācārikena kamma”nti vadeyya,",
  "atk-vin01a:1711_16": "tassa sīlaṃ paripūressatīti netaṃ ṭhānaṃ vijjati.",
  "atk-vin01a:1711_17": "Ābhisamācārikavatte pana paripūre sīlaṃ paripūrati,",
  "atk-vin01a:1711_18": "sīle paripūre samādhi gabbhaṃ gaṇhāti.",
  "atk-vin01a:1711_19": "Vuttañhetaṃ bhagavatā – “so vata,",
  "atk-vin01a:1711_20": "bhikkhave,",
  "atk-vin01a:1711_21": "bhikkhu ābhisamācārikaṃ dhammaṃ aparipūretvā ‘sīlāni paripūressatī’ti netaṃ ṭhānaṃ vijjatī”ti vitthāretabbaṃ.",
  "atk-vin01a:1711_22": "Tasmā tena yampidaṃ cetiyaṅgaṇavattādi ābhisamācārikasīlaṃ vuccati,",
  "atk-vin01a:1711_23": "tampi sādhukaṃ paripūretabbaṃ. Tato –",
  "atk-vin01a:1712_0": "“Āvāso ca kulaṃ lābho, gaṇo kammañca pañcamaṃ;",
  "atk-vin01a:1713_0": "Addhānaṃ ñāti ābādho, gantho iddhīti te dasā”ti.",
  "atk-vin01a:1714_0": "Evaṃ vuttesu dasasu palibodhesu yo palibodho atthi, so upacchinditabbo.",
  "atk-vin01a:1715_0": "Evaṃ upacchinnapalibodhena kammaṭṭhānaṃ uggahetabbaṃ.",
  "atk-vin01a:1715_1": "Tampi duvidhaṃ hoti –",
  "atk-vin01a:1715_2": "sabbatthakakammaṭṭhānañca pārihāriyakammaṭṭhānañca.",
  "atk-vin01a:1715_3": "Tattha sabbatthakakammaṭṭhānaṃ nāma bhikkhusaṅghādīsu mettā maraṇassati ca asubhasaññātipi eke.",
  "atk-vin01a:1715_4": "Kammaṭṭhānikena hi bhikkhunā paṭhamaṃ tāva paricchinditvā sīmaṭṭhakabhikkhusaṅghe mettā bhāvetabbā;",
  "atk-vin01a:1715_5": "tato sīmaṭṭhakadevatāsu,",
  "atk-vin01a:1715_6": "tato gocaragāme issarajane,",
  "atk-vin01a:1715_7": "tato tattha manusse upādāya sabbasattesu.",
  "atk-vin01a:1715_8": "So hi bhikkhusaṅghe mettāya sahavāsīnaṃ muducittataṃ janeti,",
  "atk-vin01a:1715_9": "athassa sukhasaṃvāsatā hoti.",
  "atk-vin01a:1715_10": "Sīmaṭṭhakadevatāsu mettāya mudukatacittāhi devatāhi dhammikāya rakkhāya susaṃvihitārakkho hoti.",
  "atk-vin01a:1715_11": "Gocaragāme issarajane mettāya mudukatacittasantānehi issarehi dhammikāya rakkhāya surakkhitaparikkhāro hoti.",
  "atk-vin01a:1715_12": "Tattha manussesu mettāya pasāditacittehi tehi aparibhūto hutvā vicarati.",
  "atk-vin01a:1715_13": "Sabbasattesu mettāya sabbattha appaṭihatacāro hoti.",
  "atk-vin01a:1716_0": "Maraṇassatiyā pana “avassaṃ maritabba”nti cintento anesanaṃ pahāya uparūparivaḍḍhamānasaṃvego anolīnavuttiko hoti.",
  "atk-vin01a:1716_1": "Asubhasaññāya dibbesupi ārammaṇesu taṇhā nuppajjati.",
  "atk-vin01a:1716_2": "Tenassetaṃ tayaṃ evaṃ bahūpakārattā “sabbattha atthayitabbaṃ icchitabba”nti katvā adhippetassa ca yogānuyogakammassa",
  "atk-vin01a:1716_3": "padaṭṭhānattā “sabbatthakakammaṭṭhāna”nti vuccati.",
  "atk-vin01a:1717_0": "Aṭṭhatiṃsārammaṇesu pana yaṃ yassa caritānukūlaṃ,",
  "atk-vin01a:1717_1": "taṃ tassa niccaṃ pariharitabbattā yathāvutteneva nayena “pārihāriyakammaṭṭhāna”ntipi vuccati.",
  "atk-vin01a:1717_2": "Idha pana idameva ānāpānassatikammaṭṭhānaṃ “pārihāriyakammaṭṭhāna”nti vuccati.",
  "atk-vin01a:1717_3": "Ayamettha saṅkhepo.",
  "atk-vin01a:1717_4": "Vitthāro pana sīlavisodhanakathaṃ palibodhupacchedakathañca icchantena visuddhimaggato gahetabbo.",
  "atk-vin01a:1718_0": "Evaṃ visuddhasīlena pana upacchinnapalibodhena ca idaṃ kammaṭṭhānaṃ uggaṇhantena imināva kammaṭṭhānena",
  "atk-vin01a:1718_1": "catutthajjhānaṃ nibbattetvā vipassanaṃ vaḍḍhetvā arahattaṃ pattassa buddhaputtassa santike uggahetabbaṃ.",
  "atk-vin01a:1718_2": "Taṃ alabhantena anāgāmissa,",
  "atk-vin01a:1718_3": "tampi alabhantena sakadāgāmissa,",
  "atk-vin01a:1718_4": "tampi alabhantena sotāpannassa,",
  "atk-vin01a:1718_5": "tampi alabhantena ānāpānacatutthajjhānalābhissa,",
  "atk-vin01a:1718_6": "tampi alabhantena pāḷiyā aṭṭhakathāya ca asammūḷhassa vinicchayācariyassa santike uggahetabbaṃ.",
  "atk-vin01a:1718_7": "Arahantādayo hi attanā adhigatamaggameva ācikkhanti.",
  "atk-vin01a:1718_8": "Ayaṃ pana gahanapadese mahāhatthipathaṃ nīharanto viya sabbattha asammūḷho sappāyāsappāyaṃ paricchinditvā katheti.",
  "atk-vin01a:1719_0": "Tatrāyaṃ anupubbikathā –",
  "atk-vin01a:1719_1": "tena bhikkhunā sallahukavuttinā vinayācārasampannena vuttappakāramācariyaṃ upasaṅkamitvā vattapaṭipattiyā",
  "atk-vin01a:1719_2": "ārādhitacittassa tassa santike pañcasandhikaṃ kammaṭṭhānaṃ uggahetabbaṃ.",
  "atk-vin01a:1719_3": "Tatrime pañca sandhayo – uggaho,",
  "atk-vin01a:1719_4": "paripucchā,",
  "atk-vin01a:1719_5": "upaṭṭhānaṃ, appanā,",
  "atk-vin01a:1719_6": "lakkhaṇanti.",
  "atk-vin01a:1719_7": "Tattha “uggaho” nāma kammaṭṭhānassa uggaṇhanaṃ,",
  "atk-vin01a:1719_8": "“paripucchā” nāma kammaṭṭhānassa paripucchanā,",
  "atk-vin01a:1719_9": "“upaṭṭhānaṃ” nāma kammaṭṭhānassa upaṭṭhānaṃ,",
  "atk-vin01a:1719_10": "“appanā” nāma kammaṭṭhānappanā,",
  "atk-vin01a:1719_11": "“lakkhaṇaṃ” nāma kammaṭṭhānassa lakkhaṇaṃ.",
  "atk-vin01a:1719_12": "“Evaṃlakkhaṇamidaṃ kammaṭṭhāna”nti kammaṭṭhānasabhāvūpadhāraṇanti vuttaṃ hoti.",
  "atk-vin01a:1720_0": "Evaṃ pañcasandhikaṃ kammaṭṭhānaṃ uggaṇhanto attanāpi na kilamati,",
  "atk-vin01a:1720_1": "ācariyampi na viheṭheti;",
  "atk-vin01a:1720_2": "tasmā thokaṃ uddisāpetvā bahukālaṃ sajjhāyitvā evaṃ pañcasandhikaṃ kammaṭṭhānaṃ uggahetvā sace tattha sappāyaṃ hoti,",
  "atk-vin01a:1720_3": "tattheva vasitabbaṃ.",
  "atk-vin01a:1720_4": "No ce tattha sappāyaṃ hoti,",
  "atk-vin01a:1720_5": "ācariyaṃ āpucchitvā sace mandapañño yojanaparamaṃ gantvā,",
  "atk-vin01a:1720_6": "sace tikkhapañño dūrampi gantvā aṭṭhārasasenāsanadosavivajjitaṃ,",
  "atk-vin01a:1720_7": "pañcasenāsanaṅgasamannāgataṃ senāsanaṃ upagamma tattha vasantena upacchinnakhuddakapalibodhena katabhattakiccena",
  "atk-vin01a:1720_8": "bhattasammadaṃ paṭivinodetvā ratanattayaguṇānussaraṇena cittaṃ sampahaṃsetvā ācariyuggahato ekapadampi",
  "atk-vin01a:1720_9": "asammussantena idaṃ ānāpānassatikammaṭṭhānaṃ manasikātabbaṃ.",
  "atk-vin01a:1720_10": "Ayamettha saṅkhepo.",
  "atk-vin01a:1720_11": "Vitthāro pana imaṃ kathāmaggaṃ icchantena visuddhimaggato gahetabbo.",
  "atk-vin01a:1721_0": "Yaṃ pana vuttaṃ “idaṃ ānāpānassatikammaṭṭhānaṃ manasikātabba”nti tatrāyaṃ manasikāravidhi –",
  "atk-vin01a:1722_0": "“Gaṇanā anubandhanā, phusanā ṭhapanā sallakkhaṇā;",
  "atk-vin01a:1723_0": "Vivaṭṭanā pārisuddhi, tesañca paṭipassanā”ti. ;",
  "atk-vin01a:1724_0": "“Gaṇanā”ti gaṇanāyeva.",
  "atk-vin01a:1724_1": "“Anubandhanā”ti anuvahanā.",
  "atk-vin01a:1724_2": "“Phusanā”ti phuṭṭhaṭṭhānaṃ.",
  "atk-vin01a:1724_3": "“Ṭhapanā”ti appanā.",
  "atk-vin01a:1724_4": "“Sallakkhaṇā”ti vipassanā.",
  "atk-vin01a:1724_5": "“Vivaṭṭanā”ti maggo.",
  "atk-vin01a:1724_6": "“Pārisuddhī”ti phalaṃ.",
  "atk-vin01a:1724_7": "“Tesañca paṭipassanā”ti paccavekkhaṇā.",
  "atk-vin01a:1724_8": "Tattha iminā ādikammikakulaputtena paṭhamaṃ gaṇanāya idaṃ kamaṭṭhānaṃ manasikātabbaṃ.",
  "atk-vin01a:1724_9": "Gaṇentena ca pañcannaṃ heṭṭhā na ṭhapetabbaṃ,",
  "atk-vin01a:1724_10": "dasannaṃ upari na netabbaṃ,",
  "atk-vin01a:1724_11": "antare khaṇḍaṃ na dassetabbaṃ.",
  "atk-vin01a:1724_12": "Pañcannaṃ heṭṭhā ṭhapentassa hi sambādhe okāse cittuppādo vipphandati,",
  "atk-vin01a:1724_13": "sambādhe vaje sanniruddhagogaṇo viya.",
  "atk-vin01a:1724_14": "Dasannaṃ upari nentassa gaṇanānissitova cittuppādo hoti.",
  "atk-vin01a:1724_15": "Antarā khaṇḍaṃ dassentassa “sikhāppattaṃ nu kho me kammaṭṭhānaṃ,",
  "atk-vin01a:1724_16": "no”ti cittaṃ vikampati.",
  "atk-vin01a:1724_17": "Tasmā ete dose vajjetvā gaṇetabbaṃ.",
  "atk-vin01a:1725_0": "Gaṇentena ca paṭhamaṃ dandhagaṇanāya dhaññamāpakagaṇanāya gaṇetabbaṃ.",
  "atk-vin01a:1725_1": "Dhaññamāpako hi nāḷiṃ pūretvā “eka”nti vatvā okirati.",
  "atk-vin01a:1725_2": "Puna pūrento kiñci kacavaraṃ disvā taṃ chaḍḍento “ekaṃ eka”nti vadati.",
  "atk-vin01a:1725_3": "Esa nayo “dve dve”tiādīsu.",
  "atk-vin01a:1725_4": "Evameva imināpi assāsapassāsesu yo upaṭṭhāti taṃ gahetvā “ekaṃ eka”nti ādiṃkatvā yāva “dasa dasā”ti pavattamānaṃ",
  "atk-vin01a:1725_5": "pavattamānaṃ upalakkhetvāva gaṇetabbaṃ.",
  "atk-vin01a:1725_6": "Tassevaṃ gaṇayato nikkhamantā ca pavisantā ca assāsapassāsā pākaṭā honti.",
  "atk-vin01a:1726_0": "Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya gopālakagaṇanāya gaṇetabbaṃ.",
  "atk-vin01a:1726_1": "Cheko hi gopālako sakkharāyo ucchaṅgena gahetvā rajjudaṇḍahattho pātova vajaṃ gantvā gāvo piṭṭhiyaṃ paharitvā",
  "atk-vin01a:1726_2": "palighatthambhamatthake nisinno dvāraṃ pattaṃ pattaṃyeva gāvaṃ “eko dve”ti sakkharaṃ khipitvā khipitvā gaṇeti.",
  "atk-vin01a:1726_3": "Tiyāmarattiṃ sambādhe okāse dukkhaṃ vutthagogaṇo nikkhamanto aññamaññaṃ upanighaṃsanto vegena vegena puñjo puñjo hutvā nikkhamati.",
  "atk-vin01a:1726_4": "So vegena vegena “tīṇi cattāri pañca dasā”ti gaṇetiyeva.",
  "atk-vin01a:1726_5": "Evamimassāpi purimanayena gaṇayato assāsapassāsā pākaṭā hutvā sīghaṃ sīghaṃ punappunaṃ sañcaranti.",
  "atk-vin01a:1726_6": "Tato tena “punappunaṃ sañcarantī”ti ñatvā anto ca bahi ca aggahetvā dvārappattaṃ dvārappattaṃyeva gahetvā “eko dve tīṇi cattāri pañca,",
  "atk-vin01a:1726_7": "eko dve tīṇi cattāri pañca cha,",
  "atk-vin01a:1726_8": "eko dve tīṇi cattāri pañca cha satta…pe… aṭṭha… nava…",
  "atk-vin01a:1726_9": "dasā”ti sīghaṃ sīghaṃ gaṇetabbameva.",
  "atk-vin01a:1726_10": "Gaṇanāpaṭibaddhe hi kammaṭṭhāne gaṇanābaleneva cittaṃ ekaggaṃ hoti arittūpatthambhanavasena caṇḍasote nāvāṭhapanamiva.",
  "atk-vin01a:1727_0": "Tassevaṃ sīghaṃ sīghaṃ gaṇayato kammaṭṭhānaṃ nirantarappavattaṃ viya hutvā upaṭṭhāti.",
  "atk-vin01a:1727_1": "Atha “nirantaraṃ pavattatī”ti ñatvā anto ca bahi ca vātaṃ apariggahetvā purimanayeneva vegena vegena gaṇetabbaṃ.",
  "atk-vin01a:1727_2": "Antopavisanavātena hi saddhiṃ cittaṃ pavesayato abbhantaraṃ vātabbhāhataṃ medapūritaṃ viya hoti,",
  "atk-vin01a:1727_3": "bahinikkhamanavātena saddhiṃ cittaṃ nīharato bahiddhā puthuttārammaṇe cittaṃ vikkhipati.",
  "atk-vin01a:1727_4": "Phuṭṭhokāse pana satiṃ ṭhapetvā bhāventasseva bhāvanā sampajjati.",
  "atk-vin01a:1727_5": "Tena vuttaṃ –",
  "atk-vin01a:1727_6": "“anto ca bahi ca vātaṃ apariggahetvā purimanayeneva vegena vegena gaṇetabba”nti.",
  "atk-vin01a:1728_0": "Kīva ciraṃ panetaṃ gaṇetabbanti?",
  "atk-vin01a:1728_1": "Yāva vinā gaṇanāya assāsapassāsārammaṇe sati santiṭṭhati.",
  "atk-vin01a:1728_2": "Bahi visaṭavitakkavicchedaṃ katvā assāsapassāsārammaṇe sati saṇṭhapanatthaṃyeva hi gaṇanāti.",
  "atk-vin01a:1729_0": "Evaṃ gaṇanāya manasikatvā anubandhanāya manasikātabbaṃ.",
  "atk-vin01a:1729_1": "Anubandhanā nāma gaṇanaṃ paṭisaṃharitvā satiyā nirantaraṃ assāsapassāsānaṃ anugamanaṃ;",
  "atk-vin01a:1729_2": "tañca kho na ādimajjhapariyosānānugamanavasena.",
  "atk-vin01a:1729_3": "Bahinikkhamanavātassa hi nābhi ādi,",
  "atk-vin01a:1729_4": "hadayaṃ majjhaṃ,",
  "atk-vin01a:1729_5": "nāsikaggaṃ pariyosānaṃ.",
  "atk-vin01a:1729_6": "Abbhantarapavisanavātassa nāsikaggaṃ ādi,",
  "atk-vin01a:1729_7": "hadayaṃ majjhaṃ,",
  "atk-vin01a:1729_8": "nābhi pariyosānaṃ.",
  "atk-vin01a:1729_9": "Tañcassa anugacchato vikkhepagataṃ cittaṃ sāraddhāya ceva hoti iñjanāya ca. Yathāha –",
  "atk-vin01a:1730_0": "“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi cittampi sāraddhā ca honti iñjitā ca phanditā ca.",
  "atk-vin01a:1730_1": "Passāsādimajjhapariyosānaṃ satiyā anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti.",
  "atk-vin01a:1731_0": "Tasmā anubandhanāya manasikarontena na ādimajjhapariyosānavasena manasikātabbaṃ.",
  "atk-vin01a:1731_1": "Apica kho phusanāvasena ca ṭhapanāvasena ca manasikātabbaṃ.",
  "atk-vin01a:1731_2": "Gaṇanānubandhanāvasena viya hi phusanāṭhapanāvasena visuṃ manasikāro natthi.",
  "atk-vin01a:1731_3": "Phuṭṭhaphuṭṭhaṭṭhāneyeva pana gaṇento gaṇanāya ca phusanāya ca manasi karoti.",
  "atk-vin01a:1731_4": "Tattheva gaṇanaṃ paṭisaṃharitvā te satiyā anubandhanto appanāvasena ca cittaṃ ṭhapento “anubandhanāya",
  "atk-vin01a:1731_5": "ca phusanāya ca ṭhapanāya ca manasi karotī”ti vuccati.",
  "atk-vin01a:1731_6": "Svāyamattho aṭṭhakathāyaṃ vuttapaṅguḷadovārikopamāhi paṭisambhidāyaṃ vuttakakacopamāya ca veditabbo.",
  "atk-vin01a:1732_0": "Tatrāyaṃ paṅguḷopamā –",
  "atk-vin01a:1732_1": "“seyyathāpi paṅguḷo dolāya kīḷataṃ mātāputtānaṃ dolaṃ khipitvā tattheva dolatthambhamūle nisinno kamena",
  "atk-vin01a:1732_2": "āgacchantassa ca gacchantassa ca dolāphalakassa ubho koṭiyo majjhañca passati,",
  "atk-vin01a:1732_3": "na ca ubhokoṭimajjhānaṃ dassanatthaṃ byāvaṭo hoti.",
  "atk-vin01a:1732_4": "Evamevāyaṃ bhikkhu sativasena upanibandhanatthambhamūle ṭhatvā assāsapassāsadolaṃ khipitvā tattheva nimitte",
  "atk-vin01a:1732_5": "satiyā nisinno kamena āgacchantānañca gacchantānañca phuṭṭhaṭṭhāne assāsapassāsānaṃ ādimajjhapariyosānaṃ",
  "atk-vin01a:1732_6": "satiyā anugacchanto tattha ca cittaṃ ṭhapento passati,",
  "atk-vin01a:1732_7": "na ca tesaṃ dassanatthaṃ byāvaṭo hoti.",
  "atk-vin01a:1732_8": "Ayaṃ paṅguḷopamā.",
  "atk-vin01a:1733_0": "Ayaṃ pana dovārikopamā –",
  "atk-vin01a:1733_1": "“seyyathāpi dovāriko nagarassa anto ca bahi ca purise ‘ko tvaṃ,",
  "atk-vin01a:1733_2": "kuto vā āgato,",
  "atk-vin01a:1733_3": "kuhiṃ vā gacchasi,",
  "atk-vin01a:1733_4": "kiṃ vā te hatthe’ti na vīmaṃsati,",
  "atk-vin01a:1733_5": "na hi tassa te bhārā.",
  "atk-vin01a:1733_6": "Dvārappattaṃ dvārappattaṃyeva pana vīmaṃsati;",
  "atk-vin01a:1733_7": "evameva imassa bhikkhuno anto paviṭṭhavātā ca bahi nikkhantavātā ca na bhārā honti,",
  "atk-vin01a:1733_8": "dvārappattā dvārappattāyeva bhārāti.",
  "atk-vin01a:1733_9": "Ayaṃ dovārikopamā.",
  "atk-vin01a:1734_0": "Kakacopamā pana āditopabhuti evaṃ veditabbā. Vuttañhetaṃ –",
  "atk-vin01a:1735_0": "“Nimittaṃ assāsapassāsā, anārammaṇamekacittassa;",
  "atk-vin01a:1736_0": "Ajānato ca tayo dhamme, bhāvanānupalabbhati.",
  "atk-vin01a:1737_0": "“Nimittaṃ assāsapassāsā, anārammaṇamekacittassa;",
  "atk-vin01a:1738_0": "Jānato ca tayo dhamme, bhāvanā upalabbhatī”ti. ;",
  "atk-vin01a:1739_0": "Kathaṃ ime tayo dhammā ekacittassa ārammaṇaṃ na honti,",
  "atk-vin01a:1739_1": "na cime tayo dhammā aviditā honti,",
  "atk-vin01a:1739_2": "na ca cittaṃ vikkhepaṃ gacchati,",
  "atk-vin01a:1739_3": "padhānañca paññāyati,",
  "atk-vin01a:1739_4": "payogañca sādheti,",
  "atk-vin01a:1739_5": "visesamadhigacchati?",
  "atk-vin01a:1739_6": "Seyyathāpi rukkho same bhūmibhāge nikkhitto,",
  "atk-vin01a:1739_7": "tamenaṃ puriso kakacena chindeyya,",
  "atk-vin01a:1739_8": "rukkhe phuṭṭhakakacadantānaṃ vasena purisassa sati upaṭṭhitā hoti,",
  "atk-vin01a:1739_9": "na āgate vā gate vā kakacadante manasi karoti,",
  "atk-vin01a:1739_10": "na āgatā vā gatā vā kakacadantā aviditā honti,",
  "atk-vin01a:1739_11": "padhānañca paññāyati,",
  "atk-vin01a:1739_12": "payogañca sādheti.",
  "atk-vin01a:1740_0": "Yathā rukkho same bhūmibhāge nikkhitto;",
  "atk-vin01a:1740_1": "evaṃ upanibandhananimittaṃ.",
  "atk-vin01a:1740_2": "Yathā kakacadantā;",
  "atk-vin01a:1740_3": "evaṃ assāsapassāsā.",
  "atk-vin01a:1740_4": "Yathā rukkhe phuṭṭhakakacadantānaṃ vasena purisassa sati upaṭṭhitā hoti,",
  "atk-vin01a:1740_5": "na āgate vā gate vā kakacadante manasi karoti,",
  "atk-vin01a:1740_6": "na āgatā vā gatā vā kakacadantā aviditā honti,",
  "atk-vin01a:1740_7": "padhānañca paññāyati,",
  "atk-vin01a:1740_8": "payogañca sādheti,",
  "atk-vin01a:1740_9": "evameva bhikkhu nāsikagge vā mukhanimitte vā satiṃ upaṭṭhapetvā nisinno hoti,",
  "atk-vin01a:1740_10": "na āgate vā gate vā assāsapassāse manasi karoti,",
  "atk-vin01a:1740_11": "na āgatā vā gatā vā assāsapassāsā aviditā honti,",
  "atk-vin01a:1740_12": "padhānañca paññāyati,",
  "atk-vin01a:1740_13": "payogañca sādheti,",
  "atk-vin01a:1740_14": "visesamadhigacchati.",
  "atk-vin01a:1741_0": "Padhānanti katamaṃ padhānaṃ?",
  "atk-vin01a:1741_1": "Āraddhavīriyassa kāyopi cittampi kammaniyaṃ hoti –",
  "atk-vin01a:1741_2": "idaṃ padhānaṃ.",
  "atk-vin01a:1741_3": "Katamo payogo?",
  "atk-vin01a:1741_4": "Āraddhavīriyassa upakkilesā pahīyanti,",
  "atk-vin01a:1741_5": "vitakkā vūpasammanti –",
  "atk-vin01a:1741_6": "ayaṃ payogo.",
  "atk-vin01a:1741_7": "Katamo viseso?",
  "atk-vin01a:1741_8": "Āraddhavīriyassa saṃyojanā pahīyanti,",
  "atk-vin01a:1741_9": "anusayā byantī honti –",
  "atk-vin01a:1741_10": "ayaṃ viseso.",
  "atk-vin01a:1741_11": "Evaṃ ime tayo dhammā ekacittassa ārammaṇā na honti,",
  "atk-vin01a:1741_12": "na cime tayo dhammā aviditā honti,",
  "atk-vin01a:1741_13": "na ca cittaṃ vikkhepaṃ gacchati,",
  "atk-vin01a:1741_14": "padhānañca paññāyati,",
  "atk-vin01a:1741_15": "payogañca sādheti,",
  "atk-vin01a:1741_16": "visesamadhigacchati.",
  "atk-vin01a:1742_0": "“Ānāpānassatī yassa, paripuṇṇā subhāvitā;",
  "atk-vin01a:1743_0": "Anupubbaṃ paricitā, yathā buddhena desitā;",
  "atk-vin01a:1744_0": "So imaṃ lokaṃ pabhāseti, abbhā muttova candimā”ti. ;",
  "atk-vin01a:1745_0": "Ayaṃ kakacopamā.",
  "atk-vin01a:1745_1": "Idha panassa āgatāgatavasena amanasikāramattameva payojananti veditabbaṃ.",
  "atk-vin01a:1745_2": "Idaṃ kammaṭṭhānaṃ manasikaroto kassaci nacireneva nimittañca uppajjati,",
  "atk-vin01a:1745_3": "avasesajjhānaṅgapaṭimaṇḍitā appanāsaṅkhātā ṭhapanā ca sampajjati.",
  "atk-vin01a:1745_4": "Kassaci pana gaṇanāvaseneva manasikārakālatopabhuti anukkamato oḷārikaassāsapassāsanirodhavasena kāyadarathe vūpasante kāyopi cittampi lahukaṃ hoti,",
  "atk-vin01a:1745_5": "sarīraṃ ākāse laṅghanākārappattaṃ viya hoti.",
  "atk-vin01a:1745_6": "Yathā sāraddhakāyassa mañce vā pīṭhe vā nisīdato mañcapīṭhaṃ onamati, vikūjati,",
  "atk-vin01a:1745_7": "paccattharaṇaṃ valiṃ gaṇhāti.",
  "atk-vin01a:1745_8": "Asāraddhakāyassa pana nisīdato neva mañcapīṭhaṃ onamati,",
  "atk-vin01a:1745_9": "na vikūjati,",
  "atk-vin01a:1745_10": "na paccattharaṇaṃ valiṃ gaṇhāti,",
  "atk-vin01a:1745_11": "tūlapicupūritaṃ viya mañcapīṭhaṃ hoti. Kasmā?",
  "atk-vin01a:1745_12": "Yasmā asāraddho kāyo lahuko hoti;",
  "atk-vin01a:1745_13": "evameva gaṇanāvasena manasikārakālatopabhuti anukkamato oḷārikaassāsapassāsanirodhavasena kāyadarathe vūpasante kāyopi cittampi lahukaṃ hoti,",
  "atk-vin01a:1745_14": "sarīraṃ ākāse laṅghanākārappattaṃ viya hoti.",
  "atk-vin01a:1746_0": "Tassa oḷārike assāsapassāse niruddhe sukhumaassāsapassāsanimittārammaṇaṃ cittaṃ pavattati,",
  "atk-vin01a:1746_1": "tasmimpi niruddhe aparāparaṃ tato sukhumatarasukhumatamanimittārammaṇaṃ pavattatiyeva. Kathaṃ?",
  "atk-vin01a:1746_2": "Yathā puriso mahatiyā lohasalākāya kaṃsatāḷaṃ ākoṭeyya,",
  "atk-vin01a:1746_3": "ekappahārena mahāsaddo uppajjeyya,",
  "atk-vin01a:1746_4": "tassa oḷārikasaddārammaṇaṃ cittaṃ pavatteyya,",
  "atk-vin01a:1746_5": "niruddhe oḷārike sadde atha pacchā sukhumasaddanimittārammaṇaṃ,",
  "atk-vin01a:1746_6": "tasmimpi niruddhe aparāparaṃ tato sukhumatarasukhumatamasaddanimittārammaṇaṃ cittaṃ pavattateva;",
  "atk-vin01a:1746_7": "evanti veditabbaṃ.",
  "atk-vin01a:1746_8": "Vuttampi cetaṃ –",
  "atk-vin01a:1746_9": "“seyyathāpi kaṃse ākoṭite”ti vitthāro.",
  "atk-vin01a:1747_0": "Yathā hi aññāni kammaṭṭhānāni uparūpari vibhūtāni honti,",
  "atk-vin01a:1747_1": "na tathā idaṃ.",
  "atk-vin01a:1747_2": "Idaṃ pana uparūpari bhāventassa bhāventassa sukhumattaṃ gacchati,",
  "atk-vin01a:1747_3": "upaṭṭhānampi na upagacchati.",
  "atk-vin01a:1747_4": "Evaṃ anupaṭṭhahante pana tasmiṃ na tena bhikkhunā uṭṭhāyāsanā cammakhaṇḍaṃ papphoṭetvā gantabbaṃ.",
  "atk-vin01a:1747_5": "Kiṃ kātabbaṃ?",
  "atk-vin01a:1747_6": "“Ācariyaṃ pucchissāmī”ti vā “naṭṭhaṃ dāni me kammaṭṭhāna”nti vā na vuṭṭhātabbaṃ,",
  "atk-vin01a:1747_7": "iriyāpathaṃ vikopetvā gacchato hi kammaṭṭhānaṃ navanavameva hoti.",
  "atk-vin01a:1747_8": "Tasmā yathānisinneneva desato āharitabbaṃ.",
  "atk-vin01a:1748_0": "Tatrāyaṃ āharaṇūpāyo.",
  "atk-vin01a:1748_1": "Tena hi bhikkhunā kammaṭṭhānassa anupaṭṭhahanabhāvaṃ ñatvā iti paṭisañcikkhitabbaṃ –",
  "atk-vin01a:1748_2": "“ime assāsapassāsā nāma kattha atthi,",
  "atk-vin01a:1748_3": "kattha natthi,",
  "atk-vin01a:1748_4": "kassa vā atthi,",
  "atk-vin01a:1748_5": "kassa vā natthī”ti.",
  "atk-vin01a:1748_6": "Athevaṃ paṭisañcikkhatā “ime antomātukucchiyaṃ natthi,",
  "atk-vin01a:1748_7": "udake nimuggānaṃ natthi,",
  "atk-vin01a:1748_8": "tathā asaññībhūtānaṃ matānaṃ catutthajjhānasamāpannānaṃ rūpārūpabhavasamaṅgīnaṃ nirodhasamāpannāna”nti ñatvā evaṃ attanāva attā paṭicodetabbo –",
  "atk-vin01a:1748_9": "“nanu tvaṃ, paṇḍita,",
  "atk-vin01a:1748_10": "neva mātukucchigato,",
  "atk-vin01a:1748_11": "na udake nimuggo,",
  "atk-vin01a:1748_12": "na asaññībhūto, na mato,",
  "atk-vin01a:1748_13": "na catutthajjhānasamaāpanno,",
  "atk-vin01a:1748_14": "na rūpārūpabhavasamaṅgī,",
  "atk-vin01a:1748_15": "na nirodhasamāpanno,",
  "atk-vin01a:1748_16": "atthiyeva te assāsapassāsā,",
  "atk-vin01a:1748_17": "mandapaññatāya pana pariggahetuṃ na sakkosī”ti.",
  "atk-vin01a:1748_18": "Athānena pakatiphuṭṭhavaseneva cittaṃ ṭhapetvā manasikāro pavattetabbo.",
  "atk-vin01a:1748_19": "Ime hi dīghanāsikassa nāsā puṭaṃ ghaṭṭentā pavattanti,",
  "atk-vin01a:1748_20": "rassanāsikassa uttaroṭṭhaṃ.",
  "atk-vin01a:1748_21": "Tasmānena imaṃ nāma ṭhānaṃ ghaṭṭentīti nimittaṃ paṭṭhapetabbaṃ.",
  "atk-vin01a:1748_22": "Imameva hi atthavasaṃ paṭicca vuttaṃ bhagavatā – “nāhaṃ,",
  "atk-vin01a:1748_23": "bhikkhave,",
  "atk-vin01a:1748_24": "muṭṭhassatissa asampajānassa ānāpānassatibhāvanaṃ vadāmī”ti.",
  "atk-vin01a:1748_25": "Kiñcāpi hi yaṃkiñci kammaṭṭhānaṃ satassa sampajānasseva sampajjati,",
  "atk-vin01a:1748_26": "ito aññaṃ pana manasikarontassa pākaṭaṃ hoti.",
  "atk-vin01a:1748_27": "Idaṃ pana ānāpānassatikammaṭṭhānaṃ garukaṃ garukabhāvanaṃ buddhapaccekabuddhabuddhaputtānaṃ mahāpurisānameva manasikārabhūmibhūtaṃ,",
  "atk-vin01a:1748_28": "na ceva ittaraṃ,",
  "atk-vin01a:1748_29": "na ca ittarasattasamāsevitaṃ.",
  "atk-vin01a:1748_30": "Yathā yathā manasi karīyati,",
  "atk-vin01a:1748_31": "tathā tathā santañceva hoti sukhumañca.",
  "atk-vin01a:1748_32": "Tasmā ettha balavatī sati ca paññā ca icchitabbā.",
  "atk-vin01a:1749_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā,",
  "atk-vin01a:1749_1": "sūcipāsavedhanampi tato sukhumataraṃ;",
  "atk-vin01a:1749_2": "evameva maṭṭhasāṭakasadisassa imassa kammaṭṭhānassa bhāvanākāle sūcipaṭibhāgā satipi sūcipāsavedhanapaṭibhāgā",
  "atk-vin01a:1749_3": "taṃsampayuttā paññāpi balavatī icchitabbā.",
  "atk-vin01a:1749_4": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-vin01a:1750_0": "Yathā pana kassako kasiṃ kasitvā balibadde muñcitvā gocarābhimukhe katvā chāyāya nisinno vissameyya,",
  "atk-vin01a:1750_1": "athassa te balibaddā vegena aṭaviṃ paviseyyuṃ.",
  "atk-vin01a:1750_2": "Yo hoti cheko kassako so puna te gahetvā yojetukāmo na tesaṃ anupadaṃ gantvā aṭaviṃ āhiṇḍati.",
  "atk-vin01a:1750_3": "Atha kho rasmiñca patodañca gahetvā ujukameva tesaṃ nipātatitthaṃ gantvā nisīdati vā nipajjati vā.",
  "atk-vin01a:1750_4": "Atha te goṇe divasabhāgaṃ caritvā nipātatitthaṃ otaritvā nhatvā ca pivitvā ca paccuttaritvā ṭhite disvā",
  "atk-vin01a:1750_5": "rasmiyā bandhitvā patodena vijjhanto ānetvā yojetvā puna kammaṃ karoti;",
  "atk-vin01a:1750_6": "evameva tena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-vin01a:1750_7": "Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā manasikāro pavattetabbo.",
  "atk-vin01a:1750_8": "Evañhissa manasikaroto nacirasseva te upaṭṭhahanti,",
  "atk-vin01a:1750_9": "nipātatitthe viya goṇā.",
  "atk-vin01a:1750_10": "Tato tena satirasmiyā bandhitvā tasmiṃyeva ṭhāne yojetvā paññāpatodena vijjhantena puna kammaṭṭhānaṃ anuyuñjitabbaṃ;",
  "atk-vin01a:1750_11": "tassevamanuyuñjato nacirasseva nimittaṃ upaṭṭhāti.",
  "atk-vin01a:1750_12": "Taṃ panetaṃ na sabbesaṃ ekasadisaṃ hoti;",
  "atk-vin01a:1750_13": "apica kho kassaci sukhasamphassaṃ uppādayamāno tūlapicu viya,",
  "atk-vin01a:1750_14": "kappāsapicu viya,",
  "atk-vin01a:1750_15": "vātadhārā viya ca upaṭṭhātīti ekacce āhu.",
  "atk-vin01a:1751_0": "Ayaṃ pana aṭṭhakathāvinicchayo –",
  "atk-vin01a:1751_1": "idañhi kassaci tārakarūpaṃ viya,",
  "atk-vin01a:1751_2": "maṇiguḷikā viya,",
  "atk-vin01a:1751_3": "muttāguḷikā viya ca kassaci kharasamphassaṃ hutvā kappāsaṭṭhi viya,",
  "atk-vin01a:1751_4": "sāradārusūci viya ca kassaci dīghapāmaṅgasuttaṃ viya,",
  "atk-vin01a:1751_5": "kusumadāmaṃ viya,",
  "atk-vin01a:1751_6": "dhūmasikhā viya ca kassaci vitthata makkaṭakasuttaṃ viya,",
  "atk-vin01a:1751_7": "valāhakapaṭalaṃ viya,",
  "atk-vin01a:1751_8": "padumapupphaṃ viya,",
  "atk-vin01a:1751_9": "rathacakkaṃ viya,",
  "atk-vin01a:1751_10": "candamaṇḍalaṃ viya,",
  "atk-vin01a:1751_11": "sūriyamaṇḍalaṃ viya ca upaṭṭhāti.",
  "atk-vin01a:1751_12": "Tañca panetaṃ yathā sambahulesu bhikkhūsu suttantaṃ sajjhāyitvā nisinnesu ekena bhikkhunā “tumhākaṃ kīdisaṃ",
  "atk-vin01a:1751_13": "hutvā idaṃ suttaṃ upaṭṭhātī”ti vutte eko “mayhaṃ mahatī pabbateyyā nadī viya hutvā upaṭṭhātī”ti āha.",
  "atk-vin01a:1751_14": "Aparo “mayhaṃ ekā vanarāji viya”.",
  "atk-vin01a:1751_15": "Añño “mayhaṃ sītacchāyo sākhāsampanno phalabhārabharitarukkho viyā”ti.",
  "atk-vin01a:1751_16": "Tesañhi taṃ ekameva suttaṃ saññānānatāya nānato upaṭṭhāti.",
  "atk-vin01a:1751_17": "Evaṃ ekameva kammaṭṭhānaṃ saññānānatāya nānato upaṭṭhāti.",
  "atk-vin01a:1751_18": "Saññajañhi etaṃ saññānidānaṃ saññāppabhavaṃ tasmā saññānānatāya nānato upaṭṭhātīti veditabbaṃ.",
  "atk-vin01a:1752_0": "Ettha ca aññameva assāsārammaṇaṃ cittaṃ,",
  "atk-vin01a:1752_1": "aññaṃ passāsārammaṇaṃ,",
  "atk-vin01a:1752_2": "aññaṃ nimittārammaṇaṃ yassa hi ime tayo dhammā natthi,",
  "atk-vin01a:1752_3": "tassa kammaṭṭhānaṃ neva appanaṃ na upacāraṃ pāpuṇāti.",
  "atk-vin01a:1752_4": "Yassa panime tayo dhammā atthi,",
  "atk-vin01a:1752_5": "tasseva kammaṭṭhānaṃ appanañca upacārañca pāpuṇāti.",
  "atk-vin01a:1752_6": "Vuttañhetaṃ –",
  "atk-vin01a:1753_0": "“Nimittaṃ assāsapassāsā, anārammaṇamekacittassa;",
  "atk-vin01a:1754_0": "Ajānato ca tayo dhamme, bhāvanānupalabbhati.",
  "atk-vin01a:1755_0": "“Nimittaṃ assāsapassāsā, anārammaṇamekacittassa;",
  "atk-vin01a:1756_0": "Jānato ca tayo dhamme, bhāvanā upalabbhatī”ti. ;",
  "atk-vin01a:1757_0": "Evaṃ upaṭṭhite pana nimitte tena bhikkhunā ācariyasantikaṃ gantvā ārocetabbaṃ – “mayhaṃ, bhante,",
  "atk-vin01a:1757_1": "evarūpaṃ nāma upaṭṭhātī”ti.",
  "atk-vin01a:1757_2": "Ācariyena pana “etaṃ nimitta”nti vā “na nimitta”nti vā na vattabbaṃ.",
  "atk-vin01a:1757_3": "“Evaṃ hoti,",
  "atk-vin01a:1757_4": "āvuso”ti vatvā pana “punappunaṃ manasi karohī”ti vattabbo.",
  "atk-vin01a:1757_5": "“Nimitta”nti hi vutte vosānaṃ āpajjeyya;",
  "atk-vin01a:1757_6": "“na nimitta”nti vutte nirāso visīdeyya.",
  "atk-vin01a:1757_7": "Tasmā tadubhayampi avatvā manasikāreyeva niyojetabboti.",
  "atk-vin01a:1757_8": "Evaṃ tāva dīghabhāṇakā.",
  "atk-vin01a:1757_9": "Majjhimabhāṇakā panāhu –",
  "atk-vin01a:1757_10": "“nimittamidaṃ, āvuso,",
  "atk-vin01a:1757_11": "kammaṭṭhānaṃ punappunaṃ manasi karohi sappurisāti vattabbo”ti.",
  "atk-vin01a:1757_12": "Athānena nimitteyeva cittaṃ ṭhapetabbaṃ.",
  "atk-vin01a:1757_13": "Evamassāyaṃ ito pabhuti ṭhapanāvasena bhāvanā hoti.",
  "atk-vin01a:1757_14": "Vuttañhetaṃ porāṇehi –",
  "atk-vin01a:1758_0": "“Nimitte ṭhapayaṃ cittaṃ, nānākāraṃ vibhāvayaṃ;",
  "atk-vin01a:1759_0": "Dhīro assāsapassāse, sakaṃ cittaṃ nibandhatī”ti. ;",
  "atk-vin01a:1760_0": "Tassevaṃ nimittupaṭṭhānato pabhuti nīvaraṇāni vikkhambhitāneva honti kilesā sannisinnāva sati upaṭṭhitāyeva,",
  "atk-vin01a:1760_1": "cittaṃ samāhitameva.",
  "atk-vin01a:1760_2": "Idañhi dvīhākārehi cittaṃ samāhitaṃ nāma hohi –",
  "atk-vin01a:1760_3": "upacārabhūmiyaṃ vā nīvaraṇappahānena,",
  "atk-vin01a:1760_4": "paṭilābhabhūmiyaṃ vā aṅgapātubhāvena.",
  "atk-vin01a:1760_5": "Tattha “upacārabhūmī”ti upacārasamādhi;",
  "atk-vin01a:1760_6": "“paṭilābhabhūmī”ti appanāsamādhi.",
  "atk-vin01a:1760_7": "Tesaṃ kiṃ nānākaraṇaṃ?",
  "atk-vin01a:1760_8": "Upacārasamādhi kusalavīthiyaṃ javitvā bhavaṅgaṃ otarati,",
  "atk-vin01a:1760_9": "appanāsamādhi divasabhāge appetvā nisinnassa divasabhāgampi kusalavīthiyaṃ javati,",
  "atk-vin01a:1760_10": "na bhavaṅgaṃ otarati.",
  "atk-vin01a:1760_11": "Imesu dvīsu samādhīsu nimittapātubhāvena upacārasamādhinā samāhitaṃ cittaṃ hoti.",
  "atk-vin01a:1760_12": "Athānena taṃ nimittaṃ neva vaṇṇato manasikātabbaṃ,",
  "atk-vin01a:1760_13": "na lakkhaṇato paccavekkhitabbaṃ.",
  "atk-vin01a:1760_14": "Apica kho khattiyamahesiyā cakkavattigabbho viya kassakena sāliyavagabbho viya ca appamattena rakkhitabbaṃ;",
  "atk-vin01a:1760_15": "rakkhitaṃ hissa phaladaṃ hoti.",
  "atk-vin01a:1761_0": "“Nimittaṃ rakkhato laddha, parihāni na vijjati;",
  "atk-vin01a:1762_0": "Ārakkhamhi asantamhi, laddhaṃ laddhaṃ vinassatī”ti.",
  "atk-vin01a:1763_0": "Tatrāyaṃ rakkhaṇūpāyo –",
  "atk-vin01a:1763_1": "tena bhikkhunā āvāso, gocaro, bhassaṃ, puggalo, bhojanaṃ, utu,",
  "atk-vin01a:1763_2": "iriyāpathoti imāni satta asappāyāni vajjetvā tāneva satta sappāyāni sevantena punappunaṃ taṃ nimittaṃ manasikātabbaṃ.",
  "atk-vin01a:1764_0": "Evaṃ sappāyasevanena nimittaṃ thiraṃ katvā vuḍḍhiṃ virūḷhiṃ gamayitvā vatthuvisadakiriyā,",
  "atk-vin01a:1764_1": "indriyasamattapaṭipādanatā,",
  "atk-vin01a:1764_2": "nimittakusalatā,",
  "atk-vin01a:1764_3": "yasmiṃ samaye cittaṃ sapaggahetabba tasmiṃ samaye cittapaggaṇhanā,",
  "atk-vin01a:1764_4": "yasmiṃ samaye cittaṃ niggahetabbaṃ tasmiṃ samaye cittaniggaṇhanā,",
  "atk-vin01a:1764_5": "yasmiṃ samaye cittaṃ sampahaṃsetabbaṃ tasmiṃ samaye sampahaṃsetabbaṃ tasmiṃ samaye cittasampahaṃsanā,",
  "atk-vin01a:1764_6": "yasmiṃ samaye cittaṃ ajjhupekkhitabbaṃ tasmiṃ samaye cittaajjhupekkhanā,",
  "atk-vin01a:1764_7": "asamāhitapuggalaparivajjanā,",
  "atk-vin01a:1764_8": "samāhitapuggalasevanā,",
  "atk-vin01a:1764_9": "tadadhimuttatāti imāni dasa appanākosallāni avijahantena yogo karaṇīyo.",
  "atk-vin01a:1765_0": "Tassevaṃ anuyuttassa viharato idāni appanā uppajjissatīti bhavaṅgaṃ vicchinditvā nimittārammaṇaṃ manodvārāvajjanaṃ uppajjati.",
  "atk-vin01a:1765_1": "Tasmiñca niruddhe tadevārammaṇaṃ gahetvā cattāri pañca vā javanāni,",
  "atk-vin01a:1765_2": "yesaṃ paṭhamaṃ parikammaṃ,",
  "atk-vin01a:1765_3": "dutiyaṃ upacāraṃ,",
  "atk-vin01a:1765_4": "tatiyaṃ anulomaṃ,",
  "atk-vin01a:1765_5": "catutthaṃ gotrabhu,",
  "atk-vin01a:1765_6": "pañcamaṃ appanācittaṃ.",
  "atk-vin01a:1765_7": "Paṭhamaṃ vā parikammañceva upacārañca,",
  "atk-vin01a:1765_8": "dutiyaṃ anulomaṃ,",
  "atk-vin01a:1765_9": "tatiyaṃ gotrabhu,",
  "atk-vin01a:1765_10": "catutthaṃ appanācittanti vuccati.",
  "atk-vin01a:1765_11": "Catutthameva hi pañcamaṃ vā appeti,",
  "atk-vin01a:1765_12": "na chaṭṭhaṃ sattamaṃ vā āsannabhavaṅgapātattā.",
  "atk-vin01a:1766_0": "Ābhidhammikagodattatthero panāha –",
  "atk-vin01a:1766_1": "“āsevanapaccayena kusalā dhammā balavanto honti;",
  "atk-vin01a:1766_2": "tasmā chaṭṭhaṃ sattamaṃ vā appetī”ti.",
  "atk-vin01a:1766_3": "Taṃ aṭṭhakathāsu paṭikkhittaṃ.",
  "atk-vin01a:1766_4": "Tattha pubbabhāgacittāni kāmāvacarāni honti,",
  "atk-vin01a:1766_5": "appanācittaṃ pana rūpāvacaraṃ.",
  "atk-vin01a:1766_6": "Evamanena pañcaṅgavippahīnaṃ,",
  "atk-vin01a:1766_7": "pañcaṅgasamannāgataṃ,",
  "atk-vin01a:1766_8": "dasalakkhaṇasampannaṃ,",
  "atk-vin01a:1766_9": "tividhakalyāṇaṃ,",
  "atk-vin01a:1766_10": "paṭhamajjhānaṃ adhigataṃ hoti.",
  "atk-vin01a:1766_11": "So tasmiṃyevārammaṇe vitakkādayo vūpasametvā dutiyatatiyacatutthajjhānāni pāpuṇāti.",
  "atk-vin01a:1766_12": "Ettāvatā ca ṭhapanāvasena bhāvanāya pariyosānappatto hoti.",
  "atk-vin01a:1766_13": "Ayamettha saṅkhepakathā.",
  "atk-vin01a:1766_14": "Vitthāro pana icchantena visuddhimaggato gahetabbo.",
  "atk-vin01a:1767_0": "Evaṃ pattacatutthajjhāno panettha bhikkhu sallakkhaṇāvivaṭṭanāvasena kammaṭṭhānaṃ vaḍḍhetvā pārisuddhiṃ",
  "atk-vin01a:1767_1": "pattukāmo tadeva jhānaṃ āvajjanasamāpajjanaadhiṭṭhānavuṭṭhānapaccavekkhaṇasaṅkhātehi pañcahākārehi vasippattaṃ",
  "atk-vin01a:1767_2": "paguṇaṃ katvā arūpapubbaṅgamaṃ vā rūpaṃ,",
  "atk-vin01a:1767_3": "rūpapubbaṅgamaṃ vā arūpanti rūpārūpaṃ pariggahetvā vipassanaṃ paṭṭhapeti. Kathaṃ?",
  "atk-vin01a:1767_4": "So hi jhānā vuṭṭhahitvā jhānaṅgāni pariggahetvā tesaṃ nissayaṃ hadayavatthuṃ taṃ nissayāni ca bhūtāni tesañca nissayaṃ sakalampi karajakāyaṃ passati.",
  "atk-vin01a:1767_5": "Tato “jhānaṅgāni arūpaṃ,",
  "atk-vin01a:1767_6": "vatthādīni rūpa”nti rūpārūpaṃ vavatthapeti.",
  "atk-vin01a:1768_0": "Atha vā samāpattito vuṭṭhahitvā kesādīsu koṭṭhāsesu pathavīdhātuādivasena cattāri bhūtāni taṃnissitarūpāni",
  "atk-vin01a:1768_1": "ca pariggahetvā yathāpariggahitarūpārammaṇaṃ yathāpariggahitarūpavatthudvārārammaṇaṃ vā sasampayuttadhammaṃ",
  "atk-vin01a:1768_2": "viññāṇañca passati.",
  "atk-vin01a:1768_3": "Tato “bhūtādīni rūpaṃ sasampayuttadhammaṃ viññāṇaṃ arūpa”nti vavatthapeti.",
  "atk-vin01a:1769_0": "Atha vā samāpattito vuṭṭhahitvā assāsapassāsānaṃ samudayo karajakāyo ca cittañcāti passati.",
  "atk-vin01a:1769_1": "Yathā hi kammāragaggariyā dhamamānāya bhastañca purisassa ca tajjaṃ vāyāmaṃ paṭicca vāto sañcarati;",
  "atk-vin01a:1769_2": "evameva kāyañca cittañca paṭicca assāsapassāsāti.",
  "atk-vin01a:1769_3": "Tato assāsapassāse ca kāyañca rūpaṃ,",
  "atk-vin01a:1769_4": "cittañca taṃsampayuttadhamme ca arūpanti vavatthapeti.",
  "atk-vin01a:1770_0": "Evaṃ nāmarūpaṃ vavatthapetvā tassa paccayaṃ pariyesati,",
  "atk-vin01a:1770_1": "pariyesanto ca taṃ disvā tīsupi addhāsu nāmarūpassa pavattiṃ ārabbha kaṅkhaṃ vitarati.",
  "atk-vin01a:1770_2": "Vitiṇṇakaṅkho kalāpasammasanavasena tilakkhaṇaṃ āropetvā udayabbayānupassanāya pubbabhāge uppanne obhāsādayo",
  "atk-vin01a:1770_3": "dasa vipassanupakkilese pahāya upakkilesavimuttaṃ paṭipadāñāṇaṃ “maggo”ti vavatthapetvā udayaṃ pahāya",
  "atk-vin01a:1770_4": "bhaṅgānupassanaṃ patvā nirantaraṃ bhaṅgānupassanena bhayato upaṭṭhitesu sabbasaṅkhāresu nibbindanto virajjanto",
  "atk-vin01a:1770_5": "vimuccanto yathākkamaṃ cattāro ariyamagge pāpuṇitvā arahattaphale patiṭṭhāya ekūnavīsatibhedassa paccavekkhaṇañāṇassa",
  "atk-vin01a:1770_6": "pariyantappatto sadevakassa lokassa aggadakkhiṇeyyo hoti.",
  "atk-vin01a:1770_7": "Ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā ca samattā hotīti.",
  "atk-vin01a:1771_0": "Ayaṃ sabbākārato paṭhamacatukkavaṇṇanā.",
  "atk-vin01a:1772_0": "Itaresu pana tīsu catukkesu yasmā visuṃ kammaṭṭhānabhāvanānayo nāma natthi;",
  "atk-vin01a:1772_1": "tasmā anupadavaṇṇanānayeneva nesaṃ attho veditabbo.",
  "atk-vin01a:1772_2": "Pītippaṭisaṃvedīti pītiṃ paṭisaṃviditaṃ karonto pākaṭaṃ karonto assasissāmi passasissāmīti sikkhati.",
  "atk-vin01a:1772_3": "Tattha dvīhākārehi pīti paṭisaṃviditā hoti –",
  "atk-vin01a:1772_4": "ārammaṇato ca asammohato ca.",
  "atk-vin01a:1773_0": "Kathaṃ ārammaṇato pīti paṭisaṃviditā hoti?",
  "atk-vin01a:1773_1": "Sappītike dve jhāne samāpajjati,",
  "atk-vin01a:1773_2": "tassa samāpattikkhaṇe jhānapaṭilābhena ārammaṇato pīti paṭisaṃviditā hoti ārammaṇassa paṭisaṃviditattā.",
  "atk-vin01a:1774_0": "Kathaṃ asammohato?",
  "atk-vin01a:1774_1": "Sappītike dve jhāne samāpajjitvā vuṭṭhāya jhānasampayuttakapītiṃ khayato vayato sammasati,",
  "atk-vin01a:1774_2": "tassa vipassanākkhaṇe lakkhaṇapaṭivedhena asammohato pīti paṭisaṃviditā hoti.",
  "atk-vin01a:1774_3": "Vuttañhetaṃ paṭisambhidāyaṃ –",
  "atk-vin01a:1775_0": "“Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti.",
  "atk-vin01a:1775_1": "Tāya satiyā tena ñāṇena sā pīti paṭisaṃviditā hoti.",
  "atk-vin01a:1775_2": "Dīghaṃ passāsavasena…pe…",
  "atk-vin01a:1775_3": "rassaṃ assāsavasena…",
  "atk-vin01a:1775_4": "rassaṃ passāsavasena…",
  "atk-vin01a:1775_5": "sabbakāyappaṭisaṃvedī assāsavasena…",
  "atk-vin01a:1775_6": "sabbakāyappaṭisaṃvedī passāsavasena…",
  "atk-vin01a:1775_7": "passambhayaṃ kāyasaṅkhāraṃ assāsavasena…",
  "atk-vin01a:1775_8": "passambhayaṃ kāyasaṅkhāraṃ passāsavasena cittassa ekaggataṃ avikkhepaṃ pajānato sati upaṭṭhitā hoti,",
  "atk-vin01a:1775_9": "tāya satiyā tena ñāṇena sā pīti paṭisaṃviditā hoti.",
  "atk-vin01a:1775_10": "Āvajjato sā pīti paṭisaṃviditā hoti jānato… passato…",
  "atk-vin01a:1775_11": "paccavekkhato…",
  "atk-vin01a:1775_12": "cittaṃ adhiṭṭhahato…",
  "atk-vin01a:1775_13": "saddhāya adhimuccato…",
  "atk-vin01a:1775_14": "vīriyaṃ paggaṇhato…",
  "atk-vin01a:1775_15": "satiṃ upaṭṭhāpayato…",
  "atk-vin01a:1775_16": "cittaṃ samādahato…",
  "atk-vin01a:1775_17": "paññāya pajānato…",
  "atk-vin01a:1775_18": "abhiññeyyaṃ abhijānato…",
  "atk-vin01a:1775_19": "pariññeyyaṃ parijānato…",
  "atk-vin01a:1775_20": "pahātabbaṃ pajahato…",
  "atk-vin01a:1775_21": "bhāvetabbaṃ bhāvayato…",
  "atk-vin01a:1775_22": "sacchikātabbaṃ sacchikaroto sā pīti paṭisaṃviditā hoti.",
  "atk-vin01a:1775_23": "Evaṃ sā pīti paṭisaṃviditā hotī”ti.",
  "atk-vin01a:1776_0": "Eteneva nayena avasesapadānipi atthato veditabbāni.",
  "atk-vin01a:1776_1": "Idaṃ panettha visesamattaṃ.",
  "atk-vin01a:1776_2": "Tiṇṇaṃ jhānānaṃ vasena sukhapaṭisaṃveditā catunnampi vasena cittasaṅkhārapaṭisaṃveditā veditabbā.",
  "atk-vin01a:1776_3": "“Cittasaṅkhāro”ti vedanādayo dve khandhā.",
  "atk-vin01a:1776_4": "Sukhappaṭisaṃvedipade cettha vipassanābhūmidassanatthaṃ “sukhanti dve sukhāni –",
  "atk-vin01a:1776_5": "kāyikañca sukhaṃ cetasikañcā”ti paṭisambhidāyaṃ vuttaṃ.",
  "atk-vin01a:1776_6": "Passambhayaṃ cittasaṅkhāranti oḷārikaṃ oḷārikaṃ cittasaṅkhāraṃ passambhento,",
  "atk-vin01a:1776_7": "nirodhentoti attho.",
  "atk-vin01a:1776_8": "So vitthārato kāyasaṅkhāre vuttanayeneva veditabbo.",
  "atk-vin01a:1776_9": "Apicettha pītipade pītisīsena vedanā vuttā.",
  "atk-vin01a:1776_10": "Sukhapade sarūpeneva vedanā.",
  "atk-vin01a:1776_11": "Dvīsu cittasaṅkhārapadesu “saññā ca vedanā ca cetasikā ete dhammā cittapaṭibaddhā cittasaṅkhārā”ti vacanato saññāsampayuttā vedanāti.",
  "atk-vin01a:1776_12": "Evaṃ vedanānupassanānayena idaṃ catukkaṃ bhāsitanti veditabbaṃ.",
  "atk-vin01a:1777_0": "Tatiyacatukkepi catunnaṃ jhānānaṃ vasena cittapaṭisaṃveditā veditabbā.",
  "atk-vin01a:1777_1": "Abhippamodayaṃ cittanti cittaṃ modento pamodento hāsento pahāsento assasissāmi passasissāmīti sikkhati.",
  "atk-vin01a:1777_2": "Tattha dvīhākārehi abhippamodo hoti –",
  "atk-vin01a:1777_3": "samādhivasena ca vipassanāvasena ca.",
  "atk-vin01a:1778_0": "Kathaṃ samādhivasena?",
  "atk-vin01a:1778_1": "Sappītike dve jhāne samāpajjati,",
  "atk-vin01a:1778_2": "so samāpattikkhaṇe sampayuttāya pītiyā cittaṃ āmodeti pamodeti.",
  "atk-vin01a:1778_3": "Kathaṃ vipassanāvasena?",
  "atk-vin01a:1778_4": "Sappītike dve jhāne samāpajjitvā vuṭṭhāya jhānasampayuttakapītiṃ khayato vayato sammasati;",
  "atk-vin01a:1778_5": "evaṃ vipassanākkhaṇe jhānasampayuttakapītiṃ ārammaṇaṃ katvā cittaṃ āmodeti pamodeti.",
  "atk-vin01a:1778_6": "Evaṃ paṭipanno “abhippamodayaṃ cittaṃ assasissāmi passasissāmīti sikkhatī”ti vuccati.",
  "atk-vin01a:1779_0": "Samādahaṃ cittanti paṭhamajjhānādivasena ārammaṇe cittaṃ samaṃ ādahanto samaṃ ṭhapento tāni vā pana jhānāni",
  "atk-vin01a:1779_1": "samāpajjitvā vuṭṭhāya jhānasampayuttakacittaṃ khayato vayato sammasato vipassanākkhaṇe lakkhaṇapaṭivedhena",
  "atk-vin01a:1779_2": "uppajjati khaṇikacittekaggatā;",
  "atk-vin01a:1779_3": "evaṃ uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento “samādahaṃ",
  "atk-vin01a:1779_4": "cittaṃ assasissāmi passasissāmīti sikkhatī”ti vuccati.",
  "atk-vin01a:1780_0": "Vimocayaṃ cittanti paṭhamajjhānena nīvaraṇehi cittaṃ mocento vimocento,",
  "atk-vin01a:1780_1": "dutiyena vitakkavicārehi,",
  "atk-vin01a:1780_2": "tatiyena pītiyā,",
  "atk-vin01a:1780_3": "catutthena sukhadukkhehi cittaṃ mocento vimocento.",
  "atk-vin01a:1780_4": "Tāni vā pana jhānāni samāpajjitvā vuṭṭhāya jhānasampayuttakacittaṃ khayato vayato sammasati.",
  "atk-vin01a:1780_5": "So vipassanākkhaṇe aniccānupassanāya niccasaññāto cittaṃ mocento vimocento,",
  "atk-vin01a:1780_6": "dukkhānupassanāya sukhasaññāto,",
  "atk-vin01a:1780_7": "anattānupassanāya attasaññāto,",
  "atk-vin01a:1780_8": "nibbidānupassanāya nandito,",
  "atk-vin01a:1780_9": "virāgānupassanāya rāgato,",
  "atk-vin01a:1780_10": "nirodhānupassanāya samudayato,",
  "atk-vin01a:1780_11": "paṭinissaggānupassanāya ādānato cittaṃ mocento vimocento assasati ceva passasati ca.",
  "atk-vin01a:1780_12": "Tena vuttaṃ –",
  "atk-vin01a:1780_13": "“vimocayaṃ cittaṃ assasissāmi passasissāmīti sikkhatī”ti.",
  "atk-vin01a:1780_14": "Evaṃ cittānupassanāvasena idaṃ catukkaṃ bhāsitanti veditabbaṃ.",
  "atk-vin01a:1781_0": "Catutthacatukke pana aniccānupassīti ettha tāva aniccaṃ veditabbaṃ,",
  "atk-vin01a:1781_1": "aniccatā veditabbā,",
  "atk-vin01a:1781_2": "aniccānupassanā veditabbā,",
  "atk-vin01a:1781_3": "aniccānupassī veditabbo.",
  "atk-vin01a:1781_4": "Tattha “anicca”nti pañcakkhandhā. Kasmā?",
  "atk-vin01a:1781_5": "Uppādavayaññathattabhāvā.",
  "atk-vin01a:1781_6": "“Aniccatā”ti tesaññeva uppādavayaññathattaṃ hutvā abhāvo vā nibbattānaṃ tenevākārena aṭhatvā khaṇabhaṅgena bhedoti attho.",
  "atk-vin01a:1781_7": "“Aniccānupassanā”ti tassā aniccatāya vasena rūpādīsu “anicca”nti anupassanā;",
  "atk-vin01a:1781_8": "“aniccānupassī”ti tāya anupassanāya samannāgato;",
  "atk-vin01a:1781_9": "tasmā evaṃ bhūto assasanto ca passasanto ca idha “aniccānupassī assasissāmi,",
  "atk-vin01a:1781_10": "passasissāmīti sikkhatī”ti veditabbo.",
  "atk-vin01a:1782_0": "Virāgānupassīti ettha pana dve virāgā –",
  "atk-vin01a:1782_1": "khayavirāgo ca accantavirāgo ca.",
  "atk-vin01a:1782_2": "Tattha “khayavirāgo”ti saṅkhārānaṃ khaṇabhaṅgo;",
  "atk-vin01a:1782_3": "“accantavirāgo”ti nibbānaṃ;",
  "atk-vin01a:1782_4": "“virāgānupassanā”ti tadubhayadassanavasena pavattā vipassanā ca maggo ca.",
  "atk-vin01a:1782_5": "Tāya duvidhāyapi anupassanāya samannāgato hutvā assasanto ca passasanto ca “virāgānupassī assasissāmi passasissāmīti sikkhatī”ti veditabbo.",
  "atk-vin01a:1782_6": "Nirodhānupassīpadepi eseva nayo.",
  "atk-vin01a:1783_0": "Paṭinissaggānupassīti etthāpi dve paṭinissaggā –",
  "atk-vin01a:1783_1": "pariccāgapaṭinissaggo ca pakkhandanapaṭinissaggo ca.",
  "atk-vin01a:1783_2": "Paṭinissaggoyeva anupassanā paṭinissaggānupassanā;",
  "atk-vin01a:1783_3": "vipassanāmaggānametaṃ adhivacanaṃ.",
  "atk-vin01a:1783_4": "Vipassanā hi tadaṅgavasena saddhiṃ khandhābhisaṅkhārehi kilese pariccajati,",
  "atk-vin01a:1783_5": "saṅkhatadosadassanena ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggo cāti vuccati.",
  "atk-vin01a:1783_6": "Maggo samucchedavasena saddhiṃ khandhābhisaṅkhārehi kilese pariccajati,",
  "atk-vin01a:1783_7": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissago cāti vuccati.",
  "atk-vin01a:1783_8": "Ubhayampi pana purimapurimañāṇānaṃ anuanu passanato anupassanāti vuccati.",
  "atk-vin01a:1783_9": "Tāya duvidhāya paṭinissaggānupassanāya samannāgato hutvā assasanto ca passasanto ca paṭinisaggānupassī",
  "atk-vin01a:1783_10": "assasissāmi passasissāmīti sikkhatīti veditabbo.",
  "atk-vin01a:1783_11": "Evaṃ bhāvitoti evaṃ soḷasahi ākārehi bhāvito.",
  "atk-vin01a:1783_12": "Sesaṃ vuttanayameva.",
  "atk-vin01a:1784_0": "Ānāpānassatisamādhikathā niṭṭhitā.",
  "atk-vin01a:1785_0": "167.",
  "atk-vin01a:1785_1": "Atha kho bhagavātiādimhi pana ayaṃ saṅkhepattho.",
  "atk-vin01a:1785_2": "Evaṃ bhagavā ānāpānassatisamādhikathāya bhikkhū samassāsetvā atha yaṃ taṃ tatiyapārājikapaññattiyā nidānañceva",
  "atk-vin01a:1785_3": "pakaraṇañca uppannaṃ bhikkhūnaṃ aññamaññaṃ jīvitā voropanaṃ,",
  "atk-vin01a:1785_4": "etasmiṃ nidāne etasmiṃ pakaraṇe bhikkhusaṅghaṃ sannipātetvā paṭipucchitvā vigarahitvā ca yasmā tattha",
  "atk-vin01a:1785_5": "attanā attānaṃ jīvitā voropanaṃ migalaṇḍikena ca voropāpanaṃ pārājikavatthu na hoti;",
  "atk-vin01a:1785_6": "tasmā taṃ ṭhapetvā pārājikassa vatthubhūtaṃ aññamaññaṃ jīvitā voropanameva gahetvā pārājikaṃ paññapento",
  "atk-vin01a:1785_7": "“yo pana bhikkhu sañcicca manussaviggaha”ntiādimāha.",
  "atk-vin01a:1785_8": "Ariyapuggalamissakattā panettha “moghapurisā”ti avatvā “te bhikkhū”ti vuttaṃ.",
  "atk-vin01a:1786_0": "Evaṃ mūlacchejjavasena daḷhaṃ katvā tatiyapārājike paññatte aparampi anupaññattatthāya maraṇavaṇṇasaṃvaṇṇanavatthu udapādi,",
  "atk-vin01a:1786_1": "tassuppattidīpanatthaṃ “evañcidaṃ bhagavatā”tiādi vuttaṃ.",
  "atk-vin01a:1787_0": "168.",
  "atk-vin01a:1787_1": "Tattha paṭibaddhacittāti chandarāgena paṭibaddhacittā;",
  "atk-vin01a:1787_2": "sārattā apekkhavantoti attho.",
  "atk-vin01a:1787_3": "Maraṇavaṇṇaṃ saṃvaṇṇemāti jīvite ādīnavaṃ dassetvā maraṇassa guṇaṃ vaṇṇema;",
  "atk-vin01a:1787_4": "ānisaṃsaṃ dassemāti.",
  "atk-vin01a:1787_5": "Katakalyāṇotiādīsu ayaṃ padattho –",
  "atk-vin01a:1787_6": "kalyāṇaṃ sucikammaṃ kataṃ tayāti tvaṃ kho asi katakalyāṇo.",
  "atk-vin01a:1787_7": "Tathā kusalaṃ anavajjakammaṃ kataṃ tayāti katakusalo.",
  "atk-vin01a:1787_8": "Maraṇakāle sampatte yā sattānaṃ uppajjati bhayasaṅkhātā bhīrutā,",
  "atk-vin01a:1787_9": "tato tāyanaṃ rakkhaṇakammaṃ kataṃ tayāti katabhīruttāṇo pāpaṃ.",
  "atk-vin01a:1787_10": "Lāmakakammaṃ akataṃ tayāti akatapāpo.",
  "atk-vin01a:1787_11": "Luddaṃ dāruṇaṃ dussīlyakammaṃ akataṃ tayāti akataluddo.",
  "atk-vin01a:1787_12": "Kibbisaṃ sāhasikakammaṃ lobhādikilesussadaṃ akataṃ tayāti akatakibbiso.",
  "atk-vin01a:1787_13": "Kasmā idaṃ vuccati?",
  "atk-vin01a:1787_14": "Yasmā sabbappakārampi kataṃ tayā kalyāṇaṃ,",
  "atk-vin01a:1787_15": "akataṃ tayā pāpaṃ;",
  "atk-vin01a:1787_16": "tena taṃ vadāma –",
  "atk-vin01a:1787_17": "“kiṃ tuyhaṃ iminā rogābhibhūtattā lāmakena pāpakena dukkhabahulattā dujjīvitena”.",
  "atk-vin01a:1787_18": "Mataṃ te jīvitā seyyoti tava maraṇaṃ jīvitā sundarataraṃ. Kasmā?",
  "atk-vin01a:1787_19": "Yasmā ito tvaṃ kālaṅkato katakālo hutvā kālaṃ katvā maritvāti attho.",
  "atk-vin01a:1787_20": "Kāyassa bhedā…pe…",
  "atk-vin01a:1787_21": "upapajjissasi.",
  "atk-vin01a:1787_22": "Evaṃ upapanno ca tattha dibbehi devaloke uppannehi pañcahi kāmaguṇehi manāpiyarūpādikehi pañcahi vatthukāmakoṭṭhāsehi",
  "atk-vin01a:1787_23": "samappito samaṅgībhūto paricarissasi sampayutto samodhānagato hutvā ito cito ca carissasi,",
  "atk-vin01a:1787_24": "vicarissasi abhiramissasi vāti attho.",
  "atk-vin01a:1788_0": "169. Asappāyānīti ahitāni avuḍḍhikarāni yāni khippameva jīvitakkhayaṃ pāpenti.",
  "atk-vin01a:1789_0": "Padabhājanīyavaṇṇanā",
  "atk-vin01a:1790_0": "172.",
  "atk-vin01a:1790_1": "Sañciccāti ayaṃ “sañcicca manussaviggaha”nti mātikāya vuttassa sañciccapadassa uddhāro.",
  "atk-vin01a:1790_2": "Tattha santi upasaggo,",
  "atk-vin01a:1790_3": "tena saddhiṃ ussukkavacanametaṃ sañciccāti;",
  "atk-vin01a:1790_4": "tassa sañcetetvā suṭṭhu cetetvāti attho.",
  "atk-vin01a:1790_5": "Yasmā pana yo sañcicca voropeti,",
  "atk-vin01a:1790_6": "so jānanto sañjānanto hoti,",
  "atk-vin01a:1790_7": "tañcassa voropanaṃ cecca abhivitaritvā vītikkamo hoti.",
  "atk-vin01a:1790_8": "Tasmā byañjane ādaraṃ akatvā atthameva dassetuṃ “jānanto sañjānanto cecca abhivitaritvā vītikkamo”ti evamassa padabhājanaṃ vuttaṃ.",
  "atk-vin01a:1790_9": "Tattha jānantoti “pāṇo”ti jānanto.",
  "atk-vin01a:1790_10": "Sañjānantoti “jīvitā voropemī”ti sañjānanto;",
  "atk-vin01a:1790_11": "teneva pāṇajānanākārena saddhiṃ jānantoti attho.",
  "atk-vin01a:1790_12": "Ceccāti vadhakacetanāvasena cetetvā pakappetvā.",
  "atk-vin01a:1790_13": "Abhivitaritvāti upakkamavasena maddanto nirāsaṅkacittaṃ pesetvā.",
  "atk-vin01a:1790_14": "Vītikkamoti evaṃ pavattassa yo vītikkamo ayaṃ sañciccasaddassa sikhāppatto atthoti vuttaṃ hoti.",
  "atk-vin01a:1791_0": "Idāni “manussaviggahaṃ jīvitā voropeyyā”ti ettha vuttaṃ manussattabhāvaṃ ādito paṭṭhāya dassetuṃ “manussaviggaho nāmā”tiādimāha.",
  "atk-vin01a:1791_1": "Tattha gabbhaseyyakānaṃ vasena sabbasukhumaattabhāvadassanatthaṃ “yaṃ mātukucchismi”nti vuttaṃ.",
  "atk-vin01a:1791_2": "Paṭhamaṃ cittanti paṭisandhicittaṃ.",
  "atk-vin01a:1791_3": "Uppannanti jātaṃ.",
  "atk-vin01a:1791_4": "Paṭhamaṃ viññāṇaṃ pātubhūtanti idaṃ tasseva vevacanaṃ.",
  "atk-vin01a:1791_5": "“Mātukucchismiṃ paṭhamaṃ citta”nti vacanena cettha sakalāpi pañcavokārapaṭisandhi dassitā hoti.",
  "atk-vin01a:1791_6": "Tasmā tañca paṭhamaṃ cittaṃ taṃsampayuttā ca tayo arūpakkhandhā tena saha nibbattañca kalalarūpanti ayaṃ sabbapaṭhamo manussaviggaho.",
  "atk-vin01a:1791_7": "Tattha “kalalarūpa”nti itthipurisānaṃ kāyavatthubhāvadasakavasena samatiṃsa rūpāni,",
  "atk-vin01a:1791_8": "napuṃsakānaṃ kāyavatthudasakavasena vīsati.",
  "atk-vin01a:1791_9": "Tattha itthipurisānaṃ kalalarūpaṃ jātiuṇṇāya ekena aṃsunā uddhaṭatelabindumattaṃ hoti acchaṃ vippasannaṃ.",
  "atk-vin01a:1791_10": "Vuttañcetaṃ aṭṭhakathāyaṃ –",
  "atk-vin01a:1792_0": "“Tilatelassa yathā bindu, sappimaṇḍo anāvilo;",
  "atk-vin01a:1793_0": "Evaṃvaṇṇappaṭibhāgaṃ kalalanti pavuccatī”ti. ;",
  "atk-vin01a:1794_0": "Evaṃ parittakaṃ vatthuṃ ādiṃ katvā pakatiyā vīsavassasatāyukassa sattassa yāva maraṇakālā etthantare",
  "atk-vin01a:1794_1": "anupubbena vuḍḍhippatto attabhāvo eso manussaviggaho nāma.",
  "atk-vin01a:1795_0": "Jīvitā voropeyyāti kalalakālepi tāpanamaddanehi vā bhesajjasampadānena vā tato vā uddhampi tadanurūpena upakkamena jīvitā viyojeyyāti attho.",
  "atk-vin01a:1795_1": "Yasmā pana jīvitā voropanaṃ nāma atthato jīvitindriyupacchedanameva hoti,",
  "atk-vin01a:1795_2": "tasmā etassa padabhājane “jīvitindriyaṃ upacchindati uparodheti santatiṃ vikopetī”ti vuttaṃ.",
  "atk-vin01a:1795_3": "Tattha jīvitindriyassa paveṇighaṭanaṃ upacchindanto uparodhento ca “jīvitindriyaṃ upacchindati uparodhetī”ti vuccati.",
  "atk-vin01a:1795_4": "Svāyamattho “santatiṃ vikopetī”tipadena dassito.",
  "atk-vin01a:1795_5": "Vikopetīti viyojeti.",
  "atk-vin01a:1796_0": "Tattha duvidhaṃ jīvitindriyaṃ –",
  "atk-vin01a:1796_1": "rūpajīvitindriyaṃ,",
  "atk-vin01a:1796_2": "arūpajīvitindriyañca.",
  "atk-vin01a:1796_3": "Tesu arūpajīvitindriye upakkamo natthi,",
  "atk-vin01a:1796_4": "taṃ voropetuṃ na sakkā.",
  "atk-vin01a:1796_5": "Rūpajīvitindriye pana atthi,",
  "atk-vin01a:1796_6": "taṃ voropetuṃ sakkā.",
  "atk-vin01a:1796_7": "Taṃ pana voropento arūpajīvitindriyampi voropeti.",
  "atk-vin01a:1796_8": "Teneva hi saddhiṃ taṃ nirujjhati tadāyattavuttito.",
  "atk-vin01a:1796_9": "Taṃ pana voropento kiṃ atītaṃ voropeti, anāgataṃ,",
  "atk-vin01a:1796_10": "paccuppannanti?",
  "atk-vin01a:1796_11": "Neva atītaṃ,",
  "atk-vin01a:1796_12": "na anāgataṃ,",
  "atk-vin01a:1796_13": "tesu hi ekaṃ niruddhaṃ ekaṃ anuppannanti ubhapampi asantaṃ,",
  "atk-vin01a:1796_14": "asantattā upakkamo natthi,",
  "atk-vin01a:1796_15": "upakkamassa natthitāya ekampi voropetuṃ na sakkā.",
  "atk-vin01a:1796_16": "Vuttampi cetaṃ –",
  "atk-vin01a:1797_0": "“Atīte cittakkhaṇe jīvittha,",
  "atk-vin01a:1797_1": "na jīvati;",
  "atk-vin01a:1797_2": "na jīvissati.",
  "atk-vin01a:1797_3": "Anāgate cittakkhaṇe jīvissati,",
  "atk-vin01a:1797_4": "na jīvittha;",
  "atk-vin01a:1797_5": "na jīvati.",
  "atk-vin01a:1797_6": "Paccuppanne cittakkhaṇe jīvati,",
  "atk-vin01a:1797_7": "na jīvittha;",
  "atk-vin01a:1797_8": "na jīvissatī”ti.",
  "atk-vin01a:1798_0": "Tasmā yattha jīvati tattha upakkamo yuttoti paccuppannaṃ voropeti.",
  "atk-vin01a:1799_0": "Paccuppannañca nāmetaṃ khaṇapaccuppannaṃ,",
  "atk-vin01a:1799_1": "santatipaccuppannaṃ,",
  "atk-vin01a:1799_2": "addhāpaccuppannanti tividhaṃ.",
  "atk-vin01a:1799_3": "Tattha “khaṇapaccuppannaṃ” nāma uppādajarābhaṅgasamaṅgi,",
  "atk-vin01a:1799_4": "taṃ voropetuṃ na sakkā. Kasmā?",
  "atk-vin01a:1799_5": "Sayameva nirujjhanato.",
  "atk-vin01a:1799_6": "“Santatipaccuppannaṃ” nāma sattaṭṭhajavanavāramattaṃ sabhāgasantativasena pavattitvā nirujjhanakaṃ,",
  "atk-vin01a:1799_7": "yāva vā uṇhato āgantvā ovarakaṃ pavisitvā nisinnassa andhakāraṃ hoti,",
  "atk-vin01a:1799_8": "sītato vā āgantvā ovarake nisinnassa yāva visabhāgautupātubhāvena purimako utu nappaṭippassambhati,",
  "atk-vin01a:1799_9": "etthantare “santatipaccuppanna”nti vuccati.",
  "atk-vin01a:1799_10": "Paṭisandhito pana yāva cuti,",
  "atk-vin01a:1799_11": "etaṃ “addhāpaccuppannaṃ” nāma.",
  "atk-vin01a:1799_12": "Tadubhayampi voropetuṃ sakkā. Kathaṃ?",
  "atk-vin01a:1799_13": "Tasmiñhi upakkame kate laddhupakkamaṃ jīvitanavakaṃ nirujjhamānaṃ dubbalassa parihīnavegassa santānassa paccayo hoti.",
  "atk-vin01a:1799_14": "Tato santatipaccuppannaṃ vā addhāpaccuppannaṃ vā yathāparicchinnaṃ kālaṃ apatvā antarāva nirujjhati.",
  "atk-vin01a:1799_15": "Evaṃ tadubhayampi voropetuṃ sakkā,",
  "atk-vin01a:1799_16": "tasmā tadeva sandhāya “santatiṃ vikopetī”ti idaṃ vuttanti veditabbaṃ.",
  "atk-vin01a:1800_0": "Imassa panatthassa āvibhāvatthaṃ pāṇo veditabbo,",
  "atk-vin01a:1800_1": "pāṇātipāto veditabbo,",
  "atk-vin01a:1800_2": "pāṇātipāti veditabbo,",
  "atk-vin01a:1800_3": "pāṇātipātassa payogo veditabbo.",
  "atk-vin01a:1800_4": "Tattha “pāṇo”ti vohārato satto,",
  "atk-vin01a:1800_5": "paramatthato jīvitindriyaṃ.",
  "atk-vin01a:1800_6": "Jīvitindriyañhi atipātento “pāṇaṃ atipātetī”ti vuccati taṃ vuttappakārameva.",
  "atk-vin01a:1800_7": "“Pāṇātipāto”ti yāya cetanāya jīvitindriyupacchedakaṃ payogaṃ samuṭṭhāpeti,",
  "atk-vin01a:1800_8": "sā vadhakacetanā “pāṇātipāto”ti vuccati.",
  "atk-vin01a:1800_9": "“Pāṇātipātī”ti vuttacetanāsamaṅgi puggalo daṭṭhabbo.",
  "atk-vin01a:1800_10": "“Pāṇātipātassa payogo”ti pāṇātipātassa chapayogā –",
  "atk-vin01a:1800_11": "sāhatthiko, āṇattiko,",
  "atk-vin01a:1800_12": "nissaggiyo, thāvaro,",
  "atk-vin01a:1800_13": "vijjāmayo,",
  "atk-vin01a:1800_14": "iddhimayoti.",
  "atk-vin01a:1801_0": "Tattha “sāhatthiko”ti sayaṃ mārentassa kāyena vā kāyappaṭibaddhena vā paharaṇaṃ.",
  "atk-vin01a:1801_1": "“Āṇattiko”ti aññaṃ āṇāpentassa “evaṃ vijjhitvā vā paharitvā vā mārehī”ti āṇāpanaṃ.",
  "atk-vin01a:1801_2": "“Nissaggiyo”ti dūre ṭhitaṃ māretukāmassa kāyena vā kāyappaṭibaddhena vā ususattiyantapāsāṇādīnaṃ nissajjanaṃ.",
  "atk-vin01a:1801_3": "“Thāvaro”ti asañcārimena upakaraṇena māretukāmassa opātaapassenaupanikkhipanaṃ bhesajjasaṃvidhānaṃ.",
  "atk-vin01a:1801_4": "Te cattāropi parato pāḷivaṇṇanāyameva vitthārato āvibhavissanti.",
  "atk-vin01a:1802_0": "Vijjāmayaiddhimayā pana pāḷiyaṃ anāgatā.",
  "atk-vin01a:1802_1": "Te evaṃ veditabbā.",
  "atk-vin01a:1802_2": "Saṅkhepato hi māraṇatthaṃ vijjāparijappanaṃ vijjāmayo payogo.",
  "atk-vin01a:1802_3": "Aṭṭhakathāsu pana “katamo vijjāmayo payogo?",
  "atk-vin01a:1802_4": "Āthabbaṇikā āthabbaṇaṃ payojenti;",
  "atk-vin01a:1802_5": "nagare vā ruddhe saṅgāme vā paccupaṭṭhite paṭisenāya paccatthikesu paccāmittesu ītiṃ uppādenti,",
  "atk-vin01a:1802_6": "upaddavaṃ uppādenti,",
  "atk-vin01a:1802_7": "rogaṃ uppādenti,",
  "atk-vin01a:1802_8": "pajjarakaṃ uppādenti,",
  "atk-vin01a:1802_9": "sūcikaṃ karonti,",
  "atk-vin01a:1802_10": "visūcikaṃ karonti,",
  "atk-vin01a:1802_11": "pakkhandiyaṃ karonti.",
  "atk-vin01a:1802_12": "Evaṃ āthabbaṇikā āthabbaṇaṃ payojenti.",
  "atk-vin01a:1802_13": "Vijjādhārā vijjaṃ parivattetvā nagare vā ruddhe…pe…",
  "atk-vin01a:1802_14": "pakkhandiyaṃ karontī”ti evaṃ vijjāmayaṃ payogaṃ dassetvā āthabbaṇikehi ca vijjādharehi ca māritānaṃ bahūni vatthūni vuttāni,",
  "atk-vin01a:1802_15": "kiṃ tehi! Idañhettha lakkhaṇaṃ māraṇāya vijjāparijappanaṃ vijjāmayo payogoti.",
  "atk-vin01a:1803_0": "Kammavipākajāya iddhiyā payojanaṃ iddhimayo payogo.",
  "atk-vin01a:1803_1": "Kammavipākajiddhi ca nāmesā nāgānaṃ nāgiddhi,",
  "atk-vin01a:1803_2": "supaṇṇānaṃ supaṇṇiddhi,",
  "atk-vin01a:1803_3": "yakkhānaṃ yakkhiddhi,",
  "atk-vin01a:1803_4": "devānaṃ deviddhi,",
  "atk-vin01a:1803_5": "rājūnaṃ rājiddhīti bahuvidhā.",
  "atk-vin01a:1803_6": "Tattha diṭṭhadaṭṭhaphuṭṭhavisānaṃ nāgānaṃ disvā ḍaṃsitvā phusitvā ca parūpaghātakaraṇe “nāgiddhi” veditabbā.",
  "atk-vin01a:1803_7": "Supaṇṇānaṃ mahāsamuddato dvattibyāmasatappamāṇanāguddharaṇe “supaṇṇiddhi” veditabbā.",
  "atk-vin01a:1803_8": "Yakkhā pana neva āgacchantā na paharantā dissanti,",
  "atk-vin01a:1803_9": "tehi pahaṭasattā pana tasmiṃyeva ṭhāne maranti,",
  "atk-vin01a:1803_10": "tatra tesaṃ “yakkhiddhi” daṭṭhabbā.",
  "atk-vin01a:1803_11": "Vessavaṇassa sotāpannakālato pubbe nayanāvudhena olokitakumbhaṇḍānaṃ maraṇe aññesañca devānaṃ yathāsakaṃ iddhānubhāve “deviddhi” veditabbā.",
  "atk-vin01a:1803_12": "Rañño cakkavattissa saparisassa ākāsagamanādīsu,",
  "atk-vin01a:1803_13": "asokassa heṭṭhā upari ca yojane āṇāpavattanādīsu,",
  "atk-vin01a:1803_14": "piturañño ca sīhaḷanarindassa dāṭhākoṭanena cūḷasumanakuṭumbiyassamaraṇe “rājiddhi” daṭṭhabbāti.",
  "atk-vin01a:1804_0": "Keci pana “puna caparaṃ,",
  "atk-vin01a:1804_1": "bhikkhave,",
  "atk-vin01a:1804_2": "samaṇo vā brāhmaṇo vā iddhimā cetovasippatto aññissā kucchigataṃ gabbhaṃ pāpakena manasāanupekkhitā hoti",
  "atk-vin01a:1804_3": "‘aho vatāyaṃ kucchigato gabbho na sotthinā abhinikkhameyyā’ti.",
  "atk-vin01a:1804_4": "Evampi bhikkhave kulumbassa upaghāto hotī”ti ādikāni suttāni dassetvā bhāvanāmayiddhiyāpi parūpaghātakammaṃ vadanti;",
  "atk-vin01a:1804_5": "saha parūpaghātakaraṇena ca ādittagharūparikhittassa udakaghaṭassa bhedanamiva iddhivināsañca icchanti;",
  "atk-vin01a:1804_6": "taṃ tesaṃ icchāmattameva. Kasmā?",
  "atk-vin01a:1804_7": "Yasmā kusalavedanāvitakkaparittattikehi na sameti. Kathaṃ?",
  "atk-vin01a:1804_8": "Ayañhi bhāvanāmayiddhi nāma kusalattike kusalā ceva abyākatā ca,",
  "atk-vin01a:1804_9": "pāṇātipāto akusalo.",
  "atk-vin01a:1804_10": "Vedanāttike adukkhamasukhasampayuttā pāṇātipāto dukkhasampayutto.",
  "atk-vin01a:1804_11": "Vitakkattike avitakkāvicārā,",
  "atk-vin01a:1804_12": "pāṇātipāto savitakkasavicāro.",
  "atk-vin01a:1804_13": "Parittattike mahaggatā,",
  "atk-vin01a:1804_14": "pāṇātipāto parittoti.",
  "atk-vin01a:1805_0": "Satthahārakaṃ vāssa pariyeseyyāti ettha haratīti hārakaṃ.",
  "atk-vin01a:1805_1": "Kiṃ harati? Jīvitaṃ.",
  "atk-vin01a:1805_2": "Atha vā haritabbanti hārakaṃ;",
  "atk-vin01a:1805_3": "upanikkhipitabbanti attho.",
  "atk-vin01a:1805_4": "Satthañca taṃ hārakañcāti satthahārakaṃ.",
  "atk-vin01a:1805_5": "Assāti manussaviggahassa.",
  "atk-vin01a:1805_6": "Pariyeseyyāti yathā labhati tathā kareyya;",
  "atk-vin01a:1805_7": "upanikkhipeyyāti attho.",
  "atk-vin01a:1805_8": "Etena thāvarappayogaṃ dasseti.",
  "atk-vin01a:1805_9": "Itarathā hi pariyiṭṭhamatteneva pārājiko bhaveyya;",
  "atk-vin01a:1805_10": "na cetaṃ yuttaṃ.",
  "atk-vin01a:1805_11": "Pāḷiyaṃ pana sabbaṃ byañjanaṃ anādiyitvā yaṃ ettha thāvarappayogasaṅgahitaṃ satthaṃ,",
  "atk-vin01a:1805_12": "tadeva dassetuṃ “asiṃ vā…pe…",
  "atk-vin01a:1805_13": "rajjuṃ vā”ti padabhājanaṃ vuttaṃ.",
  "atk-vin01a:1806_0": "Tattha satthanti vuttāvasesaṃ yaṃkiñci samukhaṃ veditabbaṃ.",
  "atk-vin01a:1806_1": "Laguḷapāsāṇavisarajjūnañca jīvitavināsanabhāvato satthasaṅgaho veditabbo.",
  "atk-vin01a:1806_2": "Maraṇavaṇṇaṃ vāti ettha yasmā “kiṃ tuyhiminā pāpakena dujjīvitena,",
  "atk-vin01a:1806_3": "yo tvaṃ na labhasi paṇītāni bhojanāni bhuñjitu”ntiādinā nayena jīvite ādīnavaṃ dassentopi “tvaṃ khosi upāsaka katakalyāṇo…pe…",
  "atk-vin01a:1806_4": "akataṃ tayā pāpaṃ,",
  "atk-vin01a:1806_5": "mataṃ te jīvitā seyyo,",
  "atk-vin01a:1806_6": "ito tvaṃ kālaṅkato paricarissasi accharāparivuto nandanavane sukhappatto viharissasī”tiādinā nayena maraṇe",
  "atk-vin01a:1806_7": "vaṇṇaṃ bhaṇantopi maraṇavaṇṇameva saṃvaṇṇeti.",
  "atk-vin01a:1806_8": "Tasmā dvidhā bhinditvā padabhājanaṃ vuttaṃ –",
  "atk-vin01a:1806_9": "“jīvite ādīnavaṃ dasseti,",
  "atk-vin01a:1806_10": "maraṇe vaṇṇaṃ bhaṇatī”ti.",
  "atk-vin01a:1807_0": "Maraṇāya vā samādapeyyāti maraṇatthāya upāyaṃ gāhāpeyya.",
  "atk-vin01a:1807_1": "Satthaṃ vā āharāti ādīsu ca yampi na vuttaṃ “sobbhe vā narake vā papāte vā papatā”tiādi,",
  "atk-vin01a:1807_2": "taṃ sabbaṃ parato vuttanayattā atthato vuttamevāti veditabbaṃ.",
  "atk-vin01a:1807_3": "Na hi sakkā sabbaṃ sarūpeneva vattuṃ.",
  "atk-vin01a:1808_0": "Iti cittamanoti iticitto itimano;",
  "atk-vin01a:1808_1": "“mataṃ te jīvitā seyyo”ti ettha vuttamaraṇacitto maraṇamanoti attho.",
  "atk-vin01a:1808_2": "Yasmā panettha mano cittasaddassa atthadīpanatthaṃ vutto,",
  "atk-vin01a:1808_3": "atthato panetaṃ ubhayampi ekameva,",
  "atk-vin01a:1808_4": "tasmā tassa atthato abhedaṃ dassetuṃ “yaṃ cittaṃ taṃ mano,",
  "atk-vin01a:1808_5": "yaṃ mano taṃ citta”nti vuttaṃ.",
  "atk-vin01a:1808_6": "Itisaddaṃ pana uddharitvāpi na tāva attho vutto.",
  "atk-vin01a:1808_7": "Cittasaṅkappoti imasmiṃ pade adhikāravasena itisaddo āharitabbo.",
  "atk-vin01a:1808_8": "Idañhi “iticittasaṅkappo”ti evaṃ avuttampi adhikārato vuttameva hotīti veditabbaṃ.",
  "atk-vin01a:1808_9": "Tathā hissa tamevaatthaṃ dassento “maraṇasaññī”tiādimāha.",
  "atk-vin01a:1808_10": "Yasmā cettha “saṅkappo”ti nayidaṃ vitakkassa nāmaṃ.",
  "atk-vin01a:1808_11": "Atha kho saṃvidahanamattassetaṃ adhivacanaṃ.",
  "atk-vin01a:1808_12": "Tañca saṃvidahanaṃ imasmiṃ atthe saññācetanādhippāyehi saṅgahaṃ gacchati.",
  "atk-vin01a:1808_13": "Tasmā citto nānappakārako saṅkappo assāti cittasaṅkappoti evamattho daṭṭhabbo.",
  "atk-vin01a:1808_14": "Tathā hissa padabhājanampi saññācetanādhippāyavasena vuttaṃ.",
  "atk-vin01a:1808_15": "Ettha ca “adhippāyo”ti vitakko veditabbo.",
  "atk-vin01a:1809_0": "Uccāvacehi ākārehīti mahantāmahantehi upāyehi.",
  "atk-vin01a:1809_1": "Tattha maraṇavaṇṇasaṃvaṇṇane tāva jīvite ādīnavadassanavasena avacākāratā maraṇe vaṇṇabhaṇanavasena uccākāratā veditabbā.",
  "atk-vin01a:1809_2": "Samādapane pana muṭṭhijāṇunipphoṭanādīhi maraṇasamādapanavasena uccākāratā,",
  "atk-vin01a:1809_3": "ekato bhuñjantassa nakhe visaṃ pakkhipitvā maraṇādisamādapanavasena avacākāratā veditabbā.",
  "atk-vin01a:1810_0": "Sobbhe vā narake vā papāte vāti ettha sobbho nāma samantato chinnataṭo gambhīro āvāṭo.",
  "atk-vin01a:1810_1": "Narako nāma tattha tattha phalantiyā bhūmiyā sayameva nibbattā mahādarī,",
  "atk-vin01a:1810_2": "yattha hatthīpi patanti,",
  "atk-vin01a:1810_3": "corāpi nilīnā tiṭṭhanti.",
  "atk-vin01a:1810_4": "Papātoti pabbatantare vā thalantare vā ekato chinno hoti.",
  "atk-vin01a:1810_5": "Purime upādāyāti methunaṃ dhammaṃ paṭisevitvā adinnañca ādiyitvā pārājikaṃ āpattiṃ āpanne puggale upādāya.",
  "atk-vin01a:1810_6": "Sesaṃ pubbe vuttanayattā uttānatthattā ca pākaṭamevāti.",
  "atk-vin01a:1811_0": "174.",
  "atk-vin01a:1811_1": "Evaṃ uddiṭṭhasikkhāpadaṃ padānukkamena vibhajitvā idāni yasmā heṭṭhā padabhājanīyamhi saṅkhepeneva manussaviggahapārājikaṃ dassitaṃ,",
  "atk-vin01a:1811_2": "na vitthārena āpattiṃ āropetvā tanti ṭhapitā.",
  "atk-vin01a:1811_3": "Saṅkhepadassite ca atthe na sabbākāreneva bhikkhū nayaṃ gahetuṃ sakkonti,",
  "atk-vin01a:1811_4": "anāgate ca pāpapuggalānampi okāso hoti,",
  "atk-vin01a:1811_5": "tasmā bhikkhūnañca sabbākārena nayaggahaṇatthaṃ anāgate ca pāpapuggalānaṃ okāsapaṭibāhanatthaṃ puna “sāmaṃ",
  "atk-vin01a:1811_6": "adhiṭṭhāyā”tiādinā nayena mātikaṃ ṭhapetvā vitthārato manussaviggahapārājikaṃ dassento “sāmanti sayaṃ",
  "atk-vin01a:1811_7": "hanatī”tiādimāha.",
  "atk-vin01a:1812_0": "Tatrāyaṃ anuttānapadavaṇṇanāya saddhiṃ vinicchayakathā –",
  "atk-vin01a:1812_1": "kāyenāti hatthena vā pādena vā muṭṭhinā vā jāṇunā vā yena kenaci aṅgapaccaṅgena.",
  "atk-vin01a:1812_2": "Kāyapaṭibaddhenāti kāyato amocitena asiādinā paharaṇena.",
  "atk-vin01a:1812_3": "Nissaggiyenāti kāyato ca kāyapaṭibaddhato ca mocitena ususattiādinā.",
  "atk-vin01a:1812_4": "Ettāvatā sāhatthiko ca nissaggiyo cāti dve payogā vuttā honti.",
  "atk-vin01a:1813_0": "Tattha ekameko uddissānuddissabhedato duvidho.",
  "atk-vin01a:1813_1": "Tattha uddesike yaṃ uddissa paharati,",
  "atk-vin01a:1813_2": "tasseva maraṇena kammunā bajjhati.",
  "atk-vin01a:1813_3": "“Yo koci maratū”ti evaṃ anuddesike pahārappaccayā yassa kassaci maraṇena kammunā bajjhati.",
  "atk-vin01a:1813_4": "Ubhayathāpi ca paharitamatte vā maratu pacchā vā teneva rogena,",
  "atk-vin01a:1813_5": "paharitamatteyeva kammunā bajjhati.",
  "atk-vin01a:1813_6": "Maraṇādhippāyena ca pahāraṃ datvā tena amatassa puna aññacittena pahāre dinne pacchāpi yadi paṭhamappahāreneva marati,",
  "atk-vin01a:1813_7": "tadā eva kammunā baddho.",
  "atk-vin01a:1813_8": "Atha dutiyappahārena marati,",
  "atk-vin01a:1813_9": "natthi pāṇātipāto.",
  "atk-vin01a:1813_10": "Ubhayehi matepi paṭhamappahāreneva kammunā baddho.",
  "atk-vin01a:1813_11": "Ubhayehi amate nevatthi pāṇātipāto.",
  "atk-vin01a:1813_12": "Esa nayo bahūhipi ekassa pahāre dinne.",
  "atk-vin01a:1813_13": "Tatrāpi hi yassa pahārena marati,",
  "atk-vin01a:1813_14": "tasseva kammunā baddho hotīti.",
  "atk-vin01a:1814_0": "Kammāpattibyattibhāvatthañcettha eḷakacatukkampi veditabbaṃ.",
  "atk-vin01a:1814_1": "Yo hi eḷakaṃ ekasmiṃ ṭhāne nipannaṃ upadhāreti “rattiṃ āgantvā vadhissāmī”ti.",
  "atk-vin01a:1814_2": "Eḷakassa ca nipannokāse tassa mātā vā pitā vā arahā vā paṇḍukāsāvaṃ pārupitvā nipanno hoti.",
  "atk-vin01a:1814_3": "So rattibhāge āgantvā “eḷakaṃ māremī”ti mātaraṃ vā pitaraṃ vā arahantaṃ vā māreti.",
  "atk-vin01a:1814_4": "“Imaṃ vatthuṃ māremī”ti cetanāya atthibhāvato ghātako ca hoti,",
  "atk-vin01a:1814_5": "anantariyakammañca phusati,",
  "atk-vin01a:1814_6": "pārājikañca āpajjati.",
  "atk-vin01a:1814_7": "Añño koci āgantuko nipanno hoti,",
  "atk-vin01a:1814_8": "“eḷakaṃ māremī”ti taṃ māreti,",
  "atk-vin01a:1814_9": "ghātako ca hoti pārājikañca āpajjati,",
  "atk-vin01a:1814_10": "ānantariyaṃ na phusati.",
  "atk-vin01a:1814_11": "Yakkho vā peto vā nipanno hoti,",
  "atk-vin01a:1814_12": "“eḷakaṃ māremī”ti taṃ māreti ghātakova hoti,",
  "atk-vin01a:1814_13": "na cānantariyaṃ phusati,",
  "atk-vin01a:1814_14": "na ca pārājikaṃ āpajjati,",
  "atk-vin01a:1814_15": "thullaccayaṃ pana hoti.",
  "atk-vin01a:1814_16": "Añño koci nipanno natthi,",
  "atk-vin01a:1814_17": "eḷakova hoti taṃ māreti,",
  "atk-vin01a:1814_18": "ghātako ca hoti,",
  "atk-vin01a:1814_19": "pācittiyañca āpajjati.",
  "atk-vin01a:1814_20": "“Mātāpituarahantānaṃ aññataraṃ māremī”ti tesaṃyeva aññataraṃ māreti,",
  "atk-vin01a:1814_21": "ghātako ca hoti,",
  "atk-vin01a:1814_22": "ānantariyañca phusati,",
  "atk-vin01a:1814_23": "pārājikañca āpajjati.",
  "atk-vin01a:1814_24": "“Tesaṃ aññataraṃ māressāmī”ti aññaṃ āgantukaṃ māreti,",
  "atk-vin01a:1814_25": "yakkhaṃ vā petaṃ vā māreti,",
  "atk-vin01a:1814_26": "eḷakaṃ vā māreti,",
  "atk-vin01a:1814_27": "pubbe vuttanayena veditabbaṃ.",
  "atk-vin01a:1814_28": "Idha pana cetanā dāruṇā hotīti.",
  "atk-vin01a:1815_0": "Aññānipi ettha palālapuñjādivatthūni veditabbāni.",
  "atk-vin01a:1815_1": "Yo hi “lohitakaṃ asiṃ vā sattiṃ vā pucchissāmī”ti palālapuñje pavesento tattha nipannaṃ mātaraṃ vā pitaraṃ",
  "atk-vin01a:1815_2": "vā arahantaṃ vā āgantukapurisaṃ vā yakkhaṃ vā petaṃ vā tiracchānagataṃ vā māreti,",
  "atk-vin01a:1815_3": "vohāravasena “ghātako”ti vuccati,",
  "atk-vin01a:1815_4": "vadhakacetanāya pana abhāvato neva kammaṃ phusati,",
  "atk-vin01a:1815_5": "na āpattiṃ āpajjati.",
  "atk-vin01a:1815_6": "Yo pana evaṃ pavesento sarīrasamphassaṃ sallakkhetvā “satto maññe abbhantaragato maratū”ti pavesetvā māreti,",
  "atk-vin01a:1815_7": "tassa tesaṃ vatthūnaṃ anurūpena kammabaddho ca āpatti ca veditabbā.",
  "atk-vin01a:1815_8": "Esa nayo tattha nidahanatthaṃ pavesentassāpi vanappagumbādīsu khipantassāpi.",
  "atk-vin01a:1816_0": "Yopi “coraṃ māremī”ti coravesena gacchantaṃ pitaraṃ māreti,",
  "atk-vin01a:1816_1": "ānantariyañca phusati,",
  "atk-vin01a:1816_2": "pārājiko ca hoti.",
  "atk-vin01a:1816_3": "Yo pana parasenāya aññañca yodhaṃ pitarañca kammaṃ karonte disvā yodhassa usuṃ khipati,",
  "atk-vin01a:1816_4": "“etaṃ vijjhitvā mama pitaraṃ vijjhissatī”ti yathādhippāyaṃ gate pitughātako hoti.",
  "atk-vin01a:1816_5": "“Yodhe viddhe mama pitā palāyissatī”ti khipati,",
  "atk-vin01a:1816_6": "usu ayathādhippāyaṃ gantvā pitaraṃ māreti,",
  "atk-vin01a:1816_7": "vohāravasena “pitughātako”ti vuccati;",
  "atk-vin01a:1816_8": "ānantariyaṃ pana natthīti.",
  "atk-vin01a:1817_0": "Adhiṭṭhahitvāti samīpe ṭhatvā.",
  "atk-vin01a:1817_1": "Āṇāpetīti uddissa vā anuddissa vā āṇāpeti.",
  "atk-vin01a:1817_2": "Tattha parasenāya paccupaṭṭhitāya anuddisseva “evaṃ vijjha,",
  "atk-vin01a:1817_3": "evaṃ pahara,",
  "atk-vin01a:1817_4": "evaṃ ghātehī”ti āṇatte yattake āṇatto ghāteti,",
  "atk-vin01a:1817_5": "tattakā ubhinnaṃ pāṇātipātā.",
  "atk-vin01a:1817_6": "Sace tattha āṇāpakassa mātāpitaro honti,",
  "atk-vin01a:1817_7": "ānantariyampi phusati.",
  "atk-vin01a:1817_8": "Sace āṇattasseva mātāpitaro,",
  "atk-vin01a:1817_9": "sova ānantariyaṃ phusati.",
  "atk-vin01a:1817_10": "Sace arahā hoti,",
  "atk-vin01a:1817_11": "ubhopi ānantariyaṃ phusanti.",
  "atk-vin01a:1817_12": "Uddisitvā pana “etaṃ dīghaṃ rassaṃ rattakañcukaṃ nīlakañcukaṃ hatthikkhandhe nisinnaṃ majjhe nisinnaṃ",
  "atk-vin01a:1817_13": "vijjha pahara ghātehī”ti āṇatte sace so tameva ghāteti,",
  "atk-vin01a:1817_14": "ubhinnampi pāṇātipāto;",
  "atk-vin01a:1817_15": "ānantariyavatthumhi ca ānantariyaṃ.",
  "atk-vin01a:1817_16": "Sace aññaṃ māreti,",
  "atk-vin01a:1817_17": "āṇāpakassa natthi pāṇātipāto.",
  "atk-vin01a:1817_18": "Etena āṇattiko payogo vutto hoti. Tattha –",
  "atk-vin01a:1818_0": "Vatthuṃ kālañca okāsaṃ, āvudhaṃ iriyāpathaṃ;",
  "atk-vin01a:1819_0": "Tulayitvā pañca ṭhānāni, dhāreyyatthaṃ vicakkhaṇo.",
  "atk-vin01a:1820_0": "Aparo nayo –",
  "atk-vin01a:1821_0": "Vatthu kālo ca okāso, āvudhaṃ iriyāpatho;",
  "atk-vin01a:1822_0": "Kiriyāvisesoti ime, cha āṇattiniyāmakā.",
  "atk-vin01a:1823_0": "Tattha “vatthū”ti māretabbo satto.",
  "atk-vin01a:1823_1": "“Kālo”ti pubbaṇhasāyanhādikālo ca yobbanathāvariyādikālo ca.",
  "atk-vin01a:1823_2": "“Okāso”ti gāmo vā vanaṃ vā gehadvāraṃ vā gehamajjhaṃ vā rathikā vā siṅghāṭakaṃ vāti evamādi.",
  "atk-vin01a:1823_3": "“Āvudha”nti asi vā usu vā satti vāti evamādi.",
  "atk-vin01a:1823_4": "“Iriyāpatho”ti māretabbassa gamanaṃ vā nisajjā vāti evamādi.",
  "atk-vin01a:1823_5": "“Kiriyāviseso”ti vijjhanaṃ vā chedanaṃ vā bhedanaṃ vā saṅkhamuṇḍakaṃ vāti evamādi.",
  "atk-vin01a:1824_0": "Yadi hi vatthuṃ visaṃvādetvā “yaṃ mārehī”ti āṇatto tato aññaṃ māreti,",
  "atk-vin01a:1824_1": "“purato paharitvā mārehī”ti vā āṇatto pacchato vā passato vā aññasmiṃ vā padese paharitvā māreti.",
  "atk-vin01a:1824_2": "Āṇāpakassa natthi kammabandho;",
  "atk-vin01a:1824_3": "āṇattasseva kammabandho.",
  "atk-vin01a:1824_4": "Atha vatthuṃ avisaṃvādetvā yathāṇattiyā māreti,",
  "atk-vin01a:1824_5": "āṇāpakassa āṇattikkhaṇe āṇattassa ca māraṇakkhaṇeti ubhayesampi kammabandho.",
  "atk-vin01a:1824_6": "Vatthuvisesena panettha kammaviseso ca āpattiviseso ca hotīti.",
  "atk-vin01a:1824_7": "Evaṃ tāva vatthumhi saṅketavisaṅketatā veditabbā.",
  "atk-vin01a:1825_0": "Kāle pana yo “ajja sve”ti aniyametvā “pubbaṇhe mārehī”ti āṇatto yadā kadāci pubbaṇhe māreti,",
  "atk-vin01a:1825_1": "natthi visaṅketo.",
  "atk-vin01a:1825_2": "Yo pana “ajja pubbaṇhe”ti vutto majjhanhe vā sāyanhe vā sve vā pubbaṇhe māreti.",
  "atk-vin01a:1825_3": "Visaṅketo hoti,",
  "atk-vin01a:1825_4": "āṇāpakassa natthi kammabandho.",
  "atk-vin01a:1825_5": "Pubbaṇhe māretuṃ vāyamantassa majjhanhe jātepi eseva nayo.",
  "atk-vin01a:1825_6": "Etena nayena sabbakālappabhedesu saṅketavisaṅketatā veditabbā.",
  "atk-vin01a:1826_0": "Okāsepi yo “etaṃ gāme ṭhitaṃ mārehī”ti aniyametvā āṇatto taṃ yattha katthaci māreti,",
  "atk-vin01a:1826_1": "natthi visaṅketo.",
  "atk-vin01a:1826_2": "Yo pana “gāmeyevā”ti niyametvā āṇatto vane māreti,",
  "atk-vin01a:1826_3": "tathā “vane”ti āṇatto gāme māreti.",
  "atk-vin01a:1826_4": "“Antogehadvāre”ti āṇatto gehamajjhe māreti,",
  "atk-vin01a:1826_5": "visaṅketo.",
  "atk-vin01a:1826_6": "Etena nayena sabbokāsabhedesu saṅketavisaṅketatā veditabbā.",
  "atk-vin01a:1827_0": "Āvudhepi yo “asinā vā usunā vā”ti aniyametvā “āvudhena mārehī”ti āṇatto yena kenaci āvudhena māreti,",
  "atk-vin01a:1827_1": "natthi visaṅketo.",
  "atk-vin01a:1827_2": "Yo pana “asinā”ti vutto usunā,",
  "atk-vin01a:1827_3": "“iminā vā asinā”ti vutto aññena asinā māreti.",
  "atk-vin01a:1827_4": "Etasseva vā asissa “imāya dhārāya mārehī”ti vutto itarāya vā dhārāya talena vā tuṇḍena vā tharunā vā māreti,",
  "atk-vin01a:1827_5": "visaṅketo.",
  "atk-vin01a:1827_6": "Etena nayena sabbaāvudhabhedesu saṅketavisaṅketatā veditabbā.",
  "atk-vin01a:1828_0": "Iriyāpathe pana yo “etaṃ gacchantaṃ mārehī”ti vadati,",
  "atk-vin01a:1828_1": "āṇatto ca naṃ sace gacchantaṃ māreti,",
  "atk-vin01a:1828_2": "natthi visaṅketo.",
  "atk-vin01a:1828_3": "“Gacchantameva mārehī”ti vutto pana sace nisinnaṃ māreti.",
  "atk-vin01a:1828_4": "“Nisinnameva vā mārehī”ti vutto gacchantaṃ māreti,",
  "atk-vin01a:1828_5": "visaṅketo hoti.",
  "atk-vin01a:1828_6": "Etena nayena sabbairiyāpathabhedesu saṅketavisaṅketatā veditabbā.",
  "atk-vin01a:1829_0": "Kiriyāvisesepi yo “vijjhitvā mārehī”ti vutto vijjhitvāva māreti,",
  "atk-vin01a:1829_1": "natthi visaṅketo.",
  "atk-vin01a:1829_2": "Yo pana “vijjhitvā mārehī”ti vutto chinditvā māreti,",
  "atk-vin01a:1829_3": "visaṅketo.",
  "atk-vin01a:1829_4": "Etena nayena sabbakiriyāvisesabhedesu saṅketavisaṅketatā veditabbā.",
  "atk-vin01a:1830_0": "Yo pana liṅgavasena “dīghaṃ rassaṃ kāḷaṃ odātaṃ kisaṃ thūlaṃ mārehī”ti aniyametvā āṇāpeti,",
  "atk-vin01a:1830_1": "āṇatto ca yaṃkiñci tādisaṃ māreti,",
  "atk-vin01a:1830_2": "natthi visaṅketo ubhinnaṃ pārājikaṃ.",
  "atk-vin01a:1830_3": "Atha pana so attānaṃ sandhāya āṇāpeti,",
  "atk-vin01a:1830_4": "āṇatto ca “ayameva īdiso”ti āṇāpakameva māreti,",
  "atk-vin01a:1830_5": "āṇāpakassa dukkaṭaṃ,",
  "atk-vin01a:1830_6": "vadhakassa pārājikaṃ.",
  "atk-vin01a:1830_7": "Āṇāpako attānaṃ sandhāya āṇāpeti,",
  "atk-vin01a:1830_8": "itaro aññaṃ tādisaṃ māreti,",
  "atk-vin01a:1830_9": "āṇāpako muccati,",
  "atk-vin01a:1830_10": "vadhakasseva pārājikaṃ. Kasmā?",
  "atk-vin01a:1830_11": "Okāsassa aniyamitattā.",
  "atk-vin01a:1830_12": "Sace pana attānaṃ sandhāya āṇāpentopi okāsaṃ niyameti,",
  "atk-vin01a:1830_13": "“asukasmiṃ nāma rattiṭṭhāne vā divāṭṭhāne vā therāsane vā navāsane vā majjhimāsane vā nisinnaṃ evarūpaṃ nāma mārehī”ti.",
  "atk-vin01a:1830_14": "Tattha ca añño nisinno hoti,",
  "atk-vin01a:1830_15": "sace āṇatto taṃ māreti,",
  "atk-vin01a:1830_16": "neva vadhako muccati na āṇāpako. Kasmā?",
  "atk-vin01a:1830_17": "Okāsassa niyamitattā.",
  "atk-vin01a:1830_18": "Sace pana niyamitokāsato aññatra māreti,",
  "atk-vin01a:1830_19": "āṇāpako muccatīti ayaṃ nayo mahāaṭṭhakathāyaṃ suṭṭhu daḷhaṃ katvā vutto.",
  "atk-vin01a:1830_20": "Tasmā ettha na anādariyaṃ kātabbanti.",
  "atk-vin01a:1831_0": "Adhiṭṭhāyāti mātikāvasena āṇattikapayogakathā niṭṭhitā.",
  "atk-vin01a:1832_0": "Idāni ye dūtenāti imassa mātikāpadassa niddesadassanatthaṃ “bhikkhu bhikkhuṃ āṇāpetī”tiādayo cattāro vārā vuttā.",
  "atk-vin01a:1832_1": "Tesu so taṃ maññamānoti so āṇatto yo āṇāpakena “itthannāmo”ti akkhāto,",
  "atk-vin01a:1832_2": "taṃ maññamāno tameva jīvitā voropeti,",
  "atk-vin01a:1832_3": "ubhinnaṃ pārājikaṃ.",
  "atk-vin01a:1832_4": "Taṃ maññamāno aññanti “yaṃ jīvitā voropehī”ti vutto taṃ maññamāno aññaṃ tādisaṃ jīvitā voropeti,",
  "atk-vin01a:1832_5": "mūlaṭṭhassa anāpatti.",
  "atk-vin01a:1832_6": "Aññaṃ maññamāno tanti yo āṇāpakena vutto,",
  "atk-vin01a:1832_7": "tassa balavasahāyaṃ samīpe ṭhitaṃ disvā “imassa balenāyaṃ gajjati,",
  "atk-vin01a:1832_8": "imaṃ tāva jīvitā voropemī”ti paharanto itarameva parivattitvā tasmiṃ ṭhāne ṭhitaṃ “sahāyo”ti maññamāno jīvitā voropeti,",
  "atk-vin01a:1832_9": "ubhinnaṃ pārājikaṃ.",
  "atk-vin01a:1832_10": "Aññaṃ maññamāno aññanti purimanayeneva “imaṃ tāvassa sahāyaṃ jīvitā voropemī”ti sahāyameva voropeti,",
  "atk-vin01a:1832_11": "tasseva pārājikaṃ.",
  "atk-vin01a:1833_0": "Dūtaparamparāpadassa niddesavāre itthannāmassa pāvadātiādīsu eko ācariyo tayo buddharakkhitadhammarakkhitasaṅgharakkhitanāmakā antevāsikā daṭṭhabbā.",
  "atk-vin01a:1833_1": "Tattha bhikkhu bhikkhuṃ āṇāpetīti ācariyo kañci puggalaṃ mārāpetukāmo tamatthaṃ ācikkhitvā buddharakkhitaṃ āṇāpeti.",
  "atk-vin01a:1833_2": "Itthannāmassa pāvadāti gaccha tvaṃ,",
  "atk-vin01a:1833_3": "buddharakkhita,",
  "atk-vin01a:1833_4": "etamatthaṃ dhammarakkhitassa pāvada.",
  "atk-vin01a:1833_5": "Itthannāmo itthannāmassa pāvadatūti dhammarakkhitopi saṅgharakkhitassa pāvadatu.",
  "atk-vin01a:1833_6": "Itthannāmo itthannāmaṃ jīvitā voropetūti evaṃ tayā āṇattena dhammarakkhitena āṇatto saṅgharakkhito itthannāmaṃ puggalaṃ jīvitā voropetu;",
  "atk-vin01a:1833_7": "so hi amhesu vīrajātiko paṭibalo imasmiṃ kammeti.",
  "atk-vin01a:1833_8": "Āpatti dukkaṭassāti evaṃ āṇāpentassa ācariyassa tāva dukkaṭaṃ.",
  "atk-vin01a:1833_9": "So itarassa ārocetīti buddharakkhito dhammarakkhitassa,",
  "atk-vin01a:1833_10": "dhammarakkhito ca saṅgharakkhitassa “amhākaṃ ācariyo evaṃ vadati –",
  "atk-vin01a:1833_11": "‘itthannāmaṃ kira jīvitā voropehī’ti.",
  "atk-vin01a:1833_12": "Tvaṃ kira amhesu vīrapuriso”ti āroceti;",
  "atk-vin01a:1833_13": "evaṃ tesampi dukkaṭaṃ.",
  "atk-vin01a:1833_14": "Vadhako paṭiggaṇhātīti “sādhu voropessāmī”ti saṅgharakkhito sampaṭicchati.",
  "atk-vin01a:1833_15": "Mūlaṭṭhassa āpatti thullaccayassāti saṅgharakkhitena paṭiggahitamatte ācariyassa thullaccayaṃ.",
  "atk-vin01a:1833_16": "Mahājano hi tena pāpe niyojitoti.",
  "atk-vin01a:1833_17": "So tanti so ce saṅgharakkhito taṃ puggalaṃ jīvitā voropeti,",
  "atk-vin01a:1833_18": "sabbesaṃ catunnampi janānaṃ pārājikaṃ.",
  "atk-vin01a:1833_19": "Na kevalañca catunnaṃ,",
  "atk-vin01a:1833_20": "etenūpāyena visaṅketaṃ akatvā paramparāya āṇāpentaṃ samaṇasataṃ samaṇasahassaṃ vā hotu sabbesaṃ pārājikameva.",
  "atk-vin01a:1834_0": "Visakkiyadūtapadaniddese so aññaṃ āṇāpetīti so ācariyena āṇatto buddharakkhito dhammarakkhitaṃ adisvā",
  "atk-vin01a:1834_1": "vā avattukāmo vā hutvā saṅgharakkhitameva upasaṅkamitvā “amhākaṃ ācariyo evamāha –",
  "atk-vin01a:1834_2": "‘itthannāmaṃ kira jīvitā voropehī”ti visaṅketaṃ karonto āṇāpeti.",
  "atk-vin01a:1834_3": "Visaṅketakaraṇeneva hi esa “visakkiyadūto”ti vuccati.",
  "atk-vin01a:1834_4": "Āpatti dukkaṭassāti āṇattiyā tāva buddharakkhitassa dukkaṭaṃ.",
  "atk-vin01a:1834_5": "Paṭiggaṇhāti āpatti dukkaṭassāti saṅgharakkhitena sampaṭicchite mūlaṭṭhasseva dukkaṭanti veditabbaṃ.",
  "atk-vin01a:1834_6": "Evaṃ sante paṭiggahaṇe āpattiyeva na siyā,",
  "atk-vin01a:1834_7": "sañcaritta paṭiggahaṇamaraṇābhinandanesupi ca āpatti hoti,",
  "atk-vin01a:1834_8": "maraṇapaṭiggahaṇe kathaṃ na siyā tasmā paṭiggaṇhantassevetaṃ dukkaṭaṃ.",
  "atk-vin01a:1834_9": "Tenevettha “mūlaṭṭhassā”ti na vuttaṃ.",
  "atk-vin01a:1834_10": "Purimanayepi cetaṃ paṭiggaṇhantassa veditabbameva;",
  "atk-vin01a:1834_11": "okāsābhāvena pana na vuttaṃ.",
  "atk-vin01a:1834_12": "Tasmā yo yo paṭiggaṇhāti,",
  "atk-vin01a:1834_13": "tassa tassa tappaccayā āpattiyevāti ayamettha amhākaṃ khanti.",
  "atk-vin01a:1834_14": "Yathā cettha evaṃ adinnādānepīti.",
  "atk-vin01a:1835_0": "Sace pana so taṃ jīvitā voropeti,",
  "atk-vin01a:1835_1": "āṇāpakassa ca buddharakkhitassa voropakassa ca saṅgharakkhitassāti ubhinnampi pārājikaṃ.",
  "atk-vin01a:1835_2": "Mūlaṭṭhassa pana ācariyassa visaṅketattā pārājikena anāpatti.",
  "atk-vin01a:1835_3": "Dhammarakkhitassa ajānanatāya sabbena sabbaṃ anāpatti.",
  "atk-vin01a:1835_4": "Buddharakkhito pana dvinnaṃ sotthibhāvaṃ katvā attanā naṭṭhoti.",
  "atk-vin01a:1836_0": "Gatapaccāgatadūtaniddese –",
  "atk-vin01a:1836_1": "so gantvā puna paccāgacchatīti tassa jīvitā voropetabbassa samīpaṃ gantvā susaṃvihitārakkhattā taṃ jīvitā voropetuṃ asakkonto āgacchati.",
  "atk-vin01a:1836_2": "Yadā sakkosi tadāti kiṃ ajjeva mārito mārito hoti,",
  "atk-vin01a:1836_3": "gaccha yadā sakkosi,",
  "atk-vin01a:1836_4": "tadā naṃ jīvitā voropehīti.",
  "atk-vin01a:1836_5": "Āpatti dukkaṭassāti evaṃ puna āṇattiyāpi dukkaṭameva hoti.",
  "atk-vin01a:1836_6": "Sace pana so avassaṃ jīvitā voropetabbo hoti,",
  "atk-vin01a:1836_7": "atthasādhakacetanā maggānantaraphalasadisā,",
  "atk-vin01a:1836_8": "tasmā ayaṃ āṇattikkhaṇeyeva pārājiko.",
  "atk-vin01a:1836_9": "Sacepi vadhako saṭṭhivassātikkamena taṃ vadhati,",
  "atk-vin01a:1836_10": "āṇāpako ca antarāva kālaṅkaroti,",
  "atk-vin01a:1836_11": "hīnāya vā āvattati,",
  "atk-vin01a:1836_12": "assamaṇova hutvā kālañca karissati,",
  "atk-vin01a:1836_13": "hīnāya vā āvattissati.",
  "atk-vin01a:1836_14": "Sace āṇāpako gihikāle mātaraṃ vā pitaraṃ vā arahantaṃ vā sandhāya evaṃ āṇāpetvā pabbajati,",
  "atk-vin01a:1836_15": "tasmiṃ pabbajite āṇatto taṃ māreti,",
  "atk-vin01a:1836_16": "āṇāpako gihikāleyeva mātughātako pitughātako arahantaghātako vā hoti,",
  "atk-vin01a:1836_17": "tasmā nevassa pabbajjā,",
  "atk-vin01a:1836_18": "na upasampadā ruhati.",
  "atk-vin01a:1836_19": "Sacepi māretabbapuggalo āṇattikkhaṇe puthujjano,",
  "atk-vin01a:1836_20": "yadā pana naṃ āṇatto māreti tadā arahā hoti,",
  "atk-vin01a:1836_21": "āṇattato vā pahāraṃ labhitvā dukkhamūlikaṃ saddhaṃ nissāya vipassanto arahattaṃ patvā tenevābādhena kālaṃkaroti,",
  "atk-vin01a:1836_22": "āṇāpako āṇattikkhaṇeyeva arahantaghātako.",
  "atk-vin01a:1836_23": "Vadhako pana sabbattha upakkamakaraṇakkhaṇeyeva pārājikoti.",
  "atk-vin01a:1837_0": "Idāni ye sabbesuyeva imesu dūtavasena vuttamātikāpadesu saṅketavisaṅketadassanatthaṃ",
  "atk-vin01a:1838_0": "Vuttā tayo vārā,",
  "atk-vin01a:1838_1": "tesu paṭhamavāre tāva –",
  "atk-vin01a:1838_2": "yasmā taṃ saṇikaṃ vā bhaṇanto tassa vā badhiratāya “mā ghātehī”ti etaṃ vacanaṃ na sāveti,",
  "atk-vin01a:1838_3": "tasmā mūlaṭṭho na mutto.",
  "atk-vin01a:1838_4": "Dutiyavāre –",
  "atk-vin01a:1838_5": "sāvitattā mutto.",
  "atk-vin01a:1838_6": "Tatiyavāre pana tena ca sāvitattā itarena ca “sādhū”ti sampaṭicchitvā oratattā ubhopi muttāti.",
  "atk-vin01a:1839_0": "Dūtakathā niṭṭhitā.",
  "atk-vin01a:1840_0": "175.",
  "atk-vin01a:1840_1": "Araho rahosaññīniddesādīsu arahoti sammukhe.",
  "atk-vin01a:1840_2": "Rahoti parammukhe.",
  "atk-vin01a:1840_3": "Tattha yo upaṭṭhānakāle veribhikkhumhi bhikkhūhi saddhiṃ āgantvā purato nisinneyeva andhakāradosena tassa",
  "atk-vin01a:1840_4": "āgatabhāvaṃ ajānanto “aho vata itthannāmo hato assa,",
  "atk-vin01a:1840_5": "corāpi nāma taṃ na hananti,",
  "atk-vin01a:1840_6": "sappo vā na ḍaṃsati,",
  "atk-vin01a:1840_7": "na satthaṃ vā visaṃ vā āharatī”ti tassa maraṇaṃ abhinandanto īdisāni vacanāni ullapati,",
  "atk-vin01a:1840_8": "ayaṃ araho rahosaññī ullapati nāma.",
  "atk-vin01a:1840_9": "Sammukheva tasmiṃ parammukhasaññīti attho.",
  "atk-vin01a:1840_10": "Yo pana taṃ purato nisinnaṃ disvā puna upaṭṭhānaṃ katvā gatehi bhikkhūhi saddhiṃ gatepi tasmiṃ “idheva",
  "atk-vin01a:1840_11": "so nisinno”ti saññī hutvā purimanayeneva ullapati,",
  "atk-vin01a:1840_12": "ayaṃ raho arahosaññī ullapati nāma.",
  "atk-vin01a:1840_13": "Etenevupāyena araho arahosaññī ca raho rahosaññī ca veditabbo.",
  "atk-vin01a:1840_14": "Catunnampi ca etesaṃ vācāya vācāya dukkaṭanti veditabbaṃ.",
  "atk-vin01a:1841_0": "Idāni maraṇavaṇṇasaṃvaṇṇanāya vibhāgadassanatthaṃ vuttesu pañcasu kāyena saṃvaṇṇanādimātikāniddesesu –",
  "atk-vin01a:1841_1": "kāyena vikāraṃ karotīti yathā so jānāti “satthaṃ vā āharitvā visaṃ vā khāditvā rajjuyā vā ubbandhitvā",
  "atk-vin01a:1841_2": "sobbhādīsu vā papatitvā yo marati so kira dhanaṃ vā labhati,",
  "atk-vin01a:1841_3": "yasaṃ vā labhati,",
  "atk-vin01a:1841_4": "saggaṃ vā gacchatīti ayamattho etena vutto”ti tathā hatthamuddādīhi dasseti.",
  "atk-vin01a:1841_5": "Vācāya bhaṇatīti tamevatthaṃ vākyabhedaṃ katvā bhaṇati.",
  "atk-vin01a:1841_6": "Tatiyavāro ubhayavasena vutto.",
  "atk-vin01a:1841_7": "Sabbattha saṃvaṇṇanāya payoge payoge dukkaṭaṃ.",
  "atk-vin01a:1841_8": "Tassa dukkhuppattiyaṃ saṃvaṇṇakassa thullaccayaṃ.",
  "atk-vin01a:1841_9": "Yaṃ uddissa saṃvaṇṇanā katā,",
  "atk-vin01a:1841_10": "tasmiṃ mate saṃvaṇṇanakkhaṇeyeva saṃvaṇṇakassa pārājikaṃ.",
  "atk-vin01a:1841_11": "So taṃ na jānāti añño ñatvā “laddho vata me sukhuppattiupāyo”ti tāya saṃvaṇṇanāya marati, anāpatti.",
  "atk-vin01a:1841_12": "Dvinnaṃ uddissa saṃvaṇṇanāya katāya eko ñatvā marati,",
  "atk-vin01a:1841_13": "pārājikaṃ.",
  "atk-vin01a:1841_14": "Dvepi maranti,",
  "atk-vin01a:1841_15": "pārājikañca akusalarāsi ca.",
  "atk-vin01a:1841_16": "Esa nayo sambahulesu.",
  "atk-vin01a:1841_17": "Anuddissa maraṇaṃ saṃvaṇṇento āhiṇḍati,",
  "atk-vin01a:1841_18": "yo yo taṃ saṃvaṇṇanaṃ ñatvā marati,",
  "atk-vin01a:1841_19": "sabbo tena mārito hoti.",
  "atk-vin01a:1842_0": "Dūtena saṃvaṇṇanāyaṃ “asukaṃ nāma gehaṃ vā gāmaṃ vā gantvā itthannāmassa evaṃ maraṇavaṇṇaṃ saṃvaṇṇehī”ti sāsane ārocitamatte dukkaṭaṃ.",
  "atk-vin01a:1842_1": "Yassatthāya pahito tassa dukkhuppattiyā mūlaṭṭhassa thullaccayaṃ,",
  "atk-vin01a:1842_2": "maraṇena pārājikaṃ.",
  "atk-vin01a:1842_3": "Dūto “ñāto dāni ayaṃ saggamaggo”ti tassa anārocetvā attano ñātissa vā sālohitassa vā āroceti,",
  "atk-vin01a:1842_4": "tasmiṃ mate visaṅketo hoti,",
  "atk-vin01a:1842_5": "mūlaṭṭho muccati.",
  "atk-vin01a:1842_6": "Dūto tatheva cintetvā sayaṃ saṃvaṇṇanāya vuttaṃ katvā marati,",
  "atk-vin01a:1842_7": "visaṅketova.",
  "atk-vin01a:1842_8": "Anuddissa pana sāsane ārocite yattakā dūtassa saṃvaṇṇanāya maranti,",
  "atk-vin01a:1842_9": "tattakā pāṇātipātā.",
  "atk-vin01a:1842_10": "Sace mātāpitaro maranti,",
  "atk-vin01a:1842_11": "ānantariyampi hoti.",
  "atk-vin01a:1843_0": "176.",
  "atk-vin01a:1843_1": "Lekhāsaṃvaṇṇanāya –",
  "atk-vin01a:1843_2": "lekhaṃ chindatīti paṇṇe vā potthake vā akkharāni likhati –",
  "atk-vin01a:1843_3": "“yo satthaṃ vā āharitvā papāte vā papatitvā aññehi vā aggippavesanaudakappavesanādīhi upāyehi marati,",
  "atk-vin01a:1843_4": "so idañcidañca labhatī”ti vā “tassa dhammo hotī”ti vāti.",
  "atk-vin01a:1843_5": "Etthāpi dukkaṭathullaccayā vuttanayeneva veditabbā.",
  "atk-vin01a:1843_6": "Uddissa likhite pana yaṃ uddissa likhitaṃ tasseva maraṇena pārājikaṃ.",
  "atk-vin01a:1843_7": "Bahū uddissa likhite yattakā maranti,",
  "atk-vin01a:1843_8": "tattakā pāṇātipātā.",
  "atk-vin01a:1843_9": "Mātāpitūnaṃ maraṇena ānantariyaṃ.",
  "atk-vin01a:1843_10": "Anuddissa likhitepi eseva nayo.",
  "atk-vin01a:1843_11": "“Bahū marantī”ti vippaṭisāre uppanne taṃ potthakaṃ jhāpetvā vā yathā vā akkharāni na paññāyanti tathā katvā muccati.",
  "atk-vin01a:1843_12": "Sace so parassa potthako hoti,",
  "atk-vin01a:1843_13": "uddissa likhito vā hoti anuddissa likhito vā,",
  "atk-vin01a:1843_14": "gahitaṭṭhāne ṭhapetvā muccati.",
  "atk-vin01a:1843_15": "Sace mūlena kīto hoti,",
  "atk-vin01a:1843_16": "potthakassāmikānaṃ potthakaṃ,",
  "atk-vin01a:1843_17": "yesaṃ hatthato mūlaṃ gahitaṃ,",
  "atk-vin01a:1843_18": "tesaṃ mūlaṃ datvā muccati.",
  "atk-vin01a:1843_19": "Sace sambahulā “maraṇavaṇṇaṃ likhissāmā”ti ekajjhāsayā hutvā eko tālarukkhaṃ ārohitvā paṇṇaṃ chindati,",
  "atk-vin01a:1843_20": "eko āharati,",
  "atk-vin01a:1843_21": "eko potthakaṃ karoti,",
  "atk-vin01a:1843_22": "eko likhati,",
  "atk-vin01a:1843_23": "eko sace kaṇṭakalekhā hoti,",
  "atk-vin01a:1843_24": "masiṃ makkheti,",
  "atk-vin01a:1843_25": "masiṃ makkhetvā taṃ potthakaṃ sajjetvā sabbeva sabhāyaṃ vā āpaṇe vā yattha vā pana lekhādassanakotūhalakā bahū sannipatanti,",
  "atk-vin01a:1843_26": "tattha ṭhapenti.",
  "atk-vin01a:1843_27": "Taṃ vācetvā sacepi eko marati,",
  "atk-vin01a:1843_28": "sabbesaṃ pārājikaṃ.",
  "atk-vin01a:1843_29": "Sace bahukā maranti,",
  "atk-vin01a:1843_30": "vuttasadisova nayo.",
  "atk-vin01a:1843_31": "Vippaṭisāre pana uppanne taṃ potthakaṃ sacepi mañjūsāyaṃ gopenti,",
  "atk-vin01a:1843_32": "añño ca taṃ disvā nīharitvā puna bahūnaṃ dasseti,",
  "atk-vin01a:1843_33": "neva muccanti.",
  "atk-vin01a:1843_34": "Tiṭṭhatu mañjūsā,",
  "atk-vin01a:1843_35": "sacepi taṃ potthakaṃ nadiyaṃ vā samudde vā khipanti vā dhovanti vā khaṇḍākhaṇḍaṃ vā chindanti,",
  "atk-vin01a:1843_36": "aggimhi vā jhāpenti,",
  "atk-vin01a:1843_37": "yāva saṅghaṭṭitepi duddhote vā dujjhāpite vā patte akkharāni paññāyanti,",
  "atk-vin01a:1843_38": "tāva na muccanti.",
  "atk-vin01a:1843_39": "Yathā pana akkharāni na paññāyanti tatheva kate muccantīti.",
  "atk-vin01a:1844_0": "Idāni thāvarapayogassa vibhāgadassanatthaṃ vuttesu opātādimātikāniddesesu manussaṃ uddissa opātaṃ khanatīti",
  "atk-vin01a:1844_1": "“itthannāmo patitvā marissatī”ti kañci manussaṃ uddisitvā yattha so ekato vicarati,",
  "atk-vin01a:1844_2": "tattha āvāṭaṃ khanati,",
  "atk-vin01a:1844_3": "khanantassa tāva sacepi jātapathaviyā khanati,",
  "atk-vin01a:1844_4": "pāṇātipātassa payogattā payoge payoge dukkaṭaṃ.",
  "atk-vin01a:1844_5": "Yaṃ uddissa khanati,",
  "atk-vin01a:1844_6": "tassa dukkhuppattiyā thullaccayaṃ,",
  "atk-vin01a:1844_7": "maraṇena pārājikaṃ.",
  "atk-vin01a:1844_8": "Aññasmiṃ patitvā mate anāpatti.",
  "atk-vin01a:1844_9": "Sace anuddissa “yo koci marissatī”ti khato hoti,",
  "atk-vin01a:1844_10": "yattakā patitvā maranti,",
  "atk-vin01a:1844_11": "tattakā pāṇātipātā.",
  "atk-vin01a:1844_12": "Ānantariyavatthūsu ca ānantariyaṃ thullaccayapācittiyavatthūsu thullaccayapācittiyāni.",
  "atk-vin01a:1845_0": "Bahū tattha cetanā;",
  "atk-vin01a:1845_1": "katamāya pārājikaṃ hotīti?",
  "atk-vin01a:1845_2": "Mahāaṭṭhakathāyaṃ tāva vuttaṃ –",
  "atk-vin01a:1845_3": "“āvāṭaṃ gambhīrato ca āyāmavitthārato ca khanitvā pamāṇe ṭhapetvā tacchetvā puñchitvā paṃsupacchiṃ uddharantassa",
  "atk-vin01a:1845_4": "sanniṭṭhāpikā atthasādhakacetanā maggānantaraphalasadisā.",
  "atk-vin01a:1845_5": "Sacepi vassasatassa accayena patitvā avassaṃ maraṇakasatto hoti,",
  "atk-vin01a:1845_6": "sanniṭṭhāpakacetanāyameva pārājika”nti.",
  "atk-vin01a:1845_7": "Mahāpaccariyaṃ pana saṅkhepaṭṭhakathāyañca –",
  "atk-vin01a:1845_8": "“imasmiṃ āvāṭe patitvā marissatīti ekasmimpi kuddālappahāre dinne sace koci tattha pakkhalito patitvā marati,",
  "atk-vin01a:1845_9": "pārājikameva.",
  "atk-vin01a:1845_10": "Suttantikattherā pana sanniṭṭhāpakacetanaṃ gaṇhantī”ti vuttaṃ.",
  "atk-vin01a:1846_0": "Eko “opātaṃ khanitvā asukaṃ nāma ānetvā idha pātetvā mārehī”ti aññaṃ āṇāpeti,",
  "atk-vin01a:1846_1": "so taṃ pātetvā māreti,",
  "atk-vin01a:1846_2": "ubhinnaṃ pārājikaṃ.",
  "atk-vin01a:1846_3": "Aññaṃ pātetvā māreti,",
  "atk-vin01a:1846_4": "sayaṃ patitvā marati,",
  "atk-vin01a:1846_5": "añño attano dhammatāya patitvā marati,",
  "atk-vin01a:1846_6": "sabbattha visaṅketo hoti,",
  "atk-vin01a:1846_7": "mūlaṭṭho muccati.",
  "atk-vin01a:1846_8": "“Asuko asukaṃ ānetvā idha māressatī”ti khatepi eseva nayo.",
  "atk-vin01a:1846_9": "Maritukāmā idha marissantīti khanati,",
  "atk-vin01a:1846_10": "ekassa maraṇe pārājikaṃ.",
  "atk-vin01a:1846_11": "Bahunnaṃ maraṇe akusalarāsi,",
  "atk-vin01a:1846_12": "mātāpitūnaṃ maraṇe ānantariyaṃ,",
  "atk-vin01a:1846_13": "thullaccayapācittiyavatthūsu thullaccayapācittiyāni.",
  "atk-vin01a:1847_0": "“Ye keci māretukāmā,",
  "atk-vin01a:1847_1": "te idha pātetvā māressantī”ti khanati,",
  "atk-vin01a:1847_2": "tattha pātetvā mārenti,",
  "atk-vin01a:1847_3": "ekasmiṃ mate pārājikaṃ,",
  "atk-vin01a:1847_4": "bahūsu akusalarāsi,",
  "atk-vin01a:1847_5": "ānantariyādivatthūsu ānantariyādīni.",
  "atk-vin01a:1847_6": "Idheva arahantāpi saṅgahaṃ gacchanti.",
  "atk-vin01a:1847_7": "Purimanaye pana “tesaṃ maritukāmatāya patanaṃ natthī”ti te na saṅgayhanti.",
  "atk-vin01a:1847_8": "Dvīsupi nayesu attano dhammatāya patitvā mate visaṅketo.",
  "atk-vin01a:1847_9": "“Ye keci attano verike ettha pātetvā māressantī”ti khanati,",
  "atk-vin01a:1847_10": "tattha ca verikā verike pātetvā mārenti,",
  "atk-vin01a:1847_11": "ekasmiṃ mārite pārājikaṃ,",
  "atk-vin01a:1847_12": "bahūsu akusalarāsi,",
  "atk-vin01a:1847_13": "mātari vā pitari vā arahante vā verikehi ānetvā tattha mārite ānantariyaṃ.",
  "atk-vin01a:1847_14": "Attano dhammatāya patitvā matesu visaṅketo.",
  "atk-vin01a:1848_0": "Yo pana “maritukāmā vā amaritukāmā vā māretukāmā vā amāretukāmā vā ye keci ettha patitā vā pātitā vā marissantī”ti sabbathāpi anuddisseva khanati.",
  "atk-vin01a:1848_1": "Yo yo marati tassa tassa maraṇena yathānurūpaṃ kammañca phusati,",
  "atk-vin01a:1848_2": "āpattiñca āpajjati.",
  "atk-vin01a:1848_3": "Sace gabbhinī patitvā sagabbhā marati,",
  "atk-vin01a:1848_4": "dve pāṇātipātā.",
  "atk-vin01a:1848_5": "Gabbhoyeva vinassati, eko.",
  "atk-vin01a:1848_6": "Gabbho na vinassati,",
  "atk-vin01a:1848_7": "mātā marati, ekoyeva.",
  "atk-vin01a:1848_8": "Corehi anubaddho patitvā marati,",
  "atk-vin01a:1848_9": "opātakhanakasseva pārājikaṃ.",
  "atk-vin01a:1848_10": "Corā tattha pātetvā mārenti,",
  "atk-vin01a:1848_11": "pārājikameva.",
  "atk-vin01a:1848_12": "Tattha patitaṃ bahi nīharitvā mārenti,",
  "atk-vin01a:1848_13": "pārājikameva. Kasmā?",
  "atk-vin01a:1848_14": "Opāte patitappayogena gahitattā.",
  "atk-vin01a:1848_15": "Opātato nikkhamitvā teneva ābādhena marati,",
  "atk-vin01a:1848_16": "pārājikameva.",
  "atk-vin01a:1848_17": "Bahūni vassāni atikkamitvā puna kupitena tenevābādhena marati,",
  "atk-vin01a:1848_18": "pārājikameva.",
  "atk-vin01a:1848_19": "Opāte patanappaccayā uppannarogena gilānasseva añño rogo uppajjati,",
  "atk-vin01a:1848_20": "opātarogo balavataro hoti,",
  "atk-vin01a:1848_21": "tena matepi opātakhaṇako na muccati.",
  "atk-vin01a:1848_22": "Sace pacchā uppannarogo balavā hoti,",
  "atk-vin01a:1848_23": "tena mate muccati.",
  "atk-vin01a:1848_24": "Ubhohi mate na muccati.",
  "atk-vin01a:1848_25": "Opāte opapātikamanusso nibbattitvā uttarituṃ asakkonto marati,",
  "atk-vin01a:1848_26": "pārājikameva.",
  "atk-vin01a:1848_27": "Manussaṃ uddissa khate yakkhādīsu patitvā matesu anāpatti.",
  "atk-vin01a:1848_28": "Yakkhādayo uddissa khate manussādīsu marantesupi eseva nayo.",
  "atk-vin01a:1848_29": "Yakkhādayo uddissa khanantassa pana khananepi tesaṃ dukkhuppattiyampi dukkaṭameva.",
  "atk-vin01a:1848_30": "Maraṇe vatthuvasena thullaccayaṃ vā pācittiyaṃ vā.",
  "atk-vin01a:1848_31": "Anuddissa khate opāte yakkharūpena vā petarūpena vā patati,",
  "atk-vin01a:1848_32": "tiracchānarūpena marati,",
  "atk-vin01a:1848_33": "patanarūpaṃ pamāṇaṃ,",
  "atk-vin01a:1848_34": "tasmā thullaccayanti upatissatthero.",
  "atk-vin01a:1848_35": "Maraṇarūpaṃ pamāṇaṃ,",
  "atk-vin01a:1848_36": "tasmā pācittiyanti phussadevatthero.",
  "atk-vin01a:1848_37": "Tiracchānarūpena patitvā yakkhapetarūpena matepi eseva nayo.",
  "atk-vin01a:1849_0": "Opātakhanako opātaṃ aññassa vikkiṇāti vā mudhā vā deti,",
  "atk-vin01a:1849_1": "yo yo patitvā marati,",
  "atk-vin01a:1849_2": "tappaccayā tasseva āpatti ca kammabandho ca.",
  "atk-vin01a:1849_3": "Yena laddho so niddoso.",
  "atk-vin01a:1849_4": "Atha sopi “evaṃ patitā uttarituṃ asakkontā nassissanti,",
  "atk-vin01a:1849_5": "suuddharā vā na bhavissantī”ti taṃ opātaṃ gambhīrataraṃ vā uttānataraṃ vā dīghataraṃ vā rassataraṃ vā vitthatataraṃ vā sambādhataraṃ vā karoti,",
  "atk-vin01a:1849_6": "ubhinnampi āpatti ca kammabandho ca.",
  "atk-vin01a:1849_7": "Bahū marantīti vippaṭisāre uppanne opātaṃ paṃsunā pūreti,",
  "atk-vin01a:1849_8": "sace koci paṃsumhi patitvā marati,",
  "atk-vin01a:1849_9": "pūretvāpi mūlaṭṭho na muccati.",
  "atk-vin01a:1849_10": "Deve vassante kaddamo hoti,",
  "atk-vin01a:1849_11": "tattha laggitvā matepi.",
  "atk-vin01a:1849_12": "Rukkho vā patanto vāto vā vassodakaṃ vā paṃsuṃ harati,",
  "atk-vin01a:1849_13": "kandamūlatthaṃ vā pathaviṃ khanantā tattha āvāṭaṃ karonti.",
  "atk-vin01a:1849_14": "Tattha sace koci laggitvā vā patitvā vā marati,",
  "atk-vin01a:1849_15": "mūlaṭṭho na muccati.",
  "atk-vin01a:1849_16": "Tasmiṃ pana okāse mahantaṃ taḷākaṃ vā pokkharaṇiṃ vā kāretvā cetiyaṃ vā patiṭṭhāpetvā bodhiṃ vā ropetvā āvāsaṃ vā sakaṭamaggaṃ vā kāretvā muccati.",
  "atk-vin01a:1849_17": "Yadāpi thiraṃ katvā pūrite opāte rukkhādīnaṃ mūlāni mūlehi saṃsibbitāni honti,",
  "atk-vin01a:1849_18": "jātapathavī jātā,",
  "atk-vin01a:1849_19": "tadāpi muccati.",
  "atk-vin01a:1849_20": "Sacepi nadī āgantvā opātaṃ harati,",
  "atk-vin01a:1849_21": "evampi muccatīti.",
  "atk-vin01a:1849_22": "Ayaṃ tāva opātakathā.",
  "atk-vin01a:1850_0": "Opātasseva pana anulomesu pāsādīsupi yo tāva pāsaṃ oḍḍeti “ettha bajjhitvā sattā marissantī”ti avassaṃ",
  "atk-vin01a:1850_1": "bajjhanakasattānaṃ vasena hatthā muttamatte pārājikānantariyathullaccayapācittiyāni veditabbāni.",
  "atk-vin01a:1850_2": "Uddissa kate yaṃ uddissa oḍḍito,",
  "atk-vin01a:1850_3": "tato aññesaṃ bandhane anāpatti.",
  "atk-vin01a:1850_4": "Pāse mūlena vā mudhā vā dinnepi mūlaṭṭhasseva kammabandho.",
  "atk-vin01a:1850_5": "Sace yena laddho so uggalitaṃ vā pāsaṃ saṇṭhapeti,",
  "atk-vin01a:1850_6": "passena vā gacchante disvā vatiṃ katvā sammukhe paveseti,",
  "atk-vin01a:1850_7": "thaddhataraṃ vā pāsayaṭṭhiṃ ṭhapeti,",
  "atk-vin01a:1850_8": "daḷhataraṃ vā pāsarajjuṃ bandhati,",
  "atk-vin01a:1850_9": "thirataraṃ vā khāṇukaṃ vā ākoṭeti,",
  "atk-vin01a:1850_10": "ubhopi na muccanti.",
  "atk-vin01a:1850_11": "Sace vippaṭisāre uppanne pāsaṃ uggalāpetvā gacchati,",
  "atk-vin01a:1850_12": "taṃ disvā puna aññe saṇṭhapenti,",
  "atk-vin01a:1850_13": "baddhā baddhā maranti,",
  "atk-vin01a:1850_14": "mūlaṭṭho na muccati.",
  "atk-vin01a:1851_0": "Sace pana tena pāsayaṭṭhi sayaṃ akatā hoti,",
  "atk-vin01a:1851_1": "gahitaṭṭhāne ṭhapetvā muccati.",
  "atk-vin01a:1851_2": "Tatthajātakayaṭṭhiṃ chinditvā muccati.",
  "atk-vin01a:1851_3": "Sayaṃ katayaṭṭhiṃ pana gopentopi na muccati.",
  "atk-vin01a:1851_4": "Yadi hi taṃ añño gaṇhitvā pāsaṃ saṇṭhapeti,",
  "atk-vin01a:1851_5": "tappaccayā marantesu mūlaṭṭho na muccati.",
  "atk-vin01a:1851_6": "Sace taṃ jhāpetvā alātaṃ katvā chaḍḍeti,",
  "atk-vin01a:1851_7": "tena alātena pahāraṃ laddhā marantesupi na muccati.",
  "atk-vin01a:1851_8": "Sabbaso pana jhāpetvā vā nāsetvā vā muccati,",
  "atk-vin01a:1851_9": "pāsarajjumpi aññehi ca vaṭṭitaṃ gahitaṭṭhāne ṭhapetvā muccati.",
  "atk-vin01a:1851_10": "Rajjuke labhitvā sayaṃ vaṭṭitaṃ ubbaṭṭetvā vāke labhitvā vaṭṭitaṃ hīraṃ hīraṃ katvā muccati.",
  "atk-vin01a:1851_11": "Araññato pana sayaṃ vāke āharitvā vaṭṭitaṃ gopentopi na muccati.",
  "atk-vin01a:1851_12": "Sabbaso pana jhāpetvā vā nāsetvā vā muccati.",
  "atk-vin01a:1852_0": "Adūhalaṃ sajjento catūsu pādesu adūhalamañcaṃ ṭhapetvā pāsāṇe āropeti,",
  "atk-vin01a:1852_1": "payoge payoge dukkaṭaṃ.",
  "atk-vin01a:1852_2": "Sabbasajjaṃ katvā hatthato muttamatte avassaṃ ajjhottharitabbakasattānaṃ vasena uddissakānuddissakānurūpena pārājikādīni veditabbāni.",
  "atk-vin01a:1852_3": "Adūhale mūlena vā mudhā vā dinnepi mūlaṭṭhasseva kammabaddho.",
  "atk-vin01a:1852_4": "Sace yena laddhaṃ so patitaṃ vā ukkhipati,",
  "atk-vin01a:1852_5": "aññepi pāsāṇe āropetvā garukataraṃ vā karoti,",
  "atk-vin01a:1852_6": "passena vā gacchante disvā vatiṃ katvā adūhale paveseti,",
  "atk-vin01a:1852_7": "ubhopi na muccanti.",
  "atk-vin01a:1852_8": "Sacepi vippaṭisāre uppanne adūhalaṃ pātetvā gacchati,",
  "atk-vin01a:1852_9": "taṃ disvā añño saṇṭhapeti,",
  "atk-vin01a:1852_10": "mūlaṭṭho na muccati.",
  "atk-vin01a:1852_11": "Pāsāṇe pana gahitaṭṭhāne ṭhapetvā adūhalapāde ca pāsayaṭṭhiyaṃ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a:1853_0": "Sūlaṃ ropentassāpi sabbasajjaṃ katvā hatthato muttamatte sūlamukhe patitvā avassaṃ maraṇakasattānaṃ vasena",
  "atk-vin01a:1853_1": "uddissānuddissānurūpato pārājikādīni veditabbāni.",
  "atk-vin01a:1853_2": "Sūle mūlena vā mudhā vā dinnepi mūlaṭṭhasseva kammabaddho.",
  "atk-vin01a:1853_3": "Sace yena laddhaṃ so “ekappahāreneva marissantī”ti tikhiṇataraṃ vā karoti,",
  "atk-vin01a:1853_4": "“dukkhaṃ marissantī”ti kuṇṭhataraṃ vā karoti,",
  "atk-vin01a:1853_5": "“ucca”nti sallakkhetvā nīcataraṃ vā “nīca”nti sallakkhetvā uccataraṃ vā puna ropeti,",
  "atk-vin01a:1853_6": "vaṅkaṃ vā ujukaṃ atiujukaṃ vā īsakaṃ poṇaṃ karoti,",
  "atk-vin01a:1853_7": "ubhopi na muccanti.",
  "atk-vin01a:1853_8": "Sace pana “aṭṭhāne ṭhita”nti aññasmiṃ ṭhāne ṭhapeti,",
  "atk-vin01a:1853_9": "taṃ ce māraṇatthāya ādito pabhuti pariyesitvā kataṃ hoti,",
  "atk-vin01a:1853_10": "mūlaṭṭho na muccati.",
  "atk-vin01a:1853_11": "Apariyesitvā pana katameva labhitvā ropite mūlaṭṭho muccati.",
  "atk-vin01a:1853_12": "Vippaṭisāre uppanne pāsayaṭṭhiyaṃ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a:1854_0": "177.",
  "atk-vin01a:1854_1": "Apassene satthaṃ vāti ettha apassenaṃ nāma niccaparibhogo mañco vā pīṭhaṃ vā apassenaphalakaṃ vā divāṭṭhāne",
  "atk-vin01a:1854_2": "nisīdantassa apassenakatthambho vā tatthajātakarukkho vā caṅkame apassāya tiṭṭhantassa ālambanarukkho",
  "atk-vin01a:1854_3": "vā ālambanaphalakaṃ vā sabbampetaṃ apassayanīyaṭṭhena apassenaṃ nāma;",
  "atk-vin01a:1854_4": "tasmiṃ apassene yathā apassayantaṃ vijjhati vā chindati vā tathā katvā vāsipharasusattiārakaṇṭakādīnaṃ aññataraṃ satthaṃ ṭhapeti, dukkaṭaṃ.",
  "atk-vin01a:1854_5": "Dhuvaparibhogaṭṭhāne nirāsaṅkassa nisīdato vā nipajjato vā apassayantassa vā satthasamphassapaccayā dukkhuppattiyā thullaccayaṃ,",
  "atk-vin01a:1854_6": "maraṇena pārājikaṃ.",
  "atk-vin01a:1854_7": "Taṃ ce aññopi tassa veribhikkhu vihāracārikaṃ caranto disvā “imassa maññe maraṇatthāya idaṃ nikhittaṃ,",
  "atk-vin01a:1854_8": "sādhu suṭṭhu maratū”ti abhinandanto gacchati, dukkaṭaṃ.",
  "atk-vin01a:1854_9": "Sace pana sopi tattha “evaṃ kate sukataṃ bhavissatī”ti tikhiṇatarādikaraṇena kiñci kammaṃ karoti,",
  "atk-vin01a:1854_10": "tassāpi pārājikaṃ.",
  "atk-vin01a:1854_11": "Sace pana “aṭṭhāne ṭhita”nti uddharitvā aññasmiṃ ṭhāne ṭhapeti tadatthameva katvā ṭhapite mūlaṭṭho na muccati.",
  "atk-vin01a:1854_12": "Pākatikaṃ labhitvā ṭhapitaṃ hoti, muccati.",
  "atk-vin01a:1854_13": "Taṃ apanetvā aññaṃ tikhiṇataraṃ ṭhapeti mūlaṭṭho muccateva.",
  "atk-vin01a:1855_0": "Visamakkhanepi yāva maraṇābhinandane dukkaṭaṃ tāva eseva nayo.",
  "atk-vin01a:1855_1": "Sace pana sopi khuddakaṃ visamaṇḍalanti sallakkhetvā mahantataraṃ vā karoti,",
  "atk-vin01a:1855_2": "mahantaṃ vā “atirekaṃ hotī”ti khuddakaṃ karoti,",
  "atk-vin01a:1855_3": "tanukaṃ vā bahalaṃ;",
  "atk-vin01a:1855_4": "bahalaṃ vā tanukaṃ karoti,",
  "atk-vin01a:1855_5": "agginā tāpetvā heṭṭhā vā upari vā sañcāreti,",
  "atk-vin01a:1855_6": "tassāpi pārājikaṃ.",
  "atk-vin01a:1855_7": "“Idaṃ aṭhāne ṭhita”nti sabbameva tacchetvā puñchitvā aññasmiṃ ṭhāne ṭhapeti,",
  "atk-vin01a:1855_8": "attanā bhesajjāni yojetvā kate mūlaṭṭho na muccati,",
  "atk-vin01a:1855_9": "attanā akate muccati.",
  "atk-vin01a:1855_10": "Sace pana so “idaṃ visaṃ atiparitta”nti aññampi ānetvā pakkhipati,",
  "atk-vin01a:1855_11": "yassa visena marati,",
  "atk-vin01a:1855_12": "tassa pārājikaṃ.",
  "atk-vin01a:1855_13": "Sace ubhinnampi santakena marati,",
  "atk-vin01a:1855_14": "ubhinnampi pārājikaṃ.",
  "atk-vin01a:1855_15": "“Idaṃ visaṃ nibbisa”nti taṃ apanetvā attano visameva ṭhapeti,",
  "atk-vin01a:1855_16": "tasseva pārājikaṃ mūlaṭṭho muccati.",
  "atk-vin01a:1856_0": "Dubbalaṃ vā karotīti mañcapīṭhaṃ aṭaniyā heṭṭhābhāge chinditvā vidalehi vā rajjukehi vā yehi vītaṃ hoti,",
  "atk-vin01a:1856_1": "te vā chinditvā appāvasesameva katvā heṭṭhā āvudhaṃ nikkhipati “ettha patitvā marissatī”ti.",
  "atk-vin01a:1856_2": "Apassenaphalakādīnampi caṅkame ālambanarukkhaphalakapariyosānānaṃ parabhāgaṃ chinditvā heṭṭhā āvudhaṃ nikkhipati,",
  "atk-vin01a:1856_3": "sobbhādīsu mañcaṃ vā pīṭhaṃ vā apassenaphalakaṃ vā ānetvā ṭhapeti,",
  "atk-vin01a:1856_4": "yathā tattha nisinnamatto vā apassitamatto vā patati,",
  "atk-vin01a:1856_5": "sobbhādīsu vā sañcaraṇasetu hoti,",
  "atk-vin01a:1856_6": "taṃ dubbalaṃ karoti;",
  "atk-vin01a:1856_7": "evaṃ karontassa karaṇe dukkaṭaṃ.",
  "atk-vin01a:1856_8": "Itarassa dukkhuppattiyā thullaccayaṃ,",
  "atk-vin01a:1856_9": "maraṇe pārājikaṃ.",
  "atk-vin01a:1856_10": "Bhikkhuṃ ānetvā sobbhādīnaṃ taṭe ṭhapeti “disvā bhayena kampento patitvā marissatī”ti dukkaṭaṃ.",
  "atk-vin01a:1856_11": "So tattheva patati,",
  "atk-vin01a:1856_12": "dukkhuppattiyā thullaccayaṃ,",
  "atk-vin01a:1856_13": "maraṇe pārājikaṃ.",
  "atk-vin01a:1856_14": "Sayaṃ vā pāteti,",
  "atk-vin01a:1856_15": "aññena vā pātāpeti,",
  "atk-vin01a:1856_16": "añño avutto vā attano dhammatāya pāteti,",
  "atk-vin01a:1856_17": "amanusso pāteti,",
  "atk-vin01a:1856_18": "vātappahārena patati,",
  "atk-vin01a:1856_19": "attano dhammatāya patatti,",
  "atk-vin01a:1856_20": "sabbattha maraṇe pārājikaṃ. Kasmā?",
  "atk-vin01a:1856_21": "Tassa payogena sobbhāditaṭe ṭhitattā.",
  "atk-vin01a:1857_0": "Upanikkhipanaṃ nāma samīpe nikkhipanaṃ.",
  "atk-vin01a:1857_1": "Tattha “yo iminā asinā mato so dhanaṃ vā labhatī”tiādinā nayena maraṇavaṇṇaṃ vā saṃvaṇṇetvā “iminā maraṇatthikā marantu,",
  "atk-vin01a:1857_2": "māraṇatthikā mārentū”ti vā vatvā asiṃ upanikkhipati,",
  "atk-vin01a:1857_3": "tassa upanikkhipane dukkaṭaṃ.",
  "atk-vin01a:1857_4": "Maritukāmo vā tena attānaṃ paharatu,",
  "atk-vin01a:1857_5": "māretukāmo vā aññaṃ paharatu,",
  "atk-vin01a:1857_6": "ubhayathāpi parassa dukkhuppattiyā upanikkhepakassa thullaccayaṃ,",
  "atk-vin01a:1857_7": "maraṇe pārājikaṃ.",
  "atk-vin01a:1857_8": "Anuddissa nikkhitte bahūnaṃ maraṇe akusalarāsi.",
  "atk-vin01a:1857_9": "Pārājikādivatthūsu pārājikādīni.",
  "atk-vin01a:1857_10": "Vippaṭisāre uppanne asiṃ gahitaṭṭhāne ṭhapetvā muccati.",
  "atk-vin01a:1857_11": "Kiṇitvā gahito hoti,",
  "atk-vin01a:1857_12": "asissāmikānaṃ asiṃ,",
  "atk-vin01a:1857_13": "yesaṃ hatthato mūlaṃ gahitaṃ,",
  "atk-vin01a:1857_14": "tesaṃ mūlaṃ datvā muccati.",
  "atk-vin01a:1857_15": "Sace lohapiṇḍiṃ vā phālaṃ vā kudālaṃ vā gahetvā asi kārāpito hoti,",
  "atk-vin01a:1857_16": "yaṃ bhaṇḍaṃ gahetvā kārito,",
  "atk-vin01a:1857_17": "tadeva katvā muccati.",
  "atk-vin01a:1857_18": "Sace kudālaṃ gahetvā kāritaṃ vināsetvā phālaṃ karoti,",
  "atk-vin01a:1857_19": "phālena pahāraṃ labhitvā marantesupi pāṇātipātato na muccati.",
  "atk-vin01a:1857_20": "Sace pana lohaṃ samuṭṭhāpetvā upanikkhipanatthameva kārito hoti,",
  "atk-vin01a:1857_21": "arena ghaṃsitvā cuṇṇavicuṇṇaṃ katvā vippakiṇṇe muccati.",
  "atk-vin01a:1857_22": "Sacepi saṃvaṇṇanāpotthako viya bahūhi ekajjhāsayehi kato hoti,",
  "atk-vin01a:1857_23": "potthake vuttanayeneva kammabandhavinicchayo veditabbo.",
  "atk-vin01a:1857_24": "Esa nayo sattibheṇḍīsu.",
  "atk-vin01a:1857_25": "Laguḷe pāsayaṭṭhisadiso vinicchayo.",
  "atk-vin01a:1857_26": "Tathā pāsāṇe.",
  "atk-vin01a:1857_27": "Satthe asisadisova.",
  "atk-vin01a:1857_28": "Visaṃ vāti visaṃ upanikkhipantassa vatthuvasena uddissānuddissānurūpato pārājikādivatthūsu pārājikādīni veditabbāni.",
  "atk-vin01a:1857_29": "Kiṇitvā ṭhapite purimanayena paṭipākatikaṃ katvā muccati.",
  "atk-vin01a:1857_30": "Sayaṃ bhesajjehi yojite avisaṃ katvā muccati.",
  "atk-vin01a:1857_31": "Rajjuyā pāsarajjusadisova vinicchayo.",
  "atk-vin01a:1858_0": "Bhesajje –",
  "atk-vin01a:1858_1": "yo bhikkhu veribhikkhussa pajjarake vā visabhāgaroge vā uppanne asappāyānipi sappiādīni sappāyānīti maraṇādhippāyo deti,",
  "atk-vin01a:1858_2": "aññaṃ vā kiñci kandamūlaphalaṃ tassa evaṃ bhesajjadāne dukkaṭaṃ.",
  "atk-vin01a:1858_3": "Parassa dukkhuppattiyaṃ maraṇe ca thullaccayapārājikāni,",
  "atk-vin01a:1858_4": "ānantariyavatthumhi ānantariyanti veditabbaṃ.",
  "atk-vin01a:1859_0": "178.",
  "atk-vin01a:1859_1": "Rūpūpahāre –",
  "atk-vin01a:1859_2": "upasaṃharatīti paraṃ vā amanāparūpaṃ tassa samīpe ṭhapeti,",
  "atk-vin01a:1859_3": "attanā vā yakkhapetādivesaṃ gahetvā tiṭṭhati,",
  "atk-vin01a:1859_4": "tassa upasaṃhāramatte dukkaṭaṃ.",
  "atk-vin01a:1859_5": "Parassa taṃ rūpaṃ disvā bhayuppattiyaṃ thullaccayaṃ,",
  "atk-vin01a:1859_6": "maraṇe pārājikaṃ.",
  "atk-vin01a:1859_7": "Sace pana tadeva rūpaṃ ekaccassa manāpaṃ hoti,",
  "atk-vin01a:1859_8": "alābhakena ca sussitvā marati,",
  "atk-vin01a:1859_9": "visaṅketo.",
  "atk-vin01a:1859_10": "Manāpiyepi eseva nayo.",
  "atk-vin01a:1859_11": "Tattha pana visesena itthīnaṃ purisarūpaṃ purisānañca itthirūpaṃ manāpaṃ taṃ alaṅkaritvā upasaṃharati,",
  "atk-vin01a:1859_12": "diṭṭhamattakameva karoti,",
  "atk-vin01a:1859_13": "aticiraṃ passitumpi na deti,",
  "atk-vin01a:1859_14": "itaro alābhakena sussitvā marati,",
  "atk-vin01a:1859_15": "pārājikaṃ.",
  "atk-vin01a:1859_16": "Sace uttasitvā marati,",
  "atk-vin01a:1859_17": "visaṅketo.",
  "atk-vin01a:1859_18": "Atha pana uttasitvā vā alābhakena vāti avicāretvā “kevalaṃ passitvā marissatī”ti upasaṃharati,",
  "atk-vin01a:1859_19": "uttasitvā vā sussitvā vā mate pārājikameva.",
  "atk-vin01a:1859_20": "Etenevūpāyena saddūpahārādayopi veditabbā.",
  "atk-vin01a:1859_21": "Kevalañhettha amanussasaddādayo utrāsajanakā amanāpasaddā,",
  "atk-vin01a:1859_22": "purisānaṃ itthisaddamadhuragandhabbasaddādayo cittassādakarā manāpasaddā.",
  "atk-vin01a:1859_23": "Himavante visarukkhānaṃ mūlādigandhā kuṇapagandhā ca amanāpagandhā,",
  "atk-vin01a:1859_24": "kāḷānusārīmūlagandhādayo manāpagandhā.",
  "atk-vin01a:1859_25": "Paṭikūlamūlarasādayo amanāparasā,",
  "atk-vin01a:1859_26": "appaṭikūlamūlarasādayo manāparasā.",
  "atk-vin01a:1859_27": "Visaphassamahākacchuphassādayo amanāpaphoṭṭhabbā,",
  "atk-vin01a:1859_28": "cīnapaṭahaṃsapupphatūlikaphassādayo manāpaphoṭṭhabbāti veditabbā.",
  "atk-vin01a:1860_0": "Dhammūpahāre –",
  "atk-vin01a:1860_1": "dhammoti desanādhammo veditabbo.",
  "atk-vin01a:1860_2": "Desanāvasena vā niraye ca sagge ca vipattisampattibhedaṃ dhammārammaṇameva.",
  "atk-vin01a:1860_3": "Nerayikassāti bhinnasaṃvarassa katapāpassa niraye nibbattanārahassa sattassa pañcavidhabandhanakammakaraṇādinirayakathaṃ katheti.",
  "atk-vin01a:1860_4": "Taṃ ce sutvā so uttasitvā marati,",
  "atk-vin01a:1860_5": "kathikassa pārājikaṃ.",
  "atk-vin01a:1860_6": "Sace pana so sutvāpi attano dhammatāya marati, anāpatti.",
  "atk-vin01a:1860_7": "“Idaṃ sutvā evarūpaṃ pāpaṃ na karissati oramissati viramissatī”ti nirayakathaṃ katheti,",
  "atk-vin01a:1860_8": "taṃ sutvā itaro uttasitvā marati, anāpatti.",
  "atk-vin01a:1860_9": "Saggakathanti devanāṭakādīnaṃ nandanavanādīnañca sampattikathaṃ;",
  "atk-vin01a:1860_10": "taṃ sutvā itaro saggādhimutto sīghaṃ taṃ sampattiṃ pāpuṇitukāmo satthāharaṇavisakhādanaāhārupaccheda-",
  "atk-vin01a:1860_11": "assāsapassāsasannirundhanādīhi dukkhaṃ uppādeti,",
  "atk-vin01a:1860_12": "kathikassa thullaccayaṃ,",
  "atk-vin01a:1860_13": "marati pārājikaṃ.",
  "atk-vin01a:1860_14": "Sace pana so sutvāpi yāvatāyukaṃ ṭhatvā attano dhammatāya marati, anāpatti.",
  "atk-vin01a:1860_15": "“Imaṃ sutvā puññāni karissatī”ti katheti,",
  "atk-vin01a:1860_16": "taṃ sutvā itaro adhimutto kālaṃkaroti, anāpatti.",
  "atk-vin01a:1861_0": "179.",
  "atk-vin01a:1861_1": "Ācikkhanāyaṃ –",
  "atk-vin01a:1861_2": "puṭṭho bhaṇatīti “bhante kathaṃ mato dhanaṃ vā labhati sagge vā upapajjatī”ti evaṃ pucchito bhaṇati.",
  "atk-vin01a:1862_0": "Anusāsaniyaṃ – apuṭṭhoti evaṃ apucchito sāmaññeva bhaṇati.",
  "atk-vin01a:1863_0": "Saṅketakammanimittakammāni adinnādānakathāyaṃ vuttanayeneva veditabbāni.",
  "atk-vin01a:1864_0": "Evaṃ nānappakārato āpattibhedaṃ dassetvā idāni anāpattibhedaṃ dassento “anāpatti asañciccā”tiādimāha.",
  "atk-vin01a:1864_1": "Tattha asañciccāti “iminā upakkamena imaṃ māremī”ti acetetvā.",
  "atk-vin01a:1864_2": "Evañhi acetetvā katena upakkamena pare matepi anāpatti,",
  "atk-vin01a:1864_3": "vakkhati ca “anāpatti bhikkhu asañciccā”ti.",
  "atk-vin01a:1864_4": "Ajānantassāti “iminā ayaṃ marissatī”ti ajānantassa upakkamena pare matepi anāpatti,",
  "atk-vin01a:1864_5": "vakkhati ca visagatapiṇḍapātavatthusmiṃ “anāpatti bhikkhu ajānantassā”ti.",
  "atk-vin01a:1864_6": "Namaraṇādhippāyassāti maraṇaṃ anicchantassa.",
  "atk-vin01a:1864_7": "Yena hi upakkamena paro marati,",
  "atk-vin01a:1864_8": "tena upakkamena tasmiṃ māritepi namaraṇādhippāyassa anāpatti.",
  "atk-vin01a:1864_9": "Vakkhati ca “anāpatti bhikkhu namaraṇādhippāyassā”ti.",
  "atk-vin01a:1864_10": "Ummattakādayo pubbe vuttanayā eva.",
  "atk-vin01a:1864_11": "Idha pana ādikammikā aññamaññaṃ jīvitā voropitabhikkhū,",
  "atk-vin01a:1864_12": "tesaṃ anāpatti.",
  "atk-vin01a:1864_13": "Avasesānaṃ maraṇavaṇṇasaṃvaṇṇanakādīnaṃ āpattiyevāti.",
  "atk-vin01a:1865_0": "Padabhājanīyavaṇṇanā niṭṭhitā.",
  "atk-vin01a:1866_0": "Samuṭṭhānādīsu –",
  "atk-vin01a:1866_1": "idaṃ sikkhāpadaṃ tisamuṭṭhānaṃ;",
  "atk-vin01a:1866_2": "kāyacittato ca vācācittato ca kāyavācācittato ca samuṭṭhāti. Kiriyaṃ,",
  "atk-vin01a:1866_3": "saññāvimokkhaṃ,",
  "atk-vin01a:1866_4": "sacittakaṃ,",
  "atk-vin01a:1866_5": "lokavajjaṃ,",
  "atk-vin01a:1866_6": "kāyakammaṃ,",
  "atk-vin01a:1866_7": "vacīkammaṃ,",
  "atk-vin01a:1866_8": "akusalacittaṃ,",
  "atk-vin01a:1866_9": "dukkhavedanaṃ.",
  "atk-vin01a:1866_10": "Sacepi hi sirisayanaṃ ārūḷho rajjasampattisukhaṃ anubhavanto rājā “coro deva ānīto”ti vutte “gacchatha naṃ mārethā”ti hasamānova bhaṇati,",
  "atk-vin01a:1866_11": "domanassacitteneva bhaṇatīti veditabbo.",
  "atk-vin01a:1866_12": "Sukhavokiṇṇattā pana anuppabandhābhāvā ca dujjānametaṃ puthujjanehīti.",
  "atk-vin01a:1867_0": "Vinītavatthuvaṇṇanā",
  "atk-vin01a:1868_0": "180.",
  "atk-vin01a:1868_1": "Vinītavatthukathāsu paṭhamavatthusmiṃ –",
  "atk-vin01a:1868_2": "kāruññenāti te bhikkhū tassa mahantaṃ gelaññadukkhaṃ disvā kāruññaṃ uppādetvā “sīlavā tvaṃ katakusalo,",
  "atk-vin01a:1868_3": "kasmā mīyamāno bhāyasi,",
  "atk-vin01a:1868_4": "nanu sīlavato saggo nāma maraṇamattapaṭibaddhoyevā”ti evaṃ maraṇatthikāva hutvā maraṇatthikabhāvaṃ ajānantā maraṇavaṇṇaṃ saṃvaṇṇesuṃ.",
  "atk-vin01a:1868_5": "Sopi bhikkhu tesaṃ saṃvaṇṇanāya āhārupacchedaṃ katvā antarāva kālamakāsi.",
  "atk-vin01a:1868_6": "Tasmā āpattiṃ āpannā.",
  "atk-vin01a:1868_7": "Vohāravasena pana vuttaṃ “kāruññena maraṇavaṇṇaṃ saṃvaṇṇesu”nti.",
  "atk-vin01a:1868_8": "Tasmā idānipi paṇḍitena bhikkhunā gilānassa bhikkhuno evaṃ maraṇavaṇṇo na saṃvaṇṇetabbo.",
  "atk-vin01a:1868_9": "Sace hi tassa saṃvaṇṇanaṃ sutvā āhārūpacchedādinā upakkamena ekajavanavārāvasesepi āyusmiṃ antarā kālaṃkaroti,",
  "atk-vin01a:1868_10": "imināva mārito hoti.",
  "atk-vin01a:1868_11": "Iminā pana nayena anusiṭṭhi dātabbā –",
  "atk-vin01a:1868_12": "“sīlavato nāma anacchariyā maggaphaluppatti,",
  "atk-vin01a:1868_13": "tasmā vihārādīsu āsattiṃ akatvā buddhagataṃ dhammagataṃ saṅghagataṃ kāyagatañca satiṃ upaṭṭhapetvā manasikāre appamādo kātabbo”ti.",
  "atk-vin01a:1868_14": "Maraṇavaṇṇe ca saṃvaṇṇitepi yo tāya saṃvaṇṇanāya kañci upakkamaṃ akatvā attano dhammatāya yathāyunā yathānusandhināva marati,",
  "atk-vin01a:1868_15": "tappaccayā saṃvaṇṇako āpattiyā na kāretabboti.",
  "atk-vin01a:1869_0": "Dutiyavatthusmiṃ –",
  "atk-vin01a:1869_1": "na ca bhikkhave appaṭivekkhitvāti ettha kīdisaṃ āsanaṃ paṭivekkhitabbaṃ,",
  "atk-vin01a:1869_2": "kīdisaṃ na paṭivekkhitabbaṃ?",
  "atk-vin01a:1869_3": "Yaṃ suddhaṃ āsanameva hoti apaccattharaṇakaṃ,",
  "atk-vin01a:1869_4": "yañca āgantvā ṭhitānaṃ passataṃyeva attharīyati,",
  "atk-vin01a:1869_5": "taṃ napaccavekkhitabbaṃ,",
  "atk-vin01a:1869_6": "nisīdituṃ vaṭṭati.",
  "atk-vin01a:1869_7": "Yampi manussā sayaṃ hatthena akkamitvā “idha bhante nisīdathā”ti denti,",
  "atk-vin01a:1869_8": "tasmimpi vaṭṭati.",
  "atk-vin01a:1869_9": "Sacepi paṭhamamevāgantvā nisinnā pacchā uddhaṃ vā adho vā saṅkamanti,",
  "atk-vin01a:1869_10": "paccavekkhaṇakiccaṃ natthi.",
  "atk-vin01a:1869_11": "Yampi tanukena vatthena yathā talaṃ dissati,",
  "atk-vin01a:1869_12": "evaṃ paṭicchannaṃ hoti,",
  "atk-vin01a:1869_13": "tasmimpi paccavekkhaṇakiccaṃ natthi.",
  "atk-vin01a:1869_14": "Yaṃ pana paṭikacceva pāvārakojavādīhi atthataṃ hoti,",
  "atk-vin01a:1869_15": "taṃ hatthena parāmasitvā sallakkhetvā nisīditabbaṃ.",
  "atk-vin01a:1869_16": "Mahāpaccariyaṃ pana “ghanasāṭakenāpi atthate yasmiṃ vali na paññāyati,",
  "atk-vin01a:1869_17": "taṃ nappaṭivekkhitabbanti vuttaṃ.",
  "atk-vin01a:1870_0": "Musalavatthusmiṃ –",
  "atk-vin01a:1870_1": "asañciccoti avadhakacetano viraddhapayogo hi so.",
  "atk-vin01a:1870_2": "Tenāha “asañcicco aha”nti.",
  "atk-vin01a:1870_3": "Udukkhalavatthu uttānameva.",
  "atk-vin01a:1870_4": "Vuḍḍhapabbajitavatthūsupaṭhamavatthusmiṃ “bhikkhusaṅghassa paṭibandhaṃ mā akāsī”ti paṇāmesi.",
  "atk-vin01a:1870_5": "Dutiyavatthusmiṃ –",
  "atk-vin01a:1870_6": "saṅghamajjhepi gaṇamajjhepi “mahallakattherassa putto”ti vuccamāno tena vacanena aṭṭīyamāno “maratu aya”nti paṇāmesi.",
  "atk-vin01a:1870_7": "Tatiyavatthusmiṃ –",
  "atk-vin01a:1870_8": "tassa dukkhuppādanena thullaccayaṃ.",
  "atk-vin01a:1871_0": "181.",
  "atk-vin01a:1871_1": "Tato parāni tīṇi vatthūni uttānatthāneva.",
  "atk-vin01a:1871_2": "Visagatapiṇḍapātavatthusmiṃ –",
  "atk-vin01a:1871_3": "sārāṇīyadhammapūrako so bhikkhu aggapiṇḍaṃ sabrahmacārīnaṃ datvāva bhuñjati.",
  "atk-vin01a:1871_4": "Tena vuttaṃ “aggakārikaṃ adāsī”ti.",
  "atk-vin01a:1871_5": "Aggakārikanti aggakiriyaṃ;",
  "atk-vin01a:1871_6": "paṭhamaṃ laddhapiṇḍapātaṃ aggaggaṃ vā paṇītapaṇītaṃ piṇḍapātanti attho.",
  "atk-vin01a:1871_7": "Yā pana tassa dānasaṅkhātā aggakiriyā,",
  "atk-vin01a:1871_8": "sā na sakkā dātuṃ,",
  "atk-vin01a:1871_9": "piṇḍapātañhi so therāsanato paṭṭhāya adāsi.",
  "atk-vin01a:1871_10": "Te bhikkhūti te therāsanato paṭṭhāya paribhuttapiṇḍapātā bhikkhū;",
  "atk-vin01a:1871_11": "te kira sabbepi kālamakaṃsu.",
  "atk-vin01a:1871_12": "Sesamettha uttānameva.",
  "atk-vin01a:1871_13": "Assaddhesu pana micchādiṭṭhikesu kulesu sakkaccaṃ paṇītabhojanaṃ labhitvā anupaparikkhitvā neva attanā paribhuñjitabbaṃ,",
  "atk-vin01a:1871_14": "na paresaṃ dātabbaṃ.",
  "atk-vin01a:1871_15": "Yampi ābhidosikaṃ bhattaṃ vā khajjakaṃ vā tato labhati,",
  "atk-vin01a:1871_16": "tampi na paribhuñjitabbaṃ.",
  "atk-vin01a:1871_17": "Apihitavatthumpi hi sappavicchikādīhi adhisayitaṃ chaḍḍanīyadhammaṃ tāni kulāni denti.",
  "atk-vin01a:1871_18": "Gandhahaliddādimakkhitopi tato piṇḍapāto na gahetabbo.",
  "atk-vin01a:1871_19": "Sarīre rogaṭṭhānāni puñchitvā ṭhapitabhattampi hi tāni dātabbaṃ maññantīti.",
  "atk-vin01a:1872_0": "Vīmaṃsanavatthusmiṃ –",
  "atk-vin01a:1872_1": "vīmaṃsamāno dve vīmaṃsati –",
  "atk-vin01a:1872_2": "“sakkoti nu kho imaṃ māretuṃ no”ti visaṃ vā vīmaṃsati,",
  "atk-vin01a:1872_3": "“mareyya nu kho ayaṃ imaṃ visaṃ khāditvā no”ti puggalaṃ vā.",
  "atk-vin01a:1872_4": "Ubhayathāpi vīmaṃsādhippāyena dinne maratu vā mā vā thullaccayaṃ.",
  "atk-vin01a:1872_5": "“Idaṃ visaṃ etaṃ māretū”ti vā “idaṃ visaṃ khāditvā ayaṃ maratū”ti vā evaṃ dinne pana sace marati,",
  "atk-vin01a:1872_6": "pārājikaṃ; no ce,",
  "atk-vin01a:1872_7": "thullaccayaṃ.",
  "atk-vin01a:1873_0": "182- 3.",
  "atk-vin01a:1873_1": "Ito parāni tīṇi silāvatthūni tīṇi iṭṭhakavāsigopānasīvatthūni ca uttānatthāneva.",
  "atk-vin01a:1873_2": "Na kevalañca silādīnaṃyeva vasena ayaṃ āpattānāpattibhedo hoti,",
  "atk-vin01a:1873_3": "daṇḍamuggaranikhādanavemādīnampi vasena hotiyeva,",
  "atk-vin01a:1873_4": "tasmā pāḷiyaṃ anāgatampi āgatanayeneva veditabbaṃ.",
  "atk-vin01a:1874_0": "Aṭṭakavatthūsu –",
  "atk-vin01a:1874_1": "aṭṭakoti vehāsamañco vuccati;",
  "atk-vin01a:1874_2": "yaṃ setakammamālākammalatākammādīnaṃ atthāya bandhanti.",
  "atk-vin01a:1874_3": "Tattha āvuso atraṭṭhito bandhāhīti maraṇādhippāyo yatra ṭhito patitvā khāṇunā vā bhijjeyya,",
  "atk-vin01a:1874_4": "sobbhapapātādīsu vā mareyya,",
  "atk-vin01a:1874_5": "tādisaṃ ṭhānaṃ sandhāyāha.",
  "atk-vin01a:1874_6": "Ettha ca koci upariṭhānaṃ niyāmeti “ito patitvā marissatī”ti,",
  "atk-vin01a:1874_7": "koci heṭṭhā ṭhānaṃ “idha patitvā marissatī”ti,",
  "atk-vin01a:1874_8": "koci ubhayampi “ito idha patitvā marissatī”ti.",
  "atk-vin01a:1874_9": "Tatra yo upari niyamitaṭṭhānā apatitvā aññato patati,",
  "atk-vin01a:1874_10": "heṭṭhā niyamitaṭṭhāne vā apatitvā aññattha patati,",
  "atk-vin01a:1874_11": "ubhayaniyāme vā yaṃkiñci ekaṃ virādhetvā patati,",
  "atk-vin01a:1874_12": "tasmiṃ mate visaṅketattā anāpatti.",
  "atk-vin01a:1874_13": "Vihāracchādanavatthusmimpi eseva nayo.",
  "atk-vin01a:1875_0": "Anabhirativatthusmiṃ –",
  "atk-vin01a:1875_1": "so kira bhikkhu kāmavitakkādīnaṃ samudācāraṃ disvā nivāretuṃ asakkonto sāsane anabhirato gihibhāvābhimukho jāto.",
  "atk-vin01a:1875_2": "Tato cintesi –",
  "atk-vin01a:1875_3": "“yāva sīlabhedaṃ na pāpuṇāmi tāva marissāmī”ti.",
  "atk-vin01a:1875_4": "Atha taṃ pabbataṃ abhiruhitvā papāte papatanto aññataraṃ vilīvakāraṃ ottharitvā māresi.",
  "atk-vin01a:1875_5": "Vilīvakāranti veṇukāraṃ.",
  "atk-vin01a:1875_6": "Na ca bhikkhave attānaṃ pātetabbanti na attā pātetabbo.",
  "atk-vin01a:1875_7": "Vibhattibyattayena panetaṃ vuttaṃ.",
  "atk-vin01a:1875_8": "Ettha ca na kevalaṃ na pātetabbaṃ,",
  "atk-vin01a:1875_9": "aññenapi yena kenaci upakkamena antamaso āhārupacchedenapi na māretabbo.",
  "atk-vin01a:1875_10": "Yopi hi gilāno vijjamāne bhesajje ca upaṭṭhākesu ca maritukāmo āhāraṃ upacchindati,",
  "atk-vin01a:1875_11": "dukkaṭameva.",
  "atk-vin01a:1875_12": "Yassa pana mahāābādho cirānubaddho,",
  "atk-vin01a:1875_13": "bhikkhū upaṭṭhahantā kilamanti jigucchanti “kadā nu kho gilānato muccissāmā”ti aṭṭīyanti.",
  "atk-vin01a:1875_14": "Sace so “ayaṃ attabhāvo paṭijaggiyamānopi na tiṭṭhati,",
  "atk-vin01a:1875_15": "bhikkhū ca kilamantī”ti āhāraṃ upacchindati,",
  "atk-vin01a:1875_16": "bhesajjaṃ na sevati vaṭṭati.",
  "atk-vin01a:1875_17": "Yo pana “ayaṃ rogo kharo,",
  "atk-vin01a:1875_18": "āyusaṅkhārā na tiṭṭhanti,",
  "atk-vin01a:1875_19": "ayañca me visesādhigamo hatthappatto viya dissatī”ti upacchindati vaṭṭatiyeva.",
  "atk-vin01a:1875_20": "Agilānassāpi uppannasaṃvegassa “āhārapariyesanaṃ nāma papañco,",
  "atk-vin01a:1875_21": "kammaṭṭhānameva anuyuñjissāmī”ti kammaṭṭhānasīsena upacchindantassa vaṭṭati.",
  "atk-vin01a:1875_22": "Visesādhigamaṃ byākaritvā āhāraṃ upacchindati,",
  "atk-vin01a:1875_23": "na vaṭṭati.",
  "atk-vin01a:1875_24": "Sabhāgānañhi lajjībhikkhūnaṃ kathetuṃ vaṭṭati.",
  "atk-vin01a:1876_0": "Silāvatthusmiṃ –",
  "atk-vin01a:1876_1": "davāyāti davena hassena;",
  "atk-vin01a:1876_2": "khiḍḍāyāti attho.",
  "atk-vin01a:1876_3": "Silāti pāsāṇo;",
  "atk-vin01a:1876_4": "na kevalañca pāsāṇo,",
  "atk-vin01a:1876_5": "aññampi yaṃkiñci dārukhaṇḍaṃ vā iṭṭhakākhaṇḍaṃ vā hatthena vā yantena vā pavijjhituṃ na vaṭṭati.",
  "atk-vin01a:1876_6": "Cetiyādīnaṃ atthāya pāsāṇādayo hasantā hasantā pavaṭṭentipi khipantipi ukkhipantipi kammasamayoti vaṭṭati.",
  "atk-vin01a:1876_7": "Aññampi īdisaṃ navakammaṃ vā karontā bhaṇḍakaṃ vā dhovantā rukkhaṃ vā dhovanadaṇḍakaṃ vā ukkhipitvā pavijjhanti, vaṭṭati.",
  "atk-vin01a:1876_8": "Bhattavissaggakālādīsu kāke vā soṇe vā kaṭṭhaṃ vā kathalaṃ vā khipitvā palāpeti, vaṭṭati.",
  "atk-vin01a:1877_0": "184.",
  "atk-vin01a:1877_1": "Sedanādivatthūni sabbāneva uttānatthāni.",
  "atk-vin01a:1877_2": "Ettha ca ahaṃ kukkuccakoti na gilānupaṭṭhānaṃ na kātabbaṃ,",
  "atk-vin01a:1877_3": "hitakāmatāya sabbaṃ gilānassa balābalañca ruciñca sappāyāsappāyañca upalakkhetvā kātabbaṃ.",
  "atk-vin01a:1878_0": "185.",
  "atk-vin01a:1878_1": "Jāragabbhinivatthusmiṃ –",
  "atk-vin01a:1878_2": "pavutthapatikāti pavāsaṃ gatapatikā.",
  "atk-vin01a:1878_3": "Gabbhapātananti yena paribhuttena gabbho patati,",
  "atk-vin01a:1878_4": "tādisaṃ bhesajjaṃ.",
  "atk-vin01a:1878_5": "Dve pajāpatikavatthūni uttānatthāneva.",
  "atk-vin01a:1878_6": "Gabbhamaddanavatthusmiṃ –",
  "atk-vin01a:1878_7": "“madditvā pātehī”ti vutte aññena maddāpetvā pāteti,",
  "atk-vin01a:1878_8": "visaṅketaṃ.",
  "atk-vin01a:1878_9": "“Maddāpetvā pātāpehī”ti vuttepi sayaṃ madditvā pāteti,",
  "atk-vin01a:1878_10": "visaṅketameva.",
  "atk-vin01a:1878_11": "Manussaviggahe pariyāyo nāma natthi.",
  "atk-vin01a:1878_12": "Tasmā “gabbho nāma maddite patatī”ti vutte sā sayaṃ vā maddatu,",
  "atk-vin01a:1878_13": "aññena vā maddāpetvā pātetu,",
  "atk-vin01a:1878_14": "visaṅketo natthi;",
  "atk-vin01a:1878_15": "pārājikameva tāpanavatthusmimpi eseva nayo.",
  "atk-vin01a:1879_0": "Vañjhitthivatthusmiṃ –",
  "atk-vin01a:1879_1": "vañjhitthī nāma yā gabbhaṃ na gaṇhāti.",
  "atk-vin01a:1879_2": "Gabbhaṃ agaṇhanakaitthī nāma natthi,",
  "atk-vin01a:1879_3": "yassā pana gahitopi gabbho na saṇṭhāti,",
  "atk-vin01a:1879_4": "taṃyeva sandhāyetaṃ vuttaṃ.",
  "atk-vin01a:1879_5": "Utusamaye kira sabbitthiyo gabbhaṃ gaṇhanti.",
  "atk-vin01a:1879_6": "Yā panāyaṃ “vañjhā”ti vuccati,",
  "atk-vin01a:1879_7": "tassā kucchiyaṃ nibbattasattānaṃ akusalavipāko sampāpuṇāti.",
  "atk-vin01a:1879_8": "Te parittakusalavipākena gahitapaṭisandhikā akusalavipākena adhibhūtā vinassanti.",
  "atk-vin01a:1879_9": "Abhinavapaṭisandhiyaṃyeva hi kammānubhāvena dvīhākārehi gabbho na saṇṭhāti –",
  "atk-vin01a:1879_10": "vātena vā pāṇakehi vā.",
  "atk-vin01a:1879_11": "Vāto sosetvā antaradhāpeti,",
  "atk-vin01a:1879_12": "pāṇakā khāditvā.",
  "atk-vin01a:1879_13": "Tassa pana vātassa pāṇakānaṃ vā paṭighātāya bhesajje kate gabbho saṇṭhaheyya;",
  "atk-vin01a:1879_14": "so bhikkhu taṃ akatvā aññaṃ kharabhesajjaṃ adāsi.",
  "atk-vin01a:1879_15": "Tena sā kālamakāsi.",
  "atk-vin01a:1879_16": "Bhagavā bhesajjassa kaṭattā dukkaṭaṃ paññāpesi.",
  "atk-vin01a:1880_0": "Dutiyavatthusmimpi eseva nayo.",
  "atk-vin01a:1880_1": "Tasmā āgatāgatassa parajanassa bhesajjaṃ na kātabbaṃ,",
  "atk-vin01a:1880_2": "karonto dukkaṭaṃ āpajjati.",
  "atk-vin01a:1880_3": "Pañcannaṃ pana sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa sāmaṇeriyāti.",
  "atk-vin01a:1880_4": "Samasīlasaddhāpaññānañhi etesaṃ tīsu sikkhāsu yuttānaṃ bhesajjaṃ akātuṃ na labbhati,",
  "atk-vin01a:1880_5": "karontena ca sace tesaṃ atthi,",
  "atk-vin01a:1880_6": "tesaṃ santakaṃ gahetvā yojetvā dātabbaṃ.",
  "atk-vin01a:1880_7": "Sace natthi,",
  "atk-vin01a:1880_8": "attano santakaṃ kātabbaṃ.",
  "atk-vin01a:1880_9": "Sace attanopi natthi,",
  "atk-vin01a:1880_10": "bhikkhācāravattena vā ñātakapavāritaṭṭhānato vā pariyesitabbaṃ.",
  "atk-vin01a:1880_11": "Alabhantena gilānassa atthāya akataviññattiyāpi āharitvā kātabbaṃ.",
  "atk-vin01a:1881_0": "Aparesampi pañcannaṃ kātuṃ vaṭṭati – mātu, pitu,",
  "atk-vin01a:1881_1": "tadupaṭṭhākānaṃ,",
  "atk-vin01a:1881_2": "attano veyyāvaccakarassa,",
  "atk-vin01a:1881_3": "paṇḍupalāsassāti.",
  "atk-vin01a:1881_4": "Paṇḍupalāso nāma yo pabbajjāpekkho yāva pattacīvaraṃ paṭiyādiyati tāva vihāre vasati.",
  "atk-vin01a:1881_5": "Tesu sace mātāpitaro issarā honti,",
  "atk-vin01a:1881_6": "na paccāsīsanti,",
  "atk-vin01a:1881_7": "akātuṃ vaṭṭati.",
  "atk-vin01a:1881_8": "Sace pana rajjepi ṭhitā paccāsīsanti,",
  "atk-vin01a:1881_9": "akātuṃ na vaṭṭati.",
  "atk-vin01a:1881_10": "Bhesajjaṃ paccāsīsantānaṃ bhesajjaṃ dātabbaṃ,",
  "atk-vin01a:1881_11": "yojetuṃ ajānantānaṃ yojetvā dātabbaṃ.",
  "atk-vin01a:1881_12": "Sabbesaṃ atthāya sahadhammikesu vuttanayeneva pariyesitabbaṃ.",
  "atk-vin01a:1881_13": "Sace pana mātaraṃ vihāre ānetvā jaggati,",
  "atk-vin01a:1881_14": "sabbaṃ parikammaṃ anāmasantena kātabbaṃ.",
  "atk-vin01a:1881_15": "Khādanīyaṃ bhojanīyaṃ sahatthā dātabbaṃ.",
  "atk-vin01a:1881_16": "Pitā pana yathā sāmaṇero evaṃ sahatthena nhāpanasambāhanādīni katvā upaṭṭhātabbo.",
  "atk-vin01a:1881_17": "Ye ca mātāpitaro upaṭṭhahanti paṭijagganti,",
  "atk-vin01a:1881_18": "tesampi evameva kātabbaṃ.",
  "atk-vin01a:1881_19": "Veyyāvaccakaro nāma yo vetanaṃ gahetvā araññe dārūni vā chindati,",
  "atk-vin01a:1881_20": "aññaṃ vā kiñci kammaṃ karoti,",
  "atk-vin01a:1881_21": "tassa roge uppanne yāva ñātakā na passanti tāva bhesajjaṃ kātabbaṃ.",
  "atk-vin01a:1881_22": "Yo pana bhikkhunissitakova hutvā sabbakammāni karoti,",
  "atk-vin01a:1881_23": "tassa bhesajjaṃ kātabbameva.",
  "atk-vin01a:1881_24": "Paṇḍupalāsepi sāmaṇere viya paṭipajjitabbaṃ.",
  "atk-vin01a:1882_0": "Aparesampi dasannaṃ kātuṃ vaṭṭati –",
  "atk-vin01a:1882_1": "jeṭṭhabhātu,",
  "atk-vin01a:1882_2": "kaniṭṭhabhātu,",
  "atk-vin01a:1882_3": "jeṭṭhabhaginiyā,",
  "atk-vin01a:1882_4": "kaniṭṭhabhaginiyā,",
  "atk-vin01a:1882_5": "cūḷamātuyā,",
  "atk-vin01a:1882_6": "mahāmātuyā,",
  "atk-vin01a:1882_7": "cūḷapituno,",
  "atk-vin01a:1882_8": "mahāpituno,",
  "atk-vin01a:1882_9": "pitucchāya,",
  "atk-vin01a:1882_10": "mātulassāti.",
  "atk-vin01a:1882_11": "Tesaṃ pana sabbesampi karontena tesaṃyeva santakaṃ bhesajjaṃ gahetvā kevalaṃ yojetvā dātabbaṃ.",
  "atk-vin01a:1882_12": "Sace pana nappahonti,",
  "atk-vin01a:1882_13": "yācanti ca “detha no, bhante,",
  "atk-vin01a:1882_14": "tumhākaṃ paṭidassāmā”ti tāvakālikaṃ dātabbaṃ.",
  "atk-vin01a:1882_15": "Sacepi na yācanti,",
  "atk-vin01a:1882_16": "“amhākaṃ bhesajjaṃ atthi,",
  "atk-vin01a:1882_17": "tāvakālikaṃ gaṇhathā”ti vatvā vā “yadā nesaṃ bhavissati tadā dassantī”ti ābhogaṃ vā katvā dātabbaṃ.",
  "atk-vin01a:1882_18": "Sace paṭidenti,",
  "atk-vin01a:1882_19": "gahetabbaṃ,",
  "atk-vin01a:1882_20": "no ce denti,",
  "atk-vin01a:1882_21": "na codetabbā.",
  "atk-vin01a:1882_22": "Ete dasa ñātake ṭhapetvā aññesaṃ na kātabbaṃ.",
  "atk-vin01a:1883_0": "Etesaṃ puttaparamparāya pana yāva sattamo kulaparivaṭṭo tāva cattāro paccaye āharāpentassa akataviññatti",
  "atk-vin01a:1883_1": "vā bhesajjaṃ karontassa vejjakammaṃ vā kuladūsakāpatti vā na hoti.",
  "atk-vin01a:1883_2": "Sace bhātujāyā bhaginisāmiko vā gilānā honti,",
  "atk-vin01a:1883_3": "ñātakā ce,",
  "atk-vin01a:1883_4": "tesampi vaṭṭati.",
  "atk-vin01a:1883_5": "Aññātakā ce,",
  "atk-vin01a:1883_6": "bhātu ca bhaginiyā ca katvā dātabbaṃ,",
  "atk-vin01a:1883_7": "“tumhākaṃ jagganaṭṭhāne dethā”ti.",
  "atk-vin01a:1883_8": "Atha vā tesaṃ puttānaṃ katvā dātabbaṃ,",
  "atk-vin01a:1883_9": "“tumhākaṃ mātāpitūnaṃ dethā”ti.",
  "atk-vin01a:1883_10": "Etenupāyena sabbapadesupi vinicchayo veditabbo.",
  "atk-vin01a:1884_0": "Tesaṃ atthāya ca sāmaṇerehi araññato bhesajjaṃ āharāpentena ñātisāmaṇerehi vā āharāpetabbaṃ.",
  "atk-vin01a:1884_1": "Attano atthāya vā āharāpetvā dātabbaṃ.",
  "atk-vin01a:1884_2": "Tehipi “upajjhāyassa āharāmā”ti vattasīsena āharitabbaṃ.",
  "atk-vin01a:1884_3": "Upajjhāyassa mātāpitaro gilānā vihāraṃ āgacchanti,",
  "atk-vin01a:1884_4": "upajjhāyo ca disāpakkanto hoti,",
  "atk-vin01a:1884_5": "saddhivihārikena upajjhāyassa santakaṃ bhesajjaṃ dātabbaṃ.",
  "atk-vin01a:1884_6": "No ce atthi,",
  "atk-vin01a:1884_7": "attano bhesajjaṃ upajjhāyassa pariccajitvā dātabbaṃ.",
  "atk-vin01a:1884_8": "Attanopi asante vuttanayena pariyesitvā upajjhāyassa santakaṃ katvā dātabbaṃ.",
  "atk-vin01a:1884_9": "Upajjhāyenapi saddhivihārikassa mātāpitūsu evameva paṭipajjitabbaṃ.",
  "atk-vin01a:1884_10": "Esa nayo ācariyantevāsikesupi.",
  "atk-vin01a:1884_11": "Aññopi yo āgantuko vā coro vā yuddhaparājito issaro vā ñātakehi pariccatto kapaṇo vā gamiyamanusso vā gilāno hutvā vihāraṃ pavisati,",
  "atk-vin01a:1884_12": "sabbesaṃ apaccāsīsantena bhesajjaṃ kātabbaṃ.",
  "atk-vin01a:1885_0": "Saddhaṃ kulaṃ hoti catūhi paccayehi upaṭṭhāyakaṃ bhikkhusaṅghassa mātāpituṭṭhāniyaṃ,",
  "atk-vin01a:1885_1": "tatra ce koci gilāno hoti,",
  "atk-vin01a:1885_2": "tassatthāya vissāsena “bhesajjaṃ katvā bhante dethā”ti vadanti,",
  "atk-vin01a:1885_3": "neva dātabbaṃ na kātabbaṃ.",
  "atk-vin01a:1885_4": "Atha pana kappiyaṃ ñatvā evaṃ pucchanti – “bhante,",
  "atk-vin01a:1885_5": "asukassa nāma rogassa kiṃ bhesajjaṃ karontī”ti?",
  "atk-vin01a:1885_6": "“Idañcidañca gahetvā karontī”ti vattuṃ vaṭṭati. “Bhante,",
  "atk-vin01a:1885_7": "mayhaṃ mātā gilānā,",
  "atk-vin01a:1885_8": "bhesajjaṃ tāva ācikkhathā”ti evaṃ pucchite pana na ācikkhitabbaṃ.",
  "atk-vin01a:1885_9": "Aññamaññaṃ pana kathā kātabbā – “āvuso,",
  "atk-vin01a:1885_10": "asukassa nāma bhikkhuno imasmiṃ roge kiṃ bhesajjaṃ kariṃsū”ti?",
  "atk-vin01a:1885_11": "“Idañcidañca bhante”ti.",
  "atk-vin01a:1885_12": "Taṃ sutvā itaro mātu bhesajjaṃ karoti,",
  "atk-vin01a:1885_13": "vaṭṭateva.",
  "atk-vin01a:1886_0": "Mahāpadumattheropi kira vasabharañño deviyā roge uppanne ekāya itthiyā āgantvā pucchito “na jānāmī”ti avatvā evameva bhikkhūhi saddhiṃ samullapesi.",
  "atk-vin01a:1886_1": "Taṃ sutvā tassā bhesajjamakaṃsu.",
  "atk-vin01a:1886_2": "Vūpasante ca roge ticīvarena tīhi ca kahāpaṇasatehi saddhiṃ bhesajjacaṅkoṭakaṃ pūretvā āharitvā therassa pādamūle ṭhapetvā “bhante,",
  "atk-vin01a:1886_3": "pupphapūjaṃ karothā”ti āhaṃsu.",
  "atk-vin01a:1886_4": "Thero “ācariyabhāgo nāmāya”nti kappiyavasena gāhāpetvā pupphapūjaṃ akāsi.",
  "atk-vin01a:1886_5": "Evaṃ tāva bhesajje paṭipajjitabbaṃ.",
  "atk-vin01a:1887_0": "Paritte pana “gilānassa parittaṃ karotha,",
  "atk-vin01a:1887_1": "bhante”ti vutte na kātabbaṃ,",
  "atk-vin01a:1887_2": "“bhaṇathā”ti vutte pana kātabbaṃ.",
  "atk-vin01a:1887_3": "Sace pissa evaṃ hoti “manussā nāma na jānanti,",
  "atk-vin01a:1887_4": "akayiramāne vippaṭisārino bhavissantī”ti kātabbaṃ;",
  "atk-vin01a:1887_5": "“parittodakaṃ parittasuttaṃ katvā dethā”ti vuttena pana tesaṃyeva udakaṃ hatthena cāletvā suttaṃ parimajjetvā dātabbaṃ.",
  "atk-vin01a:1887_6": "Sace vihārato udakaṃ attano santakaṃ vā suttaṃ deti, dukkaṭaṃ.",
  "atk-vin01a:1887_7": "Manussā udakañca suttañca gahetvā nisīditvā “parittaṃ bhaṇathā”ti vadanti, kātabbaṃ.",
  "atk-vin01a:1887_8": "No ce jānanti,",
  "atk-vin01a:1887_9": "ācikkhitabbaṃ.",
  "atk-vin01a:1887_10": "Bhikkhūnaṃ nisinnānaṃ pādesu udakaṃ ākiritvā suttañca ṭhapetvā gacchanti “parittaṃ karotha,",
  "atk-vin01a:1887_11": "parittaṃ bhaṇathā”ti na pādā apanetabbā.",
  "atk-vin01a:1887_12": "Manussā hi vippaṭisārino honti.",
  "atk-vin01a:1887_13": "Antogāme gilānassatthāya vihāraṃ pesenti,",
  "atk-vin01a:1887_14": "“parittaṃ bhaṇantū”ti bhaṇitabbaṃ.",
  "atk-vin01a:1887_15": "Antogāme rājagehādīsu roge vā upaddave vā uppanne pakkosāpetvā bhaṇāpenti,",
  "atk-vin01a:1887_16": "āṭānāṭiyasuttādīni bhaṇitabbāni.",
  "atk-vin01a:1887_17": "“Āgantvā gilānassa sikkhāpadāni dentu,",
  "atk-vin01a:1887_18": "dhammaṃ kathentu.",
  "atk-vin01a:1887_19": "Rājantepure vā amaccagehe vā āgantvā sikkhāpadāni dentu,",
  "atk-vin01a:1887_20": "dhammaṃ kathentū”ti pesitepi gantvā sikkhāpadāni dātabbāni,",
  "atk-vin01a:1887_21": "dhammo kathetabbo.",
  "atk-vin01a:1887_22": "“Matānaṃ parivāratthaṃ āgacchantū”ti pakkosanti,",
  "atk-vin01a:1887_23": "na gantabbaṃ.",
  "atk-vin01a:1887_24": "Sīvathikadassane asubhadassane ca maraṇassatiṃ paṭilabhissāmīti kammaṭṭhānasīsena gantuṃ vaṭṭati.",
  "atk-vin01a:1887_25": "Evaṃ paritte paṭipajjitabbaṃ.",
  "atk-vin01a:1888_0": "Piṇḍapāte pana –",
  "atk-vin01a:1888_1": "anāmaṭṭhapiṇḍapāto kassa dātabbo,",
  "atk-vin01a:1888_2": "kassa na dātabbo?",
  "atk-vin01a:1888_3": "Mātāpitunaṃ tāva dātabbo.",
  "atk-vin01a:1888_4": "Sacepi kahāpaṇagghanako hoti,",
  "atk-vin01a:1888_5": "saddhādeyyavinipātanaṃ natthi.",
  "atk-vin01a:1888_6": "Mātāpituupaṭṭhākānaṃ veyyāvaccakarassa paṇḍupalāsassāti etesampi dātabbo.",
  "atk-vin01a:1888_7": "Tattha paṇḍupalāsassa thālake pakkhipitvāpi dātuṃ vaṭṭati.",
  "atk-vin01a:1888_8": "Taṃ ṭhapetvā aññesaṃ āgārikānaṃ mātāpitunampi na vaṭṭati.",
  "atk-vin01a:1888_9": "Pabbajitaparibhogo hi āgārikānaṃ cetiyaṭṭhāniyo.",
  "atk-vin01a:1888_10": "Apica anāmaṭṭhapiṇḍapāto nāmesa sampattassa dāmarikacorassāpi issarassāpi dātabbo. Kasmā?",
  "atk-vin01a:1888_11": "Te hi adīyamānepi “na dentī”ti āmasitvā dīyamānepi “ucchiṭṭhakaṃ dentī”ti kujjhanti.",
  "atk-vin01a:1888_12": "Kuddhā jīvitāpi voropenti,",
  "atk-vin01a:1888_13": "sāsanassāpi antarāyaṃ karonti.",
  "atk-vin01a:1888_14": "Rajjaṃ patthayamānassa vicarato coranāgassa vatthu cettha kathetabbaṃ.",
  "atk-vin01a:1888_15": "Evaṃ piṇḍapāte paṭipajjitabbaṃ.",
  "atk-vin01a:1889_0": "Paṭisanthāro pana kassa kātabbo,",
  "atk-vin01a:1889_1": "kassa na kātabbo?",
  "atk-vin01a:1889_2": "Paṭisanthāro nāma vihāraṃ sampattassa yassa kassaci āgantukassa vā daliddassa vā corassa vā issarassa vā kātabboyeva. Kathaṃ?",
  "atk-vin01a:1889_3": "Āgantukaṃ tāva khīṇaparibbayaṃ vihāraṃ sampattaṃ disvā pānīyaṃ dātabbaṃ,",
  "atk-vin01a:1889_4": "pādamakkhanatelaṃ dātabbaṃ.",
  "atk-vin01a:1889_5": "Kāle āgatassa yāgubhattaṃ,",
  "atk-vin01a:1889_6": "vikāle āgatassa sace taṇḍulā atthi;",
  "atk-vin01a:1889_7": "taṇḍulā dātabbā.",
  "atk-vin01a:1889_8": "Avelāyaṃ sampatto “gacchāhī”ti na vattabbo.",
  "atk-vin01a:1889_9": "Sayanaṭṭhānaṃ dātabbaṃ.",
  "atk-vin01a:1889_10": "Sabbaṃ apaccāsīsanteneva kātabbaṃ.",
  "atk-vin01a:1889_11": "“Manussā nāma catupaccayadāyakā evaṃ saṅgahe kayiramāne punappunaṃ pasīditvā upakāraṃ karissantī”ti cittaṃ na uppādetabbaṃ.",
  "atk-vin01a:1889_12": "Corānaṃ pana saṅghikampi dātabbaṃ.",
  "atk-vin01a:1890_0": "Paṭisanthārānisaṃsadīpanatthañca coranāgavatthu,",
  "atk-vin01a:1890_1": "bhātarā saddhiṃ jambudīpagatassa mahānāgarañño vatthu,",
  "atk-vin01a:1890_2": "piturājassa rajje catunnaṃ amaccānaṃ vatthu,",
  "atk-vin01a:1890_3": "abhayacoravatthūti evamādīni bahūni vatthūni mahāaṭṭhakathāyaṃ vitthārato vuttāni.",
  "atk-vin01a:1891_0": "Tatrāyaṃ ekavatthudīpanā –",
  "atk-vin01a:1891_1": "sīhaḷadīpe kira abhayo nāma coro pañcasataparivāro ekasmiṃ ṭhāne khandhāvāraṃ bandhitvā samantā tiyojanaṃ ubbāsetvā vasati.",
  "atk-vin01a:1891_2": "Anurādhapuravāsino kadambanadiṃ na uttaranti,",
  "atk-vin01a:1891_3": "cetiyagirimagge janasañcāro upacchinno.",
  "atk-vin01a:1891_4": "Athekadivasaṃ coro “cetiyagiriṃ vilumpissāmī”ti agamāsi.",
  "atk-vin01a:1891_5": "Ārāmikā disvā dīghabhāṇakaabhayattherassa ārocesuṃ.",
  "atk-vin01a:1891_6": "Thero “sappiphāṇitādīni atthī”ti pucchi. “Atthi,",
  "atk-vin01a:1891_7": "bhante”ti.",
  "atk-vin01a:1891_8": "“Corānaṃ detha,",
  "atk-vin01a:1891_9": "taṇḍulā atthī”ti? “Atthi, bhante,",
  "atk-vin01a:1891_10": "saṅghassatthāya āhaṭā taṇḍulā ca pattasākañca goraso cā”ti.",
  "atk-vin01a:1891_11": "“Bhattaṃ sampādetvā corānaṃ dethā”ti.",
  "atk-vin01a:1891_12": "Ārāmikā tathā kariṃsu.",
  "atk-vin01a:1891_13": "Corā bhattaṃ bhuñjitvā “kenāyaṃ paṭisanthāro kato”ti pucchiṃsu.",
  "atk-vin01a:1891_14": "“Amhākaṃ ayyena abhayattherenā”ti.",
  "atk-vin01a:1891_15": "Corā therassa santikaṃ gantvā vanditvā āhaṃsu –",
  "atk-vin01a:1891_16": "“mayaṃ saṅghassa ca cetiyassa ca santakaṃ acchinditvā gahessāmāti āgatā,",
  "atk-vin01a:1891_17": "tumhākaṃ pana iminā paṭisanthārenamha pasannā,",
  "atk-vin01a:1891_18": "ajja paṭṭhāya vihāre dhammikā rakkhā amhākaṃ āyattā hotu,",
  "atk-vin01a:1891_19": "nāgarā āgantvā dānaṃ dentu,",
  "atk-vin01a:1891_20": "cetiyaṃ vandantū”ti.",
  "atk-vin01a:1891_21": "Tato paṭṭhāya ca nāgare dānaṃ dātuṃ āgacchante nadītīreyeva paccuggantvā rakkhantā vihāraṃ nenti,",
  "atk-vin01a:1891_22": "vihārepi dānaṃ dentānaṃ rakkhaṃ katvā tiṭṭhanti.",
  "atk-vin01a:1891_23": "Tepi bhikkhūnaṃ bhuttāvasesaṃ corānaṃ denti.",
  "atk-vin01a:1891_24": "Gamanakālepi te corā nadītīraṃ pāpetvā nivattanti.",
  "atk-vin01a:1892_0": "Athekadivasaṃ bhikkhusaṅghe khīyanakakathā uppannā “thero issaravatāya saṅghassa santakaṃ corānaṃ adāsī”ti.",
  "atk-vin01a:1892_1": "Thero sannipātaṃ kārāpetvā āha –",
  "atk-vin01a:1892_2": "“corā saṅghassa pakativaṭṭañca cetiyasantakañca acchinditvā gaṇhissāmā”ti āgamiṃsu.",
  "atk-vin01a:1892_3": "Atha nesaṃ mayā evaṃ na harissantīti ettako nāma paṭisanthāro kato,",
  "atk-vin01a:1892_4": "taṃ sabbampi ekato sampiṇḍetvā agghāpetha.",
  "atk-vin01a:1892_5": "Tena kāraṇena aviluttaṃ bhaṇḍaṃ ekato sampiṇḍetvā agghāpethāti.",
  "atk-vin01a:1892_6": "Tato sabbampi therena dinnakaṃ cetiyaghare ekaṃ varapotthakacittattharaṇaṃ na agghati.",
  "atk-vin01a:1892_7": "Tato āhaṃsu –",
  "atk-vin01a:1892_8": "“therena katapaṭisanthāro sukato codetuṃ vā sāretuṃ vā na labbhā,",
  "atk-vin01a:1892_9": "gīvā vā avahāro vā natthī”ti.",
  "atk-vin01a:1892_10": "Evaṃ mahānisaṃso paṭisanthāroti sallakkhetvā kattabbo paṇḍitena bhikkhunāti.",
  "atk-vin01a:1893_0": "187.",
  "atk-vin01a:1893_1": "Aṅgulipatodakavatthusmiṃ –",
  "atk-vin01a:1893_2": "uttantoti kilamanto.",
  "atk-vin01a:1893_3": "Anassāsakoti nirassāso.",
  "atk-vin01a:1893_4": "Imasmiṃ pana vatthusmiṃ yāya āpattiyā bhavitabbaṃ sā “khuddakesu nidiṭṭhā”ti idha na vuttā.",
  "atk-vin01a:1894_0": "Tadanantare vatthusmiṃ –",
  "atk-vin01a:1894_1": "ottharitvāti akkamitvā.",
  "atk-vin01a:1894_2": "So kira tehi ākaḍḍhiyamāno patito.",
  "atk-vin01a:1894_3": "Eko tassa udaraṃ abhiruhitvā nisīdi.",
  "atk-vin01a:1894_4": "Sesāpi pannarasa janā pathaviyaṃ ajjhottharitvā adūhalapāsāṇā viya migaṃ māresuṃ.",
  "atk-vin01a:1894_5": "Yasmā pana te kammādhippāyā,",
  "atk-vin01a:1894_6": "na maraṇādhippāyā;",
  "atk-vin01a:1894_7": "tasmā pārājikaṃ na vuttaṃ.",
  "atk-vin01a:1895_0": "Bhūtavejjakavatthusmiṃ –",
  "atk-vin01a:1895_1": "yakkhaṃ māresīti bhūtavijjākapāṭhakā yakkhagahitaṃ mocetukāmā yakkhaṃ āvāhetvā muñcāti vadanti.",
  "atk-vin01a:1895_2": "No ce muñcati,",
  "atk-vin01a:1895_3": "piṭṭhena vā mattikāya vā rūpaṃ katvā hatthapādādīni chindanti,",
  "atk-vin01a:1895_4": "yaṃ yaṃ tassa chijjati taṃ taṃ yakkhassa chinnameva hoti.",
  "atk-vin01a:1895_5": "Sīse chinne yakkhopi marati.",
  "atk-vin01a:1895_6": "Evaṃ sopi māresi;",
  "atk-vin01a:1895_7": "tasmā thullaccayaṃ vuttaṃ.",
  "atk-vin01a:1895_8": "Na kevalañca yakkhameva,",
  "atk-vin01a:1895_9": "yopi hi sakkaṃ devarājaṃ māreyya,",
  "atk-vin01a:1895_10": "sopi thullaccayameva āpajjati.",
  "atk-vin01a:1896_0": "Vāḷayakkhavatthusmiṃ –",
  "atk-vin01a:1896_1": "vāḷayakkhavihāranti yasmiṃ vihāre vāḷo caṇḍo yakkho vasati,",
  "atk-vin01a:1896_2": "taṃ vihāraṃ.",
  "atk-vin01a:1896_3": "Yo hi evarūpaṃ vihāraṃ ajānanto kevalaṃ vasanatthāya peseti, anāpatti.",
  "atk-vin01a:1896_4": "Yo maraṇādhippāyo peseti,",
  "atk-vin01a:1896_5": "so itarassa maraṇena pārājikaṃ,",
  "atk-vin01a:1896_6": "amaraṇena thullaccayaṃ āpajjati.",
  "atk-vin01a:1896_7": "Yathā ca vāḷayakkhavihāraṃ;",
  "atk-vin01a:1896_8": "evaṃ yattha vāḷasīhabyagghādimigā vā ajagarakaṇhasappādayo dīghajātikā vā vasanti,",
  "atk-vin01a:1896_9": "taṃ vāḷavihāraṃ pesentassāpi āpattānāpattibhedo veditabbo.",
  "atk-vin01a:1896_10": "Ayaṃ pāḷimuttakanayo.",
  "atk-vin01a:1896_11": "Yathā ca bhikkhuṃ vāḷayakkhavihāraṃ pesentassa;",
  "atk-vin01a:1896_12": "evaṃ vāḷayakkhampi bhikkhusantikaṃ pesentassa āpattānāpattibhedo veditabbo.",
  "atk-vin01a:1896_13": "Eseva nayo vāḷakantārādivatthūsupi.",
  "atk-vin01a:1896_14": "Kevalañhettha yasmiṃ kantāre vāḷamigā vā dīghajātikā vā atthi,",
  "atk-vin01a:1896_15": "so vāḷakantāro.",
  "atk-vin01a:1896_16": "Yasmiṃ corā atthi,",
  "atk-vin01a:1896_17": "so corakantāroti evaṃ padatthamattameva nānaṃ.",
  "atk-vin01a:1896_18": "Manussaviggahapārājikañca nāmetaṃ saṇhaṃ,",
  "atk-vin01a:1896_19": "pariyāyakathāya na muccati;",
  "atk-vin01a:1896_20": "tasmā yo vadeyya “asukasmiṃ nāma okāse coro nisinno,",
  "atk-vin01a:1896_21": "yo tassa sīsaṃ chinditvā āharati,",
  "atk-vin01a:1896_22": "so rājato sakkāravisesaṃ labhatī”ti.",
  "atk-vin01a:1896_23": "Tassa cetaṃ vacanaṃ sutvā koci naṃ gantvā māreti,",
  "atk-vin01a:1896_24": "ayaṃ pārājiko hotīti.",
  "atk-vin01a:1897_0": "188.",
  "atk-vin01a:1897_1": "Taṃ maññamānoti ādīsu so kira bhikkhu attano veribhikkhuṃ māretukāmo cintesi –",
  "atk-vin01a:1897_2": "“imaṃ me divā mārentassa na sukaraṃ bhaveyya sotthinā gantuṃ,",
  "atk-vin01a:1897_3": "rattiṃ naṃ māressāmī”ti sallakkhetvā rattiṃ āgamma bahūnaṃ sayitaṭṭhāne taṃ maññamāno tameva jīvitā voropesi.",
  "atk-vin01a:1897_4": "Aparo taṃ maññamāno aññaṃ,",
  "atk-vin01a:1897_5": "aparo aññaṃ tasseva sahāyaṃ maññamāno taṃ,",
  "atk-vin01a:1897_6": "aparo aññaṃ tasseva sahāyaṃ maññamāno aññaṃ tassa sahāyameva jīvitā voropesi.",
  "atk-vin01a:1897_7": "Sabbesampi pārājikameva.",
  "atk-vin01a:1898_0": "Amanussagahitavatthūsu paṭhame vatthusmiṃ “yakkhaṃ palāpessāmī”ti pahāraṃ adāsi,",
  "atk-vin01a:1898_1": "itaro “na dānāyaṃ virajjhituṃ samattho,",
  "atk-vin01a:1898_2": "māressāmi na”nti.",
  "atk-vin01a:1898_3": "Ettha ca namaraṇādhippāyassa anāpatti vuttāti.",
  "atk-vin01a:1898_4": "Na ettakeneva amanussagahitassa pahāro dātabbo,",
  "atk-vin01a:1898_5": "tālapaṇṇaṃ pana parittasuttaṃ vā hatthe vā pāde vā bandhitabbaṃ,",
  "atk-vin01a:1898_6": "ratanasuttādīni parittāni bhaṇitabbāni,",
  "atk-vin01a:1898_7": "“mā sīlavantaṃ bhikkhuṃ viheṭhehī”ti dhammakathā kātabbāti.",
  "atk-vin01a:1898_8": "Saggakathādīni uttānatthāni.",
  "atk-vin01a:1898_9": "Yañhettha vattabbaṃ taṃ vuttameva.",
  "atk-vin01a:1899_0": "189.",
  "atk-vin01a:1899_1": "Rukkhacchedanavatthu aṭṭabandhanavatthusadisaṃ.",
  "atk-vin01a:1899_2": "Ayaṃ pana viseso –",
  "atk-vin01a:1899_3": "yo rukkhena otthatopi na marati,",
  "atk-vin01a:1899_4": "sakkā ca hoti ekena passena rukkhaṃ chetvā pathaviṃ vā khanitvā nikkhamituṃ,",
  "atk-vin01a:1899_5": "hatthe cassa vāsi vā kuṭhārī vā atthi,",
  "atk-vin01a:1899_6": "tena api jīvitaṃ pariccajitabbaṃ,",
  "atk-vin01a:1899_7": "na ca rukkho vā chinditabbo,",
  "atk-vin01a:1899_8": "na pathavī vā khaṇitabbā. Kasmā?",
  "atk-vin01a:1899_9": "Evaṃ karonto hi pācittiyaṃ āpajjati,",
  "atk-vin01a:1899_10": "buddhassa āṇaṃ bhañjati,",
  "atk-vin01a:1899_11": "na jīvitapariyantaṃ sīlaṃ karoti.",
  "atk-vin01a:1899_12": "Tasmā api jīvitaṃ pariccajitabbaṃ,",
  "atk-vin01a:1899_13": "na ca sīlanti pariggahetvā na evaṃ kātabbaṃ.",
  "atk-vin01a:1899_14": "Aññassa pana bhikkhuno rukkhaṃ vā chinditvā pathaviṃ vā khanitvā taṃ nīharituṃ vaṭṭati.",
  "atk-vin01a:1899_15": "Sace udukkhalayantakena rukkhaṃ pavaṭṭetvā nīharitabbo hoti,",
  "atk-vin01a:1899_16": "taṃyeva rukkhaṃ chinditvā udukkhalaṃ gahetabbanti mahāsumatthero āha.",
  "atk-vin01a:1899_17": "Aññampi chinditvā gahetuṃ vaṭṭatīti mahāpadumatthero.",
  "atk-vin01a:1899_18": "Sobbhādīsu patitassāpi nisseṇiṃ bandhitvā uttāraṇe eseva nayo.",
  "atk-vin01a:1899_19": "Attanā bhūtagāmaṃ chinditvā nisseṇī na kātabbā,",
  "atk-vin01a:1899_20": "aññesaṃ katvā uddharituṃ vaṭṭatīti.",
  "atk-vin01a:1900_0": "190.",
  "atk-vin01a:1900_1": "Dāyālimpanavatthūsu –",
  "atk-vin01a:1900_2": "dāyaṃ ālimpesunti vane aggiṃ adaṃsu.",
  "atk-vin01a:1900_3": "Ettha pana uddissānuddissavasena pārājikānantariyathullaccayapācittivatthūnaṃ anurūpato pārājikādīni",
  "atk-vin01a:1900_4": "akusalarāsibhāvo ca pubbe vuttanayeneva veditabbo.",
  "atk-vin01a:1900_5": "“Allatiṇavanappagumbādayo ḍayhantū”ti ālimpentassa ca pācittiyaṃ.",
  "atk-vin01a:1900_6": "“Dabbūpakaraṇāni vinassantū”ti ālimpentassa dukkaṭaṃ.",
  "atk-vin01a:1900_7": "Khiḍḍādhippāyenāpi dukkaṭanti saṅkhepaṭṭhakathāyaṃ vuttaṃ.",
  "atk-vin01a:1900_8": "“Yaṃkiñci allasukkhaṃ saindriyānindriyaṃ ḍayhatū”ti ālimpentassa vatthuvasena pārājikathullaccayapācittiyadukkaṭāni veditabbāni.",
  "atk-vin01a:1901_0": "Paṭaggidānaṃ pana parittakaraṇañca bhagavatā anuññātaṃ,",
  "atk-vin01a:1901_1": "tasmā araññe vanakammikehi vā dinnaṃ sayaṃ vā uṭṭhitaṃ aggiṃ āgacchantaṃ disvā “tiṇakuṭiyo mā vinassantū”ti tassa aggino paṭiaggiṃ dātuṃ vaṭṭati,",
  "atk-vin01a:1901_2": "yena saddhiṃ āgacchanto aggi ekato hutvā nirupādāno nibbāti.",
  "atk-vin01a:1901_3": "Parittampi kātuṃ vaṭṭati tiṇakuṭikānaṃ samantā bhūmitacchanaṃ parikhākhaṇanaṃ vā,",
  "atk-vin01a:1901_4": "yathā āgato aggi upādānaṃ alabhitvā nibbāti.",
  "atk-vin01a:1901_5": "Etañca sabbaṃ uṭṭhiteyeva aggismiṃ kātuṃ vaṭṭati.",
  "atk-vin01a:1901_6": "Anuṭṭhite anupasampannehi kappiyavohārena kāretabbaṃ.",
  "atk-vin01a:1901_7": "Udakena pana nibbāpentehi appāṇakameva udakaṃ āsiñcitabbaṃ.",
  "atk-vin01a:1902_0": "191.",
  "atk-vin01a:1902_1": "Āghātanavatthusmiṃ –",
  "atk-vin01a:1902_2": "yathā ekappahāravacane;",
  "atk-vin01a:1902_3": "evaṃ “dvīhi pahārehī”ti ādivacanesupi pārājikaṃ veditabbaṃ.",
  "atk-vin01a:1902_4": "“Dvīhī”ti vutte ca ekena pahārena māritepi khettameva otiṇṇattā pārājikaṃ,",
  "atk-vin01a:1902_5": "tīhi mārite pana visaṅketaṃ.",
  "atk-vin01a:1902_6": "Iti yathāparicchede vā paricchedabbhantare vā avisaṅketaṃ,",
  "atk-vin01a:1902_7": "paricchedātikkame pana sabbattha visaṅketaṃ hoti,",
  "atk-vin01a:1902_8": "āṇāpako muccati,",
  "atk-vin01a:1902_9": "vadhakasseva doso.",
  "atk-vin01a:1902_10": "Yathā ca pahāresu;",
  "atk-vin01a:1902_11": "evaṃ purisesupi “eko māretū”ti vutte ekeneva mārite pārājikaṃ,",
  "atk-vin01a:1902_12": "dvīhi mārite visaṅketaṃ.",
  "atk-vin01a:1902_13": "“Dve mārentū”ti vutte ekena vā dvīhi vā mārite pārājikaṃ,",
  "atk-vin01a:1902_14": "tīhi mārite visaṅketanti veditabbaṃ.",
  "atk-vin01a:1902_15": "Eko saṅgāme vegena dhāvato purisassa sīsaṃ asinā chindati,",
  "atk-vin01a:1902_16": "asīsakaṃ kabandhaṃ dhāvati,",
  "atk-vin01a:1902_17": "tamañño paharitvā pātesi,",
  "atk-vin01a:1902_18": "kassa pārājikanti vutte upaḍḍhā therā “gamanūpacchedakassā”ti āhaṃsu.",
  "atk-vin01a:1902_19": "Ābhidhammikagodattatthero “sīsacchedakassā”ti.",
  "atk-vin01a:1902_20": "Evarūpānipi vatthūni imassa vatthussa atthadīpane vattabbānīti.",
  "atk-vin01a:1903_0": "192.",
  "atk-vin01a:1903_1": "Takkavatthusmiṃ –",
  "atk-vin01a:1903_2": "aniyametvā “takkaṃ pāyethā”ti vutte yaṃ vā taṃ vā takkaṃ pāyetvā mārite pārājikaṃ.",
  "atk-vin01a:1903_3": "Niyametvā pana “gotakkaṃ mahiṃsatakkaṃ ajikātakka”nti vā,",
  "atk-vin01a:1903_4": "“sītaṃ uṇhaṃ dhūpitaṃ adhūpita”nti vā vutte yaṃ vuttaṃ,",
  "atk-vin01a:1903_5": "tato aññaṃ pāyetvā mārite visaṅketaṃ.",
  "atk-vin01a:1904_0": "Loṇasovīrakavatthusmiṃ –",
  "atk-vin01a:1904_1": "loṇasovīrakaṃ nāma sabbarasābhisaṅkhataṃ ekaṃ bhesajjaṃ.",
  "atk-vin01a:1904_2": "Taṃ kira karontā harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṃ odanaṃ",
  "atk-vin01a:1904_3": "kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṃsakhaṇḍāni anekāni ca",
  "atk-vin01a:1904_4": "madhuphāṇitasindhavaloṇanikaṭukādīni bhesajjāni pakkhipitvā kumbhimukhaṃ limpitvā ekaṃ vā dve vā tīṇi",
  "atk-vin01a:1904_5": "vā saṃvaccharāni ṭhapenti,",
  "atk-vin01a:1904_6": "taṃ paripaccitvā jamburasavaṇṇaṃ hoti.",
  "atk-vin01a:1904_7": "Vātakāsakuṭṭhapaṇḍubhagandarādīnaṃ siniddhabhojanaṃ bhuttānañca uttarapānaṃ bhattajīraṇakabhesajjaṃ tādisaṃ natthi.",
  "atk-vin01a:1904_8": "Taṃ panetaṃ bhikkhūnaṃ pacchābhattampi vaṭṭati,",
  "atk-vin01a:1904_9": "gilānānaṃ pākatikameva,",
  "atk-vin01a:1904_10": "agilānānaṃ pana udakasambhinnaṃ pānaparibhogenāti.",
  "atk-vin01a:1905_0": "Samantapāsādikāya vinayasaṃvaṇṇanāya",
  "atk-vin01a:1906_0": "Tatiyapārājikavaṇṇanā niṭṭhitā.",
  "atk-vin01a:1907_0": "4. Catutthapārājikaṃ",
  "atk-vin01a:1908_0": "Catusaccavidū satthā, catutthaṃ yaṃ pakāsayi;",
  "atk-vin01a:1909_0": "Pārājikaṃ tassa dāni, patto saṃvaṇṇanākkamo.",
  "atk-vin01a:1910_0": "Yasmā tasmā suviññeyyaṃ, yaṃ pubbe ca pakāsitaṃ;",
  "atk-vin01a:1911_0": "Taṃ vajjayitvā assāpi, hoti saṃvaṇṇanā ayaṃ.",
  "atk-vin01a:1912_0": "Vaggumudātīriyabhikkhuvatthuvaṇṇanā",
  "atk-vin01a:1913_0": "193.",
  "atk-vin01a:1913_1": "Tena samayena buddho bhagavā vesāliyaṃ viharati…pe…",
  "atk-vin01a:1913_2": "gihīnaṃ kammantaṃ adhiṭṭhemāti gihīnaṃ khettesu ceva ārāmādīsu ca kattabbakiccaṃ adhiṭṭhāma;",
  "atk-vin01a:1913_3": "“evaṃ kātabbaṃ,",
  "atk-vin01a:1913_4": "evaṃ na kātabba”nti ācikkhāma ceva anusāsāma cāti vuttaṃ hoti.",
  "atk-vin01a:1913_5": "Dūteyyanti dūtakammaṃ.",
  "atk-vin01a:1913_6": "Uttarimanussadhammassāti manusse uttiṇṇadhammassa;",
  "atk-vin01a:1913_7": "manusse atikkamitvā brahmattaṃ vā nibbānaṃ vā pāpanakadhammassāti attho.",
  "atk-vin01a:1913_8": "Uttarimanussānaṃ vā seṭṭhapurisānaṃ jhāyīnañca ariyānañca dhammassa.",
  "atk-vin01a:1913_9": "Asuko bhikkhūtiādīsu attanā evaṃ mantayitvā pacchā gihīnaṃ bhāsantā “buddharakkhito nāma bhikkhu paṭhamassa jhānassa lābhī,",
  "atk-vin01a:1913_10": "dhammarakkhito dutiyassā”ti evaṃ nāmavaseneva vaṇṇaṃ bhāsiṃsūti veditabbo.",
  "atk-vin01a:1913_11": "Tattha esoyeva kho āvuso seyyoti kammantādhiṭṭhānaṃ dūteyyaharaṇañca bahusapattaṃ mahāsamārambhaṃ na ca samaṇasāruppaṃ.",
  "atk-vin01a:1913_12": "Tato pana ubhayatopi eso eva seyyo pāsaṃsataro sundarataro yo amhākaṃ gihīnaṃ aññamaññassa uttarimanussadhammassa vaṇṇo bhāsito.",
  "atk-vin01a:1913_13": "Kiṃ vuttaṃ hoti?",
  "atk-vin01a:1913_14": "Iriyāpathaṃ saṇṭhapetvā nisinnaṃ vā caṅkamantaṃ vā pucchantānaṃ vā apucchantānaṃ vā gihīnaṃ “ayaṃ asuko",
  "atk-vin01a:1913_15": "nāma bhikkhu paṭhamassa jhānassa lābhī”ti evamādinā nayena yo amhākaṃ aññena aññassa uttarimanussadhammassa",
  "atk-vin01a:1913_16": "vaṇṇo bhāsito bhavissati,",
  "atk-vin01a:1913_17": "eso eva seyyoti.",
  "atk-vin01a:1913_18": "Anāgatasambandhe pana asati na etehi so tasmiṃ khaṇe bhāsitova yasmā na yujjati,",
  "atk-vin01a:1913_19": "tasmā anāgatasambandhaṃ katvā “yo evaṃ bhāsito bhavissati,",
  "atk-vin01a:1913_20": "so eva seyyo”ti evamettha attho veditabbo.",
  "atk-vin01a:1913_21": "Lakkhaṇaṃ pana saddasatthato pariyesitabbaṃ.",
  "atk-vin01a:1914_0": "194.",
  "atk-vin01a:1914_1": "Vaṇṇavā ahesunti aññoyeva nesaṃ abhinavo sarīravaṇṇo uppajji,",
  "atk-vin01a:1914_2": "tena vaṇṇena vaṇṇavanto ahesuṃ.",
  "atk-vin01a:1914_3": "Pīṇindriyāti pañcahi pasādehi abhiniviṭṭhokāsassa paripuṇṇattā manacchaṭṭhānaṃ indriyānaṃ amilātabhāvena pīṇindriyā.",
  "atk-vin01a:1914_4": "Pasannamukhavaṇṇāti kiñcāpi avisesena vaṇṇavanto sarīravaṇṇato pana nesaṃ mukhavaṇṇo adhikataraṃ pasanno;",
  "atk-vin01a:1914_5": "accho anāvilo parisuddhoti attho.",
  "atk-vin01a:1914_6": "Vippasannachavivaṇṇāti yena ca te mahākaṇikārapupphādisadisena vaṇṇena vaṇṇavanto,",
  "atk-vin01a:1914_7": "tādiso aññesampi manussānaṃ vaṇṇo atthi.",
  "atk-vin01a:1914_8": "Yathā pana imesaṃ;",
  "atk-vin01a:1914_9": "evaṃ na tesaṃ chavivaṇṇo vippasanno.",
  "atk-vin01a:1914_10": "Tena vuttaṃ –",
  "atk-vin01a:1914_11": "“vippasannachavivaṇṇā”ti.",
  "atk-vin01a:1914_12": "Itiha te bhikkhū neva uddesaṃ na paripucchaṃ na kammaṭṭhānaṃ anuyuñjantā.",
  "atk-vin01a:1914_13": "Atha kho kuhakatāya abhūtaguṇasaṃvaṇṇanāya laddhāni paṇītabhojanāni bhuñjitvā yathāsukhaṃ niddārāmataṃ",
  "atk-vin01a:1914_14": "saṅgaṇikārāmatañca anuyuñjantā imaṃ sarīrasobhaṃ pāpuṇiṃsu,",
  "atk-vin01a:1914_15": "yathā taṃ bālā bhantamigappaṭibhāgāti.",
  "atk-vin01a:1915_0": "Vaggumudātīriyāti vaggumudātīravāsino.",
  "atk-vin01a:1915_1": "Kacci bhikkhave khamanīyanti bhikkhave kacci tumhākaṃ idaṃ catucakkaṃ navadvāraṃ sarīrayantaṃ khamanīyaṃ",
  "atk-vin01a:1915_2": "sakkā khamituṃ sahituṃ pariharituṃ na kiñci dukkhaṃ uppādetīti.",
  "atk-vin01a:1915_3": "Kacci yāpanīyanti kacci sabbakiccesu yāpetuṃ gametuṃ sakkā,",
  "atk-vin01a:1915_4": "na kiñci antarāyaṃ dassetīti.",
  "atk-vin01a:1915_5": "Kucchi parikantoti kucchi parikantito varaṃ bhaveyya;",
  "atk-vin01a:1915_6": "“parikatto”tipi pāṭho yujjati.",
  "atk-vin01a:1915_7": "Evaṃ vaggumudātīriye anekapariyāyena vigarahitvā idāni yasmā tehi katakammaṃ corakammaṃ hoti,",
  "atk-vin01a:1915_8": "tasmā āyatiṃ aññesampi evarūpassa kammassa akaraṇatthaṃ atha kho bhagavā bhikkhū āmantesi.",
  "atk-vin01a:1916_0": "195.",
  "atk-vin01a:1916_1": "Āmantetvā ca pana “pañcime bhikkhave mahācorā”tiādimāha.",
  "atk-vin01a:1916_2": "Tattha santo saṃvijjamānāti atthi ceva upalabbhanti cāti vuttaṃ hoti.",
  "atk-vin01a:1916_3": "Idhāti imasmiṃ sattaloke.",
  "atk-vin01a:1916_4": "Evaṃ hotīti evaṃ pubbabhāge icchā uppajjati.",
  "atk-vin01a:1916_5": "Kudāssu nāmāhanti ettha suiti nipāto;",
  "atk-vin01a:1916_6": "kudā nāmāti attho.",
  "atk-vin01a:1916_7": "So aparena samayenāti so pubbabhāge evaṃ cintetvā anukkamena parisaṃ vaḍḍhento panthadūhanakammaṃ paccantimagāmavilopanti",
  "atk-vin01a:1916_8": "evamādīni katvā vepullappattapariso hutvā gāmepi agāme,",
  "atk-vin01a:1916_9": "janapadepi ajanapade karonto hananto ghātento chindanto chedāpento pacanto pācento.",
  "atk-vin01a:1917_0": "Iti bāhirakamahācoraṃ dassetvā tena sadise sāsane pañca mahācore dassetuṃ “evameva kho”tiādimāha.",
  "atk-vin01a:1917_1": "Tattha pāpabhikkhunoti aññesu ṭhānesu mūlacchinno pārājikappatto “pāpabhikkhū”ti vuccati.",
  "atk-vin01a:1917_2": "Idha pana pārājikaṃ anāpanno icchācāre ṭhito khuddānukhuddakāni sikkhāpadāni madditvā vicaranto “pāpabhikkhū”ti adhippeto.",
  "atk-vin01a:1917_3": "Tassāpi bāhirakacorassa viya pubbabhāge evaṃ hoti –",
  "atk-vin01a:1917_4": "“kudāssu nāmāhaṃ…pe…",
  "atk-vin01a:1917_5": "parikkhārāna”nti.",
  "atk-vin01a:1917_6": "Tattha sakkatoti sakkārappatto.",
  "atk-vin01a:1917_7": "Garukatoti garukārappatto.",
  "atk-vin01a:1917_8": "Mānitoti manasā piyāyito.",
  "atk-vin01a:1917_9": "Pūjitoti catupaccayābhihārapūjāya pūjito.",
  "atk-vin01a:1917_10": "Apacitoti apacitippatto.",
  "atk-vin01a:1917_11": "Tattha yassa cattāro paccaye sakkaritvā suṭṭhu abhisaṅkhate paṇītapaṇīte katvā denti,",
  "atk-vin01a:1917_12": "so sakkato.",
  "atk-vin01a:1917_13": "Yasmiṃ garubhāvaṃ paccupetvā denti,",
  "atk-vin01a:1917_14": "so garukato.",
  "atk-vin01a:1917_15": "Yaṃ manasā piyāyanti,",
  "atk-vin01a:1917_16": "so mānito.",
  "atk-vin01a:1917_17": "Yassa sabbampetaṃ karonti,",
  "atk-vin01a:1917_18": "so pūjito.",
  "atk-vin01a:1917_19": "Yassa abhivādanapaccuṭṭhānaañjalikammādivasena paramanipaccakāraṃ karonti,",
  "atk-vin01a:1917_20": "so apacito.",
  "atk-vin01a:1917_21": "Imassa ca pana sabbampi imaṃ lokāmisaṃ patthayamānassa evaṃ hoti.",
  "atk-vin01a:1918_0": "So aparena samayenāti so pubbabhāge evaṃ cintetvā anukkamena sikkhāya atibbagārave uddhate unnaḷe capale",
  "atk-vin01a:1918_1": "mukhare vikiṇṇavāce muṭṭhassatī asampajāne pākatindriye ācariyupajjhāyehi pariccattake lābhagaruke pāpabhikkhū",
  "atk-vin01a:1918_2": "saṅgaṇhitvā iriyāpathasaṇṭhapanādīni kuhakavattāni sikkhāpetvā “ayaṃ thero asukasmiṃ nāma senāsane vassaṃ",
  "atk-vin01a:1918_3": "upagamma vattapaṭipattiṃ pūrayamāno vassaṃ vasitvā niggato”ti lokasammatasenāsanasaṃvaṇṇanādīhi upāyehi",
  "atk-vin01a:1918_4": "lokaṃ paripācetuṃ paṭibalehi jātakādīsu kataparicayehi sarasampannehi pāpabhikkhūhi saṃvaṇṇiyamānaguṇo",
  "atk-vin01a:1918_5": "hutvā satena vā sahassena vā parivuto…pe…",
  "atk-vin01a:1918_6": "bhesajjaparikkhārānaṃ.",
  "atk-vin01a:1918_7": "Ayaṃ bhikkhave paṭhamo mahācoroti ayaṃ sandhicchedādicorako viya na ekaṃ kulaṃ na dve,",
  "atk-vin01a:1918_8": "atha kho mahājanaṃ vañcetvā catupaccayagahaṇato “paṭhamo mahācoro”ti veditabbo.",
  "atk-vin01a:1918_9": "Ye pana suttantikā vā ābhidhammikā vā vinayadharā vā bhikkhū bhikkhācāre asampajjamāne pāḷiṃ vācentā",
  "atk-vin01a:1918_10": "aṭṭhakathaṃ kathentā anumodanāya dhammakathāya iriyāpathasampattiyā ca lokaṃ pasādentā janapadacārikaṃ",
  "atk-vin01a:1918_11": "caranti sakkatā garukatā mānitā pūjitā apacitā,",
  "atk-vin01a:1918_12": "te “tantipaveṇighaṭanakā sāsanajotakā”ti veditabbā.",
  "atk-vin01a:1919_0": "Tathāgatappaveditanti tathāgatena paṭividdhaṃ paccakkhakataṃ jānāpitaṃ vā.",
  "atk-vin01a:1919_1": "Attano dahatīti parisamajjhe pāḷiñca aṭṭhakathañca saṃsanditvā madhurena sarena pasādanīyaṃ suttantaṃ",
  "atk-vin01a:1919_2": "kathetvā dhammakathāvasena acchariyabbhutajātena viññūjanena “aho, bhante,",
  "atk-vin01a:1919_3": "pāḷi ca aṭṭhakathā ca suparisuddhā,",
  "atk-vin01a:1919_4": "kassa santike uggaṇhitthā”ti pucchito “ko amhādise uggahāpetuṃ samattho”ti ācariyaṃ anuddisitvā attanā",
  "atk-vin01a:1919_5": "paṭividdhaṃ sayambhuñāṇādhigataṃ dhammavinayaṃ pavedeti.",
  "atk-vin01a:1919_6": "Ayaṃ tathāgatena satasahassakappādhikāni cattāri asaṅkheyyāni pāramiyo pūretvā kicchena kasirena paṭividdhadhammatthenako dutiyo mahācoro.",
  "atk-vin01a:1920_0": "Suddhaṃ brahmacārinti khīṇāsavabhikkhuṃ.",
  "atk-vin01a:1920_1": "Parisuddhaṃ brahmacariyaṃ carantanti nirupakkilesaṃ seṭṭhacariyaṃ carantaṃ;",
  "atk-vin01a:1920_2": "aññampi vā anāgāmiṃ ādiṃ katvā yāva sīlavantaṃ puthujjanaṃ avippaṭisārādivatthukaṃ parisuddhaṃ brahmacariyaṃ carantaṃ.",
  "atk-vin01a:1920_3": "Amūlakena abrahmacariyena anuddhaṃsetīti tasmiṃ puggale avijjamānena antimavatthunā anuvadati codeti;",
  "atk-vin01a:1920_4": "ayaṃ vijjamānaguṇamakkhī ariyaguṇatthenako tatiyo mahācoro.",
  "atk-vin01a:1921_0": "Garubhaṇḍāni garuparikkhārānīti yathā adinnādāne “caturo janā saṃvidhāya garubhaṇḍaṃ avāharu”nti ettha pañcamāsakagghanakaṃ “garubhaṇḍa”nti vuccati,",
  "atk-vin01a:1921_1": "idha pana na evaṃ.",
  "atk-vin01a:1921_2": "Atha kho “pañcimāni,",
  "atk-vin01a:1921_3": "bhikkhave,",
  "atk-vin01a:1921_4": "avissajjiyāni na vissajjetabbāni saṅghena vā gaṇena vā puggalena vā.",
  "atk-vin01a:1921_5": "Vissajjitānipi avissajjitāni honti.",
  "atk-vin01a:1921_6": "Yo vissajjeyya,",
  "atk-vin01a:1921_7": "āpatti thullaccayassa.",
  "atk-vin01a:1921_8": "Katamāni pañca? Ārāmo,",
  "atk-vin01a:1921_9": "ārāmavatthu…pe…",
  "atk-vin01a:1921_10": "dārubhaṇḍaṃ,",
  "atk-vin01a:1921_11": "mattikābhaṇḍa”nti vacanato avissajjitabbattā garubhaṇḍāni.",
  "atk-vin01a:1921_12": "“Pañcimāni,",
  "atk-vin01a:1921_13": "bhikkhave,",
  "atk-vin01a:1921_14": "avebhaṅgiyāni na vibhajitabbāni saṅghena vā gaṇena vā puggalena vā.",
  "atk-vin01a:1921_15": "Vibhattānipi avibhattāni honti.",
  "atk-vin01a:1921_16": "Yo vibhajeyya,",
  "atk-vin01a:1921_17": "āpatti thullaccayassa.",
  "atk-vin01a:1921_18": "Katamāni pañca? Ārāmo,",
  "atk-vin01a:1921_19": "ārāmavatthu…pe…",
  "atk-vin01a:1921_20": "dārubhaṇḍaṃ,",
  "atk-vin01a:1921_21": "mattikābhaṇḍa”nti vacanato avebhaṅgiyattā sādhāraṇaparikkhārabhāvena garuparikkhārāni.",
  "atk-vin01a:1921_22": "Ārāmo ārāmavatthūtiādīsu yaṃ vattabbaṃ taṃ sabbaṃ “pañcimāni,",
  "atk-vin01a:1921_23": "bhikkhave,",
  "atk-vin01a:1921_24": "avissajjiyānī”ti khandhake āgatasuttavaṇṇanāyameva bhaṇissāma.",
  "atk-vin01a:1921_25": "Tehi gihī saṅgaṇhātīti tāni datvā datvā gihīṃ saṅgaṇhāti anuggaṇhāti.",
  "atk-vin01a:1921_26": "Upalāpetīti “aho amhākaṃ ayyo”ti evaṃ lapanake anubandhanake sasnehe karoti.",
  "atk-vin01a:1921_27": "Ayaṃ avissajjiyaṃ avebhaṅgiyañca garuparikkhāraṃ tathābhāvato thenetvā gihi saṅgaṇhanako catuttho mahācoro.",
  "atk-vin01a:1921_28": "So ca panāyaṃ imaṃ garubhaṇḍaṃ kulasaṅgaṇhanatthaṃ vissajjento kuladūsakadukkaṭaṃ āpajjati.",
  "atk-vin01a:1921_29": "Pabbājanīyakammāraho ca hoti.",
  "atk-vin01a:1921_30": "Bhikkhusaṅghaṃ abhibhavitvā issaravatāya vissajjento thullaccayaṃ āpajjati.",
  "atk-vin01a:1921_31": "Theyyacittena vissajjento bhaṇḍaṃ agghāpetvā kāretabboti.",
  "atk-vin01a:1922_0": "Ayaṃ aggo mahācoroti ayaṃ imesaṃ corānaṃ jeṭṭhacoro;",
  "atk-vin01a:1922_1": "iminā sadiso coro nāma natthi,",
  "atk-vin01a:1922_2": "yo pañcindriyaggahaṇātītaṃ atisaṇhasukhumaṃ lokuttaradhammaṃ theneti.",
  "atk-vin01a:1922_3": "Kiṃ pana sakkā lokuttaradhammo hiraññasuvaṇṇādīni viya vañcetvā thenetvā gahetunti? Na sakkā,",
  "atk-vin01a:1922_4": "tenevāha –",
  "atk-vin01a:1922_5": "“yo asantaṃ abhūtaṃ uttarimanussadhammaṃ ullapatī”ti.",
  "atk-vin01a:1922_6": "Ayañhi attani asantaṃ taṃ dhammaṃ kevalaṃ “atthi mayhaṃ eso”ti ullapati,",
  "atk-vin01a:1922_7": "na pana sakkoti ṭhānā cāvetuṃ,",
  "atk-vin01a:1922_8": "attani vā saṃvijjamānaṃ kātuṃ.",
  "atk-vin01a:1922_9": "Atha kasmā coroti vuttoti?",
  "atk-vin01a:1922_10": "Yasmā taṃ ullapitvā asantasambhāvanāya uppanne paccaye gaṇhāti.",
  "atk-vin01a:1922_11": "Evañhi gaṇhatā te paccayā sukhumena upāyena vañcetvā thenetvā gahitā honti.",
  "atk-vin01a:1922_12": "Tenevāha –",
  "atk-vin01a:1922_13": "“taṃ kissa hetu?",
  "atk-vin01a:1922_14": "Theyyāya vo bhikkhave raṭṭhapiṇḍo bhutto”ti.",
  "atk-vin01a:1922_15": "Ayañhi ettha attho –",
  "atk-vin01a:1922_16": "yaṃ avocumha –",
  "atk-vin01a:1922_17": "“ayaṃ aggo mahācoro,",
  "atk-vin01a:1922_18": "yo asantaṃ abhūtaṃ uttarimanussadhammaṃ ullapatī”ti.",
  "atk-vin01a:1922_19": "Taṃ kissa hetūti kena kāraṇena etaṃ avocumhāti ce.",
  "atk-vin01a:1922_20": "“Theyyāya vo bhikkhave raṭṭhapiṇḍo bhutto”ti bhikkhave yasmā so tena raṭṭhapiṇḍo theyyāya theyyacittena bhutto hoti.",
  "atk-vin01a:1922_21": "Ettha hi vokāro “ye hi vo ariyā araññavanapatthānī”tiādīsu viya padapūraṇamatte nipāto.",
  "atk-vin01a:1922_22": "Tasmā “tumhehi bhutto”ti evamassa attho na daṭṭhabbo.",
  "atk-vin01a:1923_0": "Idāni tamevatthaṃ gāthāhi vibhūtataraṃ karonto “aññathā santa”ntiādimāha.",
  "atk-vin01a:1923_1": "Tattha aññathā santanti aparisuddhakāyasamācārādikena aññenākārena santaṃ.",
  "atk-vin01a:1923_2": "Aññathā yo pavedayeti parisuddhakāyasamācārādikena aññena ākārena yo pavedeyya.",
  "atk-vin01a:1923_3": "“Paramaparisuddho ahaṃ,",
  "atk-vin01a:1923_4": "atthi me abbhantare lokuttaradhammo”ti evaṃ jānāpeyya.",
  "atk-vin01a:1923_5": "Pavedetvā ca pana tāya pavedanāya uppannaṃ bhojanaṃ arahā viya bhuñjati.",
  "atk-vin01a:1923_6": "Nikacca kitavasseva bhuttaṃ theyyena tassa tanti nikaccāti vañcetvā aññathā santaṃ aññathā dassetvā.",
  "atk-vin01a:1923_7": "Agumbaagacchabhūtameva sākhāpalāsapallavādicchādanena gumbamiva gacchamiva ca attānaṃ dassetvā.",
  "atk-vin01a:1923_8": "Kitavassevāti vañcakassa kerāṭikassa gumbagacchasaññāya araññe āgatāgate sakuṇe gahetvā jīvitakappakassa sākuṇikasseva.",
  "atk-vin01a:1923_9": "Bhuttaṃ theyyena tassa tanti tassāpi anarahantasseva sato arahantabhāvaṃ dassetvā laddhabhojanaṃ bhuñjato;",
  "atk-vin01a:1923_10": "yaṃ taṃ bhuttaṃ taṃ yathā sākuṇikakitavassa nikacca vañcetvā sakuṇaggahaṇaṃ,",
  "atk-vin01a:1923_11": "evaṃ manusse vañcetvā laddhassa bhojanassa bhuttattā theyyena bhuttaṃ nāma hoti.",
  "atk-vin01a:1924_0": "Imaṃ pana atthavasaṃ ajānantā ye evaṃ bhuñjanti,",
  "atk-vin01a:1924_1": "kāsāvakaṇṭhā…pe…",
  "atk-vin01a:1924_2": "nirayaṃ te upapajjare kāsāvakaṇṭhāti kāsāvena veṭhitakaṇṭhā.",
  "atk-vin01a:1924_3": "Ettakameva ariyaddhajadhāraṇamattaṃ,",
  "atk-vin01a:1924_4": "sesaṃ sāmaññaṃ natthīti vuttaṃ hoti.",
  "atk-vin01a:1924_5": "“Bhavissanti kho panānanda anāgatamaddhānaṃ gotrabhuno kāsāvakaṇṭhā”ti evaṃ vuttadussīlānaṃ etaṃ adhivacanaṃ.",
  "atk-vin01a:1924_6": "Pāpadhammāti lāmakadhammā.",
  "atk-vin01a:1924_7": "Asaññatāti kāyādīhi asaññatā.",
  "atk-vin01a:1924_8": "Pāpāti lāmakapuggalā.",
  "atk-vin01a:1924_9": "Pāpehi kammehīti tehi karaṇakāle ādīnavaṃ adisvā katehi paravañcanādīhi pāpakammehi.",
  "atk-vin01a:1924_10": "Nirayaṃ te upapajjareti nirassādaṃ duggatiṃ te upapajjanti;",
  "atk-vin01a:1924_11": "tasmā seyyo ayoguḷoti gāthā.",
  "atk-vin01a:1924_12": "Tassattho –",
  "atk-vin01a:1924_13": "sacāyaṃ dussīlo asaññato icchācāre ṭhito kuhanāya lokaṃ vañcako puggalo tattaṃ aggisikhūpamaṃ ayoguḷaṃ bhuñjeyya ajjhohareyya,",
  "atk-vin01a:1924_14": "tassa yañcetaṃ raṭṭhapiṇḍaṃ bhuñjeyya,",
  "atk-vin01a:1924_15": "yañcetaṃ ayoguḷaṃ,",
  "atk-vin01a:1924_16": "tesu dvīsu ayoguḷova bhutto seyyo sundarataro paṇītataro ca bhaveyya,",
  "atk-vin01a:1924_17": "na hi ayoguḷassa bhuttattā samparāye sabbaññutañāṇenāpi dujjānaparicchedaṃ dukkhaṃ anubhavati.",
  "atk-vin01a:1924_18": "Evaṃ paṭiladdhassa pana tassa raṭṭhapiṇḍassa bhuttattā samparāye vuttappakāraṃ dukkhaṃ anubhoti,",
  "atk-vin01a:1924_19": "ayañhi koṭippatto micchājīvoti.",
  "atk-vin01a:1925_0": "Evaṃ pāpakiriyāya anādīnavadassāvīnaṃ ādīnavaṃ dassetvā “atha kho bhagavā vaggumudātīriye bhikkhū anekapariyāyena",
  "atk-vin01a:1925_1": "vigarahitvā dubbharatāya dupposatāya…pe…",
  "atk-vin01a:1925_2": "imaṃ sikkhāpadaṃ uddiseyyāthā”ti ca vatvā catutthapārājikaṃ paññapento “yo pana bhikkhu anabhijāna”nti ādimāha.",
  "atk-vin01a:1926_0": "Evaṃ mūlacchejjavasena daḷhaṃ katvā catutthapārājike paññatte aparampi anuppaññattatthāya adhimānavatthu udapādi.",
  "atk-vin01a:1926_1": "Tassuppattidīpanatthaṃ etaṃ vuttaṃ –",
  "atk-vin01a:1926_2": "“evañcidaṃ bhagavatā bhikkhūnaṃ sikkhāpadaṃ paññattaṃ hotī”ti.",
  "atk-vin01a:1927_0": "Adhimānavatthuvaṇṇanā",
  "atk-vin01a:1928_0": "196.",
  "atk-vin01a:1928_1": "Tattha adiṭṭhe diṭṭhasaññinoti arahatte ñāṇacakkhunā adiṭṭheyeva “diṭṭhaṃ amhehi arahatta”nti diṭṭhasaññino hutvā.",
  "atk-vin01a:1928_2": "Esa nayo appattādīsu.",
  "atk-vin01a:1928_3": "Ayaṃ pana viseso –",
  "atk-vin01a:1928_4": "appatteti attano santāne uppattivasena appatte.",
  "atk-vin01a:1928_5": "Anadhigateti maggabhāvanāya anadhigate;",
  "atk-vin01a:1928_6": "appaṭiladdhetipi attho.",
  "atk-vin01a:1928_7": "Asacchikateti appaṭividdhe paccavekkhaṇavasena vā appaccakkhakate.",
  "atk-vin01a:1928_8": "Adhimānenāti adhigatamānena;",
  "atk-vin01a:1928_9": "“adhigatā maya”nti evaṃ uppannamānenāti attho,",
  "atk-vin01a:1928_10": "adhikamānena vā thaddhamānenāti attho.",
  "atk-vin01a:1928_11": "Aññaṃ byākariṃsūti arahattaṃ byākariṃsu;",
  "atk-vin01a:1928_12": "“pattaṃ āvuso amhehi arahattaṃ,",
  "atk-vin01a:1928_13": "kataṃ karaṇīya”nti bhikkhūnaṃ ārocesuṃ.",
  "atk-vin01a:1928_14": "Tesaṃ maggena appahīnakilesattā kevalaṃ samathavipassanābalena vikkhambhitakilesānaṃ aparena samayena tathārūpapaccayasamāyoge rāgāya cittaṃ namati;",
  "atk-vin01a:1928_15": "rāgatthāya namatīti attho.",
  "atk-vin01a:1928_16": "Esa nayo itaresu.",
  "atk-vin01a:1929_0": "Tañca kho etaṃ abbohārikanti tañca kho etaṃ tesaṃ aññabyākaraṇaṃ abbohārikaṃ āpattipaññāpane vohāraṃ na gacchati;",
  "atk-vin01a:1929_1": "āpattiyā aṅgaṃ na hotīti attho.",
  "atk-vin01a:1930_0": "Kassa panāyaṃ adhimāno uppajjati,",
  "atk-vin01a:1930_1": "kassa nuppajjatīti?",
  "atk-vin01a:1930_2": "Ariyasāvakassa tāva nuppajjati so hi maggaphalanibbānapahīnakilesaavasiṭṭhakilesapaccavekkhaṇena sañjātasomanasso ariyaguṇapaṭivedhe nikkaṅkho.",
  "atk-vin01a:1930_3": "Tasmā sotāpannādīnaṃ “ahaṃ sakadāgāmī”tiādivasena adhimāno nuppajjati.",
  "atk-vin01a:1930_4": "Dussīlassa nuppajjati,",
  "atk-vin01a:1930_5": "so hi ariyaguṇādhigame nirāsova.",
  "atk-vin01a:1930_6": "Sīlavatopi pariccattakammaṭṭhānassa niddārāmatādimanuyuttassa nuppajjati.",
  "atk-vin01a:1930_7": "Suparisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa",
  "atk-vin01a:1930_8": "tilakkhaṇaṃ āropetvā saṅkhāre sammasantassa āraddhavipassakassa uppajjati,",
  "atk-vin01a:1930_9": "uppanno ca suddhasamathalābhiṃ vā suddhavipassanālābhiṃ vā antarā ṭhapeti,",
  "atk-vin01a:1930_10": "so hi dasapi vīsatipi tiṃsampi vassāni kilesasamudācāraṃ apassitvā “ahaṃ sotāpanno”ti vā “sakadāgāmī”ti vā “anāgāmī”ti vā maññati.",
  "atk-vin01a:1930_11": "Samathavipassanālābhiṃ pana arahatteyeva ṭhapeti.",
  "atk-vin01a:1930_12": "Tassa hi samādhibalena kilesā vikkhambhitā,",
  "atk-vin01a:1930_13": "vipassanābalena saṅkhārā supariggahitā,",
  "atk-vin01a:1930_14": "tasmā saṭṭhimpi vassāni asītimpi vassāni vassasatampi kilesā na samudācaranti,",
  "atk-vin01a:1930_15": "khīṇāsavasseva cittacāro hoti.",
  "atk-vin01a:1930_16": "So evaṃ dīgharattaṃ kilesasamudācāraṃ apassanto antarā aṭhatvāva “arahā aha”nti maññatīti.",
  "atk-vin01a:1931_0": "Savibhaṅgasikkhāpadavaṇṇanā",
  "atk-vin01a:1932_0": "197.",
  "atk-vin01a:1932_1": "Anabhijānanti na abhijānaṃ.",
  "atk-vin01a:1932_2": "Yasmā panāyaṃ anabhijānaṃ samudācarati,",
  "atk-vin01a:1932_3": "svassa santāne anuppanno ñāṇena ca asacchikatoti abhūto hoti.",
  "atk-vin01a:1932_4": "Tenassa padabhājane “asantaṃ abhūtaṃ asaṃvijjamāna”nti vatvā “ajānanto apassanto”ti vuttaṃ.",
  "atk-vin01a:1933_0": "Uttarimanussadhammanti uttarimanussānaṃ jhāyīnañceva ariyānañca dhammaṃ.",
  "atk-vin01a:1933_1": "Attupanāyikanti attani taṃ upaneti,",
  "atk-vin01a:1933_2": "attānaṃ vā tattha upanetīti attupanāyiko,",
  "atk-vin01a:1933_3": "taṃ attupanāyikaṃ;",
  "atk-vin01a:1933_4": "evaṃ katvā samudācareyyāti sambandho.",
  "atk-vin01a:1933_5": "Padabhājane pana yasmā uttarimanussadhammo nāma jhānaṃ vimokkhaṃ samādhi samāpatti ñāṇadassanaṃ…pe…",
  "atk-vin01a:1933_6": "suññāgāre abhiratīti evaṃ jhānādayo anekadhammā vuttā.",
  "atk-vin01a:1933_7": "Tasmā tesaṃ sabbesaṃ vasena attupanāyikabhāvaṃ dassento “te vā kusale dhamme attani upanetī”ti bahuvacananiddesaṃ akāsi.",
  "atk-vin01a:1933_8": "Tattha “ete dhammā mayi sandissantī”ti samudācaranto attani upaneti.",
  "atk-vin01a:1933_9": "“Ahaṃ etesu sandissāmī”ti samudācaranto attānaṃ tesu upanetīti veditabbo.",
  "atk-vin01a:1934_0": "Alamariyañāṇadassananti ettha lokiyalokuttarā paññā jānanaṭṭhena ñāṇaṃ,",
  "atk-vin01a:1934_1": "cakkhunā diṭṭhamiva dhammaṃ paccakkhakaraṇato dassanaṭṭhena dassananti ñāṇadassanaṃ.",
  "atk-vin01a:1934_2": "Ariyaṃ visuddhaṃ uttamaṃ ñāṇadassananti ariyañāṇadassanaṃ.",
  "atk-vin01a:1934_3": "Alaṃ pariyattaṃ kilesaviddhaṃsanasamatthaṃ ariyañāṇadassanamettha,",
  "atk-vin01a:1934_4": "jhānādibhede uttarimanussadhamme alaṃ vā ariyañāṇadassanamassāti alamariyañāṇadassano,",
  "atk-vin01a:1934_5": "taṃ alamariyañāṇadassanaṃ uttarimanussadhammanti evaṃ padatthasambandho veditabbo.",
  "atk-vin01a:1934_6": "Tattha yena ñāṇadassanena so alamariyañāṇadassanoti vuccati.",
  "atk-vin01a:1934_7": "Tadeva dassetuṃ “ñāṇanti tisso vijjā,",
  "atk-vin01a:1934_8": "dassananti yaṃ ñāṇaṃ taṃ dassanaṃ;",
  "atk-vin01a:1934_9": "yaṃ dassanaṃ taṃ ñāṇa”nti vijjāsīsena padabhājanaṃ vuttaṃ.",
  "atk-vin01a:1934_10": "Mahaggatalokuttarā panettha sabbāpi paññā “ñāṇa”nti veditabbā.",
  "atk-vin01a:1935_0": "Samudācareyyāti vuttappakārametaṃ uttarimanussadhammaṃ attupanāyikaṃ katvā āroceyya.",
  "atk-vin01a:1935_1": "Itthiyā vātiādi pana ārocetabbapuggalanidassanaṃ.",
  "atk-vin01a:1935_2": "Etesañhi ārocite ārocitaṃ hoti na devamārabrahmānaṃ,",
  "atk-vin01a:1935_3": "nāpi petayakkhatiracchānagatānanti.",
  "atk-vin01a:1935_4": "Iti jānāmi iti passāmīti samudācaraṇākāranidassanametaṃ.",
  "atk-vin01a:1935_5": "Padabhājane panassa “jānāmahaṃ ete dhamme,",
  "atk-vin01a:1935_6": "passāmahaṃ ete dhamme”ti idaṃ tesu jhānādīsu dhammesu jānanapassanānaṃ pavattidīpanaṃ,",
  "atk-vin01a:1935_7": "“atthi ca me ete dhammā”tiādi attupanāyikabhāvadīpanaṃ.",
  "atk-vin01a:1936_0": "198.",
  "atk-vin01a:1936_1": "Tato aparena samayenāti āpattipaṭijānanasamayadassanametaṃ.",
  "atk-vin01a:1936_2": "Ayaṃ pana ārocitakkhaṇeyeva pārājikaṃ āpajjati.",
  "atk-vin01a:1936_3": "Āpattiṃ pana āpanno yasmā parena codito vā acodito vā paṭijānāti;",
  "atk-vin01a:1936_4": "tasmā “samanuggāhiyamāno vā asamanuggāhiyamāno vā”ti vuttaṃ.",
  "atk-vin01a:1937_0": "Tattha samanuggāhiyamāne tāva –",
  "atk-vin01a:1937_1": "kiṃ te adhigatanti adhigamapucchā;",
  "atk-vin01a:1937_2": "jhānavimokkhādīsu,",
  "atk-vin01a:1937_3": "sotāpattimaggādīsu vā kiṃ tayā adhigatanti.",
  "atk-vin01a:1937_4": "Kinti te adhigatanti upāyapucchā.",
  "atk-vin01a:1937_5": "Ayañhi etthādhippāyo –",
  "atk-vin01a:1937_6": "kiṃ tayā aniccalakkhaṇaṃ dhuraṃ katvā adhigataṃ,",
  "atk-vin01a:1937_7": "dukkhānattalakkhaṇesu aññataraṃ vā?",
  "atk-vin01a:1937_8": "Kiṃ vā samādhivasena abhinivisitvā,",
  "atk-vin01a:1937_9": "udāhu vipassanāvasena?",
  "atk-vin01a:1937_10": "Tathā kiṃ rūpe abhinivisitvā,",
  "atk-vin01a:1937_11": "udāhu arūpe?",
  "atk-vin01a:1937_12": "Kiṃ vā ajjhattaṃ abhinivisitvā,",
  "atk-vin01a:1937_13": "udāhu bahiddhāti?",
  "atk-vin01a:1937_14": "Kadā te adhigatanti kālapucchā.",
  "atk-vin01a:1937_15": "Pubbaṇhamajjhanhikādīsu katarasmiṃ kāleti vuttaṃ hoti?",
  "atk-vin01a:1937_16": "Kattha te adhigatanti okāsapucchā.",
  "atk-vin01a:1937_17": "Katarasmiṃ okāse,",
  "atk-vin01a:1937_18": "kiṃ rattiṭṭhāne,",
  "atk-vin01a:1937_19": "divāṭṭhāne,",
  "atk-vin01a:1937_20": "rukkhamūle, maṇḍape,",
  "atk-vin01a:1937_21": "katarasmiṃ vā vihāreti vuttaṃ hoti.",
  "atk-vin01a:1937_22": "Katame te kilesā pahīnāti pahīnakilesapucchā.",
  "atk-vin01a:1937_23": "Kataramaggavajjhā tava kilesā pahīnāti vuttaṃ hoti.",
  "atk-vin01a:1937_24": "Katamesaṃ tvaṃ dhammānaṃ lābhīti paṭiladdhadhammapucchā.",
  "atk-vin01a:1937_25": "Paṭhamamaggādīsu katamesaṃ dhammānaṃ tvaṃ lābhīti vuttaṃ hoti.",
  "atk-vin01a:1938_0": "Tasmā idāni cepi koci bhikkhu uttarimanussadhammādhigamaṃ byākareyya,",
  "atk-vin01a:1938_1": "na so ettāvatāva sakkātabbo.",
  "atk-vin01a:1938_2": "Imesu pana chasu ṭhānesu sodhanatthaṃ vattabbo –",
  "atk-vin01a:1938_3": "“kiṃ te adhigataṃ,",
  "atk-vin01a:1938_4": "kiṃ jhānaṃ,",
  "atk-vin01a:1938_5": "udāhu vimokkhādīsu aññatara”nti?",
  "atk-vin01a:1938_6": "Yo hi yena adhigato dhammo,",
  "atk-vin01a:1938_7": "so tassa pākaṭo hoti.",
  "atk-vin01a:1938_8": "Sace “idaṃ nāma me adhigata”nti vadati,",
  "atk-vin01a:1938_9": "tato “kinti te adhigata”nti pucchitabbo,",
  "atk-vin01a:1938_10": "“aniccalakkhaṇādīsu kiṃ dhuraṃ katvā aṭṭhatiṃsāya vā ārammaṇesu rūpārūpaajjhattabahiddhādibhedesu vā",
  "atk-vin01a:1938_11": "dhammesu kena mukhena abhinivisitvā”ti yo hi yassābhiniveso,",
  "atk-vin01a:1938_12": "so tassa pākaṭo hoti.",
  "atk-vin01a:1938_13": "Sace “ayaṃ nāma me abhiniveso evaṃ mayā adhigata”nti vadati,",
  "atk-vin01a:1938_14": "tato “kadā te adhigata”nti pucchitabbo,",
  "atk-vin01a:1938_15": "“kiṃ pubbaṇhe,",
  "atk-vin01a:1938_16": "udāhu majjhanhikādīsu aññatarasmiṃ kāle”ti sabbesañhi attanā adhigatakālo pākaṭo hoti.",
  "atk-vin01a:1938_17": "Sace “asukasmiṃ nāma kāle adhigatanti vadati,",
  "atk-vin01a:1938_18": "tato “kattha te adhigata”nti pucchitabbo,",
  "atk-vin01a:1938_19": "“kiṃ divāṭṭhāne,",
  "atk-vin01a:1938_20": "udāhu rattiṭṭhānādīsu aññatarasmiṃ okāse”ti sabbesañhi attanā adhigatokāso pākaṭo hoti.",
  "atk-vin01a:1938_21": "Sace “asukasmiṃ nāma me okāse adhigata”nti vadati,",
  "atk-vin01a:1938_22": "tato “katame te kilesā pahīnā”ti pucchitabbo,",
  "atk-vin01a:1938_23": "“kiṃ paṭhamamaggavajjhā,",
  "atk-vin01a:1938_24": "udāhu dutiyādimaggavajjhā”ti sabbesañhi attanā adhigatamaggena pahīnakilesā pākaṭā honti.",
  "atk-vin01a:1938_25": "Sace “ime nāma me kilesā pahīnā”ti vadati,",
  "atk-vin01a:1938_26": "tato “katamesaṃ tvaṃ dhammānaṃ lābhī”ti pucchitabbo,",
  "atk-vin01a:1938_27": "“kiṃ sotāpattimaggassa,",
  "atk-vin01a:1938_28": "udāhu sakadāgāmimaggādīsu aññatarassā”ti sabbesaṃ hi attanā adhigatadhammā pākaṭā honti.",
  "atk-vin01a:1938_29": "Sace “imesaṃ nāmāhaṃ dhammānaṃ lābhī”ti vadati,",
  "atk-vin01a:1938_30": "ettāvatāpissa vacanaṃ na saddhātabbaṃ,",
  "atk-vin01a:1938_31": "bahussutā hi uggahaparipucchākusalā bhikkhū imāni cha ṭhānāni sodhetuṃ sakkonti.",
  "atk-vin01a:1939_0": "Imassa pana bhikkhuno āgamanapaṭipadā sodhetabbā.",
  "atk-vin01a:1939_1": "Yadi āgamanapaṭipadā na sujjhati,",
  "atk-vin01a:1939_2": "“imāya paṭipadāya lokuttaradhammo nāma na labbhatī”ti apanetabbo.",
  "atk-vin01a:1939_3": "Yadi panassa āgamanapaṭipadā sujjhati,",
  "atk-vin01a:1939_4": "“dīgharattaṃ tīsu sikkhāsu appamatto jāgariyamanuyutto catūsu paccayesu alaggo ākāse pāṇisamena cetasā viharatī”ti paññāyati,",
  "atk-vin01a:1939_5": "tassa bhikkhuno byākaraṇaṃ paṭipadāya saddhiṃ saṃsandati.",
  "atk-vin01a:1939_6": "“Seyyathāpi nāma gaṅgodakaṃ yamunodakena saddhiṃ saṃsandati sameti;",
  "atk-vin01a:1939_7": "evameva supaññattā tena bhagavatā sāvakānaṃ nibbānagāminī paṭipadā saṃsandati nibbānañca paṭipadā cā”ti vuttasadisaṃ hoti.",
  "atk-vin01a:1940_0": "Apica kho na ettakenāpi sakkāro kātabbo. Kasmā?",
  "atk-vin01a:1940_1": "Ekaccassa hi puthujjanassāpi sato khīṇāsavapaṭipattisadisā paṭipadā hoti,",
  "atk-vin01a:1940_2": "tasmā so bhikkhu tehi tehi upāyehi uttāsetabbo.",
  "atk-vin01a:1940_3": "Khīṇāsavassa nāma asaniyāpi matthake patamānāya bhayaṃ vā chambhitattaṃ vā lomahaṃso vā na hoti.",
  "atk-vin01a:1940_4": "Sacassa bhayaṃ vā chambhitattaṃ vā lomahaṃso vā uppajjati,",
  "atk-vin01a:1940_5": "“na tvaṃ arahā”ti apanetabbo.",
  "atk-vin01a:1940_6": "Sace pana abhīrū acchambhī anutrāsī hutvā sīho viya nisīdati,",
  "atk-vin01a:1940_7": "ayaṃ bhikkhu sampannaveyyākaraṇo samantā rājarājamahāmattādīhi pesitaṃ sakkāraṃ arahatīti.",
  "atk-vin01a:1941_0": "Pāpicchoti yā sā “idhekacco dussīlova samāno sīlavāti maṃ jano jānātūti icchatī”tiādinā nayena vuttā pāpicchā tāya samannāgato.",
  "atk-vin01a:1941_1": "Icchāpakatoti tāya pāpikāya icchāya apakato abhibhūto pārājiko hutvā.",
  "atk-vin01a:1942_0": "Visuddhāpekkhoti attano visuddhiṃ apekkhamāno icchamāno patthayamāno.",
  "atk-vin01a:1942_1": "Ayañhi yasmā pārājikaṃ āpanno,",
  "atk-vin01a:1942_2": "tasmā bhikkhubhāve ṭhatvā abhabbo jhānādīni adhigantuṃ,",
  "atk-vin01a:1942_3": "bhikkhubhāvo hissa saggantarāyo ceva hoti maggantarāyo ca.",
  "atk-vin01a:1942_4": "Vuttañhetaṃ –",
  "atk-vin01a:1942_5": "“sāmaññaṃ dupparāmaṭṭhaṃ nirayāyupakaḍḍhatī”ti.",
  "atk-vin01a:1942_6": "Aparampi vuttaṃ –",
  "atk-vin01a:1942_7": "“sithilo hi paribbājo,",
  "atk-vin01a:1942_8": "bhiyyo ākirate raja”nti.",
  "atk-vin01a:1942_9": "Iccassa bhikkhubhāvo visuddhi nāma na hoti.",
  "atk-vin01a:1942_10": "Yasmā pana gihī vā upāsako vā ārāmiko vā sāmaṇero vā hutvā dānasaraṇasīlasaṃvarādīhi saggamaggaṃ vā jhānavimokkhādīhi",
  "atk-vin01a:1942_11": "mokkhamaggaṃ vā ārādhetuṃ bhabbo hoti,",
  "atk-vin01a:1942_12": "tasmāssa gihiādibhāvo visuddhi nāma hoti,",
  "atk-vin01a:1942_13": "tasmā taṃ visuddhiṃ apekkhanato “visuddhāpekkho”ti vuccati.",
  "atk-vin01a:1942_14": "Teneva cassa padabhājane “gihī vā hotukāmo”tiādi vuttaṃ.",
  "atk-vin01a:1943_0": "Evaṃ vadeyyāti evaṃ bhaṇeyya. Kathaṃ?",
  "atk-vin01a:1943_1": "“Ajānamevaṃ āvuso avacaṃ jānāmi,",
  "atk-vin01a:1943_2": "apassaṃ passāmī”ti.",
  "atk-vin01a:1943_3": "Padabhājane pana “evaṃ vadeyyā”ti idaṃ padaṃ anuddharitvāva yathā vadanto “ajānamevaṃ āvuso avacaṃ jānāmi,",
  "atk-vin01a:1943_4": "apassaṃ passāmī”ti vadati nāmāti vuccati,",
  "atk-vin01a:1943_5": "taṃ ākāraṃ dassetuṃ “nāhaṃ ete dhamme jānāmī”tiādi vuttaṃ.",
  "atk-vin01a:1943_6": "Tucchaṃ musā vilapinti ahaṃ vacanatthavirahato tucchaṃ vañcanādhippāyato musā vilapiṃ,",
  "atk-vin01a:1943_7": "abhaṇinti vuttaṃ hoti.",
  "atk-vin01a:1943_8": "Padabhājane panassa aññena padabyañjanena atthamattaṃ dassetuṃ “tucchakaṃ mayā bhaṇita”ntiādi vuttaṃ.",
  "atk-vin01a:1944_0": "Purime upādāyāti purimāni tīṇi pārājikāni āpanne puggale upādāya.",
  "atk-vin01a:1944_1": "Sesaṃ pubbe vuttanayattā uttānatthattā ca pākaṭamevāti.",
  "atk-vin01a:1945_0": "Padabhājanīyavaṇṇanā",
  "atk-vin01a:1946_0": "199.",
  "atk-vin01a:1946_1": "Evaṃ uddiṭṭhasikkhāpadaṃ padānukkamena vibhajitvā idāni yasmā heṭṭhā padabhājanīyamhi “jhānaṃ vimokkhaṃ samādhi samāpatti ñāṇadassanaṃ…pe…",
  "atk-vin01a:1946_2": "suññāgāre abhiratī”ti evaṃ saṃkhitteneva uttarimanussadhammo dassito,",
  "atk-vin01a:1946_3": "na vitthārena āpattiṃ āropetvā tanti ṭhapitā.",
  "atk-vin01a:1946_4": "Saṅkhepadassite ca atthe na sabbe sabbākārena nayaṃ gahetuṃ sakkonti,",
  "atk-vin01a:1946_5": "tasmā sabbākārena nayaggahaṇatthaṃ puna tadeva padabhājanaṃ mātikāṭhāne ṭhapetvā vitthārato uttarimanussadhammaṃ",
  "atk-vin01a:1946_6": "dassetvā āpattibhedaṃ dassetukāmo “jhānanti paṭhamaṃ jhānaṃ,",
  "atk-vin01a:1946_7": "dutiyaṃ jhāna”ntiādimāha.",
  "atk-vin01a:1946_8": "Tattha paṭhamajjhānādīhi mettājhānādīnipi asubhajjhānādīnipi ānāpānassatisamādhijjhānampi lokiyajjhānampi lokuttarajjhānampi saṅgahitameva.",
  "atk-vin01a:1946_9": "Tasmā “paṭhamaṃ jhānaṃ samāpajjintipi…pe…",
  "atk-vin01a:1946_10": "catutthaṃ jjhānaṃ,",
  "atk-vin01a:1946_11": "mettājhānaṃ,",
  "atk-vin01a:1946_12": "upekkhājhānaṃ asubhajjhānaṃ ānāpānassatisamādhijjhānaṃ,",
  "atk-vin01a:1946_13": "lokiyajjhānaṃ,",
  "atk-vin01a:1946_14": "lokuttarajjhānaṃ samāpajji”ntipi bhaṇanto pārājikova hotīti veditabbo.",
  "atk-vin01a:1947_0": "Suṭṭhu mutto vividhehi vā kilesehi muttoti vimokkho.",
  "atk-vin01a:1947_1": "So panāyaṃ rāgadosamohehi suññattā suññato.",
  "atk-vin01a:1947_2": "Rāgadosamohanimittehi animittattā animitto.",
  "atk-vin01a:1947_3": "Rāgadosamohapaṇidhīnaṃ abhāvato appaṇihitoti vuccati.",
  "atk-vin01a:1947_4": "Cittaṃ samaṃ ādahati ārammaṇe ṭhapetīti samādhi.",
  "atk-vin01a:1947_5": "Ariyehi samāpajjitabbato samāpatti.",
  "atk-vin01a:1947_6": "Sesamettha vuttanayameva.",
  "atk-vin01a:1947_7": "Ettha ca vimokkhattikena ca samādhittikena ca ariyamaggova vutto.",
  "atk-vin01a:1947_8": "Samāpattittikena pana phalasamāpatti.",
  "atk-vin01a:1947_9": "Tesu yaṃkiñci ekampi padaṃ gahetvā “ahaṃ imassa lābhīmhī”ti bhaṇanto pārājikova hoti.",
  "atk-vin01a:1948_0": "Tisso vijjāti pubbenivāsānussati,",
  "atk-vin01a:1948_1": "dibbacakkhu,",
  "atk-vin01a:1948_2": "āsavānaṃ khaye ñāṇanti.",
  "atk-vin01a:1948_3": "Tattha ekissāpi nāmaṃ gahetvā “ahaṃ imissā vijjāya lābhīmhī”ti bhaṇanto pārājiko hoti.",
  "atk-vin01a:1948_4": "Saṅkhepaṭṭhakathāyaṃ pana “vijjānaṃ lābhīmhī’ti bhaṇantopi ‘tissannaṃ vijjānaṃ lābhīmhī’ti bhaṇantopi pārājiko vā”ti vuttaṃ.",
  "atk-vin01a:1948_5": "Maggabhāvanāpadabhājane vuttā sattatiṃsabodhipakkhiyadhammā maggasampayuttā lokuttarāva idhādhippetā.",
  "atk-vin01a:1948_6": "Tasmā lokuttarānaṃ satipaṭṭhānānaṃ sammappadhānānaṃ iddhipādānaṃ indriyānaṃ balānaṃ bojjhaṅgānaṃ ariyassa",
  "atk-vin01a:1948_7": "aṭṭhaṅgikassa maggassa lābhīmhīti vadato pārājikanti mahāaṭṭhakathāyaṃ vuttaṃ.",
  "atk-vin01a:1948_8": "Mahāpaccariyādīsu pana “satipaṭṭhānānaṃ lābhīmhī’ti evaṃ ekekakoṭṭhāsavasenāpi ‘kāyānupassanāsatipaṭṭhānassa",
  "atk-vin01a:1948_9": "lābhīmhī’ti evaṃ tattha ekekadhammavasenāpi vadato pārājikamevā”ti vuttaṃ tampi sameti. Kasmā?",
  "atk-vin01a:1948_10": "Maggakkhaṇuppanneyeva sandhāya vuttattā.",
  "atk-vin01a:1948_11": "Phalasacchikiriyāyapi ekekaphalavasena pārājikaṃ veditabbaṃ.",
  "atk-vin01a:1949_0": "Rāgassa pahānantiādittike kilesappahānameva vuttaṃ.",
  "atk-vin01a:1949_1": "Taṃ pana yasmā maggena vinā natthi,",
  "atk-vin01a:1949_2": "tatiyamaggena hi kāmarāgadosānaṃ pahānaṃ,",
  "atk-vin01a:1949_3": "catutthena mohassa,",
  "atk-vin01a:1949_4": "tasmā “rāgo me pahīno”tiādīni vadatopi pārājikaṃ vuttaṃ.",
  "atk-vin01a:1950_0": "Rāgā cittaṃ vinīvaraṇatātiādittike lokuttaracittameva vuttaṃ.",
  "atk-vin01a:1950_1": "Tasmā “rāgā me cittaṃ vinīvaraṇa”ntiādīni vadatopi pārājikameva.",
  "atk-vin01a:1951_0": "Suññāgārapadabhājane pana yasmā jhānena aghaṭetvā “suññāgāre abhiramāmī”ti vacanamattena pārājikaṃ nādhippetaṃ,",
  "atk-vin01a:1951_1": "tasmā “paṭhamena jhānena suññāgāre abhiratī”tiādi vuttaṃ.",
  "atk-vin01a:1951_2": "Tasmā yo jhānena ghaṭetvā “iminā nāma jhānena suññāgāre abhiramāmī”ti vadati,",
  "atk-vin01a:1951_3": "ayameva pārājiko hotīti veditabbo.",
  "atk-vin01a:1952_0": "Yā ca “ñāṇa”nti imassa padabhājane ambaṭṭhasuttādīsu vuttāsu aṭṭhasu vijjāsu vipassanāñāṇamanomayiddhiiddhividhadibbasotacetopariyañāṇabhedā",
  "atk-vin01a:1952_1": "pañca vijjā na āgatā,",
  "atk-vin01a:1952_2": "tāsu ekā vipassanāva pārājikavatthu na hoti,",
  "atk-vin01a:1952_3": "sesā hontīti veditabbā.",
  "atk-vin01a:1952_4": "Tasmā “vipassanāya lābhīmhī”tipi “vipassanāñāṇassa lābhīmhī”tipi vadato pārājikaṃ natthi.",
  "atk-vin01a:1952_5": "Phussadevatthero pana bhaṇati –",
  "atk-vin01a:1952_6": "“itarāpi catasso vijjā ñāṇena aghaṭitā pārājikavatthū na honti.",
  "atk-vin01a:1952_7": "Tasmā ‘manomayassa lābhīmhi,",
  "atk-vin01a:1952_8": "iddhividhassa,",
  "atk-vin01a:1952_9": "dibbāya sotadhātuyā,",
  "atk-vin01a:1952_10": "cetopariyassa lābhīmhī’ti vadatopi pārājikaṃ natthī”ti.",
  "atk-vin01a:1952_11": "Taṃ tassa antevāsikeheva paṭikkhittaṃ –",
  "atk-vin01a:1952_12": "“ācariyo na ābhidhammiko bhummantaraṃ na jānāti,",
  "atk-vin01a:1952_13": "abhiññā nāma catutthajjhānapādakova mahaggatadhammo,",
  "atk-vin01a:1952_14": "jhāneneva ijjhati.",
  "atk-vin01a:1952_15": "Tasmā manomayassa lābhīmhī’ti vā ‘manomayañāṇassa lābhīmhī’ti vā yathā vā tathā vā vadatu pārājikamevā”ti.",
  "atk-vin01a:1952_16": "Ettha ca kiñcāpi nibbānaṃ pāḷiyā anāgataṃ,",
  "atk-vin01a:1952_17": "atha kho “nibbānaṃ me patta”nti vā “sacchikata”nti vā vadato pārājikameva. Kasmā?",
  "atk-vin01a:1952_18": "Nibbānassa nibbattitalokuttarattā.",
  "atk-vin01a:1952_19": "Tathā “cattāri saccāni paṭivijjhiṃ paṭividdhāni mayā”ti vadatopi pārājikameva. Kasmā?",
  "atk-vin01a:1952_20": "Saccappaṭivedhoti hi maggassa pariyāyavacanaṃ.",
  "atk-vin01a:1952_21": "Yasmā pana “tisso paṭisambhidā kāmāvacarakusalato catūsu ñāṇasampayuttesu cittuppādesu uppajjanti,",
  "atk-vin01a:1952_22": "kriyato catūsu ñāṇasampayuttesu cittuppādesu uppajjanti,",
  "atk-vin01a:1952_23": "atthapaṭisambhidā etesu ceva uppajjati,",
  "atk-vin01a:1952_24": "catūsu maggesu catūsu phalesu ca uppajjatī”ti vibhaṅge vuttaṃ.",
  "atk-vin01a:1952_25": "Tasmā “dhammapaṭisambhidāya lābhīmhī”ti vā,",
  "atk-vin01a:1952_26": "“nirutti…pe…",
  "atk-vin01a:1952_27": "paṭibhānapaṭisambhidāya lābhīmhī”ti vā “lokiyaatthapaṭisambhidāya lābhīmhī”ti vā vuttepi pārājikaṃ natthi.",
  "atk-vin01a:1952_28": "“Paṭisambhidānaṃ lābhīmhī”ti vutte na tāva sīsaṃ otarati.",
  "atk-vin01a:1952_29": "“Lokuttaraatthapaṭisambhidāya lābhīmhī”ti vutte pana pārājikaṃ hoti.",
  "atk-vin01a:1952_30": "Saṅkhepaṭṭhakathāyaṃ pana atthapaṭisambhidāppattomhīti avisesenāpi vadato pārājikaṃ vuttaṃ.",
  "atk-vin01a:1952_31": "Kurundiyampi “na muccatī”ti vuttaṃ.",
  "atk-vin01a:1952_32": "Mahāaṭṭhakathāyaṃ pana “ettāvatā pārājikaṃ natthi,",
  "atk-vin01a:1952_33": "ettāvatā sīsaṃ na otarati,",
  "atk-vin01a:1952_34": "ettāvatā na pārājika”nti vicāritattā na sakkā aññaṃ pamāṇaṃ kātunti.",
  "atk-vin01a:1953_0": "“Nirodhasamāpattiṃ samāpajjāmī”ti vā “lābhīmhāhaṃ tassā”ti vā vadatopi pārājikaṃ natthi. Kasmā?",
  "atk-vin01a:1953_1": "Nirodhasamāpattiyā neva lokiyattā na lokuttarattāti.",
  "atk-vin01a:1953_2": "Sace panassa evaṃ hoti –",
  "atk-vin01a:1953_3": "“nirodhaṃ nāma anāgāmī vā khīṇāsavo vā samāpajjati,",
  "atk-vin01a:1953_4": "tesaṃ maṃ aññataroti jānissatī”ti byākaroti,",
  "atk-vin01a:1953_5": "so ca naṃ tathā jānāti,",
  "atk-vin01a:1953_6": "pārājikanti mahāpaccarisaṅkhepaṭṭhakathāsu vuttaṃ.",
  "atk-vin01a:1953_7": "Taṃ vīmaṃsitvā gahetabbaṃ.",
  "atk-vin01a:1954_0": "“Atītabhave kassapasammāsambuddhakāle sotāpannomhī”ti vadatopi pārājikaṃ natthi.",
  "atk-vin01a:1954_1": "Atītakkhandhānañhi parāmaṭṭhattā sīsaṃ na otaratīti.",
  "atk-vin01a:1954_2": "Saṅkhepaṭṭhakathāyaṃ pana “atīte aṭṭhasamāpattilābhīmhī”ti vadato pārājikaṃ natthi,",
  "atk-vin01a:1954_3": "kuppadhammattā idha pana “atthi akuppadhammattāti keci vadantī”ti vuttaṃ.",
  "atk-vin01a:1954_4": "Tampi tattheva “atītattabhāvaṃ sandhāya kathentassa pārājikaṃ na hoti,",
  "atk-vin01a:1954_5": "paccuppannattabhāvaṃ sandhāya kathentasseva hotī”ti paṭikkhittaṃ.",
  "atk-vin01a:1955_0": "Suddhikavārakathāvaṇṇanā",
  "atk-vin01a:1956_0": "200.",
  "atk-vin01a:1956_1": "Evaṃ jhānādīni dasa mātikāpadāni vitthāretvā idāni uttarimanussadhammaṃ ullapanto yaṃ sampajānamusāvādaṃ bhaṇati,",
  "atk-vin01a:1956_2": "tassa aṅgaṃ dassetvā tasseva vitthārassa vasena cakkapeyyālaṃ bandhanto ullapanākārañca āpattibhedañca dassetuṃ “tīhākārehī”tiādimāha.",
  "atk-vin01a:1956_3": "Tattha suddhikavāro vattukāmavāro paccayapaṭisaṃyuttavāroti tayo mahāvārā.",
  "atk-vin01a:1956_4": "Tesu suddhikavāre paṭhamajjhānaṃ ādiṃ katvā yāva mohā cittaṃ vinīvaraṇapadaṃ,",
  "atk-vin01a:1956_5": "tāva ekamekasmiṃ pade samāpajjiṃ,",
  "atk-vin01a:1956_6": "samāpajjāmi,",
  "atk-vin01a:1956_7": "samāpanno, lābhīmhi, vasīmhi,",
  "atk-vin01a:1956_8": "sacchikataṃ mayāti imesu chasu padesu ekamekaṃ padaṃ tīhākārehi, catūhi, pañcahi, chahi,",
  "atk-vin01a:1956_9": "sattahākārehīti evaṃ pañcakkhattuṃ yojetvā suddhikanayo nāma vutto.",
  "atk-vin01a:1956_10": "Tato paṭhamañca jhānaṃ,",
  "atk-vin01a:1956_11": "dutiyañca jhānanti evaṃ paṭhamajjhānena saddhiṃ ekamekaṃ padaṃ ghaṭentena sabbapadāni ghaṭetvā teneva vitthārena khaṇḍacakkaṃ nāma vuttaṃ.",
  "atk-vin01a:1956_12": "Tañhi puna ānetvā paṭhamajjhānādīhi na yojitaṃ,",
  "atk-vin01a:1956_13": "tasmā “khaṇḍacakka”nti vuccati.",
  "atk-vin01a:1956_14": "Tato dutiyañca jhānaṃ,",
  "atk-vin01a:1956_15": "tatiyañca jhānanti evaṃ dutiyajjhānena saddhiṃ ekamekaṃ padaṃ ghaṭetvā puna ānetvā paṭhamajjhānena saddhiṃ",
  "atk-vin01a:1956_16": "sambandhitvā teneva vitthārena baddhacakkaṃ nāma vuttaṃ.",
  "atk-vin01a:1956_17": "Tato yathā dutiyajjhānena saddhiṃ,",
  "atk-vin01a:1956_18": "evaṃ tatiyajjhānādīhipi saddhiṃ,",
  "atk-vin01a:1956_19": "ekamekaṃ padaṃ ghaṭetvā puna ānetvā dutiyajjhānādīhi saddhiṃ sambandhitvā teneva vitthārena aññānipi",
  "atk-vin01a:1956_20": "ekūnatiṃsa baddhacakkāni vatvā ekamūlakanayo niṭṭhāpito.",
  "atk-vin01a:1956_21": "Pāṭho pana saṅkhepena dassito,",
  "atk-vin01a:1956_22": "so asammuyhantena vitthārato veditabbo.",
  "atk-vin01a:1957_0": "Yathā ca ekamūlako,",
  "atk-vin01a:1957_1": "evaṃ dumūlakādayopi sabbamūlakapariyosānā catunnaṃ satānaṃ upari pañcatiṃsa nayā vuttā.",
  "atk-vin01a:1957_2": "Seyyathidaṃ –",
  "atk-vin01a:1957_3": "dvimūlakā ekūnatiṃsa,",
  "atk-vin01a:1957_4": "timūlakā aṭṭhavīsa,",
  "atk-vin01a:1957_5": "catumūlakā sattavīsa;",
  "atk-vin01a:1957_6": "evaṃ pañcamūlakādayopi ekekaṃ ūnaṃ katvā yāva tiṃsamūlakā,",
  "atk-vin01a:1957_7": "tāva veditabbā.",
  "atk-vin01a:1957_8": "Pāṭhe pana tesaṃ nāmampi saṅkhipitvā “idaṃ sabbamūlaka”nti tiṃsamūlakanayo eko dassito.",
  "atk-vin01a:1957_9": "Yasmā ca suññāgārapadaṃ jhānena aghaṭitaṃ sīsaṃ na otarati,",
  "atk-vin01a:1957_10": "tasmā taṃ anāmasitvā mohā cittaṃ vinīvaraṇapadapariyosānāyeva sabbattha yojanā dassitāti veditabbā.",
  "atk-vin01a:1957_11": "Evaṃ paṭhamajjhānādīni paṭipāṭiyā vā uppaṭipāṭiyā vā dutiyajjhānādīhi ghaṭetvā vā aghaṭetvā vā samāpajjintiādinā nayena ullapato mokkho natthi,",
  "atk-vin01a:1957_12": "pārājikaṃ āpajjatiyevāti.",
  "atk-vin01a:1958_0": "Imassa atthassa dassanavasena vutte ca panetasmiṃ suddhikamahāvāre ayaṃ saṅkhepato atthavaṇṇanā –",
  "atk-vin01a:1958_1": "tīhākārehīti sampajānamusāvādassa aṅgabhūtehi tīhi kāraṇehi.",
  "atk-vin01a:1958_2": "Pubbevassa hotīti pubbabhāgeyeva assa puggalassa evaṃ hoti “musā bhaṇissa”nti.",
  "atk-vin01a:1958_3": "Bhaṇantassa hotīti bhaṇamānassa hoti.",
  "atk-vin01a:1958_4": "Bhaṇitassa hotīti bhaṇite assa hoti,",
  "atk-vin01a:1958_5": "yaṃ vattabbaṃ tasmiṃ vutte hotīti attho.",
  "atk-vin01a:1958_6": "Atha vā bhaṇitassāti vuttavato niṭṭhitavacanassa hotīti.",
  "atk-vin01a:1958_7": "Yo evaṃ pubbabhāgepi jānāti,",
  "atk-vin01a:1958_8": "bhaṇantopi jānāti,",
  "atk-vin01a:1958_9": "pacchāpi jānāti,",
  "atk-vin01a:1958_10": "“musā mayā bhaṇita”nti so “paṭhamajjhānaṃ samāpajji”nti bhaṇanto pārājikaṃ āpajjatīti ayamettha attho dassito.",
  "atk-vin01a:1958_11": "Kiñcāpi dassito,",
  "atk-vin01a:1958_12": "atha kho ayamettha viseso –",
  "atk-vin01a:1958_13": "pucchā tāva hoti “‘musā bhaṇissa’nti pubbabhāgo atthi,",
  "atk-vin01a:1958_14": "‘musā mayā bhaṇita’nti pacchābhāgo natthi,",
  "atk-vin01a:1958_15": "vuttamattameva hi koci pamussati,",
  "atk-vin01a:1958_16": "kiṃ tassa pārājikaṃ hoti,",
  "atk-vin01a:1958_17": "na hotī”ti?",
  "atk-vin01a:1958_18": "Sā evaṃ aṭṭhakathāsu vissajjitā –",
  "atk-vin01a:1958_19": "pubbabhāge “musā bhaṇissa”nti ca bhaṇantassa “musā bhaṇāmī”ti ca jānato pacchābhāge “musā mayā bhaṇita”nti na sakkā na bhavituṃ.",
  "atk-vin01a:1958_20": "Sacepi na hoti pārājikameva.",
  "atk-vin01a:1958_21": "Purimameva hi aṅgadvayaṃ pamāṇaṃ.",
  "atk-vin01a:1958_22": "Yassāpi pubbabhāge “musā bhaṇissa”nti ābhogo natthi,",
  "atk-vin01a:1958_23": "bhaṇanto pana “musā bhaṇāmī”ti jānāti,",
  "atk-vin01a:1958_24": "bhaṇitepi “musā mayā bhaṇita”nti jānāti,",
  "atk-vin01a:1958_25": "so āpattiyā na kāretabbo.",
  "atk-vin01a:1958_26": "Pubbabhāgo hi pamāṇataro.",
  "atk-vin01a:1958_27": "Tasmiṃ asati davā bhaṇitaṃ vā ravā bhaṇitaṃ vā hotī”ti.",
  "atk-vin01a:1959_0": "Ettha ca taṃñāṇatā ca ñāṇasamodhānañca pariccajitabbaṃ.",
  "atk-vin01a:1959_1": "Taṃñāṇatā pariccajitabbāti yena cittena “musā bhaṇissa”nti jānāti,",
  "atk-vin01a:1959_2": "teneva “musā bhaṇāmī”ti ca “musā mayā bhaṇita”nti ca jānātīti evaṃ ekacitteneva tīsu khaṇesu jānātīti ayaṃ taṃññaṇatā pariccajitabbā,",
  "atk-vin01a:1959_3": "na hi sakkā teneva cittena taṃ cittaṃ jānituṃ yathā na sakkā teneva asinā so asi chinditunti.",
  "atk-vin01a:1959_4": "Purimaṃ purimaṃ pana cittaṃ pacchimassa pacchimassa cittassa tathā uppattiyā paccayo hutvā nirujjhati.",
  "atk-vin01a:1959_5": "Tenetaṃ vuccati –",
  "atk-vin01a:1960_0": "“Pamāṇaṃ pubbabhāgova, tasmiṃ sati na hessati;",
  "atk-vin01a:1961_0": "Sesadvayanti nattheta, miti vācā tivaṅgikā”ti.",
  "atk-vin01a:1962_0": "“Ñāṇasamodhānaṃ pariccajitabba”nti etāni tīṇi cittāni ekakkhaṇe uppajjantīti na gahetabbāni.",
  "atk-vin01a:1962_1": "Idañhi cittaṃ nāma –",
  "atk-vin01a:1963_0": "Aniruddhamhi paṭhame, na uppajjati pacchimaṃ;",
  "atk-vin01a:1964_0": "Nirantaruppajjanato, ekaṃ viya pakāsati.",
  "atk-vin01a:1965_0": "Ito paraṃ pana yvāyaṃ “paṭhamaṃ jhānaṃ samāpajji”nti sampajānamusā bhaṇati,",
  "atk-vin01a:1965_1": "yasmā so “natthi me paṭhamaṃ jhāna”nti evaṃdiṭṭhiko hoti,",
  "atk-vin01a:1965_2": "tassa hi atthevāyaṃ laddhi.",
  "atk-vin01a:1965_3": "Tathā “natthi me paṭhamaṃ jhāna”nti evamassa khamati ceva ruccati ca.",
  "atk-vin01a:1965_4": "Evaṃsabhāvameva cassa cittaṃ “natthi me paṭhamaṃ jhāna”nti.",
  "atk-vin01a:1965_5": "Yadā pana musā vattukāmo hoti,",
  "atk-vin01a:1965_6": "tadā taṃ diṭṭhiṃ vā diṭṭhiyā saha khantiṃ vā diṭṭhikhantīhi saddhiṃ ruciṃ vā,",
  "atk-vin01a:1965_7": "diṭṭhikhantirucīhi saddhiṃ bhāvaṃ vā vinidhāya nikkhipitvā paṭicchādetvā abhūtaṃ katvā bhaṇati,",
  "atk-vin01a:1965_8": "tasmā tesampi vasena aṅgabhedaṃ dassetuṃ “catūhākārehī”tiādi vuttaṃ.",
  "atk-vin01a:1965_9": "Parivāre ca “aṭṭhaṅgiko musāvādo”ti vuttattā tattha adhippetāya saññāya saddhiṃ aññopi idha “aṭṭhahākārehī”ti eko nayo yojetabbo.",
  "atk-vin01a:1966_0": "Ettha ca vinidhāya diṭṭhinti balavadhammavinidhānavasenetaṃ vuttaṃ.",
  "atk-vin01a:1966_1": "Vinidhāya khantintiādīni tato dubbaladubbalānaṃ vinidhānavasena.",
  "atk-vin01a:1966_2": "Vinidhāya saññanti idaṃ panettha sabbadubbaladhammavinidhānaṃ.",
  "atk-vin01a:1966_3": "Saññāmattampi nāma avinidhāya sampajānamusā bhāsissatīti netaṃ ṭhānaṃ vijjati.",
  "atk-vin01a:1966_4": "Yasmā pana “samāpajjissāmī”tiādinā anāgatavacanena pārājikaṃ na hoti,",
  "atk-vin01a:1966_5": "tasmā “samāpajji”ntiādīni atītavattamānapadāneva pāṭhe vuttānīti veditabbāni.",
  "atk-vin01a:1967_0": "207.",
  "atk-vin01a:1967_1": "Ito paraṃ sabbampi imasmiṃ suddhikamahāvāre uttānatthameva.",
  "atk-vin01a:1967_2": "Na hettha taṃ atthi –",
  "atk-vin01a:1967_3": "yaṃ iminā vinicchayena na sakkā bhaveyya viññātuṃ,",
  "atk-vin01a:1967_4": "ṭhapetvā kilesappahānapadassa padabhājane “rāgo me catto vanto”tiādīnaṃ padānaṃ atthaṃ.",
  "atk-vin01a:1967_5": "Svāyaṃ vuccati –",
  "atk-vin01a:1967_6": "ettha hi cattoti idaṃ sakabhāvapariccajanavasena vuttaṃ.",
  "atk-vin01a:1967_7": "Vantoti idaṃ puna anādiyanabhāvadassanavasena.",
  "atk-vin01a:1967_8": "Muttoti idaṃ santatito vimocanavasena.",
  "atk-vin01a:1967_9": "Pahīnoti idaṃ muttassāpi kvaci anavaṭṭhānadassanavasena.",
  "atk-vin01a:1967_10": "Paṭinissaṭṭhoti idaṃ pubbe ādinnapubbassa paṭinissaggadassanavasena.",
  "atk-vin01a:1967_11": "Ukkheṭitoti idaṃ ariyamaggena uttāsitattā puna anallīyanabhāvadassanavasena.",
  "atk-vin01a:1967_12": "Svāyamattho saddasatthato pariyesitabbo.",
  "atk-vin01a:1967_13": "Samukkheṭitoti idaṃ suṭṭhu uttāsetvā aṇusahagatassāpi puna anallīyanabhāvadassanavasena vuttanti.",
  "atk-vin01a:1968_0": "Suddhikavārakathā niṭṭhitā.",
  "atk-vin01a:1969_0": "Vattukāmavārakathā",
  "atk-vin01a:1970_0": "215.",
  "atk-vin01a:1970_1": "Vattukāmavārepi “tīhākārehī”tiādīnaṃ attho,",
  "atk-vin01a:1970_2": "vārapeyyālappabhedo ca sabbo idha vuttanayeneva veditabbo.",
  "atk-vin01a:1970_3": "Kevalañhi yaṃ “mayā virajjhitvā aññaṃ vattukāmena aññaṃ vuttaṃ,",
  "atk-vin01a:1970_4": "tasmā natthi mayhaṃ āpattī”ti evaṃ okāsagavesakānaṃ pāpapuggalānaṃ okāsanisedhanatthaṃ vutto.",
  "atk-vin01a:1970_5": "Yatheva hi “buddhaṃ paccakkhāmī”ti vattukāmo “dhammaṃ paccakkhāmī”tiādīsu sikkhāpaccakkhānapadesu yaṃ",
  "atk-vin01a:1970_6": "vā taṃ vā vadantopi khette otiṇṇattā sikkhāpaccakkhātakova hoti;",
  "atk-vin01a:1970_7": "evaṃ paṭhamajjhānādīsu uttarimanussadhammapadesu yaṃkiñci ekaṃ vattukāmo tato aññaṃ yaṃ vā taṃ vā vadantopi khette otiṇṇattā pārājikova hoti.",
  "atk-vin01a:1970_8": "Sace yassa vadati,",
  "atk-vin01a:1970_9": "so tamatthaṃ taṅkhaṇaññeva jānāti.",
  "atk-vin01a:1970_10": "Jānanalakkhaṇañcettha sikkhāpaccakkhāne vuttanayeneva veditabbaṃ.",
  "atk-vin01a:1971_0": "Ayaṃ pana viseso –",
  "atk-vin01a:1971_1": "sikkhāpaccakkhānaṃ hatthamuddāya sīsaṃ na otarati.",
  "atk-vin01a:1971_2": "Idaṃ abhūtārocanaṃ hatthamuddāyapi otarati.",
  "atk-vin01a:1971_3": "Yo hi hatthavikārādīhipi aṅgapaccaṅgacopanehi abhūtaṃ uttarimanussadhammaṃ viññattipathe ṭhitassa puggalassa āroceti,",
  "atk-vin01a:1971_4": "so ca tamatthaṃ jānāti,",
  "atk-vin01a:1971_5": "pārājikova hoti.",
  "atk-vin01a:1971_6": "Atha pana yassa āroceti,",
  "atk-vin01a:1971_7": "so na jānāti “ki ayaṃ bhaṇatī”ti,",
  "atk-vin01a:1971_8": "saṃsayaṃ vā āpajjati,",
  "atk-vin01a:1971_9": "ciraṃ vīmaṃsitvā vā pacchā jānāti,",
  "atk-vin01a:1971_10": "appaṭivijānanto icceva saṅkhyaṃ gacchati.",
  "atk-vin01a:1971_11": "Evaṃ appaṭivijānantassa vutte thullaccayaṃ hoti.",
  "atk-vin01a:1971_12": "Yo pana jhānādīni attano adhigamavasena vā uggahaparipucchādivasena vā na jānāti,",
  "atk-vin01a:1971_13": "kevalaṃ jhānanti vā vimokkhoti vā vacanamattameva sutaṃ hoti,",
  "atk-vin01a:1971_14": "sopi tena vutte “jhānaṃ kira samāpajjinti esa vadatī”ti yadi ettakamattampi jānāti,",
  "atk-vin01a:1971_15": "jānāticceva saṅkhyaṃ gacchati.",
  "atk-vin01a:1971_16": "Tassa vutte pārājikameva.",
  "atk-vin01a:1971_17": "Seso ekassa vā dvinnaṃ vā bahūnaṃ vā niyamitāniyamitavasena viseso sabbo sikkhāpaccakkhānakathāyaṃ vuttanayeneva veditabboti.",
  "atk-vin01a:1972_0": "Vattukāmavārakathā niṭṭhitā.",
  "atk-vin01a:1973_0": "Paccayapaṭisaṃyuttavārakathā",
  "atk-vin01a:1974_0": "220.",
  "atk-vin01a:1974_1": "Paccayapaṭisaṃyuttavārepi –",
  "atk-vin01a:1974_2": "sabbaṃ vārapeyyālabhedaṃ pubbe āgatapadānañca atthaṃ vuttanayeneva ñatvā pāḷikkamo tāva evaṃ jānitabbo.",
  "atk-vin01a:1974_3": "Ettha hi “yo te vihāre vasi,",
  "atk-vin01a:1974_4": "yo te cīvaraṃ paribhuñji,",
  "atk-vin01a:1974_5": "yo te piṇḍapātaṃ paribhuñji,",
  "atk-vin01a:1974_6": "yo te senāsanaṃ paribhuñji,",
  "atk-vin01a:1974_7": "yo te gilānapaccayabhesajjaparikkhāraṃ paribhuñjī”ti ime pañca paccattavacanavārā,",
  "atk-vin01a:1974_8": "“yena te vihāro paribhutto”tiādayo pañca karaṇavacanavārā,",
  "atk-vin01a:1974_9": "“yaṃ tvaṃ āgamma vihāraṃ adāsī”tiādayo pañca upayogavacanavārā vuttā,",
  "atk-vin01a:1974_10": "tesaṃ vasena idha vuttena suññāgārapadena saddhiṃ pubbe vuttesu paṭhamajjhānādīsu sabbapadesu vārapeyyālabhedo veditabbo.",
  "atk-vin01a:1974_11": "“Yo te vihāre,",
  "atk-vin01a:1974_12": "yena te vihāro,",
  "atk-vin01a:1974_13": "yaṃ tvaṃ āgamma vihāra”nti evaṃ pariyāyena vuttattā pana “aha”nti ca avuttattā paṭivijānantassa vuttepi idha thullaccayaṃ,",
  "atk-vin01a:1974_14": "apaṭivijānantassa dukkaṭanti ayamettha vinicchayo.",
  "atk-vin01a:1975_0": "Anāpattibhedakathā",
  "atk-vin01a:1976_0": "Evaṃ vitthāravasena āpattibhedaṃ dassetvā idāni anāpattiṃ dassento “anāpatti adhimānenā”tiādimāha.",
  "atk-vin01a:1976_1": "Tattha adhimānenāti adhigatamānena samudācarantassa anāpatti.",
  "atk-vin01a:1976_2": "Anullapanādhippāyassāti kohaññe icchācāre aṭhatvā anullapanādhippāyassa sabrahmacārīnaṃ santike aññaṃ byākarontassa anāpatti.",
  "atk-vin01a:1976_3": "Ummattakādayo pubbe vuttanayāeva.",
  "atk-vin01a:1976_4": "Idha pana ādikammikā vaggumudātīriyā bhikkhū.",
  "atk-vin01a:1976_5": "Tesaṃ anāpattīti.",
  "atk-vin01a:1977_0": "Padabhājanīyavaṇṇanā niṭṭhitā.",
  "atk-vin01a:1978_0": "Samuṭṭhānādīsu idaṃ sikkhāpadaṃ tisamuṭṭhānaṃ –",
  "atk-vin01a:1978_1": "hatthamuddāya ārocentassa kāyacittato,",
  "atk-vin01a:1978_2": "vacībhedena ārocentassa vācācittato,",
  "atk-vin01a:1978_3": "ubhayaṃ karontassa kāyavācācittato samuṭṭhāti. Kiriyaṃ,",
  "atk-vin01a:1978_4": "saññāvimokkhaṃ,",
  "atk-vin01a:1978_5": "sacittakaṃ,",
  "atk-vin01a:1978_6": "lokavajjaṃ,",
  "atk-vin01a:1978_7": "kāyakammaṃ,",
  "atk-vin01a:1978_8": "vacīkammaṃ,",
  "atk-vin01a:1978_9": "akusalacittaṃ,",
  "atk-vin01a:1978_10": "tivedanaṃ hasantopi hi somanassiko ullapati bhāyantopi majjhattopīti.",
  "atk-vin01a:1979_0": "Vinītavatthuvaṇṇanā",
  "atk-vin01a:1980_0": "223. Vinītavatthūsu – adhimānavatthu anupaññattiyaṃ vuttanayameva.",
  "atk-vin01a:1981_0": "Dutiyavatthusmiṃ –",
  "atk-vin01a:1981_1": "paṇidhāyāti patthanaṃ katvā.",
  "atk-vin01a:1981_2": "Evaṃ maṃ jano sambhāvessatīti evaṃ araññe vasantaṃ maṃ jano arahatte vā sekkhabhūmiyaṃ vā sambhāvessati,",
  "atk-vin01a:1981_3": "tato lokassa sakkato bhavissāmi garukato mānito pūjitoti.",
  "atk-vin01a:1981_4": "Āpatti dukkaṭassāti evaṃ paṇidhāya “araññe vasissāmī”ti gacchantassa padavāre padavāre dukkaṭaṃ.",
  "atk-vin01a:1981_5": "Tathā araññe kuṭikaraṇacaṅkamananisīdananivāsanapāvuraṇādīsu sabbakiccesu payoge payoge dukkaṭaṃ.",
  "atk-vin01a:1981_6": "Tasmā evaṃ araññe na vasitabbaṃ.",
  "atk-vin01a:1981_7": "Evaṃ vasanto hi sambhāvanaṃ labhatu vā mā vā dukkaṭaṃ āpajjati.",
  "atk-vin01a:1981_8": "Yo pana samādinnadhutaṅgo “dhutaṅgaṃ rakkhissāmī”ti vā “gāmante me vasato cittaṃ vikkhipati,",
  "atk-vin01a:1981_9": "araññaṃ sappāya”nti cintetvā vā “addhā araññe tiṇṇaṃ vivekānaṃ aññataraṃ pāpuṇissāmī”ti vā “araññaṃ pavisitvā",
  "atk-vin01a:1981_10": "arahattaṃ apāpuṇitvā na nikkhamissāmī”ti vā “araññavāso nāma bhagavatā pasattho,",
  "atk-vin01a:1981_11": "mayi ca araññe vasante bahū sabrahmacārino gāmantaṃ hitvā āraññakā bhavissantī”ti vā evaṃ anavajjavāsaṃ vasitukāmo hoti,",
  "atk-vin01a:1981_12": "tena vasitabbaṃ.",
  "atk-vin01a:1982_0": "Tatiyavatthusmimpi –",
  "atk-vin01a:1982_1": "“abhikkantādīni saṇṭhapetvā piṇḍāya carissāmī”ti nivāsanapārupanakiccato pabhuti yāva bhojanapariyosānaṃ tāva payoge payoge dukkaṭaṃ.",
  "atk-vin01a:1982_2": "Sambhāvanaṃ labhatu vā mā vā dukkaṭameva.",
  "atk-vin01a:1982_3": "Khandhakavattasekhiyavattaparipūraṇatthaṃ pana sabrahmacārīnaṃ diṭṭhānugatiāpajjanatthaṃ vā pāsādikehi",
  "atk-vin01a:1982_4": "abhikkamapaṭikkamādīhi piṇḍāya pavisanto anupavajjo viññūnanti.",
  "atk-vin01a:1983_0": "Catutthapañcamavatthūsu –",
  "atk-vin01a:1983_1": "“yo te vihāre vasī”ti ettha vuttanayeneva “aha”nti avuttattā pārājikaṃ natthi.",
  "atk-vin01a:1983_2": "Attupanāyikameva hi samudācarantassa pārājikaṃ vuttaṃ.",
  "atk-vin01a:1984_0": "Paṇidhāya caṅkamītiādīni heṭṭhā vuttanayāneva.",
  "atk-vin01a:1985_0": "Saṃyojanavatthusmiṃ –",
  "atk-vin01a:1985_1": "saṃyojanā pahīnātipi “dasa saṃyojanā pahīnā”tipi “ekaṃ saṃyojanaṃ pahīna”ntipi vadato kilesappahānameva ārocitaṃ hoti,",
  "atk-vin01a:1985_2": "tasmā pārājikaṃ.",
  "atk-vin01a:1986_0": "224.",
  "atk-vin01a:1986_1": "Rahovatthūsu –",
  "atk-vin01a:1986_2": "raho ullapatīti “rahogato arahā aha”nti vadati,",
  "atk-vin01a:1986_3": "na manasā cintitameva karoti.",
  "atk-vin01a:1986_4": "Tenettha dukkaṭaṃ vuttaṃ.",
  "atk-vin01a:1987_0": "Vihāravatthu upaṭṭhānavatthu ca vuttanayameva.",
  "atk-vin01a:1988_0": "225.",
  "atk-vin01a:1988_1": "Na dukkaravatthusmiṃ –",
  "atk-vin01a:1988_2": "tassa bhikkhuno ayaṃ laddhi –",
  "atk-vin01a:1988_3": "“ariyapuggalāva bhagavato sāvakā”ti. Tenāha –",
  "atk-vin01a:1988_4": "“ye kho te bhagavato sāvakā te evaṃ vadeyyu”nti.",
  "atk-vin01a:1988_5": "Yasmā cassa ayamadhippāyo –",
  "atk-vin01a:1988_6": "“sīlavatā āraddhavipassakena na dukkaraṃ aññaṃ byākātuṃ,",
  "atk-vin01a:1988_7": "paṭibalo so arahattaṃ pāpuṇitu”nti.",
  "atk-vin01a:1988_8": "Tasmā “anullapanādhippāyo aha”nti āha.",
  "atk-vin01a:1989_0": "Vīriyavatthusmiṃ ārādhanīyoti sakkā ārādhetuṃ sampādetuṃ nibbattetunti attho. Sesaṃ vuttanayameva.",
  "atk-vin01a:1990_0": "Maccuvatthusmiṃ so bhikkhu “yassa vippaṭisāro uppajjati,",
  "atk-vin01a:1990_1": "so bhāyeyya.",
  "atk-vin01a:1990_2": "Mayhaṃ pana avippaṭisāravatthukāni parisuddhāni sīlāni,",
  "atk-vin01a:1990_3": "svāhaṃ kiṃ maraṇassa bhāyissāmī”ti etamatthavasaṃ paṭicca “nāhaṃ āvuso maccuno bhāyāmī”ti āha.",
  "atk-vin01a:1990_4": "Tenassa anāpatti.",
  "atk-vin01a:1991_0": "Vippaṭisāravatthusmimpi eseva nayo. Tato parāni tīṇi vatthūni vīriyavatthusadisāneva.",
  "atk-vin01a:1992_0": "Vedanāvatthūsupaṭhamasmiṃ tāva so bhikkhu paṭisaṅkhānabalena adhivāsanakhantiyaṃ ṭhatvā “nāvuso sakkā yena vā tena vā adhivāsetu”nti āha.",
  "atk-vin01a:1992_1": "Tenassa anāpatti.",
  "atk-vin01a:1993_0": "Dutiye pana attupanāyikaṃ akatvā “nāvuso sakkā puthujjanenā”ti pariyāyena vuttattā thullaccayaṃ.",
  "atk-vin01a:1994_0": "226.",
  "atk-vin01a:1994_1": "Brāhmaṇavatthūsuso kira brāhmaṇo na kevalaṃ “āyantu bhonto arahanto”ti āha.",
  "atk-vin01a:1994_2": "Yaṃ yaṃ panassa vacanaṃ mukhato niggacchati,",
  "atk-vin01a:1994_3": "sabbaṃ “arahantānaṃ āsanāni paññapetha,",
  "atk-vin01a:1994_4": "pādodakaṃ detha,",
  "atk-vin01a:1994_5": "arahanto pāde dhovantū”ti arahantavādapaṭisaṃyuttaṃyeva.",
  "atk-vin01a:1994_6": "Taṃ panassa pasādabhaññaṃ saddhācaritattā attano saddhābalena samussāhitassa vacanaṃ.",
  "atk-vin01a:1994_7": "Tasmā bhagavā “anāpatti,",
  "atk-vin01a:1994_8": "bhikkhave,",
  "atk-vin01a:1994_9": "pasādabhaññe”ti āha.",
  "atk-vin01a:1994_10": "Evaṃ vuccamānena pana bhikkhunā na haṭṭhatuṭṭheneva paccayā paribhuñjitabbā,",
  "atk-vin01a:1994_11": "“arahattasampāpikaṃ paṭipadaṃ paripūressāmī”ti evaṃ yogo karaṇīyoti.",
  "atk-vin01a:1995_0": "Aññabyākaraṇavatthūnisaṃyojanavatthusadisāneva.",
  "atk-vin01a:1995_1": "Agāravatthusmiṃ so bhikkhu gihibhāve anatthikatāya anapekkhatāya “abhabbo kho āvuso mādiso”ti āha,",
  "atk-vin01a:1995_2": "na ullapanādhippāyena.",
  "atk-vin01a:1995_3": "Tenassa anāpatti.",
  "atk-vin01a:1996_0": "227.",
  "atk-vin01a:1996_1": "Āvaṭakāmavatthusmiṃ so bhikkhu vatthukāmesu ca kilesakāmesu ca lokiyeneva ādīnavadassanena nirapekkho.",
  "atk-vin01a:1996_2": "Tasmā “āvaṭā me āvuso kāmā”ti āha.",
  "atk-vin01a:1996_3": "Tenassa anāpatti.",
  "atk-vin01a:1996_4": "Ettha ca āvaṭāti āvāritā nivāritā,",
  "atk-vin01a:1996_5": "paṭikkhittāti attho.",
  "atk-vin01a:1997_0": "Abhirativatthusmiṃ so bhikkhu sāsane anukkaṇṭhitabhāvena uddesaparipucchādīsu ca abhiratabhāvena “abhirato ahaṃ āvuso paramāya abhiratiyā”ti āha,",
  "atk-vin01a:1997_1": "na ullapanādhippāyena.",
  "atk-vin01a:1997_2": "Tenassa anāpatti.",
  "atk-vin01a:1998_0": "Pakkamanavatthusmiṃ yo imamhā āvāsā paṭhamaṃ pakkamissatīti evaṃ āvāsaṃ vā maṇḍapaṃ vā sīmaṃ vā yaṃkiñci",
  "atk-vin01a:1998_1": "ṭhānaṃ paricchinditvā katāya katikāya yo “maṃ arahāti jānantū”ti tamhā ṭhānā paṭhamaṃ pakkamati,",
  "atk-vin01a:1998_2": "pārājiko hoti.",
  "atk-vin01a:1998_3": "Yo pana ācariyupajjhāyānaṃ vā kiccena mātāpitūnaṃ vā kenacideva karaṇīyena bhikkhācāratthaṃ vā uddesaparipucchānaṃ",
  "atk-vin01a:1998_4": "vā atthāya aññena vā tādisena karaṇīyena taṃ ṭhānaṃ atikkamitvā gacchati, anāpatti.",
  "atk-vin01a:1998_5": "Sacepissa evaṃ gatassa pacchā icchācāro uppajjati “na dānāhaṃ tattha gamissāmi evaṃ maṃ arahāti sambhāvessantī”ti anāpattiyeva.",
  "atk-vin01a:1999_0": "Yopi kenacideva karaṇīyena taṃ ṭhānaṃ patvā sajjhāyamanasikārādivasena aññavihito vā hutvā corādīhi vā",
  "atk-vin01a:1999_1": "anubaddho meghaṃ vā uṭṭhitaṃ disvā anovassakaṃ pavisitukāmo taṃ ṭhānaṃ atikkamati, anāpatti.",
  "atk-vin01a:1999_2": "Yānena vā iddhiyā vā gacchantopi pārājikaṃ nāpajjati,",
  "atk-vin01a:1999_3": "padagamaneneva āpajjati.",
  "atk-vin01a:1999_4": "Tampi yehi saha katikā katā,",
  "atk-vin01a:1999_5": "tehi saddhiṃ apubbaṃacarimaṃ gacchanto nāpajjati.",
  "atk-vin01a:1999_6": "Evaṃ gacchantā hi sabbepi aññamaññaṃ rakkhanti.",
  "atk-vin01a:1999_7": "Sacepi maṇḍaparukkhamūlādīsu kiñci ṭhānaṃ paricchinditvā “yo ettha nisīdati vā caṅkamati vā,",
  "atk-vin01a:1999_8": "taṃ arahāti jānissāma” pupphāni vā ṭhapetvā “yo imāni gahetvā pūjaṃ karissati,",
  "atk-vin01a:1999_9": "taṃ arahāti jānissāmā”tiādinā nayena katikā katā hoti,",
  "atk-vin01a:1999_10": "tatrāpi icchācāravasena tathā karontassa pārājikameva.",
  "atk-vin01a:1999_11": "Sacepi upāsakena antarāmagge vihāro vā kato hoti,",
  "atk-vin01a:1999_12": "cīvarādīni vā ṭhapitāni honti,",
  "atk-vin01a:1999_13": "“ye arahanto te imasmiṃ vihāre vasantu,",
  "atk-vin01a:1999_14": "cīvarādīni ca gaṇhantū”ti.",
  "atk-vin01a:1999_15": "Tatrāpi icchācāravasena vasantassa vā cīvarādīni vā gaṇhantassa pārājikameva.",
  "atk-vin01a:1999_16": "Etaṃ pana adhammikakatikavattaṃ,",
  "atk-vin01a:1999_17": "tasmā na kātabbaṃ,",
  "atk-vin01a:1999_18": "aññaṃ vā evarūpaṃ “imasmiṃ temāsabbhantare sabbeva āraññakā hontu,",
  "atk-vin01a:1999_19": "piṇḍapātikaṅgādiavasesadhutaṅgadharā vā atha vā sabbeva khīṇāsavā hontū”ti evamādi.",
  "atk-vin01a:1999_20": "Nānāverajjakā hi bhikkhū sannipatanti.",
  "atk-vin01a:1999_21": "Tattha keci dubbalā appathāmā evarūpaṃ vattaṃ anupāletuṃ na sakkonti.",
  "atk-vin01a:1999_22": "Tasmā evarūpampi vattaṃ na kātabbaṃ.",
  "atk-vin01a:1999_23": "“Imaṃ temāsaṃ sabbeheva na uddisitabbaṃ,",
  "atk-vin01a:1999_24": "na paripucchitabbaṃ,",
  "atk-vin01a:1999_25": "na pabbājetabbaṃ,",
  "atk-vin01a:1999_26": "mūgabbataṃ gaṇhitabbaṃ,",
  "atk-vin01a:1999_27": "bahi sīmaṭṭhassāpi saṅghalābho dātabbo”ti evamādikaṃ pana na kātabbameva.",
  "atk-vin01a:2000_0": "228.",
  "atk-vin01a:2000_1": "Lakkhaṇasaṃyutte yvāyaṃ āyasmā ca lakkhaṇoti lakkhaṇatthero vutto,",
  "atk-vin01a:2000_2": "esa jaṭilasahassassa abbhantare ehibhikkhūpasampadāya upasampanno ādittapariyāyāvasāne arahattappatto eko mahāsāvakoti veditabbo.",
  "atk-vin01a:2000_3": "Yasmā panesa lakkhaṇasampannena sabbākāraparipūrena brahmasamena attabhāvena samannāgato,",
  "atk-vin01a:2000_4": "tasmā lakkhaṇoti saṅkhaṃ gato.",
  "atk-vin01a:2000_5": "Mahāmoggallānatthero pana pabbajitadivasato sattame divase arahattappatto dutiyo aggasāvako.",
  "atk-vin01a:2001_0": "Sitaṃ pātvākāsīti mandahasitaṃ pātuakāsi,",
  "atk-vin01a:2001_1": "pakāsayi dassesīti vuttaṃ hoti.",
  "atk-vin01a:2001_2": "Kiṃ pana disvā thero sitaṃ pātvākāsīti?",
  "atk-vin01a:2001_3": "Upari pāḷiyaṃ āgataṃ aṭṭhikasaṅkhalikaṃ ekaṃ petaloke nibbattaṃ sattaṃ disvā,",
  "atk-vin01a:2001_4": "tañca kho dibbena cakkhunā,",
  "atk-vin01a:2001_5": "na pasādacakkhunā.",
  "atk-vin01a:2001_6": "Pasādacakkhussa hi ete attabhāvā na āpāthaṃ āgacchanti.",
  "atk-vin01a:2001_7": "Evarūpaṃ pana attabhāvaṃ disvā kāruññe kātabbe kasmā sitaṃ pātvākāsīti?",
  "atk-vin01a:2001_8": "Attano ca buddhañāṇassa ca sampattisamanussaraṇato.",
  "atk-vin01a:2001_9": "Tañhi disvā thero “adiṭṭhasaccena nāma puggalena paṭilabhitabbā evarūpā attabhāvā mutto ahaṃ,",
  "atk-vin01a:2001_10": "lābhā vata me,",
  "atk-vin01a:2001_11": "suladdhaṃ vata me”ti attano ca sampattiṃ anussaritvā “aho buddhassa bhagavato ñāṇasampatti,",
  "atk-vin01a:2001_12": "yo ‘kammavipāko,",
  "atk-vin01a:2001_13": "bhikkhave,",
  "atk-vin01a:2001_14": "acinteyyo;",
  "atk-vin01a:2001_15": "na cintetabbo’ti desesi,",
  "atk-vin01a:2001_16": "paccakkhaṃ vata katvā buddhā desenti,",
  "atk-vin01a:2001_17": "suppaṭividdhā buddhānaṃ dhammadhātū”ti evaṃ buddhañāṇasampattiñca saritvā sitaṃ pātvākāsīti.",
  "atk-vin01a:2001_18": "Yasmā pana khīṇāsavā nāma na akāraṇā sitaṃ pātukaronti,",
  "atk-vin01a:2001_19": "tasmā taṃ lakkhaṇatthero pucchi –",
  "atk-vin01a:2001_20": "“ko nu kho āvuso moggallāna hetu,",
  "atk-vin01a:2001_21": "ko paccayo sitassa pātukammāyā”ti.",
  "atk-vin01a:2001_22": "Thero pana yasmā yehi ayaṃ upapatti sāmaṃ adiṭṭhā,",
  "atk-vin01a:2001_23": "te dussaddhāpayā honti,",
  "atk-vin01a:2001_24": "tasmā bhagavantaṃ sakkhiṃ katvā byākātukāmatāya “akālo kho,",
  "atk-vin01a:2001_25": "āvuso”tiādimāha.",
  "atk-vin01a:2001_26": "Tato bhagavato santike puṭṭho “idhāhaṃ āvuso”tiādinā nayena byākāsi.",
  "atk-vin01a:2002_0": "Tattha aṭṭhikasaṅkhalikanti setaṃ nimmaṃsalohitaṃ aṭṭhisaṅghātaṃ.",
  "atk-vin01a:2002_1": "Gijjhāpi kākāpi kulalāpīti etepi yakkhagijjhā ceva yakkhakākā ca yakkhakulalā ca paccetabbā.",
  "atk-vin01a:2002_2": "Pākatikānaṃ pana gijjhādīnaṃ āpāthampi etaṃ rūpaṃ nāgacchati.",
  "atk-vin01a:2002_3": "Anupatitvā anupatitvāti anubandhitvā anubandhitvā.",
  "atk-vin01a:2002_4": "Vituḍentīti vinivijjhitvā gacchanti.",
  "atk-vin01a:2002_5": "Vitudentīti vā pāṭho,",
  "atk-vin01a:2002_6": "asidhārūpamehi tikhiṇehi lohatuṇḍehi vijjhantīti attho.",
  "atk-vin01a:2002_7": "Sā sudaṃ aṭṭassaraṃ karotīti ettha sudanti nipāto,",
  "atk-vin01a:2002_8": "sā aṭṭhikasaṅkhalikā aṭṭassaraṃ āturassaraṃ karotīti attho.",
  "atk-vin01a:2002_9": "Akusalavipākānubhavanatthaṃ kira yojanappamāṇāpi tādisā attabhāvā nibbattanti,",
  "atk-vin01a:2002_10": "pasādussadā ca honti pakkagaṇḍasadisā;",
  "atk-vin01a:2002_11": "tasmā sā aṭṭhikasaṅkhalikā balavavedanāturā tādisaṃ saramakāsīti.",
  "atk-vin01a:2002_12": "Evañca pana vatvā puna āyasmā mahāmoggallāno “vaṭṭagāmikasattā nāma evarūpā attabhāvā na muccantī”ti",
  "atk-vin01a:2002_13": "sattesu kāruññaṃ paṭicca uppannaṃ dhammasaṃvegaṃ dassento “tassa mayhaṃ āvuso etadahosi;",
  "atk-vin01a:2002_14": "acchariyaṃ vata bho”tiādimāha.",
  "atk-vin01a:2003_0": "Bhikkhū ujjhāyantīti yesaṃ sā petūpapatti appaccakkhā,",
  "atk-vin01a:2003_1": "te ujjhāyanti.",
  "atk-vin01a:2003_2": "Bhagavā pana therassānubhāvaṃ pakāsento “cakkhubhūtā vata bhikkhave sāvakā viharantī”tiādimāha.",
  "atk-vin01a:2003_3": "Tattha cakkhu bhūtaṃ jātaṃ uppannaṃ tesanti cakkhubhūtā;",
  "atk-vin01a:2003_4": "bhūtacakkhukā uppannacakkhukā,",
  "atk-vin01a:2003_5": "cakkhuṃ uppādetvā,",
  "atk-vin01a:2003_6": "viharantīti attho.",
  "atk-vin01a:2003_7": "Dutiyapadepi eseva nayo.",
  "atk-vin01a:2003_8": "Yatra hi nāmāti ettha yatrāti kāraṇavacanaṃ.",
  "atk-vin01a:2003_9": "Tatrāyamatthayojanā;",
  "atk-vin01a:2003_10": "yasmā nāma sāvakopi evarūpaṃ ñassati vā dakkhati vā sakkhiṃ vā karissati,",
  "atk-vin01a:2003_11": "tasmā avocumha –",
  "atk-vin01a:2003_12": "“cakkhubhūtā vata bhikkhave sāvakā viharanti,",
  "atk-vin01a:2003_13": "ñāṇabhūtā vata bhikkhave sāvakā viharantī”ti.",
  "atk-vin01a:2004_0": "Pubbeva me so bhikkhave satto diṭṭhoti bodhimaṇḍe sabbaññutañāṇappaṭivedhena appamāṇesu cakkavāḷesu appamāṇe",
  "atk-vin01a:2004_1": "sattanikāye bhavagatiyoniṭhitinivāse ca paccakkhaṃ karontena mayā pubbeva so satto diṭṭhoti vadati.",
  "atk-vin01a:2005_0": "Goghātakoti gāvo vadhitvā vadhitvā aṭṭhito maṃsaṃ mocetvā vikkiṇitvā jīvikakappanakasatto.",
  "atk-vin01a:2005_1": "Tasseva kammassa vipākāvasesenāti tassa nānācetanāhi āyūhitassa aparāpariyakammassa.",
  "atk-vin01a:2005_2": "Tatra hi yāya cetanāya narake paṭisandhi janitā,",
  "atk-vin01a:2005_3": "tassā vipāke parikkhīṇe avasesakammaṃ vā kammanimittaṃ vā ārammaṇaṃ katvā puna petādīsu paṭisandhi nibbattati,",
  "atk-vin01a:2005_4": "tasmā sā paṭisandhi kammasabhāgatāya vā ārammaṇasabhāgatāya vā “tasseva kammassa vipākāvaseso”ti vuccati.",
  "atk-vin01a:2005_5": "Ayañca satto evaṃ upapanno. Tenāha –",
  "atk-vin01a:2005_6": "“tasseva kammassa vipākāvasesenā”ti.",
  "atk-vin01a:2005_7": "Tassa kira narakā cavanakāle nimmaṃsakatānaṃ gunnaṃ aṭṭhirāsi eva nimittaṃ ahosi.",
  "atk-vin01a:2005_8": "So paṭicchannampi taṃ kammaṃ viññūnaṃ pākaṭaṃ viya karonto aṭṭhisaṅkhalikapeto jāto.",
  "atk-vin01a:2006_0": "229.",
  "atk-vin01a:2006_1": "Maṃsapesivatthusmiṃ goghātakoti gomaṃsapesiyo katvā sukkhāpetvā vallūravikkayena anekāni vassāni jīvikaṃ kappesi.",
  "atk-vin01a:2006_2": "Tenassa narakā cavanakāle maṃsapesiyeva nimittaṃ ahosi.",
  "atk-vin01a:2006_3": "So maṃsapesipeto jāto.",
  "atk-vin01a:2007_0": "Maṃsapiṇḍavatthusmiṃ so sākuṇiko sakuṇe gahetvā vikkiṇanakāle nippakkhacamme maṃsapiṇḍamatte katvā vikkiṇanto jīvikaṃ kappesi.",
  "atk-vin01a:2007_1": "Tenassa narakā cavanakāle maṃsapiṇḍova nimittaṃ ahosi.",
  "atk-vin01a:2007_2": "So maṃsapiṇḍapeto jāto.",
  "atk-vin01a:2008_0": "Nicchavivatthusmiṃ tassa orabbhikassa eḷake vadhitvā niccamme katvā kappitajīvikassa purimanayeneva niccammaṃ eḷakasarīraṃ nimittamahosi.",
  "atk-vin01a:2008_1": "So nicchavipeto jāto.",
  "atk-vin01a:2009_0": "Asilomavatthusmiṃ so sūkariko dīgharattaṃ nivāpapuṭṭhe sūkare asinā vadhitvā vadhitvā dīgharattaṃ jīvikaṃ kappesi.",
  "atk-vin01a:2009_1": "Tenassa ukkhittāsikabhāvova nimittaṃ ahosi.",
  "atk-vin01a:2009_2": "Tasmā asilomapeto jāto.",
  "atk-vin01a:2010_0": "Sattilomavatthusmiṃ so māgaviko ekaṃ migañca sattiñca gahetvā vanaṃ gantvā tassa migassa samīpaṃ āgatāgate mige sattiyā vijjhitvā māresi,",
  "atk-vin01a:2010_1": "tassa sattiyā vijjhanakabhāvoyeva nimittaṃ ahosi.",
  "atk-vin01a:2010_2": "Tasmā sattilomapeto jāto.",
  "atk-vin01a:2011_0": "Usulomavatthusmiṃ kāraṇikoti rājāparādhike anekāhi kāraṇāhi pīḷetvā avasāne kaṇḍena vijjhitvā māraṇakapuriso.",
  "atk-vin01a:2011_1": "So kira asukasmiṃ padese viddho maratīti ñatvāva vijjhati.",
  "atk-vin01a:2011_2": "Tassevaṃ jīvikaṃ kappetvā narake uppannassa tato pakkāvasesena idhūpapattikāle usunā vijjhanabhāvoyeva nimittaṃ ahosi.",
  "atk-vin01a:2011_3": "Tasmā usulomapeto jāto.",
  "atk-vin01a:2012_0": "Sūcilomavatthusmiṃ sārathīti assadamako.",
  "atk-vin01a:2012_1": "Godamakotipi kurundaṭṭhakathāyaṃvuttaṃ.",
  "atk-vin01a:2012_2": "Tassa patodasūciyā vijjhanabhāvoyeva nimittaṃ ahosi.",
  "atk-vin01a:2012_3": "Tasmā sūcilomapeto jāto.",
  "atk-vin01a:2013_0": "Dutiyasūcilomavatthusmiṃ sūcakoti pesuññakārako.",
  "atk-vin01a:2013_1": "So kira manusse aññamaññañca bhindi.",
  "atk-vin01a:2013_2": "Rājakule ca “imassa imaṃ nāma atthi,",
  "atk-vin01a:2013_3": "iminā idaṃ nāma kata”nti sūcetvā sūcetvā anayabyasanaṃ pāpesi.",
  "atk-vin01a:2013_4": "Tasmā yathānena sūcetvā manussā bhinnā,",
  "atk-vin01a:2013_5": "tathā sūcīhi bhedanadukkhaṃ paccanubhotuṃ kammameva nimittaṃ katvā sūcilomapeto jāto.",
  "atk-vin01a:2014_0": "Aṇḍabhāritavatthusmiṃ gāmakūṭoti vinicchayāmacco.",
  "atk-vin01a:2014_1": "Tassa kammasabhāgatāya kumbhamattā mahāghaṭappamāṇā aṇḍā ahesuṃ.",
  "atk-vin01a:2014_2": "So hi yasmā raho paṭicchanna ṭhāne lañjaṃ gahetvā kūṭavinicchayena pākaṭaṃ dosaṃ karonto sāmike assāmike akāsi.",
  "atk-vin01a:2014_3": "Tasmāssa rahassaṃ aṅgaṃ pākaṭaṃ nibbattaṃ.",
  "atk-vin01a:2014_4": "Yasmā daṇḍaṃ paṭṭhapento paresaṃ asayhaṃ bhāraṃ āropesi,",
  "atk-vin01a:2014_5": "tasmāssa rahassaṅgaṃ asayhabhāro hutvā nibbattaṃ.",
  "atk-vin01a:2014_6": "Yasmā yasmiṃ ṭhāne ṭhitena samena bhavitabbaṃ,",
  "atk-vin01a:2014_7": "tasmiṃ ṭhatvā visamo ahosi,",
  "atk-vin01a:2014_8": "tasmāssa rahassaṅge visamā nisajjā ahosīti.",
  "atk-vin01a:2015_0": "Pāradārikavatthusmiṃ so satto parassa rakkhitaṃ gopitaṃ sassāmikaṃ phassaṃ phusanto mīḷhasukhena kāmasukhena",
  "atk-vin01a:2015_1": "cittaṃ ramayitvā kammasabhāgatāya gūthaphassaṃ phusanto dukkhamanubhavituṃ tattha nibbatto.",
  "atk-vin01a:2015_2": "Duṭṭhabrāhmaṇavatthu pākaṭameva.",
  "atk-vin01a:2016_0": "230.",
  "atk-vin01a:2016_1": "Nicchavitthivatthusmiṃ yasmā mātugāmo nāma attano phasse anissaro,",
  "atk-vin01a:2016_2": "sā ca taṃ sāmikassa santakaṃ phassaṃ thenetvā paresaṃ abhiratiṃ uppādesi,",
  "atk-vin01a:2016_3": "tasmā kammasabhāgatāya sukhasamphassā dhaṃsitvā dukkhasamphassaṃ anubhavituṃ nicchavitthī hutvā upapannā.",
  "atk-vin01a:2017_0": "Maṅgulitthivatthusmiṃ maṅgulinti virūpaṃ duddasikaṃ bībhacchaṃ,",
  "atk-vin01a:2017_1": "sā kira ikkhaṇikākammaṃ yakkhadāsikammaṃ karontī “iminā ca iminā ca evaṃ balikamme kate ayaṃ nāma tumhākaṃ",
  "atk-vin01a:2017_2": "vaḍḍhi bhavissatī”ti mahājanassa gandhapupphādīni vañcanāya gahetvā mahājanaṃ duddiṭṭhiṃ micchādiṭṭhiṃ",
  "atk-vin01a:2017_3": "gaṇhāpesi,",
  "atk-vin01a:2017_4": "tasmā tāya kammasabhāgatāya gandhapupphādīnaṃ thenitattā duggandhā duddassanassa gāhitattā duddasikā virūpā bībhacchā hutvā nibbattā.",
  "atk-vin01a:2018_0": "Okilinivatthusmiṃ uppakkaṃ okiliniṃ okirininti sā kira aṅgāracitake nipannā vipphandamānā viparivattamānā paccati,",
  "atk-vin01a:2018_1": "tasmā uppakkā ceva hoti kharena agginā pakkasarīrā;",
  "atk-vin01a:2018_2": "okilinī ca kilinnasarīrā bindubindūni hissā sarīrato paggharanti.",
  "atk-vin01a:2018_3": "Okirinī ca aṅgārasamparikiṇṇā,",
  "atk-vin01a:2018_4": "tassā hi heṭṭhatopi kiṃsukapupphavaṇṇā aṅgārā,",
  "atk-vin01a:2018_5": "ubhayapassesupi,",
  "atk-vin01a:2018_6": "ākāsatopissā upari aṅgārā patanti,",
  "atk-vin01a:2018_7": "tena vuttaṃ –",
  "atk-vin01a:2018_8": "“uppakkaṃ okiliniṃ okirini”nti.",
  "atk-vin01a:2018_9": "Sā issāpakatā sapattiṃ aṅgārakaṭāhena okirīti tassā kira kaliṅgarañño ekā nāṭakinī aṅgārakaṭāhaṃ samīpe ṭhapetvā gattato udakañca puñchati,",
  "atk-vin01a:2018_10": "pāṇinā ca sedaṃ karoti.",
  "atk-vin01a:2018_11": "Rājāpi tāya saddhiṃ kathañca karoti,",
  "atk-vin01a:2018_12": "parituṭṭhākārañca dasseti.",
  "atk-vin01a:2018_13": "Aggamahesī taṃ asahamānā issāpakatā hutvā acirapakkantassa rañño taṃ aṅgārakaṭāhaṃ gahetvā tassā upari aṅgāre okiri.",
  "atk-vin01a:2018_14": "Sā taṃ kammaṃ katvā tādisaṃyeva vipākaṃ paccanubhavituṃ petaloke nibbattā.",
  "atk-vin01a:2019_0": "Coraghātakavatthusmiṃ so rañño āṇāya dīgharattaṃ corānaṃ sīsāni chinditvā petaloke nibbattanto asīsakaṃ kabandhaṃ hutvā nibbatti.",
  "atk-vin01a:2020_0": "Bhikkhuvatthusmiṃ pāpabhikkhūti lāmakabhikkhu.",
  "atk-vin01a:2020_1": "So kira lokassa saddhādeyye cattāro paccaye paribhuñjitvā kāyavacīdvārehi asaṃ yato bhinnājīvo cittakeḷiṃ kīḷanto vicari.",
  "atk-vin01a:2020_2": "Tato ekaṃ buddhantaraṃ niraye paccitvā petaloke nibbattanto bhikkhusadiseneva attabhāvena nibbatti.",
  "atk-vin01a:2020_3": "Bhikkhunī-",
  "atk-vin01a:2020_4": "sikkhamānā- sāmaṇera-",
  "atk-vin01a:2020_5": "sāmaṇerīvatthūsupi ayameva vinicchayo.",
  "atk-vin01a:2021_0": "231.",
  "atk-vin01a:2021_1": "Tapodāvatthusmiṃ acchodakoti pasannodako.",
  "atk-vin01a:2021_2": "Sītodakoti sītalaudako.",
  "atk-vin01a:2021_3": "Sātodakoti madhurodako.",
  "atk-vin01a:2021_4": "Setakoti parisuddho nissevālapaṇakakaddamo.",
  "atk-vin01a:2021_5": "Suppatitthoti sundarehi titthehi upapanno.",
  "atk-vin01a:2021_6": "Ramaṇīyoti ratijanako.",
  "atk-vin01a:2021_7": "Cakkamattānīti rathacakkappamāṇāni.",
  "atk-vin01a:2021_8": "Kuthitā sandatīti tatrā santattā hutvā sandati.",
  "atk-vin01a:2021_9": "Yatāyaṃ bhikkhaveti yato ayaṃ bhikkhave.",
  "atk-vin01a:2021_10": "So dahoti so rahado.",
  "atk-vin01a:2021_11": "Kuto panāyaṃ sandatīti?",
  "atk-vin01a:2021_12": "Vebhārapabbatassa kira heṭṭhā bhummaṭṭhakanāgānaṃ pañcayojanasatikaṃ nāgabhavanaṃ devalokasadisaṃ maṇimayena talena ārāmuyyānehi ca samannāgataṃ;",
  "atk-vin01a:2021_13": "tattha nāgānaṃ kīḷanaṭṭhāne so udakadaho,",
  "atk-vin01a:2021_14": "tato ayaṃ tapodā sandati.",
  "atk-vin01a:2021_15": "Dvinnaṃ mahānirayānaṃ antarikāya āgacchatīti rājagahanagaraṃ kira āviñjetvā mahāpetaloko,",
  "atk-vin01a:2021_16": "tattha dvinnaṃ mahālohakumbhinirayānaṃ antarena ayaṃ tapodā āgacchati,",
  "atk-vin01a:2021_17": "tasmā kuthitā sandatīti.",
  "atk-vin01a:2022_0": "Yuddhavatthusmiṃ nandī caratīti vijayabherī āhiṇḍati.",
  "atk-vin01a:2022_1": "Rājā āvuso licchavīhīti thero kira attano divāṭṭhāne ca rattiṭṭhāne ca nisīditvā “licchavayo katahatthā katūpāsanā,",
  "atk-vin01a:2022_2": "rājā ca tehi saddhiṃ sampahāraṃ detī”ti āvajjento dibbena cakkhunā rājānaṃ parājitaṃ palāyamānaṃ addasa.",
  "atk-vin01a:2022_3": "Tato bhikkhū āmantetvā “rājā āvuso tumhākaṃ upaṭṭhāko licchavīhi pabhaggo”ti āha. Saccaṃ,",
  "atk-vin01a:2022_4": "bhikkhave,",
  "atk-vin01a:2022_5": "moggallāno āhāti parājikakāle āvajjitvā yaṃ diṭṭhaṃ taṃ bhaṇanto saccaṃ āha.",
  "atk-vin01a:2023_0": "232.",
  "atk-vin01a:2023_1": "Nāgogāhavatthusmiṃ sappinikāyāti evaṃnāmikāya.",
  "atk-vin01a:2023_2": "Āneñjaṃ samādhinti anejaṃ acalaṃ kāyavācāvipphandavirahitaṃ catutthajjhānasamādhiṃ.",
  "atk-vin01a:2023_3": "Nāgānanti hatthīnaṃ.",
  "atk-vin01a:2023_4": "Ogayha uttarantānanti ogayha ogāhetvā puna uttarantānaṃ.",
  "atk-vin01a:2023_5": "Te kira gambhīraṃ udakaṃ otaritvā tattha nhatvā ca pivitvā ca soṇḍāya udakaṃ gahetvā aññamaññaṃ ālolentā uttaranti,",
  "atk-vin01a:2023_6": "tesaṃ evaṃ ogayha uttarantānanti vuttaṃ hoti.",
  "atk-vin01a:2023_7": "Koñcaṃ karontānanti nadītīre ṭhatvā soṇḍaṃ mukhe pakkhipitvā koñcanādaṃ karontānaṃ.",
  "atk-vin01a:2023_8": "Saddaṃ assosinti taṃ koñcanādasaddaṃ assosiṃ. Attheso,",
  "atk-vin01a:2023_9": "bhikkhave,",
  "atk-vin01a:2023_10": "samādhi so ca kho aparisuddhoti atthi eso samādhi moggallānassa,",
  "atk-vin01a:2023_11": "so ca kho parisuddho na hoti.",
  "atk-vin01a:2023_12": "Thero kira pabbajitato sattame divase tadahuarahattappatto aṭṭhasu samāpattīsu pañcahākārehi anāciṇṇavasībhāvo",
  "atk-vin01a:2023_13": "samādhiparipanthake dhamme na suṭṭhu parisodhetvā āvajjanasamāpajjanādhiṭṭhānavuṭṭhānapaccavekkhaṇānaṃ",
  "atk-vin01a:2023_14": "saññāmattakameva katvā catutthajjhānaṃ appetvā nisinno,",
  "atk-vin01a:2023_15": "jhānaṅgehi vuṭṭhāya nāgānaṃ saddaṃ sutvā “antosamāpattiyaṃ assosi”nti evaṃsaññī ahosi.",
  "atk-vin01a:2023_16": "Tena vuttaṃ – “attheso,",
  "atk-vin01a:2023_17": "bhikkhave, samādhi;",
  "atk-vin01a:2023_18": "so ca kho aparisuddho”ti.",
  "atk-vin01a:2024_0": "Sobhitavatthusmiṃ ahaṃ, āvuso,",
  "atk-vin01a:2024_1": "pañca kappasatāni anussarāmīti ekāvajjanena anussarāmīti āha.",
  "atk-vin01a:2024_2": "Itarathā hi anacchariyaṃ ariyasāvakānaṃ paṭipāṭiyā nānāvajjanena tassa tassa atīte nivāsassa anussaraṇanti na bhikkhū ujjhāyeyyuṃ.",
  "atk-vin01a:2024_3": "Yasmā panesa “ekāvajjanena anussarāmī”ti āha,",
  "atk-vin01a:2024_4": "tasmā bhikkhū ujjhāyiṃsu. Atthesā,",
  "atk-vin01a:2024_5": "bhikkhave,",
  "atk-vin01a:2024_6": "sobhitassa,",
  "atk-vin01a:2024_7": "sā ca kho ekāyeva jātīti yaṃ sobhito jātiṃ anussarāmīti āha,",
  "atk-vin01a:2024_8": "atthesā jāti sobhitassa,",
  "atk-vin01a:2024_9": "sā ca kho ekāyeva anantarā na uppaṭipāṭiyā anussaritāti adhippāyo.",
  "atk-vin01a:2025_0": "Kathaṃ panāyaṃ etaṃ anussarīti? Ayaṃ kira pañcannaṃ kappasatānaṃ upari titthāyatane",
  "atk-vin01a:2026_0": "Pabbajitvā asaññasamāpattiṃ nibbattetvā aparihīnajjhāno kālaṃ katvā asaññabhave nibbatti.",
  "atk-vin01a:2026_1": "Tattha yāvatāyukaṃ ṭhatvā avasāne manussaloke uppanno sāsane pabbajitvā tisso vijjā sacchākāsi.",
  "atk-vin01a:2026_2": "So pubbenivāsaṃ anussaramāno imasmiṃ attabhāve paṭisandhiṃ disvā tato paraṃ tatiye attabhāve cutimeva addasa.",
  "atk-vin01a:2026_3": "Atha ubhinnamantarā acittakaṃ attabhāvaṃ anussarituṃ asakkonto nayato sallakkhesi –",
  "atk-vin01a:2026_4": "“addhāahaṃ asaññabhave nibbatto”ti.",
  "atk-vin01a:2026_5": "Evaṃ sallakkhentena panānena dukkaraṃ kataṃ,",
  "atk-vin01a:2026_6": "satadhā bhinnassa vālassa koṭiyā koṭi paṭividdhā,",
  "atk-vin01a:2026_7": "ākāse padaṃ dassitaṃ.",
  "atk-vin01a:2026_8": "Tasmā naṃ bhagavā imasmiṃyeva vatthusmiṃ etadagge ṭhapesi –",
  "atk-vin01a:2026_9": "“etadaggaṃ bhikkhave,",
  "atk-vin01a:2026_10": "mama sāvakānaṃ bhikkhūnaṃ pubbenivāsaṃ anussarantānaṃ yadidaṃ sobhito”ti.",
  "atk-vin01a:2027_0": "Vinītavatthuvaṇṇanā niṭṭhitā.",
  "atk-vin01a:2028_0": "Nigamanavaṇṇanā",
  "atk-vin01a:2029_0": "233.",
  "atk-vin01a:2029_1": "Uddiṭṭhā kho āyasmanto cattāro pārājikā dhammāti idaṃ idha uddiṭṭhapārājikaparidīpanameva.",
  "atk-vin01a:2029_2": "Samodhānetvā pana sabbāneva catuvīsati pārājikāni veditabbāni.",
  "atk-vin01a:2029_3": "Katamāni catuvīsati?",
  "atk-vin01a:2029_4": "Pāḷiyaṃ āgatāni tāva bhikkhūnaṃ cattāri,",
  "atk-vin01a:2029_5": "bhikkhunīnaṃ asādhāraṇāni cattārīti aṭṭha.",
  "atk-vin01a:2029_6": "Ekādasa abhabbapuggalā,",
  "atk-vin01a:2029_7": "tesu paṇḍakatiracchānagataubhatobyañjanakā,",
  "atk-vin01a:2029_8": "tayo vatthuvipannā ahetukapaṭisandhikā,",
  "atk-vin01a:2029_9": "tesaṃ saggo avārito maggo pana vārito,",
  "atk-vin01a:2029_10": "abhabbā hi te maggappaṭilābhāya vatthuvipannattāti.",
  "atk-vin01a:2029_11": "Pabbajjāpi nesaṃ paṭikkhittā,",
  "atk-vin01a:2029_12": "tasmā tepi pārājikā.",
  "atk-vin01a:2029_13": "Theyyasaṃvāsako,",
  "atk-vin01a:2029_14": "titthiyapakkantako,",
  "atk-vin01a:2029_15": "mātughātako,",
  "atk-vin01a:2029_16": "pitughātako,",
  "atk-vin01a:2029_17": "arahantaghātako,",
  "atk-vin01a:2029_18": "bhikkhunīdūsako,",
  "atk-vin01a:2029_19": "lohituppādako,",
  "atk-vin01a:2029_20": "saṅghabhedakoti ime aṭṭha attano kiriyāya vipannattā abhabbaṭṭhānaṃ pattāti pārājikāva.",
  "atk-vin01a:2029_21": "Tesu theyyasaṃvāsako,",
  "atk-vin01a:2029_22": "titthiyapakkantako,",
  "atk-vin01a:2029_23": "bhikkhunīdūsakoti imesaṃ tiṇṇaṃ saggo avārito maggo pana vāritova.",
  "atk-vin01a:2029_24": "Itaresaṃ pañcannaṃ ubhayampi vāritaṃ.",
  "atk-vin01a:2029_25": "Te hi anantarabhave narake nibbattanakasattā.",
  "atk-vin01a:2029_26": "Iti ime ca ekādasa,",
  "atk-vin01a:2029_27": "purimā ca aṭṭhāti ekūnavīsati.",
  "atk-vin01a:2029_28": "Te gihiliṅge ruciṃ uppādetvā gihinivāsananivatthāya bhikkhuniyā saddhiṃ vīsati.",
  "atk-vin01a:2029_29": "Sā hi ajjhācāravītikkamaṃ akatvāpi ettāvatāva assamaṇīti imāni tāva vīsati pārājikāni.",
  "atk-vin01a:2030_0": "Aparānipi – lambī,",
  "atk-vin01a:2030_1": "mudupiṭṭhiko,",
  "atk-vin01a:2030_2": "parassa aṅgajātaṃ mukhena gaṇhāti,",
  "atk-vin01a:2030_3": "parassa aṅgajāte abhinisīdatīti imesaṃ catunnaṃ vasena cattāri anulomapārājikānīti vadanti.",
  "atk-vin01a:2030_4": "Etāni hi yasmā ubhinnaṃ rāgavasena sadisabhāvūpagatānaṃ dhammo “methunadhammo”ti vuccati.",
  "atk-vin01a:2030_5": "Tasmā etena pariyāyena methunadhammaṃ appaṭisevitvāyeva kevalaṃ maggena maggappavesanavasena āpajjitabbattā",
  "atk-vin01a:2030_6": "methunadhammapārājikassa anulomentīti anulomapārājikānīti vuccanti.",
  "atk-vin01a:2030_7": "Iti imāni ca cattāri purimāni ca vīsatīti samodhānetvā sabbāneva catuvīsati pārājikāni veditabbāni.",
  "atk-vin01a:2031_0": "Na labhati bhikkhūhi saddhiṃ saṃvāsanti uposatha- pavāraṇa-",
  "atk-vin01a:2031_1": "pātimokkhuddesa-",
  "atk-vin01a:2031_2": "saṅghakammappabhedaṃ bhikkhūhi saddhiṃ saṃvāsaṃ na labhati.",
  "atk-vin01a:2031_3": "Yathā pure tathā pacchāti yathā pubbe gihikāle anupasampannakāle ca pacchā pārājikaṃ āpannopi tatheva asaṃvāso hoti.",
  "atk-vin01a:2031_4": "Natthi tassa bhikkhūhi saddhiṃ uposathapavāraṇapātimokkhuddesasaṅghakammappabhedo saṃvāsoti bhikkhūhi saddhiṃ saṃvāsaṃ na labhati.",
  "atk-vin01a:2031_5": "Tatthāyasmante pucchāmīti tesu catūsu pārājikesu āyasmante “kaccittha parisuddhā”ti pucchāmi.",
  "atk-vin01a:2031_6": "Kaccitthāti kacci ettha;",
  "atk-vin01a:2031_7": "etesu catūsu pārājikesu kacci parisuddhāti attho.",
  "atk-vin01a:2031_8": "Atha vā kaccittha parisuddhāti kacci parisuddhā attha,",
  "atk-vin01a:2031_9": "bhavathāti attho.",
  "atk-vin01a:2031_10": "Sesaṃ sabbattha uttānatthamevāti.",
  "atk-vin01a:2032_0": "Samantapāsādikāya vinayasaṃvaṇṇanāya",
  "atk-vin01a:2033_0": "Catutthapārājikavaṇṇanā niṭṭhitā.",
  "atk-vin01a:2034_0": "2. Saṅghādisesakaṇḍaṃ",
  "atk-vin01a:2035_0": "1. Sukkavissaṭṭhisikkhāpadavaṇṇanā",
  "atk-vin01a:2036_0": "Yaṃ pārājikakaṇḍassa, saṅgītaṃ samanantaraṃ;",
  "atk-vin01a:2037_0": "Tassa terasakassāyamapubbapadavaṇṇanā.",
  "atk-vin01a:2038_0": "234.",
  "atk-vin01a:2038_1": "Tena samayena buddho bhagavā sāvatthiyaṃ viharati jetavane anāthapiṇḍikassa ārāme.",
  "atk-vin01a:2038_2": "Tena kho pana samayena āyasmā seyyasako anabhirato brahmacariyaṃ caratīti ettha āyasmāti piyavacanaṃ.",
  "atk-vin01a:2038_3": "Seyyasakoti tassa bhikkhuno nāmaṃ.",
  "atk-vin01a:2038_4": "Anabhiratoti vikkhittacitto kāmarāgapariḷāhena pariḍayhamāno na pana gihibhāvaṃ patthayamāno.",
  "atk-vin01a:2038_5": "So tena kiso hotīti so seyyasako tena anabhiratabhāvena kiso hoti.",
  "atk-vin01a:2039_0": "Addasā kho āyasmā udāyīti ettha udāyīti tassa therassa nāmaṃ,",
  "atk-vin01a:2039_1": "ayañhi seyyasakassa upajjhāyo lāḷudāyī nāma bhantamigasappaṭibhāgo niddārāmatādimanuyuttānaṃ aññataro lolabhikkhu.",
  "atk-vin01a:2039_2": "Kacci no tvanti kacci nu tvaṃ.",
  "atk-vin01a:2039_3": "Yāvadatthaṃ bhuñjātiādīsu yāvatā atthoti yāvadatthaṃ.",
  "atk-vin01a:2039_4": "Idaṃ vuttaṃ hoti –",
  "atk-vin01a:2039_5": "yāvatā te bhojanena attho yattakaṃ tvaṃ icchasi tattakaṃ bhuñja,",
  "atk-vin01a:2039_6": "yattakaṃ kālaṃ rattiṃ vā divā vā supituṃ icchasi tattakaṃ supa,",
  "atk-vin01a:2039_7": "mattikādīhi kāyaṃ ubbaṭṭetvā cuṇṇādīhi ghaṃsitvā yattakaṃ nhānaṃ icchasi tattakaṃ nhāya,",
  "atk-vin01a:2039_8": "uddesena vā paripucchāya vā vattapaṭipattiyā vā kammaṭṭhānena vā attho natthīti.",
  "atk-vin01a:2039_9": "Yadā te anabhirati uppajjatīti yasmiṃ kāle tava kāmarāgavasena ukkaṇṭhitatā vikkhittacittatā uppajjati.",
  "atk-vin01a:2039_10": "Rāgo cittaṃ anuddhaṃsetīti kāmarāgo cittaṃ dhaṃseti padhaṃseti vikkhipati ceva milāpeti ca.",
  "atk-vin01a:2039_11": "Tadā hatthena upakkamitvā asuciṃ mocehīti tasmiṃ kāle hatthena vāyamitvā asucimocanaṃ karohi,",
  "atk-vin01a:2039_12": "evañhi te cittekaggatā bhavissati.",
  "atk-vin01a:2039_13": "Iti taṃ upajjhāyo anusāsi yathā taṃ bālo bālaṃ mago magaṃ.",
  "atk-vin01a:2040_0": "235.",
  "atk-vin01a:2040_1": "Tesaṃ muṭṭhassatīnaṃ asampajānānaṃ niddaṃ okkamantānanti satisampajaññaṃ pahāya niddaṃ otarantānaṃ.",
  "atk-vin01a:2040_2": "Tattha kiñcāpi niddaṃ okkamantānaṃ abyākato bhavaṅgavāro pavattati,",
  "atk-vin01a:2040_3": "satisampajaññavāro gaḷati,",
  "atk-vin01a:2040_4": "tathāpi sayanakāle manasikāro kātabbo.",
  "atk-vin01a:2040_5": "Divā supantena yāva nhātassa bhikkhuno kesā na sukkhanti tāva supitvā vuṭṭhahissāmīti saussāhena supitabbaṃ.",
  "atk-vin01a:2040_6": "Rattiṃ supantena ettakaṃ nāma rattibhāgaṃ supitvā candena vā tārakāya vā idaṃ nāma ṭhānaṃ pattakāle vuṭṭhahissāmīti saussāhena supitabbaṃ.",
  "atk-vin01a:2040_7": "Buddhānussatiādīsu ca dasasu kammaṭṭhānesu ekaṃ aññaṃ vā cittaruciyaṃ kammaṭṭhānaṃ gahetvāva niddā okkamitabbā.",
  "atk-vin01a:2040_8": "Evaṃ karonto hi sato sampajāno satiñca sampajaññañca avijahitvāva niddaṃ okkamatīti vuccati.",
  "atk-vin01a:2040_9": "Te pana bhikkhū bālā lolā bhantamigasappaṭibhāgā na evamakaṃsu.",
  "atk-vin01a:2040_10": "Tena vuttaṃ –",
  "atk-vin01a:2040_11": "“tesaṃ muṭṭhassatīnaṃ asampajānānaṃ niddaṃ okkamantāna”nti.",
  "atk-vin01a:2041_0": "Atthi cettha cetanā labbhatīti ettha ca supinante assādacetanā atthi upalabbhati. Atthesā,",
  "atk-vin01a:2041_1": "bhikkhave, cetanā;",
  "atk-vin01a:2041_2": "sā ca kho abbohārikāti bhikkhave esā assādacetanā atthi,",
  "atk-vin01a:2041_3": "sā ca kho avisaye uppannattā abbohārikā,",
  "atk-vin01a:2041_4": "āpattiyā aṅgaṃ na hoti.",
  "atk-vin01a:2041_5": "Iti bhagavā supinante cetanāya abbohārikabhāvaṃ dassetvā “evañca pana bhikkhave imaṃ sikkhāpadaṃ uddiseyyātha,",
  "atk-vin01a:2041_6": "sañcetanikā sukkavissaṭṭhi aññatra supinantā saṅghādiseso”ti sānupaññattikaṃ sikkhāpadaṃ paññāpesi.",
  "atk-vin01a:2042_0": "236- 237.",
  "atk-vin01a:2042_1": "Tattha saṃvijjati cetanā assāti sañcetanā,",
  "atk-vin01a:2042_2": "sañcetanāva sañcetanikā,",
  "atk-vin01a:2042_3": "sañcetanā vā assā atthīti sañcetanikā.",
  "atk-vin01a:2042_4": "Yasmā pana yassa sañcetanikā sukkavissaṭṭhi hoti so jānanto sañjānanto hoti,",
  "atk-vin01a:2042_5": "sā cassa sukkavissaṭṭhi cecca abhivitaritvā vītikkamo hoti,",
  "atk-vin01a:2042_6": "tasmā byañjane ādaraṃ akatvā atthameva dassetuṃ “jānanto sañjānanto cecca abhivitaritvā vītikkamo”ti evamassa padabhājanaṃ vuttaṃ.",
  "atk-vin01a:2042_7": "Tattha jānantoti upakkamāmīti jānanto.",
  "atk-vin01a:2042_8": "Sañjānantoti sukkaṃ mocemīti sañjānanto,",
  "atk-vin01a:2042_9": "teneva upakkamajānanākārena saddhiṃ jānantoti attho.",
  "atk-vin01a:2042_10": "Ceccāti mocanassādacetanāvasena cetetvā pakappetvā.",
  "atk-vin01a:2042_11": "Abhivitaritvāti upakkamavasena maddanto nirāsaṅkacittaṃ pesetvā.",
  "atk-vin01a:2042_12": "Vītikkamoti evaṃ pavattassa yo vītikkamo ayaṃ sañcetanikāsaddassa sikhāppatto atthoti vuttaṃ hoti.",
  "atk-vin01a:2043_0": "Idāni sukkavissaṭṭhīti ettha yassa sukkassa vissaṭṭhi taṃ tāva saṅkhyāto vaṇṇabhedato ca dassetuṃ “sukkanti dasa sukkānī”tiādimāha.",
  "atk-vin01a:2043_1": "Tattha sukkānaṃ āsayabhedato dhātunānattato ca nīlādivaṇṇabhedo veditabbo.",
  "atk-vin01a:2044_0": "Vissaṭṭhīti vissaggo,",
  "atk-vin01a:2044_1": "atthato panetaṃ ṭhānācāvanaṃ hoti, tenāha –",
  "atk-vin01a:2044_2": "“vissaṭṭhīti ṭhānatocāvanā vuccatī”ti.",
  "atk-vin01a:2044_3": "Tattha vatthisīsaṃ kaṭi kāyoti tidhā sukkassa ṭhānaṃ pakappenti,",
  "atk-vin01a:2044_4": "eko kirācariyo “vatthisīsaṃ sukkassa ṭhāna”nti āha.",
  "atk-vin01a:2044_5": "Eko “kaṭī”ti,",
  "atk-vin01a:2044_6": "eko “sakalo kāyo”ti,",
  "atk-vin01a:2044_7": "tesu tatiyassa bhāsitaṃ subhāsitaṃ.",
  "atk-vin01a:2044_8": "Kesalomanakhadantānañhi maṃsavinimuttaṭṭhānaṃ uccārapassāvakheḷasiṅghāṇikāthaddhasukkhacammāni ca vajjetvā",
  "atk-vin01a:2044_9": "avaseso chavimaṃsalohitānugato sabbopi kāyo kāyappasādabhāvajīvitindriyābaddhapittānaṃ sambhavassa ca",
  "atk-vin01a:2044_10": "ṭhānameva.",
  "atk-vin01a:2044_11": "Tathā hi rāgapariyuṭṭhānenābhibhūtānaṃ hatthīnaṃ ubhohi kaṇṇacūḷikāhi sambhavo nikkhamati,",
  "atk-vin01a:2044_12": "mahāsenarājā ca rāgapariyuṭṭhito sambhavavegaṃ adhivāsetuṃ asakkonto satthena bāhusīsaṃ phāletvā vaṇamukhena nikkhantaṃ sambhavaṃ dassesīti.",
  "atk-vin01a:2045_0": "Ettha pana paṭhamassa ācariyassa vāde mocanassādena nimitte upakkamato yattakaṃ ekā khuddakamakkhikā",
  "atk-vin01a:2045_1": "piveyya tattake asucimhi vatthisīsato muñcitvā dakasotaṃ otiṇṇamatte bahi nikkhante vā anikkhante vā",
  "atk-vin01a:2045_2": "saṅghādiseso.",
  "atk-vin01a:2045_3": "Dutiyassa vāde tatheva kaṭito muccitvā dakasotaṃ otiṇṇamatte,",
  "atk-vin01a:2045_4": "tatiyassa vāde tatheva sakalakāyaṃ saṅkhobhetvā tato muccitvā dakasotaṃ otiṇṇamatte bahi nikkhante vā anikkhante vā saṅghādiseso.",
  "atk-vin01a:2045_5": "Dakasotorohaṇañcettha adhivāsetvā antarā nivāretuṃ asakkuṇeyyatāya vuttaṃ,",
  "atk-vin01a:2045_6": "ṭhānā cutañhi avassaṃ dakasotaṃ otarati.",
  "atk-vin01a:2045_7": "Tasmā ṭhānā cāvanamattenevettha āpatti veditabbā,",
  "atk-vin01a:2045_8": "sā ca kho nimitte upakkamantasseva hatthaparikammapādaparikammagattaparikammakaraṇena sacepi asuci muccati, anāpatti.",
  "atk-vin01a:2045_9": "Ayaṃ sabbācariyasādhāraṇavinicchayo.",
  "atk-vin01a:2046_0": "Aññatra supinantāti ettha supino eva supinanto,",
  "atk-vin01a:2046_1": "taṃ ṭhapetvā apanetvāti vuttaṃ hoti.",
  "atk-vin01a:2046_2": "Tañca pana supinaṃ passanto catūhi kāraṇehi passati dhātukkhobhato vā anubhūtapubbato vā devatopasaṃhārato vā pubbanimittato vāti.",
  "atk-vin01a:2047_0": "Tattha pittādīnaṃ khobhakaraṇapaccayayogena khubhitadhātuko dhātukkhobhato supinaṃ passati,",
  "atk-vin01a:2047_1": "passanto ca nānāvidhaṃ supinaṃ passati –",
  "atk-vin01a:2047_2": "pabbatā patanto viya,",
  "atk-vin01a:2047_3": "ākāsena gacchanto viya,",
  "atk-vin01a:2047_4": "vāḷamigahatthīcorādīhi anubaddho viya hoti.",
  "atk-vin01a:2047_5": "Anubhūtapubbato passanto pubbe anubhūtapubbaṃ ārammaṇaṃ passati.",
  "atk-vin01a:2047_6": "Devatopasaṃhārato passantassa devatā atthakāmatāya vā anatthakāmatāya vā atthāya vā anatthāya vā nānāvidhāni ārammaṇāni upasaṃharanti,",
  "atk-vin01a:2047_7": "so tāsaṃ devatānaṃ ānubhāvena tāni ārammaṇāni passati.",
  "atk-vin01a:2047_8": "Pubbanimittato passanto puññāpuññavasena uppajjitukāmassa atthassa vā anatthassa vā pubbanimittabhūtaṃ supinaṃ passati,",
  "atk-vin01a:2047_9": "bodhisattassamātā viya puttapaṭilābhanimittaṃ,",
  "atk-vin01a:2047_10": "bodhisatto viya pañca mahāsupine,",
  "atk-vin01a:2047_11": "kosalarājā viya soḷasa supineti.",
  "atk-vin01a:2048_0": "Tattha yaṃ dhātukkhobhato anubhūtapubbato ca supinaṃ passati na taṃ saccaṃ hoti.",
  "atk-vin01a:2048_1": "Yaṃ devatopasaṃhārato passati taṃ saccaṃ vā hoti alīkaṃ vā,",
  "atk-vin01a:2048_2": "kuddhā hi devatā upāyena vināsetukāmā viparītampi katvā dassenti.",
  "atk-vin01a:2048_3": "Yaṃ pana pubbanimittato passati taṃ ekantasaccameva hoti.",
  "atk-vin01a:2048_4": "Etesañca catunnaṃ mūlakāraṇānaṃ saṃsaggabhedatopi supinabhedo hotiyeva.",
  "atk-vin01a:2049_0": "Tañca panetaṃ catubbidhampi supinaṃ sekkhaputhujjanāva passanti appahīnavipallāsattā,",
  "atk-vin01a:2049_1": "asekkhā pana na passanti pahīnavipallāsattā.",
  "atk-vin01a:2049_2": "Kiṃ panetaṃ passanto sutto passati paṭibuddho,",
  "atk-vin01a:2049_3": "udāhu neva sutto na paṭibuddhoti?",
  "atk-vin01a:2049_4": "Kiñcettha yadi tāva sutto passati abhidhammavirodho āpajjati,",
  "atk-vin01a:2049_5": "bhavaṅgacittena hi supati taṃ rūpanimittādiārammaṇaṃ rāgādisampayuttaṃ vā na hoti,",
  "atk-vin01a:2049_6": "supinaṃ passantassa ca īdisāni cittāni uppajjanti.",
  "atk-vin01a:2049_7": "Atha paṭibuddho passati vinayavirodho āpajjati,",
  "atk-vin01a:2049_8": "yañhi paṭibuddho passati taṃ sabbohārikacittena passati,",
  "atk-vin01a:2049_9": "sabbohārikacittena ca kate vītikkame anāpatti nāma natthi.",
  "atk-vin01a:2049_10": "Supinaṃ passantena pana katepi vītikkame ekantaṃ anāpatti eva.",
  "atk-vin01a:2049_11": "Atha neva sutto na paṭibuddho passati,",
  "atk-vin01a:2049_12": "ko nāma passati;",
  "atk-vin01a:2049_13": "evañca sati supinassa abhāvova āpajjatīti,",
  "atk-vin01a:2049_14": "na abhāvo. Kasmā?",
  "atk-vin01a:2049_15": "Yasmā kapimiddhapareto passati.",
  "atk-vin01a:2049_16": "Vuttañhetaṃ –",
  "atk-vin01a:2049_17": "“kapimiddhapareto kho, mahārāja,",
  "atk-vin01a:2049_18": "supinaṃ passatī”ti.",
  "atk-vin01a:2049_19": "Kapimiddhaparetoti makkaṭaniddāya yutto.",
  "atk-vin01a:2049_20": "Yathā hi makkaṭassa niddā lahuparivattā hoti;",
  "atk-vin01a:2049_21": "evaṃ yā niddā punappunaṃ kusalādicittavokiṇṇattā lahuparivattā,",
  "atk-vin01a:2049_22": "yassā pavattiyaṃ punappunaṃ bhavaṅgato uttaraṇaṃ hoti tāya yutto supinaṃ passati,",
  "atk-vin01a:2049_23": "tenāyaṃ supino kusalopi hoti akusalopi abyākatopi.",
  "atk-vin01a:2049_24": "Tattha supinante cetiyavandanadhammassavanadhammadesanādīni karontassa kusalo,",
  "atk-vin01a:2049_25": "pāṇātipātādīni karontassa akusalo,",
  "atk-vin01a:2049_26": "dvīhi antehi mutto āvajjanatadārammaṇakkhaṇe abyākatoti veditabbo.",
  "atk-vin01a:2049_27": "Svāyaṃ dubbalavatthukattā cetanāya paṭisandhiṃ ākaḍḍhituṃ asamattho,",
  "atk-vin01a:2049_28": "pavatte pana aññehi kusalākusalehi upatthambhito vipākaṃ deti.",
  "atk-vin01a:2049_29": "Kiñcāpi vipākaṃ deti?",
  "atk-vin01a:2049_30": "Atha kho avisaye uppannattā abbohārikāva supinantacetanā. Tenāha –",
  "atk-vin01a:2049_31": "“ṭhapetvā supinanta”nti.",
  "atk-vin01a:2050_0": "Saṅghādisesoti imassa āpattinikāyassa nāmaṃ.",
  "atk-vin01a:2050_1": "Tasmā yā aññatra supinantā sañcetanikā sukkavissaṭṭhi,",
  "atk-vin01a:2050_2": "ayaṃ saṅghādiseso nāma āpattinikāyoti evamettha sambandho veditabbo.",
  "atk-vin01a:2050_3": "Vacanattho panettha saṅgho ādimhi ceva sese ca icchitabbo assāti saṅghādiseso.",
  "atk-vin01a:2050_4": "Kiṃ vuttaṃ hoti?",
  "atk-vin01a:2050_5": "Imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ,",
  "atk-vin01a:2050_6": "tassa ādimhi ceva parivāsadānatthāya ādito sese ca majjhe mānattadānatthāya mūlāya paṭikassanena vā saha",
  "atk-vin01a:2050_7": "mānattadānatthāya avasāne abbhānatthāya saṅgho icchitabbo.",
  "atk-vin01a:2050_8": "Na hettha ekampi kammaṃ vinā saṅghena sakkā kātunti saṅgho ādimhi ceva sese ca icchitabbo assāti saṅghādisesoti.",
  "atk-vin01a:2050_9": "Byañjanaṃ pana anādiyitvā atthameva dassetuṃ “saṅghova tassā āpattiyā parivāsaṃ deti,",
  "atk-vin01a:2050_10": "mūlāya paṭikassati,",
  "atk-vin01a:2050_11": "mānattaṃ deti,",
  "atk-vin01a:2050_12": "abbheti na sambahulā na ekapuggalo,",
  "atk-vin01a:2050_13": "tena vuccati saṅghādiseso”ti idamassa padabhājanaṃ –",
  "atk-vin01a:2051_0": "“Saṅghādisesoti yaṃ vuttaṃ, taṃ suṇohi yathātathaṃ;",
  "atk-vin01a:2052_0": "Saṅghova deti parivāsaṃ, mūlāya paṭikassati;",
  "atk-vin01a:2053_0": "Mānattaṃ deti abbheti, tenetaṃ iti vuccatī”ti. –",
  "atk-vin01a:2054_0": "Parivāre vacanakāraṇañca vuttaṃ,",
  "atk-vin01a:2054_1": "tattha parivāsadānādīni samuccayakkhandhake vitthārato āgatāni,",
  "atk-vin01a:2054_2": "tattheva nesaṃ saṃvaṇṇanaṃ karissāma.",
  "atk-vin01a:2055_0": "Tasseva āpattinikāyassāti tassa eva āpattisamūhassa.",
  "atk-vin01a:2055_1": "Tattha kiñcāpi ayaṃ ekāva āpatti,",
  "atk-vin01a:2055_2": "rūḷhisaddena pana avayave samūhavohārena vā “nikāyo”ti vutto –",
  "atk-vin01a:2055_3": "“eko vedanākkhandho,",
  "atk-vin01a:2055_4": "eko viññāṇakkhandho”tiādīsu viya.",
  "atk-vin01a:2056_0": "Evaṃ uddiṭṭhasikkhāpadaṃ padānukkamena vibhajitvā idāni imaṃ sukkavissaṭṭhiṃ āpajjantassa upāyañca kālañca",
  "atk-vin01a:2056_1": "adhippāyañca adhippāyavatthuñca dassetuṃ “ajjhattarūpe mocetī”tiādimāha.",
  "atk-vin01a:2056_2": "Ettha hi ajjhattarūpādīhi catūhi padehi upāyo dassito,",
  "atk-vin01a:2056_3": "ajjhattarūpe vā moceyya bahiddhārūpe vā ubhayattha vā ākāse vā kaṭiṃ kampento,",
  "atk-vin01a:2056_4": "ito paraṃ añño upāyo natthi.",
  "atk-vin01a:2056_5": "Tattha rūpe ghaṭṭetvā mocentopi rūpena ghaṭṭetvā mocentopi rūpe moceticceva veditabbo.",
  "atk-vin01a:2056_6": "Rūpe hi sati so moceti na rūpaṃ alabhitvā.",
  "atk-vin01a:2056_7": "Rāgūpatthambhādīhi pana pañcahi kālo dassito.",
  "atk-vin01a:2056_8": "Rāgūpatthambhādikālesu hi aṅgajātaṃ kammaniyaṃ hoti,",
  "atk-vin01a:2056_9": "yassa kammaniyatte sati moceti.",
  "atk-vin01a:2056_10": "Ito paraṃ añño kālo natthi,",
  "atk-vin01a:2056_11": "na hi vinā rāgūpatthambhādīhi pubbaṇhādayo kālabhedā mocane nimittaṃ honti.",
  "atk-vin01a:2057_0": "Ārogyatthāyātiādīhi dasahi adhippāyo dassito,",
  "atk-vin01a:2057_1": "evarūpena hi adhippāyabhedena moceti na aññathā.",
  "atk-vin01a:2057_2": "Nīlādīhi pana dasahi navamassa adhippāyassa vatthu dassitaṃ,",
  "atk-vin01a:2057_3": "vīmaṃsanto hi nīlādīsu aññatarassa vasena vīmaṃsati na tehi vinimuttanti.",
  "atk-vin01a:2058_0": "238.",
  "atk-vin01a:2058_1": "Ito paraṃ pana imesaṃyeva ajjhattarūpādīnaṃ padānaṃ pakāsanatthaṃ “ajjhattarūpeti ajjhattaṃ upādinne rūpe”tiādi vuttaṃ,",
  "atk-vin01a:2058_2": "tattha ajjhattaṃ upādinne rūpeti attano hatthādibhede rūpe.",
  "atk-vin01a:2058_3": "Bahiddhā upādinneti parassa tādiseyeva.",
  "atk-vin01a:2058_4": "Anupādinneti tāḷacchiddādibhede.",
  "atk-vin01a:2058_5": "Tadubhayeti attano ca parassa ca rūpe,",
  "atk-vin01a:2058_6": "ubhayaghaṭṭanavasenetaṃ vuttaṃ.",
  "atk-vin01a:2058_7": "Attano rūpena ca anupādinnarūpena ca ekato ghaṭṭanepi labbhati.",
  "atk-vin01a:2058_8": "Ākāse vāyamantassāti kenaci rūpena aghaṭṭetvā ākāseyeva kaṭikampanapayaogena aṅgajātaṃ cālentassa.",
  "atk-vin01a:2059_0": "Rāgūpatthambheti rāgassa balavabhāve,",
  "atk-vin01a:2059_1": "rāgena vā aṅgajātassa upatthambhe,",
  "atk-vin01a:2059_2": "thaddhabhāve sañjāteti vuttaṃ hoti.",
  "atk-vin01a:2059_3": "Kammaniyaṃ hotīti mocanakammakkhamaṃ ajjhattarūpādīsu upakkamārahaṃ hoti.",
  "atk-vin01a:2060_0": "Uccāliṅgapāṇakadaṭṭhūpatthambheti uccāliṅgapāṇakadaṭṭhena aṅgajāte upatthambhe.",
  "atk-vin01a:2060_1": "Uccāliṅgapāṇakā nāma lomasapāṇakā honti,",
  "atk-vin01a:2060_2": "tesaṃ lomehi phuṭṭhaṃ aṅgajātaṃ kaṇḍuṃ gahetvā thaddhaṃ hoti,",
  "atk-vin01a:2060_3": "tattha yasmā tāni lomāni aṅgajātaṃ ḍaṃsantāni viya vijjhanti,",
  "atk-vin01a:2060_4": "tasmā “uccāliṅgapāṇakadaṭṭhenā”ti vuttaṃ,",
  "atk-vin01a:2060_5": "atthato pana uccāliṅgapāṇakalomavedhanenāti vuttaṃ hoti.",
  "atk-vin01a:2061_0": "239.",
  "atk-vin01a:2061_1": "Arogo bhavissāmīti mocetvā arogo bhavissāmi.",
  "atk-vin01a:2061_2": "Sukhaṃ vedanaṃ uppādessāmīti mocanena ca muccanuppattiyā muttapaccayā ca yā sukhā vedanā hoti,",
  "atk-vin01a:2061_3": "taṃ uppādessāmīti attho.",
  "atk-vin01a:2061_4": "Bhesajjaṃ bhavissatīti idaṃ me mocitaṃ kiñcideva bhesajjaṃ bhavissati.",
  "atk-vin01a:2061_5": "Dānaṃ dassāmīti mocetvā kīṭakipillikādīnaṃ dānaṃ dassāmi.",
  "atk-vin01a:2061_6": "Puññaṃ bhavissatīti mocetvā kīṭādīnaṃ dentassa puññaṃ bhavissati.",
  "atk-vin01a:2061_7": "Yaññaṃ yajissāmīti mocetvā kīṭādīnaṃ yaññaṃ yajissāmi.",
  "atk-vin01a:2061_8": "Kiñci kiñci mantapadaṃ vatvā dassāmīti vuttaṃ hoti.",
  "atk-vin01a:2061_9": "Saggaṃ gamissāmīti mocetvā kīṭādīnaṃ dinnadānena vā puññena vā yaññena vā saggaṃ gamissāmi.",
  "atk-vin01a:2061_10": "Bījaṃ bhavissatīti kulavaṃsaṅkurassa dārakassa bījaṃ bhavissati,",
  "atk-vin01a:2061_11": "“iminā bījena putto nibbattissatī”ti iminā adhippāyena mocetīti attho.",
  "atk-vin01a:2061_12": "Vīmaṃsatthāyāti jānanatthāya.",
  "atk-vin01a:2061_13": "Nīlaṃ bhavissatītiādīsu jānissāmi tāva kiṃ me mocitaṃ nīlaṃ bhavissati pītakādīsu aññataravaṇṇanti evamattho daṭṭhabbo.",
  "atk-vin01a:2061_14": "Khiḍḍādhippāyoti khiḍḍāpasuto,",
  "atk-vin01a:2061_15": "tena tena adhippāyena kīḷanto mocetīti vuttaṃ hoti.",
  "atk-vin01a:2062_0": "240.",
  "atk-vin01a:2062_1": "Idāni yadidaṃ “ajjhattarūpe mocetī”tiādi vuttaṃ tattha yathā mocento āpattiṃ āpajjati,",
  "atk-vin01a:2062_2": "tesañca padānaṃ vasena yattako āpattibhedo hoti,",
  "atk-vin01a:2062_3": "taṃ sabbaṃ dassento “ajjhattarūpe ceteti upakkamati muccati āpatti saṅghādisesassā”tiādimāha.",
  "atk-vin01a:2063_0": "Tattha cetetīti mocanassādasampayuttāya cetanāya muccatūti ceteti.",
  "atk-vin01a:2063_1": "Upakkamatīti tadanurūpaṃ vāyāmaṃ karoti.",
  "atk-vin01a:2063_2": "Muccatīti evaṃ cetentassa tadanurūpena vāyāmena vāyamato sukkaṃ ṭhānā cavati.",
  "atk-vin01a:2063_3": "Āpatti saṅghādisesassāti imehi tīhi aṅgehi assa puggalassa saṅghādiseso nāma āpattinikāyo hotīti attho.",
  "atk-vin01a:2063_4": "Esa nayo bahiddhārūpetiādīsupi avasesesu aṭṭhavīsatiyā padesu.",
  "atk-vin01a:2064_0": "Ettha pana dve āpattisahassāni nīharitvā dassetabbāni. Kathaṃ?",
  "atk-vin01a:2064_1": "Ajjhattarūpe tāva rāgūpatthambhe ārogyatthāya nīlaṃ mocentassa ekā āpatti,",
  "atk-vin01a:2064_2": "ajjhattarūpeyeva rāgūpatthambhe ārogyatthāya pītādīnaṃ mocanavasena aparā navāti dasa.",
  "atk-vin01a:2064_3": "Yathā ca ārogyatthāya dasa,",
  "atk-vin01a:2064_4": "evaṃ sukhādīnaṃ navannaṃ padānaṃ atthāya ekekapade dasa dasa katvā navuti,",
  "atk-vin01a:2064_5": "iti imā ca navuti purimā ca dasāti rāgūpatthambhe tāva sataṃ.",
  "atk-vin01a:2064_6": "Yathā pana rāgūpatthambhe evaṃ vaccūpatthambhādīsupi catūsu ekekasmiṃ upatthambhe sataṃ sataṃ katvā cattāri satāni,",
  "atk-vin01a:2064_7": "iti imāni cattāri purimañca ekanti ajjhattarūpe tāva pañcannaṃ upatthambhānaṃ vasena pañca satāni.",
  "atk-vin01a:2064_8": "Yathā ca ajjhattarūpe pañca,",
  "atk-vin01a:2064_9": "evaṃ bahiddhārūpe pañca,",
  "atk-vin01a:2064_10": "ajjhattabahiddhārūpe pañca,",
  "atk-vin01a:2064_11": "ākāse kaṭiṃ kampentassa pañcāti sabbānipi catunnaṃ pañcakānaṃ vasena dve āpattisahassāni veditabbāni.",
  "atk-vin01a:2065_0": "Idāni ārogyatthāyātiādīsu tāva dasasu padesu paṭipāṭiyā vā uppaṭipāṭiyā vā heṭṭhā vā gahetvā upari gaṇhantassa,",
  "atk-vin01a:2065_1": "upari vā gahetvā heṭṭhā gaṇhantassa,",
  "atk-vin01a:2065_2": "ubhato vā gahetvā majjhe ṭhapentassa,",
  "atk-vin01a:2065_3": "majjhe vā gahetvā ubhato harantassa,",
  "atk-vin01a:2065_4": "sabbamūlaṃ vā katvā gaṇhantassa cetanūpakkamamocane sati visaṅketo nāma natthīti dassetuṃ “ārogyatthañca",
  "atk-vin01a:2065_5": "sukhatthañcā”ti khaṇḍacakkabaddhacakkādibhedavicittaṃ pāḷimāha.",
  "atk-vin01a:2066_0": "Tattha ārogyatthañca sukhatthañca ārogyatthañca bhesajjatthañcā ti evaṃ ārogyapadaṃ sabbapadehi yojetvā vuttamekaṃ khaṇḍacakkaṃ.",
  "atk-vin01a:2066_1": "Sukhapadādīni sabbapadehi yojetvā yāva attano attano atītānantarapadaṃ tāva ānetvā vuttāni nava baddhacakkānīti",
  "atk-vin01a:2066_2": "evaṃ ekekamūlakāni dasa cakkāni honti,",
  "atk-vin01a:2066_3": "tāni dumūlakādīhi saddhiṃ asammohato vitthāretvā veditabbāni.",
  "atk-vin01a:2066_4": "Attho panettha pākaṭoyeva.",
  "atk-vin01a:2067_0": "Yathā ca ārogyatthāyātiādīsu dasasu padesu,",
  "atk-vin01a:2067_1": "evaṃ nīlādīsupi “nīlañca pītakañca ceteti upakkamatī”tiādinā nayena dasa cakkāni vuttāni,",
  "atk-vin01a:2067_2": "tānipi asammohato vitthāretvā veditabbāni.",
  "atk-vin01a:2067_3": "Attho panettha pākaṭoyeva.",
  "atk-vin01a:2068_0": "Puna ārogyatthañca nīlañca ārogyatthañca sukhatthañca nīlañca pītakañcāti ekenekaṃ dvīhi dve…pe…",
  "atk-vin01a:2068_1": "dasahi dasāti evaṃ purimapadehi saddhiṃ pacchimapadāni yojetvā ekaṃ missakacakkaṃ vuttaṃ.",
  "atk-vin01a:2069_0": "Idāni yasmā “nīlaṃ mocessāmī”ti cetetvā upakkamantassa pītakādīsu muttesupi pītakādivasena cetetvā upakkamantassa",
  "atk-vin01a:2069_1": "itaresu muttesupi nevatthi visaṅketo,",
  "atk-vin01a:2069_2": "tasmā etampi nayaṃ dassetuṃ “nīlaṃ mocessāmīti ceteti upakkamati pītakaṃ muccatī”tiādinā nayena cakkāni vuttāni.",
  "atk-vin01a:2069_3": "Tato paraṃ sabbapacchimapadaṃ nīlādīhi navahi padehi saddhiṃ yojetvā kucchicakkaṃ nāma vuttaṃ.",
  "atk-vin01a:2069_4": "Tato pītakādīni nava padāni ekena nīlapadeneva saddhiṃ yojetvā piṭṭhicakkaṃ nāma vuttaṃ.",
  "atk-vin01a:2069_5": "Tato lohitakādīni nava padāni ekena pītakapadeneva saddhiṃ yojetvā dutiyaṃ piṭṭhicakkaṃ vuttaṃ.",
  "atk-vin01a:2069_6": "Evaṃ lohitakapadādīhi saddhiṃ itarāni nava nava padāni yojetvā aññānipi aṭṭha cakkāni vuttānīti evaṃ dasagatikaṃ piṭṭhicakkaṃ veditabbaṃ.",
  "atk-vin01a:2070_0": "Evaṃ khaṇḍacakkādīnaṃ anekesaṃ cakkānaṃ vasena vitthārato garukāpattimeva dassetvā idāni aṅgavaseneva",
  "atk-vin01a:2070_1": "garukāpattiñca lahukāpattiñca anāpattiñca dassetuṃ “ceteti upakkamati muccatī”tiādimāha.",
  "atk-vin01a:2070_2": "Tattha purimanayena ajjhattarūpādīsu rāgādiupatthambhe sati ārogyādīnaṃ atthāya cetentassa upakkamitvā asucimocane tivaṅgasampannā garukāpatti vuttā.",
  "atk-vin01a:2070_3": "Dutiyena nayena cetentassa upakkamantassa ca mocane asati duvaṅgasampannā lahukā thullaccayāpatti.",
  "atk-vin01a:2070_4": "“Ceteti na upakkamati muccatī”tiādīhi chahi nayehi anāpatti.",
  "atk-vin01a:2071_0": "Ayaṃ pana āpattānāpattibhedo saṇho sukhumo,",
  "atk-vin01a:2071_1": "tasmā suṭṭhu sallakkhetabbo.",
  "atk-vin01a:2071_2": "Suṭṭhu sallakkhetvā kukkuccaṃ pucchitena āpatti vā anāpatti vā ācikkhitabbā,",
  "atk-vin01a:2071_3": "vinayakammaṃ vā kātabbaṃ.",
  "atk-vin01a:2071_4": "Asallakkhetvā karonto hi roganidānaṃ ajānitvā bhesajjaṃ karonto vejjo viya vighātañca āpajjati,",
  "atk-vin01a:2071_5": "na ca taṃ puggalaṃ tikicchituṃ samattho hoti.",
  "atk-vin01a:2071_6": "Tatrāyaṃ sallakkhaṇavidhi –",
  "atk-vin01a:2071_7": "kukkuccena āgato bhikkhu yāvatatiyaṃ pucchitabbo –",
  "atk-vin01a:2071_8": "“katarena payogena katarena rāgena āpannosī”ti.",
  "atk-vin01a:2071_9": "Sace paṭhamaṃ aññaṃ vatvā pacchā aññaṃ vadati na ekamaggena katheti,",
  "atk-vin01a:2071_10": "so vattabbo –",
  "atk-vin01a:2071_11": "“tvaṃ na ekamaggena kathesi pariharasi,",
  "atk-vin01a:2071_12": "na sakkā tava vinayakammaṃ kātuṃ gaccha sotthiṃ gavesā”ti.",
  "atk-vin01a:2071_13": "Sace pana tikkhattumpi ekamaggeneva katheti,",
  "atk-vin01a:2071_14": "yathābhūtaṃ attānaṃ āvikaroti,",
  "atk-vin01a:2071_15": "athassa āpattānāpattigarukalahukāpattivinicchayatthaṃ ekādasannaṃ rāgānaṃ vasena ekādasa payogā samavekkhitabbā.",
  "atk-vin01a:2072_0": "Tatrime ekādasa rāgā –",
  "atk-vin01a:2072_1": "mocanassādo,",
  "atk-vin01a:2072_2": "muccanassādo,",
  "atk-vin01a:2072_3": "muttassādo,",
  "atk-vin01a:2072_4": "methunassādo,",
  "atk-vin01a:2072_5": "phassassādo,",
  "atk-vin01a:2072_6": "kaṇḍuvanassādo,",
  "atk-vin01a:2072_7": "dassanassādo,",
  "atk-vin01a:2072_8": "nisajjassādo,",
  "atk-vin01a:2072_9": "vācassādo,",
  "atk-vin01a:2072_10": "gehassitapemaṃ,",
  "atk-vin01a:2072_11": "vanabhaṅgiyanti.",
  "atk-vin01a:2072_12": "Tattha mocetuṃ assādo mocanassādo,",
  "atk-vin01a:2072_13": "muccane assādo muccanassādo,",
  "atk-vin01a:2072_14": "mutte assādo muttassādo,",
  "atk-vin01a:2072_15": "methune assādo methunassādo,",
  "atk-vin01a:2072_16": "phasse assādo phassassādo,",
  "atk-vin01a:2072_17": "kaṇḍuvane assādo kaṇḍuvanassādo,",
  "atk-vin01a:2072_18": "dassane assādo dassanassādo,",
  "atk-vin01a:2072_19": "nisajjāya assādo nisajjassādo,",
  "atk-vin01a:2072_20": "vācāya assādo vācassādo,",
  "atk-vin01a:2072_21": "gehassitaṃ pemaṃ gehassitapemaṃ,",
  "atk-vin01a:2072_22": "vanabhaṅgiyanti yaṃkiñci pupphaphalādi vanato bhañjitvā āhaṭaṃ.",
  "atk-vin01a:2072_23": "Ettha ca navahi padehi sampayuttaassādasīsena rāgo vutto.",
  "atk-vin01a:2072_24": "Ekena padena sarūpeneva,",
  "atk-vin01a:2072_25": "ekena padena vatthunā vutto,",
  "atk-vin01a:2072_26": "vanabhaṅgo hi rāgassa vatthu na rāgoyeva.",
  "atk-vin01a:2073_0": "Etesaṃ pana rāgānaṃ vasena evaṃ payogā samavekkhitabbā –",
  "atk-vin01a:2073_1": "mocanassāde mocanassādacetanāya cetento ceva assādento ca upakkamati muccati saṅghādiseso.",
  "atk-vin01a:2073_2": "Tatheva cetento ca assādento ca upakkamati na muccati thullaccayaṃ.",
  "atk-vin01a:2073_3": "Sace pana sayanakāle rāgapariyuṭṭhito hutvā ūrunā vā muṭṭhinā vā aṅgajātaṃ gāḷhaṃ pīḷetvā mocanatthāya saussāhova supati,",
  "atk-vin01a:2073_4": "supantassa cassa asuci muccati saṅghādiseso.",
  "atk-vin01a:2073_5": "Sace rāgapariyuṭṭhānaṃ asubhamanasikārena vūpasametvā suddhacitto supati,",
  "atk-vin01a:2073_6": "supantassa muttepi anāpatti.",
  "atk-vin01a:2074_0": "Muccanassāde attano dhammatāya muccamānaṃ assādeti na upakkamati anāpatti.",
  "atk-vin01a:2074_1": "Sace pana muccamānaṃ assādento upakkamati,",
  "atk-vin01a:2074_2": "tena upakkamena mutte saṅghādiseso.",
  "atk-vin01a:2074_3": "Attano dhammatāya muccamāne “mā kāsāvaṃ vā senāsanaṃ vā dussī”ti aṅgajātaṃ gahetvā jagganatthāya udakaṭṭhānaṃ",
  "atk-vin01a:2074_4": "gacchati vaṭṭatīti mahāpaccariyaṃ vuttaṃ.",
  "atk-vin01a:2075_0": "Muttassāde attano dhammatāya mutte ṭhānā cute asucimhi pacchā assādentassa vinā upakkamena muccati, anāpatti.",
  "atk-vin01a:2075_1": "Sace assādetvā puna mocanatthāya nimitte upakkamitvā moceti,",
  "atk-vin01a:2075_2": "saṅghādiseso.",
  "atk-vin01a:2076_0": "Methunassāde methunarāgena mātugāmaṃ gaṇhāti,",
  "atk-vin01a:2076_1": "tena payogena asuci muccati, anāpatti.",
  "atk-vin01a:2076_2": "Methunadhammassa payogattā pana tādise gahaṇe dukkaṭaṃ,",
  "atk-vin01a:2076_3": "sīsaṃ patte pārājikaṃ.",
  "atk-vin01a:2076_4": "Sace methunarāgena ratto puna assādetvā mocanatthāya nimitte upakkamitvā moceti,",
  "atk-vin01a:2076_5": "saṅghādiseso.",
  "atk-vin01a:2077_0": "Phassassāde duvidho phasso –",
  "atk-vin01a:2077_1": "ajjhattiko,",
  "atk-vin01a:2077_2": "bāhiro ca.",
  "atk-vin01a:2077_3": "Ajjhattike tāva attano nimittaṃ thaddhaṃ mudukanti jānissāmīti vā lolabhāvena vā kīḷāpayato asuci muccati, anāpatti.",
  "atk-vin01a:2077_4": "Sace kīḷāpento assādetvā mocanatthāya nimitte upakkamitvā moceti,",
  "atk-vin01a:2077_5": "saṅghādiseso.",
  "atk-vin01a:2077_6": "Bāhiraphasse pana kāyasaṃsaggarāgena mātugāmassa aṅgamaṅgāni parāmasato ceva āliṅgato ca asuci muccati, anāpatti.",
  "atk-vin01a:2077_7": "Kāyasaṃsaggasaṅghādisesaṃ pana āpajjati.",
  "atk-vin01a:2077_8": "Sace kāyasaṃsaggarāgena ratto puna assādetvā mocanatthāya nimitte upakkamitvā moceti visaṭṭhipaccayāpi saṅghādiseso.",
  "atk-vin01a:2078_0": "Kaṇḍuvanassāde daddukacchupiḷakapāṇakādīnaṃ aññataravasena kaṇḍuvamānaṃ nimittaṃ kaṇḍuvanassāde neva kaṇḍuvato asuci muccati, anāpatti.",
  "atk-vin01a:2078_1": "Kaṇḍuvanassādena ratto puna assādetvā mocanatthāya nimitte upakkamitvā moceti,",
  "atk-vin01a:2078_2": "saṅghādiseso.",
  "atk-vin01a:2079_0": "Dassanassāde dassanassādena punappunaṃ mātugāmassa anokāsaṃ upanijjhāyato asuci muccati, anāpatti.",
  "atk-vin01a:2079_1": "Mātugāmassa anokāsupanijjhāne pana dukkaṭaṃ.",
  "atk-vin01a:2079_2": "Sace dassanassādena ratto puna assādetvā mocanatthāya nimitte upakkamitvā moceti,",
  "atk-vin01a:2079_3": "saṅghādiseso.",
  "atk-vin01a:2080_0": "Nisajjassāde mātugāmena saddhiṃ raho nisajjassādarāgena nisinnassa asuci muccati, anāpatti.",
  "atk-vin01a:2080_1": "Raho nisajjapaccayā pana āpannāya āpattiyā kāretabbo.",
  "atk-vin01a:2080_2": "Sace nisajjassādena ratto puna assādetvā mocanatthāya nimitte upakkamitvā moceti,",
  "atk-vin01a:2080_3": "saṅghādiseso.",
  "atk-vin01a:2081_0": "Vācassāde vācassādarāgena mātugāmaṃ methunasannissitāhi vācāhi obhāsantassa asuci muccati, anāpatti.",
  "atk-vin01a:2081_1": "Duṭṭhullavācāsaṅghādisesaṃ pana āpajjati.",
  "atk-vin01a:2081_2": "Sace vācassādena ratto puna assādetvā mocanatthāya nimitte upakkamitvā moceti,",
  "atk-vin01a:2081_3": "saṅghādiseso.",
  "atk-vin01a:2082_0": "Gehassitapeme mātaraṃ vā mātupemena bhaginiṃ vā bhaginipemena punappunaṃ parāmasato ceva āliṅgato ca asuci muccati, anāpatti.",
  "atk-vin01a:2082_1": "Gehassitapemena pana phusanapaccayā dukkaṭaṃ.",
  "atk-vin01a:2082_2": "Sace gehassitapemena ratto puna assādetvā mocanatthāya nimitte upakkamitvā moceti,",
  "atk-vin01a:2082_3": "saṅghādiseso.",
  "atk-vin01a:2083_0": "Vanabhaṅge itthipurisā aññamaññaṃ kiñcideva tambūlagandhapupphavāsādippakāraṃ paṇṇākāraṃ mittasanthavabhāvassa",
  "atk-vin01a:2083_1": "daḷhabhāvatthāya pesenti ayaṃ vanabhaṅgo nāma.",
  "atk-vin01a:2083_2": "Tañce mātugāmo kassaci saṃsaṭṭhavihārikassa kulūpakabhikkhuno peseti,",
  "atk-vin01a:2083_3": "tassa ca “asukāya nāma idaṃ pesita”nti sārattassa punappunaṃ hatthehi taṃ vanabhaṅgaṃ kīḷāpayato asuci muccati, anāpatti.",
  "atk-vin01a:2083_4": "Sace vanabhaṅge sāratto puna assādetvā mocanatthāya nimitte upakkamitvā moceti,",
  "atk-vin01a:2083_5": "saṅghādiseso.",
  "atk-vin01a:2083_6": "Sace upakkamantepi na muccati,",
  "atk-vin01a:2083_7": "thullaccayaṃ.",
  "atk-vin01a:2084_0": "Evametesaṃ ekādasannaṃ rāgānaṃ vasena ime ekādasa payoge samevekkhitvā āpatti vā anāpatti vā sallakkhetabbā.",
  "atk-vin01a:2084_1": "Sallakkhetvā sace garukā hoti “garukā”ti ācikkhitabbā.",
  "atk-vin01a:2084_2": "Sace lahukā hoti “lahukā”ti ācikkhitabbā.",
  "atk-vin01a:2084_3": "Tadanurūpañca vinayakammaṃ kātabbaṃ.",
  "atk-vin01a:2084_4": "Evañhi kataṃ sukataṃ hoti roganidānaṃ ñatvā vejjena katabhesajjamiva,",
  "atk-vin01a:2084_5": "tassa ca puggalassa sotthibhāvāya saṃvattati.",
  "atk-vin01a:2085_0": "262.",
  "atk-vin01a:2085_1": "Ceteti na upakkamatītiādīsu mocanassādacetanāya ceteti,",
  "atk-vin01a:2085_2": "na upakkamati, muccati, anāpatti.",
  "atk-vin01a:2085_3": "Mocanassādapīḷito “aho vata mucceyyā”ti ceteti,",
  "atk-vin01a:2085_4": "na upakkamati,",
  "atk-vin01a:2085_5": "na muccati, anāpatti.",
  "atk-vin01a:2085_6": "Mocanassādena na ceteti,",
  "atk-vin01a:2085_7": "phassassādena kaṇḍuvanassādena vā upakkamati, muccati, anāpatti.",
  "atk-vin01a:2085_8": "Tatheva na ceteti,",
  "atk-vin01a:2085_9": "upakkamati,",
  "atk-vin01a:2085_10": "na muccati, anāpatti.",
  "atk-vin01a:2085_11": "Kāmavitakkaṃ vitakkento mocanatthāya na ceteti,",
  "atk-vin01a:2085_12": "na upakkamati, muccati, anāpatti.",
  "atk-vin01a:2085_13": "Sace panassa vitakkayatopi na muccati idaṃ āgatameva hoti,",
  "atk-vin01a:2085_14": "“na ceteti,",
  "atk-vin01a:2085_15": "na upakkamati,",
  "atk-vin01a:2085_16": "na muccati,",
  "atk-vin01a:2085_17": "anāpattī”ti.",
  "atk-vin01a:2086_0": "Anāpatti supinantenāti suttassa supine methunaṃ dhammaṃ paṭisevantassa viya kāyasaṃsaggādīni āpajjantassa",
  "atk-vin01a:2086_1": "viya supinanteneva kāraṇena yassa asuci muccati,",
  "atk-vin01a:2086_2": "tassa anāpatti.",
  "atk-vin01a:2086_3": "Supine pana uppannāya assādacetanāya sacassa visayo hoti,",
  "atk-vin01a:2086_4": "niccalena bhavitabbaṃ,",
  "atk-vin01a:2086_5": "na hatthena nimittaṃ kīḷāpetabbaṃ,",
  "atk-vin01a:2086_6": "kāsāvapaccattharaṇarakkhaṇatthaṃ pana hatthapuṭena gahetvā jagganatthāya udakaṭṭhānaṃ gantuṃ vaṭṭati.",
  "atk-vin01a:2087_0": "Namocanādhippāyassāti yassa bhesajjena vā nimittaṃ ālimpantassa uccārādīni vā karontassa namocanādhippāyassa muccati,",
  "atk-vin01a:2087_1": "tassāpi anāpatti.",
  "atk-vin01a:2087_2": "Ummattakassa duvidhassāpi anāpatti.",
  "atk-vin01a:2087_3": "Idha seyyasako ādikammiko,",
  "atk-vin01a:2087_4": "tassa anāpatti ādikammikassāti.",
  "atk-vin01a:2088_0": "Padabhājanīyavaṇṇanā niṭṭhitā.",
  "atk-vin01a:2089_0": "Samuṭṭhānādīsu idaṃ sikkhāpadaṃ paṭhamapārājikasamuṭṭhānaṃ kāyacittato samuṭṭhāti. Kiriyā,",
  "atk-vin01a:2089_1": "saññāvimokkhaṃ,",
  "atk-vin01a:2089_2": "sacittakaṃ,",
  "atk-vin01a:2089_3": "lokavajjaṃ,",
  "atk-vin01a:2089_4": "kāyakammaṃ,",
  "atk-vin01a:2089_5": "akusalacittaṃ,",
  "atk-vin01a:2089_6": "dvivedanaṃ,",
  "atk-vin01a:2089_7": "sukhamajjhattadvayenāti.",
  "atk-vin01a:2090_0": "263. Vinītavatthūsu supinavatthu anupaññattiyaṃ vuttanayameva. Uccārapassāvavatthūni uttānatthāneva.",
  "atk-vin01a:2091_0": "Vitakkavatthusmiṃ kāmavitakkanti gehassitakāmavitakkaṃ.",
  "atk-vin01a:2091_1": "Tattha kiñcāpi anāpatti vuttā,",
  "atk-vin01a:2091_2": "atha kho vitakkagatikena na bhavitabbaṃ.",
  "atk-vin01a:2091_3": "Uṇhodakavatthūsu paṭhamaṃ uttānameva.",
  "atk-vin01a:2091_4": "Dutiye so bhikkhu mocetukāmo uṇhodakena nimittaṃ paharitvā paharitvā nhāyi,",
  "atk-vin01a:2091_5": "tenassa āpatti vuttā.",
  "atk-vin01a:2091_6": "Tatiye upakkamassa atthitāya thullaccayaṃ.",
  "atk-vin01a:2091_7": "Bhesajjakaṇḍuvanavatthūni uttānatthāneva.",
  "atk-vin01a:2092_0": "264.",
  "atk-vin01a:2092_1": "Maggavatthūsu paṭhamassa thulaūrukassa maggaṃ gacchantassa sambādhaṭṭhāne ghaṭṭanāya asuci mucci,",
  "atk-vin01a:2092_2": "tassa namocanādhippāyattā anāpatti.",
  "atk-vin01a:2092_3": "Dutiyassa tatheva mucci,",
  "atk-vin01a:2092_4": "mocanādhippāyattā pana saṅghādiseso.",
  "atk-vin01a:2092_5": "Tatiyassa na mucci,",
  "atk-vin01a:2092_6": "upakkamasabbhāvato pana thullaccayaṃ.",
  "atk-vin01a:2092_7": "Tasmā maggaṃ gacchantena uppanne pariḷāhe na gantabbaṃ,",
  "atk-vin01a:2092_8": "gamanaṃ upacchinditvā asubhādimanasikārena cittaṃ vūpasametvā suddhacittena kammaṭṭhānaṃ ādāya gantabbaṃ.",
  "atk-vin01a:2092_9": "Sace ṭhito vinodetuṃ na sakkoti,",
  "atk-vin01a:2092_10": "maggā okkamma nisīditvā vinodetvā kammaṭṭhānaṃ ādāya suddhacitteneva gantabbaṃ.",
  "atk-vin01a:2093_0": "Vatthivatthūsu te bhikkhū vatthiṃ daḷhaṃ gahetvā pūretvā pūretvā vissajjentā gāmadārakā viya passāvamakaṃsu.",
  "atk-vin01a:2093_1": "Jantāgharavatthusmiṃ udaraṃ tāpentassa mocanādhippāyassāpi amocanādhippāyassāpi mutte anāpattiyeva.",
  "atk-vin01a:2093_2": "Parikammaṃ karontassa nimittacālanavasena asuci mucci,",
  "atk-vin01a:2093_3": "tasmā āpattiṭṭhāne āpatti vuttā.",
  "atk-vin01a:2094_0": "265.",
  "atk-vin01a:2094_1": "Ūrughaṭṭāpanavatthūsu yesaṃ āpatti vuttā te aṅgajātampi phusāpesunti veditabbāti evaṃ kurundaṭṭhakathāyaṃ vuttaṃ.",
  "atk-vin01a:2094_2": "Sāmaṇerādivatthūni uttānatthāneva.",
  "atk-vin01a:2095_0": "266.",
  "atk-vin01a:2095_1": "Kāyatthambhanavatthusmiṃ kāyaṃ thambhentassāti ciraṃ nisīditvā vā nipajjitvā vā navakammaṃ vā katvā ālasiyavimocanatthaṃ vijambhentassa.",
  "atk-vin01a:2096_0": "Upanijjhāyanavatthusmiṃ sacepi paṭasataṃ nivatthā hoti purato vā pacchato vā ṭhatvā “imasmiṃ nāma okāse nimitta”nti upanijjhāyantassa dukkaṭameva.",
  "atk-vin01a:2096_1": "Anivatthānaṃ gāmadārikānaṃ nimittaṃ upanijjhāyantassa pana kimeva vattabbaṃ.",
  "atk-vin01a:2096_2": "Tiracchānagatānampi nimitte eseva nayo.",
  "atk-vin01a:2096_3": "Ito cito ca aviloketvā pana divasampi ekapayogena upanijjhāyantassa ekameva dukkaṭaṃ.",
  "atk-vin01a:2096_4": "Ito cito ca viloketvā punappunaṃ upanijjhāyantassa payoge payoge dukkaṭaṃ.",
  "atk-vin01a:2096_5": "Ummīlananimīlanavasena pana na kāretabbo.",
  "atk-vin01a:2096_6": "Sahasā upanijjhāyitvā puna paṭisaṅkhāya saṃvare tiṭṭhato anāpatti,",
  "atk-vin01a:2096_7": "taṃ saṃvaraṃ pahāya puna upanijjhāyato dukkaṭameva.",
  "atk-vin01a:2097_0": "267.",
  "atk-vin01a:2097_1": "Tāḷacchiddādivatthūni uttānatthāneva.",
  "atk-vin01a:2097_2": "Nhānavatthūsu ye udakasotaṃ nimittena pahariṃsu tesaṃ āpatti vuttā.",
  "atk-vin01a:2097_3": "Udañjalavatthūsupi eseva nayo.",
  "atk-vin01a:2097_4": "Ettha ca udañjalanti udakacikkhallo vuccati.",
  "atk-vin01a:2097_5": "Eteneva upāyena ito parāni sabbāneva udake dhāvanādivatthūni veditabbāni.",
  "atk-vin01a:2097_6": "Ayaṃ pana viseso.",
  "atk-vin01a:2097_7": "Pupphāvaḷiyavatthūsu sacepi namocanādhippāyassa anāpatti,",
  "atk-vin01a:2097_8": "kīḷanapaccayā pana dukkaṭaṃ hotīti.",
  "atk-vin01a:2098_0": "Sukkavissaṭṭhisikkhāpadavaṇṇanā niṭṭhitā.",
  "atk-vin01a:2099_0": "2. Kāyasaṃsaggasikkhāpadavaṇṇanā",
  "atk-vin01a:2100_0": "269.",
  "atk-vin01a:2100_1": "Tena samayena buddho bhagavāti kāyasaṃsaggasikkhāpadaṃ.",
  "atk-vin01a:2100_2": "Tatrāyaṃ anuttānapadavaṇṇanā –",
  "atk-vin01a:2100_3": "araññe viharatīti na āveṇike araññe,",
  "atk-vin01a:2100_4": "jetavanavihārasseva paccante ekapasse.",
  "atk-vin01a:2100_5": "Majjhe gabbhoti tassa ca vihārassa majjhe gabbho hoti.",
  "atk-vin01a:2100_6": "Samantā pariyāgāroti samantā panassa maṇḍalamāḷaparikkhepo hoti.",
  "atk-vin01a:2100_7": "So kira majjhe caturassaṃ gabbhaṃ katvā bahi maṇḍalamāḷaparikkhepena kato,",
  "atk-vin01a:2100_8": "yathā sakkā hoti antoyeva āviñchantehi vicarituṃ.",
  "atk-vin01a:2101_0": "Supaññattanti suṭṭha ṭhapitaṃ,",
  "atk-vin01a:2101_1": "yathā yathā yasmiṃ yasmiñca okāse ṭhapitaṃ pāsādikaṃ hoti lokarañjakaṃ tathā tathā tasmiṃ tasmiṃ okāse ṭhapitaṃ,",
  "atk-vin01a:2101_2": "vattasīsena hi soṃ ekakiccampi na karoti.",
  "atk-vin01a:2101_3": "Ekacce vātapāne vivarantoti yesu vivaṭesu andhakāro hoti tāni vivaranto yesu vivaṭesu āloko hoti tāni thakento.",
  "atk-vin01a:2102_0": "Evaṃ vutte sā brāhmaṇī taṃ brāhmaṇaṃ etadavocāti evaṃ tena brāhmaṇena pasaṃsitvā vutte sā brāhmaṇī “pasanno",
  "atk-vin01a:2102_1": "ayaṃ brāhmaṇo pabbajitukāmo maññe”ti sallakkhetvā nigūhitabbampi taṃ attano vippakāraṃ pakāsentī kevalaṃ",
  "atk-vin01a:2102_2": "tassa saddhāvighātāpekkhā hutvā etaṃ “kuto tassa uḷārattatā”tiādivacanamavoca.",
  "atk-vin01a:2102_3": "Tattha uḷāro attā assāti uḷārattā,",
  "atk-vin01a:2102_4": "uḷārattano bhāvo uṭṭhārattatā.",
  "atk-vin01a:2102_5": "Kulitthīhītiādīsu kulitthiyo nāma gharassāminiyo.",
  "atk-vin01a:2102_6": "Kuladhītaro nāma purisantaragatā kuladhītaro.",
  "atk-vin01a:2102_7": "Kulakumāriyo nāma aniviṭṭhā vuccanti.",
  "atk-vin01a:2102_8": "Kulasuṇhā nāma parakulato ānītā kuladārakānaṃ vadhuyo.",
  "atk-vin01a:2103_0": "270.",
  "atk-vin01a:2103_1": "Otiṇṇoti yakkhādīhi viya sattā anto uppajjantena rāgena otiṇṇo,",
  "atk-vin01a:2103_2": "kūpādīni viya sattā asamapekkhitvā rajanīye ṭhāne rajjanto sayaṃ vā rāgaṃ otiṇṇo,",
  "atk-vin01a:2103_3": "yasmā pana ubhayathāpi rāgasamaṅgissevetaṃ adhivacanaṃ,",
  "atk-vin01a:2103_4": "tasmā “otiṇṇo nāma sāratto apekkhavā paṭibaddhacitto”ti evamassa padabhājanaṃ vuttaṃ.",
  "atk-vin01a:2104_0": "Tattha sārattoti kāyasaṃsaggarāgena suṭṭhu ratto.",
  "atk-vin01a:2104_1": "Apekkhavāti kāyasaṃsaggāpekkhāya apekkhavā.",
  "atk-vin01a:2104_2": "Paṭibaddhacittoti kāyasaṃsaggarāgeneva tasmiṃ vatthusmiṃ paṭibaddhacitto.",
  "atk-vin01a:2104_3": "Vipariṇatenāti parisuddhabhavaṅgasantatisaṅkhātaṃ pakatiṃ vijahitvā aññathā pavattena,",
  "atk-vin01a:2104_4": "virūpaṃ vā pariṇatena virūpaṃ parivattena,",
  "atk-vin01a:2104_5": "yathā parivattamānaṃ virūpaṃ hoti evaṃ parivattitvā ṭhitenāti adhippāyo.",
  "atk-vin01a:2105_0": "271.",
  "atk-vin01a:2105_1": "Yasmā panetaṃ rāgādīhi sampayogaṃ nātivattati,",
  "atk-vin01a:2105_2": "tasmā “vipariṇatanti rattampi citta”ntiādinā nayenassa padabhājanaṃ vatvā ante idhādhippetamatthaṃ dassento",
  "atk-vin01a:2105_3": "“apica rattaṃ cittaṃ imasmiṃ atthe adhippetaṃ vipariṇata”nti āha.",
  "atk-vin01a:2106_0": "Tadahujātāti taṃdivasaṃ jātā jātamattā allamaṃsapesivaṇṇā,",
  "atk-vin01a:2106_1": "evarūpāyapi hi saddhiṃ kāyasaṃsagge saṅghādiseso,",
  "atk-vin01a:2106_2": "methunavītikkame pārājikaṃ,",
  "atk-vin01a:2106_3": "raho nisajjassāde pācittiyañca hoti.",
  "atk-vin01a:2106_4": "Pagevāti paṭhamameva.",
  "atk-vin01a:2107_0": "Kāyasaṃsaggaṃ samāpajjeyyāti hatthaggahaṇādikāyasampayogaṃ kāyamissībhāvaṃ samāpajjeyya,",
  "atk-vin01a:2107_1": "yasmā panetaṃ samāpajjantassa yo so kāyasaṃsaggo nāma so atthato ajjhācāro hoti,",
  "atk-vin01a:2107_2": "rāgavasena abhibhavitvā saññamavelaṃ ācāro,",
  "atk-vin01a:2107_3": "tasmāssa saṅkhepana atthaṃ dassento “ajjhācāro vuccatī”ti padabhājanamāha.",
  "atk-vin01a:2108_0": "Hatthaggāhaṃ vātiādibhedaṃ panassa vitthārena atthadassanaṃ.",
  "atk-vin01a:2108_1": "Tattha hatthādīnaṃ vibhāgadassanatthaṃ “hattho nāma kapparaṃ upādāyā”tiādimāha tattha kapparaṃ upādāyāti dutiyaṃ.",
  "atk-vin01a:2108_2": "Mahāsandhiṃ upādāya.",
  "atk-vin01a:2108_3": "Aññattha pana maṇibandhato paṭṭhāya yāva agganakhā hattho idha saddhiṃ aggabāhāya kapparato paṭṭhāya adhippeto.",
  "atk-vin01a:2109_0": "Suddhakesā vāti suttādīhi amissā suddhā kesāyeva.",
  "atk-vin01a:2109_1": "Veṇīti tīhi kesavaṭṭīhi vinandhitvā katakesakalāpassetaṃ nāmaṃ.",
  "atk-vin01a:2109_2": "Suttamissāti pañcavaṇṇena suttena kese missetvā katā.",
  "atk-vin01a:2109_3": "Mālāmissāti vassikapupphādīhi missetvā tīhi kesavaṭṭīhi vinandhitvā katā,",
  "atk-vin01a:2109_4": "avinaddhopi vā kevalaṃ pupphamissako kesakalāpo idha “veṇī”ti veditabbo.",
  "atk-vin01a:2109_5": "Hiraññamissāti kahāpaṇamālāya missetvā katā.",
  "atk-vin01a:2109_6": "Suvaṇṇamissāti suvaṇṇacīrakehi vā pāmaṅgādīhi vā missetvā katā.",
  "atk-vin01a:2109_7": "Muttāmissāti muttāvalīhi missetvā katā.",
  "atk-vin01a:2109_8": "Maṇimissāti suttārūḷhehi maṇīhi missetvā katā.",
  "atk-vin01a:2109_9": "Etāsu hi yaṃkiñci veṇiṃ gaṇhantassa saṅghādisesoyeva.",
  "atk-vin01a:2109_10": "“Ahaṃ missakaveṇiṃ aggahesi”nti vadantassa mokkho natthi.",
  "atk-vin01a:2109_11": "Veṇiggahaṇena cettha kesāpi gahitāva honti,",
  "atk-vin01a:2109_12": "tasmā yo ekampi kesaṃ gaṇhāti tassapi āpattiyeva.",
  "atk-vin01a:2110_0": "Hatthañca veṇiñca ṭhapetvāti idha vuttalakkhaṇaṃ hatthañca sabbappakārañca veṇiṃ ṭhapetvā avasesaṃ sarīraṃ “aṅga”nti veditabbaṃ.",
  "atk-vin01a:2110_1": "Evaṃ paricchinnesu hatthādīsu hatthassa gahaṇaṃ hatthaggāho,",
  "atk-vin01a:2110_2": "veṇiyā gahaṇaṃ veṇiggāho,",
  "atk-vin01a:2110_3": "avasesasasarīrassa parāmasanaṃ aññatarassa vā aññatarassa vā aṅgassa parāmasanaṃ,",
  "atk-vin01a:2110_4": "yo taṃ hatthaggāhaṃ vā veṇiggāhaṃ vā aññatarassa vā aññatarassa vā aṅgassa parāmasanaṃ samāpajjeyya,",
  "atk-vin01a:2110_5": "tassa saṅghādiseso nāma āpattinikāyo hotīti.",
  "atk-vin01a:2110_6": "Ayaṃ sikkhāpadassa attho.",
  "atk-vin01a:2111_0": "272.",
  "atk-vin01a:2111_1": "Yasmā pana yo ca hatthaggāho yo ca veṇiggāho yañca avasesassa aṅgassa parāmasanaṃ taṃ sabbampi bhedato dvādasavidhaṃ hoti,",
  "atk-vin01a:2111_2": "tasmā taṃ bhedaṃ dassetuṃ “āmasanā parāmasanā”tiādinā nayenassa padabhājanaṃ vuttaṃ.",
  "atk-vin01a:2111_3": "Tattha yañca vuttaṃ “āmasanā nāma āmaṭṭhamattā”ti yañca “chupanaṃ nāma phuṭṭhamatta”nti,",
  "atk-vin01a:2111_4": "imesaṃ ayaṃ viseso –",
  "atk-vin01a:2111_5": "āmasanāti āmajjanā phuṭṭhokāsaṃ anatikkamitvāpi tattheva saṅghaṭṭanā.",
  "atk-vin01a:2111_6": "Ayañhi “āmaṭṭhamattā”ti vuccati.",
  "atk-vin01a:2111_7": "Chupananti asaṅghaṭṭetvā phuṭṭhamattaṃ.",
  "atk-vin01a:2112_0": "Yampi ummasanāya ca ullaṅghanāya ca niddese “uddhaṃ uccāraṇā”ti ekameva padaṃ vuttaṃ.",
  "atk-vin01a:2112_1": "Tatrāpi ayaṃ viseso –",
  "atk-vin01a:2112_2": "paṭhamaṃ attano kāyassa itthiyā kāye uddhaṃ pesanavasena vuttaṃ,",
  "atk-vin01a:2112_3": "dutiyaṃ itthiyā kāyaṃ ukkhipanavasena,",
  "atk-vin01a:2112_4": "sesaṃ pākaṭameva.",
  "atk-vin01a:2113_0": "273.",
  "atk-vin01a:2113_1": "Idāni yvāyaṃ otiṇṇo vipariṇatena cittena kāyasaṃsaggaṃ samāpajjati,",
  "atk-vin01a:2113_2": "tassa etesaṃ padānaṃ vasena vitthārato āpattibhedaṃ dassento “itthī ca hoti itthisaññī sāratto ca bhikkhu ca naṃ itthiyā kāyena kāya”ntiādimāha.",
  "atk-vin01a:2113_3": "Tattha bhikkhu ca naṃ itthiyā kāyena kāyanti so sāratto ca itthisaññī ca bhikkhu attano kāyena.",
  "atk-vin01a:2113_4": "Nanti nipātamattaṃ.",
  "atk-vin01a:2113_5": "Atha vā etaṃ tassā itthiyā hatthādibhedaṃ kāyaṃ.",
  "atk-vin01a:2113_6": "Āmasati parāmasatīti etesu ce ekenāpi ākārena ajjhācarati,",
  "atk-vin01a:2113_7": "āpatti saṅghādisesassa.",
  "atk-vin01a:2113_8": "Tattha sakiṃ āmasato ekā āpatti,",
  "atk-vin01a:2113_9": "punappunaṃ āmasato payoge payoge saṅghādiseso.",
  "atk-vin01a:2114_0": "Parāmasantopi sace kāyato amocetvāva ito cito ca attano hatthaṃ vā kāyaṃ vā sañcopeti harati peseti divasampi parāmasato ekāva āpatti.",
  "atk-vin01a:2114_1": "Sace kāyato mocetvā mocetvā parāmasati payoge payoge āpatti.",
  "atk-vin01a:2115_0": "Omasantopi sace kāyato amocetvāva itthiyā matthakato paṭṭhāya yāva pādapiṭṭhiṃ omasati ekāva āpatti.",
  "atk-vin01a:2115_1": "Sace pana udarādīsu taṃ taṃ ṭhānaṃ patvā muñcitvā muñcitvā omasati payoge payoge āpatti.",
  "atk-vin01a:2115_2": "Ummasanāyapi pādato paṭṭhāya yāva sīsaṃ ummasantassa eseva nayo.",
  "atk-vin01a:2116_0": "Olaṅghanāya mātugāmaṃ kesesu gahetvā nāmetvā cumbanādīsu yaṃ ajjhācāraṃ icchati taṃ katvā muñcato ekāva āpatti.",
  "atk-vin01a:2116_1": "Uṭṭhitaṃ punappunaṃ nāmayato payoge payoge āpatti.",
  "atk-vin01a:2116_2": "Ullaṅghanāyapi kesesu vā hatthesu vā gahetvā vuṭṭhāpayato eseva nayo.",
  "atk-vin01a:2117_0": "Ākaḍḍhanāya attano abhimukhaṃ ākaḍḍhanto yāva na muñcati tāva ekāva āpatti.",
  "atk-vin01a:2117_1": "Muñcitvā muñcitvā ākaḍḍhantassa payoge payoge āpatti.",
  "atk-vin01a:2117_2": "Patikaḍḍhanāyapi parammukhaṃ piṭṭhiyaṃ gahetvā paṭippaṇāmayato eseva nayo.",
  "atk-vin01a:2118_0": "Abhiniggaṇhanāya hatthe vā bāhāya vā daḷhaṃ gahetvā yojanampi gacchato ekāva āpatti.",
  "atk-vin01a:2118_1": "Muñcitvā punappunaṃ gaṇhato payoge payoge āpatti.",
  "atk-vin01a:2118_2": "Amuñcitvā punappunaṃ phusato ca āliṅgato ca payoge payoge āpattīti mahāsumatthero āha.",
  "atk-vin01a:2118_3": "Mahāpadumatthero panāha –",
  "atk-vin01a:2118_4": "“mūlaggahaṇameva pamāṇaṃ,",
  "atk-vin01a:2118_5": "tasmā yāva na muñcati tāva ekā eva āpattī”ti.",
  "atk-vin01a:2119_0": "Abhinippīḷanāya vatthena vā ābharaṇena vā saddhiṃ pīḷayato aṅgaṃ aphusantassa thullaccayaṃ,",
  "atk-vin01a:2119_1": "phusantassa saṅghādiseso,",
  "atk-vin01a:2119_2": "ekapayogena ekā āpatti,",
  "atk-vin01a:2119_3": "nānāpayogena nānā.",
  "atk-vin01a:2120_0": "Gahaṇachupanesu aññaṃ kiñci vikāraṃ akarontopi gahitamattaphuṭṭhamattenāpi āpattiṃ āpajjati.",
  "atk-vin01a:2121_0": "Evametesu āmasanādīsu ekenāpi ākārena ajjhācārato itthiyā itthisaññissa saṅghādiseso,",
  "atk-vin01a:2121_1": "vematikassa thullaccayaṃ,",
  "atk-vin01a:2121_2": "paṇḍakapurisatiracchānagatasaññissāpi thullaccayameva.",
  "atk-vin01a:2121_3": "Paṇḍake paṇḍakasaññissa thullaccayaṃ,",
  "atk-vin01a:2121_4": "vematikassa dukkaṭaṃ.",
  "atk-vin01a:2121_5": "Purisatiracchānagataitthisaññissāpi dukkaṭameva.",
  "atk-vin01a:2121_6": "Purise purisasaññissāpi vematikassāpi itthipaṇḍakatiracchānagatasaññissāpi dukkaṭameva.",
  "atk-vin01a:2121_7": "Tiracchānagatepi sabbākārena dukkaṭamevāti.",
  "atk-vin01a:2121_8": "Imā ekamūlakanaye vuttā āpattiyo sallakkhetvā imināva upāyena “dve itthiyo dvinnaṃ itthīna”ntiādivasena",
  "atk-vin01a:2121_9": "vutte dumūlakanayepi diguṇā āpattiyo veditabbā.",
  "atk-vin01a:2121_10": "Yathā ca dvīsu itthīsu dve saṅghādisesā;",
  "atk-vin01a:2121_11": "evaṃ sambahulāsu sambahulā veditabbā.",
  "atk-vin01a:2122_0": "Yo hi ekato ṭhitā sambahulā itthiyo bāhāhi parikkhipitvā gaṇhāti so yattakā itthiyo phuṭṭhā tāsaṃ gaṇanāya saṅghādisese āpajjati,",
  "atk-vin01a:2122_1": "majjhagatānaṃ gaṇanāya thullaccaye.",
  "atk-vin01a:2122_2": "Tā hi tena kāyappaṭibaddhena āmaṭṭhā honti.",
  "atk-vin01a:2122_3": "Yo pana sambahulānaṃ aṅguliyo vā kese vā ekato katvā gaṇhāti,",
  "atk-vin01a:2122_4": "so aṅguliyo ca kese ca agaṇetvā itthiyo gaṇetvā saṅghādisesehi kāretabbo.",
  "atk-vin01a:2122_5": "Yāsañca itthīnaṃ aṅguliyo vā kesā vā majjhagatā honti,",
  "atk-vin01a:2122_6": "tāsaṃ gaṇanāya thullaccaye āpajjati.",
  "atk-vin01a:2122_7": "Tā hi tena kāyappaṭibaddhena āmaṭṭhā honti,",
  "atk-vin01a:2122_8": "sambahulā pana itthiyo kāyappaṭibaddhehi rajjuvatthādīhi parikkhipitvā gaṇhanto sabbāsaṃyeva antoparikkhepagatānaṃ gaṇanāya thullaccaye āpajjati.",
  "atk-vin01a:2122_9": "Mahāpaccariyaṃ aphuṭṭhāsu dukkaṭaṃ vuttaṃ.",
  "atk-vin01a:2122_10": "Tattha yasmā pāḷiyaṃ kāyappaṭibaddhappaṭibaddhena āmasanaṃ nāma natthi,",
  "atk-vin01a:2122_11": "tasmā sabbampi kāyappaṭibaddhappaṭibaddhaṃ kāyappaṭibaddheneva saṅgahetvā mahāaṭṭhakathāyañca kurundiyañca vutto purimanayoyevettha yuttataro dissati.",
  "atk-vin01a:2123_0": "Yo hi hatthena hatthaṃ gahetvā paṭipāṭiyā ṭhitāsu itthīsu samasārāgo ekaṃ hatthe gaṇhāti,",
  "atk-vin01a:2123_1": "so gahititthiyā vasena ekaṃ saṅghādisesaṃ āpajjati,",
  "atk-vin01a:2123_2": "itarāsaṃ gaṇanāya purimanayeneva thullaccaye.",
  "atk-vin01a:2123_3": "Sace so taṃ kāyappaṭibaddhe vatthe vā pupphe vā gaṇhāti,",
  "atk-vin01a:2123_4": "sabbāsaṃ gaṇanāya thullaccaye āpajjati.",
  "atk-vin01a:2123_5": "Yatheva hi rajjuvatthādīhi parikkhipantena sabbāpi kāyappaṭibaddhena āmaṭṭhā honti,",
  "atk-vin01a:2123_6": "tathā idhāpi sabbāpi kāyappaṭibaddhena āmaṭṭhā honti.",
  "atk-vin01a:2123_7": "Sace pana tā itthiyo aññamaññaṃ vatthakoṭiyaṃ gahetvā ṭhitā honti,",
  "atk-vin01a:2123_8": "tatra ceso purimanayeneva paṭhamaṃ itthiṃ hatthe gaṇhāti gahitāya vasena saṅghādisesaṃ āpajjati,",
  "atk-vin01a:2123_9": "itarāsaṃ gaṇanāya dukkaṭāni.",
  "atk-vin01a:2123_10": "Sabbāsañhi tāsaṃ tena purimanayeneva kāyapaṭibaddhena kāyappaṭibaddhaṃ āmaṭṭhaṃ hoti.",
  "atk-vin01a:2123_11": "Sace pana sopi taṃ kāyappaṭibaddheyeva gaṇhāti tassā vasena thullaccayaṃ āpajjati,",
  "atk-vin01a:2123_12": "itarāsaṃ gaṇanāya anantaranayeneva dukkaṭāni.",
  "atk-vin01a:2124_0": "Yo pana ghanavatthanivatthaṃ itthiṃ kāyasaṃsaggarāgena vatthe ghaṭṭeti,",
  "atk-vin01a:2124_1": "thullaccayaṃ.",
  "atk-vin01a:2124_2": "Viraḷavatthanivatthaṃ ghaṭṭeti,",
  "atk-vin01a:2124_3": "tatra ce vatthantarehi itthiyā vā nikkhantalomāni bhikkhuṃ bhikkhuno vā paviṭṭhalomāni itthiṃ phusanti,",
  "atk-vin01a:2124_4": "ubhinnaṃ lomāniyeva vā lomāni phusanti,",
  "atk-vin01a:2124_5": "saṅghādiseso.",
  "atk-vin01a:2124_6": "Upādinnakena hi kammajarūpena upādinnakaṃ vā anupādinnakaṃ vā anupādinnakenapi kenaci kesādinā upādinnakaṃ",
  "atk-vin01a:2124_7": "vā anupādinnakaṃ vā phusantopi saṅghādisesaṃ āpajjatiyeva.",
  "atk-vin01a:2125_0": "Tattha kurundiyaṃ “lomāni gaṇetvā saṅghādiseso”ti vuttaṃ.",
  "atk-vin01a:2125_1": "Mahāaṭṭhakathāyaṃ pana “lomāni gaṇetvā āpattiyā na kāretabbo,",
  "atk-vin01a:2125_2": "ekameva saṅghādisesaṃ āpajjati.",
  "atk-vin01a:2125_3": "Saṅghikamañce pana apaccattharitvā nipanno lomāni gaṇetvā kāretabbo”ti vuttaṃ,",
  "atk-vin01a:2125_4": "tadeva yuttaṃ.",
  "atk-vin01a:2125_5": "Itthivasena hi ayaṃ āpatti,",
  "atk-vin01a:2125_6": "na koṭṭhāsavasenāti.",
  "atk-vin01a:2126_0": "Etthāha “yo pana ‘kāyappaṭibaddhaṃ gaṇhissāmī’ti kāyaṃ gaṇhāti,",
  "atk-vin01a:2126_1": "‘kāyaṃ gaṇhissāmī’ti kāyappaṭibaddhaṃ gaṇhāti,",
  "atk-vin01a:2126_2": "so kiṃ āpajjatī”ti.",
  "atk-vin01a:2126_3": "Mahāsumatthero tāva “yathāvatthukamevā”ti vadati.",
  "atk-vin01a:2126_4": "Ayaṃ kirassa laddhi –",
  "atk-vin01a:2127_0": "“Vatthu saññā ca rāgo ca, phassappaṭivijānanā;",
  "atk-vin01a:2128_0": "Yathāniddiṭṭhaniddese, garukaṃ tena kāraye”ti.",
  "atk-vin01a:2129_0": "Ettha “vatthū”ti itthī.",
  "atk-vin01a:2129_1": "“Saññā”ti itthisaññā.",
  "atk-vin01a:2129_2": "“Rāgo”ti kāyasaṃsaggarāgo.",
  "atk-vin01a:2129_3": "“Phassappaṭivijānanā”ti kāyasaṃsaggaphassajānanā.",
  "atk-vin01a:2129_4": "Tasmā yo itthiyā itthisaññī kāyasaṃsaggarāgena “kāyappaṭibaddhaṃ gahessāmī”ti pavattopi kāyaṃ phusati,",
  "atk-vin01a:2129_5": "garukaṃ saṅghādisesaṃyeva āpajjati.",
  "atk-vin01a:2129_6": "Itaropi thullaccayanti mahāpadumatthero panāha –",
  "atk-vin01a:2130_0": "“Saññāya virāgitamhi, gahaṇe ca virāgite;",
  "atk-vin01a:2131_0": "Yathāniddiṭṭhaniddese, garukaṃ tattha na dissatī”ti.",
  "atk-vin01a:2132_0": "Assāpāyaṃ laddhi itthiyā itthisaññino hi saṅghādiseso vutto.",
  "atk-vin01a:2132_1": "Iminā ca itthisaññā virāgitā kāyappaṭibaddhe kāyappaṭibaddhasaññā uppāditā,",
  "atk-vin01a:2132_2": "taṃ gaṇhantassa pana thullaccayaṃ vuttaṃ.",
  "atk-vin01a:2132_3": "Iminā ca gahaṇampi virāgitaṃ taṃ aggahetvā itthī gahitā,",
  "atk-vin01a:2132_4": "tasmā ettha itthisaññāya abhāvato saṅghādiseso na dissati,",
  "atk-vin01a:2132_5": "kāyappaṭibaddhassa aggahitattā thullaccayaṃ na dissati,",
  "atk-vin01a:2132_6": "kāyasaṃsaggarāgena phuṭṭhattā pana dukkaṭaṃ.",
  "atk-vin01a:2132_7": "Kāyasaṃsaggarāgena hi imaṃ nāma vatthuṃ phusato anāpattīti natthi,",
  "atk-vin01a:2132_8": "tasmā dukkaṭamevāti.",
  "atk-vin01a:2133_0": "Idañca pana vatvā idaṃ catukkamāha.",
  "atk-vin01a:2133_1": "“Sārattaṃ gaṇhissāmī’ti sārattaṃ gaṇhi saṅghādiseso,",
  "atk-vin01a:2133_2": "‘virattaṃ gaṇhissāmī’ti virattaṃ gaṇhi dukkaṭaṃ,",
  "atk-vin01a:2133_3": "‘sārattaṃ gaṇhissāmī’ti virattaṃ gaṇhi dukkaṭaṃ,",
  "atk-vin01a:2133_4": "‘virattaṃ gaṇhissāmī’ti sārattaṃ gaṇhi dukkaṭamevā”ti.",
  "atk-vin01a:2133_5": "Kiñcāpi evamāha?",
  "atk-vin01a:2133_6": "Atha kho mahāsumattheravādoyevettha “itthi ca hoti itthisaññī sāratto ca bhikkhu ca naṃ itthiyā kāyena kāyappaṭibaddhaṃ āmasati parāmasati…pe…",
  "atk-vin01a:2133_7": "gaṇhāti chupati āpatti thullaccayassā”ti imāya pāḷiyā “yo hi ekato ṭhitā sambahulā itthiyo bāhāhi parikkhipitvā gaṇhāti,",
  "atk-vin01a:2133_8": "so yattakā itthiyo phuṭṭhā tāsaṃ gaṇanāya saṅghādisese āpajjati,",
  "atk-vin01a:2133_9": "majjhagatānaṃ gaṇanāya thullaccaye”tiādīhi aṭṭhakathāvinicchayehi ca sameti.",
  "atk-vin01a:2133_10": "Yadi hi saññādivirāgena virāgitaṃ nāma bhaveyya “paṇḍako ca hoti itthisaññī”tiādīsu viya “kāyappaṭibaddhañca",
  "atk-vin01a:2133_11": "hoti kāyasaññī cā”tiādināpi nayena pāḷiyaṃ visesaṃ vadeyya.",
  "atk-vin01a:2133_12": "Yasmā pana so na vutto,",
  "atk-vin01a:2133_13": "tasmā itthiyā itthisaññāya sati itthiṃ āmasantassa saṅghādiseso,",
  "atk-vin01a:2133_14": "kāyappaṭibaddhaṃ āmasantassa thullaccayanti yathāvatthukameva yujjati.",
  "atk-vin01a:2134_0": "Mahāpaccariyampi cetaṃ vuttaṃ –",
  "atk-vin01a:2134_1": "“nīlaṃ pārupitvā sayitāya kāḷitthiyā kāyaṃ ghaṭṭessāmī’ti kāyaṃ ghaṭṭeti,",
  "atk-vin01a:2134_2": "saṅghādiseso;",
  "atk-vin01a:2134_3": "‘kāyaṃ ghaṭṭessāmī’ti nīlaṃ ghaṭṭeti,",
  "atk-vin01a:2134_4": "thullaccayaṃ;",
  "atk-vin01a:2134_5": "‘nīlaṃ ghaṭṭessāmī’ti kāyaṃ ghaṭṭeti,",
  "atk-vin01a:2134_6": "saṅghādiseso;",
  "atk-vin01a:2134_7": "‘nīlaṃ ghaṭṭessāmī’ti nīlaṃ ghaṭṭeti,",
  "atk-vin01a:2134_8": "thullaccaya”nti.",
  "atk-vin01a:2134_9": "Yopāyaṃ “itthī ca paṇḍako cā”tiādinā nayena vatthumissakanayo vutto,",
  "atk-vin01a:2134_10": "tasmimpi vatthu saññāvimativasena vuttā āpattiyo pāḷiyaṃ asammuyhantena veditabbā.",
  "atk-vin01a:2135_0": "Kāyenakāyappaṭibaddhavāre pana itthiyā itthisaññissa kāyappaṭibaddhaṃ gaṇhato thullaccayaṃ,",
  "atk-vin01a:2135_1": "sese sabbattha dukkaṭaṃ.",
  "atk-vin01a:2135_2": "Kāyappaṭibaddhenakāyavārepi eseva nayo.",
  "atk-vin01a:2135_3": "Kāyappaṭibaddhenakaāyappaṭibaddhavāre ca nissaggiyenakāyavārādīsu cassa sabbattha dukkaṭameva.",
  "atk-vin01a:2136_0": "“Itthī ca hoti itthisaññī sāratto ca itthī ca naṃ bhikkhussa kāyena kāya”ntiādivāro pana bhikkhumhi mātugāmassa rāgavasena vutto.",
  "atk-vin01a:2136_1": "Tattha itthī ca naṃ bhikkhussa kāyena kāyanti bhikkhumhi sārattā itthī tassa nisinnokāsaṃ vā nipannokāsaṃ",
  "atk-vin01a:2136_2": "vā gantvā attano kāyena taṃ bhikkhussa kāyaṃ āmasati…pe… chupati.",
  "atk-vin01a:2136_3": "Sevanādhippāyo kāyena vāyamati,",
  "atk-vin01a:2136_4": "phassaṃ paṭivijānātīti evaṃ tāya āmaṭṭho vā chupito vā sevanādhippāyo hutvā sace phassappaṭivijānanatthaṃ īsakampi kāyaṃ cāleti phandeti,",
  "atk-vin01a:2136_5": "saṅghādisesaṃ āpajjati.",
  "atk-vin01a:2137_0": "Dve itthiyoti ettha dve saṅghādisese āpajjati,",
  "atk-vin01a:2137_1": "itthiyā ca paṇḍake ca saṅghādisesena saha dukkaṭaṃ.",
  "atk-vin01a:2137_2": "Etena upāyena yāva “nissaggiyena nissaggiyaṃ āmasati,",
  "atk-vin01a:2137_3": "sevanādhippāyo kāyena vāyamati na ca phassaṃ paṭivijānāti,",
  "atk-vin01a:2137_4": "āpatti dukkaṭassā”ti tāva purimanayeneva āpattibhedo veditabbo.",
  "atk-vin01a:2138_0": "Ettha ca kāyena vāyamati na ca phassaṃ paṭivijānātīti attanā nissaṭṭhaṃ pupphaṃ vā phalaṃ vā itthiṃ attano",
  "atk-vin01a:2138_1": "nissaggiyena pupphena vā phalena vā paharantiṃ disvā kāyena vikāraṃ karoti,",
  "atk-vin01a:2138_2": "aṅguliṃ vā cāleti,",
  "atk-vin01a:2138_3": "bhamukaṃ vā ukkhipati,",
  "atk-vin01a:2138_4": "akkhiṃ vā nikhaṇati,",
  "atk-vin01a:2138_5": "aññaṃ vā evarūpaṃ vikāraṃ karoti,",
  "atk-vin01a:2138_6": "ayaṃ vuccati “kāyena vāyamati na ca phassaṃ paṭivijānātī”ti.",
  "atk-vin01a:2138_7": "Ayampi kāyena vāyamitattā dukkaṭaṃ āpajjati,",
  "atk-vin01a:2138_8": "dvīsu itthīsu dve,",
  "atk-vin01a:2138_9": "itthīpaṇḍakesupi dve eva dukkaṭe āpajjati.",
  "atk-vin01a:2139_0": "279.",
  "atk-vin01a:2139_1": "Evaṃ vatthuvasena vitthārato āpattibhedaṃ dassetvā idāni lakkhaṇavasena saṅkhepato āpattibhedañca anāpattibhedañca dassento “sevanādhippāyo”tiādimāha.",
  "atk-vin01a:2139_2": "Tattha purimanaye itthiyā phuṭṭho samāno sevanādhippāyo kāyena vāyamati,",
  "atk-vin01a:2139_3": "phassaṃ paṭivijānātīti tivaṅgasampattiyā saṅghādiseso.",
  "atk-vin01a:2139_4": "Dutiye naye nissaggiyena nissaggiyāmasane viya vāyamitvā achupane viya ca phassassa appaṭivijānanato duvaṅgasampattiyā dukkaṭaṃ.",
  "atk-vin01a:2139_5": "Tatiye kāyena avāyamato anāpatti.",
  "atk-vin01a:2139_6": "Yo hi sevanādhippāyopi niccalena kāyena kevalaṃ phassaṃ paṭivijānāti sādiyati anubhoti,",
  "atk-vin01a:2139_7": "tassa cittuppādamatte āpattiyā abhāvato anāpatti.",
  "atk-vin01a:2139_8": "Catutthe pana nissaggiyena nissaggiyāmasane viya phassappaṭivijānanāpi natthi,",
  "atk-vin01a:2139_9": "kevalaṃ cittuppādamattameva,",
  "atk-vin01a:2139_10": "tasmā anāpatti.",
  "atk-vin01a:2139_11": "Mokkhādhippāyassa sabbākāresu anāpattiyeva.",
  "atk-vin01a:2140_0": "Ettha pana yo itthiyā gahito taṃ attano sarīrā mocetukāmo paṭippaṇāmeti vā paharati vā ayaṃ kāyena vāyamati phassaṃ paṭivijānāti.",
  "atk-vin01a:2140_1": "Yo āgacchantiṃ disvā tato muñcitukāmo uttāsetvā palāpeti,",
  "atk-vin01a:2140_2": "ayaṃ kāyena vāyamati na ca phassaṃ paṭivijānāti.",
  "atk-vin01a:2140_3": "Yo tādisaṃ dīghajātiṃ kāye ārūḷhaṃ disvā “saṇikaṃ gacchatu ghaṭṭiyamānā anatthāya saṃvatteyyā”ti na ghaṭṭeti,",
  "atk-vin01a:2140_4": "itthimeva vā aṅgaṃ phusamānaṃ ñatvā “esā ‘anatthiko ayaṃ mayā’ti sayameva pakkamissatī”ti ajānanto viya niccalo hoti,",
  "atk-vin01a:2140_5": "balavitthiyā vā gāḷhaṃ āliṅgitvā gahito daharabhikkhu palāyitukāmopi suṭṭhu gahitattā niccalo hoti,",
  "atk-vin01a:2140_6": "ayaṃ na ca kāyena vāyamati,",
  "atk-vin01a:2140_7": "phassaṃ paṭivijānāti.",
  "atk-vin01a:2140_8": "Yo pana āgacchantiṃ disvā “āgacchatu tāva tato naṃ paharitvā vā paṇāmetvā vā pakkamissāmī”ti niccalo hoti,",
  "atk-vin01a:2140_9": "ayaṃ mokkhādhippāyo na ca kāyena vāyamati,",
  "atk-vin01a:2140_10": "na ca phassaṃ paṭivijānātīti veditabbo.",
  "atk-vin01a:2141_0": "280.",
  "atk-vin01a:2141_1": "Asañciccāti iminā upāyena imaṃ phusissāmīti acetetvā,",
  "atk-vin01a:2141_2": "evañhi acetetvā pattappaṭiggahaṇādīsu mātugāmassa aṅge phuṭṭhepi anāpatti.",
  "atk-vin01a:2142_0": "Asatiyāti aññavihito hoti mātugāmaṃ phusāmīti sati natthi,",
  "atk-vin01a:2142_1": "evaṃ asatiyā hatthapādapasāraṇādikāle phusantassa anāpatti.",
  "atk-vin01a:2143_0": "Ajānantassāti dārakavesena ṭhitaṃ dārikaṃ “itthī”ti ajānanto kenacideva karaṇīyena phusati,",
  "atk-vin01a:2143_1": "evaṃ “itthī”ti ajānantassa phusato anāpatti.",
  "atk-vin01a:2144_0": "Asādiyantassāti kāyasaṃsaggaṃ asādiyantassa,",
  "atk-vin01a:2144_1": "tassa bāhāparamparāya nītabhikkhussa viya anāpatti.",
  "atk-vin01a:2144_2": "Ummattakādayo vuttanayāeva.",
  "atk-vin01a:2144_3": "Idha pana udāyitthero ādikammiko,",
  "atk-vin01a:2144_4": "tassa anāpatti ādikammikassāti.",
  "atk-vin01a:2145_0": "Padabhājanīyavaṇṇanā niṭṭhitā.",
  "atk-vin01a:2146_0": "Samuṭṭhānādīsu idaṃ sikkhāpadaṃ paṭhamapārājikasamuṭṭhānaṃ kāyacittato samuṭṭhāti, kiriyaṃ,",
  "atk-vin01a:2146_1": "saññāvimokkhaṃ,",
  "atk-vin01a:2146_2": "sacittakaṃ,",
  "atk-vin01a:2146_3": "lokavajjaṃ,",
  "atk-vin01a:2146_4": "kāyakammaṃ,",
  "atk-vin01a:2146_5": "akusalacittaṃ,",
  "atk-vin01a:2146_6": "dvivedanaṃ,",
  "atk-vin01a:2146_7": "sukhamajjhattadvayenāti.",
  "atk-vin01a:2147_0": "281.",
  "atk-vin01a:2147_1": "Vinītavatthūsu –",
  "atk-vin01a:2147_2": "mātuyā mātupemenāti mātupemena mātuyā kāyaṃ āmasi.",
  "atk-vin01a:2147_3": "Esa nayo dhītubhaginivatthūsu.",
  "atk-vin01a:2147_4": "Tattha yasmā mātā vā hotu dhītā vā itthī nāma sabbāpi brahmacariyassa pāripanthikāva.",
  "atk-vin01a:2147_5": "Tasmā “ayaṃ me mātā ayaṃ dhītā ayaṃ me bhaginī”ti gehassitapemena āmasatopi dukkaṭameva vuttaṃ.",
  "atk-vin01a:2148_0": "Imaṃ pana bhagavato āṇaṃ anussarantena sacepi nadīsotena vuyhamānaṃ mātaraṃ passati neva hatthena parāmasitabbā.",
  "atk-vin01a:2148_1": "Paṇḍitena pana bhikkhunā nāvā vā phalakaṃ vā kadalikkhandho vā dārukkhandho vā upasaṃharitabbo.",
  "atk-vin01a:2148_2": "Tasmiṃ asati kāsāvampi upasaṃharitvā purato ṭhapetabbaṃ,",
  "atk-vin01a:2148_3": "“ettha gaṇhāhī”ti pana na vattabbā.",
  "atk-vin01a:2148_4": "Gahite parikkhāraṃ kaḍḍhāmīti kaḍḍhantena gantabbaṃ.",
  "atk-vin01a:2148_5": "Sace bhāyati purato purato gantvā “mā bhāyī”ti samassāsetabbā.",
  "atk-vin01a:2148_6": "Sace bhāyamānā puttassa sahasā khandhe vā abhiruhati,",
  "atk-vin01a:2148_7": "hatthe vā gaṇhāti,",
  "atk-vin01a:2148_8": "na “apehi mahallike”ti niddhunitabbā,",
  "atk-vin01a:2148_9": "thalaṃ pāpetabbā.",
  "atk-vin01a:2148_10": "Kaddame laggāyapi kūpe patitāyapi eseva nayo.",
  "atk-vin01a:2149_0": "Tatrapi hi yottaṃ vā vatthaṃ vā pakkhipitvā hatthena gahitabhāvaṃ ñatvā uddharitabbā,",
  "atk-vin01a:2149_1": "natveva āmasitabbā.",
  "atk-vin01a:2149_2": "Na kevalañca mātugāmassa sarīrameva anāmāsaṃ,",
  "atk-vin01a:2149_3": "nivāsanapāvuraṇampi ābharaṇabhaṇḍampi tiṇaṇḍupakaṃ vā tāḷapaṇṇamuddikaṃ vā upādāya anāmāsameva,",
  "atk-vin01a:2149_4": "tañca kho nivāsanapārupanaṃ piḷandhanatthāya ṭhapitameva.",
  "atk-vin01a:2149_5": "Sace pana nivāsanaṃ vā pārupanaṃ vā parivattetvā cīvaratthāya pādamūle ṭhapeti vaṭṭati.",
  "atk-vin01a:2149_6": "Ābharaṇabhaṇḍesu pana sīsapasādhanakadantasūciādikappiyabhaṇḍaṃ “imaṃ bhante tumhākaṃ gaṇhathā”ti diyyamānaṃ",
  "atk-vin01a:2149_7": "sipāṭikāsūciādiupakaraṇatthāya gahetabbaṃ.",
  "atk-vin01a:2149_8": "Suvaṇṇarajatamuttādimayaṃ pana anāmāsameva dīyyamānampi na gahetabbaṃ.",
  "atk-vin01a:2149_9": "Na kevalañca etāsaṃ sarīrūpagameva anāmāsaṃ,",
  "atk-vin01a:2149_10": "itthisaṇṭhānena kataṃ kaṭṭharūpampi dantarūpampi ayarūpampi loharūpampi tipurūpampi potthakarūpampi sabbaratanarūpampi",
  "atk-vin01a:2149_11": "antamaso piṭṭhamayarūpampi anāmāsameva.",
  "atk-vin01a:2149_12": "Paribhogatthāya pana “idaṃ tumhākaṃ hotū”ti labhitvā ṭhapetvā sabbaratanamayaṃ avasesaṃ bhinditvā upakaraṇārahaṃ",
  "atk-vin01a:2149_13": "upakaraṇe paribhogārahaṃ paribhoge upanetuṃ vaṭṭati.",
  "atk-vin01a:2150_0": "Yathā ca itthirūpakaṃ;",
  "atk-vin01a:2150_1": "evaṃ sattavidhampi dhaññaṃ anāmāsaṃ.",
  "atk-vin01a:2150_2": "Tasmā khettamajjhena gacchatā tatthajātakampi dhaññaphalaṃ na āmasantena gantabbaṃ.",
  "atk-vin01a:2150_3": "Sace gharadvāre vā antarāmagge vā dhaññaṃ pasāritaṃ hoti passena ca maggo atthi na maddantena gantabbaṃ.",
  "atk-vin01a:2150_4": "Gamanamagge asati maggaṃ adhiṭṭhāya gantabbaṃ.",
  "atk-vin01a:2150_5": "Antaraghare dhaññassa upari āsanaṃ paññāpetvā denti nisīdituṃ vaṭṭati.",
  "atk-vin01a:2150_6": "Keci āsanasālāyaṃ dhaññaṃ ākiranti,",
  "atk-vin01a:2150_7": "sace sakkā hoti harāpetuṃ harāpetabbaṃ,",
  "atk-vin01a:2150_8": "no ce ekamantaṃ dhaññaṃ amaddantena pīṭhakaṃ paññapetvā nisīditabbaṃ.",
  "atk-vin01a:2150_9": "Sace okāso na hoti,",
  "atk-vin01a:2150_10": "manussā dhaññamajjheyeva āsanaṃ paññapetvā denti,",
  "atk-vin01a:2150_11": "nisīditabbaṃ.",
  "atk-vin01a:2150_12": "Tatthajātakāni muggamāsādīni aparaṇṇānipi tālapanasādīni vā phalāni kīḷantena na āmasitabbāni.",
  "atk-vin01a:2150_13": "Manussehi rāsikatesupi eseva nayo.",
  "atk-vin01a:2150_14": "Araññe pana rukkhato patitāni phalāni “anupasampannānaṃ dassāmī”ti gaṇhituṃ vaṭṭati.",
  "atk-vin01a:2151_0": "Muttā, maṇi, veḷuriyo, saṅkho, silā, pavāḷaṃ, rajataṃ,",
  "atk-vin01a:2151_1": "jātarūpaṃ,",
  "atk-vin01a:2151_2": "lohitaṅko,",
  "atk-vin01a:2151_3": "masāragallanti imesu dasasu ratanesu muttā adhotā anividdhā yathājātāva āmasituṃ vaṭṭati.",
  "atk-vin01a:2151_4": "Sesā anāmāsāti vadanti.",
  "atk-vin01a:2151_5": "Mahāpaccariyaṃ pana “muttā dhotāpi adhotāpi anāmāsā bhaṇḍamūlatthāya ca sampaṭicchituṃ na vaṭṭati,",
  "atk-vin01a:2151_6": "kuṭṭharogassa bhesajjatthāya pana vaṭṭatī”ti vuttaṃ.",
  "atk-vin01a:2151_7": "Antamaso jātiphalikaṃ upādāya sabbopi nīlapītādivaṇṇabhedo maṇi dhotaviddhavaṭṭito anāmāso,",
  "atk-vin01a:2151_8": "yathājāto pana ākaramutto pattādibhaṇḍamūlatthaṃ sampaṭicchituṃ vaṭṭatīti vutto.",
  "atk-vin01a:2151_9": "Sopi mahāpaccariyaṃ paṭikkhitto,",
  "atk-vin01a:2151_10": "pacitvā kato kācamaṇiyeveko vaṭṭatīti vutto.",
  "atk-vin01a:2151_11": "Veḷuriyepi maṇisadisova vinicchayo.",
  "atk-vin01a:2152_0": "Saṅkho dhamanasaṅkho ca dhotaviddho ca ratanamisso anāmāso.",
  "atk-vin01a:2152_1": "Pānīyasaṅkho dhotopi adhotopi āmāsova sesañca añjanādibhesajjatthāyapi bhaṇḍamūlatthāyapi sampaṭicchituṃ vaṭṭati.",
  "atk-vin01a:2152_2": "Silā dhotaviddhā ratanasaṃyuttā muggavaṇṇāva anāmāsā.",
  "atk-vin01a:2152_3": "Sesā satthakanisānādiatthāya gaṇhituṃ vaṭṭati.",
  "atk-vin01a:2152_4": "Ettha ca ratanasaṃyuttāti suvaṇṇena saddhiṃ yojetvā pacitvā katāti vadanti.",
  "atk-vin01a:2152_5": "Pavāḷaṃ dhotaviddhaṃ anāmāsaṃ.",
  "atk-vin01a:2152_6": "Sesaṃ āmāsaṃ bhaṇḍamūlatthañca sampaṭicchituṃ vaṭṭati.",
  "atk-vin01a:2152_7": "Mahāpaccariyaṃ pana “dhotampi adhotampi sabbaṃ anāmāsaṃ,",
  "atk-vin01a:2152_8": "na ca sampaṭicchituṃ vaṭṭatī”ti vuttaṃ.",
  "atk-vin01a:2153_0": "Rajataṃ jātarūpañca katabhaṇḍampi akatabhaṇḍampi sabbena sabbaṃ bījato paṭṭhāya anāmāsañca asampaṭicchiyañca,",
  "atk-vin01a:2153_1": "uttararājaputto kira suvaṇṇacetiyaṃ kāretvā mahāpadumattherassa pesesi.",
  "atk-vin01a:2153_2": "Thero “na kappatī”ti paṭikkhipi.",
  "atk-vin01a:2153_3": "Cetiyaghare suvaṇṇapadumasuvaṇṇabubbuḷakādīni honti,",
  "atk-vin01a:2153_4": "etānipi anāmāsāni.",
  "atk-vin01a:2153_5": "Cetiyagharagopakā pana rūpiyachaḍḍakaṭṭhāne ṭhitā,",
  "atk-vin01a:2153_6": "tasmā tesaṃ keḷāpayituṃ vaṭṭatīti vuttaṃ.",
  "atk-vin01a:2153_7": "Kurundiyaṃ pana taṃ paṭikkhittaṃ.",
  "atk-vin01a:2153_8": "Suvaṇṇacetiye kacavarameva harituṃ vaṭṭatīti ettakameva anuññātaṃ.",
  "atk-vin01a:2153_9": "Ārakūṭalohampi jātarūpagatikameva anāmāsanti sabbaaṭṭhakathāsu vuttaṃ.",
  "atk-vin01a:2153_10": "Senāsanaparibhogo pana sabbakappiyo,",
  "atk-vin01a:2153_11": "tasmā jātarūparajatamayā sabbepi senāsanaparikkhārā āmāsā.",
  "atk-vin01a:2153_12": "Bhikkhūnaṃ dhammavinayavaṇṇanaṭṭhāne ratanamaṇḍape karonti phalikatthambhe ratanadāmapatimaṇḍite,",
  "atk-vin01a:2153_13": "tattha sabbūpakaraṇāni bhikkhūnaṃ paṭijaggituṃ vaṭṭati.",
  "atk-vin01a:2154_0": "Lohitaṅkamasāragallā dhotaviddhā anāmāsā,",
  "atk-vin01a:2154_1": "itare āmāsā,",
  "atk-vin01a:2154_2": "bhaṇḍamūlatthāya vaṭṭantīti vuttā.",
  "atk-vin01a:2154_3": "Mahāpaccariyaṃ pana “dhotāpi adhotāpi sabbaso anāmāsā na ca sampaṭicchituṃ vaṭṭantī”ti vuttaṃ.",
  "atk-vin01a:2155_0": "Sabbaṃ āvudhabhaṇḍaṃ anāmāsaṃ,",
  "atk-vin01a:2155_1": "bhaṇḍamūlatthāya dīyyamānampi na sampaṭicchitabbaṃ.",
  "atk-vin01a:2155_2": "Satthavaṇijjā nāma na vaṭṭati.",
  "atk-vin01a:2155_3": "Suddhadhanudaṇḍopi dhanujiyāpi patodopi aṅkusopi antamaso vāsipharasuādīnipi āvudhasaṅkhepena katāni anāmāsāni.",
  "atk-vin01a:2155_4": "Sace kenaci vihāre satti vā tomaro vā ṭhapito hoti,",
  "atk-vin01a:2155_5": "vihāraṃ jaggantena “harantū”ti sāmikānaṃ pesetabbaṃ.",
  "atk-vin01a:2155_6": "Sace na haranti,",
  "atk-vin01a:2155_7": "taṃ acālentena vihāro paṭijaggitabbo.",
  "atk-vin01a:2155_8": "Yuddhabhūmiyaṃ patitaṃ asiṃ vā sattiṃ vā tomaraṃ vā disvā pāsāṇena vā kenaci vā asiṃ bhinditvā satthakatthāya gahetuṃ vaṭṭati,",
  "atk-vin01a:2155_9": "itarānipi viyojetvā kiñci satthakatthāya gahetuṃ vaṭṭati kiñci kattaradaṇḍādiatthāya.",
  "atk-vin01a:2155_10": "“Idaṃ gaṇhathā”ti dīyyamānaṃ pana “vināsetvā kappiyabhaṇḍaṃ karissāmī”ti sabbampi sampaṭicchituṃ vaṭṭati.",
  "atk-vin01a:2156_0": "Macchajālapakkhijālādīnipi phalakajālikādīni saraparittānānīpi sabbāni anāmāsāni.",
  "atk-vin01a:2156_1": "Paribhogatthāya labbhamānesu pana jālaṃ tāva “āsanassa vā cetiyassa vā upari bandhissāmi,",
  "atk-vin01a:2156_2": "chattaṃ vā veṭhessāmī”ti gahetuṃ vaṭṭati.",
  "atk-vin01a:2156_3": "Saraparittānaṃ sabbampi bhaṇḍamūlatthāya sampaṭicchituṃ vaṭṭati.",
  "atk-vin01a:2156_4": "Parūparodhanivāraṇañhi etaṃ na uparodhakaranti phalakaṃ dantakaṭṭhabhājanaṃ karissāmīti gahetuṃ vaṭṭati.",
  "atk-vin01a:2157_0": "Cammavinaddhāni vīṇābheriādīni anāmāsāni.",
  "atk-vin01a:2157_1": "Kurundiyaṃ pana “bherisaṅghāṭopi vīṇāsaṅghāṭopi tucchapokkharampi mukhavaṭṭiyaṃ āropitacammampi vīṇādaṇḍakopi sabbaṃ anāmāsa”nti vuttaṃ.",
  "atk-vin01a:2157_2": "Onahituṃ vā onahāpetuṃ vā vādetuṃ vā vādāpetuṃ vā na labbhatiyeva.",
  "atk-vin01a:2157_3": "Cetiyaṅgaṇe pūjaṃ katvā manussehi chaḍḍitaṃ disvāpi acāletvāva antarantare sammajjitabbaṃ,",
  "atk-vin01a:2157_4": "kacavarachaḍḍanakāle pana kacavaraniyāmeneva haritvā ekamantaṃ nikkhipituṃ vaṭṭatīti mahāpaccariyaṃ vuttaṃ.",
  "atk-vin01a:2157_5": "Bhaṇḍamūlatthāya sampaṭicchitumpi vaṭṭati.",
  "atk-vin01a:2157_6": "Paribhogatthāya labbhamānesu pana vīṇādoṇikañca bheripokkharañca dantakaṭṭhabhājanaṃ karissāma cammaṃ",
  "atk-vin01a:2157_7": "satthakakosakanti evaṃ tassa tassa parikkhārassa upakaraṇatthāya gahetvā tathā tathā kātuṃ vaṭṭati.",
  "atk-vin01a:2158_0": "Purāṇadutiyikāvatthu uttānameva.",
  "atk-vin01a:2158_1": "Yakkhivatthusmiṃ sacepi paranimmitavasavattideviyā kāyasaṃsaggaṃ samāpajjati thullaccayameva.",
  "atk-vin01a:2158_2": "Paṇḍakavatthu ca suttitthivatthu ca pākaṭameva.",
  "atk-vin01a:2158_3": "Matitthivatthusmiṃ pārājikappahonakakāle thullaccayaṃ,",
  "atk-vin01a:2158_4": "tato paraṃ dukkaṭaṃ.",
  "atk-vin01a:2158_5": "Tiracchānagatavatthusmiṃ nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭameva.",
  "atk-vin01a:2158_6": "Dārudhītalikāvatthusmiṃ na kevalaṃ dārunā eva,",
  "atk-vin01a:2158_7": "antamaso cittakammalikhitepi itthirūpe dukkaṭameva.",
  "atk-vin01a:2159_0": "282.",
  "atk-vin01a:2159_1": "Sampīḷanavatthu uttānatthameva.",
  "atk-vin01a:2159_2": "Saṅkamavatthusmiṃ ekapadikasaṅkamo vā hotu sakaṭamaggasaṅkamo vā,",
  "atk-vin01a:2159_3": "cālessāmīti payoge katamatteva cāletu vā mā vā, dukkaṭaṃ.",
  "atk-vin01a:2159_4": "Maggavatthu pākaṭameva.",
  "atk-vin01a:2159_5": "Rukkhavatthusmiṃ rukkho mahanto vā hotu mahājambuppamāṇo khuddako vā,",
  "atk-vin01a:2159_6": "taṃ cāletuṃ sakkotu vā mā vā,",
  "atk-vin01a:2159_7": "payogamattena dukkaṭaṃ.",
  "atk-vin01a:2159_8": "Nāvāvatthusmimpi eseva nayo.",
  "atk-vin01a:2159_9": "Rajjavatthusmiṃ yaṃ rajjuṃ āviñchanto ṭhānā cāletuṃ sakkoti,",
  "atk-vin01a:2159_10": "tattha thullaccayaṃ.",
  "atk-vin01a:2159_11": "Yā mahārajju hoti,",
  "atk-vin01a:2159_12": "īsakampi ṭhānā na calati,",
  "atk-vin01a:2159_13": "tattha dukkaṭaṃ.",
  "atk-vin01a:2159_14": "Daṇḍepi eseva nayo.",
  "atk-vin01a:2159_15": "Bhūmiyaṃ patitamahārukkhopi hi daṇḍaggahaṇeneva idha gahito.",
  "atk-vin01a:2159_16": "Pattavatthu pākaṭameva.",
  "atk-vin01a:2159_17": "Vandanavatthusmiṃ itthī pāde sambāhitvā vanditukāmā vāretabbā pādā vā paṭicchādetabbā,",
  "atk-vin01a:2159_18": "niccalena vā bhavitabbaṃ.",
  "atk-vin01a:2159_19": "Niccalassa hi cittena sādiyatopi anāpatti.",
  "atk-vin01a:2159_20": "Avasāne gahaṇavatthupākaṭamevāti.",
  "atk-vin01a:2160_0": "Kāyasaṃsaggasikkhāpadavaṇṇanā niṭṭhitā.",
  "atk-vin01a:2161_0": "3. Duṭṭhullavācāsikkhāpadavaṇṇanā",
  "atk-vin01a:2162_0": "283.",
  "atk-vin01a:2162_1": "Tena samayena buddho bhagavāti duṭṭhullavācāsikkhāpadaṃ.",
  "atk-vin01a:2162_2": "Tattha ādissāti apadisitvā.",
  "atk-vin01a:2162_3": "Vaṇṇampi bhaṇatītiādīni parato āvi bhavissanti.",
  "atk-vin01a:2162_4": "Chinnikāti chinnaottappā.",
  "atk-vin01a:2162_5": "Dhuttikāti saṭhā.",
  "atk-vin01a:2162_6": "Ahirikāyoti nillajjā.",
  "atk-vin01a:2162_7": "Uhasantīti sitaṃ katvā mandahasitaṃ hasanti.",
  "atk-vin01a:2162_8": "Ullapantīti “aho ayyo”tiādinā nayena uccakaraṇiṃ nānāvidhaṃ palobhanakathaṃ kathenti.",
  "atk-vin01a:2162_9": "Ujjagghantīti mahāhasitaṃ hasanti.",
  "atk-vin01a:2162_10": "Uppaṇḍentīti “paṇḍako ayaṃ,",
  "atk-vin01a:2162_11": "nāyaṃ puriso”tiādinā nayena parihāsaṃ karonti.",
  "atk-vin01a:2163_0": "285.",
  "atk-vin01a:2163_1": "Sārattoti duṭṭhullavācassādarāgena sāratto.",
  "atk-vin01a:2163_2": "Apekkhavā paṭibaddhacittoti vuttanayameva,",
  "atk-vin01a:2163_3": "kevalaṃ idha vācassādarāgo yojetabbo.",
  "atk-vin01a:2163_4": "Mātugāmaṃ duṭṭhullāhi vācāhīti ettha adhippetaṃ mātugāmaṃ dassento “mātugāmo”tiādimāha.",
  "atk-vin01a:2163_5": "Tattha viññū paṭibalā subhāsitadubbhāsitaṃ duṭṭhullāduṭṭhullaṃ ājānitunti yā paṇḍitā sātthakaniratthakakathaṃ",
  "atk-vin01a:2163_6": "asaddhammasaddhammapaṭisaṃyuttakathañca jānituṃ paṭibalā,",
  "atk-vin01a:2163_7": "ayaṃ idha adhippetā.",
  "atk-vin01a:2163_8": "Yā pana mahallikāpi bālā elamūgā ayaṃ idha anadhippetāti dasseti.",
  "atk-vin01a:2164_0": "Obhāseyyāti avabhāseyya nānāppakārakaṃ asaddhammavacanaṃ vadeyya.",
  "atk-vin01a:2164_1": "Yasmā panevaṃ obhāsantassa yo so obhāso nāma,",
  "atk-vin01a:2164_2": "so atthato ajjhācāro hoti rāgavasena abhibhavitvā saññamavelaṃ ācāro,",
  "atk-vin01a:2164_3": "tasmā tamatthaṃ dassento “obhāseyyāti ajjhācāro vuccatī”ti āha.",
  "atk-vin01a:2164_4": "Yathā tanti ettha tanti nipātamattaṃ,",
  "atk-vin01a:2164_5": "yathā yuvā yuvatinti attho.",
  "atk-vin01a:2165_0": "Dve magge ādissātiādi yenākārena obhāsato saṅghādiseso hoti,",
  "atk-vin01a:2165_1": "taṃ dassetuṃ vuttaṃ.",
  "atk-vin01a:2165_2": "Tattha dve maggeti vaccamaggañca passāvamaggañca.",
  "atk-vin01a:2165_3": "Sesaṃ uddese tāva pākaṭameva.",
  "atk-vin01a:2165_4": "Niddese pana thometīti “itthilakkhaṇena subhalakkhaṇena samannāgatāsī”ti vadati,",
  "atk-vin01a:2165_5": "na tāva sīsaṃ eti.",
  "atk-vin01a:2165_6": "“Tava vaccamaggo ca passāvamaggo ca īdiso tena nāma īdisena itthilakkhaṇena subhalakkhaṇena samannāgatāsī”ti vadati,",
  "atk-vin01a:2165_7": "sīsaṃ eti,",
  "atk-vin01a:2165_8": "saṅghādiseso.",
  "atk-vin01a:2165_9": "Vaṇṇeti pasaṃsatīti imāni pana thomanapadasseva vevacanāni.",
  "atk-vin01a:2166_0": "Khuṃsetīti vācāpatodena ghaṭṭeti.",
  "atk-vin01a:2166_1": "Vambhetīti apasādeti.",
  "atk-vin01a:2166_2": "Garahatīti dosaṃ deti.",
  "atk-vin01a:2166_3": "Parato pana pāḷiyā āgatehi “animittāsī”tiādīhi ekādasahi padehi aghaṭite sīsaṃ na eti,",
  "atk-vin01a:2166_4": "ghaṭitepi tesu sikharaṇīsi sambhinnāsi ubhatobyañjanāsīti imehi tīhi ghaṭiteyeva saṅghādiseso.",
  "atk-vin01a:2167_0": "Dehi meti yācanāyapi ettakeneva sīsaṃ na eti,",
  "atk-vin01a:2167_1": "“methunaṃ dhammaṃ dehī”ti evaṃ methunadhammena ghaṭite eva saṅghādiseso.",
  "atk-vin01a:2168_0": "Kadā te mātā pasīdissatītiādīsu āyācanavacanesupi ettakeneva sīsaṃ na eti,",
  "atk-vin01a:2168_1": "“kadā te mātā pasīdissati,",
  "atk-vin01a:2168_2": "kadā te methunaṃ dhammaṃ labhissāmī”ti vā “tava mātari pasannāya methunaṃ dhammaṃ labhissāmī”ti vā ādinā",
  "atk-vin01a:2168_3": "pana nayena methunadhammena ghaṭiteyeva saṅghādiseso.",
  "atk-vin01a:2169_0": "Kathaṃ tvaṃ sāmikassa desītiādīsu pucchāvacanesupi methunadhammanti vutteyeva saṅghādiseso,",
  "atk-vin01a:2169_1": "na itarathā.",
  "atk-vin01a:2169_2": "Evaṃ kira tvaṃ sāmikassa desīti paṭipucchāvacanesupi eseva nayo.",
  "atk-vin01a:2170_0": "Ācikkhanāya puṭṭho bhaṇatīti “kathaṃ dadamānā sāmikassa piyā hotī”ti evaṃ puṭṭho ācikkhati.",
  "atk-vin01a:2170_1": "Ettha ca “evaṃ dehi evaṃ dadamānā”ti vuttepi sīsaṃ na eti.",
  "atk-vin01a:2170_2": "“Methunadhammaṃ evaṃ dehi evaṃ upanehi evaṃ methunadhammaṃ dadamānā upanayamānā piyā hotī”tiādinā pana",
  "atk-vin01a:2170_3": "nayena methunadhammena ghaṭiteyeva saṅghādiseso.",
  "atk-vin01a:2170_4": "Anusāsanīvacanesupi eseva nayo.",
  "atk-vin01a:2171_0": "Akkosaniddese – animittāsīti nimittarahitāsi, kuñcikapaṇālimattameva tava dakasotanti vuttaṃ hoti.",
  "atk-vin01a:2172_0": "Nimittamattāsīti tava itthinimittaṃ aparipuṇṇaṃ saññāmattamevāti vuttaṃ hoti.",
  "atk-vin01a:2172_1": "Alohitāti sukkhasotā.",
  "atk-vin01a:2172_2": "Dhuvalohitāti niccalohitā kilinnadakasotā.",
  "atk-vin01a:2172_3": "Dhuvacoḷāti niccapakkhittāṇicoḷā,",
  "atk-vin01a:2172_4": "sadā āṇicoḷakaṃ sevasīti vuttaṃ hoti.",
  "atk-vin01a:2172_5": "Paggharantīti savantī;",
  "atk-vin01a:2172_6": "sadā te muttaṃ savatīti vuttaṃ hoti.",
  "atk-vin01a:2172_7": "Sikharaṇīti bahinikkhantaāṇimaṃsā.",
  "atk-vin01a:2172_8": "Itthipaṇḍakāti animittāva vuccati.",
  "atk-vin01a:2172_9": "Vepurisikāti samassudāṭhikā purisarūpā itthī.",
  "atk-vin01a:2172_10": "Sambhinnāti sambhinnavaccamaggapassāvamaggā.",
  "atk-vin01a:2172_11": "Ubhatobyañjanāti itthinimittena ca purisanimittena cāti ubhohi byañjanehi samannāgatā.",
  "atk-vin01a:2173_0": "Imesu ca pana ekādasasu padesu sikharaṇīsi sambhinnāsi ubhatobyañjanāsīti imāniyeva tīṇi padāni suddhāni sīsaṃ enti.",
  "atk-vin01a:2173_1": "Iti imāni ca tīṇi purimāni ca vaccamaggapassāvamaggamethunadhammapadāni tīṇīti cha padāni suddhāni āpattikarāni.",
  "atk-vin01a:2173_2": "Sesāni animittātiādīni “animitte methunadhammaṃ me dehī”ti vā “animittāsi methunadhammaṃ me dehī”ti vā",
  "atk-vin01a:2173_3": "ādinā nayena methunadhammena ghaṭitāneva āpattikarāni hontīti veditabbāni.",
  "atk-vin01a:2174_0": "286.",
  "atk-vin01a:2174_1": "Idāni yvāyaṃ otiṇṇo vipariṇatena cittena obhāsati,",
  "atk-vin01a:2174_2": "tassa vaccamaggapassāvamagge ādissa etesaṃ vaṇṇabhaṇanādīnaṃ vasena vitthārato āpattibhedaṃ dassento “itthī ca hoti itthisaññī”tiādimāha.",
  "atk-vin01a:2174_3": "Tesaṃ attho kāyasaṃsagge vuttanayeneva veditabbo.",
  "atk-vin01a:2175_0": "Ayaṃ pana viseso –",
  "atk-vin01a:2175_1": "adhakkhakanti akkhakato paṭṭhāya adho.",
  "atk-vin01a:2175_2": "Ubbhajāṇumaṇḍala jāṇumaṇḍalato paṭṭhāya uddhaṃ.",
  "atk-vin01a:2175_3": "Ubbhakkhakanti akkhakato paṭṭhāya uddhaṃ.",
  "atk-vin01a:2175_4": "Adho jāṇumaṇḍalanti jāṇumaṇḍalato paṭṭhāya adho.",
  "atk-vin01a:2175_5": "Akkhakaṃ pana jāṇumaṇḍalañca ettheva dukkaṭakkhette saṅgahaṃ gacchanti bhikkhuniyā kāyasaṃsagge viya.",
  "atk-vin01a:2175_6": "Na hi buddhā garukāpattiṃ sāvasesaṃ paññapentīti.",
  "atk-vin01a:2175_7": "Kāyappaṭibaddhanti vatthaṃ vā pupphaṃ vā ābharaṇaṃ vā.",
  "atk-vin01a:2176_0": "287.",
  "atk-vin01a:2176_1": "Atthapurekkhārassāti animittātiādīnaṃ padānaṃ atthaṃ kathentassa,",
  "atk-vin01a:2176_2": "aṭṭhakathaṃ vā sajjhāyaṃ karontassa.",
  "atk-vin01a:2177_0": "Dhammapurekkhārassāti pāḷiṃ vācentassa vā sajjhāyantassa vā.",
  "atk-vin01a:2177_1": "Evaṃ atthañca dhammañca purakkhatvā bhaṇantassa atthapurekkhārassa ca dhammapurekkhārassa ca anāpatti.",
  "atk-vin01a:2178_0": "Anusāsanipurekkhārassāti “idānipi animittāsi ubhattobyañjanāsi appamādaṃ idāni kareyyāsi,",
  "atk-vin01a:2178_1": "yathā āyatimpi evarūpā na hohisī”ti evaṃ anusiṭṭhiṃ purakkhatvā bhaṇantassa anusāsanipurekkhārassa anāpatti.",
  "atk-vin01a:2178_2": "Yo pana bhikkhunīnaṃ pāḷiṃ vācento pakativācanāmaggaṃ pahāya hasanto hasanto “sikharaṇīsi sambhinnāsi ubhatobyañjanāsī”ti punappunaṃ bhaṇati,",
  "atk-vin01a:2178_3": "tassa āpattiyeva.",
  "atk-vin01a:2178_4": "Ummattakassa anāpatti.",
  "atk-vin01a:2178_5": "Idha ādikammiko udāyitthero,",
  "atk-vin01a:2178_6": "tassa anāpatti ādikammikassāti.",
  "atk-vin01a:2179_0": "Padabhājanīyavaṇṇanā niṭṭhitā.",
  "atk-vin01a:2180_0": "Samuṭṭhānādīsu idaṃ sikkhāpadaṃ tisamuṭṭhānaṃ kāyacittato vācācittato kāyavācācittato ca samuṭṭhāti, kiriyaṃ,",
  "atk-vin01a:2180_1": "saññāvimokkhaṃ,",
  "atk-vin01a:2180_2": "sacittakaṃ,",
  "atk-vin01a:2180_3": "lokavajjaṃ,",
  "atk-vin01a:2180_4": "kāyakammaṃ,",
  "atk-vin01a:2180_5": "vacīkammaṃ,",
  "atk-vin01a:2180_6": "akusalacittaṃ,",
  "atk-vin01a:2180_7": "dvivedananti.",
  "atk-vin01a:2181_0": "288.",
  "atk-vin01a:2181_1": "Vinītavatthūsu lohitavatthusmiṃ so bhikkhu itthiyā lohitakaṃ nimittaṃ sandhāyāha –",
  "atk-vin01a:2181_2": "itarā na aññāsi,",
  "atk-vin01a:2181_3": "tasmā dukkaṭaṃ.",
  "atk-vin01a:2182_0": "Kakkasalomanti rassalomehi bahulomaṃ.",
  "atk-vin01a:2182_1": "Ākiṇṇalomanti jaṭitalomaṃ.",
  "atk-vin01a:2182_2": "Kharalomanti thaddhalomaṃ.",
  "atk-vin01a:2182_3": "Dīghalomanti arassalomaṃ.",
  "atk-vin01a:2182_4": "Sabbaṃ itthinimittameva sandhāya vuttaṃ.",
  "atk-vin01a:2183_0": "289.",
  "atk-vin01a:2183_1": "Vāpitaṃ kho teti asaddhammaṃ sandhāyāha,",
  "atk-vin01a:2183_2": "sā asallakkhetvā no ca kho paṭivuttanti āha.",
  "atk-vin01a:2183_3": "Paṭivuttaṃ nāma udakavappe bījehi appatiṭṭhitokāse pāṇakehi vināsitabīje vā okāse puna bījaṃ patiṭṭhāpetvā udakena āsittaṃ,",
  "atk-vin01a:2183_4": "thalavappe visamapatitānaṃ vā bījānaṃ samakaraṇatthāya puna aṭṭhadantakena samīkataṃ,",
  "atk-vin01a:2183_5": "tesu aññataraṃ sandhāya esā āha.",
  "atk-vin01a:2184_0": "Maggavatthusmiṃ maggo saṃsīdatīti aṅgajātamaggaṃ sandhāyāha. Sesaṃ uttānamevāti.",
  "atk-vin01a:2185_0": "Duṭṭhullavācāsikkhāpadavaṇṇanā niṭṭhitā.",
  "atk-vin01a:2186_0": "4. Attakāmapāricariyasikkhāpadavaṇṇanā",
  "atk-vin01a:2187_0": "290.",
  "atk-vin01a:2187_1": "Tena samayena buddho bhagavāti attakāmasikkhāpadaṃ.",
  "atk-vin01a:2187_2": "Tattha kulūpakoti kulapayirupāsanako catunnaṃ paccayānaṃ atthāya kulūpasaṅkamane niccappayutto.",
  "atk-vin01a:2188_0": "Cīvarapiṇḍapātasenāsanagilānapaccayabhesajjaparikkhāranti cīvarañca piṇḍapātañca senāsanañca gilānapaccayabhesajjaparikkhārañca.",
  "atk-vin01a:2188_1": "Gilānapaccayabhesajjaparikkhāranti cettha patikaraṇatthena paccayo,",
  "atk-vin01a:2188_2": "yassa kassaci sappāyassetaṃ adhivacanaṃ.",
  "atk-vin01a:2188_3": "Bhisakkassa kammaṃ tena anuññātattāti bhesajjaṃ.",
  "atk-vin01a:2188_4": "Gilānapaccayova bhesajjaṃ gilānapaccayabhesajjaṃ,",
  "atk-vin01a:2188_5": "yaṃkiñci gilānassa sappāyaṃ bhisakkakammaṃ telamadhuphāṇitādīti vuttaṃ hoti.",
  "atk-vin01a:2188_6": "Parikkhāroti pana “sattahi nagaraparikkhārehi suparikkhataṃ hotī”tiādīsu parivāro vuccati.",
  "atk-vin01a:2188_7": "“Ratho sīsaparikkhāro jhānakkho cakkavīriyo”tiādīsu alaṅkāro.",
  "atk-vin01a:2188_8": "“Ye cime pabbajitena jīvitaparikkhārā samudānetabbā”tiādīsu sambhāro.",
  "atk-vin01a:2188_9": "Idha pana sambhāropi parivāropi vaṭṭati.",
  "atk-vin01a:2188_10": "Tañhi gilānapaccayabhesajjaṃ jīvitassa parivāropi hoti jīvitavināsakābādhuppattiyā antaraṃ adatvā rakkhaṇato,",
  "atk-vin01a:2188_11": "sambhāropi yathā ciraṃ pavattati evamassa kāraṇabhāvato,",
  "atk-vin01a:2188_12": "tasmā parikkhāroti vuccati.",
  "atk-vin01a:2188_13": "Evaṃ gilānapaccayabhesajjañca taṃ parikkhāro cāti gilānapaccayabhesajjaparikkhāro,",
  "atk-vin01a:2188_14": "taṃ gilānapaccayabhesajjaparikkhāranti evamattho daṭṭhabbo.",
  "atk-vin01a:2189_0": "Vasalanti hīnaṃ lāmakaṃ.",
  "atk-vin01a:2189_1": "Atha vā vassatīti vasalo,",
  "atk-vin01a:2189_2": "paggharatīti attho,",
  "atk-vin01a:2189_3": "taṃ vasalaṃ,",
  "atk-vin01a:2189_4": "asucipaggharaṇakanti vuttaṃ hoti.",
  "atk-vin01a:2189_5": "Niṭṭhuhitvāti kheḷaṃ pātetvā.",
  "atk-vin01a:2190_0": "Kassāhaṃ kena hāyāmīti ahaṃ kassā aññissā itthiyā kena bhogena vā alaṅkārena vā rūpena vā parihāyāmi,",
  "atk-vin01a:2190_1": "kā nāma mayā uttaritarāti dīpeti.",
  "atk-vin01a:2191_0": "291.",
  "atk-vin01a:2191_1": "Santiketi upacāre ṭhatvā sāmantā avidūre,",
  "atk-vin01a:2191_2": "padabhājanepi ayamevaattho dīpito.",
  "atk-vin01a:2191_3": "Attakāmapāricariyāyāti methunadhammasaṅkhātena kāmena pāricariyā kāmapāricariyā.",
  "atk-vin01a:2191_4": "Attano atthāya kāmapāricariyā attakāmapāricariyā,",
  "atk-vin01a:2191_5": "attanā vā kāmitā icchitāti attakāmā,",
  "atk-vin01a:2191_6": "sayaṃ methunarāgavasena patthitāti attho.",
  "atk-vin01a:2191_7": "Attakāmā ca sā pāricariyā cāti attakāmapāricariyā,",
  "atk-vin01a:2191_8": "tassā attakāmapāricariyāya.",
  "atk-vin01a:2191_9": "Vaṇṇaṃ bhāseyyāti guṇaṃ ānisaṃsaṃ pakāseyya.",
  "atk-vin01a:2192_0": "Tatra yasmā “attano atthāya kāmapāricariyā”ti imasmiṃ atthavikappe kāmo ceva hetu ca pāricariyā ca attho,",
  "atk-vin01a:2192_1": "sesaṃ byañjanaṃ.",
  "atk-vin01a:2192_2": "“Attakāmā ca sā pāricariyā cāti attakāmapāricariyā”ti imasmiṃ atthavikappe adhippāyo ceva pāricariyā cāti attho,",
  "atk-vin01a:2192_3": "sesaṃ byañjanaṃ.",
  "atk-vin01a:2192_4": "Tasmā byañjane ādaraṃ akatvā atthamattameva dassetuṃ “attano kāmaṃ attano hetuṃ attano adhippāyaṃ attano pāricariya”nti padabhājanaṃ vuttaṃ.",
  "atk-vin01a:2192_5": "“Attano kāmaṃ attano hetuṃ attano pāricariya”nti hi vutte jānissanti paṇḍitā “ettāvatā attano atthāya kāmapāricariyā vuttā”ti.",
  "atk-vin01a:2192_6": "“Attano adhippāyaṃ attano pāricariya”nti vuttepi jānissanti “ettāvatā attanā icchitakāmitaṭṭhena attakāmapāricariyā vuttā”ti.",
  "atk-vin01a:2193_0": "Idāni tassā attakāmapāricariyāya vaṇṇabhāsanākāraṃ dassento “etadagga”ntiādimāha.",
  "atk-vin01a:2193_1": "Taṃ uddesatopi niddesatopi uttānatthameva.",
  "atk-vin01a:2193_2": "Ayaṃ panettha padasambandho ca āpattivinicchayo ca –",
  "atk-vin01a:2193_3": "etadaggaṃ…pe…",
  "atk-vin01a:2193_4": "paricareyyāti yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyya,",
  "atk-vin01a:2193_5": "tassā evaṃ mādisaṃ paricarantiyā yā ayaṃ pāricariyā nāma,",
  "atk-vin01a:2193_6": "etadaggaṃ pāricariyānanti.",
  "atk-vin01a:2194_0": "Methunupasaṃhitena saṅghādisesoti evaṃ attakāmapāricariyāya vaṇṇaṃ bhāsanto ca methunupasaṃhitena methunadhammapaṭisaṃyutteneva vacanena yo bhāseyya,",
  "atk-vin01a:2194_1": "tassa saṅghādisesoti.",
  "atk-vin01a:2195_0": "Idhāni yasmā methunupasaṃhiteneva bhāsantassa saṅghādiseso vutto,",
  "atk-vin01a:2195_1": "tasmā “ahampi khattiyo,",
  "atk-vin01a:2195_2": "tvampi khattiyā,",
  "atk-vin01a:2195_3": "arahati khattiyā khattiyassa dātuṃ samajātikattā”ti evamādīhi vacanehi pāricariyāya vaṇṇaṃ bhāsamānassāpi saṅghādiseso natthi.",
  "atk-vin01a:2195_4": "“Ahampi khattiyo”tiādike pana bahūpi pariyāye vatvā “arahasi tvaṃ mayhaṃ methunadhammaṃ dātu”nti evaṃ",
  "atk-vin01a:2195_5": "methunappaṭisaṃyutteneva bhāsamānassa saṅghādisesoti.",
  "atk-vin01a:2196_0": "Itthī ca hotītiādi pubbe vuttanayameva. Idha udāyitthero ādikammiko, tassa anāpatti ādikammikassāti.",
  "atk-vin01a:2197_0": "Samuṭṭhānādi sabbaṃ duṭṭhullavācāsadisaṃ. Vinītavatthūni uttānatthānevāti.",
  "atk-vin01a:2198_0": "Attakāmapāricariyasikkhāpadavaṇṇanā niṭṭhitā.",
  "atk-vin01a:2199_0": "5. Sañcarittasikkhāpadavaṇṇanā",
  "atk-vin01a:2200_0": "296.",
  "atk-vin01a:2200_1": "Tena samayena buddho bhagavāti sañcarittaṃ.",
  "atk-vin01a:2200_2": "Tattha paṇḍitāti paṇḍiccena samannāgatā gatimantā.",
  "atk-vin01a:2200_3": "Byattāti veyyattiyena samannāgatā,",
  "atk-vin01a:2200_4": "upāyena samannāgatā upāyaññū visāradā.",
  "atk-vin01a:2200_5": "Medhāvinīti medhāya samannāgatā,",
  "atk-vin01a:2200_6": "diṭṭhaṃ diṭṭhaṃ karoti.",
  "atk-vin01a:2200_7": "Dakkhāti chekā.",
  "atk-vin01a:2200_8": "Analasāti uṭṭhānavīriyasampannā.",
  "atk-vin01a:2200_9": "Channāti anucchavikā.",
  "atk-vin01a:2201_0": "Kismiṃ viyāti kicchaṃ viya kileso viya,",
  "atk-vin01a:2201_1": "hiri viya amhākaṃ hotīti adhippāyo.",
  "atk-vin01a:2201_2": "Kumārikāya vattunti “imaṃ tumhe gaṇhathā”ti kumārikāya kāraṇā vattuṃ.",
  "atk-vin01a:2202_0": "Āvāhādīsu āvāhoti dārakassa parakulato dārikāya āharaṇaṃ.",
  "atk-vin01a:2202_1": "Vivāhoti attano dārikāya parakulapesanaṃ.",
  "atk-vin01a:2202_2": "Vāreyyanti “detha no dārakassa dārika”nti yācanaṃ,",
  "atk-vin01a:2202_3": "divasanakkhattamuhuttaparicchedakaraṇaṃ vā.",
  "atk-vin01a:2203_0": "297.",
  "atk-vin01a:2203_1": "Purāṇagaṇakiyāti ekassa gaṇakassa bhariyāya,",
  "atk-vin01a:2203_2": "sā tasmiṃ jīvamāne gaṇakīti paññāyittha,",
  "atk-vin01a:2203_3": "mate pana purāṇagaṇakīti saṅkhaṃ gatā.",
  "atk-vin01a:2203_4": "Tirogāmoti bahigāmo,",
  "atk-vin01a:2203_5": "añño gāmoti adhippāyo.",
  "atk-vin01a:2203_6": "Manussāti udāyissa imaṃ sañcarittakamme yuttapayuttabhāvaṃ jānanakamanussā.",
  "atk-vin01a:2204_0": "Suṇisabhogenāti yena bhogena suṇisā bhuñjitabbā hoti randhāpanapacāpanapaavesanādinā,",
  "atk-vin01a:2204_1": "tena bhuñjiṃsu.",
  "atk-vin01a:2204_2": "Tato aparena dāsibhogenāti māsātikkame yena bhogena dāsī bhuñjitabbā hoti khettakammakacavarachaḍḍanaudakāharaṇādinā,",
  "atk-vin01a:2204_3": "tena bhuñjiṃsu.",
  "atk-vin01a:2204_4": "Duggatāti daliddā,",
  "atk-vin01a:2204_5": "yattha vā gatā duggatā hoti tādisaṃ kulaṃ gatā.",
  "atk-vin01a:2204_6": "Māyyo imaṃ kumārikanti mā ayyo imaṃ kumārikaṃ.",
  "atk-vin01a:2204_7": "Āhārūpahāroti āhāro ca upahāro ca gahaṇañca dānañca,",
  "atk-vin01a:2204_8": "na amhehi kiñci āhaṭaṃ na upāhaṭaṃ tayā saddhiṃ kayavikkayo vohāro amhākaṃ natthīti dīpenti.",
  "atk-vin01a:2204_9": "Samaṇena bhavitabbaṃ abyāvaṭena,",
  "atk-vin01a:2204_10": "samaṇo assa susamaṇoti samaṇena nāma īdisesu kammesu abyāvaṭena abyāpārena bhavitabbaṃ,",
  "atk-vin01a:2204_11": "evaṃ bhavanto hi samaṇo susamaṇo assāti,",
  "atk-vin01a:2204_12": "evaṃ naṃ apasādetvā “gaccha tvaṃ na mayaṃ taṃ jānāmā”ti āhaṃsu.",
  "atk-vin01a:2205_0": "298. Sajjitoti sabbūpakaraṇasampanno maṇḍitapasādhito vā.",
  "atk-vin01a:2206_0": "300.",
  "atk-vin01a:2206_1": "Dhuttāti itthidhuttā.",
  "atk-vin01a:2206_2": "Paricārentāti manāpiyesu rūpādīsu ito cito ca samantā indriyāni cārentā,",
  "atk-vin01a:2206_3": "kīḷantā abhiramantāti vuttaṃ hoti.",
  "atk-vin01a:2206_4": "Abbhutamakaṃsūti yadi karissati tvaṃ ettakaṃ jito,",
  "atk-vin01a:2206_5": "yadi na karissati ahaṃ ettakanti paṇamakaṃsu.",
  "atk-vin01a:2206_6": "Bhikkhūnaṃ pana abbhutaṃ kātuṃ na vaṭṭati.",
  "atk-vin01a:2206_7": "Yo karoti parājitena dātabbanti mahāpaccariyaṃ vuttaṃ.",
  "atk-vin01a:2207_0": "Kathañhi nāma ayyo udāyī taṅkhaṇikanti ettha taṅkhaṇoti acirakālo vuccati.",
  "atk-vin01a:2207_1": "Taṅkhaṇikanti acirakālādhikārikaṃ.",
  "atk-vin01a:2208_0": "301.",
  "atk-vin01a:2208_1": "Sañcarittaṃ samāpajjeyyāti sañcaraṇabhāvaṃ samāpajjeyya.",
  "atk-vin01a:2208_2": "Yasmā pana taṃ samāpajjantena kenaci pesitena katthaci gantabbaṃ hoti,",
  "atk-vin01a:2208_3": "parato ca “itthiyā vā purisamati”nti ādivacanato idha itthipurisā adhippetā,",
  "atk-vin01a:2208_4": "tasmā tamatthaṃ dassetuṃ “itthiyā vā pahito purisassa santike gacchati,",
  "atk-vin01a:2208_5": "purisena vā pahito itthiyā santike gacchatī”ti evamassa padabhājanaṃ vuttaṃ.",
  "atk-vin01a:2208_6": "Itthiyā vā purisamatiṃ purisassa vā itthimatinti ettha āroceyyāti pāṭhaseso daṭṭhabbo,",
  "atk-vin01a:2208_7": "tenevassa padabhājane “purisassa matiṃ itthiyā āroceti,",
  "atk-vin01a:2208_8": "itthiyā matiṃ purisassa ārocetī”ti vuttaṃ.",
  "atk-vin01a:2209_0": "Idāni yadatthaṃ taṃ tesaṃ matiṃ adhippāyaṃ ajjhāsayaṃ chandaṃ ruciṃ āroceti,",
  "atk-vin01a:2209_1": "taṃ dassento “jāyattane vā jārattane vā”tiādimāha.",
  "atk-vin01a:2209_2": "Tattha jāyattaneti jāyābhāve.",
  "atk-vin01a:2209_3": "Jārattaneti jārabhāve.",
  "atk-vin01a:2209_4": "Purisassa hi matiṃ itthiyā ārocento jāyattane āroceti,",
  "atk-vin01a:2209_5": "itthiyā matiṃ purisassa ārocento jārattane āroceti;",
  "atk-vin01a:2209_6": "apica purisasseva matiṃ itthiyā ārocento jāyattane vā āroceti nibaddhabhariyābhāve,",
  "atk-vin01a:2209_7": "jārattane vā micchācārabhāve.",
  "atk-vin01a:2209_8": "Yasmā panetaṃ ārocentena “tvaṃ kirassa jāyā bhavissasī”tiādi vattabbaṃ hoti,",
  "atk-vin01a:2209_9": "tasmā taṃ vattabbatākāraṃ dassetuṃ “jāyattane vāti jāyā bhavissasi,",
  "atk-vin01a:2209_10": "jārattane vāti jārī bhavissasī”ti assa padabhājanaṃ vuttaṃ.",
  "atk-vin01a:2209_11": "Eteneva ca upāyena itthiyā matiṃ purisassa ārocanepi pati bhavissasi,",
  "atk-vin01a:2209_12": "sāmiko bhavissasi,",
  "atk-vin01a:2209_13": "jāro bhavissasīti vattabbatākāro veditabbo.",
  "atk-vin01a:2210_0": "Antamaso taṅkhaṇikāyapīti sabbantimena paricchedena yā ayaṃ taṅkhaṇe muhuttamatte paṭisaṃvasitabbato taṅkhaṇikāti vuccati,",
  "atk-vin01a:2210_1": "muhuttikāti attho.",
  "atk-vin01a:2210_2": "Tassāpi “muhuttikā bhavissasī”ti evaṃ purisamatiṃ ārocentassa saṅghādiseso.",
  "atk-vin01a:2210_3": "Etenevupāyena “muhuttiko bhavissasī”ti evaṃ purisassa itthimatiṃ ārocentopi saṅghādisesaṃ āpajjatīti veditabbo.",
  "atk-vin01a:2211_0": "303.",
  "atk-vin01a:2211_1": "Idāni “itthiyā vā purisamati”nti ettha adhippetā itthiyo pabhedato dassetvā tāsu sañcarittavasena āpattibhedaṃ dassetuṃ “dasa itthiyo”tiādimāha.",
  "atk-vin01a:2211_2": "Tattha māturakkhitāti mātarā rakkhitā.",
  "atk-vin01a:2211_3": "Yathā purisena saṃvāsaṃ na kappeti,",
  "atk-vin01a:2211_4": "evaṃ mātarā rakkhitā,",
  "atk-vin01a:2211_5": "tenassa padabhājanepi vuttaṃ –",
  "atk-vin01a:2211_6": "“mātā rakkhati gopeti issariyaṃ kāreti vasaṃ vattetī”ti.",
  "atk-vin01a:2211_7": "Tattha rakkhatīti katthaci gantuṃ na deti.",
  "atk-vin01a:2211_8": "Gopetīti yathā aññe na passanti,",
  "atk-vin01a:2211_9": "evaṃ guttaṭṭhāne ṭhapeti.",
  "atk-vin01a:2211_10": "Issariyaṃ kāretīti serivihāramassā nisedhentī abhibhavitvā pavattati.",
  "atk-vin01a:2211_11": "Vasaṃ vattetīti “idaṃ karohi,",
  "atk-vin01a:2211_12": "idaṃ mā akāsī”ti evaṃ attano vasaṃ tassā upari vatteti.",
  "atk-vin01a:2211_13": "Etenupāyena piturakkhitādayopi ñātabbā.",
  "atk-vin01a:2211_14": "Gottaṃ vā dhammo vā na rakkhati,",
  "atk-vin01a:2211_15": "sagottehi pana sahadhammikehi ca ekaṃ satthāraṃ uddissa pabbajitehi ekagaṇapariyāpannehi ca rakkhitā “gottarakkhitā dhammarakkhitā”ti vuccati,",
  "atk-vin01a:2211_16": "tasmā tesaṃ padānaṃ “sagottā rakkhantī”tiādinā nayena padabhājanaṃ vuttaṃ.",
  "atk-vin01a:2212_0": "Saha ārakkhenāti sārakkhā.",
  "atk-vin01a:2212_1": "Saha paridaṇḍenāti saparidaṇḍā.",
  "atk-vin01a:2212_2": "Tāsaṃ niddesā pākaṭāva.",
  "atk-vin01a:2212_3": "Imāsu dasasu pacchimānaṃ dvinnameva purisantaraṃ gacchantīnaṃ micchācāro hoti,",
  "atk-vin01a:2212_4": "na itarāsaṃ.",
  "atk-vin01a:2213_0": "Dhanakkītādīsu appena vā bahunā vā dhanena kītā dhanakkītā.",
  "atk-vin01a:2213_1": "Yasmā pana sā na kītamattā eva saṃvāsatthāya pana kītattā bhariyā,",
  "atk-vin01a:2213_2": "tasmāssa niddese dhanena kiṇitvā vāsetīti vuttaṃ.",
  "atk-vin01a:2214_0": "Chandena attano ruciyā vasatīti chandavāsinī.",
  "atk-vin01a:2214_1": "Yasmā pana sā na attano chandamatteneva bhariyā hoti purisena pana sampaṭicchitattā,",
  "atk-vin01a:2214_2": "tasmāssa niddese “piyo piyaṃ vāsetī”ti vuttaṃ.",
  "atk-vin01a:2215_0": "Bhogena vasatīti bhogavāsinī.",
  "atk-vin01a:2215_1": "Udukkhalamusalādigharūpakaraṇaṃ labhitvā bhariyābhāvaṃ gacchantiyā janapaditthiyā etaṃ adhivacanaṃ.",
  "atk-vin01a:2216_0": "Paṭena vasatīti paṭavāsinī.",
  "atk-vin01a:2216_1": "Nivāsanamattampi pāvuraṇamattampi labhitvā bhariyābhāvaṃ upagacchantiyā dalidditthiyā etaṃ adhivacanaṃ.",
  "atk-vin01a:2217_0": "Odapattakinīti ubhinnaṃ ekissā udakapātiyā hatthe otāretvā “idaṃ udakaṃ viya saṃsaṭṭhā abhejjā hothā”ti vatvā pariggahitāya vohāranāmametaṃ,",
  "atk-vin01a:2217_1": "niddesepissa “tāya saha udakapattaṃ āmasitvā taṃ vāsetī”ti evamattho veditabbo.",
  "atk-vin01a:2218_0": "Obhaṭaṃ oropitaṃ cumbaṭamassāti obhaṭacumbaṭā,",
  "atk-vin01a:2218_1": "kaṭṭhahārikādīnaṃ aññatarā,",
  "atk-vin01a:2218_2": "yassā sīsato cumbaṭaṃ oropetvā ghare vāseti,",
  "atk-vin01a:2218_3": "tassā etaṃ adhivacanaṃ.",
  "atk-vin01a:2219_0": "Dāsī cāti attanoyeva dāsī ca hoti bhariyā ca.",
  "atk-vin01a:2220_0": "Kammakārī nāma gehe bhatiyā kammaṃ karoti,",
  "atk-vin01a:2220_1": "tāya saddhiṃ koci gharāvāsaṃ kappeti attano bhariyāya anatthiko hutvā.",
  "atk-vin01a:2220_2": "Ayaṃ vuccati “kammakārī ca bhariyā cā”ti.",
  "atk-vin01a:2221_0": "Dhajena āhaṭā dhajāhaṭā,",
  "atk-vin01a:2221_1": "ussitaddhajāya senāya gantvā paravisayaṃ vilumpitvā ānītāti vuttaṃ hoti,",
  "atk-vin01a:2221_2": "taṃ koci bhariyaṃ karoti,",
  "atk-vin01a:2221_3": "ayaṃ dhajāhaṭā nāma.",
  "atk-vin01a:2221_4": "Muhuttikā vuttanayāeva,",
  "atk-vin01a:2221_5": "etāsaṃ dasannampi purisantaragamane micchācāro hoti.",
  "atk-vin01a:2221_6": "Purisānaṃ pana vīsatiyāpi etāsu micchācāro hoti,",
  "atk-vin01a:2221_7": "bhikkhuno ca sañcarittaṃ hotīti.",
  "atk-vin01a:2222_0": "305.",
  "atk-vin01a:2222_1": "Idāni puriso bhikkhuṃ pahiṇatītiādīsu paṭiggaṇhātīti so bhikkhu tassa purisassa “gaccha, bhante,",
  "atk-vin01a:2222_2": "itthannāmaṃ māturakkhitaṃ brūhi,",
  "atk-vin01a:2222_3": "hohi kira itthannāmassa bhariyā dhanakkītā”ti evaṃ vuttavacanaṃ “sādhu upāsakā”ti vā “hotū”ti vā “ārocessāmī”ti",
  "atk-vin01a:2222_4": "vā yena kenaci ākārena vacībhedaṃ katvā vā sīsakampanādīhi vā sampaṭicchati.",
  "atk-vin01a:2222_5": "Vīmaṃsatīti evaṃ paṭiggaṇhitvā tassā itthiyā santikaṃ gantvā taṃ sāsanaṃ āroceti.",
  "atk-vin01a:2222_6": "Paccāharatīti tena ārocite sā itthī “sādhū”ti sampaṭicchatu vā paṭikkhipatu vā lajjāya vā tuṇhī hotu,",
  "atk-vin01a:2222_7": "puna āgantvā tassa purisassa taṃ pavattiṃ āroceti.",
  "atk-vin01a:2223_0": "Ettāvatā imāya paṭiggahaṇārocanapaccāharaṇasaṅkhātāya tivaṅgasampattiyā saṅghādiseso hoti.",
  "atk-vin01a:2223_1": "Sā pana tassa bhariyā hotu vā mā vā,",
  "atk-vin01a:2223_2": "akāraṇametaṃ.",
  "atk-vin01a:2223_3": "Sace pana so māturakkhitāya santikaṃ pesito taṃ adisvā tassā mātuyā taṃ sāsanaṃ āroceti,",
  "atk-vin01a:2223_4": "bahiddhā vimaṭṭhaṃ nāma hoti,",
  "atk-vin01a:2223_5": "tasmā visaṅketanti mahāpadumatthero āha.",
  "atk-vin01a:2223_6": "Mahāsumatthero pana mātā vā hotu pitā vā antamaso gehadāsīpi añño vāpi yo koci taṃ kiriyaṃ sampādessati,",
  "atk-vin01a:2223_7": "tassa vuttepi vimaṭṭhaṃ nāma na hoti,",
  "atk-vin01a:2223_8": "tivaṅgasampattikāle āpattiyeva.",
  "atk-vin01a:2224_0": "Nanu yathā “buddhaṃ paccakkhāmī”ti vattukāmo virajjhitvā “dhammaṃ paccakkhāmī”ti vadeyya paccakkhātāvassa sikkhā.",
  "atk-vin01a:2224_1": "Yathā vā “paṭhamaṃ jhānaṃ samāpajjāmī”ti vattukāmo virajjhitvā “dutiyaṃ jhānaṃ samāpajjāmī”ti vadeyya āpannovassa pārājikaṃ.",
  "atk-vin01a:2224_2": "Evaṃsampadamidanti āha.",
  "atk-vin01a:2224_3": "Taṃ panetaṃ “paṭiggaṇhāti,",
  "atk-vin01a:2224_4": "antevāsiṃ vīmaṃsāpetvā attanā paccāharati,",
  "atk-vin01a:2224_5": "āpatti saṅghādisesassā”ti iminā sameti,",
  "atk-vin01a:2224_6": "tasmā subhāsitaṃ.",
  "atk-vin01a:2225_0": "Yathā ca “māturakkhitaṃ brūhī”ti vuttassa gantvā tassā ārocetuṃ samatthānaṃ mātādīnampi vadato visaṅketo natthi,",
  "atk-vin01a:2225_1": "evameva “hohi kira itthannāmassa bhariyā dhanakkītā”ti vattabbe “hohi kira itthannāmassa bhariyā chandavāsinī”ti",
  "atk-vin01a:2225_2": "evaṃ pāḷiyaṃ vuttesu chandavāsiniādīsu vacanesu aññataravasena vā avuttesupi “hohi kira itthannāmassa",
  "atk-vin01a:2225_3": "bhariyā jāyā pajāpati puttamātā gharaṇī gharasāminī bhattarandhikā sussūsikā paricārikā”tievamādīsu saṃvāsaparidīpakesu",
  "atk-vin01a:2225_4": "vacanesu aññataravasena vā vadantassāpi visaṅketo natthi tivaṅgasampattiyā āpattiyeva.",
  "atk-vin01a:2225_5": "“Māturakkhitaṃ brūhī”ti pesitassa pana gantvā aññāsu piturakkhitādīsu aññataraṃ vadantassa visaṅketaṃ.",
  "atk-vin01a:2225_6": "Esa nayo “piturakkhitaṃ brūhī”tiādīsupi.",
  "atk-vin01a:2226_0": "Kevalañhettha ekamūlakadumūlakādivasena “purisassa mātā bhikkhuṃ pahiṇati,",
  "atk-vin01a:2226_1": "māturakkhitāya mātā bhikkhuṃ pahiṇatī”ti evamādīnaṃ mūlaṭṭhānañca vasena peyyālabhedoyeva viseso.",
  "atk-vin01a:2226_2": "Sopi pubbe vuttanayattā pāḷianusāreneva sakkā jānitunti nāssa vibhāgaṃ dassetuṃ ādaraṃ karimha.",
  "atk-vin01a:2227_0": "338.",
  "atk-vin01a:2227_1": "Paṭiggaṇhātītiādīsu pana dvīsu catukkesu paṭhamacatukke ādipadena tivaṅgasampattiyā saṅghādiseso,",
  "atk-vin01a:2227_2": "majjhe dvīhi duvaṅgasampattiyā thullaccayaṃ,",
  "atk-vin01a:2227_3": "ante ekena ekaṅgasampattiyā dukkaṭaṃ.",
  "atk-vin01a:2227_4": "Dutiyacatukke ādipadena duvaṅgasampattiyā thullaccayaṃ,",
  "atk-vin01a:2227_5": "majjhe dvīhi ekaṅgasampattiyā dukkaṭaṃ,",
  "atk-vin01a:2227_6": "ante ekena aṅgābhāvato anāpatti.",
  "atk-vin01a:2227_7": "Tattha paṭiggaṇhātīti āṇāpakassa sāsanaṃ paṭiggaṇhāti.",
  "atk-vin01a:2227_8": "Vīmaṃsatīti pahitaṭṭhānaṃ gantvā taṃ āroceti.",
  "atk-vin01a:2227_9": "Paccāharatīti puna āgantvā mūlaṭṭhassa āroceti.",
  "atk-vin01a:2228_0": "Na paccāharatīti ārocetvā ettova pakkamati.",
  "atk-vin01a:2228_1": "Paṭiggaṇhāti na vīmaṃsatīti purisena “itthannāmaṃ gantvā brūhī”ti vuccamāno “sādhū”ti tassa sāsanaṃ paṭiggaṇhitvā",
  "atk-vin01a:2228_2": "taṃ pamussitvā vā appamussitvā vā aññena karaṇīyena tassā santikaṃ gantvā kiñcideva kathaṃ kathento nisīdati,",
  "atk-vin01a:2228_3": "ettāvatā “paṭiggaṇhāti na vīmaṃsati nāmā”ti vuccati.",
  "atk-vin01a:2228_4": "Atha naṃ sā itthī sayameva vadati “tumhākaṃ kira upaṭṭhāko maṃ gehe kātukāmo”ti evaṃ vatvā ca “ahaṃ tassa",
  "atk-vin01a:2228_5": "bhariyā bhavissāmī”ti vā “na bhavissāmī”ti vā vadati.",
  "atk-vin01a:2228_6": "So tassā vacanaṃ anabhinanditvā appaṭikkositvā tuṇhībhūtova uṭṭhāyāsanā tassa purisassa santikaṃ āgantvā taṃ pavattiṃ āroceti,",
  "atk-vin01a:2228_7": "ettāvatā “na vīmaṃsati paccāharati nāmā”ti vuccati.",
  "atk-vin01a:2228_8": "Na vīmaṃsati na paccāharatīti kevalaṃ sāsanārocanakāle paṭiggaṇhātiyeva,",
  "atk-vin01a:2228_9": "itaraṃ pana dvayaṃ na karoti.",
  "atk-vin01a:2229_0": "Na paṭiggaṇhāti vīmaṃsati paccāharatīti koci puriso bhikkhussa ṭhitaṭṭhāne vā nisinnaṭṭhāne vā tathārūpiṃ kathaṃ katheti,",
  "atk-vin01a:2229_1": "bhikkhu tena appahitopi pahito viya hutvā itthiyā santikaṃ gantvā “hohi kira itthannāmassa bhariyā”tiādinā",
  "atk-vin01a:2229_2": "nayena vīmaṃsitvā tassā ruciṃ vā aruciṃ vā puna āgantvā imassa āroceti.",
  "atk-vin01a:2229_3": "Teneva nayena vīmaṃsitvā apaccāharanto “na paṭiggaṇhāti vīmaṃsati na paccāharatī”ti vuccati.",
  "atk-vin01a:2229_4": "Teneva nayena gato avīmaṃsitvā tāya samuṭṭhāpitaṃ kathaṃ sutvā paṭhamacatukkassa tatiyapade vuttanayena",
  "atk-vin01a:2229_5": "āgantvā imassa ārocento “na paṭiggaṇhāti na vīmaṃsati paccāharatī”ti vuccati.",
  "atk-vin01a:2229_6": "Catutthapadaṃ pākaṭameva.",
  "atk-vin01a:2230_0": "Sambahule bhikkhū āṇāpetītiādinayā pākaṭāyeva.",
  "atk-vin01a:2230_1": "Yathā pana sambahulāpi ekavatthumhi āpajjanti,",
  "atk-vin01a:2230_2": "evaṃ ekassapi sambahulavatthūsu sambahulā āpattiyo veditabbā. Kathaṃ?",
  "atk-vin01a:2230_3": "Puriso bhikkhuṃ āṇāpeti “gaccha, bhante,",
  "atk-vin01a:2230_4": "asukasmiṃ nāma pāsāde saṭṭhimattā vā sattatimattā vā itthiyo ṭhitā tā vadehi,",
  "atk-vin01a:2230_5": "hotha kira itthannāmassa bhariyāyo”ti.",
  "atk-vin01a:2230_6": "So sampaṭicchitvā tattha gantvā ārocetvā puna taṃ sāsanaṃ paccāharati.",
  "atk-vin01a:2230_7": "Yattakā itthiyo tattakā āpattiyo āpajjati.",
  "atk-vin01a:2230_8": "Vuttañhetaṃ parivārepi –",
  "atk-vin01a:2231_0": "“Padavītihāramattena, vācāya bhaṇitena ca;",
  "atk-vin01a:2232_0": "Sabbāni garukāni sappaṭikammāni;",
  "atk-vin01a:2233_0": "Catusaṭṭhi āpattiyo āpajjeyya ekato;",
  "atk-vin01a:2234_0": "Pañhāmesā kusalehi cintitā”ti. ;",
  "atk-vin01a:2235_0": "Imaṃ kira atthavasaṃ paṭicca ayaṃ pañho vutto.",
  "atk-vin01a:2235_1": "Vacanasiliṭṭhatāya cettha “catusaṭṭhi āpattiyo”ti vuttaṃ.",
  "atk-vin01a:2235_2": "Evaṃ karonto pana satampi sahassampi āpajjatīti.",
  "atk-vin01a:2235_3": "Yathā ca ekena pesitassa ekassa sambahulāsu itthīsu sambahulā āpattiyo,",
  "atk-vin01a:2235_4": "evaṃ eko puriso sambahule bhikkhū ekissā santikaṃ peseti,",
  "atk-vin01a:2235_5": "sabbesaṃ saṅghādiseso.",
  "atk-vin01a:2235_6": "Eko sambahule bhikkhū sambahulānaṃ itthīnaṃ santikaṃ peseti,",
  "atk-vin01a:2235_7": "itthigaṇanāya saṅghādisesā.",
  "atk-vin01a:2235_8": "Sambahulā purisā ekaṃ bhikkhuṃ ekissā santikaṃ pesenti,",
  "atk-vin01a:2235_9": "purisagaṇanāya saṅghādisesā.",
  "atk-vin01a:2235_10": "Sambahulā ekaṃ sambahulānaṃ itthīnaṃ santikaṃ pesenti,",
  "atk-vin01a:2235_11": "vatthugaṇanāya saṅghādisesā.",
  "atk-vin01a:2235_12": "Sambahulā sambahule ekissā santikaṃ pesenti,",
  "atk-vin01a:2235_13": "vatthugaṇanāya saṅghādisesā.",
  "atk-vin01a:2235_14": "Sambahulā purisā sambahule bhikkhū sambahulānaṃ itthīnaṃ santikaṃ pesenti,",
  "atk-vin01a:2235_15": "vatthugaṇanāya saṅghādisesā.",
  "atk-vin01a:2235_16": "Esa nayo “ekā itthī ekaṃ bhikkhu”ntiādīsupi.",
  "atk-vin01a:2235_17": "Ettha ca sabhāgavibhāgatā nāma appamāṇaṃ,",
  "atk-vin01a:2235_18": "mātāpitunampi pañcasahadhammikānampi sañcarittakammaṃ karontassa āpattiyeva.",
  "atk-vin01a:2236_0": "Puriso bhikkhuṃ āṇāpeti gaccha bhanteti catukkaṃ aṅgavasena āpattibheda dassanatthaṃ vuttaṃ.",
  "atk-vin01a:2236_1": "Tassa pacchimapade antevāsī vīmaṃsitvā bahiddhā paccāharatīti āgantvā ācariyassa anārocetvā ettova gantvā tassa purisassa āroceti.",
  "atk-vin01a:2236_2": "Āpatti ubhinnaṃ thullaccayassāti ācariyassa paṭiggahitattā ca vīmaṃsāpitattā ca dvīhaṅgehi thullaccayaṃ,",
  "atk-vin01a:2236_3": "antevāsikassa vīmaṃsitattā ca paccāhaṭattā ca dvīhaṅgehi thullaccayaṃ.",
  "atk-vin01a:2236_4": "Sesaṃ pākaṭameva.",
  "atk-vin01a:2237_0": "339.",
  "atk-vin01a:2237_1": "Gacchanto sampādetīti paṭiggaṇhāti ceva vīmaṃsati ca.",
  "atk-vin01a:2237_2": "Āgacchanto visaṃvādetīti na paccāharati.",
  "atk-vin01a:2237_3": "Gacchanto visaṃvādetīti na paṭiggaṇhāti.",
  "atk-vin01a:2237_4": "Āgacchanto sampādetīti vīmaṃsati ceva paccāharati ca.",
  "atk-vin01a:2237_5": "Evaṃ ubhayattha dvīhaṅgehi thullaccayaṃ.",
  "atk-vin01a:2237_6": "Tatiyapade āpatti,",
  "atk-vin01a:2237_7": "catutthe anāpatti.",
  "atk-vin01a:2238_0": "340.",
  "atk-vin01a:2238_1": "Anāpatti saṅghassa vā cetiyassa vā gilānassa vā karaṇīyena gacchati ummattakassa ādikammikassāti ettha",
  "atk-vin01a:2238_2": "bhikkhusaṅghassa uposathāgāraṃ vā kiñci vā vippakataṃ hoti.",
  "atk-vin01a:2238_3": "Tattha kārukānaṃ bhattavetanatthāya upāsako vā upāsikāya santikaṃ bhikkhuṃ pahiṇeyya,",
  "atk-vin01a:2238_4": "uṃpāsikā vā upāsakassa,",
  "atk-vin01a:2238_5": "evarūpena saṅghassa karaṇīyena gacchantassa anāpatti.",
  "atk-vin01a:2238_6": "Cetiyakamme kayiramānepi eseva nayo.",
  "atk-vin01a:2238_7": "Gilānassa bhesajjatthāyapi upāsakena vā upāsikāya santikaṃ upāsikāya vā upāsakassa santikaṃ pahitassa gacchato anāpatti.",
  "atk-vin01a:2238_8": "Ummattakaādikammikā vuttanayā eva.",
  "atk-vin01a:2239_0": "Padabhājanīyavaṇṇanā niṭṭhitā.",
  "atk-vin01a:2240_0": "Samuṭṭhānādīsu idaṃ sikkhāpadaṃ chasamuṭṭhānaṃ,",
  "atk-vin01a:2240_1": "sīsukkhipanādinā kāyavikārena sāsanaṃ gahetvā gantvā hatthamuddāya vīmaṃsitvā puna āgantvā hatthamuddāya eva ārocentassa kāyato samuṭṭhāti.",
  "atk-vin01a:2240_2": "Āsanasālāya nisinnassa “itthannāmā āgamissati,",
  "atk-vin01a:2240_3": "tassā cittaṃ jāneyyāthā”ti kenaci vutte “sādhū”ti sampaṭicchitvā taṃ āgataṃ vatvā tassā gatāya puna tasmiṃ purise āgate ārocentassa vācato samuṭṭhāti.",
  "atk-vin01a:2240_4": "Vācāya “sādhū”ti sāsanaṃ gahetvā aññena karaṇīyena tassā gharaṃ gantvā aññattha vā gamanakāle taṃ disvā",
  "atk-vin01a:2240_5": "vacībhedeneva vīmaṃsitvā puna aññeneva karaṇīyena tato apakkamma kadācideva taṃ purisaṃ disvā ārocentassāpi",
  "atk-vin01a:2240_6": "vācatova samuṭṭhāti.",
  "atk-vin01a:2240_7": "Paṇṇattiṃ ajānantassa pana khīṇāsavassāpi kāyavācato samuṭṭhāti. Kathaṃ?",
  "atk-vin01a:2240_8": "Sace hissa mātāpitaro kujjhitvā alaṃvacanīyā honti,",
  "atk-vin01a:2240_9": "tañca bhikkhuṃ gharaṃ upagataṃ therapitā vadati “mātā te tāta maṃ mahallakaṃ chaḍḍetvā ñātikulaṃ gatā,",
  "atk-vin01a:2240_10": "gaccha taṃ maṃ upaṭṭhātuṃ pesehī”ti.",
  "atk-vin01a:2240_11": "So ce gantvā taṃ vatvā puna pituno tassā āgamanaṃ vā anāgamanaṃ vā āroceti,",
  "atk-vin01a:2240_12": "saṅghādiseso.",
  "atk-vin01a:2240_13": "Imāni tīṇi acittakasamuṭṭhānāni.",
  "atk-vin01a:2241_0": "Paṇṇattiṃ pana jānitvā eteheva tīhi nayehi sañcarittaṃ samāpajjato kāyacittato vācācittato kāyavācācittato ca samuṭṭhāti.",
  "atk-vin01a:2241_1": "Imāni tīṇi paṇṇattijānanacittena sacittakasamuṭṭhānāni. Kiriyaṃ,",
  "atk-vin01a:2241_2": "nosaññāvimokkhaṃ,",
  "atk-vin01a:2241_3": "paṇṇattivajjaṃ,",
  "atk-vin01a:2241_4": "kāyakammaṃ,",
  "atk-vin01a:2241_5": "vacīkammaṃ,",
  "atk-vin01a:2241_6": "kusalādivasena cettha tīṇi cittāni,",
  "atk-vin01a:2241_7": "sukhādivasena tisso vedanāti.",
  "atk-vin01a:2242_0": "341. Vinītavatthūsu ādito vatthupañcake paṭiggahitamattattā dukkaṭaṃ.",
  "atk-vin01a:2243_0": "Kalahavatthusmiṃ sammodanīyaṃ akāsīti taṃ saññāpetvā puna gehagamanīyaṃ",
  "atk-vin01a:2244_0": "Akāsi.",
  "atk-vin01a:2244_1": "Nālaṃvacanīyāti na pariccattāti attho.",
  "atk-vin01a:2244_2": "Yā hi yathā yathā yesu yesu janapadesu pariccattā pariccattāva hoti,",
  "atk-vin01a:2244_3": "bhariyābhāvaṃ atikkamati,",
  "atk-vin01a:2244_4": "ayaṃ “alaṃvacanīyā”ti vuccati.",
  "atk-vin01a:2244_5": "Esā pana na alaṃvacanīyā kenacideva kāraṇena kalahaṃ katvā gatā,",
  "atk-vin01a:2244_6": "tenevettha bhagavā “anāpattī”ti āha.",
  "atk-vin01a:2244_7": "Yasmā pana kāyasaṃsagge yakkhiyā thullaccayaṃ vuttaṃ,",
  "atk-vin01a:2244_8": "tasmā duṭṭhullādīsupi yakkhipetiyo thullaccayavatthumevāti veditabbā.",
  "atk-vin01a:2244_9": "Aṭṭhakathāsu panetaṃ na vicāritaṃ.",
  "atk-vin01a:2244_10": "Sesaṃ sabbattha uttānatthamevāti.",
  "atk-vin01a:2245_0": "Sañcarittasikkhāpadavaṇṇanā niṭṭhitā.",
  "atk-vin01a:2246_0": "6. Kuṭikārasikkhāpadavaṇṇanā",
  "atk-vin01a:2247_0": "342.",
  "atk-vin01a:2247_1": "Tena samayenāti kuṭikārasikkhāpadaṃ.",
  "atk-vin01a:2247_2": "Tattha āḷavakāti āḷaviraṭṭhe jātā dārakā āḷavakā nāma,",
  "atk-vin01a:2247_3": "te pabbajitakālepi “āḷavakā”tveva paññāyiṃsu.",
  "atk-vin01a:2247_4": "Te sandhāya vuttaṃ “āḷavakā bhikkhū”ti.",
  "atk-vin01a:2247_5": "Saññācikāyoti sayaṃ yācitvā gahitūpakaraṇāyo.",
  "atk-vin01a:2247_6": "Kārāpentīti karontipi kārāpentipi,",
  "atk-vin01a:2247_7": "te kira sāsane vipassanādhurañca ganthadhurañcāti dvepi dhurāni chaḍḍetvā navakammameva dhuraṃ katvā paggaṇhiṃsu.",
  "atk-vin01a:2247_8": "Assāmikāyoti anissarāyo,",
  "atk-vin01a:2247_9": "kāretā dāyakena virahitāyoti attho.",
  "atk-vin01a:2247_10": "Attuddesikāyoti attānaṃ uddissa attano atthāya āraddhāyoti attho.",
  "atk-vin01a:2247_11": "Appamāṇikāyoti “ettakena niṭṭhaṃ gacchissantī”ti evaṃ aparicchinnappamāṇāyo,",
  "atk-vin01a:2247_12": "vuddhippamāṇāyo vā mahantappamāṇāyoti attho.",
  "atk-vin01a:2248_0": "Yācanā eva bahulā etesaṃ mandaṃ aññaṃ kammanti yācanabahulā.",
  "atk-vin01a:2248_1": "Evaṃ viññattibahulā veditabbā.",
  "atk-vin01a:2248_2": "Atthato panettha nānākaraṇaṃ natthi,",
  "atk-vin01a:2248_3": "anekakkhattuṃ “purisaṃ detha,",
  "atk-vin01a:2248_4": "purisatthakaraṃ dethā”ti yācantānametaṃ adhivacanaṃ.",
  "atk-vin01a:2248_5": "Tattha mūlacchejjāya purisaṃ yācituṃ na vaṭṭati,",
  "atk-vin01a:2248_6": "sahāyatthāya kammakaraṇatthāya “purisaṃ dethā”ti yācituṃ vaṭṭati.",
  "atk-vin01a:2248_7": "Purisatthakaranti purisena kātabbaṃ hatthakammaṃ vuccati,",
  "atk-vin01a:2248_8": "taṃ yācituṃ vaṭṭati.",
  "atk-vin01a:2248_9": "Hatthakammaṃ nāma kiñci vatthu na hoti,",
  "atk-vin01a:2248_10": "tasmā ṭhapetvā migaluddakamacchabandhakādīnaṃ sakakammaṃ avasesaṃ sabbaṃ kappiyaṃ. “Kiṃ, bhante,",
  "atk-vin01a:2248_11": "āgatattha kena kamma”nti pucchite vā apucchite vā yācituṃ vaṭṭati,",
  "atk-vin01a:2248_12": "viññattipaccayā doso natthi.",
  "atk-vin01a:2248_13": "Tasmā migaluddakādayo sakakammaṃ na yācitabbā,",
  "atk-vin01a:2248_14": "“hatthakammaṃ dethā”ti aniyametvāpi na yācitabbā;",
  "atk-vin01a:2248_15": "evaṃ yācitā hi te “sādhu,",
  "atk-vin01a:2248_16": "bhante”ti bhikkhū uyyojetvā migepi māretvā āhareyyuṃ.",
  "atk-vin01a:2248_17": "Niyametvā pana “vihāre kiñci kattabbaṃ atthi,",
  "atk-vin01a:2248_18": "tattha hatthakammaṃ dethā”ti yācitabbā.",
  "atk-vin01a:2248_19": "Phālanaṅgalādīni upakaraṇāni gahetvā kasituṃ vā vapituṃ vā lāyituṃ vā gacchantaṃ sakiccapasutampi kassakaṃ",
  "atk-vin01a:2248_20": "vā aññaṃ vā kiñci hatthakammaṃ yācituṃ vaṭṭateva.",
  "atk-vin01a:2248_21": "Yo pana vighāsādo vā añño vā koci nikkammo niratthakakathaṃ kathento niddāyanto vā viharati,",
  "atk-vin01a:2248_22": "evarūpaṃ ayācitvāpi “ehi re idaṃ vā idaṃ vā karohī”ti yadicchakaṃ kārāpetuṃ vaṭṭati.",
  "atk-vin01a:2249_0": "Hatthakammassa pana sabbakappiyabhāvadīpanatthaṃ imaṃ nayaṃ kathenti.",
  "atk-vin01a:2249_1": "Sace hi bhikkhu pāsādaṃ kāretukāmo hoti,",
  "atk-vin01a:2249_2": "thambhatthāya pāsāṇakoṭṭakānaṃ gharaṃ gantvā vattabbaṃ “hatthakammaṃ laddhuṃ vaṭṭati upāsakā”ti.",
  "atk-vin01a:2249_3": "Kiṃ kātabbaṃ,",
  "atk-vin01a:2249_4": "bhante,ti?",
  "atk-vin01a:2249_5": "Pāsāṇatthambhā uddharitvā dātabbāti.",
  "atk-vin01a:2249_6": "Sace te uddharitvā vā denti,",
  "atk-vin01a:2249_7": "uddharitvā nikkhitte attano thambhe vā denti, vaṭṭati.",
  "atk-vin01a:2249_8": "Athāpi vadanti – “amhākaṃ, bhante,",
  "atk-vin01a:2249_9": "hatthakammaṃ kātuṃ khaṇo natthi,",
  "atk-vin01a:2249_10": "aññaṃ uddharāpetha,",
  "atk-vin01a:2249_11": "tassa mūlaṃ dassāmā”ti uddharāpetvā “pāsāṇatthambhe uddhaṭamanussānaṃ mūlaṃ dethā”ti vattuṃ vaṭṭati.",
  "atk-vin01a:2249_12": "Etenevupāyena pāsādadārūnaṃ atthāya vaḍḍhakīnaṃ santikaṃ iṭṭhakatthāya iṭṭhakavaḍḍhakīnaṃ chadanatthāya",
  "atk-vin01a:2249_13": "gehacchādakānaṃ cittakammatthāya cittakārānanti yena yena attho hoti,",
  "atk-vin01a:2249_14": "tassa tassa atthāya tesaṃ tesaṃ sippakārakānaṃ santikaṃ gantvā hatthakammaṃ yācituṃ vaṭṭati.",
  "atk-vin01a:2249_15": "Hatthakammayācanavasena ca mūlacchejjāya vā bhattavetanānuppadānena vā laddhampi sabbaṃ gahetuṃ vaṭṭati.",
  "atk-vin01a:2249_16": "Araññato āharāpentena ca sabbaṃ anajjhāvutthakaṃ āharāpetabbaṃ.",
  "atk-vin01a:2250_0": "Na kevalañca pāsādaṃ kāretukāmena mañcapīṭhapattaparissāvanadhamakarakacīvarādīni kārāpetukāmenāpi dārulohasuttādīni",
  "atk-vin01a:2250_1": "labhitvā te te sippakārake upasaṅkamitvā vuttanayeneva hatthakammaṃ yācitabbaṃ.",
  "atk-vin01a:2250_2": "Hatthakammayācanavasena ca mūlacchejjāya vā bhattavetanānuppadānena vā laddhampi sabbaṃ gahetabbaṃ.",
  "atk-vin01a:2250_3": "Sace pana kātuṃ na icchanti,",
  "atk-vin01a:2250_4": "bhattavetanaṃ paccāsīsanti,",
  "atk-vin01a:2250_5": "akappiyakahāpaṇādi na dātabbaṃ.",
  "atk-vin01a:2250_6": "Bhikkhācāravattena taṇḍulādīni pariyesitvā dātuṃ vaṭṭati.",
  "atk-vin01a:2251_0": "Hatthakammavasena pattaṃ kāretvā tatheva pācetvā navapakkassa pattassa puñchanatelatthāya antogāmaṃ paviṭṭhena",
  "atk-vin01a:2251_1": "“bhikkhāya āgato”ti sallakkhetvā yāguyā vā bhatte vā ānīte hatthena patto pidhātabbo.",
  "atk-vin01a:2251_2": "Sace upāsikā “kiṃ,",
  "atk-vin01a:2251_3": "bhante”ti pucchati,",
  "atk-vin01a:2251_4": "“navapakko patto puñchanatelena attho”ti vattabbaṃ.",
  "atk-vin01a:2251_5": "Sace sā “dehi,",
  "atk-vin01a:2251_6": "bhante”ti pattaṃ gahetvā telena puñchitvā yāguyā vā bhattassa vā pūretvā deti,",
  "atk-vin01a:2251_7": "viññatti nāma na hoti,",
  "atk-vin01a:2251_8": "gahetuṃ vaṭṭatīti.",
  "atk-vin01a:2252_0": "Bhikkhū pageva piṇḍāya caritvā āsanasālaṃ gantvā āsanaṃ apassantā tiṭṭhanti.",
  "atk-vin01a:2252_1": "Tatra ce upāsakā bhikkhū ṭhite disvā sayameva āsanāni āharāpenti,",
  "atk-vin01a:2252_2": "nisīditvā gacchantehi āpucchitvā gantabbaṃ.",
  "atk-vin01a:2252_3": "Anāpucchā gatānampi naṭṭhaṃ gīvā na hoti,",
  "atk-vin01a:2252_4": "āpucchitvā gamanaṃ pana vattaṃ.",
  "atk-vin01a:2252_5": "Sace bhikkhūhi “āsanāni āharathā”ti vuttehi āhaṭāni honti,",
  "atk-vin01a:2252_6": "āpucchitvāva gantabbaṃ.",
  "atk-vin01a:2252_7": "Anāpucchā gatānaṃ vattabhedo ca naṭṭhañca gīvāti.",
  "atk-vin01a:2252_8": "Attharaṇakojavādīsupi eseva nayo.",
  "atk-vin01a:2253_0": "Makkhikāyo bahukā honti,",
  "atk-vin01a:2253_1": "“makkhikābījaniṃ āharathā”ti vattabbaṃ.",
  "atk-vin01a:2253_2": "Pucimandasākhādīni āharanti,",
  "atk-vin01a:2253_3": "kappiyaṃ kārāpetvā paṭiggahetabbāni.",
  "atk-vin01a:2253_4": "Āsanasālāya udakabhājanaṃ rittaṃ hoti,",
  "atk-vin01a:2253_5": "“dhamakaraṇaṃ gaṇhā”ti na vattabbaṃ.",
  "atk-vin01a:2253_6": "Dhamakarakañhi rittabhājane pakkhipanto bhindeyya “nadiṃ vā taḷākaṃ vā gantvā pana udakaṃ āharā”ti vattuṃ vaṭṭati.",
  "atk-vin01a:2253_7": "“Gehato āharā”ti neva vattuṃ vaṭṭati,",
  "atk-vin01a:2253_8": "na āhaṭaṃ paribhuñjitabbaṃ.",
  "atk-vin01a:2253_9": "Āsanasālāyaṃ vā araññake vā bhattakiccaṃ karontehi tatthajātakaṃ anajjhāvutthakaṃ yaṃkiñci uttaribhaṅgārahaṃ",
  "atk-vin01a:2253_10": "pattaṃ vā phalaṃ vā sace kiñci kammaṃ karontaṃ āharāpeti,",
  "atk-vin01a:2253_11": "hatthakammavasena āharāpetvā paribhuñjituṃ vaṭṭati.",
  "atk-vin01a:2253_12": "Alajjīhi pana bhikkhūhi vā sāmaṇerehi vā hatthakammaṃ na kāretabbaṃ.",
  "atk-vin01a:2253_13": "Ayaṃ tāva purisatthakare nayo.",
  "atk-vin01a:2254_0": "Goṇaṃ pana aññātakaappavāritaṭṭhānato āharāpetuṃ na vaṭṭati,",
  "atk-vin01a:2254_1": "āharāpentassa dukkaṭaṃ.",
  "atk-vin01a:2254_2": "Ñātipavāritaṭṭhānatopi mūlacchejjāya yācituṃ na vaṭṭati,",
  "atk-vin01a:2254_3": "tāvakālikanayena sabbattha vaṭṭati.",
  "atk-vin01a:2254_4": "Evaṃ āharāpitañca goṇaṃ rakkhitvā jaggitvā sāmikā paṭicchāpetabbā.",
  "atk-vin01a:2254_5": "Sacassa pādo vā siṅgaṃ vā bhijjati vā nassati vā sāmikā ce sampaṭicchanti,",
  "atk-vin01a:2254_6": "iccetaṃ kusalaṃ.",
  "atk-vin01a:2254_7": "No ce sampaṭicchanti,",
  "atk-vin01a:2254_8": "gīvā hoti.",
  "atk-vin01a:2254_9": "Sace “tumhākaṃyeva demā”ti vadanti na sampaṭicchitabbaṃ.",
  "atk-vin01a:2254_10": "“Vihārassa demā”ti vutte pana “ārāmikānaṃ ācikkhatha jagganatthāyā”ti vattabbaṃ.",
  "atk-vin01a:2255_0": "“Sakaṭaṃ dethā”tipi aññātakaappavārite vattuṃ na vaṭṭati,",
  "atk-vin01a:2255_1": "viññattieva hoti dukkaṭaṃ āpajjati.",
  "atk-vin01a:2255_2": "Ñātipavāritaṭṭhāne pana vaṭṭati,",
  "atk-vin01a:2255_3": "tāvakālikaṃ vaṭṭati kammaṃ katvā puna dātabbaṃ.",
  "atk-vin01a:2255_4": "Sace nemiyādīni bhijjanti pākatikāni katvā dātabbaṃ.",
  "atk-vin01a:2255_5": "Naṭṭhe gīvā hoti.",
  "atk-vin01a:2255_6": "“Tumhākameva demā”ti vutte dārubhaṇḍaṃ nāma sampaṭicchituṃ vaṭṭati.",
  "atk-vin01a:2255_7": "Esa nayo vāsipharasukuṭhārīkudālanikhādanesu.",
  "atk-vin01a:2255_8": "Valliādīsu ca parapariggahitesu.",
  "atk-vin01a:2255_9": "Garubhaṇḍappahonakesuyeva ca valliādīsu viññatti hoti,",
  "atk-vin01a:2255_10": "na tato oraṃ.",
  "atk-vin01a:2256_0": "Anajjhāvutthakaṃ pana yaṃkiñci āharāpetuṃ vaṭṭati.",
  "atk-vin01a:2256_1": "Rakkhitagopitaṭṭhāneyeva hi viññatti nāma vuccati.",
  "atk-vin01a:2256_2": "Sā dvīsu paccayesu sabbena sabbaṃ na vaṭṭati,",
  "atk-vin01a:2256_3": "senāsanapaccaye pana “āhara dehī”ti viññattimattameva na vaṭṭati,",
  "atk-vin01a:2256_4": "parikathobhāsanimittakammāni vaṭṭanti.",
  "atk-vin01a:2256_5": "Tattha uposathāgāraṃ vā bhojanasālaṃ vā aññaṃ vā yaṃkiñci senāsanaṃ icchato “imasmiṃ vata okāse evarūpaṃ",
  "atk-vin01a:2256_6": "senāsanaṃ kātuṃ vaṭṭatī”ti vā “yutta”nti vā “anurūpa”nti vātiādinā nayena vacanaṃ parikathā nāma.",
  "atk-vin01a:2256_7": "“Upāsakā tumhe kuhiṃ vasathā”ti? “Pāsāde,",
  "atk-vin01a:2256_8": "bhante”ti.",
  "atk-vin01a:2256_9": "“Kiṃ bhikkhūnaṃ pana upāsakā pāsādo na vaṭṭatī”ti evamādivacanaṃ obhāso nāma.",
  "atk-vin01a:2256_10": "Manusse disvā rajjuṃ pasāreti,",
  "atk-vin01a:2256_11": "khīle ākoṭāpeti.",
  "atk-vin01a:2256_12": "“Kiṃ idaṃ,",
  "atk-vin01a:2256_13": "bhante”ti vutte “idha āvāsaṃ karissāmā”ti evamādikaraṇaṃ pana nimittakammaṃ nāma.",
  "atk-vin01a:2256_14": "Gilānapaccaye pana viññattipi vaṭṭati,",
  "atk-vin01a:2256_15": "pageva parikathādīni.",
  "atk-vin01a:2257_0": "Manussā upaddutā yācanāya upaddutā viññattiyāti tesaṃ bhikkhūnaṃ tāya yācanāya ca viññattiyā ca pīḷitā.",
  "atk-vin01a:2257_1": "Ubbijjantipīti “kiṃ nu āharāpessantī”ti ubbegaṃ iñjanaṃ calanaṃ paṭilabhanti.",
  "atk-vin01a:2257_2": "Uttasantipīti ahiṃ viya disvā sahasā tasitvā ukkamanti.",
  "atk-vin01a:2257_3": "Palāyantipīti dūratova yena vā tena vā palāyanti.",
  "atk-vin01a:2257_4": "Aññenapi gacchantīti yaṃ maggaṃ paṭipannā taṃ pahāya nivattitvā vāmaṃ vā dakkhiṇaṃ vā gahetvā gacchanti,",
  "atk-vin01a:2257_5": "dvārampi thakenti.",
  "atk-vin01a:2258_0": "344.",
  "atk-vin01a:2258_1": "Bhūtapubbaṃ bhikkhaveti iti bhagavā te bhikkhū garahitvā tadanurūpañca dhammiṃ kathaṃ katvā punapi viññattiyā",
  "atk-vin01a:2258_2": "dosaṃ pākaṭaṃ kurumāno iminā “bhūtapubbaṃ bhikkhave”tiādinā nayena tīṇi vatthūni dassesi.",
  "atk-vin01a:2258_3": "Tattha maṇikaṇṭhoti so kira nāgarājā sabbakāmadadaṃ mahagghaṃ maṇiṃ kaṇṭhe pilandhitvā carati,",
  "atk-vin01a:2258_4": "tasmā “maṇikaṇṭho” tveva paññāyittha.",
  "atk-vin01a:2258_5": "Uparimuddhani mahantaṃ phaṇaṃ karitvā aṭṭhāsīti so kira tesaṃ dvinnaṃ isīnaṃ kaniṭṭho isi mettāvihārī ahosi,",
  "atk-vin01a:2258_6": "tasmā nāgarājā nadito uttaritvā devavaṇṇaṃ nimminitvā tassa santike nisīditvā sammodanīyaṃ kathaṃ katvā",
  "atk-vin01a:2258_7": "taṃ devavaṇṇaṃ pahāya sakavaṇṇameva upagantvā taṃ isiṃ parikkhipitvā pasannākāraṃ karonto uparimuddhani",
  "atk-vin01a:2258_8": "mahantaṃ phaṇaṃ karitvā chattaṃ viya dhārayamāno muhuttaṃ ṭhatvā pakkamati,",
  "atk-vin01a:2258_9": "tena vuttaṃ “uparimuddhani mahantaṃ phaṇaṃ karitvā aṭṭhāsī”ti.",
  "atk-vin01a:2258_10": "Maṇimassa kaṇṭhe pilandhananti maṇiṃ assa kaṇṭhe pilandhitaṃ,",
  "atk-vin01a:2258_11": "āmukkanti attho.",
  "atk-vin01a:2258_12": "Ekamantaṃ aṭṭhāsīti tena devavaṇṇena āgantvā tāpasena saddhiṃ sammodamāno ekasmiṃ padese aṭṭhāsi.",
  "atk-vin01a:2259_0": "Mamannapānanti mama annañca pānañca.",
  "atk-vin01a:2259_1": "Vipulanti bahulaṃ.",
  "atk-vin01a:2259_2": "Uḷāranti paṇītaṃ.",
  "atk-vin01a:2259_3": "Atiyācakosīti ativiya yācako,",
  "atk-vin01a:2259_4": "asi punappunaṃ yācasīti vuttaṃ hoti.",
  "atk-vin01a:2259_5": "Susūti taruṇo,",
  "atk-vin01a:2259_6": "thāmasampanno yobbanappattapuriso.",
  "atk-vin01a:2259_7": "Sakkharā vuccati kāḷasilā,",
  "atk-vin01a:2259_8": "tattha dhoto asi “sakkharadhoto nāmā”ti vuccati,",
  "atk-vin01a:2259_9": "sakkharadhoto pāṇimhi assāti sakkharadhotapāṇi,",
  "atk-vin01a:2259_10": "pāsāṇe dhotanisitakhaggahatthoti attho.",
  "atk-vin01a:2259_11": "Yathā so asihattho puriso tāseyya,",
  "atk-vin01a:2259_12": "evaṃ tāsesi maṃ selaṃ yācamāno,",
  "atk-vin01a:2259_13": "maṇiṃ yācantoti attho.",
  "atk-vin01a:2260_0": "Na taṃ yāceti taṃ na yāceyya. Kataraṃ? Yassa piyaṃ jigīseti yaṃ assa sattassa piyanti jāneyya.",
  "atk-vin01a:2261_0": "Kimaṅgaṃ pana manussabhūtānanti manussabhūtānaṃ amanāpāti kimevettha vattabbaṃ.",
  "atk-vin01a:2262_0": "345.",
  "atk-vin01a:2262_1": "Sakuṇasaṅghassa saddena ubbāḷhoti so kira sakuṇasaṅgho paṭhamayāmañca pacchimayāmañca nirantaraṃ saddameva karoti,",
  "atk-vin01a:2262_2": "so bhikkhu tena saddena pīḷito hutvā bhagavato santikaṃ agamāsi. Tenāha –",
  "atk-vin01a:2262_3": "“yenāhaṃ tenupasaṅkamī”ti.",
  "atk-vin01a:2263_0": "Kuto ca tvaṃ bhikkhu āgacchasīti ettha nisinno so bhikkhu na āgacchati vattamānasamīpe pana evaṃ vattuṃ labbhati. Tenāha –",
  "atk-vin01a:2263_1": "“kuto ca tvaṃ bhikkhu āgacchasī”ti,",
  "atk-vin01a:2263_2": "kuto āgatosīti attho.",
  "atk-vin01a:2263_3": "Tato ahaṃ bhagavā āgacchāmīti etthāpi so eva nayo.",
  "atk-vin01a:2263_4": "Ubbāḷhoti pīḷito,",
  "atk-vin01a:2263_5": "ukkaṇṭhāpito hutvāti attho.",
  "atk-vin01a:2264_0": "So sakuṇasaṅgho “bhikkhu pattaṃ yācatī”ti ettha na te sakuṇā bhikkhuno vacanaṃ jānanti,",
  "atk-vin01a:2264_1": "bhagavā pana attano ānubhāvena yathā jānanti tathā akāsi.",
  "atk-vin01a:2265_0": "346.",
  "atk-vin01a:2265_1": "Apāhaṃ te na jānāmīti api ahaṃ te jane “ke vā ime,",
  "atk-vin01a:2265_2": "kassa vā ime”ti na jānāmi.",
  "atk-vin01a:2265_3": "Saṅgamma yācantīti samāgantvā vaggavaggā hutvā yācanti.",
  "atk-vin01a:2265_4": "Yācako appiyo hotīti yo yācati so appiyo hoti.",
  "atk-vin01a:2265_5": "Yācaṃ adadamappiyoti yācanti yācitaṃ vuccati,",
  "atk-vin01a:2265_6": "yācitamatthaṃ adadantopi appiyo hoti.",
  "atk-vin01a:2265_7": "Atha vā yācanti yācantassa,",
  "atk-vin01a:2265_8": "adadamappiyoti adento appiyo hoti.",
  "atk-vin01a:2265_9": "Mā me videssanā ahūti mā me appiyabhāvo ahu,",
  "atk-vin01a:2265_10": "ahaṃ vā tava,",
  "atk-vin01a:2265_11": "tvaṃ vā mama videsso appiyo mā ahosīti attho.",
  "atk-vin01a:2266_0": "347. Dussaṃharānīti kasigorakkhādīhi upāyehi dukkhena saṃharaṇīyāni.",
  "atk-vin01a:2267_0": "348- 9.",
  "atk-vin01a:2267_1": "Saññācikāya pana bhikkhunāti ettha saññācikā nāma sayaṃ pavattitayācanā vuccati,",
  "atk-vin01a:2267_2": "tasmā “saññācikāyā”ti attano yācanāyāti vuttaṃ hoti,",
  "atk-vin01a:2267_3": "sayaṃ yācitakehi upakaraṇehīti attho.",
  "atk-vin01a:2267_4": "Yasmā pana sā sayaṃyācitakehi kayiramānā sayaṃ yācitvā kayiramānā hoti,",
  "atk-vin01a:2267_5": "tasmā taṃ atthapariyāyaṃ dassetuṃ “sayaṃ yācitvā purisampī”ti evamassa padabhājanaṃ vuttaṃ.",
  "atk-vin01a:2268_0": "Ullittāti antolittā. Avalittāti bahilittā. Ullittāvalittāti antarabāhiralittāti vuttaṃ hoti.",
  "atk-vin01a:2269_0": "Kārayamānenāti imassa padabhājane “kārāpentenā”ti ettakameva vattabbaṃ siyā,",
  "atk-vin01a:2269_1": "evañhi byañjanaṃ sameti.",
  "atk-vin01a:2269_2": "Yasmā pana saññācikāya kuṭiṃ karontenāpi idha vuttanayeneva paṭipajjitabbaṃ,",
  "atk-vin01a:2269_3": "tasmā karonto vā hotu kārāpento vā ubhopete “kārayamānenā”ti imināva padena saṅgahitāti etamatthaṃ dassetuṃ “karonto vā kārāpento vā”ti vuttaṃ.",
  "atk-vin01a:2269_4": "Yadi pana karontena vā kārāpentena vāti vadeyya,",
  "atk-vin01a:2269_5": "byañjanaṃ vilomitaṃ bhaveyya,",
  "atk-vin01a:2269_6": "na hi kārāpento karonto nāma hoti,",
  "atk-vin01a:2269_7": "tasmā atthamattamevettha dassitanti veditabbaṃ.",
  "atk-vin01a:2270_0": "Attuddesanti “mayhaṃ esā”ti evaṃ attā uddeso assāti attuddesā,",
  "atk-vin01a:2270_1": "taṃ attuddesaṃ.",
  "atk-vin01a:2270_2": "Yasmā pana yassā attā uddeso sā attano atthāya hoti,",
  "atk-vin01a:2270_3": "tasmā atthapariyāyaṃ dassento “attuddesanti attano atthāyā”ti āha.",
  "atk-vin01a:2270_4": "Pamāṇikā kāretabbāti pamāṇayuttā kāretabbā.",
  "atk-vin01a:2270_5": "Tatridaṃ pamāṇanti tassā kuṭiyā idaṃ pamāṇaṃ.",
  "atk-vin01a:2270_6": "Sugatavidatthiyāti sugatavidatthi nāma idāni majjhimassa purisassa tisso vidatthiyo vaḍḍhakīhatthena diyaḍḍho hattho hoti.",
  "atk-vin01a:2270_7": "Bāhirimena mānenāti kuṭiyā bahikuṭṭamānena dvādasa vidatthiyo,",
  "atk-vin01a:2270_8": "minantena pana sabbapaṭhamaṃ dinno mahāmattikapariyanto na gahetabbo.",
  "atk-vin01a:2270_9": "Thusapiṇḍapariyantena minitabbaṃ.",
  "atk-vin01a:2270_10": "Thusapiṇḍassaupari setakammaṃ abbohārikaṃ.",
  "atk-vin01a:2270_11": "Sace thusapiṇḍena anatthiko mahāmattikāya eva niṭṭhāpeti,",
  "atk-vin01a:2270_12": "mahāmattikāva paricchedo.",
  "atk-vin01a:2271_0": "Tiriyanti vitthārato.",
  "atk-vin01a:2271_1": "Sattāti satta sugatavidatthiyo.",
  "atk-vin01a:2271_2": "Antarāti imassa pana ayaṃ niddeso,",
  "atk-vin01a:2271_3": "“abbhantarimena mānenā”ti,",
  "atk-vin01a:2271_4": "kuṭṭassa bahi antaṃ aggahetvā abbhantarimena antena miniyamāne tiriyaṃ satta sugatavidatthiyo pamāṇanti vuttaṃ hoti.",
  "atk-vin01a:2272_0": "Yo pana lesaṃ oḍḍento yathāvuttappamāṇameva karissāmīti dīghato ekādasa vidatthiyo tiriyaṃ aṭṭha vidatthiyo,",
  "atk-vin01a:2272_1": "dīghato vā terasa vidatthiyo tiriyaṃ cha vidatthiyo kareyya,",
  "atk-vin01a:2272_2": "na vaṭṭati.",
  "atk-vin01a:2272_3": "Ekatobhāgena atikkantampi hi pamāṇaṃ atikkantameva hoti.",
  "atk-vin01a:2272_4": "Tiṭṭhatu vidatthi,",
  "atk-vin01a:2272_5": "kesaggamattampi dīghato vā hāpetvā tiriyaṃ tiriyato vā hāpetvā dīghaṃ vaḍḍhetuṃ na vaṭṭati,",
  "atk-vin01a:2272_6": "ko pana vādo ubhato vaḍḍhane?",
  "atk-vin01a:2272_7": "Vuttañhetaṃ –",
  "atk-vin01a:2272_8": "“āyāmato vā vitthārato vā antamaso kesaggamattampi atikkamitvā karoti vā kārāpeti vā payoge dukkaṭa”ntiādi.",
  "atk-vin01a:2272_9": "Yathāvuttappamāṇā eva pana vaṭṭati.",
  "atk-vin01a:2272_10": "Yā pana dīghato saṭṭhihatthāpi hoti tiriyaṃ tihatthā vā ūnakacatuhatthā vā yattha pamāṇayutto mañco ito cito ca na parivattati,",
  "atk-vin01a:2272_11": "ayaṃ kuṭīti saṅkhyaṃ na gacchati,",
  "atk-vin01a:2272_12": "tasmā ayampi vaṭṭati.",
  "atk-vin01a:2272_13": "Mahāpaccariyaṃ pana pacchimakoṭiyā catuhatthavitthārā vuttā,",
  "atk-vin01a:2272_14": "tato heṭṭhā akuṭi.",
  "atk-vin01a:2272_15": "Pamāṇikāpi pana adesitavatthukā vā sārambhā vā aparikkamanā vā na vaṭṭati.",
  "atk-vin01a:2272_16": "Pamāṇikā desitavatthukā anārambhā saparikkamanāva vaṭṭati.",
  "atk-vin01a:2272_17": "Pamāṇato ūnatarampi catuhatthaṃ pañcahatthampi karontena desitavatthukāva kāretabbā.",
  "atk-vin01a:2272_18": "Pamāṇātikkantañca pana karonto lepapariyosāne garukaṃ āpattiṃ āpajjati.",
  "atk-vin01a:2273_0": "Tattha lepo ca alepo ca lepokāso ca alepokāso ca veditabbo.",
  "atk-vin01a:2273_1": "Seyyathidaṃ –",
  "atk-vin01a:2273_2": "lepoti dve lepā –",
  "atk-vin01a:2273_3": "mattikālepo ca sudhālepo ca.",
  "atk-vin01a:2273_4": "Ṭhapetvā pana ime dve lepe avaseso bhasmagomayādibhedo lepo, alepo.",
  "atk-vin01a:2273_5": "Sacepi kalalalepo hoti,",
  "atk-vin01a:2273_6": "alapo eva.",
  "atk-vin01a:2273_7": "Lepokāsoti bhittiyo ceva chadanañca,",
  "atk-vin01a:2273_8": "ṭhapetvā pana bhitticchadane avaseso thambhatulāpiṭṭhasaṅghāṭavātapānadhūmacchiddādi alepāraho okāso sabbopi alepokāsoti veditabbo.",
  "atk-vin01a:2274_0": "Bhikkhū abhinetabbā vatthudesanāyāti yasmiṃ ṭhāne kuṭiṃ kāretukāmo hoti,",
  "atk-vin01a:2274_1": "tattha vatthudesanatthāya bhikkhū netabbā.",
  "atk-vin01a:2274_2": "Tena kuṭikārakenātiādi pana yena vidhinā te bhikkhū abhinetabbā,",
  "atk-vin01a:2274_3": "tassa dassanatthaṃ vuttaṃ.",
  "atk-vin01a:2274_4": "Tattha kuṭivatthuṃ sodhetvāti na visamaṃ araññaṃ bhikkhū gahetvā gantabbaṃ,",
  "atk-vin01a:2274_5": "kuṭivatthuṃ pana paṭhamameva sodhetvā samatalaṃ sīmamaṇḍalasadisaṃ katvā pacchā saṅghaṃ upasaṅkamitvā yācitvā netabbāti dasseti.",
  "atk-vin01a:2274_6": "Evamassa vacanīyoti saṅgho evaṃ vattabbo assa.",
  "atk-vin01a:2274_7": "Parato pana “dutiyampi yācitabbā”ti bhikkhū sandhāya bahuvacanaṃ vuttaṃ.",
  "atk-vin01a:2274_8": "No ce sabbo saṅgho ussahatīti sace sabbo saṅgho na icchati,",
  "atk-vin01a:2274_9": "sajjhāyamanasikārādīsu uyyuttā te te bhikkhū honti.",
  "atk-vin01a:2274_10": "Sārambhaṃ anārambhanti saupaddavaṃ anupaddavaṃ.",
  "atk-vin01a:2274_11": "Saparikkamanaṃ aparikkamananti saupacāraṃ anupacāraṃ.",
  "atk-vin01a:2275_0": "Pattakallanti patto kālo imassa olokanassāti pattakālaṃ,",
  "atk-vin01a:2275_1": "pattakālameva pattakallaṃ.",
  "atk-vin01a:2275_2": "Idañca vatthuṃolokanatthāya sammutikammaṃ anusāvanānayena oloketvāpi kātuṃ vaṭṭati.",
  "atk-vin01a:2275_3": "Parato pana vatthudesanākammaṃ yathāvuttāya eva ñattiyā ca anusāvanāya ca kātabbaṃ,",
  "atk-vin01a:2275_4": "oloketvā kātuṃ na vaṭṭati.",
  "atk-vin01a:2276_0": "353.",
  "atk-vin01a:2276_1": "Kipillikānanti rattakāḷapiṅgalādibhedānaṃ yāsaṃ kāsañci kipillikānaṃ.",
  "atk-vin01a:2276_2": "Kipīllakānantipi pāṭho.",
  "atk-vin01a:2276_3": "Āsayoti nibaddhavasanaṭṭhānaṃ,",
  "atk-vin01a:2276_4": "yathā ca kipillikānaṃ evaṃ upacikādīnampi nibaddhavasanaṭṭhānaṃyeva āsayo veditabbo.",
  "atk-vin01a:2276_5": "Yattha pana te gocaratthāya āgantvā gacchanti,",
  "atk-vin01a:2276_6": "sabbesampi tādiso sañcaraṇappadeso avārito,",
  "atk-vin01a:2276_7": "tasmā tattha apanetvā sodhetvā kātuṃ vaṭṭati.",
  "atk-vin01a:2276_8": "Imāni tāva cha ṭhānānisattānuddayāya paṭikkhittāni.",
  "atk-vin01a:2277_0": "Hatthīnaṃ vāti hatthīnaṃ pana nibaddhavasanaṭṭhānampi nibaddhagocaraṭṭhānampi na vaṭṭati,",
  "atk-vin01a:2277_1": "sīhādīnaṃ āsayo ca gocarāya pakkamantānaṃ nibaddhagamanamaggo ca na vaṭṭati.",
  "atk-vin01a:2277_2": "Etesaṃ gocarabhūmi na gahitā.",
  "atk-vin01a:2277_3": "Yesaṃ kesañcīti aññesampi vāḷānaṃ tiracchānagatānaṃ.",
  "atk-vin01a:2277_4": "Imāni satta ṭhānāni sappaṭibhayāni bhikkhūnaṃ ārogyatthāya paṭikkhittāni.",
  "atk-vin01a:2277_5": "Sesāni nānāupaddavehi saupaddavāni.",
  "atk-vin01a:2277_6": "Tattha pubbaṇṇanissitanti pubbaṇṇaṃ nissitaṃ sattannaṃ dhaññānaṃ viruhanakakhettasāmantā ṭhitaṃ.",
  "atk-vin01a:2277_7": "Eseva nayo aparaṇṇanissitādīsupi.",
  "atk-vin01a:2277_8": "Ettha pana abbhāghātanti kāraṇāgharaṃ verigharaṃ,",
  "atk-vin01a:2277_9": "corānaṃ māraṇatthāya katanti kurundiādīsu.",
  "atk-vin01a:2278_0": "Āghātananti dhammagandhikā vuccati.",
  "atk-vin01a:2278_1": "Susānanti mahāsusānaṃ.",
  "atk-vin01a:2278_2": "Saṃsaraṇanti anibbijjhagamanīyo gatapaccāgatamaggo vuccati.",
  "atk-vin01a:2278_3": "Sesaṃ uttānameva.",
  "atk-vin01a:2279_0": "Na sakkā hoti yathāyuttena sakaṭenāti dvīhi balibaddehi yuttena sakaṭena ekaṃ cakkaṃ nibbodakapatanaṭṭhāne ekaṃ bahi katvā āvijjituṃ na sakkā hoti.",
  "atk-vin01a:2279_1": "Kurundiyaṃ pana “catūhi yuttenā”ti vuttaṃ.",
  "atk-vin01a:2279_2": "Samantā nisseṇiyā anuparigantunti nisseṇiyaṃ ṭhatvā gehaṃ chādentehi na sakkā hoti samantā nisseṇiyā āvijjituṃ.",
  "atk-vin01a:2279_3": "Iti evarūpe sārambhe ca aparikkamane ca ṭhāne na kāretabbā.",
  "atk-vin01a:2279_4": "Anārambhe pana saparikkamane kāretabbā,",
  "atk-vin01a:2279_5": "taṃ vuttapaṭipakkhanayena pāḷiyaṃ āgatameva.",
  "atk-vin01a:2280_0": "Puna saññācikā nāmāti evamādi “sārambhe ce bhikkhu vatthusmiṃ aparikkamane saññācikāya kuṭiṃ kāreyyā”ti",
  "atk-vin01a:2280_1": "evaṃ vuttasaṃyācikādīnaṃ atthappakāsanatthaṃ vuttaṃ.",
  "atk-vin01a:2281_0": "Payoge dukkaṭanti evaṃ adesitavatthukaṃ vā pamāṇātikkantaṃ vā kuṭiṃ kāressāmīti araññato rukkhā haraṇatthāya vāsiṃ vā pharasuṃ vā niseti dukkaṭaṃ,",
  "atk-vin01a:2281_1": "araññaṃ pavisati dukkaṭaṃ,",
  "atk-vin01a:2281_2": "tattha allatiṇāni chindati dukkaṭena saddhiṃ pācittiyaṃ,",
  "atk-vin01a:2281_3": "sukkhāni chindati dukkaṭaṃ.",
  "atk-vin01a:2281_4": "Rukkhesupi eseva nayo.",
  "atk-vin01a:2281_5": "Bhūmiṃ sodheti khaṇati,",
  "atk-vin01a:2281_6": "paṃsuṃ uddharati, cināti;",
  "atk-vin01a:2281_7": "evaṃ yāva pācīraṃ bandhati tāva pubbapayogo nāma hoti.",
  "atk-vin01a:2281_8": "Tasmiṃ pubbapayoge sabbattha pācittiyaṭṭhāne dukkaṭena saddhiṃ pācittiyaṃ,",
  "atk-vin01a:2281_9": "dukkaṭaṭṭhāne dukkaṭaṃ,",
  "atk-vin01a:2281_10": "tato paṭṭhāya sahapayogo nāma.",
  "atk-vin01a:2281_11": "Tattha thambhehi kātabbāya thambhaṃ ussāpeti, dukkaṭaṃ.",
  "atk-vin01a:2281_12": "Iṭṭhakāhi cinitabbāya iṭṭhakaṃ ācināti, dukkaṭaṃ.",
  "atk-vin01a:2281_13": "Evaṃ yaṃ yaṃ upakaraṇaṃ yojeti,",
  "atk-vin01a:2281_14": "sabbattha payoge payoge dukkaṭaṃ.",
  "atk-vin01a:2281_15": "Tacchantassa hatthavāre hatthavāre tadatthāya gacchantassa pade pade dukkaṭaṃ.",
  "atk-vin01a:2281_16": "Evaṃ kataṃ pana dārukuṭṭikaṃ vā iṭṭhakakuṭṭikaṃ vā silākuṭṭikaṃ vā antamaso paṇṇasālampi sabhitticchadanaṃ",
  "atk-vin01a:2281_17": "limpissāmīti sudhāya vā mattikāya vā limpantassa payoge payoge yāva thullaccayaṃ na hoti,",
  "atk-vin01a:2281_18": "tāva dukkaṭaṃ.",
  "atk-vin01a:2281_19": "Etaṃ pana dukkaṭaṃ mahālepeneva vaṭṭati,",
  "atk-vin01a:2281_20": "setarattavaṇṇakaraṇe vā cittakamme vā anāpatti.",
  "atk-vin01a:2282_0": "Ekaṃ piṇḍaṃ anāgateti yo sabbapacchimo eko lepapiṇḍo,",
  "atk-vin01a:2282_1": "taṃ ekaṃ piṇḍaṃ asampatte kuṭikamme.",
  "atk-vin01a:2282_2": "Idaṃ vuttaṃ hoti,",
  "atk-vin01a:2282_3": "idāni dvīhi piṇḍehi niṭṭhānaṃ gamissatīti tesu paṭhamapiṇḍadāne thullaccayanti.",
  "atk-vin01a:2283_0": "Tasmiṃ piṇḍe āgateti yaṃ ekaṃ piṇḍaṃ anāgate kuṭikamme thullaccayaṃ hoti,",
  "atk-vin01a:2283_1": "tasmiṃ avasānapiṇḍe āgate dinne ṭhapite lepassa ghaṭitattā āpatti saṅghādisesassa.",
  "atk-vin01a:2283_2": "Evaṃ lempantassa ca antolepe vā antolepena saddhiṃ bhittiñca chadanañca ekābaddhaṃ katvā ghaṭite bahilepe vā bahilepena saddhiṃ ghaṭite saṅghādiseso.",
  "atk-vin01a:2283_3": "Sace pana dvārabaddhaṃ vā vātapānaṃ vā aṭṭhapetvāva mattikāya limpati,",
  "atk-vin01a:2283_4": "tasmiñca tassokāsaṃ puna vaḍḍhetvā vā avaḍḍhetvā vā ṭhapite lepo na ghaṭīyati rakkhati tāva,",
  "atk-vin01a:2283_5": "puna limpantassa pana ghaṭitamatte saṅghādiseso.",
  "atk-vin01a:2283_6": "Sace taṃ ṭhapiyamānaṃ paṭhamaṃ dinnalepena saddhiṃ nirantarameva hutvā tiṭṭhati,",
  "atk-vin01a:2283_7": "paṭhamameva saṅghādiseso.",
  "atk-vin01a:2283_8": "Upacikāmocanatthaṃ aṭṭhaṅgulamattena appattacchadanaṃ katvā bhittiṃ limpati, anāpatti.",
  "atk-vin01a:2283_9": "Upacikāmocanatthameva heṭṭhā pāsāṇakuṭṭaṃ katvā taṃ alimpitvā upari limpati,",
  "atk-vin01a:2283_10": "lepo na ghaṭiyati nāma,",
  "atk-vin01a:2283_11": "anāpattiyeva.",
  "atk-vin01a:2284_0": "Iṭṭhakakuṭṭikāya iṭṭhakāhiyeva vātapāne ca dhūmanettāni ca karoti,",
  "atk-vin01a:2284_1": "lepaghaṭaneneva āpatti.",
  "atk-vin01a:2284_2": "Paṇṇasālaṃ limpati,",
  "atk-vin01a:2284_3": "lepaghaṭaneneva āpatti.",
  "atk-vin01a:2284_4": "Tattha ālokatthāya aṭṭhaṅgulamattaṃ ṭhapetvā limpati,",
  "atk-vin01a:2284_5": "lepo na ghaṭīyati nāma,",
  "atk-vin01a:2284_6": "anāpattiyeva.",
  "atk-vin01a:2284_7": "Sace “vātapānaṃ laddhā ettha ṭhapessāmī”ti karoti,",
  "atk-vin01a:2284_8": "vātapāne ṭhapite lepaghaṭanena āpatti.",
  "atk-vin01a:2284_9": "Sace mattikāya kuṭṭaṃ karoti,",
  "atk-vin01a:2284_10": "chadanalepena saddhiṃ ghaṭane āpatti.",
  "atk-vin01a:2284_11": "Eko ekapiṇḍāvasesaṃ katvā ṭhapeti,",
  "atk-vin01a:2284_12": "añño taṃ disvā “dukkataṃ ida”nti vattasīsena limpati ubhinnampi anāpatti.",
  "atk-vin01a:2285_0": "354.",
  "atk-vin01a:2285_1": "Bhikkhu kuṭiṃ karotīti evamādīni chattiṃsa catukkāni āpattibhedadassanatthaṃ vuttāni,",
  "atk-vin01a:2285_2": "tattha sārambhāya dukkaṭaṃ,",
  "atk-vin01a:2285_3": "aparikkamanāya dukkaṭaṃ,",
  "atk-vin01a:2285_4": "pamāṇātikkantāya saṅghādiseso,",
  "atk-vin01a:2285_5": "adesitavatthukāya saṅghādiseso,",
  "atk-vin01a:2285_6": "etesaṃ vasena vomissakāpattiyo veditabbā.",
  "atk-vin01a:2286_0": "355.",
  "atk-vin01a:2286_1": "Āpatti dvinnaṃ saṅghādisesena dvinnaṃ dukkaṭānantiādīsu ca dvīhi saṅghādisesehi saddhiṃ dvinnaṃ dukkaṭānantiādinā nayena attho veditabbo.",
  "atk-vin01a:2287_0": "361.",
  "atk-vin01a:2287_1": "So ce vippakate āgacchatītiādīsu pana ayaṃ atthavinicchayo.",
  "atk-vin01a:2287_2": "Soti samādisitvā pakkantabhikkhu.",
  "atk-vin01a:2287_3": "Vippakateti aniṭṭhite kuṭikamme.",
  "atk-vin01a:2287_4": "Aññassa vā dātabbāti aññassa puggalassa vā saṅghassa vā cajitvā dātabbā.",
  "atk-vin01a:2287_5": "Bhinditvā vā puna kātabbāti kittakena bhinnā hoti,",
  "atk-vin01a:2287_6": "sace thambhā bhūmiyaṃ nikhātā,",
  "atk-vin01a:2287_7": "uddharitabbā.",
  "atk-vin01a:2287_8": "Sace pāsāṇānaṃ upari ṭhapitā,",
  "atk-vin01a:2287_9": "apanetabbā.",
  "atk-vin01a:2287_10": "Iṭṭhakacitāya yāva maṅgaliṭṭhakā tāva kuṭṭā apacinitabbā.",
  "atk-vin01a:2287_11": "Saṅkhepato bhūmisamaṃ katvā vināsitā bhinnā hoti,",
  "atk-vin01a:2287_12": "bhūmito upari caturaṅgulamattepi ṭhite abhinnāva.",
  "atk-vin01a:2287_13": "Sesaṃ sabbacatukkesu pākaṭameva.",
  "atk-vin01a:2287_14": "Na hettha aññaṃ kiñci atthi,",
  "atk-vin01a:2287_15": "yaṃ pāḷianusāreneva dubbiññeyyaṃ siyā.",
  "atk-vin01a:2288_0": "363.",
  "atk-vin01a:2288_1": "Attanā vippakatantiādīsu pana attanā āraddhaṃ kuṭiṃ.",
  "atk-vin01a:2288_2": "Attanā pariyosāpetīti mahāmattikāya vā thusamattikāya vā yāya kataṃ pariyositabhāvaṃ pāpetukāmo hoti,",
  "atk-vin01a:2288_3": "tāya avasānapiṇḍaṃ dento pariyosāpeti.",
  "atk-vin01a:2289_0": "Parehi pariyosāpetīti attanova atthāya parehi pariyosāpeti.",
  "atk-vin01a:2289_1": "Attanā vā hi vippakatā hotu parehi vā ubhayehi vā,",
  "atk-vin01a:2289_2": "taṃ ce attano atthāya attanā vā pariyosāpeti,",
  "atk-vin01a:2289_3": "parehi vā pariyosāpeti,",
  "atk-vin01a:2289_4": "attanā ca parehi cāti yuganaddhaṃ vā pariyosāpeti,",
  "atk-vin01a:2289_5": "saṅghādisesoyevāti ayamettha vinicchayo.",
  "atk-vin01a:2290_0": "Kurundiyaṃpana vuttaṃ –",
  "atk-vin01a:2290_1": "“dve tayo bhikkhū ‘ekato vasissāmā’ti karonti,",
  "atk-vin01a:2290_2": "rakkhati tāva,",
  "atk-vin01a:2290_3": "avibhattattā anāpatti.",
  "atk-vin01a:2290_4": "‘Idaṃ ṭhānaṃ tava,",
  "atk-vin01a:2290_5": "idaṃ mamā’ti vibhajitvā karonti āpatti.",
  "atk-vin01a:2290_6": "Sāmaṇero ca bhikkhu ca ekato karonti,",
  "atk-vin01a:2290_7": "yāva avibhattā tāva rakkhati.",
  "atk-vin01a:2290_8": "Purimanayena vibhajitvā karonti,",
  "atk-vin01a:2290_9": "bhikkhussa āpattī”ti.",
  "atk-vin01a:2291_0": "364.",
  "atk-vin01a:2291_1": "Anāpatti leṇetiādīsu leṇaṃ mahantampi karontassa anāpatti.",
  "atk-vin01a:2291_2": "Na hettha lepo ghaṭīyati.",
  "atk-vin01a:2291_3": "Guhampi iṭṭhakāguhaṃ vā silāguhaṃ vā dāruguhaṃ vā bhūmiguhaṃ vā mahantampi karontassa anāpatti.",
  "atk-vin01a:2292_0": "Tiṇakuṭikāyāti sattabhūmikopi pāsādo tiṇapaṇṇacchadano “tiṇakuṭikā”ti vuccati.",
  "atk-vin01a:2292_1": "Aṭṭhakathāsu pana kukkuṭacchikagehanti chadanaṃ daṇḍakehi jālabaddhaṃ katvā tiṇehi vā paṇṇehi vā chāditakuṭikāva vuttā,",
  "atk-vin01a:2292_2": "tattha anāpatti.",
  "atk-vin01a:2292_3": "Mahantampi tiṇacchadanagehaṃ kātuṃ vaṭṭati,",
  "atk-vin01a:2292_4": "ullittādibhāvo eva hi kuṭiyā lakkhaṇaṃ,",
  "atk-vin01a:2292_5": "so ca chadanameva sandhāya vuttoti veditabbo.",
  "atk-vin01a:2292_6": "Caṅkamanasālāyaṃ tiṇacuṇṇaṃ paripatati “anujānāmi,",
  "atk-vin01a:2292_7": "bhikkhave,",
  "atk-vin01a:2292_8": "ogumphetvā ullittāvalittaṃ kātu”ntiādīni cettha sādhakāni,",
  "atk-vin01a:2292_9": "tasmā ubhato pakkhaṃ vā kūṭabaddhaṃ vā vaṭṭaṃ vā caturassaṃ vā yaṃ “imaṃ etassa gehassa chadana”nti chadanasaṅkhepena kataṃ hoti,",
  "atk-vin01a:2292_10": "tassa bhittilepena saddhiṃ lepe ghaṭite āpatti.",
  "atk-vin01a:2292_11": "Sace pana ullittāvalittacchadanassa gehassa leparakkhaṇatthaṃ upari tiṇena chādenti,",
  "atk-vin01a:2292_12": "ettāvatā tiṇakuṭi nāma na hoti.",
  "atk-vin01a:2292_13": "Kiṃ panettha adesitavatthukappamāṇātikkantapaccayāva anāpatti,",
  "atk-vin01a:2292_14": "udāhu sārambhaaparikkamanapaccayāpīti sabbatthāpi anāpatti.",
  "atk-vin01a:2292_15": "Tathā hi tādisaṃ kuṭiṃ sandhāya parivāre vuttaṃ –",
  "atk-vin01a:2293_0": "“Bhikkhu saññācikāya kuṭiṃ karoti;",
  "atk-vin01a:2294_0": "Adesitavatthukaṃ pamāṇātikkantaṃ;",
  "atk-vin01a:2295_0": "Sārambhaṃ aparikkamanaṃ anāpatti;",
  "atk-vin01a:2296_0": "Pañhā mesā kusalehi cintitā”ti. ;",
  "atk-vin01a:2297_0": "Aññassatthāyāti kuṭilakkhaṇappattampi kuṭiṃ aññassa upajjhāyassa vā ācariyassa vā saṅghassa vā atthāya karontassa anāpatti.",
  "atk-vin01a:2297_1": "Yaṃ pana “āpatti kārukānaṃ tiṇṇaṃ dukkaṭāna”ntiādi pāḷiyaṃ vuttaṃ,",
  "atk-vin01a:2297_2": "taṃ yathāsamādiṭṭhāya akaraṇapaccayā vuttaṃ.",
  "atk-vin01a:2298_0": "Vāsāgāraṃ ṭhapetvā sabbatthāti attano vasanatthāya agāraṃ ṭhapetvā aññaṃ uposathāgāraṃ vā jantāgharaṃ",
  "atk-vin01a:2298_1": "vā bhojanasālā vā aggisālā vā bhavissatīti kāreti,",
  "atk-vin01a:2298_2": "sabbattha anāpatti.",
  "atk-vin01a:2298_3": "Sacepissa hoti “uposathāgārañca bhavissati,",
  "atk-vin01a:2298_4": "ahañca vasissāmi jantāgharañca bhojanasālā ca aggisālā ca bhavissati,",
  "atk-vin01a:2298_5": "ahañca vasissāmī”ti kāritepi ānāpattiyeva.",
  "atk-vin01a:2298_6": "Mahāpaccariyaṃ pana “anāpattī”ti vatvā “attano vāsāgāratthāya karontasseva āpattī”ti vuttaṃ.",
  "atk-vin01a:2298_7": "Ummattakassa ādikammikānañca āḷavakānaṃ bhikkhūnaṃ anāpatti.",
  "atk-vin01a:2299_0": "Samuṭṭhānādīsu chasamuṭṭhānaṃ kiriyañca kiriyākiriyañca,",
  "atk-vin01a:2299_1": "idañhi vatthuṃ desāpetvā pamāṇātikkantaṃ karoto kiriyato samuṭṭhāti,",
  "atk-vin01a:2299_2": "vatthuṃ adesāpetvā karoto kiriyākiriyato,",
  "atk-vin01a:2299_3": "nosaññāvimokkhaṃ,",
  "atk-vin01a:2299_4": "acittakaṃ,",
  "atk-vin01a:2299_5": "paṇṇattivajjaṃ,",
  "atk-vin01a:2299_6": "kāyakammaṃ,",
  "atk-vin01a:2299_7": "vacīkammaṃ, ticittaṃ,",
  "atk-vin01a:2299_8": "tivedananti.",
  "atk-vin01a:2300_0": "Kuṭikārasikkhāpadavaṇṇanā niṭṭhitā.",
  "atk-vin01a:2301_0": "7. Vihārakārasikkhāpadavaṇṇanā",
  "atk-vin01a:2302_0": "365.",
  "atk-vin01a:2302_1": "Tena samayenāti vihārakārasikkhāpadaṃ.",
  "atk-vin01a:2302_2": "Tattha kosambiyanti evaṃnāmake nagare.",
  "atk-vin01a:2302_3": "Ghositārāmeti ghositassa ārāme.",
  "atk-vin01a:2302_4": "Ghositanāmakena kira seṭṭhinā so kārito,",
  "atk-vin01a:2302_5": "tasmā “ghositārāmo”ti vuccati.",
  "atk-vin01a:2302_6": "Channassāti bodhisattakāle upaṭṭhākachannassa.",
  "atk-vin01a:2302_7": "Vihāravatthuṃ, bhante,",
  "atk-vin01a:2302_8": "jānāhīti vihārassa patiṭṭhānaṭṭhānaṃ, bhante, jānāhi.",
  "atk-vin01a:2302_9": "Ettha ca vihāroti na sakalavihāro,",
  "atk-vin01a:2302_10": "eko āvāso,",
  "atk-vin01a:2302_11": "tenevāha –",
  "atk-vin01a:2302_12": "“ayyassa vihāraṃ kārāpessāmī”ti.",
  "atk-vin01a:2303_0": "Cetiyarukkhanti ettha cittīkataṭṭhena cetiyaṃ,",
  "atk-vin01a:2303_1": "pūjārahānaṃ devaṭṭhānānametaṃ adhivacanaṃ,",
  "atk-vin01a:2303_2": "“cetiya”nti sammataṃ rukkhaṃ cetiyarukkhaṃ.",
  "atk-vin01a:2303_3": "Gāmena pūjitaṃ gāmassa vā pūjitanti gāmapūjitaṃ.",
  "atk-vin01a:2303_4": "Eseva nayo sesapadesupi.",
  "atk-vin01a:2303_5": "Apicettha janapadoti ekassa rañño rajje ekeko koṭṭhāso.",
  "atk-vin01a:2303_6": "Raṭṭhanti sakalarajjaṃ veditabbaṃ,",
  "atk-vin01a:2303_7": "sakalarajjampi hi kadāci kadāci tassa rukkhassa pūjaṃ karoti,",
  "atk-vin01a:2303_8": "tena vuttaṃ “raṭṭhapūjita”nti.",
  "atk-vin01a:2303_9": "Ekindriyanti kāyindriyaṃ sandhāya vadanti.",
  "atk-vin01a:2303_10": "Jīvasaññinoti sattasaññino.",
  "atk-vin01a:2304_0": "366.",
  "atk-vin01a:2304_1": "Mahallakanti sassāmikabhāvena saṃyācikakuṭito mahantabhāvo etassa atthīti mahallako.",
  "atk-vin01a:2304_2": "Yasmā vā vatthuṃ desāpetvā pamāṇātikkamenapi kātuṃ vaṭṭati,",
  "atk-vin01a:2304_3": "tasmā pamāṇamahantatāyapi mahallako,",
  "atk-vin01a:2304_4": "taṃ mahallakaṃ.",
  "atk-vin01a:2304_5": "Yasmā panassa taṃ pamāṇamahattaṃ sassāmikattāva labbhati,",
  "atk-vin01a:2304_6": "tasmā tadatthadassanatthaṃ “mahallako nāma vihāro sassāmiko vuccatī”ti padabhājanaṃ vuttaṃ.",
  "atk-vin01a:2304_7": "Sesaṃ sabbaṃ kuṭikārasikkhāpade vuttanayeneva veditabbaṃ saddhiṃ samuṭṭhānādīhi.",
  "atk-vin01a:2304_8": "Sassāmikabhāvamattameva hi ettha kiriyato samuṭṭhānābhāvo pamāṇaniyamābhāvo ca viseso,",
  "atk-vin01a:2304_9": "pamāṇaniyamābhāvā ca catukkapārihānīti.",
  "atk-vin01a:2305_0": "Vihārakārasikkhāpadavaṇṇanā niṭṭhitā.",
  "atk-vin01a:2306_0": "8. Paṭhamaduṭṭhadosasikkhāpadavaṇṇanā",
  "atk-vin01a:2307_0": "380.",
  "atk-vin01a:2307_1": "Tena samayena buddho bhagavāti duṭṭhadosasikkhāpadaṃ.",
  "atk-vin01a:2307_2": "Tattha veḷuvane kalandakanivāpeti veḷuvananti tassa uyyānassa nāmaṃ,",
  "atk-vin01a:2307_3": "taṃ kira veḷuhi ca parikkhittaṃ ahosi aṭṭhārasahatthena ca pākārena gopuraṭṭālakayuttaṃ nīlobhāsaṃ manoramaṃ tena “veḷuvana”nti vuccati,",
  "atk-vin01a:2307_4": "kalandakānañcettha nivāpaṃ adaṃsu tena “kalandakanivāpa”ti vuccati.",
  "atk-vin01a:2308_0": "Pubbe kira aññataro rājā tattha uyyānakīḷanatthaṃ āgato,",
  "atk-vin01a:2308_1": "surāmadena matto divāseyyaṃ supi,",
  "atk-vin01a:2308_2": "parijanopissa sutto rājāti pupphaphalādīhi palobhiyamāno ito cito ca pakkami.",
  "atk-vin01a:2308_3": "Atha surāgandhena aññatarasmā susirarukkhā kaṇhasappo nikkhamitvā rañño abhimukho āgacchati,",
  "atk-vin01a:2308_4": "taṃ disvā rukkhadevatā “rañño jīvitaṃ dassāmī”ti kāḷakavesena āgantvā kaṇṇamūle saddamakāsi,",
  "atk-vin01a:2308_5": "rājā paṭibujjhi,",
  "atk-vin01a:2308_6": "kaṇhasappo nivatto,",
  "atk-vin01a:2308_7": "so taṃ disvā “imāya kāḷakāya mama jīvitaṃ dinna”nti kāḷakānaṃ tattha nivāpaṃ paṭṭhapesi,",
  "atk-vin01a:2308_8": "abhayaghosanañca ghosāpesi,",
  "atk-vin01a:2308_9": "tasmā taṃ tatopabhuti kalandakanivāpanti saṅkhyaṃ gataṃ.",
  "atk-vin01a:2308_10": "Kalandakāti hi kāḷakānaṃ etaṃ nāmaṃ.",
  "atk-vin01a:2309_0": "Dabboti tassa therassa nāmaṃ.",
  "atk-vin01a:2309_1": "Mallaputtoti mallarājassa putto.",
  "atk-vin01a:2309_2": "Jātiyā sattavassena arahattaṃ sacchikatanti thero kira sattavassikova saṃvegaṃ labhitvā pabbajito khuraggeyeva arahattaṃ pāpuṇīti veditabbo.",
  "atk-vin01a:2309_3": "Yaṃkiñci sāvakena pattabbaṃ sabbaṃ tena anuppattanti sāvakena pattabbaṃ nāma tisso vijjā,",
  "atk-vin01a:2309_4": "catasso paṭisambhidā,",
  "atk-vin01a:2309_5": "cha abhiññā,",
  "atk-vin01a:2309_6": "nava lokuttaradhammāti idaṃ guṇajātaṃ,",
  "atk-vin01a:2309_7": "taṃ sabbaṃ tena anuppattaṃ hoti.",
  "atk-vin01a:2309_8": "Natthi cassa kiñci uttari karaṇīyanti catūsu saccesu,",
  "atk-vin01a:2309_9": "catūhi maggehi,",
  "atk-vin01a:2309_10": "soḷasavidhassa kiccassa katattā idānissa kiñci uttari karaṇīyaṃ natthi.",
  "atk-vin01a:2309_11": "Katassa vā paticayoti tasseva katassa kiccassa puna vaḍḍhanampi natthi,",
  "atk-vin01a:2309_12": "dhotassa viya vatthassa paṭidhovanaṃ pisitassa viya gandhassa paṭipisanaṃ,",
  "atk-vin01a:2309_13": "pupphitassa viya ca pupphassa paṭipupphananti.",
  "atk-vin01a:2309_14": "Rahogatassāti rahasi gatassa.",
  "atk-vin01a:2309_15": "Paṭisallīnassāti tato tato paṭikkamitvā sallīnassa,",
  "atk-vin01a:2309_16": "ekībhāvaṃ gatassāti vuttaṃ hoti.",
  "atk-vin01a:2310_0": "Atha kho āyasmato dabbassa mallaputtassa etadahosi –",
  "atk-vin01a:2310_1": "“yannūnāhaṃ saṅghassa senāsanañca paññapeyyaṃ bhattāni ca uddiseyya”nti thero kira attano katakiccabhāvaṃ disvā “ahaṃ imaṃ antimasarīraṃ dhāremi,",
  "atk-vin01a:2310_2": "tañca kho vātamukhe ṭhita padīpo viya aniccatāmukhe ṭhitaṃ,",
  "atk-vin01a:2310_3": "nacirasseva nibbāyanadhammaṃ yāva na nibbāyati tāva kinnu kho ahaṃ saṅghassa veyyāvaccaṃ kareyya”nti cintento iti paṭisañcikkhati –",
  "atk-vin01a:2310_4": "“tiroraṭṭhesu bahū kulaputtā bhagavantaṃ adisvāva pabbajanti,",
  "atk-vin01a:2310_5": "te bhagavantaṃ ‘passissāma ceva vandissāma cā’ti dūratopi āgacchanti,",
  "atk-vin01a:2310_6": "tatra yesaṃ senāsanaṃ nappahoti,",
  "atk-vin01a:2310_7": "te silāpaṭṭakepi seyyaṃ kappenti.",
  "atk-vin01a:2310_8": "Pahomi kho panāhaṃ attano ānubhāvena tesaṃ kulaputtānaṃ icchāvasena pāsādavihāraaḍḍhayogādīni mañcapīṭhakattharaṇādīni ca senāsenāni nimminitvā dātuṃ.",
  "atk-vin01a:2310_9": "Punadivase cettha ekacce ativiya kilantarūpā honti,",
  "atk-vin01a:2310_10": "te gāravena bhikkhūnaṃ purato ṭhatvā bhattānipi na uddisāpenti,",
  "atk-vin01a:2310_11": "ahaṃ kho pana nesaṃ bhattānipi uddisituṃ pahomī”ti.",
  "atk-vin01a:2310_12": "Iti paṭisañcikkhantassa “atha kho āyasmato dabbassa mallaputtassa etadahosi –",
  "atk-vin01a:2310_13": "‘yannūnāhaṃ saṅghassa senāsanañca paññapeyyaṃ bhattāni ca uddiseyya”nti.",
  "atk-vin01a:2311_0": "Nanu ca imāni dve ṭhānāni bhassārāmatādimanuyuttassa yuttāni,",
  "atk-vin01a:2311_1": "ayañca khīṇāsavo nippapañcārāmo,",
  "atk-vin01a:2311_2": "imassa kasmā imāni paṭibhaṃsūti?",
  "atk-vin01a:2311_3": "Pubbapatthanāya coditattā.",
  "atk-vin01a:2311_4": "Sabbabuddhānaṃ kira imaṃ ṭhānantaraṃ pattā sāvakā hontiyeva.",
  "atk-vin01a:2311_5": "Ayañca padumuttarassa bhagavato kāle aññatarasmiṃ kule paccājāto imaṃ ṭhānantaraṃ pattassa bhikkhuno",
  "atk-vin01a:2311_6": "ānubhāvaṃ disvā aṭṭhasaṭṭhiyā bhikkhusatasahassehi saddhiṃ bhagavantaṃ satta divasāni nimantetvā mahādānaṃ",
  "atk-vin01a:2311_7": "datvā pādamūle nipajjitvā “anāgate tumhādisassa buddhassa uppannakāle ahampi itthannāmo tumhākaṃ sāvako",
  "atk-vin01a:2311_8": "viya senāsanapaññāpako ca bhattuddesako ca assa”nti patthanaṃ akāsi.",
  "atk-vin01a:2311_9": "Bhagavā anāgataṃsañāṇaṃ pesetvā addasa,",
  "atk-vin01a:2311_10": "disvā ca ito kappasatasahassassa accayena gotamo nāma buddho uppajjissati,",
  "atk-vin01a:2311_11": "tadā tvaṃ dabbo nāma mallaputto hutvā jātiyā sattavasso nikkhamma pabbajitvā arahattaṃ sacchikarissasi,",
  "atk-vin01a:2311_12": "imañca ṭhānantaraṃ lacchasī”ti byākāsi.",
  "atk-vin01a:2311_13": "So tatopabhuti dānasīlādīni pūrayamāno devamanussasampattiṃ anubhavitvā amhākaṃ bhagavato kāle tena bhagavatā byākatasadisameva arahattaṃ sacchākāsi.",
  "atk-vin01a:2311_14": "Athassa rahogatassa “kinnu kho ahaṃ saṅghassa veyyāvaccaṃ kareyya”nti cintayato tāya pubbapatthanāya coditattā imāni dve ṭhānāni paṭibhaṃsūti.",
  "atk-vin01a:2312_0": "Athassa etadahosi –",
  "atk-vin01a:2312_1": "“ahaṃ kho anissarosmi attani,",
  "atk-vin01a:2312_2": "satthārā saddhiṃ ekaṭṭhāne vasāmi,",
  "atk-vin01a:2312_3": "sace maṃ bhagavā anujānissati,",
  "atk-vin01a:2312_4": "imāni dve ṭhānāni samādiyissāmī”ti bhagavato santikaṃ agamāsi.",
  "atk-vin01a:2312_5": "Tena vuttaṃ –",
  "atk-vin01a:2312_6": "“atha kho āyasmā dabbo mallaputto…pe…",
  "atk-vin01a:2312_7": "bhattāni ca uddisitu”nti.",
  "atk-vin01a:2312_8": "Atha naṃ bhagavā “sādhu sādhu dabbā”ti sampahaṃsetvā yasmā arahati evarūpo agatigamanaparibāhiro bhikkhu imāni dve ṭhānāni vicāretuṃ,",
  "atk-vin01a:2312_9": "tasmā “tena hi tvaṃ dabba saṅghassa senāsanañca paññapehi bhattāni ca uddisā”ti āha.",
  "atk-vin01a:2312_10": "Bhagavato paccassosīti bhagavato vacanaṃ patiassosi abhimukho assosi,",
  "atk-vin01a:2312_11": "sampaṭicchīti vuttaṃ hoti.",
  "atk-vin01a:2313_0": "Paṭhamaṃ dabbo yācitabboti kasmā bhagavā yācāpeti?",
  "atk-vin01a:2313_1": "Garahamocanatthaṃ.",
  "atk-vin01a:2313_2": "Passati hi bhagavā “anāgate dabbassa imaṃ ṭhānaṃ nissāya mettiyabhumajakānaṃ vasena mahāupaddavo uppajjissati,",
  "atk-vin01a:2313_3": "tatra keci garahissanti ‘ayaṃ tuṇhībhūto attano kammaṃ akatvā kasmā īdisaṃ ṭhānaṃ vicāretī’ti.",
  "atk-vin01a:2313_4": "Tato aññe vakkhanti ‘ko imassa doso eteheva yācitvā ṭhapito’ti evaṃ garahato muccissatī”ti.",
  "atk-vin01a:2313_5": "Evaṃ garahamocanatthaṃ yācāpetvāpi puna yasmā asammate bhikkhusmiṃ saṅghamajjhe kiñci kathayamāne khiyyanadhammo",
  "atk-vin01a:2313_6": "uppajjati “ayaṃ kasmā saṅghamajjhe uccāsaddaṃ karoti,",
  "atk-vin01a:2313_7": "issariyaṃ dassetī”ti.",
  "atk-vin01a:2313_8": "Sammate pana kathente “māyasmanto kiñci avacuttha,",
  "atk-vin01a:2313_9": "sammato ayaṃ,",
  "atk-vin01a:2313_10": "kathetu yathāsukha”nti vattāro bhavanti.",
  "atk-vin01a:2313_11": "Asammatañca abhūtena abbhācikkhantassa lahukā āpatti hoti dukkaṭamattā.",
  "atk-vin01a:2313_12": "Sammataṃ pana abbhācikkhato garukatarā pācittiyāpatti hoti.",
  "atk-vin01a:2313_13": "Atha sammato bhikkhu āpattiyā garukabhāvena verīhipi duppadhaṃsiyataro hoti,",
  "atk-vin01a:2313_14": "tasmā taṃ āyasmantaṃ sammannāpetuṃ “byattena bhikkhunā”tiādimāha.",
  "atk-vin01a:2313_15": "Kiṃ pana dve sammutiyo ekassa dātuṃ vaṭṭantīti?",
  "atk-vin01a:2313_16": "Na kevalaṃ dve,",
  "atk-vin01a:2313_17": "sace pahoti,",
  "atk-vin01a:2313_18": "terasāpi dātuṃ vaṭṭanti.",
  "atk-vin01a:2313_19": "Appahontānaṃ pana ekāpi dvinnaṃ vā tiṇṇaṃ vā dātuṃ vaṭṭati.",
  "atk-vin01a:2314_0": "382.",
  "atk-vin01a:2314_1": "Sabhāgānanti guṇasabhāgānaṃ,",
  "atk-vin01a:2314_2": "na mittasanthavasabhāgānaṃ.",
  "atk-vin01a:2314_3": "Tenevāha “ye te bhikkhū suttantikā tesaṃ ekajjha”ntiādi.",
  "atk-vin01a:2314_4": "Yāvatikā hi suttantikā honti,",
  "atk-vin01a:2314_5": "te uccinitvā ekato tesaṃ anurūpameva senāsanaṃ paññapeti;",
  "atk-vin01a:2314_6": "evaṃ sesānaṃ.",
  "atk-vin01a:2314_7": "Kāyadaḷhībahulāti kāyassa daḷhībhāvakaraṇabahulā,",
  "atk-vin01a:2314_8": "kāyaposanabahulāti attho.",
  "atk-vin01a:2314_9": "Imāyapime āyasmanto ratiyāti imāya saggamaggassa tiracchānabhūtāya tiracchānakathāratiyā.",
  "atk-vin01a:2314_10": "Acchissantīti viharissanti.",
  "atk-vin01a:2315_0": "Tejodhātuṃ samāpajjitvā tenevālokenāti tejokasiṇacatutthajjhānaṃ samāpajjitvā vuṭṭhāya abhiññāñāṇena",
  "atk-vin01a:2315_1": "aṅgulijalanaṃ adhiṭṭhāya teneva tejodhātusamāpattijanitena aṅgulijālālokenāti attho.",
  "atk-vin01a:2315_2": "Ayaṃ pana therassa ānubhāvo nacirasseva sakalajambudīpe pākaṭo ahosi,",
  "atk-vin01a:2315_3": "taṃ sutvā iddhipāṭihāriyaṃ daṭṭhukāmā apisu bhikkhū sañcicca vikāle āgacchanti.",
  "atk-vin01a:2315_4": "Te sañcicca dūre apadisantīti jānantāva dūre apadisanti. Kathaṃ?",
  "atk-vin01a:2315_5": "“Amhākaṃ āvuso dabba gijjhakūṭe”ti iminā nayena.",
  "atk-vin01a:2316_0": "Aṅguliyā jalamānāya purato purato gacchatīti sace eko bhikkhu hoti,",
  "atk-vin01a:2316_1": "sayameva gacchati.",
  "atk-vin01a:2316_2": "Sace bahū honti,",
  "atk-vin01a:2316_3": "bahū attabhāve nimmināti.",
  "atk-vin01a:2316_4": "Sabbe attanā sadisā eva senāsanaṃ paññapenti.",
  "atk-vin01a:2317_0": "Ayaṃ mañcotiādīsu pana there “ayaṃ mañco”ti vadante nimmitāpi attano attano gatagataṭṭhāne “ayaṃ mañco”ti vadanti;",
  "atk-vin01a:2317_1": "evaṃ sabbapadesu.",
  "atk-vin01a:2317_2": "Ayañhi nimmitānaṃ dhammatā –",
  "atk-vin01a:2318_0": "“Ekasmiṃ bhāsamānasmiṃ, sabbe bhāsanti nimmitā;",
  "atk-vin01a:2319_0": "Ekasmiṃ tuṇhimāsīne, sabbe tuṇhī bhavanti te”ti.",
  "atk-vin01a:2320_0": "Yasmiṃ pana vihāre mañcapīṭhādīni na paripūranti,",
  "atk-vin01a:2320_1": "tasmiṃ attano ānubhāvena pūrenti.",
  "atk-vin01a:2320_2": "Tena nimmitānaṃ avatthukavacanaṃ na hoti.",
  "atk-vin01a:2321_0": "Senāsanaṃ paññapetvā punadeva veḷuvanaṃ paccāgacchatīti tehi saddhiṃ janapadakathaṃ kathento na nisīdati,",
  "atk-vin01a:2321_1": "attano vasanaṭṭhānameva paccāgacchati.",
  "atk-vin01a:2322_0": "383.",
  "atk-vin01a:2322_1": "Mettiyabhūmajakāti mettiyo ceva bhūmajako ca,",
  "atk-vin01a:2322_2": "chabbaggiyānaṃ aggapurisā ete.",
  "atk-vin01a:2322_3": "Lāmakāni ca bhattānīti senāsanāni tāva navakānaṃ lāmakāni pāpuṇantīti anacchariyametaṃ.",
  "atk-vin01a:2322_4": "Bhattāni pana salākāyo pacchiyaṃ vā cīvarabhoge vā pakkhipitvā āloḷetvā ekamekaṃ uddharitvā paññāpenti,",
  "atk-vin01a:2322_5": "tānipi tesaṃ mandapuñatāya lāmakāni sabbapacchimāneva pāpuṇanti.",
  "atk-vin01a:2322_6": "Yampi ekacārikabhattaṃ hoti,",
  "atk-vin01a:2322_7": "tampi etesaṃ pattadivase lāmakaṃ vā hoti,",
  "atk-vin01a:2322_8": "ete vā disvāva paṇītaṃ adatvā lāmakameva denti.",
  "atk-vin01a:2323_0": "Abhisaṅkhārikanti nānāsambhārehi abhisaṅkharitvā kataṃ susajjitaṃ,",
  "atk-vin01a:2323_1": "susampāditanti attho.",
  "atk-vin01a:2323_2": "Kaṇājakanti sakuṇḍakabhattaṃ.",
  "atk-vin01a:2323_3": "Bilaṅgadutiyanti kañjikadutiyaṃ.",
  "atk-vin01a:2324_0": "Kalyāṇabhattikoti kalyāṇaṃ sundaraṃ ativiya paṇītaṃ bhattamassāti kalyāṇabhattiko,",
  "atk-vin01a:2324_1": "paṇītadāyakattā bhatteneva paññāto.",
  "atk-vin01a:2324_2": "Catukkabhattaṃ detīti cattāri bhattāni deti,",
  "atk-vin01a:2324_3": "taddhitavohārena pana “catukkabhatta”nti vuttaṃ.",
  "atk-vin01a:2324_4": "Upatiṭṭhitvā parivisatīti sabbakammante vissajjetvā mahantaṃ pūjāsakkāraṃ katvā samīpe ṭhatvā parivisati.",
  "atk-vin01a:2324_5": "Odanena pucchantīti odanahatthā upasaṅkamitvā “kiṃ bhante odanaṃ demā”ti pucchanti,",
  "atk-vin01a:2324_6": "evaṃ karaṇattheyeva karaṇavacanaṃ hoti.",
  "atk-vin01a:2324_7": "Esa nayo sūpādīsu.",
  "atk-vin01a:2325_0": "Svātanāyāti sve bhavo bhattaparibhogo svātano tassatthāya,",
  "atk-vin01a:2325_1": "svātanāya sve kattabbassa bhattaparibhogassatthāyāti vuttaṃ hoti.",
  "atk-vin01a:2325_2": "Uddiṭṭhaṃ hotīti pāpetvā dinnaṃ hoti.",
  "atk-vin01a:2325_3": "Mettiyabhūmajakānaṃ kho gahapatīti idaṃ thero asamannāharitvā āha.",
  "atk-vin01a:2325_4": "Evaṃbalavatī hi tesaṃ mandapuññatā,",
  "atk-vin01a:2325_5": "yaṃ sativepullappattānampi asamannāhāro hoti.",
  "atk-vin01a:2325_6": "Ye jeti ettha jeti dāsiṃ ālapati.",
  "atk-vin01a:2326_0": "Hiyyo kho āvuso amhākanti rattiṃ sammantayamānā atītaṃ divasabhāgaṃ sandhāya “hiyyo”ti vadanti.",
  "atk-vin01a:2326_1": "Na cittarūpanti na cittānurūpaṃ,",
  "atk-vin01a:2326_2": "yathā pubbe yattakaṃ icchanti,",
  "atk-vin01a:2326_3": "tattakaṃ supanti,",
  "atk-vin01a:2326_4": "na evaṃ supiṃsu,",
  "atk-vin01a:2326_5": "appakameva supiṃsūti vuttaṃ hoti.",
  "atk-vin01a:2327_0": "Bahārāmakoṭṭhaketi veḷuvanavihārassa bahidvārakoṭṭhake.",
  "atk-vin01a:2327_1": "Pattakkhandhāti patitakkhandhā khandhaṭṭhikaṃ nāmetvā nisinnā.",
  "atk-vin01a:2327_2": "Pajjhāyantāti padhūpāyantā.",
  "atk-vin01a:2328_0": "Yato nivātaṃ tato savātanti yattha nivātaṃ appakopi vāto natthi,",
  "atk-vin01a:2328_1": "tattha mahāvāto uṭṭhitoti adhippāyo.",
  "atk-vin01a:2328_2": "Udakaṃ maññe ādittanti udakaṃ viya ādittaṃ.",
  "atk-vin01a:2329_0": "384.",
  "atk-vin01a:2329_1": "Sarasi tvaṃ dabba evarūpaṃ kattāti tvaṃ dabba evarūpaṃ kattā sarasi.",
  "atk-vin01a:2329_2": "Atha vā sarasi tvaṃ dabba evarūpaṃ yathāyaṃ bhikkhunī āha,",
  "atk-vin01a:2329_3": "kattā dhāsi evarūpaṃ,",
  "atk-vin01a:2329_4": "yathāyaṃ bhikkhunī āhāti evaṃ yojetvāpettha attho daṭṭhabbo.",
  "atk-vin01a:2329_5": "Ye pana “katvā”ti paṭhanti tesaṃ ujukameva.",
  "atk-vin01a:2330_0": "Yathā maṃ bhante bhagavā jānātīti thero kiṃ dasseti.",
  "atk-vin01a:2330_1": "Bhagavā bhante sabbaññū,",
  "atk-vin01a:2330_2": "ahañca khīṇāsavo,",
  "atk-vin01a:2330_3": "natthi mayhaṃ vatthupaṭisevanā,",
  "atk-vin01a:2330_4": "taṃ maṃ bhagavā jānāti,",
  "atk-vin01a:2330_5": "tatrāhaṃ kiṃ vakkhāmi,",
  "atk-vin01a:2330_6": "yathā maṃ bhagavā jānāti tathevāhaṃ daṭṭhabboti.",
  "atk-vin01a:2331_0": "Na kho dabba dabbā evaṃ nibbeṭhentīti ettha na kho dabba paṇḍitā yathā tvaṃ parappaccayena nibbeṭhesi,",
  "atk-vin01a:2331_1": "evaṃ nibbeṭhenti;",
  "atk-vin01a:2331_2": "api ca kho yadeva sāmaṃ ñātaṃ tena nibbeṭhentīti evamattho daṭṭhabbo.",
  "atk-vin01a:2331_3": "Sace tayā kataṃ katanti iminā kiṃ dasseti?",
  "atk-vin01a:2331_4": "Na hi sakkā parisabalena vā pakkhupatthambhena vā akārako kārako kātuṃ,",
  "atk-vin01a:2331_5": "kārako vā akārako kātuṃ,",
  "atk-vin01a:2331_6": "tasmā yaṃ sayaṃ kataṃ vā akataṃ vā tadeva vattabbanti dasseti.",
  "atk-vin01a:2331_7": "Kasmā pana bhagavā jānantopi “ahaṃ jānāmi,",
  "atk-vin01a:2331_8": "khīṇāsavo tvaṃ;",
  "atk-vin01a:2331_9": "natthi tuyhaṃ doso,",
  "atk-vin01a:2331_10": "ayaṃ bhikkhunī musāvādinī”ti nāvocāti?",
  "atk-vin01a:2331_11": "Parānuddayatāya.",
  "atk-vin01a:2331_12": "Sace hi bhagavā yaṃ yaṃ jānāti taṃ taṃ vadeyya,",
  "atk-vin01a:2331_13": "aññena pārājikaṃ āpannena puṭṭhena “ahaṃ jānāmi tvaṃ pārājiko”ti vattabbaṃ bhaveyya,",
  "atk-vin01a:2331_14": "tato so puggalo “ayaṃ pubbe dabbaṃ mallaputtaṃ suddhaṃ katvā idāni maṃ asuddhaṃ karoti;",
  "atk-vin01a:2331_15": "kassa dāni kiṃ vadāmi,",
  "atk-vin01a:2331_16": "yatra satthāpi sāvakesu chandāgatiṃ gacchati;",
  "atk-vin01a:2331_17": "kuto imassa sabbaññubhāvo”ti āghātaṃ bandhitvā apāyūpago bhaveyya,",
  "atk-vin01a:2331_18": "tasmā bhagavā imāya parānuddayatāya jānantopi nāvoca.",
  "atk-vin01a:2332_0": "Kiñca bhiyyo upavādaparivajjanatopi nāvoca.",
  "atk-vin01a:2332_1": "Yadi hi bhagavā evaṃ vadeyya,",
  "atk-vin01a:2332_2": "evaṃ upavādo bhaveyya “dabbassa mallaputtassa vuṭṭhānaṃ nāma bhāriyaṃ,",
  "atk-vin01a:2332_3": "sammāsambuddhaṃ pana sakkhiṃ labhitvā vuṭṭhito”ti.",
  "atk-vin01a:2332_4": "Idañca vuṭṭhānalakkhaṇaṃ maññamānā “buddhakālepi sakkhinā suddhi vā asuddhi vā hoti mayaṃ jānāma,",
  "atk-vin01a:2332_5": "ayaṃ puggalo asuddho”ti evaṃ pāpabhikkhū lajjimpi vināseyyunti.",
  "atk-vin01a:2332_6": "Apica anāgatepi bhikkhū otiṇṇe vatthusmiṃ codetvā sāretvā “sace tayā kataṃ,",
  "atk-vin01a:2332_7": "‘kata’nti vadehī”ti lajjīnaṃ paṭiññaṃ gahetvā kammaṃ karissantīti vinayalakkhaṇe tantiṃ ṭhapento “ahaṃ jānāmī”ti avatvāva “sace tayā kataṃ,",
  "atk-vin01a:2332_8": "‘kata’nti vadehī”ti āha.",
  "atk-vin01a:2333_0": "Nābhijānāmi supinantenapi methunaṃ dhammaṃ paṭisevitāti supinantenapi methunaṃ dhammaṃ na abhijānāmi,",
  "atk-vin01a:2333_1": "na paṭisevitā ahanti vuttaṃ hoti.",
  "atk-vin01a:2333_2": "Atha vā paṭisevitā hutvā supinantenapi methunaṃ dhammaṃ na jānāmīti vuttaṃ hoti.",
  "atk-vin01a:2333_3": "Ye pana “paṭisevitvā”ti paṭhanti tesaṃ ujukameva.",
  "atk-vin01a:2333_4": "Pageva jāgaroti jāgaranto pana paṭhamaṃyeva na jānāmīti.",
  "atk-vin01a:2334_0": "Tena hi bhikkhave mettiyaṃ bhikkhuniṃ nāsethāti yasmā dabbassa ca imissā ca vacanaṃ na ghaṭīyati tasmā mettiyaṃ bhikkhuniṃ nāsethāti vuttaṃ hoti.",
  "atk-vin01a:2335_0": "Tattha tisso nāsanā –",
  "atk-vin01a:2335_1": "liṅganāsanā,",
  "atk-vin01a:2335_2": "saṃvāsanāsanā,",
  "atk-vin01a:2335_3": "daṇḍakammanāsanāti.",
  "atk-vin01a:2335_4": "Tāsu “dūsako nāsetabbo”ti ayaṃ “liṅganāsanā”.",
  "atk-vin01a:2335_5": "Āpattiyā adassane vā appaṭikamme vā pāpikāya diṭṭhiyā appaṭinissagge vā ukkhepanīyakammaṃ karonti,",
  "atk-vin01a:2335_6": "ayaṃ “saṃvāsanāsanā”.",
  "atk-vin01a:2335_7": "“Cara pire vinassā”ti daṇḍakammaṃ karonti,",
  "atk-vin01a:2335_8": "ayaṃ “daṇḍakammanāsanā”.",
  "atk-vin01a:2335_9": "Idha pana liṅganāsanaṃ sandhāyāha –",
  "atk-vin01a:2335_10": "“mettiyaṃ bhikkhuniṃ nāsethā”ti.",
  "atk-vin01a:2336_0": "Ime ca bhikkhū anuyuñjathāti iminā imaṃ dīpeti “ayaṃ bhikkhunī attano dhammatāya akārikā addhā aññehi uyyojitā,",
  "atk-vin01a:2336_1": "tasmā yehi uyyojitā ime bhikkhū anuyuñjatha gavesatha jānāthā”ti.",
  "atk-vin01a:2337_0": "Kiṃ pana bhagavatā mettiyā bhikkhunī paṭiññāya nāsitā appaṭiññāya nāsitāti,",
  "atk-vin01a:2337_1": "kiñcettha yadi tāva paṭiññāya nāsitā,",
  "atk-vin01a:2337_2": "thero kārako hoti sadoso?",
  "atk-vin01a:2337_3": "Atha appaṭiññāya,",
  "atk-vin01a:2337_4": "thero akārako hoti niddoso.",
  "atk-vin01a:2338_0": "Bhātiyarājakālepi mahāvihāravāsīnañca abhayagirivāsīnañca therānaṃ imasmiṃyeva pade vivādo ahosi.",
  "atk-vin01a:2338_1": "Abhayagirivāsinopi attano suttaṃ vatvā “tumhākaṃ vāde thero kārako hotī”ti vadanti.",
  "atk-vin01a:2338_2": "Mahāvihāravāsinopi attano suttaṃ vatvā “tumhākaṃ vāde thero kārako hotī”ti vadanti.",
  "atk-vin01a:2338_3": "Pañho na chijjati.",
  "atk-vin01a:2338_4": "Rājā sutvā there sannipātetvā dīghakārāyanaṃ nāma brāhmaṇajātiyaṃ amaccaṃ “therānaṃ kathaṃ suṇāhī”ti āṇāpesi.",
  "atk-vin01a:2338_5": "Amacco kira paṇḍito bhāsantarakusalo so āha –",
  "atk-vin01a:2338_6": "“vadantu tāva therā sutta”nti.",
  "atk-vin01a:2338_7": "Tato abhayagiritherā attano suttaṃ vadiṃsu – “tena hi,",
  "atk-vin01a:2338_8": "bhikkhave,",
  "atk-vin01a:2338_9": "mettiyaṃ bhikkhuniṃ sakāya paṭiññāya nāsethā”ti.",
  "atk-vin01a:2338_10": "Amacco “bhante,",
  "atk-vin01a:2338_11": "tumhākaṃ vāde thero kārako hoti sadoso”ti āha.",
  "atk-vin01a:2338_12": "Mahāvihāravāsinopi attano suttaṃ vadiṃsu – “tena hi,",
  "atk-vin01a:2338_13": "bhikkhave,",
  "atk-vin01a:2338_14": "mettiyaṃ bhikkhuniṃ nāsethā”ti.",
  "atk-vin01a:2338_15": "Amacco “bhante,",
  "atk-vin01a:2338_16": "tumhākaṃ vāde thero akārako hoti niddoso”ti āha.",
  "atk-vin01a:2338_17": "Kiṃ panettha yuttaṃ?",
  "atk-vin01a:2338_18": "Yaṃ pacchā vuttaṃ vicāritañhetaṃ aṭṭhakathācariyehi,",
  "atk-vin01a:2338_19": "bhikkhu bhikkhuṃ amūlakena antimavatthunā anuddhaṃseti,",
  "atk-vin01a:2338_20": "saṅghādiseso;",
  "atk-vin01a:2338_21": "bhikkhuniṃ anuddhaṃseti, dukkaṭaṃ.",
  "atk-vin01a:2338_22": "Kurundiyaṃ pana “musāvāde pācittiya”nti vuttaṃ.",
  "atk-vin01a:2339_0": "Tatrāyaṃ vicāraṇā,",
  "atk-vin01a:2339_1": "purimanaye tāva anuddhaṃsanādhippāyattā dukkaṭameva yujjati.",
  "atk-vin01a:2339_2": "Yathā satipi musāvāde bhikkhuno bhikkhusmiṃ saṅghādiseso,",
  "atk-vin01a:2339_3": "satipi ca musāvāde asuddhaṃ suddhadiṭṭhino akkosādhippāyena vadantassa omasavādeneva pācittiyaṃ,",
  "atk-vin01a:2339_4": "na sampajānamusāvādena;",
  "atk-vin01a:2339_5": "evaṃ idhāpi anuddhaṃsanādhippāyattā sampajānamusāvāde pācittiyaṃ na yujjati,",
  "atk-vin01a:2339_6": "dukkaṭameva yuttaṃ.",
  "atk-vin01a:2339_7": "Pacchimanayepi musāvādattā pācittiyameva yujjati,",
  "atk-vin01a:2339_8": "vacanappamāṇato hi anuddhaṃsanādhippāyena bhikkhussa bhikkhusmiṃ saṅghādiseso.",
  "atk-vin01a:2339_9": "Akkosādhippāyassa ca omasavādo.",
  "atk-vin01a:2339_10": "Bhikkhussa pana bhikkhuniyā dukkaṭantivacanaṃ natthi,",
  "atk-vin01a:2339_11": "sampajānamusāvāde pācittiyanti vacanamatthi,",
  "atk-vin01a:2339_12": "tasmā pācittiyameva yujjati.",
  "atk-vin01a:2340_0": "Tatra pana idaṃ upaparikkhitabbaṃ –",
  "atk-vin01a:2340_1": "“anuddhaṃsanādhippāye asati pācittiyaṃ,",
  "atk-vin01a:2340_2": "tasmiṃ sati kena bhavitabba”nti?",
  "atk-vin01a:2340_3": "Tatra yasmā musā bhaṇantassa pācittiye siddhepi amūlakena saṅghādisesena anuddhaṃsane visuṃ pācittiyaṃ vuttaṃ,",
  "atk-vin01a:2340_4": "tasmā anuddhaṃsanādhippāye sati sampajānamusāvāde pācittiyassa okāso na dissati,",
  "atk-vin01a:2340_5": "na ca sakkā anuddhaṃsentassa anāpattiyā bhavitunti purimanayovettha parisuddhataro khāyati.",
  "atk-vin01a:2340_6": "Tathā bhikkhunī bhikkhuniṃ amūlakena antimavatthunā anuddhaṃseti saṅghādiseso,",
  "atk-vin01a:2340_7": "bhikkhuṃ anuddhaṃseti dukkaṭaṃ,",
  "atk-vin01a:2340_8": "tatra saṅghādiseso vuṭṭhānagāmī dukkaṭaṃ,",
  "atk-vin01a:2340_9": "desanāgāmī etehi nāsanā natthi.",
  "atk-vin01a:2340_10": "Yasmā pana sā pakatiyāva dussīlā pāpabhikkhunī idāni ca sayameva “dussīlāmhī”ti vadati tasmā naṃ bhagavā asuddhattāyeva nāsesīti.",
  "atk-vin01a:2341_0": "Atha kho mettiyabhūmajakāti evaṃ “mettiyaṃ bhikkhuniṃ nāsetha,",
  "atk-vin01a:2341_1": "ime ca bhikkhū anuyuñjathā”ti vatvā uṭṭhāyāsanā vihāraṃ paviṭṭhe bhagavati tehi bhikkhūhi “detha dāni",
  "atk-vin01a:2341_2": "imissā setakānī”ti nāsiyamānaṃ taṃ bhikkhuniṃ disvā te bhikkhū taṃ mocetukāmatāya attano aparādhaṃ āvikariṃsu,",
  "atk-vin01a:2341_3": "etamatthaṃ dassetuṃ “atha kho mettiyabhūmajakā”tiādi vuttaṃ.",
  "atk-vin01a:2342_0": "385- 6.",
  "atk-vin01a:2342_1": "Duṭṭho dosoti dūsito ceva dūsako ca.",
  "atk-vin01a:2342_2": "Uppanne hi dose puggalo tena dosena dūsito hoti pakatibhāvaṃ jahāpito,",
  "atk-vin01a:2342_3": "tasmā “duṭṭho”ti vuccati.",
  "atk-vin01a:2342_4": "Parañca dūseti vināseti,",
  "atk-vin01a:2342_5": "tasmā “doso”ti vuccati.",
  "atk-vin01a:2342_6": "Iti “duṭṭho doso”ti ekassevetaṃ puggalassa ākāranānattena nidassanaṃ,",
  "atk-vin01a:2342_7": "tena vuttaṃ “duṭṭho dosoti dūsito ceva dūsako cā”ti tattha saddalakkhaṇaṃ pariyesitabbaṃ.",
  "atk-vin01a:2342_8": "Yasmā pana so “duṭṭho doso”ti saṅkhyaṃ gato paṭighasamaṅgīpuggalo kupitādibhāve ṭhitova hoti,",
  "atk-vin01a:2342_9": "tenassa padabhājane “kupito”tiādi vuttaṃ.",
  "atk-vin01a:2342_10": "Tattha kupitoti kuppabhāvaṃ pakatito cavanabhāvaṃ patto.",
  "atk-vin01a:2342_11": "Anattamanoti na sakamano attano vase aṭṭhitacitto;",
  "atk-vin01a:2342_12": "apica pītisukhehi na attamano na attacittoti anattamano.",
  "atk-vin01a:2342_13": "Anabhiraddhoti na sukhito na vā pasāditoti anabhiraddho.",
  "atk-vin01a:2342_14": "Paṭighena āhataṃ cittamassāti āhatacitto.",
  "atk-vin01a:2342_15": "Cittathaddhabhāvacittakacavarasaṅkhātaṃ paṭighakhīlaṃ jātamassāti khilajāto.",
  "atk-vin01a:2342_16": "Appatītoti nappatīto pītisukhādīhi vajjito,",
  "atk-vin01a:2342_17": "na abhisaṭoti attho.",
  "atk-vin01a:2342_18": "Padabhājane pana yesaṃ dhammānaṃ vasena appatīto hoti,",
  "atk-vin01a:2342_19": "te dassetuṃ “tena ca kopenā”tiādi vuttaṃ.",
  "atk-vin01a:2343_0": "Tattha tena ca kopenāti yena duṭṭhoti ca kupitoti ca vutto ubhayampi hetaṃ pakatibhāvaṃ jahāpanato ekākāraṃ hoti.",
  "atk-vin01a:2343_1": "Tena ca dosenāti yena “doso”ti vutto.",
  "atk-vin01a:2343_2": "Imehi dvīhi saṅkhārakkhandhameva dasseti.",
  "atk-vin01a:2344_0": "Tāya ca anattamanatāyāti yāya “anattamano”ti vutto.",
  "atk-vin01a:2344_1": "Tāya ca anabhiraddhiyāti yāya “anabhiraddho”ti vutto.",
  "atk-vin01a:2344_2": "Imehi dvīhi vedanākkhandhaṃ dasseti.",
  "atk-vin01a:2345_0": "Amūlakena pārājikenāti ettha nāssa mūlanti amūlakaṃ,",
  "atk-vin01a:2345_1": "taṃ panassa amūlakattaṃ yasmā codakavasena adhippetaṃ,",
  "atk-vin01a:2345_2": "na cuditakavasena.",
  "atk-vin01a:2345_3": "Tasmā tamatthaṃ dassetuṃ padabhājane “amūlakaṃ nāma adiṭṭhaṃ asutaṃ aparisaṅkita”nti āha.",
  "atk-vin01a:2345_4": "Tena imaṃ dīpeti “yaṃ pārājikaṃ codakena cuditakamhi puggale neva diṭṭhaṃ na sutaṃ na parisaṅkitaṃ idaṃ",
  "atk-vin01a:2345_5": "etesaṃ dassanasavanaparisaṅkāsaṅkhātānaṃ mūlānaṃ abhāvato amūlakaṃ nāma,",
  "atk-vin01a:2345_6": "taṃ pana so āpanno vā hotu anāpanno vā etaṃ idha appamāṇanti.",
  "atk-vin01a:2346_0": "Tattha adiṭṭhaṃ nāma attano pasādacakkhunā vā dibbacakkhunā vā adiṭṭhaṃ.",
  "atk-vin01a:2346_1": "Asutaṃ nāma tatheva kenaci vuccamānaṃ na sutaṃ.",
  "atk-vin01a:2346_2": "Aparisaṅkitaṃ nāma cittena aparisaṅkitaṃ.",
  "atk-vin01a:2347_0": "“Diṭṭhaṃ” nāma attanā vā parena vā pasādacakkhunā vā dibbacakkhunā vā diṭṭhaṃ.",
  "atk-vin01a:2347_1": "“Sutaṃ” nāma tatheva sutaṃ.",
  "atk-vin01a:2347_2": "“Parisaṅkita”mpi attanā vā parena vā parisaṅkitaṃ.",
  "atk-vin01a:2347_3": "Tattha attanā diṭṭhaṃ diṭṭhameva,",
  "atk-vin01a:2347_4": "parehi diṭṭhaṃ attanā sutaṃ,",
  "atk-vin01a:2347_5": "parehi sutaṃ,",
  "atk-vin01a:2347_6": "parehi parisaṅkitanti idaṃ pana sabbampi attanā sutaṭṭhāneyeva tiṭṭhati.",
  "atk-vin01a:2348_0": "Parisaṅkitaṃ pana tividhaṃ –",
  "atk-vin01a:2348_1": "diṭṭhaparisaṅkitaṃ,",
  "atk-vin01a:2348_2": "sutaparisaṅkitaṃ,",
  "atk-vin01a:2348_3": "mutaparisaṅkitanti.",
  "atk-vin01a:2348_4": "Tattha diṭṭhaparisaṅkitaṃ nāma eko bhikkhu uccārapassāvakammena gāmasamīpe ekaṃ gumbaṃ paviṭṭho,",
  "atk-vin01a:2348_5": "aññatarāpi itthī kenacideva karaṇīyena taṃ gumbaṃ pavisitvā nivattā,",
  "atk-vin01a:2348_6": "nāpi bhikkhu itthiṃ addasa;",
  "atk-vin01a:2348_7": "na itthī bhikkhuṃ,",
  "atk-vin01a:2348_8": "adisvāva ubhopi yathāruciṃ pakkantā,",
  "atk-vin01a:2348_9": "aññataro bhikkhu ubhinnaṃ tato nikkhamanaṃ sallakkhetvā “addhā imesaṃ kataṃ vā karissanti vā”ti parisaṅkati,",
  "atk-vin01a:2348_10": "idaṃ diṭṭhaparisaṅkitaṃ nāma.",
  "atk-vin01a:2349_0": "Sutaparisaṅkitaṃ nāma idhekacco andhakāre vā paṭicchanne vā okāse mātugāmena saddhiṃ bhikkhuno tādisaṃ paṭisanthāravacanaṃ suṇāti,",
  "atk-vin01a:2349_1": "samīpe aññaṃ vijjamānampi “atthi natthī”ti na jānāti,",
  "atk-vin01a:2349_2": "so “addhā imesaṃ kataṃ vā karissanti vā”ti parisaṅkati,",
  "atk-vin01a:2349_3": "idaṃ sutaparisaṅkitaṃ nāma.",
  "atk-vin01a:2350_0": "Mutaparisaṅkitaṃ nāma sambahulā dhuttā rattibhāge pupphagandhamaṃsasurādīni gahetvā itthīhi saddhiṃ ekaṃ",
  "atk-vin01a:2350_1": "paccantavihāraṃ gantvā maṇḍape vā bhojanasālādīsu vā yathāsukhaṃ kīḷitvā pupphādīni vikiritvā gatā,",
  "atk-vin01a:2350_2": "punadivase bhikkhū taṃ vippakāraṃ disvā “kassidaṃ kamma”nti vicinanti.",
  "atk-vin01a:2350_3": "Tatra ca kenaci bhikkhunā pageva vuṭṭhahitvā vattasīsena maṇḍapaṃ vā bhojanasālaṃ vā paṭijaggantena pupphādīni āmaṭṭhāni honti,",
  "atk-vin01a:2350_4": "kenaci upaṭṭhākakulato ābhatehi pupphādīhi pūjā katā hoti,",
  "atk-vin01a:2350_5": "kenaci bhesajjatthaṃ ariṭṭhaṃ pītaṃ hoti,",
  "atk-vin01a:2350_6": "atha te “kassidaṃ kamma”nti vicinantā bhikkhū tesaṃ hatthagandhañca mukhagandhañca ghāyitvā te bhikkhū parisaṅkanti,",
  "atk-vin01a:2350_7": "idaṃ mutaparisaṅkitaṃ nāma.",
  "atk-vin01a:2351_0": "Tattha diṭṭhaṃ atthi samūlakaṃ,",
  "atk-vin01a:2351_1": "atthi amūlakaṃ;",
  "atk-vin01a:2351_2": "diṭṭhameva atthi saññāsamūlakaṃ,",
  "atk-vin01a:2351_3": "atthi saññāamūlakaṃ.",
  "atk-vin01a:2351_4": "Esa nayo sutepi.",
  "atk-vin01a:2351_5": "Parisaṅkite pana diṭṭhaparisaṅkitaṃ atthi samūlakaṃ,",
  "atk-vin01a:2351_6": "atthi amūlakaṃ;",
  "atk-vin01a:2351_7": "diṭṭhaparisaṅkitameva atthi saññāsamūlakaṃ,",
  "atk-vin01a:2351_8": "atthi saññāamūlakaṃ.",
  "atk-vin01a:2351_9": "Esa nayo sutamutaparisaṅkitesu.",
  "atk-vin01a:2351_10": "Tattha diṭṭhaṃ samūlakaṃ nāma pārājikaṃ āpajjantaṃ disvāva “diṭṭho mayā”ti vadati,",
  "atk-vin01a:2351_11": "amūlakaṃ nāma paṭicchannokāsato nikkhamantaṃ disvā vītikkamaṃ adisvā “diṭṭho mayā”ti vadati.",
  "atk-vin01a:2351_12": "Diṭṭhameva saññāsamūlakaṃ nāma disvāva diṭṭhasaññī hutvā codeti,",
  "atk-vin01a:2351_13": "saññāamūlakaṃ nāma pubbe pārājikavītikkamaṃ disvā pacchā adiṭṭhasaññī jāto,",
  "atk-vin01a:2351_14": "so saññāya amūlakaṃ katvā “diṭṭho mayā”ti codeti.",
  "atk-vin01a:2351_15": "Etena nayena sutamutaparisaṅkitānipi vitthārato veditabbāni.",
  "atk-vin01a:2351_16": "Ettha ca sabbappakāreṇāpi samūlakena vā saññāsamūlakena vā codentassa anāpatti,",
  "atk-vin01a:2351_17": "amūlakena vā pana saññāamūlakena vā codentasseva āpatti.",
  "atk-vin01a:2352_0": "Anuddhaṃseyyāti dhaṃseyya padhaṃseyya abhibhaveyya ajjhotthareyya.",
  "atk-vin01a:2352_1": "Taṃ pana anuddhaṃsanaṃ yasmā attanā codentopi parena codāpentopi karotiyeva,",
  "atk-vin01a:2352_2": "tasmāssa padabhājane “codeti vā codāpeti vā”ti vuttaṃ.",
  "atk-vin01a:2353_0": "Tattha codetīti “pārājikaṃ dhammaṃ āpannosī”tiādīhi vacanehi sayaṃ codeti,",
  "atk-vin01a:2353_1": "tassa vācāya vācāya saṅghādiseso.",
  "atk-vin01a:2353_2": "Codāpetīti attanā samīpe ṭhatvā aññaṃ bhikkhu āṇāpeti,",
  "atk-vin01a:2353_3": "so tassa vacanena taṃ codeti,",
  "atk-vin01a:2353_4": "codāpakasseva vācāya vācāya saṅghādiseso.",
  "atk-vin01a:2353_5": "Atha sopi “mayā diṭṭhaṃ sutaṃ atthī”ti codeti,",
  "atk-vin01a:2353_6": "dvinnampi janānaṃ vācāya vācāya saṅghādiseso.",
  "atk-vin01a:2354_0": "Codanāppabhedakosallatthaṃ panettha ekavatthuekacodakādicatukkaṃ tāva veditabbaṃ.",
  "atk-vin01a:2354_1": "Tattha eko bhikkhu ekaṃ bhikkhuṃ ekena vatthunā codeti,",
  "atk-vin01a:2354_2": "imissā codanāya ekaṃ vatthu eko codako.",
  "atk-vin01a:2354_3": "Sambahulā ekaṃ ekavatthunā codenti,",
  "atk-vin01a:2354_4": "pañcasatā mettiyabhūmajakappamukhā chabbaggiyā bhikkhū āyasmantaṃ dabbaṃ mallaputtamiva,",
  "atk-vin01a:2354_5": "imissā codanāya ekaṃ vatthu nānācodakā.",
  "atk-vin01a:2354_6": "Eko bhikkhu ekaṃ bhikkhuṃ sambahulehi vatthūhi codeti,",
  "atk-vin01a:2354_7": "imissā codanāya nānāvatthūni eko codako.",
  "atk-vin01a:2354_8": "Sambahulā sambahule sambahulehi vatthūhi codenti,",
  "atk-vin01a:2354_9": "imissā codanāya nānāvatthūni nānācodakā.",
  "atk-vin01a:2355_0": "Codetuṃ pana ko labhati,",
  "atk-vin01a:2355_1": "ko na labhatīti?",
  "atk-vin01a:2355_2": "Dubbalacodakavacanaṃ tāva gahetvā koci na labhati.",
  "atk-vin01a:2355_3": "Dubbalacodako nāma sambahulesu kathāsallāpena nisinnesu eko ekaṃ ārabbha anodissakaṃ katvā pārājikavatthuṃ katheti,",
  "atk-vin01a:2355_4": "añño taṃ sutvā itarassa gantvā āroceti.",
  "atk-vin01a:2355_5": "So taṃ upasaṅkamitvā “tvaṃ kira maṃ idañcidañca vadasī”ti vadati.",
  "atk-vin01a:2355_6": "So “nāhaṃ evarūpaṃ jānāmi,",
  "atk-vin01a:2355_7": "kathāpavattiyaṃ pana mayā anodissakaṃ katvā vuttamatthi,",
  "atk-vin01a:2355_8": "sace ahaṃ tava imaṃ dukkhuppattiṃ jāneyyaṃ,",
  "atk-vin01a:2355_9": "ettakampi na katheyya”nti ayaṃ dubbalacodako.",
  "atk-vin01a:2355_10": "Tassetaṃ kathāsallāpaṃ gahetvā taṃ bhikkhuṃ koci codetuṃ na labhati.",
  "atk-vin01a:2355_11": "Etaṃ pana aggahetvā sīlasampanno bhikkhu bhikkhuṃ vā bhikkhuniṃ vā sīlasampannā ca bhikkhunī bhikkhunīmeva codetuṃ labhatīti mahāpadumatthero āha.",
  "atk-vin01a:2355_12": "Mahāsumatthero pana “pañcapi sahadhammikā labhantī”ti āha.",
  "atk-vin01a:2355_13": "Godattatthero pana “na koci na labhatī”ti vatvā “bhikkhussa sutvā codeti,",
  "atk-vin01a:2355_14": "bhikkhuniyā sutvā codeti…pe…",
  "atk-vin01a:2355_15": "titthiyasāvakānaṃ sutvā codetī”ti idaṃ suttamāhari.",
  "atk-vin01a:2355_16": "Tiṇṇampi therānaṃ vāde cuditakasseva paṭiññāya kāretabbo.",
  "atk-vin01a:2356_0": "Ayaṃ pana codanā nāma dūtaṃ vā paṇṇaṃ vā sāsanaṃ vā pesetvā codentassa sīsaṃ na eti,",
  "atk-vin01a:2356_1": "puggalassa pana samīpe ṭhatvāva hatthamuddāya vā vacībhedena vā codentasseva sīsaṃ eti.",
  "atk-vin01a:2356_2": "Sikkhāpaccakkhānameva hi hatthamuddāya sīsaṃ na eti,",
  "atk-vin01a:2356_3": "idaṃ pana anuddhaṃsanaṃ abhūtārocanañca etiyeva.",
  "atk-vin01a:2356_4": "Yo pana dvinnaṃ ṭhitaṭṭhāne ekaṃ niyametvā codeti,",
  "atk-vin01a:2356_5": "so ce jānāti,",
  "atk-vin01a:2356_6": "sīsaṃ eti.",
  "atk-vin01a:2356_7": "Itaro jānāti,",
  "atk-vin01a:2356_8": "sīsaṃ na eti.",
  "atk-vin01a:2356_9": "Dvepi niyametvā codeti,",
  "atk-vin01a:2356_10": "eko vā jānātu dve vā,",
  "atk-vin01a:2356_11": "sīsaṃ etiyeva.",
  "atk-vin01a:2356_12": "Esava nayo sambahulesu.",
  "atk-vin01a:2356_13": "Taṅkhaṇeyeva ca jānanaṃ nāma dukkaraṃ,",
  "atk-vin01a:2356_14": "samayena āvajjitvā ñāte pana ñātameva hoti.",
  "atk-vin01a:2356_15": "Pacchā ce jānāti,",
  "atk-vin01a:2356_16": "sīsaṃ na eti.",
  "atk-vin01a:2356_17": "Sikkhāpaccakkhānaṃ abhūtārocanaṃ duṭṭhullavācā- attakāma-",
  "atk-vin01a:2356_18": "duṭṭhadosabhūtārocanasikkhāpadānīti sabbāneva hi imāni ekaparicchedāni.",
  "atk-vin01a:2357_0": "Evaṃ kāyavācāvasena cāyaṃ duvidhāpi codanā.",
  "atk-vin01a:2357_1": "Puna diṭṭhacodanā,",
  "atk-vin01a:2357_2": "sutacodanā,",
  "atk-vin01a:2357_3": "parisaṅkitacodanāti tividhā hoti.",
  "atk-vin01a:2357_4": "Aparāpi catubbidhā hoti –",
  "atk-vin01a:2357_5": "sīlavipatticodanā,",
  "atk-vin01a:2357_6": "ācāravipatticodanā,",
  "atk-vin01a:2357_7": "diṭṭhivipatticodanā,",
  "atk-vin01a:2357_8": "ājīvavipatticodanāti.",
  "atk-vin01a:2357_9": "Tattha garukānaṃ dvinnaṃ āpattikkhandhānaṃ vasena sīlavipatticodanā veditabbā.",
  "atk-vin01a:2357_10": "Avasesānaṃ vasena ācāravipatticodanā,",
  "atk-vin01a:2357_11": "micchādiṭṭhiantaggāhikadiṭṭhivasena diṭṭhivipatticodanā,",
  "atk-vin01a:2357_12": "ājīvahetu paññattānaṃ channaṃ sikkhāpadānaṃ vasena ājīvavipatticodanā veditabbā.",
  "atk-vin01a:2358_0": "Aparāpi catubbidhā hoti –",
  "atk-vin01a:2358_1": "vatthusandassanā,",
  "atk-vin01a:2358_2": "āpattisandassanā,",
  "atk-vin01a:2358_3": "saṃvāsapaṭikkhepo,",
  "atk-vin01a:2358_4": "sāmīcipaṭikkhepoti.",
  "atk-vin01a:2358_5": "Tattha vatthusandassanā nāma “tvaṃ methunaṃ dhammaṃ paṭisevittha,",
  "atk-vin01a:2358_6": "adinnaṃ ādiyittha,",
  "atk-vin01a:2358_7": "manussaṃ ghātayittha,",
  "atk-vin01a:2358_8": "abhūtaṃ ārocayitthā”ti evaṃ pavattā.",
  "atk-vin01a:2358_9": "Āpattisandassanā nāma “tvaṃ methunadhammapārājikāpattiṃ āpanno”ti evamādinayappavattā.",
  "atk-vin01a:2358_10": "Saṃvāsapaṭikkhepo nāma “natthi tayā saddhiṃ uposatho vā pavāraṇā vā saṅghakammaṃ vā”ti evaṃ pavattā;",
  "atk-vin01a:2358_11": "ettāvatā pana sīsaṃ na eti,",
  "atk-vin01a:2358_12": "“assamaṇosi asakyaputtiyosī”tiādivacanehi saddhiṃ ghaṭiteyeva sīsaṃ eti.",
  "atk-vin01a:2358_13": "Sāmīcipaṭikkhepo nāma abhivādana-",
  "atk-vin01a:2358_14": "paccuṭṭhāna-",
  "atk-vin01a:2358_15": "añjalikamma-",
  "atk-vin01a:2358_16": "bījanādikammānaṃ akaraṇaṃ.",
  "atk-vin01a:2358_17": "Taṃ paṭipāṭiyā vandanādīni karoto ekassa akatvā sesānaṃ karaṇakāle veditabbaṃ.",
  "atk-vin01a:2358_18": "Ettāvatā ca codanā nāma hoti,",
  "atk-vin01a:2358_19": "āpatti pana sīsaṃ na eti.",
  "atk-vin01a:2358_20": "“Kasmā mama vandanādīni na karosī”ti pucchite pana “assamaṇosi asakyaputtiyosī”tiādivacanehi saddhiṃ ghaṭiteyeva sīsaṃ eti.",
  "atk-vin01a:2358_21": "Yāgubhattādinā pana yaṃ icchati taṃ āpucchati,",
  "atk-vin01a:2358_22": "na tāvatā codanā hoti.",
  "atk-vin01a:2359_0": "Aparāpi pātimokkhaṭṭhapanakkhandhake “ekaṃ,",
  "atk-vin01a:2359_1": "bhikkhave,",
  "atk-vin01a:2359_2": "adhammikaṃ pātimokkhaṭṭhapanaṃ ekaṃ dhammika”nti ādiṃ “katvā yāva dasa adhammikāni pātimokkhaṭṭhapanāni",
  "atk-vin01a:2359_3": "dasa dhammikānī”ti evaṃ adhammikā pañcapaññāsa dhammikā pañcapaññāsāti dasuttarasataṃ codanā vuttā.",
  "atk-vin01a:2359_4": "Tā diṭṭhena codentassa dasuttarasataṃ,",
  "atk-vin01a:2359_5": "sutena codentassa dasuttarasataṃ,",
  "atk-vin01a:2359_6": "parisaṅkitena codentassa dasuttarasatanti tiṃsāni tīṇi satāni honti.",
  "atk-vin01a:2359_7": "Tāni kāyena codentassa,",
  "atk-vin01a:2359_8": "vācāya codentassa,",
  "atk-vin01a:2359_9": "kāyavācāhi codentassāti tiguṇāni katāni navutāni nava satāni honti.",
  "atk-vin01a:2359_10": "Tāni attanā codentassāpi parena codāpentassāpi tattakānevāti vīsatiūnāni dve sahassāni honti,",
  "atk-vin01a:2359_11": "puna diṭṭhādibhede samūlakāmūlakavasena anekasahassā codanā hontīti veditabbā.",
  "atk-vin01a:2360_0": "Imasmiṃ pana ṭhāne ṭhatvā aṭṭhakathāya “attādānaṃ ādātukāmena upāli bhikkhunā pañcaṅgasamannāgataṃ attādānaṃ",
  "atk-vin01a:2360_1": "ādātabba”nti ca “codakena upāli bhikkhunā paraṃ codetukāmena pañca dhamme ajjhattaṃ paccavekkhitvā paro",
  "atk-vin01a:2360_2": "codetabbo”ti ca evaṃ upālipañcakādīsu vuttāni bahūni suttāni āharitvā attādānalakkhaṇañca codakavattañca",
  "atk-vin01a:2360_3": "cuditakavattañca saṅghena kātabbakiccañca anuvijjakavattañca sabbaṃ vitthārena kathitaṃ,",
  "atk-vin01a:2360_4": "taṃ mayaṃ yathāāgataṭṭhāneyeva vaṇṇayissāma.",
  "atk-vin01a:2361_0": "Vuttappabhedāsu pana imāsu codanāsu yāya kāyaci codanāya vasena saṅghamajjhe osaṭe vatthusmiṃ cuditakacodakā",
  "atk-vin01a:2361_1": "vattabbā “tumhe amhākaṃ vinicchayena tuṭṭhā bhavissathā”ti.",
  "atk-vin01a:2361_2": "Sace “bhavissāmā”ti vadanti,",
  "atk-vin01a:2361_3": "saṅghena taṃ adhikaraṇaṃ sampaṭicchitabbaṃ.",
  "atk-vin01a:2361_4": "Atha pana “vinicchinatha tāva, bhante,",
  "atk-vin01a:2361_5": "sace amhākaṃ khamissati,",
  "atk-vin01a:2361_6": "gaṇhissāmā”ti vadanti.",
  "atk-vin01a:2361_7": "“Cetiyaṃ tāva vandathā”tiādīni vatvā dīghasuttaṃ katvā vissajjitabbaṃ.",
  "atk-vin01a:2361_8": "Te ce cirarattaṃ kilantā pakkantaparisā upacchinnapakkhā hutvā puna yācanti,",
  "atk-vin01a:2361_9": "yāvatatiyaṃ paṭikkhipitvā yadā nimmadā honti tadā nesaṃ adhikaraṇaṃ vinicchinitabbaṃ.",
  "atk-vin01a:2361_10": "Vinicchinantehi ca sace alajjussannā hoti,",
  "atk-vin01a:2361_11": "parisā ubbāhikāya taṃ adhikaraṇaṃ vinicchinitabbaṃ.",
  "atk-vin01a:2361_12": "Sace bālussannā hoti parisā “tumhākaṃ sabhāge vinayadhare pariyesathā”ti vinayadhare pariyesāpetvā yena",
  "atk-vin01a:2361_13": "dhammena yena vinayena yena satthusāsanena taṃ adhikaraṇaṃ vūpasamati,",
  "atk-vin01a:2361_14": "tathā taṃ adhikaraṇaṃ vūpasametabbaṃ.",
  "atk-vin01a:2362_0": "Tattha ca “dhammo”ti bhūtaṃ vatthu.",
  "atk-vin01a:2362_1": "“Vinayo”ti codanā sāraṇā ca.",
  "atk-vin01a:2362_2": "“Satthusāsana”nti ñattisampadā ca anusāvanasampadā ca.",
  "atk-vin01a:2362_3": "Tasmā codakena vatthusmiṃ ārocite cuditako pucchitabbo “santametaṃ, no”ti.",
  "atk-vin01a:2362_4": "Evaṃ vatthuṃ upaparikkhitvā bhūtena vatthunā codetvā sāretvā ca ñattisampadāya anusāvanasampadāya ca taṃ adhikaraṇaṃ vūpasametabbaṃ.",
  "atk-vin01a:2362_5": "Tatra ce alajjī lajjiṃ codeti,",
  "atk-vin01a:2362_6": "so ca alajjī bālo hoti abyatto nāssa nayo dātabbo.",
  "atk-vin01a:2362_7": "Evaṃ pana vattabbo –",
  "atk-vin01a:2362_8": "“kimhi naṃ codesī”ti?",
  "atk-vin01a:2362_9": "Addhā so vakkhati – “kimidaṃ, bhante,",
  "atk-vin01a:2362_10": "kimhi naṃ nāmā”ti.",
  "atk-vin01a:2362_11": "Tvaṃ kimhi nampi na jānāsi,",
  "atk-vin01a:2362_12": "na yuttaṃ tayā evarūpena bālena paraṃ codetunti uyyojetabbo nāssa anuyogo dātabbo.",
  "atk-vin01a:2362_13": "Sace pana so alajjī paṇḍito hoti byatto diṭṭhena vā sutena vā ajjhottharitvā sampādetuṃ sakkoti etassa",
  "atk-vin01a:2362_14": "anuyogaṃ datvā lajjisseva paṭiññāya kammaṃ kātabbaṃ.",
  "atk-vin01a:2363_0": "Sace lajjī alajjiṃ codeti,",
  "atk-vin01a:2363_1": "so ca lajjī bālo hoti abyatto,",
  "atk-vin01a:2363_2": "na sakkoti anuyogaṃ dātuṃ.",
  "atk-vin01a:2363_3": "Tassa nayo dātabbo –",
  "atk-vin01a:2363_4": "“kimhi naṃ codesi sīlavipattiyā vā ācāravipattiādīsu vā ekissā”ti.",
  "atk-vin01a:2363_5": "Kasmā pana imasseva evaṃ nayo dātabbo,",
  "atk-vin01a:2363_6": "na itarassa?",
  "atk-vin01a:2363_7": "Nanu na yuttaṃ vinayadharānaṃ agatigamananti?",
  "atk-vin01a:2363_8": "Na yuttameva.",
  "atk-vin01a:2363_9": "Idaṃ pana agatigamanaṃ na hoti,",
  "atk-vin01a:2363_10": "dhammānuggaho nāma eso alajjiniggahatthāya hi lajjipaggahatthāya ca sikkhāpadaṃ paññattaṃ.",
  "atk-vin01a:2363_11": "Tatra alajjī nayaṃ labhitvā ajjhottharanto ehīti,",
  "atk-vin01a:2363_12": "lajjī pana nayaṃ labhitvā diṭṭhe diṭṭhasantānena,",
  "atk-vin01a:2363_13": "sute sutasantānena patiṭṭhāya kathessati,",
  "atk-vin01a:2363_14": "tasmā tassa dhammānuggaho vaṭṭati.",
  "atk-vin01a:2363_15": "Sace pana so lajjī paṇḍito hoti byatto,",
  "atk-vin01a:2363_16": "patiṭṭhāya katheti,",
  "atk-vin01a:2363_17": "alajjī ca “etampi natthi,",
  "atk-vin01a:2363_18": "etampi natthī”ti paṭiññaṃ na deti,",
  "atk-vin01a:2363_19": "alajjissa paṭiññāya eva kātabbaṃ.",
  "atk-vin01a:2364_0": "Tadatthadīpanatthañca idaṃ vatthu veditabbaṃ.",
  "atk-vin01a:2364_1": "Tepiṭakacūḷābhayatthero kira lohapāsādassa heṭṭhā bhikkhūnaṃ vinayaṃ kathetvā sāyanhasamaye vuṭṭhāti,",
  "atk-vin01a:2364_2": "tassa vuṭṭhānasamaye dve attapaccatthikā kathaṃ pavattesuṃ.",
  "atk-vin01a:2364_3": "Eko “etampi natthi,",
  "atk-vin01a:2364_4": "etampi natthī”ti paṭiññaṃ na deti.",
  "atk-vin01a:2364_5": "Atha appāvasese paṭhamayāme therassa tasmiṃ puggale “ayaṃ patiṭṭhāya katheti,",
  "atk-vin01a:2364_6": "ayaṃ pana paṭiññaṃ na deti,",
  "atk-vin01a:2364_7": "bahūni ca vatthūni osaṭāni addhā etaṃ kataṃ bhavissatī”ti asuddhaladdhi uppannā.",
  "atk-vin01a:2364_8": "Tato bījanīdaṇḍakena pādakathalikāya saññaṃ datvā “ahaṃ āvuso vinicchinituṃ ananucchaviko aññena vinicchināpehī”ti āha.",
  "atk-vin01a:2364_9": "Kasmā bhanteti?",
  "atk-vin01a:2364_10": "Thero tamatthaṃ ārocesi,",
  "atk-vin01a:2364_11": "cuditakapuggalassa kāye ḍāho uṭṭhito,",
  "atk-vin01a:2364_12": "tato so theraṃ vanditvā “bhante,",
  "atk-vin01a:2364_13": "vinicchinituṃ anurūpena vinayadharena nāma tumhādiseneva bhavituṃ vaṭṭati.",
  "atk-vin01a:2364_14": "Codakena ca īdiseneva bhavituṃ vaṭṭatī”ti vatvā setakāni nivāsetvā “ciraṃ kilamitattha mayā”ti khamāpetvā pakkāmi.",
  "atk-vin01a:2365_0": "Evaṃ lajjinā codiyamāno alajjī bahūsupi vatthūsu uppannesu paṭiññaṃ na deti,",
  "atk-vin01a:2365_1": "so neva “suddho”ti vattabbo na “asuddho”ti.",
  "atk-vin01a:2365_2": "Jīvamatako nāma āmakapūtiko nāma cesa.",
  "atk-vin01a:2366_0": "Sace panassa aññampi tādisaṃ vatthuṃ uppajjati na vinicchinitabbaṃ.",
  "atk-vin01a:2366_1": "Tathā nāsitakova bhavissati.",
  "atk-vin01a:2366_2": "Sace pana alajjīyeva alajjiṃ codeti,",
  "atk-vin01a:2366_3": "so vattabbo “āvuso tava vacanenāyaṃ kiṃ sakkā vattu”nti itarampi tatheva vatvā ubhopi “ekasambhogaparibhogā hutvā jīvathā”ti vatvā uyyojetabbā,",
  "atk-vin01a:2366_4": "sīlatthāya tesaṃ vinicchayo na kātabbo.",
  "atk-vin01a:2366_5": "Pattacīvarapariveṇādiatthāya pana patirūpaṃ sakkhiṃ labhitvā kātabbo.",
  "atk-vin01a:2367_0": "Atha lajjī lajjiṃ codeti,",
  "atk-vin01a:2367_1": "vivādo ca nesaṃ kismiñcideva appamattako hoti,",
  "atk-vin01a:2367_2": "saññāpetvā “mā evaṃ karothā”ti accayaṃ desāpetvā uyyojetabbā.",
  "atk-vin01a:2367_3": "Atha panettha cuditakena sahasā viraddhaṃ hoti,",
  "atk-vin01a:2367_4": "ādito paṭṭhāya alajjī nāma natthi.",
  "atk-vin01a:2367_5": "So ca pakkhānurakkhaṇatthāya paṭiññaṃ na deti,",
  "atk-vin01a:2367_6": "“mayaṃ saddahāma,",
  "atk-vin01a:2367_7": "mayaṃ saddahāmā”ti bahū uṭṭhahanti.",
  "atk-vin01a:2367_8": "So tesaṃ paṭiññāya ekavāraṃ dvevāraṃ suddho hotu.",
  "atk-vin01a:2367_9": "Atha pana viraddhakālato paṭṭhāya ṭhāne na tiṭṭhati,",
  "atk-vin01a:2367_10": "vinicchayo na dātabbo.",
  "atk-vin01a:2368_0": "Evaṃ yāya kāyaci codanāya vasena saṅghamajjhe osaṭe vatthusmiṃ cuditakacodakesu paṭipattiṃ ñatvā tassāyeva",
  "atk-vin01a:2368_1": "codanāya sampattivipattijānanatthaṃ ādimajjhapariyosānādīnaṃ vasena vinicchayo veditabbo.",
  "atk-vin01a:2368_2": "Seyyathidaṃ codanāya ko ādi,",
  "atk-vin01a:2368_3": "kiṃ majjhe,",
  "atk-vin01a:2368_4": "kiṃ pariyosānaṃ?",
  "atk-vin01a:2368_5": "Codanāya “ahaṃ taṃ vattukāmo,",
  "atk-vin01a:2368_6": "karotu me āyasmā okāsa”nti evaṃ okāsakammaṃ ādi,",
  "atk-vin01a:2368_7": "otiṇṇena vatthunā codetvā sāretvā vinicchayo majjhe,",
  "atk-vin01a:2368_8": "āpattiyaṃ vā anāpattiyaṃ vā patiṭṭhāpanena samatho pariyosānaṃ.",
  "atk-vin01a:2369_0": "Codanāya kati mūlāni,",
  "atk-vin01a:2369_1": "kati vatthūni,",
  "atk-vin01a:2369_2": "kati bhūmiyo?",
  "atk-vin01a:2369_3": "Codanāya dve mūlāni –",
  "atk-vin01a:2369_4": "samūlikā vā amūlikā vā;",
  "atk-vin01a:2369_5": "tīṇi vatthūni – diṭṭhaṃ, sutaṃ,",
  "atk-vin01a:2369_6": "parisaṅkitaṃ;",
  "atk-vin01a:2369_7": "pañca bhūmiyo –",
  "atk-vin01a:2369_8": "kālena vakkhāmi no akālena,",
  "atk-vin01a:2369_9": "bhūtena vakkhāmi no abhūtena,",
  "atk-vin01a:2369_10": "saṇhena vakkhāmi no pharusena,",
  "atk-vin01a:2369_11": "atthasaṃhitena vakkhāmi no anatthasaṃhitena,",
  "atk-vin01a:2369_12": "mettacitto vakkhāmi no dosantaroti.",
  "atk-vin01a:2369_13": "Imāya ca pana codanāya codakena puggalena “parisuddhakāyasamācāro nu khomhī”tiādinā nayena upālipañcake vuttesu pannarasasu dhammesu patiṭṭhātabbaṃ,",
  "atk-vin01a:2369_14": "cuditakena dvīsu dhammesu patiṭṭhātabbaṃ sacce ca akuppe cāti.",
  "atk-vin01a:2370_0": "Appeva nāma naṃ imamhā brahmacariyā cāveyyanti api eva nāma naṃ puggalaṃ imamhā seṭṭhacariyā cāveyyaṃ,",
  "atk-vin01a:2370_1": "“sādhu vatassa sacāhaṃ imaṃ puggalaṃ imamhā brahmacariyā cāveyya”nti iminā adhippāyena anuddhaṃseyyāti vuttaṃhoti.",
  "atk-vin01a:2370_2": "Padabhājane pana “brahmacariyā cāveyya”nti imasseva pariyāyamatthaṃ dassetuṃ “bhikkhubhāvā cāveyya”ntiādi vuttaṃ.",
  "atk-vin01a:2371_0": "Khaṇādīni samayavevacanāni.",
  "atk-vin01a:2371_1": "Taṃ khaṇaṃ taṃ layaṃ taṃ muhuttaṃ vītivatteti tasmiṃ khaṇe tasmiṃ laye tasmiṃ muhutte vītivatte.",
  "atk-vin01a:2371_2": "Bhummappattiyā hi idaṃ upayogavacanaṃ.",
  "atk-vin01a:2372_0": "Samanuggāhiyamānaniddese yena vatthunā anuddhaṃsito hotīti catūsu pārājikavatthūsu yena vatthunā codakena",
  "atk-vin01a:2372_1": "cuditako anuddhaṃsito abhibhūto ajjhotthaṭo hoti.",
  "atk-vin01a:2372_2": "Tasmiṃ vatthusmiṃ samanuggāhiyamānoti tasmiṃ codakena vuttavatthusmiṃ so codako anuvijjakena “kiṃ te diṭṭhaṃ,",
  "atk-vin01a:2372_3": "kinti te diṭṭha”ntiādinā nayena anuvijjiyamāno vīmaṃsiyamāno upaparikkhiyamāno.",
  "atk-vin01a:2373_0": "Asamanuggāhiyamānaniddese na kenaci vuccamānoti anuvijjakena vā aññena vā kenaci,",
  "atk-vin01a:2373_1": "atha vā diṭṭhādīsu vatthūsu kenaci avuccamāno.",
  "atk-vin01a:2373_2": "Etesañca dvinnaṃ mātikāpadānaṃ parato “bhikkhu ca dosaṃ patiṭṭhātī”tiiminā sambandho veditabbo.",
  "atk-vin01a:2373_3": "Idañhi vuttaṃ hoti –",
  "atk-vin01a:2373_4": "“evaṃ samanuggāhiyamāno vā asamanuggāhiyamāno vā bhikkhu ca dosaṃ patiṭṭhāti paṭicca tiṭṭhati paṭijānāti saṅghādiseso”ti.",
  "atk-vin01a:2373_5": "Idañca amūlakabhāvassa pākaṭakāladassanatthameva vuttaṃ.",
  "atk-vin01a:2373_6": "Āpattiṃ pana anuddhaṃsitakkhaṇeyeva āpajjati.",
  "atk-vin01a:2374_0": "Idāni “amūlakañceva taṃ adhikaraṇaṃ hotī”ti ettha yasmā amūlakalakkhaṇaṃ pubbe vuttaṃ,",
  "atk-vin01a:2374_1": "tasmā taṃ avatvā apubbameva dassetuṃ “adhikaraṇaṃ nāmā”tiādimāha.",
  "atk-vin01a:2374_2": "Tattha yasmā adhikaraṇaṃ adhikaraṇaṭṭhena ekampi vatthuvasena nānā hoti,",
  "atk-vin01a:2374_3": "tenassa taṃ nānattaṃ dassetuṃ “cattāri adhikaraṇāni vivādādhikaraṇa”ntiādimāha.",
  "atk-vin01a:2374_4": "Ko pana so adhikaraṇaṭṭho,",
  "atk-vin01a:2374_5": "yenetaṃ ekaṃ hotīti?",
  "atk-vin01a:2374_6": "Samathehi adhikaraṇīyatā.",
  "atk-vin01a:2374_7": "Tasmā yaṃ adhikicca ārabbha paṭicca sandhāya samathā vattanti,",
  "atk-vin01a:2374_8": "taṃ “adhikaraṇa”nti veditabbaṃ.",
  "atk-vin01a:2375_0": "Aṭṭhakathāsu pana vuttaṃ –",
  "atk-vin01a:2375_1": "“adhikaraṇanti keci gāhaṃ vadanti,",
  "atk-vin01a:2375_2": "keci cetanaṃ,",
  "atk-vin01a:2375_3": "keci akkhantiṃ keci vohāraṃ,",
  "atk-vin01a:2375_4": "keci paṇṇatti”nti.",
  "atk-vin01a:2375_5": "Puna evaṃ vicāritaṃ “yadi gāho adhikaraṇaṃ nāma,",
  "atk-vin01a:2375_6": "eko attādānaṃ gahetvā sabhāgena bhikkhunā saddhiṃ mantayamāno tattha ādīnavaṃ disvā puna cajati,",
  "atk-vin01a:2375_7": "tassa taṃ adhikaraṇaṃ samathappattaṃ bhavissati.",
  "atk-vin01a:2375_8": "Yadi cetanā adhikaraṇaṃ,",
  "atk-vin01a:2375_9": "“idaṃ attādānaṃ gaṇhāmī”ti uppannā cetanā nirujjhati.",
  "atk-vin01a:2375_10": "Yadi akkhanti adhikaraṇaṃ,",
  "atk-vin01a:2375_11": "akkhantiyā attādānaṃ gahetvāpi aparabhāge vinicchayaṃ alabhamāno vā khamāpito vā cajati.",
  "atk-vin01a:2375_12": "Yadi vohāro adhikaraṇaṃ,",
  "atk-vin01a:2375_13": "kathento āhiṇḍitvā aparabhāge tuṇhī hoti niravo,",
  "atk-vin01a:2375_14": "evamassa taṃ adhikaraṇaṃ samathappattaṃ bhavissati,",
  "atk-vin01a:2375_15": "tasmā paṇṇatti adhikaraṇanti.",
  "atk-vin01a:2376_0": "Taṃ panetaṃ “methunadhammapārājikāpatti methunadhammapārājikāpattiyā tabbhāgiyā…pe…",
  "atk-vin01a:2376_1": "evaṃ āpattādhikaraṇaṃ āpattādhikaraṇassa tabbhāgiyanti ca vivādādhikaraṇaṃ siyā kusalaṃ siyā akusalaṃ siyā abyākata”nti ca evamādīhi virujjhati.",
  "atk-vin01a:2376_2": "Na hi te paṇṇattiyā kusalādibhāvaṃ icchanti,",
  "atk-vin01a:2376_3": "na ca “amūlakena pārājikena dhammenā”ti ettha āgato pārājikadhammo paṇṇatti nāma hoti. Kasmā?",
  "atk-vin01a:2376_4": "Accantaakusalattā.",
  "atk-vin01a:2376_5": "Vuttampi hetaṃ –",
  "atk-vin01a:2376_6": "“āpattādhikaraṇaṃ siyā akusalaṃ siyā abyākata”nti.",
  "atk-vin01a:2377_0": "Yañcetaṃ “amūlakena pārājikenā”ti ettha amūlakaṃ pārājikaṃ niddiṭṭhaṃ,",
  "atk-vin01a:2377_1": "tassevāyaṃ “amūlakañceva taṃ adhikaraṇaṃ hotī”ti paṭiniddeso,",
  "atk-vin01a:2377_2": "na paṇṇattiyā na hi aññaṃ niddisitvā aññaṃ paṭiniddisati.",
  "atk-vin01a:2377_3": "Yasmā pana yāya paṇṇattiyā yena abhilāpena codakena so puggalo pārājikaṃ dhammaṃ ajjhāpannoti paññatto,",
  "atk-vin01a:2377_4": "pārājikasaṅkhātassa adhikaraṇassa amūlakattā sāpi paññatti amūlikā hoti,",
  "atk-vin01a:2377_5": "adhikaraṇe pavattattā ca adhikaraṇaṃ.",
  "atk-vin01a:2377_6": "Tasmā iminā pariyāyena paṇṇatti “adhikaraṇa”nti yujjeyya,",
  "atk-vin01a:2377_7": "yasmā vā yaṃ amūlakaṃ nāma adhikaraṇaṃ taṃ sabhāvato natthi,",
  "atk-vin01a:2377_8": "paññattimattameva atthi.",
  "atk-vin01a:2377_9": "Tasmāpi paṇṇatti adhikaraṇanti yujjeyya.",
  "atk-vin01a:2377_10": "Tañca kho idheva na sabbattha.",
  "atk-vin01a:2377_11": "Na hi vivādādīnaṃ paṇṇatti adhikaraṇaṃ.",
  "atk-vin01a:2377_12": "Adhikaraṇaṭṭho pana tesaṃ pubbe vuttasamathehi adhikaraṇīyatā.",
  "atk-vin01a:2377_13": "Iti iminā adhikaraṇaṭṭhena idhekacco vivādo vivādo ceva adhikaraṇañcāti vivādādhikaraṇaṃ.",
  "atk-vin01a:2377_14": "Esa nayo sesesu.",
  "atk-vin01a:2378_0": "Tattha “idha bhikkhū vivadanti dhammoti vā adhammoti vā”ti evaṃ aṭṭhārasa bhedakaravatthūni nissāya uppanno vivādo vivādādhikaraṇaṃ.",
  "atk-vin01a:2378_1": "“Idha bhikkhū bhikkhuṃ anuvadanti sīlavipattiyā vā”ti evaṃ catasso vipattiyo nissāya uppanno anuvādo anuvādādhikaraṇaṃ.",
  "atk-vin01a:2378_2": "“Pañcapi āpattikkhandhā āpattādhikaraṇaṃ,",
  "atk-vin01a:2378_3": "sattapi āpattikkhandhā āpattādhikaraṇa”nti evaṃ āpattiyeva āpattādhikaraṇaṃ.",
  "atk-vin01a:2378_4": "“Yā saṅghassa kiccayatā karaṇīyatā apalokanakammaṃ ñattikammaṃ ñattidutiyakammaṃ ñatticatutthakamma”nti",
  "atk-vin01a:2378_5": "evaṃ catubbidhaṃ saṅghakiccaṃ kiccādhikaraṇanti veditabbaṃ.",
  "atk-vin01a:2379_0": "Imasmiṃ panatthe pārājikāpattisaṅkhātaṃ āpattādhikaraṇameva adhippetaṃ.",
  "atk-vin01a:2379_1": "Sesāni atthuddhāravasena vuttāni,",
  "atk-vin01a:2379_2": "ettakā hi adhikaraṇasaddassa atthā.",
  "atk-vin01a:2379_3": "Tesu pārājikameva idha adhippetaṃ.",
  "atk-vin01a:2379_4": "Taṃ diṭṭhādīhi mūlehi amūlakañceva adhikaraṇaṃ hoti.",
  "atk-vin01a:2379_5": "Ayañca bhikkhu dosaṃ patiṭṭhāti,",
  "atk-vin01a:2379_6": "paṭicca tiṭṭhati “tucchakaṃ mayā bhaṇita”ntiādīni vadanto paṭijānāti.",
  "atk-vin01a:2379_7": "Tassa bhikkhuno anuddhaṃsitakkhaṇeyeva saṅghādisesoti ayaṃ tāvassa sapadānukkamaniddesassa sikkhāpadassa attho.",
  "atk-vin01a:2380_0": "387.",
  "atk-vin01a:2380_1": "Idāni yāni tāni saṅkhepato diṭṭhādīni codanāvatthūni vuttāni,",
  "atk-vin01a:2380_2": "tesaṃ vasena vitthārato āpattiṃ ropetvā dassento “adiṭṭhassa hotī”tiādimāha.",
  "atk-vin01a:2380_3": "Tattha adiṭṭhassa hotīti adiṭṭho assa hoti.",
  "atk-vin01a:2380_4": "Etena codakena adiṭṭho hoti,",
  "atk-vin01a:2380_5": "so puggalo pārājikaṃ dhammaṃ ajjhāpajjantoti attho.",
  "atk-vin01a:2380_6": "Esa nayo asutassa hotītiādīsupi.",
  "atk-vin01a:2381_0": "Diṭṭho mayāti diṭṭhosi mayāti vuttaṃ hoti.",
  "atk-vin01a:2381_1": "Esa nayo suto mayātiādīsupi.",
  "atk-vin01a:2381_2": "Sesaṃ adiṭṭhamūlake uttānatthameva.",
  "atk-vin01a:2381_3": "Diṭṭhamūlake pana tañce codeti “suto mayā”ti evaṃ vuttānaṃ suttādīnaṃ ābhāvena amūlakattaṃ veditabbaṃ.",
  "atk-vin01a:2382_0": "Sabbasmiṃyeva ca imasmiṃ codakavāre yathā idhāgatesu “pārājikaṃ dhammaṃ ajjhāpannosi,",
  "atk-vin01a:2382_1": "assamaṇosi,",
  "atk-vin01a:2382_2": "asakyaputtiyosī”ti imesu vacanesu ekekassa vasena vācāya vācāya saṅghādiseso hoti,",
  "atk-vin01a:2382_3": "evaṃ aññatra āgatesu “dussīlo,",
  "atk-vin01a:2382_4": "pāpadhammo,",
  "atk-vin01a:2382_5": "asucisaṅkassarasamācāro,",
  "atk-vin01a:2382_6": "paṭicchannakammanto,",
  "atk-vin01a:2382_7": "assamaṇo samaṇapaṭiñño,",
  "atk-vin01a:2382_8": "abrahmacārī brahmacāripaṭiñño, antopūti, avassuto,",
  "atk-vin01a:2382_9": "kasambujāto”ti imesupi vacanesu ekekassa vasena vācāya vācāya saṅghādiseso hotiyeva.",
  "atk-vin01a:2383_0": "“Natthi tayā saddhiṃ uposatho vā pavāraṇā vā saṅghakammaṃ vā”ti imāni pana suddhāni sīsaṃ na enti,",
  "atk-vin01a:2383_1": "“dussīlosi natthi tayā saddhiṃ uposatho vā”ti evaṃ dussīlādipadesu pana “pārājikaṃ dhammaṃ ajjhāpannosī”tiādipadesu",
  "atk-vin01a:2383_2": "vā yena kenaci saddhiṃ ghaṭitāneva sīsaṃ enti,",
  "atk-vin01a:2383_3": "saṅghādisesakarāni honti.",
  "atk-vin01a:2384_0": "Mahāpadumatthero panāha –",
  "atk-vin01a:2384_1": "“na kevalaṃ idha pāḷiyaṃ anāgatāni ‘dussīlo pāpadhammo’tiādipadāneva sīsaṃ enti,",
  "atk-vin01a:2384_2": "‘koṇṭhosi mahāsāmaṇerosi,",
  "atk-vin01a:2384_3": "mahāupāsakosi,",
  "atk-vin01a:2384_4": "jeṭṭhabbatikosi,",
  "atk-vin01a:2384_5": "nigaṇṭhosi,",
  "atk-vin01a:2384_6": "ājīvakosi, tāpasosi,",
  "atk-vin01a:2384_7": "paribbājakosi,",
  "atk-vin01a:2384_8": "paṇḍakosi,",
  "atk-vin01a:2384_9": "theyyasaṃvāsakosi,",
  "atk-vin01a:2384_10": "titthiyapakkantakosi,",
  "atk-vin01a:2384_11": "tiracchānagatosi,",
  "atk-vin01a:2384_12": "mātughātakosi,",
  "atk-vin01a:2384_13": "pitughātakosi,",
  "atk-vin01a:2384_14": "arahantaghātakosi,",
  "atk-vin01a:2384_15": "saṅghabhedakosi,",
  "atk-vin01a:2384_16": "lohituppādakosi,",
  "atk-vin01a:2384_17": "bhikkhunīdūsakosi,",
  "atk-vin01a:2384_18": "ubhatobyañjanakaosī’ti imānipi sīsaṃ entiyevā”ti.",
  "atk-vin01a:2384_19": "Mahāpadumattheroyeva ca “diṭṭhe vematikotiādīsu yadaggena vematiko tadaggena no kappeti,",
  "atk-vin01a:2384_20": "yadaggena no kappeti tadaggena nassarati,",
  "atk-vin01a:2384_21": "yadaggena nassarati tadaggena pamuṭṭho hotī”ti vadati.",
  "atk-vin01a:2385_0": "Mahāsumatthero pana ekekaṃ dvidhā bhinditvā catunnampi pāṭekkaṃ nayaṃ dasseti. Kathaṃ?",
  "atk-vin01a:2385_1": "Diṭṭhe vematikoti ayaṃ tāva dassane vā vematiko hoti puggale vā,",
  "atk-vin01a:2385_2": "tattha “diṭṭho nukho mayā na diṭṭho”ti evaṃ dassane vematiko hoti.",
  "atk-vin01a:2385_3": "“Ayaṃ nukho mayā diṭṭho añño”ti evaṃ puggale vematiko hoti.",
  "atk-vin01a:2385_4": "Evaṃ dassanaṃ vā no kappeti puggalaṃ vā,",
  "atk-vin01a:2385_5": "dassanaṃ vā nassarati puggalaṃ vā,",
  "atk-vin01a:2385_6": "dassanaṃ vā pamuṭṭho hoti puggalaṃ vā.",
  "atk-vin01a:2385_7": "Ettha ca vematikoti vimatijāto.",
  "atk-vin01a:2385_8": "No kappetīti na saddahati.",
  "atk-vin01a:2385_9": "Nassaratīti asāriyamāno nassarati.",
  "atk-vin01a:2385_10": "Yadā pana taṃ “asukasmiṃ nāma bhante ṭhāne asukasmiṃ nāma kāle”ti sārenti tadā sarati.",
  "atk-vin01a:2385_11": "Pamuṭṭhoti yo tehi tehi upāyehi sāriyamānopi nassaratiyevāti.",
  "atk-vin01a:2385_12": "Etenevupāyena codāpakavāropi veditabbo,",
  "atk-vin01a:2385_13": "kevalañhi tattha “mayā”ti parihīnaṃ,",
  "atk-vin01a:2385_14": "sesaṃ codakavārasadisameva.",
  "atk-vin01a:2386_0": "389.",
  "atk-vin01a:2386_1": "Tato paraṃ āpattibhedaṃ anāpattibhedañca dassetuṃ “asuddhe suddhadiṭṭhī”tiādikaṃ catukkaṃ ṭhapetvā ekamekaṃ padaṃ catūhi catūhi bhedehi niddiṭṭhaṃ,",
  "atk-vin01a:2386_2": "taṃ sabbaṃ pāḷinayeneva sakkā jānituṃ.",
  "atk-vin01a:2386_3": "Kevalaṃ hetthādhippāyabhedo veditabbo.",
  "atk-vin01a:2386_4": "Ayañhi adhippāyo nāma –",
  "atk-vin01a:2386_5": "cāvanādhippāyo,",
  "atk-vin01a:2386_6": "akkosādhippāyo,",
  "atk-vin01a:2386_7": "kammādhippāyo,",
  "atk-vin01a:2386_8": "vuṭṭhānādhippāyo,",
  "atk-vin01a:2386_9": "uposathapavāraṇaṭṭhapanādhippāyo,",
  "atk-vin01a:2386_10": "anuvijjanādhippāyo,",
  "atk-vin01a:2386_11": "dhammakathādhippāyoti anekavidho.",
  "atk-vin01a:2386_12": "Tattha purimesu catūsu adhippāyesu okāsaṃ akārāpentassa dukkaṭaṃ.",
  "atk-vin01a:2386_13": "Okāsaṃ kārāpetvāpi ca sammukhā amūlakena pārājikena anuddhaṃsentassa saṅghādiseso.",
  "atk-vin01a:2386_14": "Amūlakena saṅghādisesena anuddhaṃsentassa pācittiyaṃ.",
  "atk-vin01a:2386_15": "Ācāravipattiyā anuddhaṃsentassa dukkaṭaṃ.",
  "atk-vin01a:2386_16": "Akkosādhippāyena vadantassa pācittiyaṃ.",
  "atk-vin01a:2386_17": "Asammukhā pana sattahipi āpattikkhandhehi vadantassa dukkaṭaṃ.",
  "atk-vin01a:2386_18": "Asammukhā eva sattavidhampi kammaṃ karontassa dukkaṭameva.",
  "atk-vin01a:2387_0": "Kurundiyaṃ pana “vuṭṭhānādhippāyena ‘tvaṃ imaṃ nāma āpattiṃ āpanno taṃ paṭikarohī’ti vadantassa okāsakiccaṃ natthī”ti vuttaṃ.",
  "atk-vin01a:2387_1": "Sabbattheva pana “uposathapavāraṇaṃ ṭhapentassa okāsakammaṃ natthī”ti vuttaṃ.",
  "atk-vin01a:2387_2": "Ṭhapanakkhettaṃ pana jānitabbaṃ.",
  "atk-vin01a:2387_3": "“Suṇātu me bhante saṅgho ajjuposatho pannaraso yadi saṅghassa pattakallaṃ saṅgho uposathaṃ kareyya”ti etasmiñhi re-",
  "atk-vin01a:2387_4": "kāre anatikkanteyeva ṭhapetuṃ labbhati.",
  "atk-vin01a:2387_5": "Tato paraṃ pana yya-",
  "atk-vin01a:2387_6": "kāre patte na labbhati.",
  "atk-vin01a:2387_7": "Esa nayo pavāraṇāya.",
  "atk-vin01a:2387_8": "Anuvijjakassāpi osaṭe vatthusmiṃ “atthetaṃ tavā”ti anuvijjanādhippāyena vadantassa okāsakammaṃ natthi.",
  "atk-vin01a:2388_0": "Dhammakathikassāpi dhammāsane nisīditvā “yo idañcidañca karoti,",
  "atk-vin01a:2388_1": "ayaṃ bhikkhu assamaṇo”tiādinā nayena anodissa dhammaṃ kathentassa okāsakammaṃ natthi.",
  "atk-vin01a:2388_2": "Sace pana odissa niyametvā “asuko ca asuko ca assamaṇo anupāsako”ti katheti,",
  "atk-vin01a:2388_3": "dhammāsanato orohitvā āpattiṃ desetvā gantabbaṃ.",
  "atk-vin01a:2388_4": "Yaṃ pana tattha tattha “anokāsaṃ kārāpetvā”ti vuttaṃ tassa okāsaṃ akārāpetvāti evamattho veditabbo,",
  "atk-vin01a:2388_5": "na hi koci anokāso nāma atthi,",
  "atk-vin01a:2388_6": "yamokāsaṃ kārāpetvā āpattiṃ āpajjati,",
  "atk-vin01a:2388_7": "okāsaṃ pana akārāpetvā āpajjatīti.",
  "atk-vin01a:2388_8": "Sesaṃ uttānameva.",
  "atk-vin01a:2389_0": "Samuṭṭhānādīsu tisamuṭṭhānaṃ –",
  "atk-vin01a:2389_1": "kāyacittato,",
  "atk-vin01a:2389_2": "vācācittato,",
  "atk-vin01a:2389_3": "kāyavācācittato ca samuṭṭhāti. Kiriyaṃ,",
  "atk-vin01a:2389_4": "saññāvimokkhaṃ,",
  "atk-vin01a:2389_5": "sacittakaṃ,",
  "atk-vin01a:2389_6": "lokavajjaṃ,",
  "atk-vin01a:2389_7": "kāyakammaṃ,",
  "atk-vin01a:2389_8": "vacīkammaṃ,",
  "atk-vin01a:2389_9": "akusalacittaṃ,",
  "atk-vin01a:2389_10": "dukkhavedananti.",
  "atk-vin01a:2390_0": "Paṭhamaduṭṭhadosasikkhāpadavaṇṇanā niṭṭhitā.",
  "atk-vin01a:2391_0": "9. Dutiyaduṭṭhadosasikkhāpadavaṇṇanā",
  "atk-vin01a:2392_0": "391.",
  "atk-vin01a:2392_1": "Tena samayena buddho bhagavāti dutiyaduṭṭhadosasikkhāpadaṃ.",
  "atk-vin01a:2392_2": "Tattha handa mayaṃ āvuso imaṃ chagalakaṃ dabbaṃ mallaputtaṃ nāma karomāti te kira paṭhamavatthusmiṃ attano",
  "atk-vin01a:2392_3": "manorathaṃ sampādetuṃ asakkontā laddhaniggahā vighātappattā “idāni jānissāmā”ti tādisaṃ vatthuṃ pariyesamānā",
  "atk-vin01a:2392_4": "vicaranti.",
  "atk-vin01a:2392_5": "Athekadivasaṃ disvā tuṭṭhā aññamaññaṃ oloketvā evamāhaṃsu –",
  "atk-vin01a:2392_6": "“handa mayaṃ, āvuso,",
  "atk-vin01a:2392_7": "imaṃ chagalakaṃ dabbaṃ mallaputtaṃ nāma karomā”ti,",
  "atk-vin01a:2392_8": "“dabbo mallaputto nāmāya”nti evamassa nāmaṃ karomāti vuttaṃ hoti.",
  "atk-vin01a:2392_9": "Esa nayo mettiyaṃ nāma bhikkhuninti etthāpi.",
  "atk-vin01a:2393_0": "Te bhikkhū mettiyabhumajake bhikkhū anuyuñjiṃsūti evaṃ anuyuñjiṃsu –“āvuso,",
  "atk-vin01a:2393_1": "kuhiṃ tumhehi dabbo mallaputto mettiyāya bhikkhuniyā saddhiṃ diṭṭho”ti?",
  "atk-vin01a:2393_2": "“Gijjhakūṭapabbatapāde”ti.",
  "atk-vin01a:2393_3": "“Kāya velāya”ti?",
  "atk-vin01a:2393_4": "“Bhikkhācāragamanavelāyā”ti.",
  "atk-vin01a:2393_5": "Āvuso dabba ime evaṃ vadanti –",
  "atk-vin01a:2393_6": "“tvaṃ tadā kuhi”nti?",
  "atk-vin01a:2393_7": "“Veḷuvane bhattāni uddisāmī”ti.",
  "atk-vin01a:2393_8": "“Tava tāya velāya veḷuvane atthibhāvaṃ ko jānātī”ti?",
  "atk-vin01a:2393_9": "“Bhikkhusaṅgho,",
  "atk-vin01a:2393_10": "bhante”ti.",
  "atk-vin01a:2393_11": "Te saṅghaṃ pucchiṃsu –",
  "atk-vin01a:2393_12": "“jānātha tumhe tāya velāya imassa veḷuvane atthibhāva”nti. “Āma, āvuso, jānāma,",
  "atk-vin01a:2393_13": "thero sammutiladdhadivasato paṭṭhāya veḷuvaneyevā”ti.",
  "atk-vin01a:2393_14": "Tato mettiyabhumajake āhaṃsu – “āvuso,",
  "atk-vin01a:2393_15": "tumhākaṃ kathā na sameti,",
  "atk-vin01a:2393_16": "kacci no lesaṃ oḍḍetvā vadathā”ti.",
  "atk-vin01a:2393_17": "Evaṃ te tehi bhikkhūhi anuyuñjiyamānā āma āvusoti vatvā etamatthaṃ ārocesuṃ.",
  "atk-vin01a:2394_0": "Kiṃ pana tumhe, āvuso,",
  "atk-vin01a:2394_1": "āyasmantaṃ dabbaṃ mallaputtaṃ aññabhāgiyassa adhikaraṇassāti ettha aññabhāgassa idaṃ,",
  "atk-vin01a:2394_2": "aññabhāgo vā assa atthīti aññabhāgiyaṃ.",
  "atk-vin01a:2394_3": "Adhikaraṇanti ādhāro veditabbo,",
  "atk-vin01a:2394_4": "vatthu adhiṭṭhānanti vuttaṃ hoti.",
  "atk-vin01a:2394_5": "Yo hi so “dabbo mallaputto nāmā”ti chagalako vutto,",
  "atk-vin01a:2394_6": "so yvāyaṃ āyasmato dabbassa mallaputtassa bhāgo koṭṭhāso pakkho manussajāti ceva bhikkhubhāvo ca tato",
  "atk-vin01a:2394_7": "aññassa bhāgassa koṭṭhāsassa pakkhassa hoti tiracchānajātiyā ceva chagalakabhāvassa ca so vā aññabhāgo",
  "atk-vin01a:2394_8": "assa atthīti tasmā aññabhāgiyasaṅkhyaṃ labhati.",
  "atk-vin01a:2394_9": "Yasmā ca tesaṃ “imaṃ mayaṃ dabbaṃ mallaputtaṃ nāma karomā”ti vadantānaṃ tassā nāmakaraṇasaññāya ādhāro vatthu adhiṭṭhānaṃ,",
  "atk-vin01a:2394_10": "tasmā adhikaraṇanti veditabbo.",
  "atk-vin01a:2394_11": "Tañhi sandhāya “te bhikkhū aññabhāgiyassa adhikaraṇassā”ti āhaṃsu,",
  "atk-vin01a:2394_12": "na vivādādhikaraṇādīsu aññataraṃ. Kasmā?",
  "atk-vin01a:2394_13": "Asambhavato.",
  "atk-vin01a:2394_14": "Na hi te catunnaṃ adhikaraṇānaṃ kassaci aññabhāgiyassa adhikaraṇassa kañcidesaṃ lesamattaṃ upādiyiṃsu.",
  "atk-vin01a:2394_15": "Na ca catunnaṃ adhikaraṇānaṃ leso nāma atthi.",
  "atk-vin01a:2394_16": "Jātilesādayo hi puggalānaṃyeva lesā vuttā,",
  "atk-vin01a:2394_17": "na vivādādhikaraṇādīnaṃ.",
  "atk-vin01a:2394_18": "Idañca “dabbo mallaputto”ti nāmaṃ tassa aññabhāgiyādhikaraṇabhāve ṭhitassa chagalakassa koci deso hoti",
  "atk-vin01a:2394_19": "theraṃ amūlakena pārājikena anuddhaṃsetuṃ lesamatto.",
  "atk-vin01a:2395_0": "Ettha ca dissati apadissati assa ayanti voharīyatīti deso.",
  "atk-vin01a:2395_1": "Jātiādīsu aññatarakoṭṭhāsassetaṃ adhivacanaṃ.",
  "atk-vin01a:2395_2": "Aññampi vatthuṃ lissati silissati vohāramatteneva īsakaṃ allīyatīti leso.",
  "atk-vin01a:2395_3": "Jātiādīnaṃyeva aññatarakoṭṭhāsassetaṃ adhivacanaṃ.",
  "atk-vin01a:2395_4": "Tato paraṃ uttānatthameva.",
  "atk-vin01a:2395_5": "Sikkhāpadapaññattiyampi ayamevattho.",
  "atk-vin01a:2395_6": "Padabhājane pana yassa aññabhāgiyassa adhikaraṇassa kiñcidesaṃ lesamattaṃ upādāya pārājikena dhammena anuddhaṃseyya,",
  "atk-vin01a:2395_7": "taṃ yasmā aṭṭhuppattivaseneva āvibhūtaṃ,",
  "atk-vin01a:2395_8": "tasmā na vibhattanti veditabbaṃ.",
  "atk-vin01a:2396_0": "393.",
  "atk-vin01a:2396_1": "Yāni pana adhikaraṇanti vacanasāmaññato atthuddhāravasena pavattāni cattāri adhikaraṇāni,",
  "atk-vin01a:2396_2": "tesaṃ aññabhāgiyatā ca tabbhāgiyatā ca yasmā apākaṭā jānitabbā ca vinayadharehi,",
  "atk-vin01a:2396_3": "tasmā vacanasāmaññato laddhaṃ adhikaraṇaṃ nissāya taṃ āvikaronto “aññabhāgiyassa adhikaraṇassāti āpattaññabhāgiyaṃ",
  "atk-vin01a:2396_4": "vā hoti adhikaraṇaññabhāgiyaṃ vā”tiādimāha.",
  "atk-vin01a:2396_5": "Yā ca sā avasāne āpattaññabhāgiyassa adhikaraṇassa vasena codanā vuttā,",
  "atk-vin01a:2396_6": "tampi dassetuṃ ayaṃ sabbādhikaraṇānaṃ tabbhāgiyaaññabhāgiyatā samāhaṭāti veditabbā.",
  "atk-vin01a:2397_0": "Tattha ca āpattaññabhāgiyaṃ vāti paṭhamaṃ uddiṭṭhattā “kathañca āpatti āpattiyā aññabhāgiyā hotī”ti niddese",
  "atk-vin01a:2397_1": "ārabhitabbe yasmā āpattādhikaraṇassa tabbhāgiyavicāraṇāyaṃyeva ayamattho āgamissati,",
  "atk-vin01a:2397_2": "tasmā evaṃ anārabhitvā “kathañca adhikaraṇaṃ adhikaraṇassa aññabhāgiya”nti pacchimapadaṃyeva gahetvā niddeso āraddhoti veditabbo.",
  "atk-vin01a:2398_0": "Tattha aññabhāgiyavāro uttānatthoyeva.",
  "atk-vin01a:2398_1": "Ekamekañhi adhikaraṇaṃ itaresaṃ tiṇṇaṃ tiṇṇaṃ aññabhāgiyaṃ aññapakkhiyaṃ aññakoṭṭhāsiyaṃ hoti,",
  "atk-vin01a:2398_2": "vatthuvisabhāgattā,",
  "atk-vin01a:2398_3": "tabbhāgiyavāre pana vivādādhikaraṇaṃ vivādādhikaraṇassa tabbhāgiyaṃ tappakkhiyaṃ taṃkoṭṭhāsiyaṃ vatthusabhāgattā,",
  "atk-vin01a:2398_4": "tathā anuvādādhikaraṇaṃ anuvādādhikaraṇassa. Kathaṃ?",
  "atk-vin01a:2398_5": "Buddhakālato paṭṭhāya hi aṭṭhārasa bhedakaravatthūni nissāya uppannavivādo ca idāni uppajjanakavivādo",
  "atk-vin01a:2398_6": "ca vatthusabhāgatāya ekaṃ vivādādhikaraṇameva hoti,",
  "atk-vin01a:2398_7": "tathā buddhakālato paṭṭhāya catasso vipattiyo nissāya uppannaanuvādo ca idāni uppajjanakaanuvādo ca vatthusabhāgatāya ekaṃ anuvādādhikaraṇameva hoti.",
  "atk-vin01a:2398_8": "Yasmā pana āpattādhikaraṇaṃ āpattādhikaraṇassa sabhāgavisabhāgavatthuto sabhāgasarikkhāsarikkhato ca ekaṃsena tabbhāgiyaṃ na hoti,",
  "atk-vin01a:2398_9": "tasmā āpattādhikaraṇaṃ āpattādhikaraṇassa siyā tabbhāgiyaṃ siyā aññabhāgiyanti vuttaṃ.",
  "atk-vin01a:2398_10": "Tattha ādito paṭṭhāya aññabhāgiyassa paṭhamaṃ niddiṭṭhattā idhāpi aññabhāgiyameva paṭhamaṃ niddiṭṭhaṃ,",
  "atk-vin01a:2398_11": "tattha aññabhāgiyattañca parato tabbhāgiyattañca vuttanayeneva veditabbaṃ.",
  "atk-vin01a:2399_0": "Kiccādhikaraṇaṃ kiccādhikaraṇassa tabbhāgiyanti ettha pana buddhakālato paṭṭhāya cattāri saṅghakammāni",
  "atk-vin01a:2399_1": "nissāya uppannaṃ adhikaraṇañca idāni cattāri saṅghakammāni nissāya uppajjanakaṃ adhikaraṇañca sabhāgatāya",
  "atk-vin01a:2399_2": "sarikkhatāya ca ekaṃ kiccādhikaraṇameva hoti.",
  "atk-vin01a:2399_3": "Kiṃ pana saṅghakammāni nissāya uppannaṃ adhikaraṇaṃ kiccādhikaraṇaṃ,",
  "atk-vin01a:2399_4": "udāhu saṅghakammānamevetaṃ adhivacananti?",
  "atk-vin01a:2399_5": "Saṅghakammānamevetaṃ adhivacanaṃ.",
  "atk-vin01a:2399_6": "Evaṃ santepi saṅghakammaṃ nāma “idañcidañca evaṃ kattabba”nti yaṃ kammalakkhaṇaṃ manasikaroti taṃ nissāya",
  "atk-vin01a:2399_7": "uppajjanato purimaṃ purimaṃ saṅghakammaṃ nissāya uppajjanato ca saṅghakammāni nissāya uppannaṃ adhikaraṇaṃ",
  "atk-vin01a:2399_8": "kiccādhikaraṇanti vuttaṃ.",
  "atk-vin01a:2400_0": "394.",
  "atk-vin01a:2400_1": "Kiñci desaṃ lesamattaṃ upādāyāti ettha pana yasmā desoti vā lesamattoti vā pubbe vuttanayeneva byañjanato nānaṃ atthato ekaṃ,",
  "atk-vin01a:2400_2": "tasmā “leso nāma dasa lesā jātileso nāmaleso”tiādimāha.",
  "atk-vin01a:2400_3": "Tattha jātiyeva jātileso.",
  "atk-vin01a:2400_4": "Esa nayo sesesu.",
  "atk-vin01a:2401_0": "395.",
  "atk-vin01a:2401_1": "Idāni tameva lesaṃ vitthārato dassetuṃ yathā taṃ upādāya anuddhaṃsanā hoti tathā savatthukaṃ katvā dassento",
  "atk-vin01a:2401_2": "“jātileso nāma khattiyo diṭṭho hotī”tiādimāha.",
  "atk-vin01a:2401_3": "Tattha khattiyo diṭṭho hotīti añño koci khattiyajātiyo iminā codakena diṭṭho hoti.",
  "atk-vin01a:2401_4": "Pārājikaṃ dhammaṃ ajjhāpajjantoti methunadhammādīsu aññataraṃ āpajjanto.",
  "atk-vin01a:2401_5": "Aññaṃ khattiyaṃ passitvā codetīti atha so aññaṃ attano veriṃ khattiyajātiyaṃ bhikkhuṃ passitvā taṃ khattiyajātilesaṃ",
  "atk-vin01a:2401_6": "gahetvā evaṃ codeti “khattiyo mayā diṭṭho pārājikaṃ dhammaṃ ajjhāpajjanto,",
  "atk-vin01a:2401_7": "tvaṃ khattiyo,",
  "atk-vin01a:2401_8": "pārājikaṃ dhammaṃ ajjhāpannosī” atha vā “tvaṃ so khattiyo, na añño,",
  "atk-vin01a:2401_9": "pārājikaṃ dhammaṃ ajjhāpannosi,",
  "atk-vin01a:2401_10": "assamaṇosi asakyaputtiyosi natthi tayā saddhiṃ uposatho vā pavāraṇā vā saṅghakammaṃ vā”ti,",
  "atk-vin01a:2401_11": "āpatti vācāya vācāya saṅghādisesassa.",
  "atk-vin01a:2401_12": "Ettha ca tesaṃ khattiyānaṃ aññamaññaṃ asadisassa tassa tassa dīghādino vā diṭṭhādino vā vasena aññabhāgiyatā",
  "atk-vin01a:2401_13": "khattiyajātipaññattiyā ādhāravasena adhikaraṇatā ca veditabbā,",
  "atk-vin01a:2401_14": "etenupāyena sabbapadesu yojanā veditabbā.",
  "atk-vin01a:2402_0": "400.",
  "atk-vin01a:2402_1": "Pattalesaniddese ca sāṭakapattoti lohapattasadiso susaṇṭhāno succhavi siniddho bhamaravaṇṇo mattikāpatto vuccati.",
  "atk-vin01a:2402_2": "Sumbhakapattoti pakatimattikāpatto.",
  "atk-vin01a:2403_0": "406.",
  "atk-vin01a:2403_1": "Yasmā pana āpattilesassa ekapadeneva saṅkhepato niddeso vutto,",
  "atk-vin01a:2403_2": "tasmā vitthāratopi taṃ dassetuṃ “bhikkhu saṅghādisesaṃ ajjhāpajjanto diṭṭho hotī”tiādi vuttaṃ.",
  "atk-vin01a:2403_3": "Kasmā panassa tattheva niddesaṃ avatvā idha visuṃ vuttoti?",
  "atk-vin01a:2403_4": "Sesaniddesehi asabhāgattā.",
  "atk-vin01a:2403_5": "Sesaniddesā hi aññaṃ disvā aññassa codanāvasena vuttā.",
  "atk-vin01a:2403_6": "Ayaṃ pana ekameva aññaṃ āpattiṃ āpajjantaṃ disvā aññāya āpattiyā codanāvasena vutto.",
  "atk-vin01a:2403_7": "Yadi evaṃ kathaṃ aññabhāgiyaṃ adhikaraṇaṃ hotīti? Āpattiyā.",
  "atk-vin01a:2403_8": "Teneva vuttaṃ –",
  "atk-vin01a:2403_9": "“evampi āpattaññabhāgiyañca hoti leso ca upādinno”ti.",
  "atk-vin01a:2403_10": "Yañhi so saṅghādisesaṃ āpanno taṃ pārājikassa aññabhāgiyaṃ adhikaraṇaṃ.",
  "atk-vin01a:2403_11": "Tassa pana aññabhāgiyassa adhikaraṇassa leso nāma yo so sabbakhattiyānaṃ sādhāraṇo khattiyabhāvo viya sabbāpattīnaṃ sādhāraṇo āpattibhāvo.",
  "atk-vin01a:2403_12": "Etenupāyena sesāpattimūlakanayo codāpakavāro ca veditabbo.",
  "atk-vin01a:2404_0": "408.",
  "atk-vin01a:2404_1": "Anāpatti tathāsaññī codeti vā codāpeti vāti “pārājikaṃyeva ayaṃ āpanno”ti yo evaṃ tathāsaññī codeti vā codāpeti vā tassa anāpatti.",
  "atk-vin01a:2404_2": "Sesaṃ sabbattha uttānameva.",
  "atk-vin01a:2404_3": "Samuṭṭhānādīnipi paṭhamaduṭṭhadosasadisānevāti.",
  "atk-vin01a:2405_0": "Dutiyaduṭṭhadosasikkhāpadavaṇṇanā niṭṭhitā.",
  "atk-vin01a:2406_0": "10. Paṭhamasaṅghabhedasikkhāpadavaṇṇanā",
  "atk-vin01a:2407_0": "409.",
  "atk-vin01a:2407_1": "Tena samayena buddho bhagavāti saṅghabhedasikkhāpadaṃ.",
  "atk-vin01a:2407_2": "Tattha atha kho devadattotiādīsu yo ca devadatto,",
  "atk-vin01a:2407_3": "yathā ca pabbajito,",
  "atk-vin01a:2407_4": "yena ca kāraṇena kokālikādayo upasaṅkamitvā “etha mayaṃ āvuso samaṇassa gotamassa saṅghabhedaṃ karissāma cakkabheda”nti āha.",
  "atk-vin01a:2407_5": "Taṃ sabbaṃ saṅghabhedakkhandhake āgatameva.",
  "atk-vin01a:2407_6": "Pañcavatthuyācanā pana kiñcāpi tattheva āgamissati.",
  "atk-vin01a:2407_7": "Atha kho idhāpi āgatattā yadettha vattabbaṃ,",
  "atk-vin01a:2407_8": "taṃ vatvāva gamissāma.",
  "atk-vin01a:2408_0": "Sādhu bhanteti āyācanā.",
  "atk-vin01a:2408_1": "Bhikkhū yāvajīvaṃ āraññikā assūti āraññikadhutaṅgaṃ samādāya sabbepi bhikkhū yāva jīvanti tāva āraññikā hontu,",
  "atk-vin01a:2408_2": "araññeyeva vasantu.",
  "atk-vin01a:2408_3": "Yo gāmantaṃ osareyya vajjaṃ naṃ phuseyyāti yo ekabhikkhupi araññaṃ pahāya nivāsatthāya gāmantaṃ osareyya,",
  "atk-vin01a:2408_4": "vajjaṃ taṃ phuseyya naṃ bhikkhuṃ doso phusatu,",
  "atk-vin01a:2408_5": "āpattiyā naṃ bhagavā kāretū”ti adhippāyena vadati.",
  "atk-vin01a:2408_6": "Esa nayo sesavatthūsupi.",
  "atk-vin01a:2409_0": "410.",
  "atk-vin01a:2409_1": "Janaṃ saññāpessāmāti janaṃ amhākaṃ appicchatādibhāvaṃ jānāpessāma,",
  "atk-vin01a:2409_2": "atha vā paritosessāma pasādessāmāti vuttaṃ hoti.",
  "atk-vin01a:2410_0": "Imāni pana pañca vatthūni yācato devadattassa vacanaṃ sutvāva aññāsi bhagavā “saṅghabhedatthiko hutvā ayaṃ yācatī”ti.",
  "atk-vin01a:2410_1": "Yasmā pana tāni anujāniyamānāni bahūnaṃ kulaputtānaṃ maggantarāyāya saṃvattanti,",
  "atk-vin01a:2410_2": "tasmā bhagavā “alaṃ devadattā”ti paṭikkhipitvā “yo icchati āraññiko hotū”tiādimāha.",
  "atk-vin01a:2411_0": "Ettha pana bhagavato adhippāyaṃ viditvā kulaputtena attano patirūpaṃ veditabbaṃ.",
  "atk-vin01a:2411_1": "Ayañhettha bhagavato adhippāyo –",
  "atk-vin01a:2411_2": "“eko bhikkhu mahajjhāsayo hoti mahussāho,",
  "atk-vin01a:2411_3": "sakkoti gāmantasenāsanaṃ paṭikkhipitvā araññe viharanto dukkhassantaṃ kātuṃ.",
  "atk-vin01a:2411_4": "Eko dubbalo hoti appathāmo araññe na sakkoti,",
  "atk-vin01a:2411_5": "gāmanteyeva sakkoti.",
  "atk-vin01a:2411_6": "Eko mahabbalo samappavattadhātuko adhivāsanakhantisampanno iṭṭhāniṭṭhesu samacitto araññepi gāmantepi sakkotiyeva.",
  "atk-vin01a:2411_7": "Eko neva gāmante na araññe sakkoti padaparamo hoti.",
  "atk-vin01a:2412_0": "Tatra yvāyaṃ mahajjhāsayo hoti mahussāho,",
  "atk-vin01a:2412_1": "sakkoti gāmantasenāsanaṃ paṭikkhipitvā araññe viharanto dukkhassantaṃ kātuṃ,",
  "atk-vin01a:2412_2": "so araññeyeva vasatu,",
  "atk-vin01a:2412_3": "idamassa patirūpaṃ.",
  "atk-vin01a:2412_4": "Saddhivihārikādayopi cassa anusikkhamānā araññe vihātabbameva maññissanti.",
  "atk-vin01a:2413_0": "Yo pana dubbalo hoti appathāmo gāmanteyeva sakkoti dukkhassantaṃ kātuṃ,",
  "atk-vin01a:2413_1": "na araññe so gāmanteyeva vasatu,",
  "atk-vin01a:2413_2": "yvāyaṃ mahabbalo samappavattadhātuko adhivāsanakhantisampanno iṭṭhāniṭṭhesu samacitto araññepi gāmantepi sakkotiyeva,",
  "atk-vin01a:2413_3": "ayampi gāmantasenāsanaṃ pahāya araññe viharatu,",
  "atk-vin01a:2413_4": "idamassa patirūpaṃ saddhivihārikāpi hissa anusikkhamānā araññe vihātabbaṃ maññissanti.",
  "atk-vin01a:2414_0": "Yo panāyaṃ neva gāmante na araññe sakkoti padaparamo hoti.",
  "atk-vin01a:2414_1": "Ayampi araññeyeva vasatu.",
  "atk-vin01a:2414_2": "Ayaṃ hissa dhutaṅgasevanā kammaṭṭhānabhāvanā ca āyatiṃ maggaphalānaṃ upanissayo bhavissati.",
  "atk-vin01a:2414_3": "Saddhivihārikādayo cassa anusikkhamānā araññe vihātabbaṃ maññissantīti.",
  "atk-vin01a:2415_0": "Evaṃ yvāyaṃ dubbalo hoti appathāmo gāmanteyeva viharanto sakkoti dukkhassantaṃ kātuṃ na araññe,",
  "atk-vin01a:2415_1": "imaṃ puggalaṃ sandhāya bhagavā “yo icchati gāmante viharatū”ti āha.",
  "atk-vin01a:2415_2": "Iminā ca puggalena aññesampi dvāraṃ dinnaṃ.",
  "atk-vin01a:2416_0": "Yadi pana bhagavā devadattassa vādaṃ sampaṭiccheyya,",
  "atk-vin01a:2416_1": "yvāyaṃ puggalo pakatiyā dubbalo hoti appathāmo,",
  "atk-vin01a:2416_2": "yopi daharakāle araññavāsaṃ abhisambhuṇitvā jiṇṇakāle vā vātapittādīhi samuppannadhātukkhobhakāle vā nābhisambhuṇāti,",
  "atk-vin01a:2416_3": "gāmanteyeva pana viharanto sakkoti dukkhassantaṃ kātuṃ,",
  "atk-vin01a:2416_4": "tesaṃ ariyamaggupacchedo bhaveyya,",
  "atk-vin01a:2416_5": "arahattaphalādhigamo na bhaveyya,",
  "atk-vin01a:2416_6": "uddhammaṃ ubbinayaṃ vilomaṃ aniyyānikaṃ satthu sāsanaṃ bhaveyya,",
  "atk-vin01a:2416_7": "satthā ca tesaṃ asabbaññū assa “sakavādaṃ chaḍḍetvā devadattavāde patiṭṭhito”ti gārayho ca bhaveyya.",
  "atk-vin01a:2416_8": "Tasmā bhagavā evarūpe puggale saṅgaṇhanto devadattassa vādaṃ paṭikkhipi.",
  "atk-vin01a:2416_9": "Etenevūpāyena piṇḍapātikavatthusmimpi paṃsukūlikavatthusmimpi aṭṭha māse rukkhamūlikavatthusmimpi vinicchayo veditabbo.",
  "atk-vin01a:2416_10": "Cattāro pana māse rukkhamūlasenāsanaṃ paṭikkhittameva.",
  "atk-vin01a:2417_0": "Macchamaṃsavatthusmiṃ tikoṭiparisuddhanti tīhi koṭīhi parisuddhaṃ,",
  "atk-vin01a:2417_1": "diṭṭhādīhi aparisuddhīhi virahitanti attho.",
  "atk-vin01a:2417_2": "Tenevāha –",
  "atk-vin01a:2417_3": "“adiṭṭhaṃ, asutaṃ,",
  "atk-vin01a:2417_4": "aparisaṅkita”nti.",
  "atk-vin01a:2417_5": "Tattha “adiṭṭhaṃ” nāma bhikkhūnaṃ atthāya migamacche vadhitvā gayhamānaṃ adiṭṭhaṃ.",
  "atk-vin01a:2417_6": "“Asutaṃ” nāma bhikkhūnaṃ atthāya migamacche vadhitvā gahitanti asutaṃ.",
  "atk-vin01a:2417_7": "“Aparisaṅkitaṃ” pana diṭṭhaparisaṅkitaṃ sutaparisaṅkitaṃ tadubhayavimuttaparisaṅkitañca ñatvā tabbipakkhato jānitabbaṃ. Kathaṃ?",
  "atk-vin01a:2417_8": "Idha bhikkhū passanti manusse jālavāgurādihatthe gāmato va nikkhamante araññe vā vicarante,",
  "atk-vin01a:2417_9": "dutiyadivase ca nesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti.",
  "atk-vin01a:2417_10": "Te tena diṭṭhena parisaṅkanti “bhikkhūnaṃ nukho atthāya kata”nti idaṃ diṭṭhaparisaṅkitaṃ,",
  "atk-vin01a:2417_11": "nāma etaṃ gahetuṃ na vaṭṭati.",
  "atk-vin01a:2417_12": "Yaṃ evaṃ aparisaṅkitaṃ taṃ vaṭṭati.",
  "atk-vin01a:2417_13": "Sace pana te manussā “kasmā bhante na gaṇhathā”ti pucchitvā tamatthaṃ sutvā “nayidaṃ bhante bhikkhūnaṃ atthāya kataṃ,",
  "atk-vin01a:2417_14": "amhehi attano atthāya vā rājayuttādīnaṃ atthāya vā kata”nti vadanti kappati.",
  "atk-vin01a:2418_0": "Naheva kho bhikkhū passanti;",
  "atk-vin01a:2418_1": "apica suṇanti,",
  "atk-vin01a:2418_2": "manussā kira jālavāgurādihatthā gāmato vā nikkhamanti,",
  "atk-vin01a:2418_3": "araññe vā vicarantī”ti.",
  "atk-vin01a:2418_4": "Dutiyadivase ca nesaṃ taṃ gāmaṃ piṇḍāya paviṭṭhānaṃ “bhikkhūnaṃ nukho atthāya kata”nti idaṃ “sutaparisaṅkitaṃ” nāma.",
  "atk-vin01a:2418_5": "Etaṃ gahetuṃ na vaṭṭati,",
  "atk-vin01a:2418_6": "yaṃ evaṃ aparisaṅkitaṃ taṃ vaṭṭati.",
  "atk-vin01a:2418_7": "Sace pana te manussā “kasmā, bhante,",
  "atk-vin01a:2418_8": "na gaṇhathā”ti pucchitvā tamatthaṃ sutvā “nayidaṃ, bhante,",
  "atk-vin01a:2418_9": "bhikkhūnaṃ atthāya kataṃ,",
  "atk-vin01a:2418_10": "amhehi attano atthāya vā rājayuttādīnaṃ atthāya vā kata”nti vadanti kappati.",
  "atk-vin01a:2419_0": "Naheva kho pana bhikkhū passanti,",
  "atk-vin01a:2419_1": "na suṇanti;",
  "atk-vin01a:2419_2": "apica kho tesaṃ gāmaṃ piṇḍāya paviṭṭhānaṃ pattaṃ gahetvā samacchamaṃsaṃ piṇḍapātaṃ abhisaṅkharitvā abhiharanti,",
  "atk-vin01a:2419_3": "te parisaṅkanti “bhikkhūnaṃ nukho atthāya kata”nti idaṃ “tadubhayavimuttaparisaṅkitaṃ” nāma.",
  "atk-vin01a:2419_4": "Etaṃ gahetuṃ na vaṭṭati.",
  "atk-vin01a:2419_5": "Yaṃ evaṃ aparisaṅkitaṃ taṃ vaṭṭati.",
  "atk-vin01a:2419_6": "Sace pana te manussā “kasmā, bhante,",
  "atk-vin01a:2419_7": "na gaṇhathā”ti pucchitvā tamatthaṃ sutvā “nayidaṃ, bhante,",
  "atk-vin01a:2419_8": "bhikkhūnaṃ atthāya kataṃ amhehi attano atthāya vā rājayuttādīnaṃ atthāya vā kataṃ pavattamaṃsaṃ vā kappiyameva",
  "atk-vin01a:2419_9": "labhitvā bhikkhūnaṃ atthāya sampādita”nti vadanti kappati.",
  "atk-vin01a:2419_10": "Matānaṃ petakiccatthāya maṅgalādīnaṃ vā atthāya katepi eseva nayo.",
  "atk-vin01a:2419_11": "Yaṃ yañhi bhikkhūnaṃyeva atthāya akataṃ,",
  "atk-vin01a:2419_12": "yattha ca nibbematiko hoti,",
  "atk-vin01a:2419_13": "taṃ sabbaṃ kappati.",
  "atk-vin01a:2420_0": "Sace pana ekasmiṃ vihāre bhikkhū uddissa kataṃ hoti,",
  "atk-vin01a:2420_1": "te ca attano atthāya katabhāvaṃ na jānanti,",
  "atk-vin01a:2420_2": "aññe jānanti.",
  "atk-vin01a:2420_3": "Ye jānanti,",
  "atk-vin01a:2420_4": "tesaṃ na vaṭṭati,",
  "atk-vin01a:2420_5": "itaresaṃ vaṭṭati.",
  "atk-vin01a:2420_6": "Aññe na jānanti,",
  "atk-vin01a:2420_7": "teyeva jānanti,",
  "atk-vin01a:2420_8": "tesaṃyeva na vaṭṭati,",
  "atk-vin01a:2420_9": "aññesaṃ vaṭṭati.",
  "atk-vin01a:2420_10": "Tepi amhākaṃ atthāya katanti jānanti,",
  "atk-vin01a:2420_11": "aññepi etesaṃ atthāya katanti jānanti,",
  "atk-vin01a:2420_12": "sabbesampi na vaṭṭati,",
  "atk-vin01a:2420_13": "sabbe na jānanti,",
  "atk-vin01a:2420_14": "sabbesampi vaṭṭati.",
  "atk-vin01a:2420_15": "Pañcasu hi sahadhammikesu yassa vā tassa vā atthāya uddissa kataṃ,",
  "atk-vin01a:2420_16": "sabbesaṃ na kappati.",
  "atk-vin01a:2421_0": "Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti,",
  "atk-vin01a:2421_1": "so ca attano atthāya katabhāvaṃ jānaṃyeva gahetvā aññassa bhikkhuno deti,",
  "atk-vin01a:2421_2": "so tassa saddhāya paribhuñjati,",
  "atk-vin01a:2421_3": "kassa āpattīti?",
  "atk-vin01a:2421_4": "Dvinnampi anāpatti.",
  "atk-vin01a:2421_5": "Yañhi uddissa kataṃ tassa abhuttatāya anāpatti,",
  "atk-vin01a:2421_6": "itarassa ajānanatāya.",
  "atk-vin01a:2421_7": "Kappiyamaṃsassa hi paṭiggahaṇe āpatti natthi.",
  "atk-vin01a:2421_8": "Uddissa katañca ajānitvā bhuttassa pacchā ñatvā āpattidesanākiccaṃ nāma natthi,",
  "atk-vin01a:2421_9": "akappiyamaṃsaṃ pana ajānitvā bhuttena pacchā ñatvāpi āpatti desetabbā,",
  "atk-vin01a:2421_10": "uddissa katañhi ñatvā bhuñjatova āpatti.",
  "atk-vin01a:2421_11": "Akappiyamaṃsaṃ ajānitvā bhuñjantassāpi āpattiyeva.",
  "atk-vin01a:2421_12": "Tasmā āpattibhīrukena rūpaṃ sallakkhentenapi pucchitvāva maṃsaṃ paṭiggahetabbaṃ.",
  "atk-vin01a:2421_13": "Paribhogakāle pucchitvā paribhuñjissāmīti vā gahetvā pucchitvāva paribhuñjitabbaṃ. Kasmā?",
  "atk-vin01a:2421_14": "Duviññeyyattā.",
  "atk-vin01a:2421_15": "Acchamaṃsaṃ hi sūkaramaṃsasadisaṃ hoti,",
  "atk-vin01a:2421_16": "dīpimaṃsādīnipi migamaṃsādisadisāni,",
  "atk-vin01a:2421_17": "tasmā pucchitvā gahaṇameva vattanti vadanti.",
  "atk-vin01a:2422_0": "Haṭṭho udaggoti tuṭṭho ceva unnatakāyacitto ca hutvā.",
  "atk-vin01a:2422_1": "So kira “na bhagavā imāni pañca vatthūni anujānāti,",
  "atk-vin01a:2422_2": "idāni sakkhissāmi saṅghabhedaṃ kātu”nti kokālikassa iṅgitākāraṃ dassetvā yathā visaṃ vā khāditvā rajjuyā",
  "atk-vin01a:2422_3": "vā ubbandhitvā satthaṃ vā āharitvā maritukāmo puriso visādīsu aññataraṃ labhitvā tappaccayā āsannampi",
  "atk-vin01a:2422_4": "maraṇadukkhaṃ ajānanto haṭṭho udaggo hoti;",
  "atk-vin01a:2422_5": "evameva saṅghabhedapaccayā āsannampi avīcimhi nibbattitvā paṭisaṃvedanīyaṃ dukkhaṃ ajānanto “laddho dāni",
  "atk-vin01a:2422_6": "me saṅghabhedassa upāyo”ti haṭṭho udaggo sapariso uṭṭhāyāsanā teneva haṭṭhabhāvena bhagavantaṃ abhivādetvā",
  "atk-vin01a:2422_7": "padakkhiṇaṃ katvā pakkāmi.",
  "atk-vin01a:2423_0": "Te mayaṃ imehi pañcahi vatthūhi samādāya vattāmāti ettha pana “imāni pañca vatthūnī”ti vattabbepi te",
  "atk-vin01a:2423_1": "mayaṃ imehi pañcahi vatthūhi janaṃ saññāpessāmāti abhiṇhaṃ parivitakkavasena vibhattivipallāsaṃ asallakkhetvā",
  "atk-vin01a:2423_2": "abhiṇhaṃ parivitakkānurūpameva “te mayaṃ imehi pañcahi vatthūhī”ti āha,",
  "atk-vin01a:2423_3": "yathā taṃ vikkhittacitto.",
  "atk-vin01a:2424_0": "Dhutā sallekhavuttinoti yā paṭipadā kilese dhunāti,",
  "atk-vin01a:2424_1": "tāya samannāgatattā dhutā.",
  "atk-vin01a:2424_2": "Yā ca kilese sallikhati,",
  "atk-vin01a:2424_3": "sā etesaṃ vuttīti sallekhavuttino.",
  "atk-vin01a:2425_0": "Bāhulikoti cīvarādīnaṃ paccayānaṃ bahulabhāvo bāhullaṃ,",
  "atk-vin01a:2425_1": "taṃ bāhullamassa atthi,",
  "atk-vin01a:2425_2": "tasmiṃ vā bāhulle niyutto ṭhitoti bāhuliko.",
  "atk-vin01a:2425_3": "Bāhullāya cetetīti bāhulattāya ceteti kappeti pakappeti.",
  "atk-vin01a:2425_4": "Kathañhi nāma mayhañca sāvakānañca cīvarādīnaṃ paccayānaṃ bahulabhāvo bhaveyyāti evaṃ ussukkamāpannoti adhippāyo.",
  "atk-vin01a:2425_5": "Cakkabhedāyāti āṇābhedāya.",
  "atk-vin01a:2426_0": "Dhammiṃ kathaṃ katvāti khandhake vuttanayena “alaṃ,",
  "atk-vin01a:2426_1": "devadatta,",
  "atk-vin01a:2426_2": "mā te rucci saṅghabhedo.",
  "atk-vin01a:2426_3": "Garuko kho,",
  "atk-vin01a:2426_4": "devadatta,",
  "atk-vin01a:2426_5": "saṅghabhedo. Yo kho,",
  "atk-vin01a:2426_6": "devadatta,",
  "atk-vin01a:2426_7": "samaggaṃ saṅghaṃ bhindati,",
  "atk-vin01a:2426_8": "kappaṭṭhikaṃ kibbisaṃ pasavati,",
  "atk-vin01a:2426_9": "kappaṃ nirayamhi paccati,",
  "atk-vin01a:2426_10": "yo ca kho,",
  "atk-vin01a:2426_11": "devadatta,",
  "atk-vin01a:2426_12": "bhinnaṃ saṅghaṃ samaggaṃ karoti,",
  "atk-vin01a:2426_13": "brahmaṃ puññaṃ pasavati,",
  "atk-vin01a:2426_14": "kappaṃ saggamhi modatī”ti evamādikaṃ anekappakāraṃ devadattassa ca bhikkhūnañca tadanucchavikaṃ tadanulomikaṃ dhammiṃ kathaṃ katvā.",
  "atk-vin01a:2427_0": "411.",
  "atk-vin01a:2427_1": "Samaggassāti sahitassa cittena ca sarīrena ca aviyuttassāti attho.",
  "atk-vin01a:2427_2": "Padabhājanepi hi ayameva attho dassito.",
  "atk-vin01a:2427_3": "Samānasaṃvāsakoti hi vadatā cittena aviyogo dassito hoti.",
  "atk-vin01a:2427_4": "Samānasīmāyaṃ ṭhitoti vadatā sarīrena. Kathaṃ?",
  "atk-vin01a:2427_5": "Samānasaṃvāsako hi laddhinānāsaṃvāsakena vā kammanānāsaṃvāsakena vā virahito samacittatāya cittena aviyutto hoti.",
  "atk-vin01a:2427_6": "Samānasīmāyaṃ ṭhito kāyasāmaggidānato sarīrena aviyutto.",
  "atk-vin01a:2428_0": "Bhedanasaṃvattanikaṃ vā adhikaraṇanti bhedanassa saṅghabhedassa atthāya saṃvattanikaṃ kāraṇaṃ.",
  "atk-vin01a:2428_1": "Imasmiñhi okāse “kāmahetu kāmanidānaṃ kāmādhikaraṇa”ntiādīsu viya kāraṇaṃ adhikaraṇanti adhippetaṃ.",
  "atk-vin01a:2428_2": "Tañca yasmā aṭṭhārasavidhaṃ hoti,",
  "atk-vin01a:2428_3": "tasmā padabhājane “aṭṭhārasa bhedakaravatthūnī”ti vuttaṃ.",
  "atk-vin01a:2428_4": "Tāni pana “idhūpāli,",
  "atk-vin01a:2428_5": "bhikkhu adhammaṃ dhammoti dīpetī”tiādinā nayena khandhake āgatāni,",
  "atk-vin01a:2428_6": "tasmā tatreva nesaṃ atthaṃ vaṇṇayissāma.",
  "atk-vin01a:2428_7": "Yopi cāyaṃ imāni vatthūni nissāya aparehipi kammena, uddesena, vohārena,",
  "atk-vin01a:2428_8": "anusāvanāya,",
  "atk-vin01a:2428_9": "salākaggāhenāti pañcahi kāraṇehi saṅghabhedo hoti,",
  "atk-vin01a:2428_10": "tampi āgataṭṭhāneyeva pakāsayissāma.",
  "atk-vin01a:2428_11": "Saṅkhepato pana bhedanasaṃvattanikaṃ vā adhikaraṇaṃ samādāyāti ettha saṅghabhedassa atthāya saṃvattanikaṃ",
  "atk-vin01a:2428_12": "saṅghabhedanipphattisamatthaṃ kāraṇaṃ gahetvāti evamattho veditabbo.",
  "atk-vin01a:2428_13": "Paggayhāti paggahitaṃ abbhussitaṃ pākaṭaṃ katvā.",
  "atk-vin01a:2428_14": "Tiṭṭheyyāti yathāsamādinnaṃ yathāpaggahitameva ca katvā accheyya.",
  "atk-vin01a:2428_15": "Yasmā pana evaṃ paggaṇhatā tiṭṭhatā ca taṃ dīpitañceva appaṭinissaṭṭhañca hoti,",
  "atk-vin01a:2428_16": "tasmā padabhājane “dīpeyyā”ti ca “nappaṭinissajjeyyā”ti ca vuttaṃ.",
  "atk-vin01a:2429_0": "Bhikkhūhi evamassa vacanīyoti aññehi lajjīhi bhikkhūhi evaṃ vattabbo bhaveyya.",
  "atk-vin01a:2429_1": "Padabhājane cassa ye passantīti ye sammukhā paggayha tiṭṭhantaṃ passanti.",
  "atk-vin01a:2429_2": "Ye suṇantīti yepi “asukasmiṃ nāma vihāre bhikkhū bhedanasaṃvattanikaṃ adhikaraṇaṃ samādāya paggayha tiṭṭhantī”ti suṇanti.",
  "atk-vin01a:2430_0": "Sametāyasmā saṅghenāti āyasmā saṅghena saddhiṃ sametu samāgacchatu ekaladdhiko hotūti attho.",
  "atk-vin01a:2430_1": "Kiṃ kāraṇā?",
  "atk-vin01a:2430_2": "Samaggo hi saṅgho sammodamāno avivadamāno ekuddeso phāsu viharatīti.",
  "atk-vin01a:2431_0": "Tattha sammodamānoti aññamaññaṃ sampattiyā saṭṭhu modamāno.",
  "atk-vin01a:2431_1": "Avivadamānoti “ayaṃ dhammo,",
  "atk-vin01a:2431_2": "nāyaṃ dhammo”ti evaṃ na vivadamāno.",
  "atk-vin01a:2431_3": "Eko uddeso assāti ekuddeso,",
  "atk-vin01a:2431_4": "ekato pavattapātimokkhuddeso,",
  "atk-vin01a:2431_5": "na visunti attho.",
  "atk-vin01a:2431_6": "Phāsu viharatīti sukhaṃ viharati.",
  "atk-vin01a:2432_0": "Iccetaṃ kusalanti etaṃ paṭinissajjanaṃ kusalaṃ khemaṃ sotthibhāvo tassa bhikkhuno.",
  "atk-vin01a:2432_1": "No ce paṭinissajjati āpatti dukkaṭassāti tikkhattuṃ vuttassa appaṭinissajjato dukkaṭaṃ.",
  "atk-vin01a:2432_2": "Sutvā na vadanti āpatti dukkaṭassāti ye sutvā na vadanti,",
  "atk-vin01a:2432_3": "tesampi dukkaṭaṃ.",
  "atk-vin01a:2432_4": "Kīvadūre sutvā avadantānaṃ dukkaṭaṃ?",
  "atk-vin01a:2432_5": "Ekavihāre tāva vattabbaṃ natthi.",
  "atk-vin01a:2432_6": "Aṭṭhakathāyaṃ pana vuttaṃ “samantā addhayojane bhikkhūnaṃ bhāro.",
  "atk-vin01a:2432_7": "Dūtaṃ vā paṇṇaṃ vā pesetvā vadatopi āpattimokkho natthi.",
  "atk-vin01a:2432_8": "Sayameva gantvā ‘garuko kho, āvuso,",
  "atk-vin01a:2432_9": "saṅghabhedo,",
  "atk-vin01a:2432_10": "mā saṅghabhedāya,",
  "atk-vin01a:2432_11": "parakkamī’ti nivāretabbo”ti.",
  "atk-vin01a:2432_12": "Pahontena pana dūrampi gantabbaṃ agilānānañhi dūrepi bhāroyeva.",
  "atk-vin01a:2433_0": "Idāni “evañca so bhikkhu bhikkhūhi vuccamāno”tiādīsu atthamattameva dassetuṃ “so bhikkhu saṅghamajjhampi ākaḍḍhitvā vattabbo”tiādimāha.",
  "atk-vin01a:2433_1": "Tattha saṅghamajjhampi ākaḍḍhitvāti sace purimanayena vuccamāno na paṭinissajjati hatthesu ca pādesu",
  "atk-vin01a:2433_2": "ca gahetvāpi saṅghamajjhaṃ ākaḍḍhitvā punapi “mā āyasmā”tiādinā nayena tikkhattuṃ vattabbo.",
  "atk-vin01a:2434_0": "Yāvatatiyaṃ samanubhāsitabboti yāva tatiyaṃ samanubhāsanaṃ tāva samanubhāsitabbo.",
  "atk-vin01a:2434_1": "Tīhi samanubhāsanakammavācāhi kammaṃ kātabbanti vuttaṃ hoti.",
  "atk-vin01a:2434_2": "Padabhājane panassa atthameva gahetvā samanubhāsanavidhiṃ dassetuṃ “so bhikkhu samanubhāsitabbo.",
  "atk-vin01a:2434_3": "Evañca pana,",
  "atk-vin01a:2434_4": "bhikkhave,",
  "atk-vin01a:2434_5": "samanubhāsitabbo”tiādi vuttaṃ.",
  "atk-vin01a:2435_0": "414.",
  "atk-vin01a:2435_1": "Tattha ñattiyā dukkaṭaṃ dvīhi kammavācāhi thullaccayā paṭippassambhantīti yañca ñattipariyosāne dukkaṭaṃ āpanno,",
  "atk-vin01a:2435_2": "ye ca dvīhi kammavācāhi thullaccaye,",
  "atk-vin01a:2435_3": "tā tissopi āpattiyo “yassa nakkhamati so bhāseyyā”ti evaṃ yya-",
  "atk-vin01a:2435_4": "kārappattamattāya tatiyakammavācāya paṭippassambhanti saṅghādisesoyeva tiṭṭhati.",
  "atk-vin01a:2435_5": "Kiṃ pana āpannāpattiyo paṭippassambhanti anāpannāti?",
  "atk-vin01a:2435_6": "Mahāsumatthero tāva vadati “yo avasāne paṭinissajjissati,",
  "atk-vin01a:2435_7": "so tā āpattiyo na āpajjati,",
  "atk-vin01a:2435_8": "tasmā anāpannā paṭippassambhantī”ti.",
  "atk-vin01a:2435_9": "Mahāpadumatthero pana liṅgaparivattena asādhāraṇāpattiyo viya āpannā paṭippassambhanti,",
  "atk-vin01a:2435_10": "anāpannānaṃ kiṃ paṭippassaddhiyā”ti āha.",
  "atk-vin01a:2436_0": "415.",
  "atk-vin01a:2436_1": "Dhammakamme dhammakammasaññīti tañce samanubhāsanakammaṃ dhammakammaṃ hoti,",
  "atk-vin01a:2436_2": "tasmiṃ dhammakammasaññīti attho.",
  "atk-vin01a:2436_3": "Esa nayo sabbattha.",
  "atk-vin01a:2436_4": "Idha saññā na rakkhati,",
  "atk-vin01a:2436_5": "kammassa dhammikattā eva appaṭinissajjanto āpajjati.",
  "atk-vin01a:2437_0": "416. Asamanubhāsantassāti asamanubhāsiyamānassa appaṭinissajjantassāpi saṅghādisesena anāpatti.",
  "atk-vin01a:2438_0": "Paṭinissajjantassāti ñattito pubbe vā ñattikkhaṇe vā ñattipariyosāne vā paṭhamāya vā anusāvanāya dutiyāya vā tatiyāya vā yāva yya-",
  "atk-vin01a:2438_1": "kāraṃ na sampāpuṇāti,",
  "atk-vin01a:2438_2": "tāva paṭinissajjantassa saṅghādisesena anāpatti.",
  "atk-vin01a:2439_0": "Ādikammikassāti.",
  "atk-vin01a:2439_1": "Ettha pana “devadatto samaggassa saṅghassa bhedāya parakkami,",
  "atk-vin01a:2439_2": "tasmiṃ vatthusmi”nti parivāre āgatattā devadatto ādikammiko.",
  "atk-vin01a:2439_3": "So ca kho saṅghabhedāya parakkamanasseva,",
  "atk-vin01a:2439_4": "na appaṭinissajjanassa.",
  "atk-vin01a:2439_5": "Na hi tassa taṃ kammaṃ kataṃ.",
  "atk-vin01a:2439_6": "Kathamidaṃ jānitabbanti ce? Suttato.",
  "atk-vin01a:2439_7": "Yathā hi “ariṭṭho bhikkhu gaddhabādhipubbo yāvatatiyaṃ samanubhāsanāya na paṭinissajji,",
  "atk-vin01a:2439_8": "tasmiṃ vatthusmi”nti parivāre āgatattā ariṭṭhassa kammaṃ katanti paññāyati,",
  "atk-vin01a:2439_9": "na tathā devadattassa.",
  "atk-vin01a:2439_10": "Athāpissa katena bhavitabbanti koci attano rucimattena vadeyya,",
  "atk-vin01a:2439_11": "tathāpi appaṭinissajjane ādikammikassa anāpatti nāma natthi.",
  "atk-vin01a:2439_12": "Na hi paññattaṃ sikkhāpadaṃ vītikkamantassa aññatra uddissa anuññātato anāpatti nāma dissati.",
  "atk-vin01a:2439_13": "Yampi ariṭṭhasikkhāpadassa anāpattiyaṃ “ādikammikassā”ti potthakesu likhitaṃ,",
  "atk-vin01a:2439_14": "taṃ pamādalikhitaṃ.",
  "atk-vin01a:2439_15": "Pamādalikhitabhāvo cassa “paṭhamaṃ ariṭṭho bhikkhu codetabbo,",
  "atk-vin01a:2439_16": "codetvā sāretabbo,",
  "atk-vin01a:2439_17": "sāretvā āpattiṃ ropetabbo”ti evaṃ kammakkhandhake āpattiropanavacanato veditabbo.",
  "atk-vin01a:2440_0": "Iti bhedāya parakkamane ādikammikassa devadattassa yasmā taṃ kammaṃ na kataṃ,",
  "atk-vin01a:2440_1": "tasmāssa āpattiyeva na jātā.",
  "atk-vin01a:2440_2": "Sikkhāpadaṃ pana taṃ ārabbha paññattanti katvā “ādikammiko”ti vutto.",
  "atk-vin01a:2440_3": "Iti āpattiyā abhāvatoyevassa anāpatti vuttā.",
  "atk-vin01a:2440_4": "Sā panesā kiñcāpi asamanubhāsantassāti imināva siddhā,",
  "atk-vin01a:2440_5": "yasmā pana asamanubhāsanto nāma yassa kevalaṃ samanubhāsanaṃ na karonti,",
  "atk-vin01a:2440_6": "so vuccati,",
  "atk-vin01a:2440_7": "na ādikammiko.",
  "atk-vin01a:2440_8": "Ayañca devadatto ādikammikoyeva,",
  "atk-vin01a:2440_9": "tasmā “ādikammikassā”ti vuttaṃ.",
  "atk-vin01a:2440_10": "Etenupāyena ṭhapetvā ariṭṭhasikkhāpadaṃ sabbasamanubhāsanāsu vinicchayo veditabbo.",
  "atk-vin01a:2440_11": "Sesaṃ sabbattha uttānameva.",
  "atk-vin01a:2441_0": "Samuṭṭhānādīsu tivaṅgikaṃ ekasamuṭṭhānaṃ,",
  "atk-vin01a:2441_1": "samanubhāsanasamuṭṭhānaṃ nāmametaṃ,",
  "atk-vin01a:2441_2": "kāyavācācittato samuṭṭhāti.",
  "atk-vin01a:2441_3": "Paṭinissajjāmīti kāyavikāraṃ vā vacībhedaṃ vā akarontasseva pana āpajjanato akiriyaṃ,",
  "atk-vin01a:2441_4": "saññāvimokkhaṃ,",
  "atk-vin01a:2441_5": "sacittakaṃ,",
  "atk-vin01a:2441_6": "lokavajjaṃ,",
  "atk-vin01a:2441_7": "kāyakammaṃ,",
  "atk-vin01a:2441_8": "vacīkammaṃ,",
  "atk-vin01a:2441_9": "akusalacittaṃ,",
  "atk-vin01a:2441_10": "dukkhavedananti.",
  "atk-vin01a:2442_0": "Paṭhamasaṅghabhedasikkhāpadavaṇṇanā niṭṭhitā.",
  "atk-vin01a:2443_0": "11. Dutiyasaṅghabhedasikkhāpadavaṇṇanā",
  "atk-vin01a:2444_0": "417- 8.",
  "atk-vin01a:2444_1": "Tena samayena buddho bhagavāti dutiyasaṅghabhedasikkhāpadaṃ.",
  "atk-vin01a:2444_2": "Tattha anuvattakāti tassa diṭṭhikhantiruciggahaṇena anupaṭipajjanakā.",
  "atk-vin01a:2444_3": "Vaggaṃ asāmaggipakkhiyavacanaṃ vadantīti vaggavādakā.",
  "atk-vin01a:2444_4": "Padabhājane pana “tassa vaṇṇāya pakkhāya ṭhitā hontī”ti vuttaṃ,",
  "atk-vin01a:2444_5": "tassa saṅghabhedāya parakkamantassa vaṇṇatthāya ca pakkhavuḍḍhiatthāya ca ṭhitāti attho.",
  "atk-vin01a:2444_6": "Ye hi vaggavādakā,",
  "atk-vin01a:2444_7": "te niyamena īdisā honti,",
  "atk-vin01a:2444_8": "tasmā evaṃ vuttaṃ.",
  "atk-vin01a:2444_9": "Yasmā pana tiṇṇaṃ uddhaṃ kammārahā na honti,",
  "atk-vin01a:2444_10": "na hi saṅgho saṅghassa kammaṃ karoti,",
  "atk-vin01a:2444_11": "tasmā eko vā dve vā tayo vāti vuttaṃ.",
  "atk-vin01a:2445_0": "Jānāti noti amhākaṃ chandādīni jānāti.",
  "atk-vin01a:2445_1": "Bhāsatīti “evaṃ karomā”ti amhehi saddhiṃ bhāsati.",
  "atk-vin01a:2445_2": "Amhākampetaṃ khamatīti yaṃ so karoti,",
  "atk-vin01a:2445_3": "etaṃ amhākampi ruccati.",
  "atk-vin01a:2446_0": "Sametāyasmantānaṃ saṅghenāti āyasmantānaṃ cittaṃ saṅghena saddhiṃ sametu samāgacchatu,",
  "atk-vin01a:2446_1": "ekībhāvaṃ yātūti vuttaṃ hoti.",
  "atk-vin01a:2446_2": "Sesamettha paṭhamasikkhāpade vuttanayattā uttānatthattā ca pākaṭameva.",
  "atk-vin01a:2447_0": "Samuṭṭhānādīnipi paṭhamasikkhāpadasadisānevāti.",
  "atk-vin01a:2448_0": "Dutiyasaṅghabhedasikkhāpadavaṇṇanā niṭṭhitā.",
  "atk-vin01a:2449_0": "12. Dubbacasikkhāpadavaṇṇanā",
  "atk-vin01a:2450_0": "424.",
  "atk-vin01a:2450_1": "Tena samayena buddho bhagavāti dubbacasikkhāpadaṃ.",
  "atk-vin01a:2450_2": "Tattha anācāraṃ ācaratīti anekappakāraṃ kāyavacīdvāravītikkamaṃ karoti.",
  "atk-vin01a:2450_3": "Kiṃ nu kho nāmāti vambhanavacanametaṃ.",
  "atk-vin01a:2450_4": "Ahaṃ kho nāmāti ukkaṃsavacanaṃ.",
  "atk-vin01a:2450_5": "Tumhe vadeyyanti “idaṃ karotha,",
  "atk-vin01a:2450_6": "idaṃ mā karothā”ti ahaṃ tumhe vattuṃ arahāmīti dasseti.",
  "atk-vin01a:2450_7": "Kasmāti ce?",
  "atk-vin01a:2450_8": "Yasmā amhākaṃ buddho bhagavā kaṇṭakaṃ āruyha mayā saddhiṃ nikkhamitvā pabbajitotievamādimatthaṃ sandhāyāha.",
  "atk-vin01a:2450_9": "“Amhākaṃ dhammo”ti vatvā pana attano santakabhāve yuttiṃ dassento “amhākaṃ ayyaputtena dhammo abhisamito”ti āha.",
  "atk-vin01a:2450_10": "Yasmā amhākaṃ ayyaputtena catusaccadhammo paṭividdho,",
  "atk-vin01a:2450_11": "tasmā dhammopi amhākanti vuttaṃ hoti.",
  "atk-vin01a:2450_12": "Saṅghaṃ pana attano veripakkhe ṭhitaṃ maññamāno amhākaṃ saṅghoti na vadati.",
  "atk-vin01a:2450_13": "Upamaṃ pana vatvā saṅghaṃ apasādetukāmo “seyyathāpi nāmā”tiādimāha.",
  "atk-vin01a:2450_14": "Tiṇakaṭṭhapaṇṇasaṭanti tattha tattha patitaṃ tiṇakaṭṭhapaṇṇaṃ.",
  "atk-vin01a:2450_15": "Atha vā tiṇañca nissārakaṃ lahukaṃ kaṭṭhañca tiṇakaṭṭhaṃ.",
  "atk-vin01a:2450_16": "Paṇṇasaṭanti purāṇapaṇṇaṃ.",
  "atk-vin01a:2450_17": "Ussāreyyāti rāsiṃ kareyya.",
  "atk-vin01a:2451_0": "Pabbateyyāti pabbatappabhavā,",
  "atk-vin01a:2451_1": "sā hi sīghasotā hoti,",
  "atk-vin01a:2451_2": "tasmā tameva gaṇhāti.",
  "atk-vin01a:2451_3": "Saṅkhasevālapaṇakanti ettha saṅkhoti dīghamūlako paṇṇasevālo vuccati.",
  "atk-vin01a:2451_4": "Sevāloti nīlasevālo,",
  "atk-vin01a:2451_5": "avaseso udakapappaṭakatilabījakādi sabbopi paṇakoti saṅkhyaṃ gacchati.",
  "atk-vin01a:2451_6": "Ekato ussāritāti ekaṭṭhāne kenāpi sampiṇḍitā rāsīkatāti dasseti.",
  "atk-vin01a:2452_0": "425- 6.",
  "atk-vin01a:2452_1": "Dubbacajātikoti dubbacasabhāvo vattuṃ asakkuṇeyyoti attho.",
  "atk-vin01a:2452_2": "Padabhājanepissa dubbacoti dukkhena kicchena vaditabbo,",
  "atk-vin01a:2452_3": "na sakkā sukhena vattunti attho.",
  "atk-vin01a:2452_4": "Dovacassakaraṇehīti dubbacabhāvakaraṇīyehi,",
  "atk-vin01a:2452_5": "ye dhammā dubbacaṃ puggalaṃ karonti,",
  "atk-vin01a:2452_6": "tehi samannāgatoti attho.",
  "atk-vin01a:2452_7": "Te pana “katame ca, āvuso,",
  "atk-vin01a:2452_8": "dovacassakaraṇā dhammā? Idhāvuso,",
  "atk-vin01a:2452_9": "bhikkhu pāpiccho hotī”tiādinā nayena paṭipāṭiyā anumānasutte āgatā pāpicchatā,",
  "atk-vin01a:2452_10": "attukkaṃsakaparavambhakatā,",
  "atk-vin01a:2452_11": "kodhanatā,",
  "atk-vin01a:2452_12": "kodhahetu upanāhitā,",
  "atk-vin01a:2452_13": "kodhahetuabhisaṅgitā,",
  "atk-vin01a:2452_14": "kodhahetukodhasāmantavācānicchāraṇatā,",
  "atk-vin01a:2452_15": "codakaṃ paṭippharaṇatā,",
  "atk-vin01a:2452_16": "codakaṃ apasādanatā,",
  "atk-vin01a:2452_17": "codakassa paccāropanatā,",
  "atk-vin01a:2452_18": "aññena aññaṃpaṭicaraṇatā,",
  "atk-vin01a:2452_19": "apadānena na sampāyanatā,",
  "atk-vin01a:2452_20": "makkhipaḷāsitā,",
  "atk-vin01a:2452_21": "issukīmaccharitā,",
  "atk-vin01a:2452_22": "saṭhamāyāvitā,",
  "atk-vin01a:2452_23": "thaddhātimānitā,",
  "atk-vin01a:2452_24": "sandiṭṭhiparāmāsiādhānaggahiduppaṭinissaggitāti ekūnavīsati dhammā veditabbā.",
  "atk-vin01a:2453_0": "Ovādaṃ nakkhamati na sahatīti akkhamo.",
  "atk-vin01a:2453_1": "Yathānusiṭṭhaṃ appaṭipajjanato padakkhiṇena anusāsaniṃ na gaṇhātīti appadakkhiṇaggāhī anusāsaniṃ.",
  "atk-vin01a:2454_0": "Uddesapariyāpannesūti uddese pariyāpannesu antogadhesu.",
  "atk-vin01a:2454_1": "“Yassa siyā āpatti,",
  "atk-vin01a:2454_2": "so āvikareyyā”ti evaṃ saṅgahitattā anto pātimokkhassa vattamānesūti attho.",
  "atk-vin01a:2454_3": "Sahadhammikaṃ vuccamānoti sahadhammikena vuccamāno karaṇatthe upayogavacanaṃ,",
  "atk-vin01a:2454_4": "pañcahi sahadhammikehi sikkhitabbattā tesaṃ vā santakattā sahadhammikanti laddhanāmena buddhapaññattena sikkhāpadena vuccamānoti attho.",
  "atk-vin01a:2455_0": "Viramathāyasmanto mama vacanāyāti yena vacanena maṃ vadatha,",
  "atk-vin01a:2455_1": "tato mama vacanato viramatha.",
  "atk-vin01a:2455_2": "Mā maṃ taṃ vacanaṃ vadathāti vuttaṃ hoti.",
  "atk-vin01a:2456_0": "Vadatu sahadhammenāti sahadhammikena sikkhāpadena sahadhammena vā aññenapi pāsādikabhāvasaṃvattanikena vacanena vadatu.",
  "atk-vin01a:2456_1": "Yadidanti vuḍḍhikāraṇanidassanatthe nipāto.",
  "atk-vin01a:2456_2": "Tena “yaṃ idaṃ aññamaññassa hitavacanaṃ āpattito vuṭṭhāpanañca tena aññamaññavacanena aññamaññavuṭṭhāpanena",
  "atk-vin01a:2456_3": "ca saṃvaḍḍhā parisā”ti evaṃ parisāya vuḍḍhikāraṇaṃ dassitaṃ hoti.",
  "atk-vin01a:2456_4": "Sesaṃ sabbattha uttānameva.",
  "atk-vin01a:2457_0": "Samuṭṭhānādīni paṭhamasaṅghabhedasadisānevāti.",
  "atk-vin01a:2458_0": "Dubbacasikkhāpadavaṇṇanā niṭṭhitā.",
  "atk-vin01a:2459_0": "13. Kuladūsakasikkhāpadavaṇṇanā",
  "atk-vin01a:2460_0": "431.",
  "atk-vin01a:2460_1": "Tena samayena buddho bhagavāti kuladūsakasikkhāpadaṃ.",
  "atk-vin01a:2460_2": "Tattha assajipunabbasukā nāmāti assaji ceva punabbasuko ca.",
  "atk-vin01a:2460_3": "Kīṭāgirisminti evaṃnāmake janapade.",
  "atk-vin01a:2460_4": "Āvāsikā hontīti ettha āvāso etesaṃ atthīti āvāsikā.",
  "atk-vin01a:2460_5": "“Āvāso”ti vihāro vuccati.",
  "atk-vin01a:2460_6": "So yesaṃ āyatto navakammakaraṇapurāṇapaṭisaṅkharaṇādibhārahāratāya,",
  "atk-vin01a:2460_7": "te āvāsikā.",
  "atk-vin01a:2460_8": "Ye pana kevalaṃ vihāre vasanti,",
  "atk-vin01a:2460_9": "te nevāsikāti vuccanti.",
  "atk-vin01a:2460_10": "Ime āvāsikā ahesuṃ.",
  "atk-vin01a:2460_11": "Alajjino pāpabhikkhūti nillajjā lāmakabhikkhū,",
  "atk-vin01a:2460_12": "te hi chabbaggiyānaṃ jeṭṭhakachabbaggiyā.",
  "atk-vin01a:2461_0": "Sāvatthiyaṃ kira cha janā sahāyakā “kasikammādīni dukkarāni,",
  "atk-vin01a:2461_1": "handa mayaṃ sammā pabbajāma! Pabbajantehi ca uppanne kicce nittharaṇakaṭṭhāne pabbajituṃ vaṭṭatī”ti sammantayitvā",
  "atk-vin01a:2461_2": "dvinnaṃ aggasāvakānaṃ santike pabbajiṃsu.",
  "atk-vin01a:2461_3": "Te pañcavassā hutvā mātikaṃ paguṇaṃ katvā mantayiṃsu “janapado nāma kadāci subhikkho hoti kadāci dubbhikkho,",
  "atk-vin01a:2461_4": "mayaṃ mā ekaṭṭhāne vasimha,",
  "atk-vin01a:2461_5": "tīsu ṭhānesu vasāmā”ti.",
  "atk-vin01a:2461_6": "Tato paṇḍukalohitake āhaṃsu – “āvuso,",
  "atk-vin01a:2461_7": "sāvatthi nāma sattapaññāsāya kulasatasahassehi ajjhāvutthā,",
  "atk-vin01a:2461_8": "asītigāmasahassapaṭimaṇḍitānaṃ tiyojanasatikānaṃ dvinnaṃ kāsikosalaraṭṭhānaṃ āyamukhabhūtā,",
  "atk-vin01a:2461_9": "tatra tumhe dhuraṭṭhāneyeva pariveṇāni kāretvā ambapanasanāḷikerādīni ropetvā pupphehi ca phalehi ca",
  "atk-vin01a:2461_10": "kulāni saṅgaṇhantā kuladārake pabbājetvā parisaṃ vaḍḍhethā”ti.",
  "atk-vin01a:2462_0": "Mettiyabhūmajake āhaṃsu – “āvuso,",
  "atk-vin01a:2462_1": "rājagahaṃ nāma aṭṭhārasahi manussakoṭīhi ajjhāvutthaṃ asītigāmasahassapaṭimaṇḍitānaṃ tiyojanasatikānaṃ dvinnaṃ aṅgamagadharaṭṭhānaṃ āyamukhabhūtaṃ,",
  "atk-vin01a:2462_2": "tatra tumhe dhuraṭṭhāneyeva…pe…",
  "atk-vin01a:2462_3": "parisaṃ vaḍḍhethā”ti.",
  "atk-vin01a:2463_0": "Assajipunabbasuke āhaṃsu – “āvuso,",
  "atk-vin01a:2463_1": "kīṭāgiri nāma dvīhi meghehi anuggahito tīṇi sassāni pasavanti,",
  "atk-vin01a:2463_2": "tatra tumhe dhuraṭṭhāneyeva pariveṇāni kāretvā…pe…",
  "atk-vin01a:2463_3": "parisaṃ vaḍḍhethā”ti.",
  "atk-vin01a:2463_4": "Te tathā akaṃsu.",
  "atk-vin01a:2463_5": "Tesu ekamekassa pakkhassa pañca pañca bhikkhusatāni parivārā,",
  "atk-vin01a:2463_6": "evaṃ samadhikaṃ diyaḍḍhabhikkhusahassaṃ hoti.",
  "atk-vin01a:2463_7": "Tatra paṇḍukalohitakā saparivārā sīlavantova bhagavatā saddhiṃ janapadacārikampi caranti,",
  "atk-vin01a:2463_8": "te akatavatthuṃ uppādenti,",
  "atk-vin01a:2463_9": "paññattasikkhāpadaṃ pana na maddanti,",
  "atk-vin01a:2463_10": "itare sabbe alajjino akatavatthuñca uppādenti,",
  "atk-vin01a:2463_11": "paññattasikkhāpadañca maddanti,",
  "atk-vin01a:2463_12": "tena vuttaṃ –",
  "atk-vin01a:2463_13": "“alajjino pāpabhikkhū”ti.",
  "atk-vin01a:2464_0": "Evarūpanti evaṃjātikaṃ.",
  "atk-vin01a:2464_1": "Anācāraṃ ācarantīti anācaritabbaṃ ācaranti,",
  "atk-vin01a:2464_2": "akātabbaṃ karonti.",
  "atk-vin01a:2464_3": "Mālāvacchanti taruṇapuppharukkhaṃ,",
  "atk-vin01a:2464_4": "taruṇakā hi puppharukkhāpi pupphagacchāpi mālāvacchā tveva vuccanti,",
  "atk-vin01a:2464_5": "te ca anekappakāraṃ mālāvacchaṃ sayampi ropenti,",
  "atk-vin01a:2464_6": "aññenapi ropāpenti,",
  "atk-vin01a:2464_7": "tena vuttaṃ –",
  "atk-vin01a:2464_8": "“mālāvacchaṃ ropentipi ropāpentipī”ti.",
  "atk-vin01a:2464_9": "Siñcantīti sayameva udakena siñcanti.",
  "atk-vin01a:2464_10": "Siñcāpentīti aññenapi siñcāpenti.",
  "atk-vin01a:2465_0": "Ettha pana akappiyavohāro kappiyavohāro pariyāyo obhāso nimittakammanti imāni pañca jānitabbāni.",
  "atk-vin01a:2465_1": "Tattha akappiyavohāro nāma allaharitānaṃ koṭṭanaṃ koṭṭāpanaṃ,",
  "atk-vin01a:2465_2": "āvāṭassa khaṇanaṃ khaṇāpanaṃ,",
  "atk-vin01a:2465_3": "mālāvacchassa ropanaṃ ropāpanaṃ,",
  "atk-vin01a:2465_4": "āḷiyā bandhanaṃ bandhāpanaṃ,",
  "atk-vin01a:2465_5": "udakassa secanaṃ secāpanaṃ,",
  "atk-vin01a:2465_6": "mātikāya sammukhakaraṇaṃ kappiyaudakasiñcanaṃ hatthamukhapādadhovananhānodakasiñcananti.",
  "atk-vin01a:2465_7": "Kappiyavohāro nāma “imaṃ rukkhaṃ jāna,",
  "atk-vin01a:2465_8": "imaṃ āvāṭaṃ jāna,",
  "atk-vin01a:2465_9": "imaṃ mālāvacchaṃ jāna,",
  "atk-vin01a:2465_10": "ettha udakaṃ jānā”ti vacanaṃ sukkhamātikāya ujukaraṇañca.",
  "atk-vin01a:2465_11": "Pariyāyo nāma “paṇḍitena nāma mālāvacchādayo ropāpetabbā nacirasseva upakārāya saṃvattantī”tiādivacanaṃ.",
  "atk-vin01a:2465_12": "Obhāso nāma kudālakhaṇittādīni ca mālāvacche ca gahetvā ṭhānaṃ,",
  "atk-vin01a:2465_13": "evaṃ ṭhitañhi sāmaṇerādayo disvā thero kārāpetukāmoti gantvā karonti.",
  "atk-vin01a:2465_14": "Nimittakammaṃ nāma kudāla- khaṇitti- vāsi- pharasu-",
  "atk-vin01a:2465_15": "udakabhājanāni āharitvā samīpe ṭhapanaṃ.",
  "atk-vin01a:2466_0": "Imāni pañcapi kulasaṅgahatthāya ropane na vaṭṭanti,",
  "atk-vin01a:2466_1": "phalaparibhogatthāya kappiyākappiyavohāradvayameva na vaṭṭati,",
  "atk-vin01a:2466_2": "itarattayaṃ vaṭṭati.",
  "atk-vin01a:2466_3": "Mahāpaccariyaṃ pana “kappiyavohāropi vaṭṭati.",
  "atk-vin01a:2466_4": "Yañca attano paribhogatthāya vaṭṭati,",
  "atk-vin01a:2466_5": "taṃ aññapuggalassa vā saṅghassa vā cetiyassa vā atthāyapi vaṭṭatī”ti vuttaṃ.",
  "atk-vin01a:2467_0": "Ārāmatthāya pana vanatthāyaca chāyatthāya ca akappiyavohāramattameva na ca vaṭṭati,",
  "atk-vin01a:2467_1": "sesaṃ vaṭṭati,",
  "atk-vin01a:2467_2": "na kevalañca sesaṃ yaṃkiñci mātikampi ujuṃ kātuṃ kappiyaudakaṃ siñcituṃ nhānakoṭṭhakaṃ katvā nhāyituṃ",
  "atk-vin01a:2467_3": "hatthapādamukhadhovanudakāni ca tattha chaḍḍetumpi vaṭṭati.",
  "atk-vin01a:2467_4": "Mahāpaccariyaṃ pana kurundiyañca “kappiyapathaviyaṃ sayaṃ ropetumpi vaṭṭatī”ti vuttaṃ.",
  "atk-vin01a:2467_5": "Ārāmādiatthāya pana ropitassa vā ropāpitassa vā phalaṃ paribhuñjitumpi vaṭṭati.",
  "atk-vin01a:2468_0": "Ocinanaocināpane pakatiyāpi pācittiyaṃ.",
  "atk-vin01a:2468_1": "Kuladūsanatthāya pana pācittiyañceva dukkaṭañca.",
  "atk-vin01a:2468_2": "Ganthanādīsu ca uracchadapariyosānesu kuladūsanatthāya aññatthāya vā karontassa dukkaṭameva. Kasmā?",
  "atk-vin01a:2468_3": "Anācārattā,",
  "atk-vin01a:2468_4": "“pāpasamācāro”ti ettha vuttapāpasamācārattā ca.",
  "atk-vin01a:2468_5": "Ārāmādiatthāya rukkharopane viya vatthupūjanatthāya kasmā na anāpattīti ce?",
  "atk-vin01a:2468_6": "Anāpattiyeva.",
  "atk-vin01a:2468_7": "Yathā hi tattha kappiyavohārena pariyāyādīhi ca anāpatti tathā vatthupūjatthāyapi anāpattiyeva.",
  "atk-vin01a:2469_0": "Nanu ca tattha “kappiyapathaviyaṃ sayaṃ ropetumpi vaṭṭatī”ti vuttanti? Vuttaṃ,",
  "atk-vin01a:2469_1": "na pana mahāaṭṭhakathāyaṃ.",
  "atk-vin01a:2469_2": "Athāpi maññeyyāsi itarāsu vuttampi pamāṇaṃ.",
  "atk-vin01a:2469_3": "Mahāaṭṭhakathāyañca kappiyaudakasecanaṃ vuttaṃ,",
  "atk-vin01a:2469_4": "taṃ kathanti?",
  "atk-vin01a:2469_5": "Tampi na virujjhati.",
  "atk-vin01a:2469_6": "Tatra hi avisesena “rukkhaṃ ropentipi ropāpentipi,",
  "atk-vin01a:2469_7": "siñcantipi siñcāpentipī”ti vattabbe “mālāvaccha”nti vadanto ñāpeti “kulasaṅgahatthāya pupphaphalūpagameva sandhāyetaṃ vuttaṃ,",
  "atk-vin01a:2469_8": "aññatra pana pariyāyo atthī”ti.",
  "atk-vin01a:2469_9": "Tasmā tattha pariyāyaṃ,",
  "atk-vin01a:2469_10": "idha ca pariyāyābhāvaṃ ñatvā yaṃ aṭṭhakathāsu vuttaṃ,",
  "atk-vin01a:2469_11": "taṃ suvuttameva.",
  "atk-vin01a:2469_12": "Vuttañcetaṃ –",
  "atk-vin01a:2470_0": "“Buddhena dhammo vinayo ca vutto;",
  "atk-vin01a:2471_0": "Yo tassa puttehi tatheva ñāto;",
  "atk-vin01a:2472_0": "So yehi tesaṃ matimaccajantā;",
  "atk-vin01a:2473_0": "Yasmā pure aṭṭhakathā akaṃsu.",
  "atk-vin01a:2474_0": "“Tasmā hi yaṃ aṭṭhakathāsu vuttaṃ;",
  "atk-vin01a:2475_0": "Taṃ vajjayitvāna pamādalekhaṃ;",
  "atk-vin01a:2476_0": "Sabbampi sikkhāsu sagāravānaṃ;",
  "atk-vin01a:2477_0": "Yasmā pamāṇaṃ idha paṇḍitāna”nti.",
  "atk-vin01a:2478_0": "Sabbaṃ vuttanayeneva veditabbaṃ.",
  "atk-vin01a:2478_1": "Tattha siyā yadi vatthupūjanatthāyapi ganthānādīsu āpatti,",
  "atk-vin01a:2478_2": "haraṇādīsu kasmā anāpattīti?",
  "atk-vin01a:2478_3": "Kulitthīādīnaṃ atthāya haraṇato haraṇādhikāre hi visesetvā te kulitthīnantiādi vuttaṃ,",
  "atk-vin01a:2478_4": "tasmā buddhādīnaṃ atthāya harantassa anāpatti.",
  "atk-vin01a:2479_0": "Tattha ekatovaṇṭikanti pupphānaṃ vaṇṭe ekato katvā katamālaṃ.",
  "atk-vin01a:2479_1": "Ubhatovaṇṭikanti ubhohi passehi pupphavaṇṭe katvā katamālaṃ.",
  "atk-vin01a:2479_2": "Mañjarikantiādīsu pana mañjarī viya katā pupphavikati mañjarikāti vuccati.",
  "atk-vin01a:2479_3": "Vidhūtikāti sūciyā vā salākāya vā sinduvārapupphādīni vijjhitvā katā.",
  "atk-vin01a:2479_4": "Vaṭaṃsakoti vataṃsako.",
  "atk-vin01a:2479_5": "Āveḷāti kaṇṇikā.",
  "atk-vin01a:2479_6": "Uracchadoti hārasadisaṃ ure ṭhapanakapupphadāmaṃ.",
  "atk-vin01a:2479_7": "Ayaṃ tāva ettha padavaṇṇanā.",
  "atk-vin01a:2480_0": "Ayaṃ pana ādito paṭṭhāya vitthārena āpattivinicchayo.",
  "atk-vin01a:2480_1": "Kuladūsanatthāya akappiyapathaviyaṃ mālāvacchaṃ ropentassa pācittiyañceva dukkaṭañca,",
  "atk-vin01a:2480_2": "tathā akappiyavohārena ropāpentassa.",
  "atk-vin01a:2480_3": "Kappiyapathaviyaṃ ropanepi ropāpanepi dukkaṭameva.",
  "atk-vin01a:2480_4": "Ubhayatthāpi sakiṃ āṇattiyā bahunnampi ropane ekameva sapācittiyadukkaṭaṃ vā suddhadukkaṭaṃ vā hoti.",
  "atk-vin01a:2480_5": "Paribhogatthāya hi kappiyabhūmiyaṃ vā akappiyabhūmiyaṃ vā kappiyavohārena ropāpane anāpatti.",
  "atk-vin01a:2480_6": "Ārāmādiatthāyapi akappiyapathaviyaṃ ropentassa vā akappiyavacanena ropāpentassa vā pācittiyaṃ.",
  "atk-vin01a:2480_7": "Ayaṃ pana nayo mahāaṭṭhakathāyaṃ na suṭṭhu vibhatto,",
  "atk-vin01a:2480_8": "mahāpaccariyaṃ vibhattoti.",
  "atk-vin01a:2481_0": "Siñcanasiñcāpane pana akappiyaudakena sabbattha pācittiyaṃ,",
  "atk-vin01a:2481_1": "kuladūsanaparibhogatthāya dukkaṭampi.",
  "atk-vin01a:2481_2": "Kappiyena tesaṃyeva dvinnamatthāya dukkaṭaṃ.",
  "atk-vin01a:2481_3": "Paribhogatthāya cettha kappiyavohārena siñcāpane anāpatti.",
  "atk-vin01a:2481_4": "Āpattiṭṭhāne pana dhārāvacchedavasena payogabahulatāya āpattibahulatā veditabbā.",
  "atk-vin01a:2482_0": "Kuladūsanatthāya ocinane pupphagaṇanāya dukkaṭapācittiyāni aññattha pācittiyāneva.",
  "atk-vin01a:2482_1": "Bahūni pana pupphāni ekapayogena ocinanto payogavasena kāretabbo.",
  "atk-vin01a:2482_2": "Ocināpane kuladūsanatthāya sakiṃ āṇatto bahumpi ocinati,",
  "atk-vin01a:2482_3": "ekameva sapācittiyadukkaṭaṃ,",
  "atk-vin01a:2482_4": "aññatra pācittiyameva.",
  "atk-vin01a:2483_0": "Ganthanādīsu sabbāpi cha pupphavikatiyo veditabbā –",
  "atk-vin01a:2483_1": "ganthimaṃ,",
  "atk-vin01a:2483_2": "gopphimaṃ, vedhimaṃ, veṭhimaṃ, pūrimaṃ,",
  "atk-vin01a:2483_3": "vāyimanti.",
  "atk-vin01a:2483_4": "Tattha “ganthimaṃ” nāma sadaṇḍakesu vā uppalapadumādīsu aññesu vā dīghavaṇṭesu pupphesu daṭṭhabbaṃ.",
  "atk-vin01a:2483_5": "Daṇḍakena daṇḍakaṃ vaṇṭena vā vaṇṭaṃ ganthetvā katameva hi ganthimaṃ.",
  "atk-vin01a:2483_6": "Taṃ bhikkhussa vā bhikkhuniyā vā kātumpi akappiyavacanena kārāpetumpi na vaṭṭati.",
  "atk-vin01a:2483_7": "Evaṃ jāna,",
  "atk-vin01a:2483_8": "evaṃ kate sobheyya,",
  "atk-vin01a:2483_9": "yathā etāni pupphāni na vikiriyanti tathā karohītiādinā pana kappiyavacanena kāretuṃ vaṭṭati.",
  "atk-vin01a:2484_0": "“Gopphimaṃ” nāma suttena vā vākādīhi vā vassikapupphādīnaṃ ekatovaṇṭikaubhatovaṇṭikamālāvasena gopphanaṃ,",
  "atk-vin01a:2484_1": "vākaṃ vā rajjuṃ vā diguṇaṃ katvā tattha avaṇṭakāni nīpapupphādīni pavesetvā paṭipāṭiyā bandhanti,",
  "atk-vin01a:2484_2": "etampi gopphimameva.",
  "atk-vin01a:2484_3": "Sabbaṃ purimanayeneva na vaṭṭati.",
  "atk-vin01a:2485_0": "“Vedhimaṃ” nāma savaṇṭakāni vassikapupphādīni vaṇṭesu,",
  "atk-vin01a:2485_1": "avaṇṭakāni vā vakulapupphādīni antochidde sūcitālahīrādīhi vinivijjhitvā āvunanti,",
  "atk-vin01a:2485_2": "etaṃ vedhimaṃ nāma,",
  "atk-vin01a:2485_3": "tampi purimanayeneva na vaṭṭati.",
  "atk-vin01a:2485_4": "Keci pana kadalikkhandhamhi kaṇṭake vā tālahīrādīni vā pavesetvā tattha pupphāni vijjhitvā ṭhapenti,",
  "atk-vin01a:2485_5": "keci kaṇṭakasākhāsu,",
  "atk-vin01a:2485_6": "keci pupphacchattapupphakūṭāgārakaraṇatthaṃ chatte ca bhittiyañca pavesetvā ṭhapitakaṇṭakesu,",
  "atk-vin01a:2485_7": "keci dhammāsanavitāne baddhakaṇṭakesu,",
  "atk-vin01a:2485_8": "keci kaṇikārapupphādīni salākāhi vijjhanti,",
  "atk-vin01a:2485_9": "chattādhichattaṃ viya ca karonti,",
  "atk-vin01a:2485_10": "taṃ atioḷārikameva.",
  "atk-vin01a:2485_11": "Pupphavijjhanatthaṃ pana dhammāsanavitāne kaṇṭakampi bandhituṃ kaṇṭakādīhi vā ekapupphampi vijjhituṃ puppheyeva vā pupphaṃ pavesetuṃ na vaṭṭati.",
  "atk-vin01a:2485_12": "Jālavitānavedika-",
  "atk-vin01a:2485_13": "nāgadantaka pupphapaṭicchakatālapaṇṇaguḷakādīnaṃ pana chiddesu asokapiṇḍiyā vā antaresu pupphāni pavesetuṃ na doso.",
  "atk-vin01a:2485_14": "Etaṃ vedhimaṃ nāma na hoti.",
  "atk-vin01a:2485_15": "Dhammarajjuyampi eseva nayo.",
  "atk-vin01a:2486_0": "“Veṭhimaṃ” nāma pupphadāmapupphahatthakesu daṭṭhabbaṃ.",
  "atk-vin01a:2486_1": "Keci hi matthakadāmaṃ karontā heṭṭhā ghaṭakākāraṃ dassetuṃ pupphehi veṭhenti,",
  "atk-vin01a:2486_2": "keci aṭṭhaṭṭha vā dasa dasa vā uppalapupphādīni suttena vā vākena vā daṇḍakesu bandhitvā uppalahatthake vā padumahatthake vā karonti,",
  "atk-vin01a:2486_3": "taṃ sabbaṃ purimanayeneva na vaṭṭati.",
  "atk-vin01a:2486_4": "Sāmaṇerehi uppāṭetvā thale ṭhapitauppalādīni kāsāvena bhaṇḍikampi bandhituṃ na vaṭṭati.",
  "atk-vin01a:2486_5": "Tesaṃyeva pana vākena vā daṇḍakena vā bandhituṃ aṃsabhaṇḍikaṃ vā kātuṃ vaṭṭati.",
  "atk-vin01a:2486_6": "Aṃsabhaṇḍikā nāma khandhe ṭhapitakāsāvassa ubho ante āharitvā bhaṇḍikaṃ katvā tasmiṃ pasibbake viya pupphāni pakkhipanti,",
  "atk-vin01a:2486_7": "ayaṃ vuccati aṃsabhaṇḍikā,",
  "atk-vin01a:2486_8": "etaṃ kātuṃ vaṭṭati.",
  "atk-vin01a:2486_9": "Daṇḍakehi paduminipaṇṇaṃ vijjhitvā uppalādīni paṇṇena veṭhetvā gaṇhanti,",
  "atk-vin01a:2486_10": "tatrāpi pupphānaṃ upari paduminipaṇṇameva bandhituṃ vaṭṭati.",
  "atk-vin01a:2486_11": "Heṭṭhā daṇḍakaṃ pana bandhituṃ na vaṭṭati.",
  "atk-vin01a:2487_0": "“Pūrimaṃ” nāma mālāguṇe ca pupphapaṭe ca daṭṭhabbaṃ.",
  "atk-vin01a:2487_1": "Yo hi mālāguṇena cetiyaṃ vā bodhiṃ vā vedikaṃ vā parikkhipanto puna ānetvā pūrimaṭhānaṃ atikkāmeti,",
  "atk-vin01a:2487_2": "ettāvatāpi pūrimaṃ nāma hoti.",
  "atk-vin01a:2487_3": "Ko pana vādo anekakkhattuṃ parikkhipantassa,",
  "atk-vin01a:2487_4": "nāgadanta-",
  "atk-vin01a:2487_5": "kantarehi pavesetvā haranto olambakaṃ katvā puna nāgadantakaṃ parikkhipati,",
  "atk-vin01a:2487_6": "etampi pūrimaṃ nāma.",
  "atk-vin01a:2487_7": "Nāgadantake pana pupphavalayaṃ pavesetuṃ vaṭṭati.",
  "atk-vin01a:2487_8": "Mālāguṇehi pupphapaṭaṃ karonti.",
  "atk-vin01a:2487_9": "Tatrāpi ekameva mālāguṇaṃ harituṃ vaṭṭati.",
  "atk-vin01a:2487_10": "Puna paccāharato pūrimameva hoti,",
  "atk-vin01a:2487_11": "taṃ sabbaṃ purimanayeneva na vaṭṭati.",
  "atk-vin01a:2487_12": "Mālāguṇehi pana bahūhipi kataṃ pupphadāmaṃ labhitvā āsanamatthakādīsu bandhituṃ vaṭṭati.",
  "atk-vin01a:2487_13": "Atidīghaṃ pana mālāguṇaṃ ekavāraṃ haritvā vā parikkhipitvā vā puna aññassa bhikkhuno dātuṃ vaṭṭati.",
  "atk-vin01a:2487_14": "Tenāpi tatheva kātuṃ vaṭṭati.",
  "atk-vin01a:2488_0": "“Vāyimaṃ” nāma pupphajālapupphapaṭapuppharūpesu daṭṭhabbaṃ.",
  "atk-vin01a:2488_1": "Cetiyesu pupphajālaṃ karontassa ekamekamhi jālacchidde dukkaṭaṃ.",
  "atk-vin01a:2488_2": "Bhitticchattabodhitthambhādīsupi eseva nayo.",
  "atk-vin01a:2488_3": "Pupphapaṭaṃ pana parehi pūritampi vāyituṃ na labbhati.",
  "atk-vin01a:2488_4": "Gopphimapuppheheva hatthiassādirūpakāni karonti,",
  "atk-vin01a:2488_5": "tānipi vāyimaṭṭhāne tiṭṭhanti.",
  "atk-vin01a:2488_6": "Purimanayeneva sabbaṃ na vaṭṭati.",
  "atk-vin01a:2488_7": "Aññehi kataparicchede pana pupphāni ṭhapentena hatthiassādirūpakampi kātuṃ vaṭṭati.",
  "atk-vin01a:2488_8": "Mahāpaccariyaṃ pana kalambakena aḍḍhacandakena ca saddhiṃ aṭṭhapupphavikatiyo vuttā.",
  "atk-vin01a:2488_9": "Tattha kalambakoti aḍḍhacandakantare ghaṭikadāmaolambako vutto.",
  "atk-vin01a:2488_10": "“Aḍḍhacandako”ti aḍḍhacandākārena mālāguṇaparikkhepo.",
  "atk-vin01a:2488_11": "Tadubhayampi pūrimeyeva paviṭṭhaṃ.",
  "atk-vin01a:2488_12": "Kurundiyaṃ pana “dve tayo mālāguṇe ekato katvā pupphadāmakaraṇampi vāyimaṃyevā”ti vuttaṃ.",
  "atk-vin01a:2488_13": "Tampi idha pūrimaṭṭhāneyeva paviṭṭhaṃ,",
  "atk-vin01a:2488_14": "na kevalañca pupphaguḷadāmameva piṭṭhamayadāmampi geṇḍukapupphadāmampi kurundiyaṃ vuttaṃ,",
  "atk-vin01a:2488_15": "kharapattadāmampi sikkhāpadassa sādhāraṇattā bhikkhūnampi bhikkhunīnampi neva kātuṃ na kārāpetuṃ vaṭṭati.",
  "atk-vin01a:2488_16": "Pūjānimittaṃ pana kappiyavacanaṃ sabbattha vattuṃ vaṭṭati.",
  "atk-vin01a:2488_17": "Pariyāyaobhāsanimittakammāni vaṭṭantiyeva.",
  "atk-vin01a:2489_0": "Tuvaṭṭentīti nipajjanti.",
  "atk-vin01a:2489_1": "Lāsentīti pītiyā uppilavamānā viya uṭṭhahitvā lāsiyanāṭakaṃ nāṭenti,",
  "atk-vin01a:2489_2": "recakaṃ denti.",
  "atk-vin01a:2489_3": "Naccantiyāpi naccantīti yadā nāṭakitthī naccati,",
  "atk-vin01a:2489_4": "tadā tepi tassā purato vā pacchato vā gacchantā naccanti.",
  "atk-vin01a:2489_5": "Naccantiyāpi gāyantīti yadā sā naccati,",
  "atk-vin01a:2489_6": "tadā naccānurūpaṃ gāyanti.",
  "atk-vin01a:2489_7": "Esa nayo sabbattha.",
  "atk-vin01a:2489_8": "Aṭṭhapadepi kīḷantīti aṭṭhapadaphalake jūtaṃ kīḷanti.",
  "atk-vin01a:2489_9": "Tathā dasapade,",
  "atk-vin01a:2489_10": "ākāsepīti aṭṭhapadadasapadesu viya ākāseyeva kīḷanti.",
  "atk-vin01a:2489_11": "Parihārapathepīti bhūmiyaṃ nānāpathamaṇḍalaṃ katvā tattha pariharitabbapathaṃ pariharantā kīḷanti.",
  "atk-vin01a:2489_12": "Santikāyapi kīḷantīti santikakīḷāya kīḷanti,",
  "atk-vin01a:2489_13": "ekajjhaṃ ṭhapitā sāriyo vā pāsāṇasakkharāyo vā acālentā nakheneva apanenti ca upanenti ca,",
  "atk-vin01a:2489_14": "sace tattha kāci calati,",
  "atk-vin01a:2489_15": "parājayo hoti.",
  "atk-vin01a:2489_16": "Khalikāyāti jūtaphalake pāsakakīḷāya kīḷanti.",
  "atk-vin01a:2489_17": "Ghaṭikāyāti ghaṭikā vuccati daṇḍakakīḷā,",
  "atk-vin01a:2489_18": "tāya kīḷanti.",
  "atk-vin01a:2489_19": "Dīghadaṇḍakena rassadaṇḍakaṃ paharantā vicaranti.",
  "atk-vin01a:2490_0": "Salākahatthenāti lākhāya vā mañjaṭṭhiyā vā piṭṭhaudake vā salākahatthaṃ temetvā “kiṃ hotū”ti bhūmiyaṃ",
  "atk-vin01a:2490_1": "vā bhittiyaṃ vā taṃ paharitvā hatthiassādīrūpāni dassentā kīḷanti.",
  "atk-vin01a:2490_2": "Akkhenāti guḷena.",
  "atk-vin01a:2490_3": "Paṅgacīrenāti paṅgacīraṃ vuccati paṇṇanāḷikā,",
  "atk-vin01a:2490_4": "taṃ dhamantā kīḷanti.",
  "atk-vin01a:2490_5": "Vaṅkakenāti gāmadārakānaṃ kīḷanakena khuddakanaṅgalena.",
  "atk-vin01a:2490_6": "Mokkhacikāyāti mokkhacikā vuccati samparivattakakīḷā,",
  "atk-vin01a:2490_7": "ākāse vā daṇḍaṃ gahetvā,",
  "atk-vin01a:2490_8": "bhūmiyaṃ vā sīsaṃ ṭhapetvā heṭṭhupariyabhāvena parivattantā kīḷantīti attho.",
  "atk-vin01a:2490_9": "Ciṅgulakenāti ciṅgulakaṃ vuccati tālapaṇṇādīhi kataṃ vātappahārena paribbhamanacakkaṃ,",
  "atk-vin01a:2490_10": "tena kīḷanti.",
  "atk-vin01a:2490_11": "Pattāḷhakenāti pattāḷhakaṃ vuccati paṇṇanāḷi,",
  "atk-vin01a:2490_12": "tāya vālikādīni minantā kīḷanti.",
  "atk-vin01a:2490_13": "Rathakenāti khuddakarathena.",
  "atk-vin01a:2490_14": "Dhanukenāti khuddakadhanunā.",
  "atk-vin01a:2491_0": "Akkharikāyāti akkharikā vuccati ākāse vā piṭṭhiyaṃ vā akkharajānanakīḷā,",
  "atk-vin01a:2491_1": "tāya kīḷanti.",
  "atk-vin01a:2491_2": "Manesikāyāti manesikā vuccati manasā cintitajānanakīḷā,",
  "atk-vin01a:2491_3": "tāya kīḷanti.",
  "atk-vin01a:2491_4": "Yathāvajjenāti yathāvajjaṃ vuccati kāṇakuṇikakhañjādīnaṃ yaṃ yaṃ vajjaṃ taṃ taṃ payojetvā dassanakīḷā tāya kīḷanti,",
  "atk-vin01a:2491_5": "velambhakā viya.",
  "atk-vin01a:2491_6": "Hatthismimpi sikkhantīti hatthinimittaṃ yaṃ sippaṃ sikkhitabbaṃ,",
  "atk-vin01a:2491_7": "taṃ sikkhanti.",
  "atk-vin01a:2491_8": "Eseva nayo assādīsu.",
  "atk-vin01a:2491_9": "Dhāvantipīti parammukhā gacchantā dhāvanti.",
  "atk-vin01a:2491_10": "Ādhāvantipīti yattakaṃ dhāvanti,",
  "atk-vin01a:2491_11": "tattakameva abhimukhā puna āgacchantā ādhāvanti.",
  "atk-vin01a:2491_12": "Nibbujjhantīti mallayuddhaṃ karonti.",
  "atk-vin01a:2491_13": "Nalāṭikampi dentīti “sādhu, sādhu,",
  "atk-vin01a:2491_14": "bhaginī”ti attano nalāṭe aṅguliṃ ṭhapetvā tassā nalāṭe ṭhapenti.",
  "atk-vin01a:2491_15": "Vividhampi anācāraṃ ācarantīti aññampi pāḷiyaṃ anāgataṃ mukhaḍiṇḍimādivividhaṃ anācāraṃ ācaranti.",
  "atk-vin01a:2492_0": "432.",
  "atk-vin01a:2492_1": "Pāsādikenāti pasādāvahena,",
  "atk-vin01a:2492_2": "sāruppena samaṇānucchavikena.",
  "atk-vin01a:2492_3": "Abhikkantenāti gamanena.",
  "atk-vin01a:2492_4": "Paṭikkantenāti nivattanena.",
  "atk-vin01a:2492_5": "Ālokitenāti purato dassanena.",
  "atk-vin01a:2492_6": "Vilokitenāti ito cito ca dassanena.",
  "atk-vin01a:2492_7": "Samiñjitenāti pabbasaṅkocanena.",
  "atk-vin01a:2492_8": "Pasāritenāti tesaṃyeva pasāraṇena.",
  "atk-vin01a:2492_9": "Sabbattha itthambhūtākhyānatthe karaṇavacanaṃ,",
  "atk-vin01a:2492_10": "satisampajaññehi abhisaṅkhatattā pāsādika abhikkanta-",
  "atk-vin01a:2492_11": "paṭikkanta- ālokita- vilokita-",
  "atk-vin01a:2492_12": "samiñjita-",
  "atk-vin01a:2492_13": "pasārito hutvāti vuttaṃ hoti.",
  "atk-vin01a:2492_14": "Okkhittacakkhūti heṭṭhā-",
  "atk-vin01a:2492_15": "khittacakkhu.",
  "atk-vin01a:2492_16": "Iriyāpathasampannoti tāya pāsādikaabhikkantāditāya sampannairiyāpatho.",
  "atk-vin01a:2493_0": "Kvāyanti ko ayaṃ.",
  "atk-vin01a:2493_1": "Abalabalo viyāti abalo kira bondo vuccati,",
  "atk-vin01a:2493_2": "atisayatthe ca idaṃ āmeḍitaṃ,",
  "atk-vin01a:2493_3": "tasmā atibondo viyāti vuttaṃ hoti.",
  "atk-vin01a:2493_4": "Mandamandoti abhikkantādīnaṃ anuddhatatāya atimando.",
  "atk-vin01a:2493_5": "Atisaṇhoti evaṃ guṇameva dosato dassenti.",
  "atk-vin01a:2493_6": "Bhākuṭikabhākuṭiko viyāti okkhittacakkhutāya bhakuṭiṃ katvā saṅkuṭitamukho kupito viya vicaratīti maññamānā vadanti.",
  "atk-vin01a:2493_7": "Saṇhāti nipuṇā,",
  "atk-vin01a:2493_8": "“amma tāta bhaginī”ti evaṃ upāsakajanaṃ yuttaṭṭhāne upanetuṃ chekā,",
  "atk-vin01a:2493_9": "na yathā ayaṃ;",
  "atk-vin01a:2493_10": "evaṃ abalabalo viyāti adhippāyo.",
  "atk-vin01a:2493_11": "Sakhilāti sākhalyena yuttā.",
  "atk-vin01a:2493_12": "Sukhasambhāsāti idaṃ purimassa kāraṇavacanaṃ.",
  "atk-vin01a:2493_13": "Yesañhi sukhasambhāsā sammodanīyakathā nelā hoti kaṇṇasukhā,",
  "atk-vin01a:2493_14": "te sakhilāti vuccanti.",
  "atk-vin01a:2493_15": "Tenāhaṃsu –",
  "atk-vin01a:2493_16": "“sakhilā sukhasambhāsā”ti.",
  "atk-vin01a:2493_17": "Ayaṃ panettha adhippāyo –",
  "atk-vin01a:2493_18": "amhākaṃ ayyā upāsake disvā madhuraṃ sammodanīyaṃ kathaṃ kathenti,",
  "atk-vin01a:2493_19": "tasmā sakhilā sukhasambhāsā,",
  "atk-vin01a:2493_20": "na yathā ayaṃ;",
  "atk-vin01a:2493_21": "evaṃ mandamandā viyāti.",
  "atk-vin01a:2493_22": "Mihitapubbaṅgamāti mihitaṃ pubbaṅgamaṃ etesaṃ vacanassāti mihitapubbaṅgamā,",
  "atk-vin01a:2493_23": "paṭhamaṃ sitaṃ katvā pacchā vadantīti attho.",
  "atk-vin01a:2493_24": "Ehisvāgatavādinoti upāsakaṃ disvā “ehi svāgataṃ tavā”ti evaṃvādino,",
  "atk-vin01a:2493_25": "na yathā ayaṃ;",
  "atk-vin01a:2493_26": "evaṃ saṅkuṭitamukhatāya bhākuṭikabhākuṭikā viya evaṃ mihitapubbaṅgamāditāya abhākuṭikabhāvaṃ atthato dassetvā puna sarūpenapi dassento āhaṃsu –",
  "atk-vin01a:2493_27": "“abhākuṭikā uttānamukhā pubbabhāsino”ti.",
  "atk-vin01a:2493_28": "Uppaṭipāṭiyā vā tiṇṇampi ākārānaṃ abhāvadassanametanti veditabbaṃ. Kathaṃ?",
  "atk-vin01a:2493_29": "Ettha hi “abhākuṭikā”ti iminā bhākuṭikabhākuṭikākārassa abhāvo dassito.",
  "atk-vin01a:2493_30": "“Uttānamukhā”ti iminā mandamandākārassa,",
  "atk-vin01a:2493_31": "ye hi cakkhūni ummiletvā ālokanena uttānamukhā honti,",
  "atk-vin01a:2493_32": "na te mandamandā.",
  "atk-vin01a:2493_33": "Pubbabhāsinoti iminā abalabalākārassa abhāvo dassito,",
  "atk-vin01a:2493_34": "ye hi ābhāsanakusalatāya “amma tātā”ti paṭhamataraṃ ābhāsanti,",
  "atk-vin01a:2493_35": "na te abalabalāti.",
  "atk-vin01a:2494_0": "Ehi, bhante,",
  "atk-vin01a:2494_1": "gharaṃ gamissāmāti so kira upāsako “na kho, āvuso,",
  "atk-vin01a:2494_2": "piṇḍo labbhatī”ti vutte “tumhākaṃ bhikkhūhiyeva etaṃ kataṃ,",
  "atk-vin01a:2494_3": "sakalampi gāmaṃ vicarantā na lacchathā”ti vatvā piṇḍapātaṃ dātukāmo “ehi, bhante,",
  "atk-vin01a:2494_4": "gharaṃ gamissāmā”ti āha.",
  "atk-vin01a:2494_5": "Kiṃ panāyaṃ payuttavācā hoti,",
  "atk-vin01a:2494_6": "na hotīti? Na hoti.",
  "atk-vin01a:2494_7": "Pucchitapañho nāmāyaṃ kathetuṃ vaṭṭati.",
  "atk-vin01a:2494_8": "Tasmā idāni cepi pubbaṇhe vā sāyanhe vā antaragharaṃ paviṭṭhaṃ bhikkhuṃ koci puccheyya – “kasmā, bhante,",
  "atk-vin01a:2494_9": "carathā”ti?",
  "atk-vin01a:2494_10": "Yenatthena carati,",
  "atk-vin01a:2494_11": "taṃ ācikkhitvā “laddhaṃ na laddha”nti vutte sace na laddhaṃ,",
  "atk-vin01a:2494_12": "“na laddha”nti vatvā yaṃ so deti,",
  "atk-vin01a:2494_13": "taṃ gahetuṃ vaṭṭati.",
  "atk-vin01a:2495_0": "Duṭṭhoti na pasādādīnaṃ vināsena duṭṭho,",
  "atk-vin01a:2495_1": "puggalavasena duṭṭho.",
  "atk-vin01a:2495_2": "Dānapathānīti dānāniyeva vuccanti.",
  "atk-vin01a:2495_3": "Atha vā dānapathānīti dānanibaddhāni dānavattānīti vuttaṃ hoti.",
  "atk-vin01a:2495_4": "Upacchinnānīti dāyakehi upacchinnāni,",
  "atk-vin01a:2495_5": "na te tāni etarahi denti.",
  "atk-vin01a:2495_6": "Riñcantīti visuṃ honti nānā honti,",
  "atk-vin01a:2495_7": "pakkamantīti vuttaṃ hoti.",
  "atk-vin01a:2495_8": "Saṇṭhaheyyāti sammā tiṭṭheyya,",
  "atk-vin01a:2495_9": "pesalānaṃ bhikkhūnaṃ patiṭṭhā bhaveyya.",
  "atk-vin01a:2496_0": "Evamāvusoti kho so bhikkhu saddhassa pasannassa upāsakassa sāsanaṃ sampaṭicchi.",
  "atk-vin01a:2496_1": "Evarūpaṃ kira sāsanaṃ kappiyaṃ harituṃ vaṭṭati,",
  "atk-vin01a:2496_2": "tasmā “mama vacanena bhagavato pāde vandathā”ti vā “cetiyaṃ paṭimaṃ bodhiṃ saṅghattheraṃ vandathā”ti vā “cetiye gandhapūjaṃ karotha,",
  "atk-vin01a:2496_3": "pupphapūjaṃ karothā”ti vā “bhikkhū sannipātetha,",
  "atk-vin01a:2496_4": "dānaṃ dassāma,",
  "atk-vin01a:2496_5": "dhammaṃ sossāmāti vā īdisesu sāsanesu kukkuccaṃ na kātabbaṃ.",
  "atk-vin01a:2496_6": "Kappiyasāsanāni etāni na gihīnaṃ gihikammapaṭisaṃyuttānīti.",
  "atk-vin01a:2496_7": "Kuto ca tvaṃ, bhikkhu,",
  "atk-vin01a:2496_8": "āgacchasīti nisinno so bhikkhu na āgacchati atthato pana āgato hoti;",
  "atk-vin01a:2496_9": "evaṃ santepi vattamānasamīpe vattamānavacanaṃ labbhati,",
  "atk-vin01a:2496_10": "tasmā na doso.",
  "atk-vin01a:2496_11": "Pariyosāne “tato ahaṃ bhagavā āgacchāmī”ti etthāpi vacane eseva nayo.",
  "atk-vin01a:2497_0": "433.",
  "atk-vin01a:2497_1": "Paṭhamaṃ assajipunabbasukā bhikkhū codetabbāti “mayaṃ tumhe vattukāmā”ti okāsaṃ kāretvā vatthunā ca āpattiyā ca codetabbā.",
  "atk-vin01a:2497_2": "Codetvā yaṃ na saranti,",
  "atk-vin01a:2497_3": "taṃ sāretabbā.",
  "atk-vin01a:2497_4": "Sace vatthuñca āpattiñca paṭijānanti,",
  "atk-vin01a:2497_5": "āpattimeva vā paṭijānanti,",
  "atk-vin01a:2497_6": "na vatthuṃ,",
  "atk-vin01a:2497_7": "āpattiṃ ropetabbā.",
  "atk-vin01a:2497_8": "Atha vatthumeva paṭijānanti, nāpattiṃ;",
  "atk-vin01a:2497_9": "evampi “imasmiṃ vatthusmiṃ ayaṃ nāma āpattī”ti ropetabbā eva.",
  "atk-vin01a:2497_10": "Yadi neva vatthuṃ,",
  "atk-vin01a:2497_11": "nāpattiṃ paṭijānanti,",
  "atk-vin01a:2497_12": "āpattiṃ na ropetabbā ayamettha vinicchayo.",
  "atk-vin01a:2497_13": "Yathāpaṭiññāya pana āpattiṃ ropetvā;",
  "atk-vin01a:2497_14": "evaṃ pabbājanīyakammaṃ kātabbanti dassento “byattena bhikkhunā”tiādimāha,",
  "atk-vin01a:2497_15": "taṃ uttānatthameva.",
  "atk-vin01a:2498_0": "Evaṃ pabbājanīyakammakatena bhikkhunā yasmiṃ vihāre vasantena yasmiṃ gāme kuladūsakakammaṃ kataṃ hoti,",
  "atk-vin01a:2498_1": "tasmiṃ vihāre vā tasmiṃ gāme vā na vasitabbaṃ.",
  "atk-vin01a:2498_2": "Tasmiṃ vihāre vasantena sāmantagāmepi piṇḍāya na caritabbaṃ.",
  "atk-vin01a:2498_3": "Sāmantavihārepi vasantena tasmiṃ gāme piṇḍāya na caritabbaṃ.",
  "atk-vin01a:2498_4": "Upatissatthero pana “bhante nagaraṃ nāma mahantaṃ dvādasayojanikampi hotī”ti antevāsikehi vutto “yassā",
  "atk-vin01a:2498_5": "vīthiyā kuladūsakakammaṃ kataṃ tattheva vārita”nti āha.",
  "atk-vin01a:2498_6": "Tato “vīthipi mahatī nagarappamāṇāva hotī”ti vutto “yassā gharapaṭipāṭiyā”ti āha,",
  "atk-vin01a:2498_7": "“gharapaṭipāṭīpi vīthippamāṇāva hotī”ti vutto ito cito ca satta gharāni vāritānī”ti āha.",
  "atk-vin01a:2498_8": "Taṃ pana sabbaṃ therassa manorathamattameva.",
  "atk-vin01a:2498_9": "Sacepi vihāro tiyojanaparamo hoti dvādasayojanaparamañca nagaraṃ,",
  "atk-vin01a:2498_10": "neva vihāre vasituṃ labbhati,",
  "atk-vin01a:2498_11": "na nagare caritunti.",
  "atk-vin01a:2499_0": "435.",
  "atk-vin01a:2499_1": "Te saṅghena pabbājanīyakammakatāti kathaṃ saṅgho tesaṃ kammaṃ akāsi?",
  "atk-vin01a:2499_2": "Na gantvāva ajjhottharitvā akāsi,",
  "atk-vin01a:2499_3": "atha kho kulehi nimantetvā saṅghabhattesu kayiramānesu tasmiṃ tasmiṃ ṭhāne therā samaṇapaṭipadaṃ kathetvā “ayaṃ samaṇo,",
  "atk-vin01a:2499_4": "ayaṃ assamaṇo”ti manusse saññāpetvā ekaṃ dve bhikkhū sīmaṃ pave setvā etenevupāyena sabbesaṃ pabbājanīyakammaṃ akaṃsūti.",
  "atk-vin01a:2499_5": "Evaṃ pabbājanīyakammakatassa ca aṭṭhārasa vattāni pūretvā yācantassa kammaṃ paṭippassambhetabbaṃ.",
  "atk-vin01a:2499_6": "Paṭippassaddhakammenāpi ca tena yesu kulesu pubbe kuladūsakakammaṃ kataṃ,",
  "atk-vin01a:2499_7": "tato paccayā na gahetabbā,",
  "atk-vin01a:2499_8": "āsavakkhayappattenāpi na gahetabbā,",
  "atk-vin01a:2499_9": "akappiyāva honti.",
  "atk-vin01a:2499_10": "“Kasmā na gaṇhathā”ti pucchitena “pubbe evaṃ katattā”ti vutte,",
  "atk-vin01a:2499_11": "sace vadanti “na mayaṃ tena kāraṇena dema idāni sīlavantatāya demā”ti gahetabbā.",
  "atk-vin01a:2499_12": "Pakatiyā dānaṭṭhāneyeva kuladūsakakammaṃ kataṃ hoti.",
  "atk-vin01a:2499_13": "Tato pakatidānameva gahetuṃ vaṭṭati,",
  "atk-vin01a:2499_14": "yaṃ vaḍḍhetvā denti,",
  "atk-vin01a:2499_15": "taṃ na vaṭṭati.",
  "atk-vin01a:2500_0": "Na sammā vattantīti te pana assajipunabbasukā aṭṭhārasasu vattesu sammā na vattanti.",
  "atk-vin01a:2500_1": "Na lomaṃ pātentīti anulomapaṭipadaṃ appaṭipajjanatāya na pannalomā honti.",
  "atk-vin01a:2500_2": "Na netthāraṃ vattantīti attano nittharaṇamaggaṃ na paṭipajjanti.",
  "atk-vin01a:2500_3": "Na bhikkhū khamāpentīti “dukkaṭaṃ, bhante, amhehi,",
  "atk-vin01a:2500_4": "na puna evaṃ karissāma,",
  "atk-vin01a:2500_5": "khamatha amhāka”nti evaṃ bhikkhūnaṃ khamāpanaṃ na karonti.",
  "atk-vin01a:2500_6": "Akkosantīti kārakasaṅghaṃ dasahi akkosavatthūhi akkosanti.",
  "atk-vin01a:2500_7": "Paribhāsantīti bhayaṃ nesaṃ dassenti.",
  "atk-vin01a:2500_8": "Chandagāmitā…pe…",
  "atk-vin01a:2500_9": "bhayagāmitā pāpentīti ete chandagāmino ca…pe…",
  "atk-vin01a:2500_10": "bhayagāmino cāti evaṃ chandagāmitāyapi…pe…",
  "atk-vin01a:2500_11": "bhayagāmitāyapi pāpenti,",
  "atk-vin01a:2500_12": "yojentīti attho.",
  "atk-vin01a:2500_13": "Pakkamantīti tesaṃ parivāresu pañcasu samaṇasatesu ekacce disā pakkamanti.",
  "atk-vin01a:2500_14": "Vibbhamantīti ekacce gihī honti.",
  "atk-vin01a:2500_15": "Kathañhi nāma assajipunabbasukā bhikkhūti ettha dvinnaṃ pamokkhānaṃ vasena sabbepi “assajipunabbasukā”ti vuttā.",
  "atk-vin01a:2501_0": "436- 7.",
  "atk-vin01a:2501_1": "Gāmaṃ vāti ettha nagarampi gāmaggahaṇeneva gahitaṃ.",
  "atk-vin01a:2501_2": "Tenassa padabhājane “gāmopi nigamopi nagarampi gāmo ceva nigamo cā”ti vuttaṃ.",
  "atk-vin01a:2501_3": "Tattha apākāraparikkhepo saāpaṇo nigamoti veditabbo.",
  "atk-vin01a:2502_0": "Kulāni dūsetīti kuladūsako.",
  "atk-vin01a:2502_1": "Dūsento ca na asucikaddamādīhi dūseti,",
  "atk-vin01a:2502_2": "atha kho attano duppaṭipattiyā tesaṃ pasādaṃ vināseti.",
  "atk-vin01a:2502_3": "Tenevassa padabhājane “pupphena vā”tiādi vuttaṃ.",
  "atk-vin01a:2502_4": "Tattha yo haritvā vā harāpetvā vā pakkositvā vā pakkosāpetvā vā sayaṃ vā upagatānaṃ yaṃkiñci attano santakaṃ pupphaṃ kulasaṅgahatthāya deti, dukkaṭaṃ.",
  "atk-vin01a:2502_5": "Parasantakaṃ deti,",
  "atk-vin01a:2502_6": "dukkaṭameva.",
  "atk-vin01a:2502_7": "Theyyacittena deti,",
  "atk-vin01a:2502_8": "bhaṇḍagghena kāretabbo.",
  "atk-vin01a:2502_9": "Eseva nayo saṅghikepi.",
  "atk-vin01a:2502_10": "Ayaṃ pana viseso,",
  "atk-vin01a:2502_11": "senāsanatthāya niyāmitaṃ issaravatāya dadato thullaccayaṃ.",
  "atk-vin01a:2503_0": "Pupphaṃ nāma kassa dātuṃ vaṭṭati,",
  "atk-vin01a:2503_1": "kassa na vaṭṭatīti?",
  "atk-vin01a:2503_2": "Mātāpitūnnaṃ tāva haritvāpi harāpetvāpi pakkositvāpi pakkosāpetvāpi dātuṃ vaṭṭati,",
  "atk-vin01a:2503_3": "sesañātakānaṃ pakkosāpetvāva.",
  "atk-vin01a:2503_4": "Tañca kho vatthupūjanatthāya,",
  "atk-vin01a:2503_5": "maṇḍanatthāya pana sivaliṅgādipūjanatthāya vā kassacipi dātuṃ na vaṭṭati.",
  "atk-vin01a:2503_6": "Mātāpitūnañca harāpentena ñātisāmaṇereheva harāpetabbaṃ.",
  "atk-vin01a:2503_7": "Itare pana yadi sayameva icchanti, vaṭṭati.",
  "atk-vin01a:2503_8": "Sammatena pupphabhājakena bhājanakāle sampattānaṃ sāmaṇerānaṃ upaḍḍhabhāgaṃ dātuṃ vaṭṭati.",
  "atk-vin01a:2503_9": "Kurundiyaṃ sampattagihīnaṃ upaḍḍhabhāgaṃ.",
  "atk-vin01a:2503_10": "Mahāpaccariyaṃ “cūḷakaṃ dātuṃ vaṭṭatī”ti vuttaṃ.",
  "atk-vin01a:2503_11": "Asammatena apaloketvā dātabbaṃ.",
  "atk-vin01a:2504_0": "Ācariyupajjhāyesu sagāravā sāmaṇerā bahūni pupphāni āharitvā rāsiṃ katvā ṭhapenti,",
  "atk-vin01a:2504_1": "therā pātova sampattānaṃ saddhivihārikādīnaṃ upāsakānaṃ vā “tvaṃ idaṃ gaṇha,",
  "atk-vin01a:2504_2": "tvaṃ idaṃ gaṇhā”ti denti,",
  "atk-vin01a:2504_3": "pupphadānaṃ nāma na hoti.",
  "atk-vin01a:2504_4": "“Cetiyaṃ pūjessāmā”ti gahetvā gacchantāpi pūjaṃ karontāpi tattha tattha sampattānaṃ cetiyapūjanatthāya denti,",
  "atk-vin01a:2504_5": "etampi pupphadānaṃ nāma na hoti.",
  "atk-vin01a:2504_6": "Upāsake akkapupphādīhi pūjente disvā “vihāre kaṇikārapupphādīni atthi,",
  "atk-vin01a:2504_7": "upāsakā tāni gahetvā pūjethā”ti vattumpi vaṭṭati.",
  "atk-vin01a:2504_8": "Bhikkhū pupphapūjaṃ katvā divātaraṃ gāmaṃ paviṭṭhe “kiṃ, bhante,",
  "atk-vin01a:2504_9": "atidivā paviṭṭhatthā”ti pucchanti,",
  "atk-vin01a:2504_10": "“vihāre bahūni pupphāni pūjaṃ akarimhā”ti vadanti.",
  "atk-vin01a:2504_11": "Manussā “bahūni kira vihāre pupphānī”ti punadivase pahūtaṃ khādanīyaṃ bhojanīyaṃ gahetvā vihāraṃ gantvā pupphapūjañca karonti,",
  "atk-vin01a:2504_12": "dānañca denti, vaṭṭati.",
  "atk-vin01a:2504_13": "Manussā “mayaṃ, bhante,",
  "atk-vin01a:2504_14": "asukadivasaṃ nāma pūjessāmā”ti pupphavāraṃ yācitvā anuññātadivase āgacchanti,",
  "atk-vin01a:2504_15": "sāmaṇerehi ca pageva pupphāni ocinitvā ṭhapitāni honti,",
  "atk-vin01a:2504_16": "te rukkhesu pupphāni apassantā “kuhiṃ, bhante,",
  "atk-vin01a:2504_17": "pupphānī”ti vadanti,",
  "atk-vin01a:2504_18": "sāmaṇerehi ocinitvā ṭhapitāni tumhe pana pūjetvā gacchatha,",
  "atk-vin01a:2504_19": "saṅgho aññaṃ divasaṃ pūjessatīti.",
  "atk-vin01a:2504_20": "Te pūjetvā dānaṃ datvā gacchanti, vaṭṭati.",
  "atk-vin01a:2504_21": "Mahāpaccariyaṃ pana kurundiyañca “therā sāmaṇerehi dāpetuṃ na labhanti.",
  "atk-vin01a:2504_22": "Sace sayameva tāni pupphāni tesaṃ denti, vaṭṭati.",
  "atk-vin01a:2504_23": "Therehi pana ‘sāmaṇerehi ocinitvā ṭhapitānī’ti ettakameva vattabba”nti vuttaṃ.",
  "atk-vin01a:2504_24": "Sace pana pupphavāraṃ yācitvā anocitesu pupphesu yāgubhattādīni ādāya āgantvā sāmaṇere “ocinitvā dethā”ti vadanti.",
  "atk-vin01a:2504_25": "Ñātakasāmaṇerānaṃyeva ocinitvā dātuṃ vaṭṭati.",
  "atk-vin01a:2504_26": "Aññātake ukkhipitvā rukkhasākhāya ṭhapenti,",
  "atk-vin01a:2504_27": "na orohitvā palāyitabbaṃ,",
  "atk-vin01a:2504_28": "ocinitvā dātuṃ vaṭṭati.",
  "atk-vin01a:2504_29": "Sace pana koci dhammakathiko “bahūni upāsakā vihāre pupphāni yāgubhattādīni ādāya gantvā pupphapūjaṃ karothā”ti vadati,",
  "atk-vin01a:2504_30": "tasseva na kappatīti mahāpaccariyañca kurundiyañca vuttaṃ.",
  "atk-vin01a:2504_31": "Mahāaṭṭhakathāyaṃ pana “etaṃ akappiyaṃ na vaṭṭatī”ti avisesena vuttaṃ.",
  "atk-vin01a:2505_0": "Phalampi attano santakaṃ vuttanayeneva mātāpitūnaṃñca sesañātakānañca dātuṃ vaṭṭati.",
  "atk-vin01a:2505_1": "Kulasaṅgahatthāya pana dentassa vuttanayeneva attano santake parasantake saṅghike senāsanatthāya niyāmite ca dukkaṭādīni veditabbāni.",
  "atk-vin01a:2505_2": "Attano santakaṃyeva gilānamanussānaṃ vā sampattaissarānaṃ vā khīṇaparibbayānaṃ vā dātuṃ vaṭṭati,",
  "atk-vin01a:2505_3": "phaladānaṃ na hoti.",
  "atk-vin01a:2505_4": "Phalabhājakenāpi sammatena saṅghassa phalabhājanakāle sampattamanussānaṃ upaḍḍhabhāgaṃ dātuṃ vaṭṭati.",
  "atk-vin01a:2505_5": "Asammatena apaloketvā dātabbaṃ.",
  "atk-vin01a:2505_6": "Saṅghārāmepi phalaparicchedena vā rukkhaparicchedena vā katikā kātabbā.",
  "atk-vin01a:2505_7": "Tato gilānamanussānaṃ vā aññesaṃ vā phalaṃ yācantānaṃ yathāparicchedena cattāri pañca phalāni dātabbāni.",
  "atk-vin01a:2505_8": "Rukkhā vā dassetabbā “ito gahetuṃ labbhatī”ti.",
  "atk-vin01a:2505_9": "“Igha phalāni sundarāni,",
  "atk-vin01a:2505_10": "ito gaṇhathā”ti evaṃ pana na vattabbaṃ.",
  "atk-vin01a:2506_0": "Cuṇṇenāti ettha attano santakaṃ sirīsacuṇṇaṃ vā aññaṃ vā kasāvaṃ yaṃkiñci kulasaṅgahatthāya deti, dukkaṭaṃ.",
  "atk-vin01a:2506_1": "Parasantakādīsupi vuttanayeneva vinicchayo veditabbo.",
  "atk-vin01a:2506_2": "Ayaṃ pana viseso –",
  "atk-vin01a:2506_3": "idha saṅghassa rakkhitagopitāpi rukkhacchalli garubhaṇḍameva.",
  "atk-vin01a:2506_4": "Mattikadantakaṭṭhaveḷūsupi garubhaṇḍūpagaṃ ñatvā cuṇṇe vuttanayeneva vinicchayo veditabbo.",
  "atk-vin01a:2506_5": "Paṇṇadānaṃ pana ettha na āgataṃ,",
  "atk-vin01a:2506_6": "tampi vuttanayeneva veditabbaṃ.",
  "atk-vin01a:2506_7": "Paratopi garubhaṇḍavinicchaye sabbaṃ vitthārena vaṇṇayissāma.",
  "atk-vin01a:2507_0": "Vejjikāya vāti ettha vejjakammavidhi tatiyapārājikavaṇṇanāyaṃ vuttanayeneva veditabbo.",
  "atk-vin01a:2508_0": "Jaṅghapesanikenāti ettha jaṅghapesaniyanti gihīnaṃ dūteyyasāsanaharaṇakammaṃ vuccati,",
  "atk-vin01a:2508_1": "taṃ na kātabbaṃ.",
  "atk-vin01a:2508_2": "Gihīnañhi sāsanaṃ gahetvā gacchantassa pade pade dukkaṭaṃ.",
  "atk-vin01a:2508_3": "Taṃ kammaṃ nissāya laddhabhojanaṃ bhuñjantassāpi ajjhohāre ajjhohāre dukkaṭaṃ.",
  "atk-vin01a:2508_4": "Paṭhamaṃ sāsanaṃ aggahetvāpi pacchā “ayaṃ dāni so gāmo handa taṃ sāsanaṃ ārocemī”ti maggā okkamantassāpi pade pade dukkaṭaṃ.",
  "atk-vin01a:2508_5": "Sāsanaṃ ārocetvā laddhabhojanaṃ bhuñjato purimanayeneva dukkaṭaṃ.",
  "atk-vin01a:2508_6": "Sāsanaṃ aggahetvā āgatena pana “bhante tasmiṃ gāme itthannāmassa kā pavattī”ti pucchiyamānena kathetuṃ vaṭṭati,",
  "atk-vin01a:2508_7": "pucchitapañhe doso natthi.",
  "atk-vin01a:2508_8": "Pañcannaṃ pana sahadhammikānaṃ mātāpitūnaṃ paṇḍupalāsassa attano veyyāvaccakarassa ca sāsanaṃ harituṃ vaṭṭati,",
  "atk-vin01a:2508_9": "gihīnañca pubbe vuttappakāraṃ kappiyasāsanaṃ.",
  "atk-vin01a:2508_10": "Idañhi jaṅghapesaniyakammaṃ nāma na hoti.",
  "atk-vin01a:2508_11": "Imehi pana aṭṭhahi kuladūsakakammehi uppannapaccayā pañcannampi sahadhammikānaṃ na kappanti,",
  "atk-vin01a:2508_12": "abhūtārocanarūpiyasaṃvohārehi uppannapaccayasadisāva honti.",
  "atk-vin01a:2509_0": "Pāpā samācārā assāti pāpasamācāro.",
  "atk-vin01a:2509_1": "Te pana yasmā mālāvaccharopanādayo idha adhippetā,",
  "atk-vin01a:2509_2": "tasmā “mālāvacchaṃ ropentipī”tiādinā nayenassa padabhājanaṃ vuttaṃ.",
  "atk-vin01a:2509_3": "Tirokkhāti parammukhā.",
  "atk-vin01a:2509_4": "Kulāni ca tena duṭṭhānīti ettha pana yasmā “kulānī”ti vohāramattametaṃ,",
  "atk-vin01a:2509_5": "atthato hi manussā tena duṭṭhā honti,",
  "atk-vin01a:2509_6": "tasmāssa padabhājane “pubbe saddhā hutvā”tiādimāha.",
  "atk-vin01a:2509_7": "Chandagāminoti chandena gacchantīti chandagāmino.",
  "atk-vin01a:2509_8": "Esa nayo sesesu.",
  "atk-vin01a:2509_9": "Samanubhāsitabbo tassa paṭinissaggāyāti ettha kuladūsakakammena dukkaṭameva.",
  "atk-vin01a:2509_10": "Yaṃ pana so saṅghaṃ paribhavitvā “chandagāmino”tiādimāha.",
  "atk-vin01a:2509_11": "Tassa paṭinissaggāya samanubhāsanakammaṃ kātabbanti evamattho daṭṭhabbo.",
  "atk-vin01a:2509_12": "Sesaṃ sabbattha uttānatthameva.",
  "atk-vin01a:2510_0": "Samuṭṭhānādīnipi paṭhamasaṅghabhedasadisānevāti.",
  "atk-vin01a:2511_0": "Kuladūsakasikkhāpadavaṇṇanā niṭṭhitā.",
  "atk-vin01a:2512_0": "Nigamanavaṇṇanā",
  "atk-vin01a:2513_0": "442.",
  "atk-vin01a:2513_1": "Uddiṭṭhā kho…pe…",
  "atk-vin01a:2513_2": "evametaṃ dhārayāmīti ettha paṭhamaṃ āpatti etesanti paṭhamāpattikā,",
  "atk-vin01a:2513_3": "paṭhamaṃ vītikkamakkhaṇeyeva āpajjitabbāti attho.",
  "atk-vin01a:2513_4": "Itare pana yathā tatiye catutthe ca divase hotīti jaro “tatiyako catutthako”ti ca vuccati;",
  "atk-vin01a:2513_5": "evaṃ yāvatatiye samanubhāsanakamme hontīti yāvatatiyakāti veditabbā.",
  "atk-vin01a:2514_0": "Yāvatīhaṃ jānaṃ paṭicchādetīti yattakāni ahāni jānanto paṭicchādeti,",
  "atk-vin01a:2514_1": "“ahaṃ itthannāmaṃ āpattiṃ āpanno”ti sabrahmacārīnaṃ nāroceti.",
  "atk-vin01a:2514_2": "Tāvatīhanti tattakāni ahāni.",
  "atk-vin01a:2514_3": "Akāmā parivatthabbanti na kāmena,",
  "atk-vin01a:2514_4": "na vasena,",
  "atk-vin01a:2514_5": "atha kho akāmena avasena parivāsaṃ samādāya vatthabbaṃ.",
  "atk-vin01a:2514_6": "Uttari chārattanti parivāsato uttari cha rattiyo.",
  "atk-vin01a:2514_7": "Bhikkhumānattāyāti bhikkhūnaṃ mānanabhāvāya,",
  "atk-vin01a:2514_8": "ārādhanatthāyāti vuttaṃ hoti.",
  "atk-vin01a:2514_9": "Vīsatisaṅgho gaṇo assāti vīsatigaṇo.",
  "atk-vin01a:2514_10": "Tatrāti yatra sabbantimena paricchedena vīsatigaṇo bhikkhusaṅgho atthi tatra.",
  "atk-vin01a:2514_11": "Abbhetabboti abhietabbo sampaṭicchitabbo,",
  "atk-vin01a:2514_12": "abbhānakammavasena osāretabboti vuttaṃ hoti,",
  "atk-vin01a:2514_13": "avhātabboti vā attho.",
  "atk-vin01a:2514_14": "Anabbhitoti na abbhito,",
  "atk-vin01a:2514_15": "asampaṭicchito,",
  "atk-vin01a:2514_16": "akatabbhānakammoti vuttaṃ hoti,",
  "atk-vin01a:2514_17": "anavhātoti vā attho.",
  "atk-vin01a:2514_18": "Sāmīcīti anudhammatā,",
  "atk-vin01a:2514_19": "lokuttaradhammaṃ anugatā ovādānusāsanī,",
  "atk-vin01a:2514_20": "sāmīci dhammatāti vuttaṃ hoti.",
  "atk-vin01a:2514_21": "Sesamettha vuttanayamevāti.",
  "atk-vin01a:2515_0": "Samantapāsādikāya vinayasaṃvaṇṇanāya",
  "atk-vin01a:2516_0": "Terasakavaṇṇanā niṭṭhitā.",
  "atk-vin01a:2517_0": "3. Aniyatakaṇḍaṃ",
  "atk-vin01a:2518_0": "1. Paṭhamaaniyatasikkhāpadavaṇṇanā",
  "atk-vin01a:2519_0": "443.",
  "atk-vin01a:2519_1": "Tena samayena buddho bhagavāti paṭhamaaniyatasikkhāpadaṃ.",
  "atk-vin01a:2519_2": "Tattha kālayuttaṃ samullapantoti kālaṃ sallakkhetvā yadā na añño koci samīpena gacchati vā āgacchati vā tadā tadanurūpaṃ “kacci na ukkaṇṭhasi,",
  "atk-vin01a:2519_3": "na kilamasi,",
  "atk-vin01a:2519_4": "na chātāsī”tiādikaṃ gehassitaṃ kathaṃ kathento.",
  "atk-vin01a:2519_5": "Kālayuttaṃ dhammaṃ bhaṇantoti kālaṃ sallakkhetvā yadā añño koci samīpena gacchati vā āgacchati vā tadā tadanurūpaṃ “uposathaṃ kareyyāsi,",
  "atk-vin01a:2519_6": "salākabhattaṃ dadeyyāsī”tiādikaṃ dhammakathaṃ kathento.",
  "atk-vin01a:2520_0": "Bahū dhītaro ca puttā ca assāti bahuputtā.",
  "atk-vin01a:2520_1": "Tassā kira dasa puttā dasa dhītaro ahesuṃ,",
  "atk-vin01a:2520_2": "bahū nattāro assāti bahunattā.",
  "atk-vin01a:2520_3": "Yatheva hi tassā evamassā puttadhītānampi vīsati vīsati dārakā ahesuṃ,",
  "atk-vin01a:2520_4": "iti sā vīsuttaracatusataputtanattaparivārā ahosi.",
  "atk-vin01a:2520_5": "Abhimaṅgalasammatāti uttamamaṅgalasammatā.",
  "atk-vin01a:2520_6": "Yaññesūti dānappadānesu.",
  "atk-vin01a:2520_7": "Chaṇesūti āvāhavivāhamaṅgalādīsu antarussavesu.",
  "atk-vin01a:2520_8": "Ussavesūti āsāḷhīpavāraṇanakkhattādīsu mahussavesu.",
  "atk-vin01a:2520_9": "Paṭhamaṃ bhojentīti “imepi dārakā tayā samānāyukā nirogā hontū”ti āyācantā paṭhamaṃyeva bhojenti,",
  "atk-vin01a:2520_10": "yepi saddhā honti pasannā,",
  "atk-vin01a:2520_11": "tepi bhikkhū bhojetvā tadanantaraṃ sabbapaṭhamaṃ taṃyeva bhojenti.",
  "atk-vin01a:2520_12": "Nādiyīti tassā vacanaṃ na ādiyi, na gaṇhi,",
  "atk-vin01a:2520_13": "na vā ādaramakāsīti attho.",
  "atk-vin01a:2521_0": "444- 5.",
  "atk-vin01a:2521_1": "Alaṃkammaniyeti kammakkhamaṃ kammayogganti kammaniyaṃ,",
  "atk-vin01a:2521_2": "alaṃ pariyattaṃ kammaniyabhāvāyāti alaṃkammaniyaṃ,",
  "atk-vin01a:2521_3": "tasmiṃ alaṃkammaniye,",
  "atk-vin01a:2521_4": "yattha ajjhācāraṃ karontā sakkonti,",
  "atk-vin01a:2521_5": "taṃ kammaṃ kātuṃ tādiseti attho.",
  "atk-vin01a:2521_6": "Tenevassa padabhājane vuttaṃ –",
  "atk-vin01a:2521_7": "“sakkā hoti methunaṃ dhammaṃ paṭisevitu”nti,",
  "atk-vin01a:2521_8": "yattha methunaṃ dhammaṃ sakkā hoti paṭisevitunti vuttaṃ hoti.",
  "atk-vin01a:2521_9": "Nisajjaṃ kappeyyāti nisajjaṃ kareyya,",
  "atk-vin01a:2521_10": "nisīdeyyāti attho.",
  "atk-vin01a:2521_11": "Yasmā pana nisīditvāva nipajjati,",
  "atk-vin01a:2521_12": "tenassa padabhājane ubhayampi vuttaṃ.",
  "atk-vin01a:2521_13": "Tattha upanisinnoti upagantvā nisinno.",
  "atk-vin01a:2521_14": "Evaṃ upanipannopi veditabbo.",
  "atk-vin01a:2521_15": "Bhikkhu nisinneti bhikkhumhi nisinneti attho.",
  "atk-vin01a:2521_16": "Ubho vā nisinnāti dvepi apacchā apurimaṃ nisinnā.",
  "atk-vin01a:2521_17": "Ettha ca kiñcāpi pāḷiyaṃ “sotassa raho”ti āgataṃ,",
  "atk-vin01a:2521_18": "cakkhussa raheneva pana paricchedo veditabbo.",
  "atk-vin01a:2521_19": "Sacepi hi pihitakavāṭassa gabbhassa dvāre nisinno viññū puriso hoti,",
  "atk-vin01a:2521_20": "neva anāpattiṃ karoti.",
  "atk-vin01a:2521_21": "Apihitakavāṭassa pana dvāre nisinno anāpattiṃ karoti.",
  "atk-vin01a:2521_22": "Na kevalañca dvāre antodvādasahatthepi okāse nisinno,",
  "atk-vin01a:2521_23": "sace sacakkhuko vikkhittopi niddāyantopi anāpattiṃ karoti.",
  "atk-vin01a:2521_24": "Samīpe ṭhitopi andho na karoti,",
  "atk-vin01a:2521_25": "cakkhumāpi nipajjitvā niddāyanto na karoti.",
  "atk-vin01a:2521_26": "Itthīnaṃ pana satampi anāpattiṃ na karotiyeva.",
  "atk-vin01a:2522_0": "Saddheyyavacasāti saddhātabbavacanā.",
  "atk-vin01a:2522_1": "Sā pana yasmā ariyasāvikāva hoti,",
  "atk-vin01a:2522_2": "tenassa padabhājane “āgataphalā”tiādi vuttaṃ.",
  "atk-vin01a:2522_3": "Tattha āgataṃ phalaṃ assāti āgataphalā paṭiladdhasotāpattiphalāti attho.",
  "atk-vin01a:2522_4": "Abhisametāvinīti paṭividdhacatusaccā.",
  "atk-vin01a:2522_5": "Viññātaṃ sikkhattayasāsanaṃ etāyāti viññātasāsanā.",
  "atk-vin01a:2522_6": "Nisajjaṃ bhikkhu paṭijānamānoti kiñcāpi evarūpā upāsikā disvā vadati,",
  "atk-vin01a:2522_7": "atha kho bhikkhu nisajjaṃ paṭijānamānoyeva tiṇṇaṃ dhammānaṃ aññatarena kāretabbo,",
  "atk-vin01a:2522_8": "na appaṭijānamānoti attho.",
  "atk-vin01a:2523_0": "Yena vā sā saddheyyavacasā upāsikā vadeyya tena so bhikkhu kāretabboti nisajjādīsu ākāresu yena vā ākārena",
  "atk-vin01a:2523_1": "saddhiṃ methunadhammādīni āropetvā sā upāsikā vadeyya,",
  "atk-vin01a:2523_2": "paṭijānamānova tena so bhikkhu kāretabbo.",
  "atk-vin01a:2523_3": "Evarūpāyapi upāsikāya vacanamattena na kāretabboti attho. Kasmā?",
  "atk-vin01a:2523_4": "Yasmā diṭṭhaṃ nāma tathāpi hoti,",
  "atk-vin01a:2523_5": "aññathāpi hoti.",
  "atk-vin01a:2524_0": "Tadatthajotanatthañca idaṃ vatthuṃ udāharanti –",
  "atk-vin01a:2524_1": "mallārāmavihāre kira eko khīṇāsavatthero ekadivasaṃ upaṭṭhākakulaṃ gantvā antogehe nisīdi,",
  "atk-vin01a:2524_2": "upāsikāpi sayanapallaṅkaṃ nissāya ṭhitā hoti.",
  "atk-vin01a:2524_3": "Atheko piṇḍacāriko dvāre ṭhito disvā “thero upāsikāya saddhiṃ ekāsane nisinno”ti saññaṃ paṭilabhitvā punappunaṃ olokesi.",
  "atk-vin01a:2524_4": "Theropi “ayaṃ mayi asuddhaladdhiko jāto”ti sallakkhetvā katabhattakicco vihāraṃ gantvā attano vasanaṭṭhānaṃ pavisitvā antova nisīdi.",
  "atk-vin01a:2524_5": "Sopi bhikkhu “theraṃ codessāmī”ti āgantvā ukkāsitvā dvāraṃ vivari.",
  "atk-vin01a:2524_6": "Thero tassa cittaṃ ñatvā ākāse uppatitvā kūṭāgārakaṇṇikaṃ nissāya pallaṅkena nisīdi.",
  "atk-vin01a:2524_7": "Sopi bhikkhu anto pavisitvā mañcañca heṭṭhāmañcañca oloketvā theraṃ apassanto uddhaṃ ullokesi,",
  "atk-vin01a:2524_8": "atha ākāse nisinnaṃ theraṃ disvā “bhante,",
  "atk-vin01a:2524_9": "evaṃ mahiddhikā nāma tumhe mātugāmena saddhiṃ ekāsane nisinnabhāvaṃ vadāpetha evā”ti āha.",
  "atk-vin01a:2524_10": "Thero “antaragharasseveso āvuso doso,",
  "atk-vin01a:2524_11": "ahaṃ pana taṃ saddhāpetuṃ asakkonto evamakāsiṃ,",
  "atk-vin01a:2524_12": "rakkheyyāsi ma”nti vatvā otarīti.",
  "atk-vin01a:2525_0": "446.",
  "atk-vin01a:2525_1": "Ito paraṃ sā ce evaṃ vadeyyātiādi sabbaṃ paṭiññāya kāraṇākāradassanatthaṃ vuttaṃ,",
  "atk-vin01a:2525_2": "tattha mātugāmassa methunaṃ dhammaṃ paṭisevantoti mātugāmassa magge methunaṃ dhammaṃ paṭisevantoti attho.",
  "atk-vin01a:2525_3": "Nisajjāya kāretabboti nisajjaṃ paṭijānitvā methunadhammapaṭisevanaṃ appaṭijānanto methunadhammapārājikāpattiyā",
  "atk-vin01a:2525_4": "akāretvā nisajjāmattena yaṃ āpattiṃ āpajjati tāya kāretabbo,",
  "atk-vin01a:2525_5": "pācittiyāpattiyā kāretabboti attho.",
  "atk-vin01a:2525_6": "Etena nayena sabbacatukkesu vinicchayo veditabbo.",
  "atk-vin01a:2526_0": "451.",
  "atk-vin01a:2526_1": "Sikkhāpadapariyosāne pana āpattānāpattiparicchedadassanatthaṃ vuttesu gamanaṃ paṭijānātītiādīsu gamanaṃ",
  "atk-vin01a:2526_2": "paṭijānātīti “rahonisajjassādatthaṃ gatomhī”ti evaṃ gamanaṃ paṭijānāti,",
  "atk-vin01a:2526_3": "nisajjanti nisajjassādeneva nisajjaṃ paṭijānāti.",
  "atk-vin01a:2526_4": "Āpattinti tīsu aññataraṃ āpattiṃ.",
  "atk-vin01a:2526_5": "Āpattiyā kāretabboti tīsu yaṃ paṭijānāti,",
  "atk-vin01a:2526_6": "tāya kāretabbo.",
  "atk-vin01a:2526_7": "Sesamettha catukke uttānādhippāyameva.",
  "atk-vin01a:2526_8": "Dutiyacatukke pana gamanaṃ na paṭijānātīti raho nisajjassādavasena na paṭijānāti,",
  "atk-vin01a:2526_9": "“salākabhattādinā attano kammena gatomhi,",
  "atk-vin01a:2526_10": "sā pana mayhaṃ nisinnaṭṭhānaṃ āgatā”ti vadati.",
  "atk-vin01a:2526_11": "Sesametthāpi uttānādhippāyameva.",
  "atk-vin01a:2527_0": "Ayaṃ pana sabbattha vinicchayo –",
  "atk-vin01a:2527_1": "raho nisajjassādoti methunadhammasannissitakileso vuccati.",
  "atk-vin01a:2527_2": "Yo bhikkhu tenassādena mātugāmassa santikaṃ gantukāmo akkhiṃ añjeti, dukkaṭaṃ.",
  "atk-vin01a:2527_3": "Nivāsanaṃ nivāseti,",
  "atk-vin01a:2527_4": "kāyabandhanaṃ bandhati,",
  "atk-vin01a:2527_5": "cīvaraṃ pārupati,",
  "atk-vin01a:2527_6": "sabbattha payoge payoge dukkaṭaṃ. Gacchati,",
  "atk-vin01a:2527_7": "padavāre padavāre dukkaṭaṃ.",
  "atk-vin01a:2527_8": "Gantvā nisīdati,",
  "atk-vin01a:2527_9": "dukkaṭameva.",
  "atk-vin01a:2527_10": "Mātugāme āgantvā nisinnamatte pācittiyaṃ.",
  "atk-vin01a:2527_11": "Sace sā itthī kenaci karaṇīyena uṭṭhāyuṭṭhāya punappunaṃ nisīdati,",
  "atk-vin01a:2527_12": "nisajjāya nisajjāya pācittiyaṃ.",
  "atk-vin01a:2527_13": "Yaṃ sandhāya gato,",
  "atk-vin01a:2527_14": "sā na diṭṭhā,",
  "atk-vin01a:2527_15": "aññā āgantvā nisīdati,",
  "atk-vin01a:2527_16": "assāde uppanne pācittiyaṃ.",
  "atk-vin01a:2527_17": "Mahāpaccariyaṃ pana “gamanakālato paṭṭhāya asuddhacittattā āpattiyevā”ti vuttaṃ.",
  "atk-vin01a:2527_18": "Sace sambahulā āgacchanti,",
  "atk-vin01a:2527_19": "mātugāmagaṇanāya pācittiyāni.",
  "atk-vin01a:2527_20": "Sace uṭṭhāyuṭṭhāya punappunaṃ nisīdanti,",
  "atk-vin01a:2527_21": "nisajjāgaṇanāya pācittiyāni.",
  "atk-vin01a:2527_22": "Aniyametvā diṭṭhadiṭṭhāya saddhiṃ rahassādaṃ kappessāmīti gantvā nisinnassāpi āgatāgatānaṃ vasena punappunaṃ",
  "atk-vin01a:2527_23": "nisajjāvasena ca vuttanayeneva āpattiyo veditabbā.",
  "atk-vin01a:2527_24": "Sace suddhacittena gantvā nisinnassa santikaṃ āgantvā nisinnāya itthiyā rahassādo uppajjati anāpatti.",
  "atk-vin01a:2528_0": "Samuṭṭhānādīni paṭhamapārājikasadisānevāti.",
  "atk-vin01a:2529_0": "Paṭhamaaniyatasikkhāpadavaṇṇanā niṭṭhitā.",
  "atk-vin01a:2530_0": "2. Dutiyaaniyatasikkhāpadavaṇṇanā",
  "atk-vin01a:2531_0": "452.",
  "atk-vin01a:2531_1": "Tena samayena buddho bhagavāti dutiyaaniyatasikkhāpadaṃ.",
  "atk-vin01a:2531_2": "Tattha bhagavatā paṭikkhittantiādimhi “yaṃ eko ekāya raho paṭicchanne āsane alaṃkammaniye nisajjaṃ kappeyya,",
  "atk-vin01a:2531_3": "taṃ nisajjaṃ kappetuṃ paṭikkhitta”nti evaṃ sambandho veditabbo.",
  "atk-vin01a:2531_4": "Itarathā hi “ekassa ekāyā”ti vattabbaṃ siyā, kasmā?",
  "atk-vin01a:2531_5": "“Paṭikkhitta”nti vuttattā.",
  "atk-vin01a:2531_6": "Sāmiatthe vā etaṃ paccattavacanaṃ veditabbaṃ.",
  "atk-vin01a:2532_0": "453.",
  "atk-vin01a:2532_1": "Na heva kho pana paṭicchannanti ettha pana yampi bahi parikkhittaṃ anto vivaṭaṃ pariveṇaṅgaṇādi,",
  "atk-vin01a:2532_2": "tampi antogadhanti veditabbaṃ.",
  "atk-vin01a:2532_3": "Evarūpañhi ṭhānaṃ appaṭicchanneyeva gahitanti mahāpaccariyaṃ vuttaṃ.",
  "atk-vin01a:2532_4": "Sesaṃ paṭhamasikkhāpadanayeneva veditabbaṃ.",
  "atk-vin01a:2532_5": "Kevalañhi idha itthīpi purisopi yo koci viññū anandho abadhiro antodvādasahatthe okāse ṭhito vā nisinno vā vikkhittopi niddāyantopi anāpattiṃ karoti.",
  "atk-vin01a:2532_6": "Badhiro pana cakkhumāpi andho vā abadhiropi na karoti.",
  "atk-vin01a:2532_7": "Pārājikāpattiñca parihāpetvā duṭṭhullavācāpatti vuttāti ayaṃ viseso.",
  "atk-vin01a:2532_8": "Sesaṃ purimasadisameva.",
  "atk-vin01a:2532_9": "Ubhayatthāpi ummattakaādikammikānaṃ anāpatti.",
  "atk-vin01a:2533_0": "Samuṭṭhānādīsu idaṃsikkhāpadaṃ tisamuṭṭhānaṃ –",
  "atk-vin01a:2533_1": "kāyacittato,",
  "atk-vin01a:2533_2": "vācācittato,",
  "atk-vin01a:2533_3": "kāyavācācittato ca samuṭṭhāti. Kiriyaṃ,",
  "atk-vin01a:2533_4": "saññāvimokkhaṃ,",
  "atk-vin01a:2533_5": "sacittakaṃ,",
  "atk-vin01a:2533_6": "lokavajjaṃ,",
  "atk-vin01a:2533_7": "kāyakammaṃ,",
  "atk-vin01a:2533_8": "vacīkammaṃ,",
  "atk-vin01a:2533_9": "akusalacittaṃ,",
  "atk-vin01a:2533_10": "sukhamajjhattavedanāhi dvivedanaṃ.",
  "atk-vin01a:2533_11": "Sesaṃ uttānatthamevāti.",
  "atk-vin01a:2534_0": "Dutiyaaniyatasikkhāpadavaṇṇanā niṭṭhitā.",
  "atk-vin01a:2535_0": "Samantapāsādikāya vinayasaṃvaṇṇanāya",
  "atk-vin01a:2536_0": "Aniyatavaṇṇanā niṭṭhitā.",
  "atk-vin01a:2537_0": "4. Nissaggiyakaṇḍaṃ",
  "atk-vin01a:2538_0": "1. Cīvaravaggo",
  "atk-vin01a:2539_0": "1. Paṭhamakathinasikkhāpadavaṇṇanā",
  "atk-vin01a:2540_0": "Tiṃsa nissaggiyā dhammā, ye vuttā samitāvinā;",
  "atk-vin01a:2541_0": "Tesaṃ dāni karissāmi, apubbapadavaṇṇanaṃ.",
  "atk-vin01a:2542_0": "459.",
  "atk-vin01a:2542_1": "Tena samayena buddho bhagavā vesāliyaṃ viharati gotamake cetiye.",
  "atk-vin01a:2542_2": "Tena kho pana samayena bhagavatā bhikkhūnaṃ ticīvaraṃ anuññātaṃ hotīti ettha ticīvaranti antaravāsako",
  "atk-vin01a:2542_3": "uttarāsaṅgo saṅghāṭīti idaṃ cīvarattayaṃ paribhuñjituṃ anuññātaṃ hoti.",
  "atk-vin01a:2542_4": "Yattha panetaṃ anuññātaṃ,",
  "atk-vin01a:2542_5": "yadā ca anuññātaṃ,",
  "atk-vin01a:2542_6": "yena ca kāraṇena anuññātaṃ,",
  "atk-vin01a:2542_7": "taṃ sabbaṃ cīvarakkhandhake jīvakavatthusmiṃ āgatameva.",
  "atk-vin01a:2542_8": "Aññeneva ticīvarena gāmaṃ pavisantīti yena vihāre acchanti nhānañca otaranti,",
  "atk-vin01a:2542_9": "tato aññena,",
  "atk-vin01a:2542_10": "evaṃ divase divase nava cīvarāni dhārenti.",
  "atk-vin01a:2543_0": "460.",
  "atk-vin01a:2543_1": "Uppannaṃ hotīti anupaññattiyā dvāraṃ dadamānaṃ paṭilābhavasena uppannaṃ hoti,",
  "atk-vin01a:2543_2": "no nipphattivasena.",
  "atk-vin01a:2544_0": "Āyasmato sāriputtassa dātukāmo hotīti āyasmā kira ānando bhagavantaṃ ṭhapetvā añño evarūpo guṇavisiṭṭho",
  "atk-vin01a:2544_1": "puggalo natthīti guṇabahumānena āyasmantaṃ sāriputtaṃ atimamāyati.",
  "atk-vin01a:2544_2": "So sadāpi manāpaṃ cīvaraṃ labhitvā rajitvā kappabinduṃ datvā therasseva deti,",
  "atk-vin01a:2544_3": "purebhatte paṇītaṃ yāgukhajjakaṃ vā piṇḍapātaṃ vā labhitvāpi therasseva deti,",
  "atk-vin01a:2544_4": "pacchābhatte madhuphāṇitādīni labhitvāpi therasseva deti,",
  "atk-vin01a:2544_5": "upaṭṭhākakulehi dārake nikkhāmetvā pabbājetvāpi therassa santike upajjhaṃ gāhāpetvā sayaṃ anusāvanakammaṃ karoti.",
  "atk-vin01a:2544_6": "Āyasmāpi sāriputto “pitu kattabbakiccaṃ nāma jeṭṭhaputtassa bhāro,",
  "atk-vin01a:2544_7": "taṃ mayā bhagavato kattabbaṃ kiccaṃ ānando karoti,",
  "atk-vin01a:2544_8": "ahaṃ ānandaṃ nissāya appossukko viharituṃ labhāmī”ti āyasmantaṃ ānandaṃ ativiya mamāyati,",
  "atk-vin01a:2544_9": "sopi manāpaṃ cīvaraṃ labhitvā ānandattherasseva detīti sabbaṃ purimasadisameva.",
  "atk-vin01a:2544_10": "Evaṃ guṇabahumānena mamāyanto tadā uppannampi taṃ cīvaraṃ āyasmato sāriputtassa dātukāmo hotīti veditabbo.",
  "atk-vin01a:2545_0": "Navamaṃ vā bhagavā divasaṃ dasamaṃ vāti ettha pana sace bhaveyya “kathaṃ thero jānātī”ti?",
  "atk-vin01a:2545_1": "Bahūhi kāraṇehi jānāti.",
  "atk-vin01a:2545_2": "Sāriputtatthero kira janapadacārikaṃ pakkamanto ānandattheraṃ āpucchitvāva pakkamati “ahaṃ ettakena nāma kālena āgacchissāmi,",
  "atk-vin01a:2545_3": "etthantare bhagavantaṃ mā pamajjī”ti.",
  "atk-vin01a:2545_4": "Sace sammukhā na āpucchati,",
  "atk-vin01a:2545_5": "bhikkhū pesetvāpi āpucchitvāva gacchati.",
  "atk-vin01a:2545_6": "Sace aññattha vassaṃ vasati,",
  "atk-vin01a:2545_7": "ye paṭhamataraṃ bhikkhū āgacchanti,",
  "atk-vin01a:2545_8": "te evaṃ pahiṇati “mama vacanena bhagavato ca pāde sirasā vandatha,",
  "atk-vin01a:2545_9": "ānandassa ca ārogyaṃ vatvā maṃ ‘asukadivase nāma āgamissatī’ti vadathā”ti sadā ca yathāparicchinnadivaseyeva eti.",
  "atk-vin01a:2545_10": "Apicāyasmā ānando anumānenapi jānāti “ettake divase bhagavatā viyogaṃ sahanto adhivāsento āyasmā sāriputto vasi,",
  "atk-vin01a:2545_11": "ito dāni paṭṭhāya asukaṃ nāma divasaṃ na atikkamissati addhā āgamissatī”ti.",
  "atk-vin01a:2545_12": "Yesaṃ yesañhi paññā mahatī tesaṃ tesaṃ bhagavati pemañca gāravo ca mahā hotīti iminā nayenāpi jānāti.",
  "atk-vin01a:2545_13": "Evaṃ bahūhi kāraṇehi jānāti. Tenāha –",
  "atk-vin01a:2545_14": "“navamaṃ vā bhagavā divasaṃ dasamaṃ vā”ti.",
  "atk-vin01a:2545_15": "Evaṃ vutte yasmā idaṃ sikkhāpadaṃ paṇṇattivajjaṃ,",
  "atk-vin01a:2545_16": "na lokavajjaṃ;",
  "atk-vin01a:2545_17": "tasmā āyasmatā ānandena vuttasadisameva paricchedaṃ karonto “atha kho bhagavā…pe…",
  "atk-vin01a:2545_18": "dhāretu”nti.",
  "atk-vin01a:2545_19": "Sace pana therena addhamāso vā māso vā uddiṭṭho abhavissa,",
  "atk-vin01a:2545_20": "sopi bhagavatā anuññāto assa.",
  "atk-vin01a:2546_0": "462- 3.",
  "atk-vin01a:2546_1": "Niṭṭhitacīvarasminti yena kenaci niṭṭhānena niṭṭhite cīvarasmiṃ.",
  "atk-vin01a:2546_2": "Yasmā pana taṃ cīvaraṃ karaṇenapi niṭṭhitaṃ hoti,",
  "atk-vin01a:2546_3": "nassanādīhipi tasmāssa padabhājane atthamattameva dassetuṃ bhikkhuno cīvaraṃ kataṃ vā hotītiādi vuttaṃ.",
  "atk-vin01a:2546_4": "Tattha katanti sūcikammapariyosānena kataṃ,",
  "atk-vin01a:2546_5": "sūcikammapariyosānaṃ nāma yaṃkiñci sūciyā kattabbaṃ pāsapaṭṭagaṇṭhikapaṭṭapariyosānaṃ katvā sūciyā paṭisāmanaṃ.",
  "atk-vin01a:2546_6": "Naṭṭhanti corādīhi haṭaṃ,",
  "atk-vin01a:2546_7": "etampi hi karaṇapalibodhassa niṭṭhitattā niṭṭhitanti vuccati.",
  "atk-vin01a:2546_8": "Vinaṭṭhanti upacikādīhi khāyitaṃ.",
  "atk-vin01a:2546_9": "Daḍḍhanti agginā daḍḍhaṃ.",
  "atk-vin01a:2546_10": "Cīvarāsā vā upacchinnāti “asukasmiṃ nāma kule cīvaraṃ labhissāmī”ti yā cīvarāsā uppannā hoti,",
  "atk-vin01a:2546_11": "sā vā upacchinnā,",
  "atk-vin01a:2546_12": "etesampi hi karaṇapalibodhasseva niṭṭhitattā niṭṭhitabhāvo veditabbo.",
  "atk-vin01a:2547_0": "Ubbhatasmiṃ kathineti kathine ca ubbhatasmiṃ.",
  "atk-vin01a:2547_1": "Etena dutiyassa palibodhassa abhāvaṃ dasseti.",
  "atk-vin01a:2547_2": "Taṃ pana kathinaṃ yasmā aṭṭhasu vā mātikāsu ekāya antarubbhārena vā uddharīyati,",
  "atk-vin01a:2547_3": "tenassa niddese “aṭṭhannaṃ mātikāna”ntiādi vuttaṃ.",
  "atk-vin01a:2547_4": "Tattha “aṭṭhimā,",
  "atk-vin01a:2547_5": "bhikkhave,",
  "atk-vin01a:2547_6": "mātikā kathinassa ubbhārāya –",
  "atk-vin01a:2547_7": "pakkamanantikā,",
  "atk-vin01a:2547_8": "niṭṭhānantikā,",
  "atk-vin01a:2547_9": "sanniṭṭhānantikā,",
  "atk-vin01a:2547_10": "nāsanantikā,",
  "atk-vin01a:2547_11": "savanantikā,",
  "atk-vin01a:2547_12": "āsāvacchedikā,",
  "atk-vin01a:2547_13": "sīmātikkantikā,",
  "atk-vin01a:2547_14": "sahubbhārā”ti evaṃ aṭṭha mātikāyo kathinakkhandhake āgatā.",
  "atk-vin01a:2547_15": "Antarubbhāropi “suṇātu me, bhante, saṅgho;",
  "atk-vin01a:2547_16": "yadi saṅghassa pattakallaṃ,",
  "atk-vin01a:2547_17": "saṅgho kathinaṃ uddhareyya,",
  "atk-vin01a:2547_18": "esā ñatti.",
  "atk-vin01a:2547_19": "Suṇātu me, bhante, saṅgho;",
  "atk-vin01a:2547_20": "saṅgho kathinaṃ uddharati,",
  "atk-vin01a:2547_21": "yassāyasmato khamati,",
  "atk-vin01a:2547_22": "kathinassa ubbhāro,",
  "atk-vin01a:2547_23": "so tuṇhassa;",
  "atk-vin01a:2547_24": "yassa nakkhamati,",
  "atk-vin01a:2547_25": "so bhāseyya.",
  "atk-vin01a:2547_26": "Ubbhataṃ saṅghena kathinaṃ,",
  "atk-vin01a:2547_27": "khamati saṅghassa,",
  "atk-vin01a:2547_28": "tasmā tuṇhī,",
  "atk-vin01a:2547_29": "evametaṃ dhārayāmī”ti evaṃ bhikkhunīvibhaṅge āgato.",
  "atk-vin01a:2547_30": "Tattha yaṃ vattabbaṃ taṃ āgataṭṭhāneyeva vaṇṇayissāma.",
  "atk-vin01a:2547_31": "Idha pana vuccamāne pāḷi āharitabbā hoti,",
  "atk-vin01a:2547_32": "atthopi vattabbo.",
  "atk-vin01a:2547_33": "Vuttopi ca na suviññeyyo hoti,",
  "atk-vin01a:2547_34": "aṭṭhāne vuttattāya.",
  "atk-vin01a:2548_0": "Dasāhaparamanti dasa ahāni paramo paricchedo assāti dasāhaparamo,",
  "atk-vin01a:2548_1": "taṃ dasāhaparamaṃ kālaṃ dhāretabbanti attho.",
  "atk-vin01a:2548_2": "Padabhājane pana atthamattameva dassetuṃ “dasāhaparamatā dhāretabba”nti vuttaṃ.",
  "atk-vin01a:2548_3": "Idañhi vuttaṃ hoti “dasāhaparama”nti ettha yā dasāhaparamatā dasāhaparamabhāvo,",
  "atk-vin01a:2548_4": "ayaṃ ettako kālo yāva nātikkamati tāva dhāretabbanti.",
  "atk-vin01a:2549_0": "Adhiṭṭhitavikappitesu apariyāpannattā atirekaṃ cīvaranti atirekacīvaraṃ.",
  "atk-vin01a:2549_1": "Tenevassa padabhājane vuttaṃ “anadhiṭṭhitaṃ avikappita”nti.",
  "atk-vin01a:2550_0": "Channaṃ cīvarānaṃ aññataranti khomaṃ,",
  "atk-vin01a:2550_1": "kappāsikaṃ, koseyyaṃ, kambalaṃ, sāṇaṃ,",
  "atk-vin01a:2550_2": "bhaṅganti imesaṃ channaṃ cīvarānaṃ aññataraṃ.",
  "atk-vin01a:2550_3": "Etena cīvarassa jātiṃ dassetvā idāni pamāṇaṃ dassetuṃ “vikappanupagaṃ pacchima”nti āha.",
  "atk-vin01a:2550_4": "Tassa pamāṇaṃ dīghato dve vidatthiyo,",
  "atk-vin01a:2550_5": "tiriyaṃ vidatthi.",
  "atk-vin01a:2550_6": "Tatrāyaṃ pāḷi –",
  "atk-vin01a:2550_7": "“anujānāmi,",
  "atk-vin01a:2550_8": "bhikkhave,",
  "atk-vin01a:2550_9": "āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu”nti.",
  "atk-vin01a:2551_0": "Taṃ atikkāmayato nissaggiyaṃ pācittiyanti taṃ yathāvuttajātippamāṇaṃ cīvaraṃ dasāhaparamaṃ kālaṃ atikkāmayato,",
  "atk-vin01a:2551_1": "etthantare yathā atirekacīvaraṃ na hoti tathā akubbato nissaggiyaṃ pācittiyaṃ,",
  "atk-vin01a:2551_2": "tañca cīvaraṃ nissaggiyaṃ hoti,",
  "atk-vin01a:2551_3": "pācittiyāpatti cassa hotīti attho.",
  "atk-vin01a:2551_4": "Atha vā nissajjanaṃ nissaggiyaṃ,",
  "atk-vin01a:2551_5": "pubbabhāge kattabbassa vinayakammassetaṃ nāmaṃ.",
  "atk-vin01a:2551_6": "Nissaggiyamassa atthīti nissaggiyamicceva. Kintaṃ?",
  "atk-vin01a:2551_7": "Pācittiyaṃ.",
  "atk-vin01a:2551_8": "Taṃ atikkāmayato sanissaggiyavinayakammaṃ pācittiyaṃ hotīti ayamettha attho.",
  "atk-vin01a:2551_9": "Padabhājane pana paṭhamaṃ tāva atthavikappaṃ dassetuṃ “taṃ atikkāmayato nissaggiyaṃ hotī”ti mātikaṃ ṭhapetvā “ekādase aruṇuggamane nissaggiyaṃ hoti,",
  "atk-vin01a:2551_10": "nissajjitabba”nti vuttaṃ.",
  "atk-vin01a:2551_11": "Puna yassa ca nissajjitabbaṃ,",
  "atk-vin01a:2551_12": "yathā ca nissajjitabbaṃ,",
  "atk-vin01a:2551_13": "taṃ dassetuṃ “saṅghassa vā”tiādi vuttaṃ.",
  "atk-vin01a:2551_14": "Tattha ekādase aruṇuggamaneti ettha yaṃ divasaṃ cīvaraṃ uppannaṃ tassa yo aruṇo,",
  "atk-vin01a:2551_15": "so uppannadivasanissito,",
  "atk-vin01a:2551_16": "tasmā cīvaruppādadivasaena saddhiṃ ekādase aruṇuggamane nissaggiyaṃ hotīti veditabbaṃ.",
  "atk-vin01a:2551_17": "Sacepi bahūni ekajjhaṃ bandhitvā vā veṭhetvā vā ṭhapitāni ekāva āpatti.",
  "atk-vin01a:2551_18": "Abaddhāveṭhitesu vatthugaṇanāya āpattiyo.",
  "atk-vin01a:2552_0": "Nissajjitvā āpatti desetabbāti kathaṃ desetabbā?",
  "atk-vin01a:2552_1": "Yathā khandhake vuttaṃ,",
  "atk-vin01a:2552_2": "kathañca tattha vuttaṃ?",
  "atk-vin01a:2552_3": "Evaṃ vuttaṃ – “tena,",
  "atk-vin01a:2552_4": "bhikkhave,",
  "atk-vin01a:2552_5": "bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ",
  "atk-vin01a:2552_6": "nisīditvā añjaliṃ paggahetvā evamassa vacanīyo – ‘ahaṃ, bhante,",
  "atk-vin01a:2552_7": "itthannāmaṃ āpattiṃ āpanno,",
  "atk-vin01a:2552_8": "taṃ paṭidesemī”’ti.",
  "atk-vin01a:2552_9": "Idha pana sace ekaṃ cīvaraṃ hoti “ekaṃ nissaggiyaṃ pācittiya”nti vattabbaṃ. Sace dve,",
  "atk-vin01a:2552_10": "“dve”ti vattabbaṃ.",
  "atk-vin01a:2552_11": "Sace bahūni “sambahulānī”ti vattabbaṃ.",
  "atk-vin01a:2552_12": "Nissajjanepi sace ekaṃ yathāpāḷimeva “idaṃ me, bhante,",
  "atk-vin01a:2552_13": "cīvara”nti vattabbaṃ.",
  "atk-vin01a:2552_14": "Sace dve vā bahūni vā,",
  "atk-vin01a:2552_15": "“imāni me, bhante,",
  "atk-vin01a:2552_16": "cīvarāni dasāhātikkantāni nissaggiyāni,",
  "atk-vin01a:2552_17": "imānāhaṃ saṅghassa nissajjāmī”ti vattabbaṃ.",
  "atk-vin01a:2552_18": "Pāḷiṃ vattuṃ asakkontena aññathāpi vattabbaṃ.",
  "atk-vin01a:2553_0": "Byattena bhikkhunā paṭibalena āpatti paṭiggahetabbāti khandhake vuttanayeneva paṭiggahetabbā.",
  "atk-vin01a:2553_1": "Evañhi tattha vuttaṃ –",
  "atk-vin01a:2553_2": "“byattena bhikkhunā paṭibalena saṅgho ñāpetabbo –",
  "atk-vin01a:2554_0": "‘Suṇātu me bhante saṅgho,",
  "atk-vin01a:2554_1": "ayaṃ itthannāmo bhikkhu āpattiṃ sarati vivarati uttāniṃ karoti deseti,",
  "atk-vin01a:2554_2": "yadi saṅghassa pattakallaṃ,",
  "atk-vin01a:2554_3": "ahaṃ itthannāmassa bhikkhuno āpattiṃ paṭiggaṇheyya’nti.",
  "atk-vin01a:2555_0": "Tena vattabbo ‘passasī’ti? ‘Āma,",
  "atk-vin01a:2555_1": "passāmī’ti.",
  "atk-vin01a:2555_2": "Āyatiṃ saṃvareyyāsī”ti.",
  "atk-vin01a:2555_3": "Dvīsu pana sambahulāsu vā purimanayeneva vacanabhedo ñātabbo.",
  "atk-vin01a:2556_0": "Cīvaradānepi “saṅgho imaṃ cīvaraṃ imāni cīvarānī”ti vatthuvasena vacanabhedo veditabbo.",
  "atk-vin01a:2556_1": "Gaṇassa ca puggalassa ca nissajjanepi eseva nayo.",
  "atk-vin01a:2557_0": "Āpattidesanāpaṭiggahaṇesu panettha ayaṃ pāḷi – “tena,",
  "atk-vin01a:2557_1": "bhikkhave,",
  "atk-vin01a:2557_2": "bhikkhunā sambahule bhikkhū upasaṅkamitvā ekaṃsaṃ uttarāsaṅgaṃ katvā vuḍḍhānaṃ bhikkhūnaṃ pāde vanditvā",
  "atk-vin01a:2557_3": "ukkuṭikaṃ nisīditvā añjaliṃ paggahetvā evamassu vacanīyā – ‘ahaṃ, bhante,",
  "atk-vin01a:2557_4": "itthannāmaṃ āpattiṃ āpanno taṃ paṭidesemī’ti.",
  "atk-vin01a:2557_5": "Byattena bhikkhunā paṭibalena te bhikkhū ñāpetabbā –",
  "atk-vin01a:2558_0": "‘Suṇantu me āyasmantā,",
  "atk-vin01a:2558_1": "ayaṃ itthannāmo bhikkhu āpattiṃ sarati vivarati uttāniṃ karoti deseti.",
  "atk-vin01a:2558_2": "Yadāyasmantānaṃ pattakallaṃ,",
  "atk-vin01a:2558_3": "ahaṃ itthannāmassa bhikkhuno āpattiṃ paṭiggaṇheyya’nti.",
  "atk-vin01a:2559_0": "Tena vattabbo ‘passasī’ti? ‘Āma, passāmī’ti. ‘Āyatiṃ saṃvareyyāsī’ti.",
  "atk-vin01a:2560_0": "Tena bhikkhunā ekaṃ bhikkhuṃ upasaṅkamitvā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā evamassa vacanīyo – ‘ahaṃ, āvuso,",
  "atk-vin01a:2560_1": "itthannāmaṃ āpattiṃ āpanno taṃ paṭidesemī’ti.",
  "atk-vin01a:2560_2": "Tena vattabbo ‘passasī’ti,",
  "atk-vin01a:2560_3": "āma passāmīti āyatiṃ saṃvareyyāsī”ti.",
  "atk-vin01a:2560_4": "Tattha purimanayeneva āpattiyā nāmaggahaṇaṃ vacanabhedo ca veditabbo.",
  "atk-vin01a:2561_0": "Yathā ca gaṇassa nissajjane evaṃ dvinnaṃ nissajjanepi pāḷi veditabbā.",
  "atk-vin01a:2561_1": "Yadi hi viseso bhaveyya,",
  "atk-vin01a:2561_2": "yatheva “anujānāmi,",
  "atk-vin01a:2561_3": "bhikkhave,",
  "atk-vin01a:2561_4": "tiṇṇannaṃ pārisuddhiuposathaṃ kātuṃ,",
  "atk-vin01a:2561_5": "evañca pana,",
  "atk-vin01a:2561_6": "bhikkhave, kātabbo.",
  "atk-vin01a:2561_7": "Byattena bhikkhunā paṭibalena te bhikkhū ñāpetabbā”tiādinā nayena “tiṇṇannaṃ pārisuddhiuposathaṃ kātu”nti vatvā puna “anujānāmi,",
  "atk-vin01a:2561_8": "bhikkhave,",
  "atk-vin01a:2561_9": "dvinnaṃ pārisuddhiuposathaṃ kātuṃ,",
  "atk-vin01a:2561_10": "evañca pana,",
  "atk-vin01a:2561_11": "bhikkhave, kātabbo.",
  "atk-vin01a:2561_12": "Therena bhikkhunā ekaṃsaṃ uttarāsaṅga”ntiādinā nayena visuṃyeva dvinnaṃ pārisuddhiuposatho vutto,",
  "atk-vin01a:2561_13": "evamidhāpi visuṃ pāḷiṃ vadeyya,",
  "atk-vin01a:2561_14": "yasmā pana natthi,",
  "atk-vin01a:2561_15": "tasmā avatvā gatoti,",
  "atk-vin01a:2561_16": "gaṇassa vuttā pāḷiyevettha pāḷi.",
  "atk-vin01a:2562_0": "Āpattipaṭiggahaṇe pana ayaṃ viseso,",
  "atk-vin01a:2562_1": "yathā gaṇassa nissajjitvā āpattiyā desiyamānāya āpattipaṭiggāhako bhikkhu ñattiṃ ṭhapeti,",
  "atk-vin01a:2562_2": "evaṃ aṭṭhapetvā dvīsu aññatarena yathā ekapuggalo paṭiggaṇhāti,",
  "atk-vin01a:2562_3": "evaṃ āpatti paṭiggahetabbā.",
  "atk-vin01a:2562_4": "Dvinnañhi ñattiṭṭhapanā nāma natthi,",
  "atk-vin01a:2562_5": "yadi siyā dvinnaṃ pārisuddhiuposathaṃ visuṃ na vadeyya.",
  "atk-vin01a:2563_0": "Nissaṭṭhacīvaradānepi yathā “imaṃ cīvaraṃ āyasmato dammī”ti eko vadati,",
  "atk-vin01a:2563_1": "evaṃ “imaṃ mayaṃ cīvaraṃ āyasmato demā”ti vattuṃ vaṭṭati.",
  "atk-vin01a:2563_2": "Ito garukatarāni hi ñattidutiyakammānipi “apaloketvā kātabbānī”ti vuttāni atthi,",
  "atk-vin01a:2563_3": "tesaṃ etaṃ anulomaṃ nissaṭṭhacīvaraṃ pana dātabbameva adātuṃ na labbhati,",
  "atk-vin01a:2563_4": "vinayakammamattañhetaṃ.",
  "atk-vin01a:2563_5": "Na taṃ tena saṅghassa vā gaṇassa vā puggalassa vā dinnameva hotīti.",
  "atk-vin01a:2564_0": "468.",
  "atk-vin01a:2564_1": "Dasāhātikkante atikkantasaññīti dasāhaṃ atikkante cīvare “atikkantaṃ ida”nti evaṃsaññī,",
  "atk-vin01a:2564_2": "dasāhe vā atikkante “atikkanto dasāho”ti evaṃsaññī.",
  "atk-vin01a:2564_3": "Nissaggiyaṃ pācittiyanti na idha saññā rakkhati.",
  "atk-vin01a:2564_4": "Yopi evaṃsaññī,",
  "atk-vin01a:2564_5": "tassapi taṃ cīvaraṃ nissaggiyaṃ pācittiyāpatti ca.",
  "atk-vin01a:2564_6": "Sanissaggiyavinayakammaṃ vā pācittiyanti ubhopi atthavikappā yujjanti.",
  "atk-vin01a:2564_7": "Esa nayo sabbattha.",
  "atk-vin01a:2565_0": "Avissajjite vissajjitasaññīti kassaci adinne apariccatte “pariccattaṃ mayā”ti evaṃsaññī.",
  "atk-vin01a:2566_0": "Anaṭṭhe naṭṭhasaññīti attano cīvarena saddhiṃ bahūni aññesaṃ cīvarāni ekato ṭhapitāni corā haranti.",
  "atk-vin01a:2566_1": "Tatresa attano cīvare anaṭṭhe naṭṭhasaññī hoti.",
  "atk-vin01a:2566_2": "Esa nayo avinaṭṭhādīsupi.",
  "atk-vin01a:2567_0": "Avilutteti ettha pana gabbhaṃ bhinditvā pasayhāvahāravasena avilutteti veditabbaṃ.",
  "atk-vin01a:2568_0": "Anissajjitvā paribhuñjati āpatti dukkaṭassāti sakiṃ nivatthaṃ vā sakiṃ pārutaṃ vā kāyato amocetvā divasampi vicarati,",
  "atk-vin01a:2568_1": "ekāva āpatti.",
  "atk-vin01a:2568_2": "Mocetvā mocetvā nivāseti vā pārupati vā payoge payoge dukkaṭaṃ.",
  "atk-vin01a:2568_3": "Dunnivatthaṃ vā duppārutaṃ vā saṇṭhapentassa anāpatti.",
  "atk-vin01a:2568_4": "Aññassa taṃ paribhuñjatopi anāpatti,",
  "atk-vin01a:2568_5": "“anāpatti aññena kataṃ paṭilabhitvā paribhuñjatī”ti ādivacanañcettha sādhakaṃ.",
  "atk-vin01a:2568_6": "Anatikkante atikkantasaññino vematikassa ca dukkaṭaṃ paribhogaṃ sandhāya vuttaṃ.",
  "atk-vin01a:2569_0": "469.",
  "atk-vin01a:2569_1": "“Anāpatti antodasāhaṃ adhiṭṭheti,",
  "atk-vin01a:2569_2": "vikappetī”ti ettha pana adhiṭṭhānupagaṃ vikappanupagañca veditabbaṃ.",
  "atk-vin01a:2569_3": "Tatrāyaṃ pāḷi –",
  "atk-vin01a:2569_4": "atha kho bhikkhūnaṃ etadahosi –",
  "atk-vin01a:2569_5": "“yāni tāni bhagavatā anuññātāni ‘ticīvara’nti vā ‘vassikasāṭikā’ti vā ‘nisīdana’nti vā ‘paccattharaṇa’nti",
  "atk-vin01a:2569_6": "vā ‘kaṇḍuppaṭicchādī’ti vā mukhapuñchanacoḷakanti vā parikkhāracoḷanti vā sabbāni tāni adhiṭṭhātabbānīti",
  "atk-vin01a:2569_7": "nu kho udāhu vikappetabbānī”ti,",
  "atk-vin01a:2569_8": "bhagavato etamatthaṃ ārocesuṃ –",
  "atk-vin01a:2570_0": "“Anujānāmi,",
  "atk-vin01a:2570_1": "bhikkhave,",
  "atk-vin01a:2570_2": "ticīvaraṃ adhiṭṭhātuṃ na vikappetuṃ;",
  "atk-vin01a:2570_3": "vassikasāṭikaṃ vassānaṃ cātumāsaṃ adhiṭṭhātuṃ tato paraṃ vikappetuṃ;",
  "atk-vin01a:2570_4": "nisīdanaṃ adhiṭṭhātuṃ na vikappetuṃ;",
  "atk-vin01a:2570_5": "paccattharaṇaṃ adhiṭṭhātuṃ na vikappetuṃ;",
  "atk-vin01a:2570_6": "kaṇḍuppaṭicchādiṃ yāvaābādhā adhiṭṭhātuṃ tato paraṃ vikappetuṃ;",
  "atk-vin01a:2570_7": "mukhapuñchanacoḷaṃ adhiṭṭhātuṃ na vikappetuṃ;",
  "atk-vin01a:2570_8": "parikkhāracoḷaṃ adhiṭṭhātuṃ na vikappetu”nti.",
  "atk-vin01a:2571_0": "“Tattha ticīvaraṃ” adhiṭṭhahantena rajitvā kappabinduṃ datvā pamāṇayuttameva adhiṭṭhātabbaṃ.",
  "atk-vin01a:2571_1": "Tassa pamāṇaṃ ukkaṭṭhaparicchedena sugatacīvarato ūnakaṃ vaṭṭati,",
  "atk-vin01a:2571_2": "lāmakaparicchedena saṅghāṭiyā uttarāsaṅgassa ca dīghato muṭṭhipañcakaṃ tiriyaṃ muṭṭhittikaṃ pamāṇaṃ vaṭṭati.",
  "atk-vin01a:2571_3": "Antaravāsako dīghato muṭṭhipañcako tiriyaṃ dvihatthopi vaṭṭati.",
  "atk-vin01a:2571_4": "Pārupaṇenapi hi sakkā nābhiṃ paṭicchādetunti.",
  "atk-vin01a:2571_5": "Vuttappamāṇato pana atirekaṃ ūnakañca parikkhāracoḷanti adhiṭṭhātabbaṃ.",
  "atk-vin01a:2572_0": "Tattha yasmā “dve cīvarassa adhiṭṭhānā –",
  "atk-vin01a:2572_1": "kāyena vā adhiṭṭheti,",
  "atk-vin01a:2572_2": "vācāya vā adhiṭṭhetī”ti vuttaṃ,",
  "atk-vin01a:2572_3": "tasmā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ saṅghāṭiṃ hatthena gahetvā",
  "atk-vin01a:2572_4": "“imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ karontena kāyena adhiṭṭhātabbā.",
  "atk-vin01a:2572_5": "Idaṃ kāyena adhiṭṭhānaṃ,",
  "atk-vin01a:2572_6": "taṃ yena kenaci sarīrāvayavena aphusantassa na vaṭṭati.",
  "atk-vin01a:2572_7": "Vācāya adhiṭṭhāne pana vacībhedaṃ katvā vācāya adhiṭṭhātabbā.",
  "atk-vin01a:2572_8": "Tatra duvidhaṃ adhiṭṭhānaṃ –",
  "atk-vin01a:2572_9": "sace hatthapāse hoti “imaṃ saṅghāṭiṃ adhiṭṭhāmī”ti vācā bhinditabbā.",
  "atk-vin01a:2572_10": "Atha antogabbhe vā uparipāsāde vā sāmantavihāre vā hoti ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vācā bhinditabbā.",
  "atk-vin01a:2572_11": "Esa nayo uttarāsaṅge antaravāsake ca.",
  "atk-vin01a:2572_12": "Nāmamattameva hi viseso.",
  "atk-vin01a:2572_13": "Tasmā sabbāni saṅghāṭiṃ uttarāsaṅgaṃ antaravāsakanti evaṃ attano nāmeneva adhiṭṭhātabbāni.",
  "atk-vin01a:2572_14": "Sace adhiṭṭhahitvā ṭhapitavatthehi saṅghāṭiādīni karoti,",
  "atk-vin01a:2572_15": "niṭṭhite rajane ca kappe ca imaṃ “paccuddharāmī”ti paccuddharitvā puna adhiṭṭhātabbāni.",
  "atk-vin01a:2572_16": "Adhiṭṭhitena pana saddhiṃ mahantatarameva dutiyapaṭṭaṃ vā khaṇḍaṃ vā saṃsibbantena puna adhiṭṭhātabbameva.",
  "atk-vin01a:2572_17": "Same vā khuddake vā adhiṭṭhānakiccaṃ natthi.",
  "atk-vin01a:2573_0": "Ticīvaraṃ pana parikkhāracoḷaṃ adhiṭṭhātuṃ vaṭṭati na vaṭṭatīti?",
  "atk-vin01a:2573_1": "Mahāpadumatthero kirāha –",
  "atk-vin01a:2573_2": "“ticīvaraṃ ticīvarameva adhiṭṭhātabbaṃ.",
  "atk-vin01a:2573_3": "Sace parikkhāracoḷādhiṭṭhānaṃ labheyya udositasikkhāpade parihāro niratthako bhaveyyā”ti.",
  "atk-vin01a:2573_4": "Evaṃ vutte kira avasesā bhikkhū āhaṃsu –",
  "atk-vin01a:2573_5": "“parikkhāracoḷampi bhagavatāva adhiṭṭhātabbanti vuttaṃ,",
  "atk-vin01a:2573_6": "tasmā vaṭṭatī”ti.",
  "atk-vin01a:2573_7": "Mahāpaccariyampi vuttaṃ “parikkhāracoḷaṃ nāma pāṭekkaṃ nidhānamukhametanti ticīvaraṃ parikkhāracoḷanti adhiṭṭhahitvā paribhuñjituṃ vaṭṭati.",
  "atk-vin01a:2573_8": "Udositasikkhāpade pana ticīvaraṃ adhiṭṭhahitvā pariharantassa parihāro vutto”ti.",
  "atk-vin01a:2573_9": "Ubhatovibhaṅgabhāṇako puṇṇavālikavāsī mahātissattheropi kira āha –",
  "atk-vin01a:2573_10": "“mayaṃ pubbe mahātherānaṃ assumha,",
  "atk-vin01a:2573_11": "araññavāsino bhikkhū rukkhasusirādīsu cīvaraṃ ṭhapetvā padhānaṃ padahanatthāya gacchanti.",
  "atk-vin01a:2573_12": "Sāmantavihāre dhammasavanatthāya gatānañca nesaṃ sūriye uṭṭhite sāmaṇerā vā daharabhikkhū vā pattacīvaraṃ gahetvā gacchanti,",
  "atk-vin01a:2573_13": "tasmā sukhaparibhogatthaṃ ticīvaraṃ parikkhāracoḷanti adhiṭṭhātuṃ vaṭṭatī”ti.",
  "atk-vin01a:2573_14": "Mahāpaccariyampi vuttaṃ pubbe āraññikā bhikkhū abaddhasīmāyaṃ dupparihāranti ticīvaraṃ parikkhāracoḷameva adhiṭṭhahitvā paribhuñjiṃsū”ti.",
  "atk-vin01a:2574_0": "“Vassikasāṭikā” anatirittappamāṇā nāmaṃ gahetvā vuttanayeneva cattāro vassike māse adhiṭṭhātabbā,",
  "atk-vin01a:2574_1": "tato paraṃ paccuddharitvā vikappetabbā.",
  "atk-vin01a:2574_2": "Vaṇṇabhedamattarattāpi cesā vaṭṭati.",
  "atk-vin01a:2574_3": "Dve pana na vaṭṭanti.",
  "atk-vin01a:2574_4": "“Nisīdanaṃ” vuttanayena adhiṭṭhātabbameva,",
  "atk-vin01a:2574_5": "tañca kho pamāṇayuttaṃ ekameva,",
  "atk-vin01a:2574_6": "dve na vaṭṭanti.",
  "atk-vin01a:2574_7": "“Paccattharaṇa”mpi adhiṭṭhātabbameva,",
  "atk-vin01a:2574_8": "taṃ pana mahantampi vaṭṭati,",
  "atk-vin01a:2574_9": "ekampi vaṭṭati,",
  "atk-vin01a:2574_10": "bahūnipi vaṭṭanti.",
  "atk-vin01a:2574_11": "Nīlampi pītakampi sadasampi pupphadasampīti sabbappakāraṃ vaṭṭati.",
  "atk-vin01a:2574_12": "Sakiṃ adhiṭṭhitaṃ adhiṭṭhitameva hoti.",
  "atk-vin01a:2574_13": "“Kaṇḍuppaṭicchādi” yāva ābādho atthi,",
  "atk-vin01a:2574_14": "tāva pamāṇikā adhiṭṭhātabbā.",
  "atk-vin01a:2574_15": "Ābādhe vūpasante paccuddharitvā vikappetabbā,",
  "atk-vin01a:2574_16": "ekāva vaṭṭati.",
  "atk-vin01a:2574_17": "“Mukhapuñchanacoḷaṃ” adhiṭṭhātabbameva,",
  "atk-vin01a:2574_18": "yāva ekaṃ dhoviyati,",
  "atk-vin01a:2574_19": "tāva aññaṃ paribhogatthāya icchitabbanti dve vaṭṭanti.",
  "atk-vin01a:2574_20": "Apare pana therā “nidhānamukhametaṃ bahūnipi vaṭṭantī”ti vadanti.",
  "atk-vin01a:2574_21": "Parikkhāracoḷe gaṇanā natthi,",
  "atk-vin01a:2574_22": "yattakaṃ icchati tattakaṃ adhiṭṭhātabbameva.",
  "atk-vin01a:2574_23": "Thavikāpi parissāvanampi vikappanupagaṃ pacchimacīvarappamāṇaṃ “parikkhāracoḷaka”nti adhiṭṭhātabbameva.",
  "atk-vin01a:2574_24": "Bahūni ekato katvā “imāni cīvarāni parikkhāracoḷāni adhiṭṭhāmī”ti adhiṭṭhātumpi vaṭṭatiyeva.",
  "atk-vin01a:2574_25": "Bhesajjanavakammamātāpituādīnaṃ atthāya ṭhapentenapi adhiṭṭhātabbameva.",
  "atk-vin01a:2574_26": "Mahāpaccariyaṃ pana “anāpattī”ti vuttaṃ.",
  "atk-vin01a:2574_27": "Mañcabhisi pīṭhakabhisi bimbohanaṃ pāvāro kojavoti etesu pana senāsanaparikkhāratthāya dinnapaccattharaṇe ca adhiṭṭhānakiccaṃ natthiyeva.",
  "atk-vin01a:2575_0": "Adhiṭṭhitacīvaraṃ pana paribhuñjato kathaṃ adhiṭṭhānaṃ vijahatīti?",
  "atk-vin01a:2575_1": "Aññassa dānena,",
  "atk-vin01a:2575_2": "acchinditvā gahaṇena,",
  "atk-vin01a:2575_3": "vissāsaggāhena,",
  "atk-vin01a:2575_4": "hīnāyāvattanena,",
  "atk-vin01a:2575_5": "sikkhāpaccakkhānena,",
  "atk-vin01a:2575_6": "kālaṃkiriyāya,",
  "atk-vin01a:2575_7": "liṅgaparivattanena,",
  "atk-vin01a:2575_8": "paccuddharaṇena,",
  "atk-vin01a:2575_9": "chiddabhāvenāti imehi navahi kāraṇehi vijahati.",
  "atk-vin01a:2575_10": "Tattha purimehi aṭṭhahi sabbacīvarāni adhiṭṭhānaṃ vijahanti,",
  "atk-vin01a:2575_11": "chiddabhāvena pana ticīvarasseva sabbaaṭṭhakathāsu adhiṭṭhānavijahanaṃ vuttaṃ,",
  "atk-vin01a:2575_12": "tañca nakhapiṭṭhippamāṇena chiddena.",
  "atk-vin01a:2575_13": "Tattha nakhapiṭṭhippamāṇaṃ kaniṭṭhaṅgulinakhavasena veditabbaṃ,",
  "atk-vin01a:2575_14": "chiddañca vinibbiddhachiddameva.",
  "atk-vin01a:2575_15": "Chiddassa hi abbhantare ekatantu cepi acchinno hoti, rakkhati.",
  "atk-vin01a:2575_16": "Tattha saṅghāṭiyā ca uttarāsaṅgassa ca dīghantato vidatthippamāṇassa tiriyantato aṭṭhaṅgulappamāṇassa padesassa orato chiddaṃ adhiṭṭhānaṃ bhindati,",
  "atk-vin01a:2575_17": "parato na bhindati.",
  "atk-vin01a:2575_18": "Antaravāsakassa pana dīghantato vidatthippamāṇasseva tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati,",
  "atk-vin01a:2575_19": "parato na bhindati.",
  "atk-vin01a:2575_20": "Tasmā jāte chidde taṃ cīvaraṃ atirekacīvaraṭṭhāne tiṭṭhati,",
  "atk-vin01a:2575_21": "sūcikammaṃ katvā puna adhiṭṭhātabbaṃ.",
  "atk-vin01a:2575_22": "Mahāsumatthero panāha –",
  "atk-vin01a:2575_23": "“pamāṇacīvarassa yattha katthaci chiddaṃ adhiṭṭhānaṃ bhindati,",
  "atk-vin01a:2575_24": "mahantassa pana pamāṇato bahi chiddaṃ adhiṭṭhānaṃ na bhindati,",
  "atk-vin01a:2575_25": "antojātaṃ bhindatī”ti.",
  "atk-vin01a:2575_26": "Karavīkatissatthero āha –",
  "atk-vin01a:2575_27": "“khuddakaṃ mahantaṃ na pamāṇaṃ,",
  "atk-vin01a:2575_28": "dve cīvarāni pārupantassa vāmahatthe saṅgharitvā ṭhapitaṭṭhāne chiddaṃ adhiṭṭhānaṃ na bhindati,",
  "atk-vin01a:2575_29": "orabhāge bhindati.",
  "atk-vin01a:2575_30": "Antaravāsakassapi ovaṭṭikaṃ karontena saṅgharitaṭṭhāne chiddaṃ na bhindati,",
  "atk-vin01a:2575_31": "tato oraṃ bhindatī”ti.",
  "atk-vin01a:2575_32": "Andhakaṭṭhakathāyaṃ pana ticīvare mahāsumattheravādaṃ pamāṇaṃ katvā uttarimpi idaṃ vuttaṃ “pacchimappamāṇaṃ adhiṭṭhānaṃ rakkhatī”ti.",
  "atk-vin01a:2575_33": "Parikkhāracoḷe dīghaso aṭṭhaṅgule sugataṅgulena tiriyaṃ caturaṅgule yattha katthaci chiddaṃ adhiṭṭhānaṃ vijahati.",
  "atk-vin01a:2575_34": "Mahante coḷe tato parena chiddaṃ adhiṭṭhānaṃ na vijahati.",
  "atk-vin01a:2575_35": "Esa nayo sabbesu adhiṭṭhātabbakesu cīvaresū”ti.",
  "atk-vin01a:2576_0": "Tattha yasmā sabbesampi adhiṭṭhātabbakacīvarānaṃ vikappanupagapacchimappamāṇato aññaṃ pacchimappamāṇaṃ nāma natthi,",
  "atk-vin01a:2576_1": "yañhi nisīdana-",
  "atk-vin01a:2576_2": "kaṇḍuppaṭicchādi-",
  "atk-vin01a:2576_3": "vassikasāṭikānaṃ pamāṇaṃ vuttaṃ,",
  "atk-vin01a:2576_4": "taṃ ukkaṭṭhaṃ,",
  "atk-vin01a:2576_5": "tato uttari paṭisiddhattā na pacchimaṃ tato heṭṭhā appaṭisiddhattā.",
  "atk-vin01a:2576_6": "Ticīvarassāpi sugatacīvarappamāṇato ūnakattaṃ ukkaṭṭhappamāṇameva.",
  "atk-vin01a:2576_7": "Pacchimaṃ pana visuṃ sutte vuttaṃ natthi.",
  "atk-vin01a:2576_8": "Mukhapuñchanapaccattharaṇaparikkhāracoḷānaṃ ukkaṭṭhaparicchedo natthiyeva.",
  "atk-vin01a:2576_9": "Vikappanupagapacchimena pana pacchimaparicchedo vutto.",
  "atk-vin01a:2576_10": "Tasmā yaṃ tāva andhakaṭṭhakathāyaṃ “pacchimappamāṇaṃ adhiṭṭhānaṃ rakkhatī”ti vatvā tattha parikkhāracoḷasseva",
  "atk-vin01a:2576_11": "sugataṅgulena aṭṭhaṅgulacaturaṅgulapacchimappamāṇaṃ dassetvā itaresaṃ ticīvarādīnaṃ muṭṭhipañcakādipabhedaṃ",
  "atk-vin01a:2576_12": "pacchimappamāṇaṃ sandhāya “esa nayo sabbesu adhiṭṭhātabbakesucīvaresū”ti vuttaṃ,",
  "atk-vin01a:2576_13": "taṃ na sameti.",
  "atk-vin01a:2577_0": "Karavīkatissattheravādepi dīghantatoyeva chiddaṃ dassitaṃ,",
  "atk-vin01a:2577_1": "tiriyantato na dassitaṃ,",
  "atk-vin01a:2577_2": "tasmā so aparicchinno.",
  "atk-vin01a:2577_3": "Mahāsumattheravāde “pamāṇacīvarassa yattha katthaci chiddaṃ adhiṭṭhānaṃ bhindati,",
  "atk-vin01a:2577_4": "mahantassa pana pamāṇato bahi chiddaṃ adhiṭṭhānaṃ na bhindatī”ti vuttaṃ.",
  "atk-vin01a:2577_5": "Idaṃ pana na vuttaṃ –",
  "atk-vin01a:2577_6": "“idaṃ nāma pamāṇacīvaraṃ ito uttari mahantaṃ cīvara”nti.",
  "atk-vin01a:2577_7": "Apicettha ticīvarādīnaṃ muṭṭhipañcakādibhedaṃ pacchimappamāṇanti adhippetaṃ.",
  "atk-vin01a:2577_8": "Tattha yadi pacchimappamāṇato bahi chiddaṃ adhiṭṭhānaṃ na bhindeyya,",
  "atk-vin01a:2577_9": "ukkaṭṭhapattassāpi majjhimapattassa vā omakappamāṇato bahi chiddaṃ adhiṭṭhānaṃ na bhindeyya,",
  "atk-vin01a:2577_10": "na ca na bhindati.",
  "atk-vin01a:2577_11": "Tasmā ayampi vādo aparicchinno.",
  "atk-vin01a:2578_0": "Yo panāyaṃ sabbapaṭhamo aṭṭhakathāvādo,",
  "atk-vin01a:2578_1": "ayamevettha pamāṇaṃ. Kasmā?",
  "atk-vin01a:2578_2": "Paricchedasabbhāvato.",
  "atk-vin01a:2578_3": "Ticīvarassa hi pacchimappamāṇañca chiddappamāṇañca chidduppattidesappamāṇañca sabbaaṭṭhakathāsuyeva paricchinditvā vuttaṃ,",
  "atk-vin01a:2578_4": "tasmā sveva vādo pamāṇaṃ.",
  "atk-vin01a:2578_5": "Addhā hi so bhagavato adhippāyaṃ anugantvā vutto.",
  "atk-vin01a:2578_6": "Itaresu pana neva paricchedo atthi,",
  "atk-vin01a:2578_7": "na pubbāparaṃ sametīti.",
  "atk-vin01a:2579_0": "Yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "atk-vin01a:2579_1": "adhiṭṭhānaṃ na bhijjati.",
  "atk-vin01a:2579_2": "Maṇḍalaparivattanepi eseva nayo.",
  "atk-vin01a:2579_3": "Dupaṭṭassa ekasmiṃ paṭale chidde vā jāte gaḷite vā adhiṭṭhānaṃ na bhijjati,",
  "atk-vin01a:2579_4": "khuddakaṃ cīvaraṃ mahantaṃ karoti,",
  "atk-vin01a:2579_5": "mahantaṃ vā khuddakaṃ karoti,",
  "atk-vin01a:2579_6": "adhiṭṭhānaṃ na bhijjati.",
  "atk-vin01a:2579_7": "Ubho koṭiyo majjhe karonto sace paṭhamaṃ chinditvā pacchā ghaṭeti,",
  "atk-vin01a:2579_8": "adhiṭṭhānaṃ bhijjati.",
  "atk-vin01a:2579_9": "Atha ghaṭetvā chindati,",
  "atk-vin01a:2579_10": "na bhijjati,",
  "atk-vin01a:2579_11": "rajakehi dhovāpetvā setaṃ kārāpentassāpi adhiṭṭhānaṃ adhiṭṭhānamevāti.",
  "atk-vin01a:2579_12": "Ayaṃ tāva “antodasāhaṃ adhiṭṭheti vikappetī”ti ettha adhiṭṭhāne vinicchayo.",
  "atk-vin01a:2580_0": "Vikappane pana dve vikappanā –",
  "atk-vin01a:2580_1": "sammukhāvikappanā ca parammukhāvikappanā ca.",
  "atk-vin01a:2580_2": "Kathaṃ sammukhāvikappanā hotīti?",
  "atk-vin01a:2580_3": "Cīvarānaṃ ekabahubhāvaṃ sannihitāsannihitabhāvañca ñatvā “‘imaṃ cīvara’nti vā ‘imāni cīvarānī’ti vā ‘etaṃ",
  "atk-vin01a:2580_4": "cīvara’nti vā ‘etāni cīvarānī”’ti vā “tuyhaṃ vikappemī”ti vattabbaṃ,",
  "atk-vin01a:2580_5": "ayamekā sammukhāvikappanā.",
  "atk-vin01a:2580_6": "Ettāvatā nidhetuṃ vaṭṭati,",
  "atk-vin01a:2580_7": "paribhuñjituṃ pana vissajjetuṃ vā adhiṭṭhātuṃ vā na vaṭṭati.",
  "atk-vin01a:2580_8": "“Mayhaṃ santakaṃ,",
  "atk-vin01a:2580_9": "mayhaṃ santakāni paribhuñja vā vissajjehi vā yathāpaccayaṃ vā karohī”ti evaṃ pana vutte paccuddhāro nāma hoti.",
  "atk-vin01a:2580_10": "Tatopabhuti paribhogādayopi vaṭṭanti.",
  "atk-vin01a:2581_0": "Aparopi nayo –",
  "atk-vin01a:2581_1": "tatheva cīvarānaṃ ekabahubhāvaṃ sannihitāsannihitabhāvañca ñatvā tasseva bhikkhuno santike “‘imaṃ cīvara’nti",
  "atk-vin01a:2581_2": "vā ‘imāni cīvarānī’ti vā ‘etaṃ cīvara’nti vā ‘etāni cīvarānī”’ti vā vatvā pañcasu sahadhammikesu aññatarassa",
  "atk-vin01a:2581_3": "attanā abhirucitassa yassa kassaci nāmaṃ gahetvā “‘tissassa bhikkhuno vikappemī’ti vā ‘tissāya bhikkhuniyā,",
  "atk-vin01a:2581_4": "sikkhamānāya,",
  "atk-vin01a:2581_5": "tissassa sāmaṇerassa,",
  "atk-vin01a:2581_6": "tissāya sāmaṇeriyā vikappemī”’ti vā vattabbaṃ,",
  "atk-vin01a:2581_7": "ayaṃ aparāpi sammukhāvikappanā.",
  "atk-vin01a:2581_8": "Ettāvatā nidhetuṃ vaṭṭati,",
  "atk-vin01a:2581_9": "paribhogādīsu pana ekampi na vaṭṭati.",
  "atk-vin01a:2581_10": "Tena pana bhikkhunā “tissassa bhikkhuno santakaṃ…pe…",
  "atk-vin01a:2581_11": "tissāya sāmaṇeriyā santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro nāma hoti.",
  "atk-vin01a:2581_12": "Tatopabhuti paribhogādayopi vaṭṭanti.",
  "atk-vin01a:2582_0": "Kathaṃ parammukhāvikappanā hotīti?",
  "atk-vin01a:2582_1": "Cīvarānaṃ tatheva ekabahubhāvaṃ sannihitāsannihitabhāvañca ñatvā “‘imaṃ cīvara’nti vā ‘imāni cīvarānī’ti",
  "atk-vin01a:2582_2": "vā ‘etaṃ cīvara’nti vā ‘etāni cīvarānī”’ti vā vatvā “tuyhaṃ vikappanatthāya dammī”ti vattabbaṃ.",
  "atk-vin01a:2582_3": "Tena vattabbo –",
  "atk-vin01a:2582_4": "“ko te mitto vā sandiṭṭho vā”ti?",
  "atk-vin01a:2582_5": "Tato itarena purimanayeneva “tisso bhikkhūti vā…pe…",
  "atk-vin01a:2582_6": "tissā sāmaṇerī”ti vā vattabbaṃ.",
  "atk-vin01a:2582_7": "Puna tena bhikkhunā “ahaṃ tissassa bhikkhuno dammīti vā…pe…",
  "atk-vin01a:2582_8": "tissāya sāmaṇeriyā dammī”ti vā vattabbaṃ,",
  "atk-vin01a:2582_9": "ayaṃ parammukhāvikappanā.",
  "atk-vin01a:2582_10": "Ettāvatā nidhetuṃ vaṭṭati,",
  "atk-vin01a:2582_11": "paribhogādīsu pana ekampi na vaṭṭati.",
  "atk-vin01a:2582_12": "Tena pana bhikkhunā dutiyasammukhāvikappanāyaṃ vuttanayeneva “itthannāmassa santakaṃ paribhuñja vā vissajjehi",
  "atk-vin01a:2582_13": "vā yathāpaccayaṃ vā karohī”ti vutte paccuddhāro nāma hoti.",
  "atk-vin01a:2582_14": "Tatopabhuti paribhogādayopi vaṭṭanti.",
  "atk-vin01a:2583_0": "Dvinnaṃ vikappanānaṃ kiṃ nānākaraṇaṃ?",
  "atk-vin01a:2583_1": "Sammukhāvikappanāyaṃ sayaṃ vikappetvā parena paccuddharāpeti.",
  "atk-vin01a:2583_2": "Parammukhāvikappanāya pareneva vikappāpetvā pareneva paccuddharāpeti,",
  "atk-vin01a:2583_3": "idamettha nānākaraṇaṃ.",
  "atk-vin01a:2583_4": "Sace pana yassa vikappeti,",
  "atk-vin01a:2583_5": "so paññattikovido na hoti,",
  "atk-vin01a:2583_6": "na jānāti paccuddharituṃ,",
  "atk-vin01a:2583_7": "taṃ cīvaraṃ gahetvā aññassa byattassa santikaṃ gantvā puna vikappetvā paccuddharāpetabbaṃ.",
  "atk-vin01a:2583_8": "Vikappitavikappanā nāmesā vaṭṭati.",
  "atk-vin01a:2583_9": "Ayaṃ “vikappetī”ti imasmiṃ pade vinicchayo.",
  "atk-vin01a:2584_0": "“Anujānāmi,",
  "atk-vin01a:2584_1": "bhikkhave,",
  "atk-vin01a:2584_2": "ticīvaraṃ adhiṭṭhātuṃ na vikappetu”ntiādivacanato ca idaṃ “vikappetī”ti avisesena vuttavacanaṃ viruddhaṃ viya dissati,",
  "atk-vin01a:2584_3": "na ca viruddhaṃ tathāgatā bhāsanti.",
  "atk-vin01a:2584_4": "Tasmā evamassa attho veditabbo,",
  "atk-vin01a:2584_5": "ticīvaraṃ ticīvarasaṅkhepeneva pariharato adhiṭṭhātumeva anujānāmi,",
  "atk-vin01a:2584_6": "na vikappetuṃ.",
  "atk-vin01a:2584_7": "Vassikasāṭikaṃ pana cātumāsato paraṃ vikappetumeva na adhiṭṭhātuṃ.",
  "atk-vin01a:2584_8": "Evañca sati yo ticīvare ekena cīvarena vippavasitukāmo hoti,",
  "atk-vin01a:2584_9": "tassa ticīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno hoti.",
  "atk-vin01a:2584_10": "Dasāhātikkame ca anāpattīti etenupāyena sabbattha vikappanāya appaṭisiddhabhāvo veditabbo.",
  "atk-vin01a:2585_0": "Vissajjetīti aññassa deti.",
  "atk-vin01a:2585_1": "Kathaṃ pana dinnaṃ hoti,",
  "atk-vin01a:2585_2": "kathaṃ gahitaṃ?",
  "atk-vin01a:2585_3": "“Imaṃ tuyhaṃ demi dadāmi dajjāmi oṇojemi pariccajāmi nissajjāmi vissajjāmīti vā “itthannāmassa demi…pe…",
  "atk-vin01a:2585_4": "nissajjāmī”ti vā vadati,",
  "atk-vin01a:2585_5": "sammukhāpi parammukhāpi dinnaṃyeva hoti.",
  "atk-vin01a:2585_6": "“Tuyhaṃ gaṇhāhī”ti vutte “mayhaṃ gaṇhāmī”ti vadati,",
  "atk-vin01a:2585_7": "sudinnaṃ suggahitañca.",
  "atk-vin01a:2585_8": "“Tava santakaṃ karohi,",
  "atk-vin01a:2585_9": "tava santakaṃ hotu,",
  "atk-vin01a:2585_10": "tava santakaṃ karissasī”ti vutte “mama santakaṃ karomi,",
  "atk-vin01a:2585_11": "mama santakaṃ hotu,",
  "atk-vin01a:2585_12": "mama santakaṃ karissāmī”ti vadati,",
  "atk-vin01a:2585_13": "duddinnaṃ duggahitañca.",
  "atk-vin01a:2585_14": "Neva dātā dātuṃ jānāti,",
  "atk-vin01a:2585_15": "na itaro gahetuṃ.",
  "atk-vin01a:2585_16": "Sace pana “tava santakaṃ karohī”ti vutte “sādhu, bhante,",
  "atk-vin01a:2585_17": "mayhaṃ gaṇhāmī”ti gaṇhāti,",
  "atk-vin01a:2585_18": "suggahitaṃ.",
  "atk-vin01a:2585_19": "Sace pana “eko gaṇhāhī”ti vadati,",
  "atk-vin01a:2585_20": "itaro “na gaṇhāmī”ti puna so “dinnaṃ mayā tuyhaṃ,",
  "atk-vin01a:2585_21": "gaṇhāhī”ti vadati,",
  "atk-vin01a:2585_22": "itaropi “na mayhaṃ iminā attho”ti vadati.",
  "atk-vin01a:2585_23": "Tato purimopi “mayā dinna”nti dasāhaṃ atikkāmeti,",
  "atk-vin01a:2585_24": "pacchimopi “mayā paṭikkhitta”nti.",
  "atk-vin01a:2585_25": "Kassa āpattīti?",
  "atk-vin01a:2585_26": "Na kassaci āpatti.",
  "atk-vin01a:2585_27": "Yassa pana ruccati,",
  "atk-vin01a:2585_28": "tena adhiṭṭhahitvā paribhuñjitabbaṃ.",
  "atk-vin01a:2586_0": "Yo pana adhiṭṭhāne vematiko,",
  "atk-vin01a:2586_1": "tena kiṃ kātabbaṃ?",
  "atk-vin01a:2586_2": "Vematikabhāvaṃ ārocetvā sace anadhiṭṭhitaṃ bhavissati,",
  "atk-vin01a:2586_3": "evaṃ me kappiyaṃ hotīti vatvā vuttanayeneva nissajjitabbaṃ.",
  "atk-vin01a:2586_4": "Na hi evaṃ jānāpetvā vinayakammaṃ karontassa musāvādo hoti.",
  "atk-vin01a:2586_5": "Keci pana “ekena bhikkhunā vissāsaṃ gahetvā puna dinnaṃ vaṭṭatī”ti vadanti,",
  "atk-vin01a:2586_6": "taṃ na yujjati.",
  "atk-vin01a:2586_7": "Na hi tassetaṃ vinayakammaṃ,",
  "atk-vin01a:2586_8": "nāpi taṃ ettakena aññaṃ vatthuṃ hoti.",
  "atk-vin01a:2587_0": "Nassatītiādi uttānatthameva.",
  "atk-vin01a:2587_1": "Yo na dadeyya āpatti dukkaṭassāti ettha “mayhaṃ dinnaṃ iminā”ti imāya saññāya na dentassa dukkaṭaṃ.",
  "atk-vin01a:2587_2": "Tassa santakabhāvaṃ pana ñatvā lesena acchindanto bhaṇḍaṃ agghāpetvā kāretabboti.",
  "atk-vin01a:2588_0": "Samuṭṭhānādīsu idaṃ sikkhāpadaṃ kathinasamuṭṭhānaṃ nāma kāyavācāto ca kāyavācācittato ca samuṭṭhāti,",
  "atk-vin01a:2588_1": "anadhiṭṭhānena ca avikappanena ca āpajjanato akiriyaṃ,",
  "atk-vin01a:2588_2": "saññāya abhāvepi na muccati,",
  "atk-vin01a:2588_3": "ajānantopi āpajjatīti nosaññāvimokkhaṃ,",
  "atk-vin01a:2588_4": "acittakaṃ,",
  "atk-vin01a:2588_5": "paṇṇattivajjaṃ,",
  "atk-vin01a:2588_6": "kāyakammaṃ,",
  "atk-vin01a:2588_7": "vacīkammaṃ, ticittaṃ,",
  "atk-vin01a:2588_8": "tivedananti.",
  "atk-vin01a:2589_0": "Paṭhamakathinasikkhāpadavaṇṇanā niṭṭhitā.",
  "atk-vin01a:2590_0": "2. Udositasikkhāpadavaṇṇanā",
  "atk-vin01a:2591_0": "471.",
  "atk-vin01a:2591_1": "Tena samayena buddho bhagavāti udositasikkhāpadaṃ.",
  "atk-vin01a:2591_2": "Tattha santaruttarenāti antaranti antaravāsako vuccati,",
  "atk-vin01a:2591_3": "uttaranti uttarāsaṅgo,",
  "atk-vin01a:2591_4": "saha antarena uttaraṃ santaruttaraṃ,",
  "atk-vin01a:2591_5": "tena santaruttarena,",
  "atk-vin01a:2591_6": "saha antaravāsakena uttarāsaṅgenāti attho.",
  "atk-vin01a:2591_7": "Kaṇṇakitānīti sedena phuṭṭhokāsesu sañjātakāḷasetamaṇḍalāni.",
  "atk-vin01a:2591_8": "Addasa kho āyasmā ānando senāsanacārikaṃ āhiṇḍantoti thero kira bhagavati divā paṭisallānatthāya gandhakuṭiṃ",
  "atk-vin01a:2591_9": "paviṭṭhe taṃ okāsaṃ labhitvā dunnikkhittāni dārubhaṇḍamattikābhaṇḍāni paṭisāmento asammaṭṭhaṭṭhānaṃ sammajjanto",
  "atk-vin01a:2591_10": "gilānehi bhikkhūhi saddhiṃ paṭisanthāraṃ karonto tesaṃ bhikkhūnaṃ senāsanaṭṭhānaṃ sampatto addasa.",
  "atk-vin01a:2591_11": "Tena vuttaṃ –",
  "atk-vin01a:2591_12": "“addasa kho āyasmā ānando senāsanacārikaṃ āhiṇḍanto”ti.",
  "atk-vin01a:2592_0": "473.",
  "atk-vin01a:2592_1": "Avippavāsasammutiṃ dātunti avippavāse sammuti avippavāsasammuti,",
  "atk-vin01a:2592_2": "avippavāsāya vā sammuti avippavāsasammuti.",
  "atk-vin01a:2592_3": "Ko panettha ānisaṃso?",
  "atk-vin01a:2592_4": "Yena cīvarena vippavasati,",
  "atk-vin01a:2592_5": "taṃ nissaggiyaṃ na hoti,",
  "atk-vin01a:2592_6": "āpattiñca nāpajjati.",
  "atk-vin01a:2592_7": "Kittakaṃ kālaṃ?",
  "atk-vin01a:2592_8": "Mahāsumatthero tāva āha –",
  "atk-vin01a:2592_9": "“yāva rogo na vūpasamati,",
  "atk-vin01a:2592_10": "vūpasante pana roge sīghaṃ cīvaraṭṭhānaṃ āgantabba”nti.",
  "atk-vin01a:2592_11": "Mahāpadumatthero āha –",
  "atk-vin01a:2592_12": "“sīghaṃ āgacchato rogo paṭikuppeyya,",
  "atk-vin01a:2592_13": "tasmā saṇikaṃ āgantabbaṃ.",
  "atk-vin01a:2592_14": "Yato paṭṭhāya hi satthaṃ vā pariyesati,",
  "atk-vin01a:2592_15": "‘gacchāmī’ti ābhogaṃ vā karoti,",
  "atk-vin01a:2592_16": "tato paṭṭhāya vaṭṭati.",
  "atk-vin01a:2592_17": "‘Na dāni gamissāmī’ti evaṃ pana dhuranikkhepaṃ karontena paccuddharitabbaṃ,",
  "atk-vin01a:2592_18": "atirekacīvaraṭṭhāne ṭhassatī”ti.",
  "atk-vin01a:2592_19": "Sace panassa rogo paṭikuppati,",
  "atk-vin01a:2592_20": "kiṃ kātabbanti?",
  "atk-vin01a:2592_21": "Phussadevatthero tāva āha –",
  "atk-vin01a:2592_22": "“sace soyeva rogo paṭikuppati,",
  "atk-vin01a:2592_23": "sā eva sammuti,",
  "atk-vin01a:2592_24": "puna sammutidānakiccaṃ natthi.",
  "atk-vin01a:2592_25": "Athañño kuppati,",
  "atk-vin01a:2592_26": "puna dātabbā sammutī”ti.",
  "atk-vin01a:2592_27": "Upatissatthero āha –",
  "atk-vin01a:2592_28": "“so vā rogo hotu,",
  "atk-vin01a:2592_29": "añño vā puna sammutidānakiccaṃ natthī”ti.",
  "atk-vin01a:2593_0": "475- 6.",
  "atk-vin01a:2593_1": "Niṭṭhitacīvarasmiṃ bhikkhunāti idha pana purimasikkhāpade viya atthaṃ aggahetvā niṭṭhite cīvarasmiṃ bhikkhunoti",
  "atk-vin01a:2593_2": "evaṃ sāmivasena karaṇavacanassa attho veditabbo.",
  "atk-vin01a:2593_3": "Karaṇavasena hi bhikkhunā idaṃ nāma kātabbanti natthi.",
  "atk-vin01a:2593_4": "Sāmivasena pana bhikkhuno cīvarasmiṃ niṭṭhite kathine ca ubbhate evaṃ chinnapalibodho ekarattampi ce",
  "atk-vin01a:2593_5": "bhikkhu ticīvarena vippavaseyyāti evaṃ attho yujjati.",
  "atk-vin01a:2593_6": "Tattha ticīvarenāti adhiṭṭhitesu tīsu cīvaresu yena kenaci.",
  "atk-vin01a:2593_7": "Ekena vippavutthopi hi ticīvarena vippavuttho hoti,",
  "atk-vin01a:2593_8": "paṭisiddhapariyāpannena vippavutthattā.",
  "atk-vin01a:2593_9": "Tenevassa padabhājane “saṅghāṭiyā vā”tiādi vuttaṃ.",
  "atk-vin01a:2593_10": "Vippavaseyyāti vippayutto vaseyya.",
  "atk-vin01a:2594_0": "477- 8.",
  "atk-vin01a:2594_1": "Gāmo ekūpacārotiādi avippavāsalakkhaṇavavatthāpanatthaṃ vuttaṃ.",
  "atk-vin01a:2594_2": "Tato paraṃ yathākkamena tāneva pannarasa mātikāpadāni vitthārento “gāmo ekūpacāro nāmā”tiādimāha.",
  "atk-vin01a:2594_3": "Tattha ekakulassa gāmoti ekassa rañño vā bhojakassa vā gāmo.",
  "atk-vin01a:2594_4": "Parikkhittoti yena kenaci pākārena vā vatiyā vā parikkhāya vā parikkhitto.",
  "atk-vin01a:2594_5": "Ettāvatā ekakulagāmassa ekūpacāratā dassitā.",
  "atk-vin01a:2594_6": "Antogāme vatthabbanti evarūpe gāme cīvaraṃ nikkhipitvā gāmabbhantare yathārucite ṭhāne aruṇaṃ uṭṭhāpetuṃ vaṭṭati.",
  "atk-vin01a:2594_7": "Aparikkhittoti iminā tasseva gāmassa nānūpacāratā dassitā.",
  "atk-vin01a:2594_8": "Evarūpe gāme yasmiṃ ghare cīvaraṃ nikkhittaṃ,",
  "atk-vin01a:2594_9": "tattha vatthabbaṃ.",
  "atk-vin01a:2594_10": "Hatthapāsā vā na vijahitabbanti atha vā taṃ gharaṃ samantato hatthapāsā na vijahitabbaṃ,",
  "atk-vin01a:2594_11": "aḍḍhateyyaratanappamāṇappadesā uddhaṃ na vijahitabbanti vuttaṃ hoti.",
  "atk-vin01a:2594_12": "Aḍḍhateyyaratanabbhantare pana vatthuṃ vaṭṭati.",
  "atk-vin01a:2594_13": "Taṃ pamāṇaṃ atikkamitvā sacepi iddhimā bhikkhū ākāse aruṇaṃ uṭṭhāpeti,",
  "atk-vin01a:2594_14": "nissaggiyameva hoti.",
  "atk-vin01a:2594_15": "Ettha ca yasmiṃ ghareti gharaparicchedo “ekakulassa nivesanaṃ hotī”tiādinā lakkhaṇena veditabbo.",
  "atk-vin01a:2595_0": "479.",
  "atk-vin01a:2595_1": "Nānākulassa gāmoti nānārājūnaṃ vā bhojakānaṃ vā gāmo,",
  "atk-vin01a:2595_2": "vesālikusinārādisadiso.",
  "atk-vin01a:2595_3": "Parikkhittoti iminā nānākulagāmassa ekūpacāratā dassitā.",
  "atk-vin01a:2595_4": "Sabhāye vā dvāramūle vāti ettha sabhāyanti liṅgabyattayena sabhā vuttā.",
  "atk-vin01a:2595_5": "Dvāramūleti nagaradvārassa samīpe.",
  "atk-vin01a:2595_6": "Idaṃ vuttaṃ hoti –",
  "atk-vin01a:2595_7": "evarūpe gāme yasmiṃ ghare cīvaraṃ nikkhittaṃ,",
  "atk-vin01a:2595_8": "tattha vā vatthabbaṃ.",
  "atk-vin01a:2595_9": "Tattha saddasaṅghaṭṭanena vā janasambādhena vā vasituṃ asakkontena sabhāye vā vatthabbaṃ nagaradvāramūle vā.",
  "atk-vin01a:2595_10": "Tatrapi vasituṃ asakkontena yattha katthaci phāsukaṭṭhāne vasitvā antoaruṇe āgamma tesaṃyeva sabhāyadvāramūlānaṃ hatthapāsā vā na vijahitabbaṃ.",
  "atk-vin01a:2595_11": "Gharassa pana cīvarassa vā hatthapāse vattabbameva natthi.",
  "atk-vin01a:2596_0": "Sabhāyaṃ gacchantena hatthapāse cīvaraṃ nikkhipitvāti sace ghare aṭṭhapetvā sabhāye ṭhapessāmīti sabhāyaṃ gacchati,",
  "atk-vin01a:2596_1": "tena sabhāyaṃ gacchantena hatthapāseti hatthaṃ pasāretvā “handimaṃ cīvaraṃ ṭhapemī”ti evaṃ nikkhepasukhe",
  "atk-vin01a:2596_2": "hatthapāsagate kismiñci āpaṇe cīvaraṃ nikkhipitvā purimanayeneva sabhāye vā vatthabbaṃ dvāramūle vā,",
  "atk-vin01a:2596_3": "hatthapāsā vā na vijahitabbaṃ.",
  "atk-vin01a:2597_0": "Tatrāyaṃ vinicchayo –",
  "atk-vin01a:2597_1": "phussadevatthero tāva āha –",
  "atk-vin01a:2597_2": "“cīvarahatthapāse vasitabbaṃ natthi,",
  "atk-vin01a:2597_3": "yattha katthaci vīthihatthapāsepi sabhāyahatthapāsepi dvārahatthapāsepi vasituṃ vaṭṭatī”ti.",
  "atk-vin01a:2597_4": "Upatissatthero panāha –",
  "atk-vin01a:2597_5": "“nagarassa bahūnipi dvārāni honti bahūnipi sabhāyāni,",
  "atk-vin01a:2597_6": "tasmā sabbattha na vaṭṭati.",
  "atk-vin01a:2597_7": "Yassā pana vīthiyā cīvaraṃ ṭhapitaṃ yaṃ tassā sammukhaṭṭhāne sabhāyañca dvārañca tassa sabhāyassa ca dvārassa ca hatthapāsā na vijahitabbaṃ.",
  "atk-vin01a:2597_8": "Evañhi sati sakkā cīvarassa pavatti jānitu”nti.",
  "atk-vin01a:2597_9": "Sabhāyaṃ pana gacchantena yassa āpaṇikassa hatthe nikkhittaṃ,",
  "atk-vin01a:2597_10": "sace so taṃ cīvaraṃ atiharitvā ghare nikkhipati,",
  "atk-vin01a:2597_11": "vīthihatthapāso na rakkhati,",
  "atk-vin01a:2597_12": "gharassa hatthapāse vatthabbaṃ.",
  "atk-vin01a:2597_13": "Sace mahantaṃ gharaṃ hoti,",
  "atk-vin01a:2597_14": "dve vīthiyo pharitvā ṭhitaṃ purato vā pacchato vā hatthapāseyeva aruṇaṃ uṭṭhāpetabbaṃ.",
  "atk-vin01a:2597_15": "Sabhāye nikkhipitvā pana sabhāye vā tassa sammukhe nagaradvāramūle vā tesaṃyeva hatthapāse vā aruṇaṃ uṭṭhāpetabbaṃ.",
  "atk-vin01a:2598_0": "Aparikkhittotiiminā tasseva gāmassa nānūpacāratā dassitā.",
  "atk-vin01a:2598_1": "Etenevupāyena sabbattha ekūpacāratā ca nānūpacāratā ca veditabbā.",
  "atk-vin01a:2598_2": "Pāḷiyaṃ pana “gāmo ekūpacāro nāmā”ti evaṃ ādimhi “ajjhokāso ekūpacāro nāmā”ti evaṃ ante ca ekameva mātikāpadaṃ uddharitvā padabhājanaṃ vitthāritaṃ.",
  "atk-vin01a:2598_3": "Tasmā tasseva padassānusārena sabbattha parikkhepādivasena ekūpacāratā ca nānūpacāratā ca veditabbā.",
  "atk-vin01a:2599_0": "480- 1.",
  "atk-vin01a:2599_1": "Nivesanādīsu ovarakāti gabbhānaṃyevetaṃ pariyāyavacanaṃ.",
  "atk-vin01a:2599_2": "Hatthapāsā vāti gabbhassa hatthapāsā.",
  "atk-vin01a:2599_3": "Dvāramūle vāti sabbesaṃ sādhāraṇe gharadvāramūle.",
  "atk-vin01a:2599_4": "Hatthapāsā vāti gabbhassa vā gharadvāramūlassa vā hatthapāsā.",
  "atk-vin01a:2600_0": "482- 7.",
  "atk-vin01a:2600_1": "Udositoti yānādīnaṃ bhaṇḍānaṃ sālā.",
  "atk-vin01a:2600_2": "Ito paṭṭhāya ca nivesane vuttanayeneva vinicchayo veditabbo.",
  "atk-vin01a:2600_3": "Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko patissayaviseso.",
  "atk-vin01a:2600_4": "Māḷoti ekakūṭasaṅgahito caturassapāsādo.",
  "atk-vin01a:2600_5": "Pāsādoti dīghapāsādo.",
  "atk-vin01a:2600_6": "Hammiyanti muṇḍacchadanapāsādo.",
  "atk-vin01a:2601_0": "489.",
  "atk-vin01a:2601_1": "Sattabbhantarātiettha ekaṃ abbhantaraṃ aṭṭhavīsatihatthaṃ hoti.",
  "atk-vin01a:2601_2": "Sace sattho gacchanto gāmaṃ vā nadiṃ vā pariyādiyitvā tiṭṭhati antopaviṭṭhena saddhiṃ ekābaddho hutvā orañca pārañca pharitvā ṭhito hoti,",
  "atk-vin01a:2601_3": "satthaparihārova labbhati.",
  "atk-vin01a:2601_4": "Atha gāme vā nadiyā vā pariyāpanno hoti antopaviṭṭho,",
  "atk-vin01a:2601_5": "gāmaparihāro ceva nadīparihāro ca labbhati.",
  "atk-vin01a:2601_6": "Sace vihārasīmaṃ atikkamitvā tiṭṭhati,",
  "atk-vin01a:2601_7": "antosīmāya ca cīvaraṃ hoti,",
  "atk-vin01a:2601_8": "vihāraṃ gantvā vasitabbaṃ.",
  "atk-vin01a:2601_9": "Sace bahisīmāya cīvaraṃ hoti satthasamīpeyeva vasitabbaṃ.",
  "atk-vin01a:2601_10": "Sace gacchanto sakaṭe vā bhagge goṇe vā naṭṭhe antarā chijjati,",
  "atk-vin01a:2601_11": "yasmiṃ koṭṭhāse cīvaraṃ tattha vasitabbaṃ.",
  "atk-vin01a:2602_0": "490.",
  "atk-vin01a:2602_1": "Ekakulassa khette hatthapāso nāma cīvarahatthapāsoyeva,",
  "atk-vin01a:2602_2": "nānākulassa khette hatthapāso nāma khettadvārassa hatthapāso.",
  "atk-vin01a:2602_3": "Aparikkhitte cīvarasseva hatthapāso.",
  "atk-vin01a:2603_0": "491- 4.",
  "atk-vin01a:2603_1": "Dhaññakaraṇanti khalaṃ vuccati.",
  "atk-vin01a:2603_2": "Ārāmoti pupphārāmo vā phalārāmo vā.",
  "atk-vin01a:2603_3": "Dvīsupi khette vuttasadisova vinicchayo.",
  "atk-vin01a:2603_4": "Vihāro nivesanasadiso.",
  "atk-vin01a:2603_5": "Rukkhamūle antochāyāyanti chāyāya phuṭṭhokāsassa anto eva.",
  "atk-vin01a:2603_6": "Viraḷasākhassa pana rukkhassa ātapena phuṭṭhokāse ṭhapitaṃ nissaggiyameva hoti,",
  "atk-vin01a:2603_7": "tasmā tādisassa sākhācchāyāya vā khandhacchāyāya vā ṭhapetabbaṃ.",
  "atk-vin01a:2603_8": "Sace sākhāya vā viṭape vā ṭhapeti,",
  "atk-vin01a:2603_9": "upari aññasākhācchāyāya phuṭṭhokāseyeva ṭhapetabbaṃ.",
  "atk-vin01a:2603_10": "Khujjarukkhassa chāyā dūraṃ gacchati,",
  "atk-vin01a:2603_11": "chāyāya gataṭṭhāne ṭhapetuṃ vaṭṭatiyeva.",
  "atk-vin01a:2603_12": "Idhāpi hatthapāso cīvarahatthapāsoyeva.",
  "atk-vin01a:2604_0": "Agāmake araññeti agāmakaṃ nāma araññaṃ viñjhāṭavīādīsu vā samuddamajjhe vā macchabandhānaṃ agamanapathe dīpakesu labbhati.",
  "atk-vin01a:2604_1": "Samantā sattabbhantarāti majjhe ṭhitassa samattā sabbadisāsu sattabbhantarā,",
  "atk-vin01a:2604_2": "vinibbedhena cuddasa honti.",
  "atk-vin01a:2604_3": "Majjhe nisinno puratthimāya vā pacchimāya vā disāya pariyante ṭhapitacīvaraṃ rakkhati.",
  "atk-vin01a:2604_4": "Sace pana aruṇuggamanasamaye kesaggamattampi puratthimaṃ disaṃ gacchati,",
  "atk-vin01a:2604_5": "pacchimāya disāya cīvaraṃ nissaggiyaṃ hoti.",
  "atk-vin01a:2604_6": "Esa nayo itarasmiṃ.",
  "atk-vin01a:2604_7": "Uposathakāle pana parisapariyante nisinnabhikkhuto paṭṭhāya sattabbhantarasīmā sodhetabbā.",
  "atk-vin01a:2604_8": "Yattakaṃ bhikkhusaṅgho vaḍḍhati,",
  "atk-vin01a:2604_9": "sīmāpi tattakaṃ vaḍḍhati.",
  "atk-vin01a:2605_0": "495.",
  "atk-vin01a:2605_1": "Anissajjitvā paribhuñjati āpatti dukkaṭassāti ettha sace padhāniko bhikkhu sabbarattiṃ padhānamanuyuñjitvā",
  "atk-vin01a:2605_2": "paccusasamaye “nhāyissāmī”ti tīṇipi cīvarāni tīre ṭhapetvā nadiṃ otarati,",
  "atk-vin01a:2605_3": "nhāyantasseva cassa aruṇaṃ uṭṭhahati,",
  "atk-vin01a:2605_4": "kiṃ kātabbaṃ.",
  "atk-vin01a:2605_5": "So hi yadi uttaritvā cīvaraṃ nivāseti,",
  "atk-vin01a:2605_6": "nissaggiyacīvaraṃ anissajjitvā paribhuñjanapaccayā dukkaṭaṃ āpajjati.",
  "atk-vin01a:2605_7": "Atha naggo gacchati,",
  "atk-vin01a:2605_8": "evampi dukkaṭaṃ āpajjatīti?",
  "atk-vin01a:2605_9": "Na āpajjati.",
  "atk-vin01a:2605_10": "So hi yāva aññaṃ bhikkhuṃ disvā vinayakammaṃ na karoti,",
  "atk-vin01a:2605_11": "tāva tesaṃ cīvarānaṃ aparibhogārahattā naṭṭhacīvaraṭṭhāne ṭhito hoti.",
  "atk-vin01a:2605_12": "Naṭṭhacīvarassa ca akappiyaṃ nāma natthi.",
  "atk-vin01a:2605_13": "Tasmā ekaṃ nivāsetvā dve hatthena gahetvā vihāraṃ gantvā vinayakammaṃ kātabbaṃ.",
  "atk-vin01a:2605_14": "Sace dūre vihāro hoti,",
  "atk-vin01a:2605_15": "antarāmagge manussā sañcaranti.",
  "atk-vin01a:2605_16": "Ekaṃ nivāsetvā ekaṃ pārupitvā ekaṃ aṃsakūṭe ṭhapetvā gantabbaṃ.",
  "atk-vin01a:2605_17": "Sace vihāre sabhāgabhikkhū na passati,",
  "atk-vin01a:2605_18": "bhikkhācāraṃ gatā honti,",
  "atk-vin01a:2605_19": "saṅghāṭiṃ bahigāme ṭhapetvā santaruttarena āsanasālaṃ gantvā vinayakammaṃ kātabbaṃ.",
  "atk-vin01a:2605_20": "Sace bahigāme corabhayaṃ hoti,",
  "atk-vin01a:2605_21": "pārupitvā gantabbaṃ.",
  "atk-vin01a:2605_22": "Sace āsanasālā sambādhā hoti janākiṇṇā,",
  "atk-vin01a:2605_23": "na sakkā ekamante cīvaraṃ apanetvā vinayakammaṃ kātuṃ,",
  "atk-vin01a:2605_24": "ekaṃ bhikkhuṃ ādāya bahigāmaṃ gantvā vinayakammaṃ katvā cīvarāni paribhuñjitabbāni.",
  "atk-vin01a:2606_0": "Sace bhikkhū daharānaṃ hatthe pattacīvaraṃ datvā maggaṃ gacchantā pacchime yāme sayitukāmā honti,",
  "atk-vin01a:2606_1": "attano attano cīvaraṃ hatthapāse katvāva sayitabbaṃ.",
  "atk-vin01a:2606_2": "Sace gacchantānaṃyeva asampattesu daharesu aruṇaṃ uggacchati,",
  "atk-vin01a:2606_3": "cīvaraṃ nissaggiyaṃ hoti,",
  "atk-vin01a:2606_4": "nissayo pana na paṭippassambhati,",
  "atk-vin01a:2606_5": "daharānampi purato gacchantānaṃ theresu asampattesu eseva nayo.",
  "atk-vin01a:2606_6": "Maggaṃ virajjhitvā araññe aññamaññaṃ apassantesupi eseva nayo.",
  "atk-vin01a:2606_7": "Sace pana daharā “mayaṃ, bhante,",
  "atk-vin01a:2606_8": "muhuttaṃ sayitvā asukasmiṃ nāma okāse tumhe sampāpuṇissāmā”ti vatvā yāva aruṇuggamanā sayanti,",
  "atk-vin01a:2606_9": "cīvarañca nissaggiyaṃ hoti,",
  "atk-vin01a:2606_10": "nissayo ca paṭippassambhati,",
  "atk-vin01a:2606_11": "dahare uyyojetvā theresu sayantesupi eseva nayo.",
  "atk-vin01a:2606_12": "Dvedhāpathaṃ disvā therā “ayaṃ maggo” daharā “ayaṃ maggo”ti vatvā aññamaññassa vacanaṃ aggahetvā gatā,",
  "atk-vin01a:2606_13": "saha aruṇuggamanā cīvarāni ca nissaggiyāni honti,",
  "atk-vin01a:2606_14": "nissayo ca paṭippassambhati.",
  "atk-vin01a:2606_15": "Sace daharā maggato okkamma “antoaruṇeyeva nivattissāmā”ti bhesajjatthāya gāmaṃ pavisitvā āgacchanti.",
  "atk-vin01a:2606_16": "Asampattānaṃyeva ca tesaṃ aruṇo uggacchati,",
  "atk-vin01a:2606_17": "cīvarāni nissaggiyāni honti,",
  "atk-vin01a:2606_18": "nissayo pana na paṭippassambhati.",
  "atk-vin01a:2606_19": "Sace pana dhenubhayena vā sunakhabhayena vā “muhuttaṃ ṭhatvā gamissāmā”ti ṭhatvā vā nisīditvā vā gacchanti,",
  "atk-vin01a:2606_20": "antarā aruṇe uggate cīvarāni nissaggiyāni honti,",
  "atk-vin01a:2606_21": "nissayo ca paṭippassambhati.",
  "atk-vin01a:2606_22": "Sace “antoaruṇeyeva āgamissāmā”ti antosīmāyaṃ gāmaṃ paviṭṭhānaṃ antarā aruṇo uggacchati,",
  "atk-vin01a:2606_23": "neva cīvarāni nissaggiyāni honti,",
  "atk-vin01a:2606_24": "na nissayo paṭippassambhati.",
  "atk-vin01a:2606_25": "Sace pana “vibhāyatu tāvā”ti nisīdanti,",
  "atk-vin01a:2606_26": "aruṇe uggatepi na cīvarāni nissaggiyāni honti,",
  "atk-vin01a:2606_27": "nissayo pana paṭippassambhati.",
  "atk-vin01a:2606_28": "Yepi “antoaruṇeyeva āgamissāmā”ti sāmantavihāraṃ dhammasavanatthāya saussāhā gacchanti,",
  "atk-vin01a:2606_29": "antarāmaggeyeva ca nesaṃ aruṇo uggacchati,",
  "atk-vin01a:2606_30": "cīvarāni nissaggiyāni honti,",
  "atk-vin01a:2606_31": "nissayo pana na paṭippassambhati.",
  "atk-vin01a:2606_32": "Sace dhammagāravena “yāva pariyosānaṃ sutvāva gamissāmā”ti nisīdanti,",
  "atk-vin01a:2606_33": "saha aruṇassuggamanā cīvarānipi nissaggiyāni honti,",
  "atk-vin01a:2606_34": "nissayopi paṭippassambhati.",
  "atk-vin01a:2606_35": "Therena daharaṃ cīvaradhovanatthāya gāmakaṃ pesentena attano cīvaraṃ paccuddharitvāva dātabbaṃ.",
  "atk-vin01a:2606_36": "Daharassāpi cīvaraṃ paccuddharāpetvā ṭhapetabbaṃ.",
  "atk-vin01a:2606_37": "Sace assatiyā gacchati,",
  "atk-vin01a:2606_38": "attano cīvaraṃ paccuddharitvā daharassa cīvaraṃ vissāsena gahetvā ṭhapetabbaṃ.",
  "atk-vin01a:2606_39": "Sace thero nassarati,",
  "atk-vin01a:2606_40": "daharo eva sarati,",
  "atk-vin01a:2606_41": "daharena attano cīvaraṃ paccuddharitvā therassa cīvaraṃ vissāsena gahetvā gantvā vattabbo “bhante,",
  "atk-vin01a:2606_42": "tumhākaṃ cīvaraṃ adhiṭṭhahitvā paribhuñjathā”ti attanopi cīvaraṃ adhiṭṭhātabbaṃ.",
  "atk-vin01a:2606_43": "Evaṃ ekassa satiyāpi āpattimokkho hotīti.",
  "atk-vin01a:2606_44": "Sesaṃ uttānatthameva.",
  "atk-vin01a:2607_0": "Samuṭṭhānādīsu paṭhamakathinasikkhāpade anadhiṭṭhānaṃ avikappanañca akiriyaṃ,",
  "atk-vin01a:2607_1": "idha apaccuddharaṇaṃ ayameva viseso.",
  "atk-vin01a:2607_2": "Sesaṃ sabbattha vuttanayamevāti.",
  "atk-vin01a:2608_0": "Udositasikkhāpadavaṇṇanā niṭṭhitā.",
  "atk-vin01a:2609_0": "3. Tatiyakathinasikkhāpadavaṇṇanā",
  "atk-vin01a:2610_0": "497.",
  "atk-vin01a:2610_1": "Tena samayenāti tatiyakathinasikkhāpadaṃ.",
  "atk-vin01a:2610_2": "Tattha ussāpetvā punappunaṃ vimajjatīti “valīsu naṭṭhāsu idaṃ mahantaṃ bhavissatī”ti maññamāno udakena",
  "atk-vin01a:2610_3": "siñcitvā pādehi akkamitvā hatthehi ussāpetvā ukkhipitvā piṭṭhiyaṃ ghaṃsati,",
  "atk-vin01a:2610_4": "taṃ ātape sukkhaṃ paṭhamappamāṇameva hoti.",
  "atk-vin01a:2610_5": "So punapi tathā karoti,",
  "atk-vin01a:2610_6": "tena vuttaṃ –",
  "atk-vin01a:2610_7": "“ussāpetvā punappunaṃ vimajjatī”ti.",
  "atk-vin01a:2610_8": "Taṃ evaṃ kilamantaṃ bhagavā gandhakuṭiyaṃ nisinnova disvā nikkhamitvā senāsanacārikaṃ āhiṇḍanto viya tattha agamāsi.",
  "atk-vin01a:2610_9": "Tena vuttaṃ –",
  "atk-vin01a:2610_10": "“addasa kho bhagavā”tiādi.",
  "atk-vin01a:2611_0": "499- 500.",
  "atk-vin01a:2611_1": "Ekādasamāseti ekaṃ pacchimakattikamāsaṃ ṭhapetvā sese ekādasamāse.",
  "atk-vin01a:2611_2": "Sattamāseti kattikamāsaṃ hemantike ca cattāroti pañcamāse ṭhapetvā sese sattamāse.",
  "atk-vin01a:2611_3": "Kālepi ādissa dinnanti saṅghassa vā “idaṃ akālacīvara”nti uddisitvā dinnaṃ,",
  "atk-vin01a:2611_4": "ekapuggalassa vā “idaṃ tuyhaṃ dammī”ti dinnaṃ.",
  "atk-vin01a:2612_0": "Saṅghato vāti attano pattabhāgavasena saṅghato vā uppajjeyya.",
  "atk-vin01a:2612_1": "Gaṇato vāti idaṃ suttantikagaṇassa dema,",
  "atk-vin01a:2612_2": "idaṃ ābhidhammikagaṇassāti evaṃ gaṇassa denti.",
  "atk-vin01a:2612_3": "Tato attano pattabhāgavasena gaṇato vā uppajjeyya.",
  "atk-vin01a:2613_0": "No cassa pāripūrīti no ce pāripūrī bhaveyya,",
  "atk-vin01a:2613_1": "yattakena kayiramānaṃ adhiṭṭhānacīvaraṃ pahoti,",
  "atk-vin01a:2613_2": "tañce cīvaraṃ tattakaṃ na bhaveyya,",
  "atk-vin01a:2613_3": "ūnakaṃ bhaveyyāti attho.",
  "atk-vin01a:2614_0": "Paccāsā hoti saṅghato vātiādīsu asukadivasaṃ nāma saṅgho cīvarāni labhissati,",
  "atk-vin01a:2614_1": "gaṇo labhissati,",
  "atk-vin01a:2614_2": "tato me cīvaraṃ uppajjissatīti evaṃ saṅghato vā gaṇato vā paccāsā hoti.",
  "atk-vin01a:2614_3": "Ñātakehi me cīvaratthāya pesitaṃ,",
  "atk-vin01a:2614_4": "mittehi pesitaṃ,",
  "atk-vin01a:2614_5": "te āgatā cīvare dassantīti evaṃ ñātito vā mittato vā paccāsā hoti.",
  "atk-vin01a:2614_6": "Paṃsukūlaṃ vāti ettha pana paṃsukūlaṃ vā lacchāmīti evaṃ paccāsā hotīti yojetabbaṃ.",
  "atk-vin01a:2614_7": "Attano vā dhanenāti attano kappāsasuttādinā dhanena,",
  "atk-vin01a:2614_8": "asukadivasaṃ nāma lacchāmīti evaṃ vā paccāsā hotīti attho.",
  "atk-vin01a:2615_0": "Tato ce uttari nikkhipeyya satiyāpi paccāsāyāti māsaparamato ce uttari nikkhipeyya,",
  "atk-vin01a:2615_1": "nissaggiyaṃ pācittiyanti attho.",
  "atk-vin01a:2615_2": "Evaṃ pana avatvā yasmā antarā uppajjamāne paccāsācīvare mūlacīvarassa uppannadivasato yāva vīsatimo divaso",
  "atk-vin01a:2615_3": "tāva uppannaṃ paccāsācīvaraṃ mūlacīvaraṃ attano gatikaṃ karoti,",
  "atk-vin01a:2615_4": "tato uddhaṃ mūlacīvaraṃ paccāsācīvaraṃ attano gatikaṃ karoti.",
  "atk-vin01a:2615_5": "Tasmā taṃ visesaṃ dassetuṃ “tadahuppanne mūlacīvare”tiādinā nayena padabhājanaṃ vuttaṃ,",
  "atk-vin01a:2615_6": "taṃ uttānatthameva.",
  "atk-vin01a:2616_0": "Visabhāge uppanne mūlacīvareti yadi mūlacīvaraṃ saṇhaṃ,",
  "atk-vin01a:2616_1": "paccāsācīvaraṃ thūlaṃ,",
  "atk-vin01a:2616_2": "na sakkā yojetuṃ.",
  "atk-vin01a:2616_3": "Rattiyo ca sesā honti,",
  "atk-vin01a:2616_4": "na tāva māso pūrati,",
  "atk-vin01a:2616_5": "na akāmā niggahena cīvaraṃ kāretabbaṃ.",
  "atk-vin01a:2616_6": "Aññaṃ paccāsācīvaraṃ labhitvāyeva kālabbhantare kāretabbaṃ.",
  "atk-vin01a:2616_7": "Paccāsācīvarampi parikkhāracoḷaṃ adhiṭṭhātabbaṃ.",
  "atk-vin01a:2616_8": "Atha mūlacīvaraṃ thūlaṃ hoti,",
  "atk-vin01a:2616_9": "paccāsācīvaraṃ saṇhaṃ,",
  "atk-vin01a:2616_10": "mūlacīvaraṃ parikkhāracoḷaṃ adhiṭṭhahitvā paccāsācīvarameva mūlacīvaraṃ katvā ṭhapetabbaṃ.",
  "atk-vin01a:2616_11": "Taṃ puna māsaparihāraṃ labhati,",
  "atk-vin01a:2616_12": "etenupāyena yāva icchati tāva aññamaññaṃ mūlacīvaraṃ katvā ṭhapetuṃ vaṭṭatīti.",
  "atk-vin01a:2616_13": "Sesaṃ uttānameva.",
  "atk-vin01a:2617_0": "Samuṭṭhānādīni paṭhamakathinasadisānevāti.",
  "atk-vin01a:2618_0": "Tatiyakathinasikkhāpadavaṇṇanā niṭṭhitā.",
  "atk-vin01a:2619_0": "4. Purāṇacīvarasikkhāpadavaṇṇanā",
  "atk-vin01a:2620_0": "503- 5.",
  "atk-vin01a:2620_1": "Tena samayenāti purāṇacīvarasikkhāpadaṃ.",
  "atk-vin01a:2620_2": "Tattha yāva sattamā pitāmahayugāti pitupitā pitāmaho,",
  "atk-vin01a:2620_3": "pitāmahassa yugaṃ pitāmahayugaṃ.",
  "atk-vin01a:2620_4": "Yuganti āyuppamāṇaṃ vuccati.",
  "atk-vin01a:2620_5": "Abhilāpa mattameva cetaṃ.",
  "atk-vin01a:2620_6": "Atthato pana pitāmahoyeva pitāmahayugaṃ.",
  "atk-vin01a:2620_7": "Tato uddhaṃ sabbepi pubbapurisā pitāmahaggahaṇeneva gahitā.",
  "atk-vin01a:2620_8": "Evaṃ yāva sattamo puriso tāva yā asambaddhā sā yāva sattamā pitāmahayugā asambaddhāti vuccati.",
  "atk-vin01a:2620_9": "Desanāmukhameva cetaṃ.",
  "atk-vin01a:2620_10": "“Mātito vā pitito vā”tivacanato pana pitāmahayugampi pitāmahiyugampi mātāmahayugampi mātāmahiyugampi",
  "atk-vin01a:2620_11": "tesaṃ bhātubhaginībhāgineyyaputtapaputtādayopi sabbe idha saṅgahitā evāti veditabbā.",
  "atk-vin01a:2621_0": "Tatrāyaṃ vitthāranayo –",
  "atk-vin01a:2621_1": "pitā pitupitā tassa pitā tassāpi pitāti evaṃ yāva sattamā yugā,",
  "atk-vin01a:2621_2": "pitā pitumātā tassā pitā ca mātā ca bhātā ca bhaginī ca puttā ca dhītaro cāti evampi uddhañca adho ca yāva sattamā yugā,",
  "atk-vin01a:2621_3": "pitā pitubhātā pitubhaginī pituputtā pitudhītaro tesampi puttadhītuparamparāti evampi yāva sattamā yugā,",
  "atk-vin01a:2621_4": "mātā mātumātā tassā mātā tassāpi mātāti evampi yāva sattamā yugā,",
  "atk-vin01a:2621_5": "mātā mātupitā tassa mātā ca pitā ca bhātā ca bhaginī ca puttā ca dhītaro cāti,",
  "atk-vin01a:2621_6": "evampi uddhañca adho ca yāva sattamā yugā,",
  "atk-vin01a:2621_7": "mātā mātubhātā mātubhaginī mātuputtā mātudhītaro tesampi puttadhītuparamparāti evampi yāva sattamā yugā,",
  "atk-vin01a:2621_8": "neva mātusambandhena na pitusambandhena sambaddhā,",
  "atk-vin01a:2621_9": "ayaṃ aññātikā nāma.",
  "atk-vin01a:2622_0": "Ubhato saṅgheti bhikkhunisaṅghe ñatticatutthena bhikkhusaṅghe ñatticatutthenāti aṭṭhavācikavinayakammena upasampannā.",
  "atk-vin01a:2623_0": "Sakiṃ nivatthampi sakiṃ pārutampīti rajitvā kappaṃ katvā ekavārampi nivatthaṃ vā pārutaṃ vā.",
  "atk-vin01a:2623_1": "Antamaso paribhogasīsena aṃse vā matthake vā katvā maggaṃ gato hoti,",
  "atk-vin01a:2623_2": "ussīsakaṃ vā katvā nipanno hoti,",
  "atk-vin01a:2623_3": "etampi purāṇacīvarameva.",
  "atk-vin01a:2623_4": "Sace pana paccattharaṇassa heṭṭhā katvā nipajjati,",
  "atk-vin01a:2623_5": "hatthehi vā ukkhipitvā ākāse vitānaṃ katvā sīsena aphusanto gacchati,",
  "atk-vin01a:2623_6": "ayaṃ paribhogo nāma na hotīti kurundiyaṃ vuttaṃ.",
  "atk-vin01a:2624_0": "Dhotaṃ nissaggiyanti ettha evaṃ āṇattā bhikkhunī dhovanatthāya uddhanaṃ sajjeti,",
  "atk-vin01a:2624_1": "dārūni saṃharati,",
  "atk-vin01a:2624_2": "aggiṃ karoti,",
  "atk-vin01a:2624_3": "udakaṃ āharati yāva naṃ dhovitvā ukkhipati,",
  "atk-vin01a:2624_4": "tāva bhikkhuniyā payoge payoge bhikkhussa dukkaṭaṃ.",
  "atk-vin01a:2624_5": "Dhovitvā ukkhittamatte nissaggiyaṃ hoti.",
  "atk-vin01a:2624_6": "Sace duddhotanti maññamānā puna siñcati vā dhovati vā yāva niṭṭhānaṃ na gacchati tāva payoge payoge dukkaṭaṃ.",
  "atk-vin01a:2624_7": "Esa nayo rajanākoṭanesu.",
  "atk-vin01a:2624_8": "Rajanadoṇiyañhi rajanaṃ ākiritvā yāva sakiṃ cīvaraṃ rajati,",
  "atk-vin01a:2624_9": "tato pubbe yaṃkiñci rajanatthāya karoti,",
  "atk-vin01a:2624_10": "pacchā vā paṭirajati,",
  "atk-vin01a:2624_11": "sabbattha payoge payoge bhikkhussa dukkaṭaṃ.",
  "atk-vin01a:2624_12": "Evaṃ ākoṭanepi payogo veditabbo.",
  "atk-vin01a:2625_0": "506.",
  "atk-vin01a:2625_1": "Aññātikāya aññātikasaññī purāṇacīvaraṃ dhovāpetīti no cepi “imaṃ dhovā”ti vadati,",
  "atk-vin01a:2625_2": "atha kho dhovanatthāya kāyavikāraṃ katvā hatthena vā hatthe deti,",
  "atk-vin01a:2625_3": "pādamūle vā ṭhapeti,",
  "atk-vin01a:2625_4": "upari vā khipati,",
  "atk-vin01a:2625_5": "sikkhamānāsāmaṇerīsāmaṇeraupāsakatitthiyādīnaṃ vā hatthe peseti,",
  "atk-vin01a:2625_6": "nadītitthe dhovantiyā upacāre vā khipati,",
  "atk-vin01a:2625_7": "antodvādasahatthe okāse ṭhatvā,",
  "atk-vin01a:2625_8": "dhovāpitaṃyeva hoti.",
  "atk-vin01a:2625_9": "Sace pana upacāraṃ muñcitvā orato ṭhapeti sā ce dhovitvā āneti, anāpatti.",
  "atk-vin01a:2625_10": "Sikkhamānāya vā sāmaṇeriyā vā upāsikāya vā hatthe dhovanatthāya deti,",
  "atk-vin01a:2625_11": "sā ce upasampajjitvā dhovati,",
  "atk-vin01a:2625_12": "āpattiyeva.",
  "atk-vin01a:2625_13": "Upāsakassa hatthe deti,",
  "atk-vin01a:2625_14": "so ce liṅge parivatte bhikkhunīsu pabbajitvā upasampajjitvā dhovati,",
  "atk-vin01a:2625_15": "āpattiyeva.",
  "atk-vin01a:2625_16": "Sāmaṇerassa vā bhikkhussa vā hatthe dinnepi liṅgaparivattane eseva nayo.",
  "atk-vin01a:2626_0": "Dhovāpeti rajāpetītiādīsu ekena vatthunā nissaggiyaṃ,",
  "atk-vin01a:2626_1": "dutiyena dukkaṭaṃ.",
  "atk-vin01a:2626_2": "Tīṇipi kārāpentassa ekena nissaggiyaṃ,",
  "atk-vin01a:2626_3": "sesehi dve dukkaṭāni.",
  "atk-vin01a:2626_4": "Yasmā panetāni dhovanādīni paṭipāṭiyā vā uppaṭipāṭiyā vā kārentassa mokkho natthi,",
  "atk-vin01a:2626_5": "tasmā ettha tīṇi catukkāni vuttāni.",
  "atk-vin01a:2626_6": "Sacepi hi “imaṃ cīvaraṃ rajitvā dhovitvā ānehī”ti vutte sā bhikkhunī paṭhamaṃ dhovitvā pacchā rajati,",
  "atk-vin01a:2626_7": "nissaggiyena dukkaṭameva.",
  "atk-vin01a:2626_8": "Evaṃ sabbesu viparītavacanesu nayo netabbo.",
  "atk-vin01a:2626_9": "Sace pana “dhovitvā ānehī”ti vuttā dhovati ceva rajati ca,",
  "atk-vin01a:2626_10": "dhovāpanapaccayā eva āpatti,",
  "atk-vin01a:2626_11": "rajane anāpatti.",
  "atk-vin01a:2626_12": "Evaṃ sabbattha vuttādhikakaraṇe “avuttā dhovatī”ti iminā lakkhaṇena anāpatti veditabbā.",
  "atk-vin01a:2626_13": "“Imasmiṃ cīvare yaṃ kātabbaṃ,",
  "atk-vin01a:2626_14": "sabbaṃ taṃ tuyhaṃ bhāro”ti vadanto pana ekavācāya sambahulā āpattiyo āpajjatīti.",
  "atk-vin01a:2627_0": "Aññātikāya vematiko aññātikāya ñātikasaññīti imānipi padāni vuttānaṃyeva tiṇṇaṃ catukkānaṃ vasena vitthārato veditabbāni.",
  "atk-vin01a:2628_0": "Ekato upasampannāyāti bhikkhunīnaṃ santike upasampannāya dhovāpentassa dukkaṭaṃ.",
  "atk-vin01a:2628_1": "Bhikkhūnaṃ santike upasampannāya pana yathāvatthukameva,",
  "atk-vin01a:2628_2": "bhikkhūnaṃ santike upasampannā nāma pañcasatā sākiyāniyo.",
  "atk-vin01a:2629_0": "507.",
  "atk-vin01a:2629_1": "Avuttā dhovatīti uddesāya vā ovādāya vā āgatā kilinnaṃ cīvaraṃ disvā ṭhapitaṭṭhānato gahetvā vā “detha, ayya,",
  "atk-vin01a:2629_2": "dhovissāmī”ti āharāpetvā vā dhovati ceva rajati ca ākoṭeti ca,",
  "atk-vin01a:2629_3": "ayaṃ avuttā dhovati nāma.",
  "atk-vin01a:2629_4": "Yāpi “imaṃ cīvaraṃ dhovā”ti daharaṃ vā sāmaṇeraṃ vā āṇāpentassa bhikkhuno sutvā “āharathayya ahaṃ dhovissāmī”ti dhovati,",
  "atk-vin01a:2629_5": "tāvakālikaṃ vā gahetvā dhovitvā rajitvā deti,",
  "atk-vin01a:2629_6": "ayampi avuttā dhovati nāma.",
  "atk-vin01a:2630_0": "Aññaṃ parikkhāranti upāhanatthavikapattatthavikaaṃsabaddhakakāyabandhanamañcapīṭhabhisitaṭṭikādiṃ yaṃkiñci dhovāpeti, anāpatti.",
  "atk-vin01a:2630_1": "Sesamettha uttānatthameva.",
  "atk-vin01a:2631_0": "Samuṭṭhānādīsu pana idaṃ sikkhāpadaṃ chasamuṭṭhānaṃ, kiriyaṃ,",
  "atk-vin01a:2631_1": "nosaññāvimokkhaṃ,",
  "atk-vin01a:2631_2": "acittakaṃ,",
  "atk-vin01a:2631_3": "paṇṇattivajjaṃ,",
  "atk-vin01a:2631_4": "kāyakammaṃ,",
  "atk-vin01a:2631_5": "vacīkammaṃ, ticittaṃ,",
  "atk-vin01a:2631_6": "tivedananti.",
  "atk-vin01a:2632_0": "Purāṇacīvarasikkhāpadavaṇṇanā niṭṭhitā.",
  "atk-vin01a:2633_0": "5. Cīvarapaṭiggahaṇasikkhāpadavaṇṇanā",
  "atk-vin01a:2634_0": "508.",
  "atk-vin01a:2634_1": "Tena samayenāti cīvarapaṭiggahaṇasikkhāpadaṃ.",
  "atk-vin01a:2634_2": "Tattha piṇḍapātapaṭikkantāti piṇḍapātato paṭikkantā.",
  "atk-vin01a:2634_3": "Yena andhavanaṃ tenupasaṅkamīti apaññatte sikkhāpade yena andhavanaṃ tenupasaṅkami.",
  "atk-vin01a:2634_4": "Katakammāti katacorikakammā,",
  "atk-vin01a:2634_5": "sandhicchedanādīhi parabhaṇḍaṃ haritāti vuttaṃ hoti.",
  "atk-vin01a:2634_6": "Coragāmaṇikoti corajeṭṭhako.",
  "atk-vin01a:2634_7": "So kira pubbe theriṃ jānāti,",
  "atk-vin01a:2634_8": "tasmā corānaṃ purato gacchanto disvā “ito mā gacchatha,",
  "atk-vin01a:2634_9": "sabbe ito ethā”ti te gahetvā aññena maggena agamāsi.",
  "atk-vin01a:2634_10": "Samādhimhā vuṭṭhahitvāti therī kira paricchinnavelāyaṃyeva samādhimhā vuṭṭhahi.",
  "atk-vin01a:2634_11": "Sopi tasmiṃyeva khaṇe evaṃ avaca,",
  "atk-vin01a:2634_12": "tasmā sā assosi,",
  "atk-vin01a:2634_13": "sutvā ca “natthi dāni añño ettha samaṇo vā brāhmaṇo vā aññatra mayā”ti taṃ maṃsaṃ aggahesi.",
  "atk-vin01a:2634_14": "Tena vuttaṃ –",
  "atk-vin01a:2634_15": "“atha kho uppalavaṇṇā bhikkhunī”tiādi.",
  "atk-vin01a:2635_0": "Ohiyyakoti avahīyako avaseso,",
  "atk-vin01a:2635_1": "vihāravāraṃ patvā ekova vihāre ṭhitoti attho.",
  "atk-vin01a:2635_2": "Sace me tvaṃ antaravāsakaṃ dadeyyāsīti kasmā āha?",
  "atk-vin01a:2635_3": "Saṇhaṃ ghanamaṭṭhaṃ antaravāsakaṃ disvā lobhena,",
  "atk-vin01a:2635_4": "apica appako tassā antaravāsake lobho,",
  "atk-vin01a:2635_5": "theriyā pana sikhāppattā koṭṭhāsasampatti tenassā sarīrapāripūriṃ passissāmīti visamalobhaṃ uppādetvā evamāha.",
  "atk-vin01a:2635_6": "Antimanti pañcannaṃ cīvarānaṃ sabbapariyantaṃ hutvā antimaṃ,",
  "atk-vin01a:2635_7": "antimanti pacchimaṃ.",
  "atk-vin01a:2635_8": "Aññaṃ lesenāpi vikappetvā vā paccuddharitvā vā ṭhapitaṃ cīvaraṃ natthīti evaṃ yathāanuññātānaṃ pañcannaṃ cīvarānaṃ dhāraṇavaseneva āha,",
  "atk-vin01a:2635_9": "na lobhena,",
  "atk-vin01a:2635_10": "na hi khīṇāsavānaṃ lobho atthi.",
  "atk-vin01a:2635_11": "Nippīḷiyamānāti upamaṃ dassetvā gāḷhaṃ pīḷayamānā.",
  "atk-vin01a:2636_0": "Antaravāsakaṃ datvā upassayaṃ agamāsīti saṅkaccikaṃ nivāsetvā yathā tassa manoratho na pūrati,",
  "atk-vin01a:2636_1": "evaṃ hatthataleyeva dassetvā agamāsi.",
  "atk-vin01a:2637_0": "510.",
  "atk-vin01a:2637_1": "Kasmā pārivattakacīvaraṃ appaṭigaṇhante ujjhāyiṃsu?",
  "atk-vin01a:2637_2": "“Sace ettakopi amhesu ayyānaṃ vissāso natthi,",
  "atk-vin01a:2637_3": "kathaṃ mayaṃ yāpessāmā”ti vihatthatāya samabhitunnattā.",
  "atk-vin01a:2638_0": "Anujānāmi bhikkhave imesaṃ pañcannanti imesaṃ pañcannaṃ sahadhammikānaṃ samasaddhānaṃ samasīlānaṃ samadiṭṭhīnaṃ",
  "atk-vin01a:2638_1": "pārivattakaṃ gahetuṃ anujānāmīti attho.",
  "atk-vin01a:2639_0": "512.",
  "atk-vin01a:2639_1": "Payoge dukkaṭanti gahaṇatthāya hatthappasāraṇādīsu dukkaṭaṃ.",
  "atk-vin01a:2639_2": "Paṭilābhenāti paṭiggahaṇena.",
  "atk-vin01a:2639_3": "Tattha ca hatthena vā hatthe detu,",
  "atk-vin01a:2639_4": "pādamūle vā ṭhapetu,",
  "atk-vin01a:2639_5": "upari vā khipatu,",
  "atk-vin01a:2639_6": "so ce sādiyati,",
  "atk-vin01a:2639_7": "gahitameva hoti.",
  "atk-vin01a:2639_8": "Sace pana sikkhamānāsāmaṇerasāmaṇerīupāsakaupāsikādīnaṃ hatthe pesitaṃ paṭiggaṇhāti, anāpatti.",
  "atk-vin01a:2639_9": "Dhammakathaṃ kathentassa catassopi parisā cīvarāni ca nānāvirāgavatthāni ca ānetvā pādamūle ṭhapenti,",
  "atk-vin01a:2639_10": "upacāre vā ṭhatvā upacāraṃ vā muñcitvā khipanti,",
  "atk-vin01a:2639_11": "yaṃ tattha bhikkhunīnaṃ santakaṃ,",
  "atk-vin01a:2639_12": "taṃ aññatra pārivattakā gaṇhantassa āpattiyeva.",
  "atk-vin01a:2639_13": "Atha pana rattibhāge khittāni honti,",
  "atk-vin01a:2639_14": "“idaṃ bhikkhuniyā,",
  "atk-vin01a:2639_15": "idaṃ aññesa”nti ñātuṃ na sakkā,",
  "atk-vin01a:2639_16": "pārivattakakiccaṃ natthīti mahāpaccariyaṃ kurundiyañca vuttaṃ,",
  "atk-vin01a:2639_17": "taṃ acittakabhāvena na sameti.",
  "atk-vin01a:2639_18": "Sace bhikkhunī vassāvāsikaṃ deti,",
  "atk-vin01a:2639_19": "pārivattakameva kātabbaṃ.",
  "atk-vin01a:2639_20": "Sace pana saṅkārakūṭādīsu ṭhapeti,",
  "atk-vin01a:2639_21": "“paṃsukūlaṃ gaṇhissantī”ti paṃsukūlaṃ adhiṭṭhahitvā gahetuṃ vaṭṭati.",
  "atk-vin01a:2640_0": "513.",
  "atk-vin01a:2640_1": "Aññātikāya aññātikasaññīti tikapācittiyaṃ.",
  "atk-vin01a:2640_2": "Ekato upasampannāyāti bhikkhunīnaṃ santike upasampannāya hatthato gaṇhantassa dukkaṭaṃ,",
  "atk-vin01a:2640_3": "bhikkhūnaṃ santike upasampannāya pana pācittiyameva.",
  "atk-vin01a:2641_0": "514.",
  "atk-vin01a:2641_1": "Parittena vā vipulanti appagghacīvarena vā upāhanatthavikapattatthavikaaṃsabaddhakakāyabandhanādinā vā",
  "atk-vin01a:2641_2": "mahagghaṃ cetāpetvā sacepi cīvaraṃ paṭiggaṇhāti, anāpatti.",
  "atk-vin01a:2641_3": "Mahāpaccariyaṃ pana “antamaso harītakīkhaṇḍenāpī”ti vuttaṃ.",
  "atk-vin01a:2641_4": "Vipulena vā parittanti idaṃ vuttavipallāsena veditabbaṃ.",
  "atk-vin01a:2641_5": "Aññaṃ parikkhāranti pattatthavikādiṃ yaṃ kiñci vikappanupagapacchimacīvarappamāṇaṃ pana paṭaparissāvanampi na vaṭṭati.",
  "atk-vin01a:2641_6": "Yaṃ neva adhiṭṭhānupagaṃ na vikappanupagaṃ taṃ sabbaṃ vaṭṭati.",
  "atk-vin01a:2641_7": "Sacepi mañcappamāṇā bhisicchavi hoti,",
  "atk-vin01a:2641_8": "vaṭṭatiyeva;",
  "atk-vin01a:2641_9": "ko pana vādo pattatthavikādīsu.",
  "atk-vin01a:2641_10": "Sesaṃ uttānatthameva.",
  "atk-vin01a:2642_0": "Samuṭṭhānādīsu idaṃ chasamuṭṭhānaṃ,",
  "atk-vin01a:2642_1": "kiriyākiriyaṃ,",
  "atk-vin01a:2642_2": "nosaññāvimokkhaṃ,",
  "atk-vin01a:2642_3": "acittakaṃ,",
  "atk-vin01a:2642_4": "paṇṇattivajjaṃ,",
  "atk-vin01a:2642_5": "kāyakammaṃvacīkammaṃ, ticittaṃ,",
  "atk-vin01a:2642_6": "tivedananti.",
  "atk-vin01a:2643_0": "Cīvarapaṭiggahaṇasikkhāpadavaṇṇanā niṭṭhitā.",
  "atk-vin01a:2644_0": "6. Aññātakaviññattisikkhāpadavaṇṇanā",
  "atk-vin01a:2645_0": "515.",
  "atk-vin01a:2645_1": "Tena samayenāti aññātakaviññattisikkhāpadaṃ.",
  "atk-vin01a:2645_2": "Tattha upanando sakyaputtoti asītisahassamattānaṃ sakyakulā pabbajitānaṃ bhikkhūnaṃ patikiṭṭho lolajātiko.",
  "atk-vin01a:2645_3": "Paṭṭoti cheko samattho paṭibalo sarasampanno kaṇṭhamādhuriyena samannāgato.",
  "atk-vin01a:2645_4": "Kismiṃ viyāti kiṃsu viya kileso viya,",
  "atk-vin01a:2645_5": "hirottappavasena kampanaṃ viya saṅkampanaṃ viya hotīti attho.",
  "atk-vin01a:2646_0": "Addhānamagganti addhānasaṅkhātaṃ dīghamaggaṃ,",
  "atk-vin01a:2646_1": "na nagaravīthimagganti attho.",
  "atk-vin01a:2646_2": "Te bhikkhū acchindiṃsūti musiṃsu,",
  "atk-vin01a:2646_3": "pattacīvarāni nesaṃ hariṃsūti attho.",
  "atk-vin01a:2646_4": "Anuyuñjāhīti bhikkhubhāvajānanatthāya puccha.",
  "atk-vin01a:2646_5": "Anuyuñjiyamānāti pabbajjāupasampadāpattacīvarādhiṭṭhānādīni pucchiyamānā.",
  "atk-vin01a:2646_6": "Etamatthaṃ ārocesunti bhikkhubhāvaṃ jānāpetvā yo “sāketā sāvatthiṃ addhānamaggappaṭipannā”tiādinā nayena vutto,",
  "atk-vin01a:2646_7": "etamatthaṃ ārocesuṃ.",
  "atk-vin01a:2647_0": "517.",
  "atk-vin01a:2647_1": "Aññātakaṃ gahapatiṃ vātiādīsu yaṃ parato “tiṇena vā paṇṇena vā paṭicchādetvā”ti vuttaṃ,",
  "atk-vin01a:2647_2": "taṃ ādiṃ katvā evaṃ anupubbakathā veditabbā.",
  "atk-vin01a:2647_3": "Sace core passitvā daharā pattacīvarāni gahetvā palātā,",
  "atk-vin01a:2647_4": "corā therānaṃ nivāsanapārupanamattaṃyeva haritvā gacchanti,",
  "atk-vin01a:2647_5": "therehi neva tāva cīvaraṃ viññāpetabbaṃ,",
  "atk-vin01a:2647_6": "na sākhāpalāsaṃ bhañjitabbaṃ.",
  "atk-vin01a:2647_7": "Atha daharā sabbaṃ bhaṇḍakaṃ chaḍḍetvā palātā,",
  "atk-vin01a:2647_8": "corā therānaṃ nivāsanapārupanaṃ tañca bhaṇḍakaṃ gahetvā gacchanti,",
  "atk-vin01a:2647_9": "daharehi āgantvā attano nivāsanapārupanāni na tāva therānaṃ dātabbāni,",
  "atk-vin01a:2647_10": "na hi anacchinnacīvarā attano atthāya sākhāpalāsaṃ bhañjituṃ labhanti,",
  "atk-vin01a:2647_11": "acchinnacīvarānaṃ pana atthāya labhanti,",
  "atk-vin01a:2647_12": "acchinnacīvarāva attanopi paresampi atthāya labhanti.",
  "atk-vin01a:2647_13": "Tasmā therehi vā sākhāpalāsaṃ bhañjitvā vākādīhi ganthetvā daharānaṃ dātabbaṃ,",
  "atk-vin01a:2647_14": "daharehi vā therānaṃ atthāya bhañjitvā ganthetvā tesaṃ hatthe datvā vā adatvā vā attanā nivāsetvā attano nivāsanapārupanāni therānaṃ dātabbāni,",
  "atk-vin01a:2647_15": "neva bhūtagāmapātabyatāya pācittiyaṃ hoti,",
  "atk-vin01a:2647_16": "na tesaṃ dhāraṇe dukkaṭaṃ.",
  "atk-vin01a:2648_0": "Sace antarāmagge rajakattharaṇaṃ vā hoti,",
  "atk-vin01a:2648_1": "aññe vā tādise manusse passanti,",
  "atk-vin01a:2648_2": "cīvaraṃ viññāpetabbaṃ.",
  "atk-vin01a:2648_3": "Yāni ca nesaṃ te vā viññattamanussā aññe vā sākhāpalāsanivāsane bhikkhū disvā ussāhajātā vatthāni denti,",
  "atk-vin01a:2648_4": "tāni sadasāni vā hontu adasāni vā nīlādinānāvaṇṇāni vā kappiyānipi akappiyānipi sabbāni acchinnacīvaraṭṭhāne",
  "atk-vin01a:2648_5": "ṭhitattā tesaṃ nivāsetuñca pārupituñca vaṭṭanti.",
  "atk-vin01a:2648_6": "Vuttampihetaṃ parivāre –",
  "atk-vin01a:2649_0": "“Akappakataṃ nāpi rajanāya rattaṃ;",
  "atk-vin01a:2650_0": "Tena nivattho yena kāmaṃ vajeyya;",
  "atk-vin01a:2651_0": "Na cassa hoti āpatti;",
  "atk-vin01a:2652_0": "So ca dhammo sugatena desito;",
  "atk-vin01a:2653_0": "Pañhā mesā kusalehi cintitā”ti. ;",
  "atk-vin01a:2654_0": "Ayañhi pañho acchinnacīvarakaṃ bhikkhuṃ sandhāya vutto.",
  "atk-vin01a:2654_1": "Atha pana titthiyehi sahagacchanti,",
  "atk-vin01a:2654_2": "te ca nesaṃ kusacīravākacīraphalakacīrāni denti,",
  "atk-vin01a:2654_3": "tānipi laddhiṃ aggahetvā nivāsetuṃ vaṭṭanti,",
  "atk-vin01a:2654_4": "nivāsetvāpi laddhi na gahetabbā.",
  "atk-vin01a:2655_0": "Idāni “yaṃ āvāsaṃ paṭhamaṃ upagacchati,",
  "atk-vin01a:2655_1": "sace tattha hoti saṅghassa vihāracīvaraṃ vā”tiādīsu vihāracīvaraṃ nāma manussā āvāsaṃ kāretvā “cattāropi",
  "atk-vin01a:2655_2": "paccayā amhākaṃyeva santakā paribhogaṃ gacchantū”ti ticīvaraṃ sajjetvā attanā kārāpite āvāse ṭhapenti,",
  "atk-vin01a:2655_3": "etaṃ vihāracīvaraṃ nāma.",
  "atk-vin01a:2655_4": "Uttarattharaṇanti mañcakassa upari attharaṇakaṃ vuccati.",
  "atk-vin01a:2655_5": "Bhumattharaṇanti parikammakatāya bhūmiyā rakkhaṇatthaṃ cimilikāhi kataattharaṇaṃ tassa upari taṭṭikaṃ pattharitvā caṅkamanti.",
  "atk-vin01a:2655_6": "Bhisicchavīti mañcabhisiyā vā pīṭhabhisiyā vā chavi,",
  "atk-vin01a:2655_7": "sace pūritā hoti vidhunitvāpi gahetuṃ vaṭṭati.",
  "atk-vin01a:2655_8": "Evametesu vihāracīvarādīsu yaṃ tattha āvāse hoti,",
  "atk-vin01a:2655_9": "taṃ anāpucchāpi gahetvā nivāsetuṃ vā pārupituṃ vā acchinnacīvarakānaṃ bhikkhūnaṃ labbhatīti veditabbaṃ.",
  "atk-vin01a:2655_10": "Tañca kho labhitvā odahissāmi puna ṭhapessāmīti adhippāyena na mūlacchejjāya.",
  "atk-vin01a:2655_11": "Labhitvā ca pana ñātito vā upaṭṭhākato vā aññato vā kutoci pākatikameva kātabbaṃ.",
  "atk-vin01a:2655_12": "Videsagatena ekasmiṃ saṅghike āvāse saṅghikaparibhogena paribhuñjanatthāya ṭhapetabbaṃ.",
  "atk-vin01a:2655_13": "Sacassa paribhogeneva taṃ jīrati vā nassati vā gīvā na hoti.",
  "atk-vin01a:2655_14": "Sace pana etesaṃ vuttappakārānaṃ gihivatthādīnaṃ bhisicchavipariyantānaṃ kiñci na labbhati,",
  "atk-vin01a:2655_15": "tena tiṇena vā paṇṇena vā paṭicchādetvā āgantabbanti.",
  "atk-vin01a:2656_0": "519.",
  "atk-vin01a:2656_1": "Yehi kehici vā acchinnanti ettha yampi acchinnacīvarā ācariyupajjhāyā aññe “āharatha, āvuso,",
  "atk-vin01a:2656_2": "cīvara”nti yācitvā vā vissāsena vā gaṇhanti,",
  "atk-vin01a:2656_3": "tampi saṅgahaṃ gacchatīti vattuṃ yujjati.",
  "atk-vin01a:2657_0": "Paribhogajiṇṇaṃ vāti ettha ca acchinnacīvarānaṃ ācariyupajjhāyādīnaṃ attanā tiṇapaṇṇehi paṭicchādetvā",
  "atk-vin01a:2657_1": "dinnacīvarampi saṅgahaṃ gacchatīti vattuṃ yujjati.",
  "atk-vin01a:2657_2": "Evañhi te acchinnacīvaraṭṭhāne naṭṭhacīvaraṭṭhāne ca ṭhitā bhavissanti,",
  "atk-vin01a:2657_3": "tena nesaṃ viññattiyaṃ akappiyacīvaraparibhoge ca anāpatti anurūpā bhavissati.",
  "atk-vin01a:2658_0": "521.",
  "atk-vin01a:2658_1": "Ñātakānaṃ pavāritānanti ettha “etesaṃ santakaṃ dethā”ti viññāpentassa yācantassa anāpattīti evamattho daṭṭhabbo.",
  "atk-vin01a:2658_2": "Na hi ñātakapavāritānaṃ āpatti vā anāpatti vā hoti.",
  "atk-vin01a:2658_3": "Attano dhanenāti etthāpi attano kappiyabhaṇḍena kappiyavohāreneva cīvaraṃ viññāpentassa cetāpentassa parivattāpentassa anāpattīti evamattho daṭṭhabbo.",
  "atk-vin01a:2658_4": "Pavāritānanti ettha ca saṅghavasena pavāritesu pamāṇameva vaṭṭati.",
  "atk-vin01a:2658_5": "Puggalikapavāraṇāya yaṃ yaṃ pavāreti,",
  "atk-vin01a:2658_6": "taṃ taṃyeva viññāpetabbaṃ.",
  "atk-vin01a:2658_7": "Yo catūhi paccayehi pavāretvā sayameva sallakkhetvā kālānukālaṃ cīvarāni divase divase yāgubhattādīnīti evaṃ yena yenattho taṃ taṃ deti,",
  "atk-vin01a:2658_8": "tassa viññāpanakiccaṃ natthi.",
  "atk-vin01a:2658_9": "Yo pana pavāretvā bālatāya vā satisammosena vā na deti,",
  "atk-vin01a:2658_10": "so viññāpetabbo.",
  "atk-vin01a:2658_11": "Yo “mayhaṃ gehaṃ pavāremī”ti vadati,",
  "atk-vin01a:2658_12": "tassa gehaṃ gantvā yathāsukhaṃ nisīditabbaṃ nipajjitabbaṃ,",
  "atk-vin01a:2658_13": "na kiñci gahetabbaṃ.",
  "atk-vin01a:2658_14": "Yo pana “yaṃ mayhaṃ gehe atthi,",
  "atk-vin01a:2658_15": "taṃ pavāremī”ti vadati.",
  "atk-vin01a:2658_16": "Yaṃ tattha kappiyaṃ,",
  "atk-vin01a:2658_17": "taṃ viññāpetabbaṃ,",
  "atk-vin01a:2658_18": "gehe pana nisīdituṃ vā nipajjituṃ vā na labbhatīti kurundiyaṃ vuttaṃ.",
  "atk-vin01a:2659_0": "Aññassatthāyāti ettha attano ñātakapavārite na kevalaṃ attano atthāya,",
  "atk-vin01a:2659_1": "atha kho aññassatthāya viññāpentassa anāpattīti ayameko attho.",
  "atk-vin01a:2659_2": "Ayaṃ pana dutiyo aññassāti ye aññassa ñātakapavāritā,",
  "atk-vin01a:2659_3": "te tasseva “aññassā”ti laddhavohārassa buddharakkhitassa vā dhammarakkhitassa vā atthāya viññāpentassa anāpattīti.",
  "atk-vin01a:2659_4": "Sesaṃ uttānatthameva.",
  "atk-vin01a:2660_0": "Samuṭṭhānādīsu idampi chasamuṭṭhānaṃ, kiriyaṃ,",
  "atk-vin01a:2660_1": "nosaññāvimokkhaṃ,",
  "atk-vin01a:2660_2": "acittakaṃ,",
  "atk-vin01a:2660_3": "paṇṇattivajjaṃ,",
  "atk-vin01a:2660_4": "kāyakammavacīkammaṃ, ticittaṃ,",
  "atk-vin01a:2660_5": "tivedananti.",
  "atk-vin01a:2661_0": "Aññātakaviññattisikkhāpadavaṇṇanā niṭṭhitā.",
  "atk-vin01a:2662_0": "7. Tatuttarisikkhāpadavaṇṇanā",
  "atk-vin01a:2663_0": "522- 4.",
  "atk-vin01a:2663_1": "Tena samayenāti tatuttarisikkhāpadaṃ.",
  "atk-vin01a:2663_2": "Tattha abhihaṭṭhunti abhīti upasaggo,",
  "atk-vin01a:2663_3": "haritunti attho,",
  "atk-vin01a:2663_4": "gaṇhitunti vuttaṃ hoti.",
  "atk-vin01a:2663_5": "Pavāreyyāti icchāpeyya,",
  "atk-vin01a:2663_6": "icchaṃ ruciṃ uppādeyya,",
  "atk-vin01a:2663_7": "vadeyya nimanteyyāti attho.",
  "atk-vin01a:2663_8": "Abhihaṭṭhuṃ pavārentena pana yathā vattabbaṃ,",
  "atk-vin01a:2663_9": "taṃ ākāraṃ dassetuṃ “yāvatakaṃ icchasi tāvatakaṃ gaṇhāhī”ti evamassa padabhājanaṃ vuttaṃ.",
  "atk-vin01a:2663_10": "Atha vā yathā “nekkhammaṃ daṭṭhu khemato”ti ettha disvāti attho,",
  "atk-vin01a:2663_11": "evamidhāpi “abhiaṭṭhuṃ pavāreyyā”ti abhiharitvā pavāreyyāti attho.",
  "atk-vin01a:2663_12": "Tattha kāyābhihāro vācābhihāroti duvidho abhihāro,",
  "atk-vin01a:2663_13": "kāyena vā hi vatthāni abhiharitvā pādamūle ṭhapetvā “yattakaṃ icchasi tattakaṃ gaṇhāhī”ti vadanto pavāreyya,",
  "atk-vin01a:2663_14": "vācāya vā “amhākaṃ dussakoṭṭhāgāraṃ paripuṇṇaṃ,",
  "atk-vin01a:2663_15": "yattakaṃ icchasi tattakaṃ gaṇhāhī”ti vadanto pavāreyya,",
  "atk-vin01a:2663_16": "tadubhayampi ekajjhaṃ katvā “abhihaṭṭhuṃ pavāreyyā”ti vuttaṃ.",
  "atk-vin01a:2664_0": "Santaruttaraparamanti saantaraṃ uttaraṃ paramaṃ assa cīvarassāti santaruttaraparamaṃ,",
  "atk-vin01a:2664_1": "nivāsanena saddhiṃ pārupanaṃ ukkaṭṭhaparicchedo assāti vuttaṃ hoti.",
  "atk-vin01a:2664_2": "Tato cīvaraṃ sāditabbanti tato abhihaṭacīvarato ettakaṃ cīvaraṃ gahetabbaṃ,",
  "atk-vin01a:2664_3": "na ito paranti attho.",
  "atk-vin01a:2664_4": "Yasmā pana acchinnasabbacīvarena ticīvarikeneva bhikkhunā evaṃ paṭipajjitabbaṃ,",
  "atk-vin01a:2664_5": "aññena aññathāpi,",
  "atk-vin01a:2664_6": "tasmā taṃ vibhāgaṃ dassetuṃ “sace tīṇi naṭṭhāni hontī”tiādinā nayenassa padabhājanaṃ vuttaṃ.",
  "atk-vin01a:2665_0": "Tatrāyaṃ vinicchayo –",
  "atk-vin01a:2665_1": "yassa tīṇi naṭṭhāni,",
  "atk-vin01a:2665_2": "tena dve sāditabbāni,",
  "atk-vin01a:2665_3": "ekaṃ nivāsetvā ekaṃ pārupitvā aññaṃ sabhāgaṭṭhānato pariyesissati.",
  "atk-vin01a:2665_4": "Yassa dve naṭṭhāni,",
  "atk-vin01a:2665_5": "tena ekaṃ sāditabbaṃ.",
  "atk-vin01a:2665_6": "Sace pakatiyāva santaruttarena carati,",
  "atk-vin01a:2665_7": "dve sāditabbāni.",
  "atk-vin01a:2665_8": "Evaṃ ekaṃ sādiyanteneva samo bhavissati.",
  "atk-vin01a:2665_9": "Yassa tīsu ekaṃ naṭṭhaṃ,",
  "atk-vin01a:2665_10": "na sāditabbaṃ.",
  "atk-vin01a:2665_11": "Yassa pana dvīsu ekaṃ naṭṭhaṃ,",
  "atk-vin01a:2665_12": "ekaṃ sāditabbaṃ.",
  "atk-vin01a:2665_13": "Yassa ekaṃyeva hoti,",
  "atk-vin01a:2665_14": "tañca naṭṭhaṃ,",
  "atk-vin01a:2665_15": "dve sāditabbāni.",
  "atk-vin01a:2665_16": "Bhikkhuniyā pana pañcasupi naṭṭhesu dve sāditabbāni.",
  "atk-vin01a:2665_17": "Catūsu naṭṭhesu ekaṃ sāditabbaṃ,",
  "atk-vin01a:2665_18": "tīsu naṭṭhesu kiñci na sāditabbaṃ,",
  "atk-vin01a:2665_19": "ko pana vādo dvīsu vā ekasmiṃ vā.",
  "atk-vin01a:2665_20": "Yena kenaci hi santaruttaraparamatāya ṭhātabbaṃ,",
  "atk-vin01a:2665_21": "tato uttari na labbhatīti idamettha lakkhaṇaṃ.",
  "atk-vin01a:2666_0": "526.",
  "atk-vin01a:2666_1": "Sesakaṃ āharissāmīti dve cīvarāni katvā sesaṃ puna āharissāmīti attho.",
  "atk-vin01a:2666_2": "Na acchinnakāraṇāti bāhusaccādiguṇavasena denti.",
  "atk-vin01a:2666_3": "Ñātakānantiādīsu ñātakānaṃ dentānaṃ sādiyantassa pavāritānaṃ dentānaṃ sādiyantassa attano dhanena sādiyantassa anāpattīti attho.",
  "atk-vin01a:2666_4": "Aṭṭhakathāsu pana “ñātakapavāritaṭṭhāne pakatiyā bahumpi vaṭṭati,",
  "atk-vin01a:2666_5": "acchinnakāraṇā pamāṇameva vaṭṭatī”ti vuttaṃ.",
  "atk-vin01a:2666_6": "Taṃ pāḷiyā na sameti.",
  "atk-vin01a:2666_7": "Yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ,",
  "atk-vin01a:2666_8": "tasmā idha “aññassatthāyā”ti na vuttaṃ.",
  "atk-vin01a:2666_9": "Sesaṃ uttānatthameva.",
  "atk-vin01a:2667_0": "Samuṭṭhānādīsu idampi chasamuṭṭhānaṃ, kiriyaṃ,",
  "atk-vin01a:2667_1": "nosaññāvimokkhaṃ,",
  "atk-vin01a:2667_2": "acittakaṃ,",
  "atk-vin01a:2667_3": "paṇṇattivajjaṃ,",
  "atk-vin01a:2667_4": "kāyakammavacīkammaṃ, ticittaṃ,",
  "atk-vin01a:2667_5": "tivedananti.",
  "atk-vin01a:2668_0": "Tatuttarisikkhāpadavaṇṇanā niṭṭhitā.",
  "atk-vin01a:2669_0": "8. Paṭhamaupakkhaṭasikkhāpadavaṇṇanā",
  "atk-vin01a:2670_0": "527.",
  "atk-vin01a:2670_1": "Tena samayenāti upakkhaṭasikkhāpadaṃ.",
  "atk-vin01a:2670_2": "Tattha atthāvuso maṃ so upaṭṭhākoti āvuso,",
  "atk-vin01a:2670_3": "yaṃ tvaṃ bhaṇasi,",
  "atk-vin01a:2670_4": "atthi evarūpo so mama upaṭṭhākoti ayamettha attho.",
  "atk-vin01a:2670_5": "Api meyya evaṃ hotīti api me ayya evaṃ hoti,",
  "atk-vin01a:2670_6": "api mayyā evantipi pāṭho.",
  "atk-vin01a:2671_0": "528- 9.",
  "atk-vin01a:2671_1": "Bhikkhuṃ paneva uddissāti ettha uddissāti apadissa ārabbha.",
  "atk-vin01a:2671_2": "Yasmā pana yaṃ uddissa upakkhaṭaṃ hoti,",
  "atk-vin01a:2671_3": "taṃ tassatthāya upakkhaṭaṃ nāma hoti.",
  "atk-vin01a:2671_4": "Tasmāssa padabhājane “bhikkhussatthāyā”ti vuttaṃ.",
  "atk-vin01a:2672_0": "Bhikkhuṃ ārammaṇaṃ karitvāti bhikkhuṃ paccayaṃ katvā,",
  "atk-vin01a:2672_1": "yañhi bhikkhuṃ uddissa upakkhaṭaṃ,",
  "atk-vin01a:2672_2": "taṃ niyameneva bhikkhuṃ paccayaṃ katvā upakkhaṭaṃ hoti,",
  "atk-vin01a:2672_3": "tena vuttaṃ –",
  "atk-vin01a:2672_4": "“bhikkhuṃ ārammaṇaṃ karitvā”ti.",
  "atk-vin01a:2672_5": "Paccayopi hi “labhati māro ārammaṇa”ntiādīsu ārammaṇanti āgato.",
  "atk-vin01a:2672_6": "Idāni “uddissā”ti ettha yo kattā,",
  "atk-vin01a:2672_7": "tassa ākāradassanatthaṃ “bhikkhuṃ acchādetukāmo”ti vuttaṃ.",
  "atk-vin01a:2672_8": "Bhikkhuṃ acchādetukāmena hi tena taṃ uddissa upakkhaṭaṃ,",
  "atk-vin01a:2672_9": "na aññena kāraṇena.",
  "atk-vin01a:2672_10": "Iti so acchādetukāmo hoti.",
  "atk-vin01a:2672_11": "Tena vuttaṃ –",
  "atk-vin01a:2672_12": "“bhikkhuṃ acchādetukāmo”ti.",
  "atk-vin01a:2673_0": "Aññātakassa gahapatissa vāti aññātakena gahapatinā vāti attho.",
  "atk-vin01a:2673_1": "Karaṇatthe hi idaṃ sāmivacanaṃ.",
  "atk-vin01a:2673_2": "Padabhājane pana byañjanaṃ avicāretvā atthamattameva dassetuṃ “aññātako nāma…pe…",
  "atk-vin01a:2673_3": "gahapati nāmā”tiādi vuttaṃ.",
  "atk-vin01a:2674_0": "Cīvaracetāpannanti cīvaramūlaṃ,",
  "atk-vin01a:2674_1": "taṃ pana yasmā hiraññādīsu aññataraṃ hoti,",
  "atk-vin01a:2674_2": "tasmā padabhājane “hiraññaṃ vā”tiādi vuttaṃ.",
  "atk-vin01a:2674_3": "Upakkhaṭaṃ hotīti sajjitaṃ hoti,",
  "atk-vin01a:2674_4": "saṃharitvā ṭhapitaṃ,",
  "atk-vin01a:2674_5": "yasmā pana “hiraññaṃ vā”tiādinā vacanenassa upakkhaṭabhāvo dassito hoti,",
  "atk-vin01a:2674_6": "tasmā “upakkhaṭaṃ nāmā”ti padaṃ uddharitvā visuṃ padabhājanaṃ na vuttaṃ.",
  "atk-vin01a:2674_7": "Imināti upakkhaṭaṃ sandhāyāha,",
  "atk-vin01a:2674_8": "tenevassa padabhājane “paccupaṭṭhitenā”ti vuttaṃ.",
  "atk-vin01a:2674_9": "Yañhi upakkhaṭaṃ saṃharitvā ṭhapitaṃ,",
  "atk-vin01a:2674_10": "taṃ paccupaṭṭhitaṃ hotīti.",
  "atk-vin01a:2674_11": "Acchādessāmīti vohāravacanametaṃ “itthannāmassa bhikkhuno dassāmī”ti ayaṃ panettha attho.",
  "atk-vin01a:2674_12": "Tenevassa padabhājanepi “dassāmī”ti vuttaṃ.",
  "atk-vin01a:2675_0": "Tatra ce so bhikkhūti yatra so gahapati vā gahapatānī vā tatra so bhikkhu pubbe appavārito upasaṅkamitvā",
  "atk-vin01a:2675_1": "cīvare vikappaṃ āpajjeyya ceti ayamettha padasambandho.",
  "atk-vin01a:2675_2": "Tattha upasaṅkamitvāti imassa gantvāti imināva atthe siddhe pacuravohāravasena “ghara”nti vuttaṃ.",
  "atk-vin01a:2675_3": "Yatra pana so dāyako tatra gantvāti ayamevettha attho,",
  "atk-vin01a:2675_4": "tasmā punapi vuttaṃ “yattha katthaci upasaṅkamitvā”ti.",
  "atk-vin01a:2675_5": "Vikappaṃ āpajjeyyāti visiṭṭhakappaṃ adhikavidhānaṃ āpajjeyya,",
  "atk-vin01a:2675_6": "padabhājane pana yenākārena vikappaṃ āpanno hoti tameva dassetuṃ “āyataṃ vā”tiādi vuttaṃ.",
  "atk-vin01a:2675_7": "Sādhūti āyācane nipāto.",
  "atk-vin01a:2675_8": "Vatāti parivitakke.",
  "atk-vin01a:2675_9": "Manti attānaṃ niddisati.",
  "atk-vin01a:2675_10": "Āyasmāti paraṃ ālapati āmanteti.",
  "atk-vin01a:2675_11": "Yasmā panidaṃ sabbaṃ byañjanamattameva,",
  "atk-vin01a:2675_12": "uttānatthameva,",
  "atk-vin01a:2675_13": "tasmāssa padabhājane attho na vutto.",
  "atk-vin01a:2675_14": "Kalyāṇakamyataṃ upādāyāti sundarakāmataṃ visiṭṭhakāmataṃ cittena gahetvā,",
  "atk-vin01a:2675_15": "tassa “āpajjeyya ce”ti iminā sambandho.",
  "atk-vin01a:2675_16": "Yasmā pana yo kalyāṇakamyataṃ upādāya āpajjati,",
  "atk-vin01a:2675_17": "so sādhatthiko mahagghatthiko hoti,",
  "atk-vin01a:2675_18": "tasmāssa padabhājane byañjanaṃ pahāya adhippetatthameva dassetuṃ tadeva vacanaṃ vuttaṃ.",
  "atk-vin01a:2675_19": "Yasmā pana na imassa āpajjanamatteneva āpatti sīsaṃ eti,",
  "atk-vin01a:2675_20": "tasmā “tassa vacanenā”tiādi vuttaṃ.",
  "atk-vin01a:2676_0": "531.",
  "atk-vin01a:2676_1": "Anāpatti ñātakānantiādīsu ñātakānaṃ cīvare vikappaṃ āpajjantassa anāpattīti evamattho daṭṭhabbo.",
  "atk-vin01a:2676_2": "Mahagghaṃ cetāpetukāmassa appagghaṃ cetāpetīti gahapatissa vīsatiagghanakaṃ cīvaraṃ cetāpetukāmassa “alaṃ mayhaṃ etena,",
  "atk-vin01a:2676_3": "dasagghanakaṃ vā aṭṭhagghanakaṃ vā dehī”ti vadati anāpatti.",
  "atk-vin01a:2676_4": "Appagghanti idañca atirekanivāraṇatthameva vuttaṃ,",
  "atk-vin01a:2676_5": "samakepi pana anāpatti,",
  "atk-vin01a:2676_6": "tañca kho agghavaseneva na pamāṇavasena,",
  "atk-vin01a:2676_7": "agghavaḍḍhanakañhi idaṃ sikkhāpadaṃ.",
  "atk-vin01a:2676_8": "Tasmā yo vīsatiagghanakaṃ antaravāsakaṃ cetāpetukāmo,",
  "atk-vin01a:2676_9": "“taṃ ettakameva me agghanakaṃ cīvaraṃ dehī”ti vattumpi vaṭṭati.",
  "atk-vin01a:2676_10": "Sesaṃ uttānatthameva.",
  "atk-vin01a:2677_0": "Samuṭṭhānādīnipi tatuttarisikkhāpadasadisānevāti.",
  "atk-vin01a:2678_0": "Paṭhamaupakkhaṭasikkhāpadavaṇṇanā niṭṭhitā.",
  "atk-vin01a:2679_0": "9. Dutiyaupakkhaṭasikkhāpadavaṇṇanā",
  "atk-vin01a:2680_0": "532.",
  "atk-vin01a:2680_1": "Dutiyaupakkhaṭepi imināva nayena attho veditabbo.",
  "atk-vin01a:2680_2": "Tañhi imassa anupaññattisadisaṃ.",
  "atk-vin01a:2680_3": "Kevalaṃ paṭhamasikkhāpade ekassa pīḷā katā,",
  "atk-vin01a:2680_4": "dutiye dvinnaṃ,",
  "atk-vin01a:2680_5": "ayamevettha viseso.",
  "atk-vin01a:2680_6": "Sesaṃ sabbaṃ paṭhamasadisameva.",
  "atk-vin01a:2680_7": "Yathā ca dvinnaṃ,",
  "atk-vin01a:2680_8": "evaṃ bahūnaṃ pīḷaṃ katvā gaṇhatopi āpatti veditabbāti.",
  "atk-vin01a:2681_0": "Dutiyaupakkhaṭasikkhāpadavaṇṇanā niṭṭhitā.",
  "atk-vin01a:2682_0": "10. Rājasikkhāpadavaṇṇanā",
  "atk-vin01a:2683_0": "537.",
  "atk-vin01a:2683_1": "Tena samayenāti rājasikkhāpadaṃ.",
  "atk-vin01a:2683_2": "Tattha upāsakaṃ saññāpetvāti jānāpetvā,",
  "atk-vin01a:2683_3": "“iminā mūlena cīvaraṃ kiṇitvā therassa dehī”ti evaṃ vatvāti adhippāyo.",
  "atk-vin01a:2683_4": "Paññāsabandhoti paññāsakahāpaṇadaṇḍoti vuttaṃ hoti.",
  "atk-vin01a:2683_5": "Paññāsaṃ baddhotipi pāṭho,",
  "atk-vin01a:2683_6": "paññāsaṃ jito paññāsaṃ dāpetabboti adhippāyo. Ajjaṇho, bhante,",
  "atk-vin01a:2683_7": "āgamehīti bhante,",
  "atk-vin01a:2683_8": "ajja ekadivasaṃ amhākaṃ tiṭṭha,",
  "atk-vin01a:2683_9": "adhivāsehīti attho.",
  "atk-vin01a:2683_10": "Parāmasīti gaṇhi.",
  "atk-vin01a:2683_11": "Jīnosīti jitosi.",
  "atk-vin01a:2684_0": "538- 9.",
  "atk-vin01a:2684_1": "Rājabhoggoti rājato bhoggaṃ bhuñjitabbaṃ assatthīti rājabhoggo,",
  "atk-vin01a:2684_2": "rājabhogotipi pāṭho,",
  "atk-vin01a:2684_3": "rājato bhogo assa atthīti attho.",
  "atk-vin01a:2685_0": "Pahiṇeyyāti peseyya,",
  "atk-vin01a:2685_1": "uttānatthattā panassa padabhājanaṃ na vuttaṃ.",
  "atk-vin01a:2685_2": "Yathā ca etassa,",
  "atk-vin01a:2685_3": "evaṃ “cīvaraṃ itthannāmaṃ bhikkhu”ntiādīnampi padānaṃ uttānatthattāyeva padabhājanaṃ na vuttanti veditabbaṃ.",
  "atk-vin01a:2685_4": "Ābhatanti ānītaṃ.",
  "atk-vin01a:2685_5": "Kālena kappiyanti yuttapattakālena,",
  "atk-vin01a:2685_6": "yadā no attho hoti,",
  "atk-vin01a:2685_7": "tadā kappiyaṃ cīvaraṃ gaṇhāmāti attho.",
  "atk-vin01a:2686_0": "Veyyāvaccakaroti kiccakaro,",
  "atk-vin01a:2686_1": "kappiyakārakoti attho.",
  "atk-vin01a:2686_2": "Saññatto so mayāti āṇatto so mayā,",
  "atk-vin01a:2686_3": "yathā tumhākaṃ cīvarena atthe sati cīvaraṃ dassati,",
  "atk-vin01a:2686_4": "evaṃ vuttoti attho.",
  "atk-vin01a:2686_5": "Attho me āvuso cīvarenāti codanālakkhaṇanidassanametaṃ,",
  "atk-vin01a:2686_6": "idañhi vacanaṃ vattabbaṃ,",
  "atk-vin01a:2686_7": "assa vā attho yāya kāyaci bhāsāya;",
  "atk-vin01a:2686_8": "idaṃ codanālakkhaṇaṃ.",
  "atk-vin01a:2686_9": "“Dehi me cīvara”ntiādīni pana navattabbākāradassanatthaṃ vuttāni,",
  "atk-vin01a:2686_10": "etāni hi vacanāni etesaṃ vā attho yāya kāyaci bhāsāya na vattabbo.",
  "atk-vin01a:2687_0": "Dutiyampi vattabbo tatiyampi vattabboti “attho me āvuso cīvarenā”ti idameva yāvatatiyaṃ vattabboti.",
  "atk-vin01a:2687_1": "Evaṃ “dvattikkhattuṃ codetabbo sāretabbo”ti ettha uddiṭṭhacodanāparicchedaṃ dassetvā idāni “dvattikkhattuṃ",
  "atk-vin01a:2687_2": "codayamāno sārayamāno taṃ cīvaraṃ abhinipphādeyya,",
  "atk-vin01a:2687_3": "iccetaṃ kusala”nti imesaṃ padānaṃ saṅkhepato atthaṃ dassento “sace abhinipphādeti,",
  "atk-vin01a:2687_4": "iccetaṃ kusala”nti āha.",
  "atk-vin01a:2687_5": "Evaṃ yāvatatiyaṃ codento taṃ cīvaraṃ yadi nipphādeti,",
  "atk-vin01a:2687_6": "sakkoti attano paṭilābhavasena nipphādetuṃ,",
  "atk-vin01a:2687_7": "iccetaṃ kusalaṃ sādhu suṭṭhu sundaraṃ.",
  "atk-vin01a:2688_0": "Catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabbanti ṭhānalakkhaṇanidassanametaṃ.",
  "atk-vin01a:2688_1": "Chakkhattuparamanti ca bhāvanapuṃsakavacanametaṃ,",
  "atk-vin01a:2688_2": "chakkhattuparamañhi etena cīvaraṃ uddissa tuṇhībhūtena ṭhātabbaṃ,",
  "atk-vin01a:2688_3": "na aññaṃ kiñci kātabbaṃ,",
  "atk-vin01a:2688_4": "idaṃ ṭhānalakkhaṇaṃ.",
  "atk-vin01a:2688_5": "Tattha yo sabbaṭṭhānānaṃ sādhāraṇo tuṇhībhāvo,",
  "atk-vin01a:2688_6": "taṃ tāva dassetuṃ padabhājane “tattha gantvā tuṇhībhūtenā”tiādi vuttaṃ.",
  "atk-vin01a:2688_7": "Tattha na āsane nisīditabbanti “idha, bhante,",
  "atk-vin01a:2688_8": "nisīdathā”ti vuttenāpi na nisīditabbaṃ.",
  "atk-vin01a:2688_9": "Na āmisaṃ paṭiggahetabbanti yāgukhajjakādibhedaṃ kiñci āmisaṃ “gaṇhatha,",
  "atk-vin01a:2688_10": "bhante”ti yāciyamānenāpi na gaṇhitabbaṃ.",
  "atk-vin01a:2688_11": "Na dhammo bhāsitabboti maṅgalaṃ vā anumodanaṃ vā bhāsathāti yāciyamānenāpi kiñci na bhāsitabbaṃ,",
  "atk-vin01a:2688_12": "kevalaṃ “kiṃ kāraṇā āgatosī”ti pucchiyamānena “jānāsi,",
  "atk-vin01a:2688_13": "āvuso”ti vattabbo.",
  "atk-vin01a:2688_14": "Pucchiyamānoti idañhi karaṇatthe paccattavacanaṃ.",
  "atk-vin01a:2688_15": "Atha vā pucchaṃ kurumāno pucchiyamānoti evampettha attho daṭṭhabbo.",
  "atk-vin01a:2688_16": "Yo hi pucchaṃ karoti,",
  "atk-vin01a:2688_17": "so ettakaṃ vattabboti ṭhānaṃ bhañjatīti āgatakāraṇaṃ bhañjati.",
  "atk-vin01a:2689_0": "Idāni yā tisso codanā,",
  "atk-vin01a:2689_1": "cha ca ṭhānāni vuttāni.",
  "atk-vin01a:2689_2": "Tattha vuḍḍhiñca hāniñca dassento “catukkhattuṃ codetvā”tiādimāha.",
  "atk-vin01a:2689_3": "Yasmā ca ettha ekacodanāvuḍḍhiyā dvinnaṃ ṭhānānaṃ hāni vuttā,",
  "atk-vin01a:2689_4": "tasmā “ekā codanā diguṇaṃ ṭhāna”nti lakkhaṇaṃ dassitaṃ hoti.",
  "atk-vin01a:2689_5": "Iti iminā lakkhaṇena tikkhattuṃ codetvā chakkhattuṃ ṭhātabbaṃ,",
  "atk-vin01a:2689_6": "dvikkhattuṃ codetvā aṭṭhakkhattuṃ ṭhātabbaṃ,",
  "atk-vin01a:2689_7": "sakiṃ codetvā dasakkhattuṃ ṭhātabbanti.",
  "atk-vin01a:2689_8": "Yathā ca “chakkhattuṃ codetvā na ṭhātabba”nti vuttaṃ,",
  "atk-vin01a:2689_9": "evaṃ “dvādasakkhattuṃ ṭhatvā na codetabba”ntipi vuttameva hoti.",
  "atk-vin01a:2689_10": "Tasmā sace codetiyeva na tiṭṭhati,",
  "atk-vin01a:2689_11": "cha codanā labbhanti.",
  "atk-vin01a:2689_12": "Sace tiṭṭhatiyeva na codeti,",
  "atk-vin01a:2689_13": "dvādasa ṭhānāni labbhanti.",
  "atk-vin01a:2689_14": "Sace codetipi tiṭṭhatipi,",
  "atk-vin01a:2689_15": "ekāya codanāya dve ṭhānāni hāpetabbāni.",
  "atk-vin01a:2689_16": "Tattha yo ekadivasameva punappunaṃ gantvā chakkhattuṃ codeti,",
  "atk-vin01a:2689_17": "sakiṃyeva vā gantvā “attho me, āvuso,",
  "atk-vin01a:2689_18": "cīvarenā”ti chakkhattuṃ vadati.",
  "atk-vin01a:2689_19": "Tathā ekadivasameva punappunaṃ gantvā dvādasakkhattuṃ tiṭṭhati,",
  "atk-vin01a:2689_20": "sakiṃyeva vā gantvā tatra tatra ṭhāne tiṭṭhati,",
  "atk-vin01a:2689_21": "sopi sabbacodanāyo sabbaṭṭhānāni ca bhañjati.",
  "atk-vin01a:2689_22": "Ko pana vādo nānādivasesu evaṃ karontassāti evamettha vinicchayo veditabbo.",
  "atk-vin01a:2690_0": "Yatassa cīvaracetāpannaṃ ābhatanti yato rājato vā rājabhoggato vā assa bhikkhuno cīvaracetāpannaṃ ānītaṃ.",
  "atk-vin01a:2690_1": "Yatvassātipi pāṭho.",
  "atk-vin01a:2690_2": "Ayamevattho.",
  "atk-vin01a:2690_3": "“Yatthassā”tipi paṭhanti,",
  "atk-vin01a:2690_4": "yasmiṃ ṭhāne assa cīvaracetāpannaṃ pesitanti ca atthaṃ kathenti,",
  "atk-vin01a:2690_5": "byañjanaṃ pana na sameti.",
  "atk-vin01a:2690_6": "Tatthāti tassa rañño vā rājabhoggassa vā santike;",
  "atk-vin01a:2690_7": "samīpatthe hi idaṃ bhummavacanaṃ.",
  "atk-vin01a:2690_8": "Na taṃ tassa bhikkhuno kiñci atthaṃ anubhotīti taṃ cīvaracetāpannaṃ tassa bhikkhuno kiñci appamattakampi kammaṃ na nipphādeti.",
  "atk-vin01a:2690_9": "Yuñjantāyasmanto sakanti āyasmanto attano santakaṃ dhanaṃ pāpuṇantu.",
  "atk-vin01a:2690_10": "Mā vo sakaṃ vinassāti tumhākaṃ santakaṃ mā vinassatu.",
  "atk-vin01a:2690_11": "Yo pana neva sāmaṃ gacchati,",
  "atk-vin01a:2690_12": "na dūtaṃ pāheti,",
  "atk-vin01a:2690_13": "vattabhede dukkaṭaṃ āpajjati.",
  "atk-vin01a:2691_0": "Kiṃ pana sabbakappiyakārakesu evaṃ paṭipajjitabbanti?",
  "atk-vin01a:2691_1": "Na paṭipajjitabbaṃ.",
  "atk-vin01a:2691_2": "Ayañhi kappiyakārako nāma saṅkhepato duvidho niddiṭṭho ca aniddiṭṭho ca.",
  "atk-vin01a:2691_3": "Tattha niddiṭṭho duvidho –",
  "atk-vin01a:2691_4": "bhikkhunā niddiṭṭho,",
  "atk-vin01a:2691_5": "dūtena niddiṭṭhoti.",
  "atk-vin01a:2691_6": "Aniddiṭṭhopi duvidho –",
  "atk-vin01a:2691_7": "mukhavevaṭika kappiyakārako,",
  "atk-vin01a:2691_8": "parammukhakappiyakārakoti.",
  "atk-vin01a:2691_9": "Tesu bhikkhunā niddiṭṭho sammukhāsammukhavasena catubbidho hoti.",
  "atk-vin01a:2691_10": "Tathā dūtena niddiṭṭhopi.",
  "atk-vin01a:2692_0": "Kathaṃ?",
  "atk-vin01a:2692_1": "Idhekacco bhikkhussa cīvaratthāya dūtena akappiyavatthuṃ pahiṇati,",
  "atk-vin01a:2692_2": "dūto taṃ bhikkhuṃ upasaṅkamitvā “idaṃ, bhante,",
  "atk-vin01a:2692_3": "itthannāmena tumhākaṃ cīvaratthāya pahitaṃ,",
  "atk-vin01a:2692_4": "gaṇhatha na”nti vadati,",
  "atk-vin01a:2692_5": "bhikkhu “nayidaṃ kappatī”ti paṭikkhipati,",
  "atk-vin01a:2692_6": "dūto “atthi pana te, bhante,",
  "atk-vin01a:2692_7": "veyyāvaccakaro”ti pucchati,",
  "atk-vin01a:2692_8": "puññatthikehi ca upāsakehi “bhikkhūnaṃ veyyāvaccaṃ karothā”ti āṇattā vā,",
  "atk-vin01a:2692_9": "bhikkhūnaṃ vā sandiṭṭhā sambhattā keci veyyāvaccakarā honti,",
  "atk-vin01a:2692_10": "tesaṃ aññataro tasmiṃ khaṇe bhikkhussa santike nisinno hoti,",
  "atk-vin01a:2692_11": "bhikkhu taṃ niddisati “ayaṃ bhikkhūnaṃ veyyāvaccakaro”ti.",
  "atk-vin01a:2692_12": "Dūto tassa hatthe akappiyavatthuṃ datvā “therassa cīvaraṃ kiṇitvā dehī”ti gacchati,",
  "atk-vin01a:2692_13": "ayaṃ bhikkhunā sammukhāniddiṭṭho.",
  "atk-vin01a:2693_0": "No ce bhikkhussa santike nisinno hoti,",
  "atk-vin01a:2693_1": "apica kho bhikkhu niddisati –",
  "atk-vin01a:2693_2": "“asukasmiṃ nāma gāme itthannāmo bhikkhūnaṃ veyyāvaccakaro”ti,",
  "atk-vin01a:2693_3": "so gantvā tassa hatthe akappiyavatthuṃ datvā “therassa cīvaraṃ kiṇitvā dadeyyāsī”ti āgantvā bhikkhussa ārocetvā gacchati,",
  "atk-vin01a:2693_4": "ayameko bhikkhunā asammukhāniddiṭṭho.",
  "atk-vin01a:2694_0": "Na heva kho so dūto attanā āgantvā āroceti,",
  "atk-vin01a:2694_1": "apica kho aññaṃ pahiṇati “dinnaṃ mayā, bhante,",
  "atk-vin01a:2694_2": "tassa hatthe cīvaracetāpannaṃ,",
  "atk-vin01a:2694_3": "cīvaraṃ gaṇheyyāthā”ti,",
  "atk-vin01a:2694_4": "ayaṃ dutiyo bhikkhunā asammukhāniddiṭṭho.",
  "atk-vin01a:2695_0": "Na heva kho aññaṃ pahiṇati,",
  "atk-vin01a:2695_1": "apica kho gacchantova bhikkhuṃ vadati “ahaṃ tassa hatthe cīvaracetāpannaṃ dassāmi,",
  "atk-vin01a:2695_2": "tumhe cīvaraṃ gaṇheyyāthā”ti,",
  "atk-vin01a:2695_3": "ayaṃ tatiyo bhikkhunā asammukhāniddiṭṭhoti evaṃ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā nāma.",
  "atk-vin01a:2695_4": "Etesu imasmiṃ rājasikkhāpade vuttanayeneva paṭipajjitabbaṃ.",
  "atk-vin01a:2696_0": "Aparo bhikkhu purimanayeneva dūtena pucchito natthitāya vā,",
  "atk-vin01a:2696_1": "avicāretukāmatāya vā “natthamhākaṃ kappiyakārako”ti vadati,",
  "atk-vin01a:2696_2": "tasmiñca khaṇe koci manusso āgacchati,",
  "atk-vin01a:2696_3": "dūto tassa hatthe akappiyavatthuṃ datvā “imassa hatthato cīvaraṃ gaṇheyyāthā”ti vatvā gacchati,",
  "atk-vin01a:2696_4": "ayaṃ dūtena sammukhāniddiṭṭho.",
  "atk-vin01a:2697_0": "Aparo dūto gāmaṃ pavisitvā attanā abhirucitassa kassaci hatthe akappiyavatthuṃ datvā purimanayeneva āgantvā āroceti,",
  "atk-vin01a:2697_1": "aññaṃ vā pahiṇati,",
  "atk-vin01a:2697_2": "“ahaṃ asukassa nāma hatthe cīvaracetāpannaṃ dassāmi,",
  "atk-vin01a:2697_3": "tumhe cīvaraṃ gaṇheyyāthā”ti vatvā vā gacchati,",
  "atk-vin01a:2697_4": "ayaṃ tatiyo dūtena asammukhāniddiṭṭhoti evaṃ eko sammukhāniddiṭṭho,",
  "atk-vin01a:2697_5": "tayo asammukhāniddiṭṭhāti ime cattāro dūtena niddiṭṭhaveyyāvaccakarā nāma.",
  "atk-vin01a:2697_6": "Etesu meṇḍakasikkhāpade vuttanayena paṭipajjitabbaṃ.",
  "atk-vin01a:2697_7": "Vuttañhetaṃ – “santi,",
  "atk-vin01a:2697_8": "bhikkhave,",
  "atk-vin01a:2697_9": "manussā saddhā pasannā,",
  "atk-vin01a:2697_10": "te kappiyakārakānaṃ hatthe hiraññaṃ upanikkhipanti –",
  "atk-vin01a:2697_11": "‘iminā ayyassa yaṃ kappiyaṃ taṃ dethā’ti.",
  "atk-vin01a:2697_12": "Anujānāmi,",
  "atk-vin01a:2697_13": "bhikkhave,",
  "atk-vin01a:2697_14": "yaṃ tato kappiyaṃ taṃ sādituṃ,",
  "atk-vin01a:2697_15": "na tvevāhaṃ,",
  "atk-vin01a:2697_16": "bhikkhave,",
  "atk-vin01a:2697_17": "kenaci pariyāyena jātarūparajataṃ sāditabbaṃ pariyesitabbanti vadāmī”ti.",
  "atk-vin01a:2697_18": "Ettha ca codanāya pamāṇaṃ natthi,",
  "atk-vin01a:2697_19": "mūlaṃ asādiyantena sahassakkhattumpi codanāya vā ṭhānena vā kappiyabhaṇḍaṃ sādituṃ vaṭṭati.",
  "atk-vin01a:2697_20": "No ce deti,",
  "atk-vin01a:2697_21": "aññaṃ kappiyakārakaṃ ṭhapetvāpi āharāpetabbaṃ.",
  "atk-vin01a:2697_22": "Sace icchati mūlasāmikānampi kathetabbaṃ;",
  "atk-vin01a:2697_23": "no ce icchati na kathetabbaṃ.",
  "atk-vin01a:2698_0": "Aparo bhikkhu purimanayeneva dūtena pucchito “natthamhākaṃ kappiyakārako”ti vadati,",
  "atk-vin01a:2698_1": "tadañño samīpe ṭhito sutvā “āhara bho ahaṃ ayyassa cīvaraṃ cetāpetvā dassāmī”ti vadati.",
  "atk-vin01a:2698_2": "Dūto “handa bho dadeyyāsī”ti tassa hatthe datvā bhikkhussa anārocetvāva gacchati,",
  "atk-vin01a:2698_3": "ayaṃ mukhavevaṭikakappiyakārako.",
  "atk-vin01a:2698_4": "Aparo bhikkhuno upaṭṭhākassa vā aññassa vā hatthe akappiyavatthuṃ datvā “therassa cīvaraṃ dadeyyāsī”ti ettova pakkamati,",
  "atk-vin01a:2698_5": "ayaṃ parammukhakappiyakārakoti ime dve aniddiṭṭhakappiyakārakā nāma.",
  "atk-vin01a:2698_6": "Etesu aññātakaappavāritesu viya paṭipajjitabbaṃ.",
  "atk-vin01a:2698_7": "Sace sayameva cīvaraṃ ānetvā dadanti,",
  "atk-vin01a:2698_8": "gahetabbaṃ. No ce,",
  "atk-vin01a:2698_9": "kiñci na vattabbā.",
  "atk-vin01a:2698_10": "Desanāmattameva cetaṃ “dūtena cīvaracetāpannaṃ pahiṇeyyā”ti sayaṃ āharitvāpi piṇḍapātādīnaṃ atthāya dadantesupi eseva nayo.",
  "atk-vin01a:2698_11": "Na kevalañca attanoyeva atthāya sampaṭicchituṃ na vaṭṭati,",
  "atk-vin01a:2698_12": "sacepi koci jātarūparajataṃ ānetvā “idaṃ saṅghassa dammi,",
  "atk-vin01a:2698_13": "ārāmaṃ vā karotha cetiyaṃ vā bhojanasālādīnaṃ vā aññatara”nti vadati,",
  "atk-vin01a:2698_14": "idampi sampaṭicchituṃ na vaṭṭati.",
  "atk-vin01a:2698_15": "Yassa kassaci hi aññassatthāya sampaṭicchantassa dukkaṭaṃ hotīti mahāpaccariyaṃ vuttaṃ.",
  "atk-vin01a:2699_0": "Sace pana “nayidaṃ bhikkhūnaṃ sampaṭicchituṃ vaṭṭatī”ti paṭikkhitte “vaḍḍhakīnaṃ vā kammakarānaṃ vā hatthe bhavissati,",
  "atk-vin01a:2699_1": "kevalaṃ tumhe sukatadukkaṭaṃ jānāthā”ti vatvā tesaṃ hatthe datvā pakkamati, vaṭṭati.",
  "atk-vin01a:2699_2": "Athāpi “mama manussānaṃ hatthe bhavissati mayhameva vā hatthe bhavissati,",
  "atk-vin01a:2699_3": "kevalaṃ tumhe yaṃ yassa dātabbaṃ,",
  "atk-vin01a:2699_4": "tadatthāya peseyyāthā”ti vadati,",
  "atk-vin01a:2699_5": "evampi vaṭṭati.",
  "atk-vin01a:2700_0": "Sace pana saṅghaṃ vā gaṇaṃ vā puggalaṃ vā anāmasitvā “idaṃ hiraññasuvaṇṇaṃ cetiyassa dema,",
  "atk-vin01a:2700_1": "vihārassa dema,",
  "atk-vin01a:2700_2": "navakammassa demā”ti vadanti,",
  "atk-vin01a:2700_3": "paṭikkhipituṃ na vaṭṭati.",
  "atk-vin01a:2700_4": "“Ime idaṃ bhaṇantī”ti kappiyakārakānaṃ ācikkhitabbaṃ.",
  "atk-vin01a:2700_5": "“Cetiyādīnaṃ atthāya tumhe gahetvā ṭhapethā”ti vuttena pana “amhākaṃ gahetuṃ na vaṭṭatī”ti paṭikkhipitabbaṃ.",
  "atk-vin01a:2701_0": "Sace pana koci bahuṃ hiraññasuvaṇṇaṃ ānetvā “idaṃ saṅghassa dammi,",
  "atk-vin01a:2701_1": "cattāro paccaye paribhuñjathā”ti vadati,",
  "atk-vin01a:2701_2": "taṃ ce saṅgho sampaṭicchati,",
  "atk-vin01a:2701_3": "paṭiggahaṇepi paribhogepi āpatti.",
  "atk-vin01a:2701_4": "Tatra ce eko bhikkhu “nayidaṃ kappatī”ti paṭikkhipati,",
  "atk-vin01a:2701_5": "upāsako ca “yadi na kappati,",
  "atk-vin01a:2701_6": "mayhameva bhavissatī”ti gacchati.",
  "atk-vin01a:2701_7": "So bhikkhu “tayā saṅghassa lābhantarāyo kato”ti na kenaci kiñci vattabbo.",
  "atk-vin01a:2701_8": "Yo hi taṃ codeti,",
  "atk-vin01a:2701_9": "sveva sāpattiko hoti,",
  "atk-vin01a:2701_10": "tena pana ekena bahū anāpattikā katā.",
  "atk-vin01a:2701_11": "Sace pana bhikkhūhi “na vaṭṭatī”ti paṭikkhitte “kappiyakārakānaṃ vā hatthe bhavissati,",
  "atk-vin01a:2701_12": "mama purisānaṃ vā mayhaṃ vā hatthe bhavissati,",
  "atk-vin01a:2701_13": "kevalaṃ tumhe paccaye paribhuñjathā”ti vadati, vaṭṭati.",
  "atk-vin01a:2702_0": "Catupaccayatthāya ca dinnaṃ yena yena paccayena attho hoti,",
  "atk-vin01a:2702_1": "tadatthaṃ upanetabbaṃ,",
  "atk-vin01a:2702_2": "cīvaratthāya dinnaṃ cīvareyeva upanetabbaṃ.",
  "atk-vin01a:2702_3": "Sace cīvarena tādiso attho natthi,",
  "atk-vin01a:2702_4": "piṇḍapātādīhi saṅgho kilamati,",
  "atk-vin01a:2702_5": "saṅghasuṭṭhutāya apaloketvā tadatthāyapi upanetabbaṃ.",
  "atk-vin01a:2702_6": "Esa nayo piṇḍapātagilānapaccayatthāya dinnepi,",
  "atk-vin01a:2702_7": "senāsanatthāya dinnaṃ pana senāsanassa garubhaṇḍattā senāsaneyeva upanetabbaṃ.",
  "atk-vin01a:2702_8": "Sace pana bhikkhūsu senāsanaṃ chaḍḍetvā gatesu senāsanaṃ vinassati,",
  "atk-vin01a:2702_9": "īdise kāle senāsanaṃ vissajjetvāpi bhikkhūnaṃ paribhogo anuññāto,",
  "atk-vin01a:2702_10": "tasmā senāsanajagganatthaṃ mūlacchejjaṃ akatvā yāpanamattaṃ paribhuñjitabbaṃ.",
  "atk-vin01a:2703_0": "Na kevalañca hiraññasuvaṇṇameva,",
  "atk-vin01a:2703_1": "aññampi khettavatthādi akappiyaṃ na sampaṭicchitabbaṃ.",
  "atk-vin01a:2703_2": "Sace hi koci “mayhaṃ tisassasampādanakaṃ mahātaḷākaṃ atthi,",
  "atk-vin01a:2703_3": "taṃ saṅghassa dammī”ti vadati,",
  "atk-vin01a:2703_4": "taṃ ce saṅgho sampaṭicchati,",
  "atk-vin01a:2703_5": "paṭiggahaṇepi paribhogepi āpattiyeva.",
  "atk-vin01a:2703_6": "Yo pana taṃ paṭikkhipati,",
  "atk-vin01a:2703_7": "so purimanayeneva na kenaci kiñci vattabbo.",
  "atk-vin01a:2703_8": "Yo hi taṃ codeti,",
  "atk-vin01a:2703_9": "sveva sāpattiko hoti,",
  "atk-vin01a:2703_10": "tena pana ekena bahū anāpattikā katā.",
  "atk-vin01a:2704_0": "Yo pana “tādisaṃyeva taḷākaṃ dammī”ti vatvā bhikkhūhi “na vaṭṭatī”ti paṭikkhitto vadati “asukañca asukañca saṅghassa taḷākaṃ atthi,",
  "atk-vin01a:2704_1": "taṃ kathaṃ vaṭṭatī”ti.",
  "atk-vin01a:2704_2": "So vattabbo –",
  "atk-vin01a:2704_3": "“kappiyaṃ katvā dinnaṃ bhavissatī”ti.",
  "atk-vin01a:2704_4": "Kathaṃ dinnaṃ kappiyaṃ hotīti?",
  "atk-vin01a:2704_5": "“Cattāro paccaye paribhuñjathā”ti vatvā dinnanti.",
  "atk-vin01a:2704_6": "So sace “sādhu, bhante,",
  "atk-vin01a:2704_7": "cattāro paccaye saṅgho paribhuñjatū”ti deti, vaṭṭati.",
  "atk-vin01a:2704_8": "Athāpi “taḷākaṃ gaṇhathā”ti vatvā “na vaṭṭatī”ti paṭikkhitto “kappiyakārako atthī”ti pucchitvā “natthī”ti vutte “idaṃ asuko nāma vicāressati,",
  "atk-vin01a:2704_9": "asukassa vā hatthe,",
  "atk-vin01a:2704_10": "mayhaṃ vā hatthe bhavissati,",
  "atk-vin01a:2704_11": "saṅgho kappiyabhaṇḍaṃ paribhuñjatū”ti vadati, vaṭṭati.",
  "atk-vin01a:2704_12": "Sacepi “na vaṭṭatī”ti paṭikkhitto “udakaṃ paribhuñjissati,",
  "atk-vin01a:2704_13": "bhaṇḍakaṃ dhovissati,",
  "atk-vin01a:2704_14": "migapakkhino pivissantī”ti vadati,",
  "atk-vin01a:2704_15": "evampi vaṭṭati.",
  "atk-vin01a:2704_16": "Athāpi “na vaṭṭatī”ti paṭikkhitto vadati “kappiyasīsena gaṇhathā”ti. “Sādhu, upāsaka,",
  "atk-vin01a:2704_17": "saṅgho pānīyaṃ pivissati,",
  "atk-vin01a:2704_18": "bhaṇḍakaṃ dhovissati,",
  "atk-vin01a:2704_19": "migapakkhino pivissantī”ti vatvā paribhuñjituṃ vaṭṭati.",
  "atk-vin01a:2705_0": "Athāpi “mama taḷākaṃ vā pokkharaṇiṃ vā saṅghassa dammī”ti “vutte, sādhu, upāsaka,",
  "atk-vin01a:2705_1": "saṅgho pānīyaṃ pivissatī”tiādīni vatvā paribhuñjituṃ vaṭṭatiyeva.",
  "atk-vin01a:2705_2": "Yadi pana bhikkhūhi hatthakammaṃ yācitvā sahatthena ca kappiyapathaviṃ khanitvā udakaparibhogatthāya taḷākaṃ kāritaṃ hoti,",
  "atk-vin01a:2705_3": "taṃ ce nissāya sassaṃ nipphādetvā manussā vihāre kappiyabhaṇḍaṃ denti, vaṭṭati.",
  "atk-vin01a:2705_4": "Atha manussā eva saṅghassa upakāratthāya saṅghikabhūmiṃ khanitvā taṃ nissāya nipphannasassato kappiyabhaṇḍaṃ denti,",
  "atk-vin01a:2705_5": "evampi vaṭṭati.",
  "atk-vin01a:2705_6": "“Amhākaṃ ekaṃ kappiyakārakaṃ ṭhapethā”ti vutte ca ṭhapetumpi labbhati.",
  "atk-vin01a:2705_7": "Atha pana te manussā rājabalinā upaddutā pakkamanti,",
  "atk-vin01a:2705_8": "aññe paṭipajjanti,",
  "atk-vin01a:2705_9": "na ca bhikkhūnaṃ kiñci denti,",
  "atk-vin01a:2705_10": "udakaṃ vāretuṃ labbhati.",
  "atk-vin01a:2705_11": "Tañca kho kasikammakāleyeva,",
  "atk-vin01a:2705_12": "na sassakāle.",
  "atk-vin01a:2705_13": "Sace te vadanti “nanu, bhante,",
  "atk-vin01a:2705_14": "pubbepi manussā imaṃ nissāya sassaṃ akaṃsū”ti.",
  "atk-vin01a:2705_15": "Tato vattabbā –",
  "atk-vin01a:2705_16": "“te saṅghassa imañca imañca upakāraṃ akaṃsu,",
  "atk-vin01a:2705_17": "idañcidañca kappiyabhaṇḍaṃ adaṃsū”ti.",
  "atk-vin01a:2705_18": "Sace vadanti –",
  "atk-vin01a:2705_19": "“mayampi dassāmā”ti,",
  "atk-vin01a:2705_20": "evampi vaṭṭati.",
  "atk-vin01a:2706_0": "Sace pana koci abyatto akappiyavohārena taḷākaṃ paṭiggaṇhāti vā kāreti vā,",
  "atk-vin01a:2706_1": "taṃ bhikkhūhi na paribhuñjitabbaṃ,",
  "atk-vin01a:2706_2": "taṃ nissāya laddhaṃ kappiyabhaṇḍampi akappiyameva.",
  "atk-vin01a:2706_3": "Sace bhikkhūhi pariccattabhāvaṃ ñatvā sāmiko vā tassa puttadhītaro vā añño vā koci vaṃse uppanno puna kappiyavohārena deti, vaṭṭati.",
  "atk-vin01a:2706_4": "Pacchinne kulavaṃse yo tassa janapadassa sāmiko,",
  "atk-vin01a:2706_5": "so acchinditvā puna deti,",
  "atk-vin01a:2706_6": "cittalapabbate bhikkhunā nīhaṭaudakavāhakaṃ aḷanāgarājamahesī viya,",
  "atk-vin01a:2706_7": "evampi vaṭṭati.",
  "atk-vin01a:2707_0": "Kappiyavohārepi udakavasena paṭiggahitataḷāke suddhacittānaṃ mattikuddharaṇapāḷibandhanādīni ca kātuṃ vaṭṭati.",
  "atk-vin01a:2707_1": "Taṃ nissāya pana sassaṃ karonte disvā kappiyakārakaṃ ṭhapetuṃ na vaṭṭati.",
  "atk-vin01a:2707_2": "Yadi te sayameva kappiyabhaṇḍaṃ denti,",
  "atk-vin01a:2707_3": "gahetabbaṃ.",
  "atk-vin01a:2707_4": "No ce denti,",
  "atk-vin01a:2707_5": "na codetabbaṃ,",
  "atk-vin01a:2707_6": "na sāretabbaṃ.",
  "atk-vin01a:2707_7": "Paccayavasena paṭiggahitataḷāke kappiyakārakaṃ ṭhapetuṃ vaṭṭati.",
  "atk-vin01a:2707_8": "Mattikuddharaṇapāḷibandhanādīni pana kātuṃ na vaṭṭati.",
  "atk-vin01a:2707_9": "Sace kappiyakārakā sayameva karonti, vaṭṭati.",
  "atk-vin01a:2707_10": "Abyattena pana lajjibhikkhunā kārāpitesu kiñcāpi paṭiggahaṇe kappiyaṃ,",
  "atk-vin01a:2707_11": "bhikkhussa payogapaccayā uppannena missakattā visagatapiṇḍapāto viya akappiyamaṃsarasamissakabhojanaṃ viya ca dubbinibbhogaṃ hoti,",
  "atk-vin01a:2707_12": "sabbesaṃ akappiyameva.",
  "atk-vin01a:2708_0": "Sace pana “udakassa okāso atthi,",
  "atk-vin01a:2708_1": "taḷākassa pāḷi thirā,",
  "atk-vin01a:2708_2": "yathā bahuṃ udakaṃ gaṇhāti,",
  "atk-vin01a:2708_3": "evaṃ karohi,",
  "atk-vin01a:2708_4": "tīrasamīpe udakaṃ karohī”ti evaṃ udakameva vicāreti, vaṭṭati.",
  "atk-vin01a:2708_5": "Uddhane aggiṃ na pātenti,",
  "atk-vin01a:2708_6": "“udakakammaṃ labbhatu upāsakā”ti vattuṃ vaṭṭati.",
  "atk-vin01a:2708_7": "“Sassaṃ katvā āharathā”ti vattuṃ pana na vaṭṭati.",
  "atk-vin01a:2708_8": "Sace pana taḷāke atibahuṃ udakaṃ disvā passato vā piṭṭhito vā mātikaṃ nīharāpeti,",
  "atk-vin01a:2708_9": "vanaṃ chindāpetvā kedāre kārāpeti,",
  "atk-vin01a:2708_10": "porāṇakedāresu vā pakatibhāgaṃ aggahetvā atirekaṃ gaṇhāti,",
  "atk-vin01a:2708_11": "navasasse vā akālasasse vā aparicchinnabhāge “ettake kahāpaṇe dethā”ti kahāpaṇe uṭṭhāpeti,",
  "atk-vin01a:2708_12": "sabbesaṃ akappiyaṃ.",
  "atk-vin01a:2709_0": "Yo pana “kassatha vapathā”ti avatvā “ettakāya bhūmiyā,",
  "atk-vin01a:2709_1": "ettako nāma bhāgo”ti evaṃ bhūmiṃ vā patiṭṭhapeti,",
  "atk-vin01a:2709_2": "“ettake bhūmibhāge amhehi sassaṃ kataṃ,",
  "atk-vin01a:2709_3": "ettakaṃ nāma bhāgaṃ gaṇhathā”ti vadantesu kassakesu bhūmippamāṇaggahaṇatthaṃ rajjuyā vā daṇḍena vā mināti,",
  "atk-vin01a:2709_4": "khale vā ṭhatvā rakkhati,",
  "atk-vin01a:2709_5": "khalato vā nīharāpeti,",
  "atk-vin01a:2709_6": "koṭṭhāgāre vā paṭisāmeti,",
  "atk-vin01a:2709_7": "tasseva taṃ akappiyaṃ.",
  "atk-vin01a:2710_0": "Sace kassakā kahāpaṇe āharitvā “ime saṅghassa āhaṭā”ti vadanti,",
  "atk-vin01a:2710_1": "aññataro ca bhikkhu “na saṅgho kahāpaṇe khādatī”ti saññāya “ettakehi kahāpaṇehi sāṭake āhara,",
  "atk-vin01a:2710_2": "ettakehi yāguādīni sampādehī”ti vadati.",
  "atk-vin01a:2710_3": "Yaṃ te āharanti,",
  "atk-vin01a:2710_4": "sabbesaṃ akappiyaṃ. Kasmā?",
  "atk-vin01a:2710_5": "Kahāpaṇānaṃ vicāritattā.",
  "atk-vin01a:2711_0": "Sace dhaññaṃ āharitvā idaṃ saṅghassa āhaṭanti vadanti,",
  "atk-vin01a:2711_1": "aññataro ca bhikkhu purimanayeneva “ettakehi vīhīhi idañcidañca āharathā”ti vadati.",
  "atk-vin01a:2711_2": "Yaṃ te āharanti,",
  "atk-vin01a:2711_3": "tasseva akappiyaṃ. Kasmā?",
  "atk-vin01a:2711_4": "Dhaññassa vicāritattā.",
  "atk-vin01a:2712_0": "Sace taṇḍulaṃ vā aparaṇṇaṃ vā āharitvā “idaṃ saṅghassa āhaṭa”nti vadanti,",
  "atk-vin01a:2712_1": "aññataro ca bhikkhu purimanayeneva “ettakehi taṇḍulehi idañcidañca āharathā”ti vadati.",
  "atk-vin01a:2712_2": "Yaṃ te āharanti,",
  "atk-vin01a:2712_3": "sabbesaṃ kappiyaṃ. Kasmā?",
  "atk-vin01a:2712_4": "Kappiyānaṃ taṇḍulādīnaṃ vicāritattā.",
  "atk-vin01a:2712_5": "Kayavikkayepi anāpatti,",
  "atk-vin01a:2712_6": "kappiyakārakassa ācikkhitattā.",
  "atk-vin01a:2713_0": "Pubbe pana cittalapabbate eko bhikkhu catusāladvāre “aho vata sve saṅghassa ettakappamāṇe pūve paceyyu”nti",
  "atk-vin01a:2713_1": "ārāmikānaṃ saññājananatthaṃ bhūmiyaṃ maṇḍalaṃ akāsi,",
  "atk-vin01a:2713_2": "taṃ disvā cheko ārāmiko tatheva katvā dutiyadivase bheriyā ākoṭitāya sannipatite saṅghe pūvaṃ gahetvā saṅghattheraṃ āha – “bhante,",
  "atk-vin01a:2713_3": "amhehi ito pubbe neva pitūnaṃ na pitāmahānaṃ evarūpaṃ sutapubbaṃ,",
  "atk-vin01a:2713_4": "ekena ayyena catussāladvāre pūvatthāya saññā katā,",
  "atk-vin01a:2713_5": "ito dāni pabhuti ayyā attano attano cittānurūpaṃ vadantu,",
  "atk-vin01a:2713_6": "amhākampi phāsuvihāro bhavissatī”ti.",
  "atk-vin01a:2713_7": "Mahāthero tatova nivatti,",
  "atk-vin01a:2713_8": "ekabhikkhunāpi pūvo na gahito.",
  "atk-vin01a:2713_9": "Evaṃ pubbe tatruppādampi na paribhuñjiṃsu. Tasmā –",
  "atk-vin01a:2714_0": "Sallekhaṃ accajantena, appamattena bhikkhunā;",
  "atk-vin01a:2715_0": "Kappiyepi na kātabbā, āmisatthāya lolatāti.",
  "atk-vin01a:2716_0": "Yo cāyaṃ taḷāke vutto, pokkharaṇī-udakavāhakamātikādīsupi eseva nayo.",
  "atk-vin01a:2717_0": "Pubbaṇṇāparaṇṇaucchuphalāphalādīnaṃ viruhanaṭṭhānaṃ yaṃ kiñci khettaṃ vā vatthuṃ vā dammīti vuttepi “na",
  "atk-vin01a:2717_1": "vaṭṭatī”ti paṭikkhipitvā taḷāke vuttanayeneva yadā kappiyavohārena “catupaccayaparibhogatthāya dammī”ti vadati,",
  "atk-vin01a:2717_2": "tadā sampaṭicchitabbaṃ,",
  "atk-vin01a:2717_3": "“vanaṃ dammi,",
  "atk-vin01a:2717_4": "araññaṃ dammī”ti vutte pana vaṭṭati.",
  "atk-vin01a:2717_5": "Sace manussā bhikkhūhi anāṇattāyeva tattha rukkhe chinditvā aparaṇṇādīni sampādetvā bhikkhūnaṃ bhāgaṃ denti, vaṭṭati;",
  "atk-vin01a:2717_6": "adentā na codetabbā.",
  "atk-vin01a:2717_7": "Sace kenacideva antarāyena tesu pakkantesu aññe karonti,",
  "atk-vin01a:2717_8": "na ca bhikkhūnaṃ kiñci denti,",
  "atk-vin01a:2717_9": "te vāretabbā.",
  "atk-vin01a:2717_10": "Sace vadanti – “nanu, bhante,",
  "atk-vin01a:2717_11": "pubbepi manussā idha sassāni akaṃsū”ti,",
  "atk-vin01a:2717_12": "tato te vattabbā –",
  "atk-vin01a:2717_13": "“te saṅghassa idañcidañca kappiyabhaṇḍaṃ adaṃsū”ti.",
  "atk-vin01a:2717_14": "Sace vadanti –",
  "atk-vin01a:2717_15": "“mayampi dassāmā”ti evaṃ vaṭṭati.",
  "atk-vin01a:2718_0": "Kañci sassuṭṭhānakaṃ bhūmippadesaṃ sandhāya “sīmaṃ demā”ti vadanti, vaṭṭati.",
  "atk-vin01a:2718_1": "Sīmā paricchedanatthaṃ pana thambhā vā pāsāṇā vā sayaṃ na ṭhapetabbā. Kasmā?",
  "atk-vin01a:2718_2": "Bhūmi nāma anagghā appakenāpi pārājiko bhaveyya,",
  "atk-vin01a:2718_3": "ārāmikānaṃ pana vattabbaṃ –",
  "atk-vin01a:2718_4": "“iminā ṭhānena amhākaṃ sīmā gatā”ti.",
  "atk-vin01a:2718_5": "Sacepi hi te adhikaṃ gaṇhanti,",
  "atk-vin01a:2718_6": "pariyāyena kathitattā anāpatti.",
  "atk-vin01a:2718_7": "Yadi pana rājarājamahāmattādayo sayameva thambhe ṭhapāpetvā “cattāro paccaye paribhuñjathā”ti denti,",
  "atk-vin01a:2718_8": "vaṭṭatiyeva.",
  "atk-vin01a:2719_0": "Sace koci antosīmāya taḷākaṃ khanati,",
  "atk-vin01a:2719_1": "vihāramajjhena vā mātikaṃ neti,",
  "atk-vin01a:2719_2": "cetiyaṅgaṇabodhiyaṅgaṇādīni dussanti,",
  "atk-vin01a:2719_3": "vāretabbo.",
  "atk-vin01a:2719_4": "Sace saṅgho kiñci labhitvā āmisagarukatāya na vāreti,",
  "atk-vin01a:2719_5": "eko bhikkhu vāreti,",
  "atk-vin01a:2719_6": "sova bhikkhu issaro.",
  "atk-vin01a:2719_7": "Sace eko bhikkhu na vāreti,",
  "atk-vin01a:2719_8": "“netha tumhe”ti tesaṃyeva pakkho hoti,",
  "atk-vin01a:2719_9": "saṅgho vāreti,",
  "atk-vin01a:2719_10": "saṅghova issaro.",
  "atk-vin01a:2719_11": "Saṅghikesu hi kammesu yo dhammakammaṃ karoti,",
  "atk-vin01a:2719_12": "sova issaro.",
  "atk-vin01a:2719_13": "Sace vāriyamānopi karoti,",
  "atk-vin01a:2719_14": "heṭṭhā gahitaṃ paṃsuṃ heṭṭhā pakkhipitvā,",
  "atk-vin01a:2719_15": "upari gahitaṃ paṃsuṃ upari pakkhipitvā pūretabbā.",
  "atk-vin01a:2720_0": "Sace koci yathājātameva ucchuṃ vā aparaṇṇaṃ vā alābukumbhaṇḍādikaṃ vā valliphalaṃ dātukāmo “etaṃ sabbaṃ",
  "atk-vin01a:2720_1": "ucchukhettaṃ aparaṇṇavatthuṃ valliphalāvāṭaṃ dammī”ti vadati,",
  "atk-vin01a:2720_2": "saha vatthunā parāmaṭṭhattā “na vaṭṭatī”ti mahāsumatthero āha.",
  "atk-vin01a:2720_3": "Mahāpadumatthero pana “abhilāpamattametaṃ sāmikānaṃyeva hi so bhūmibhāgo tasmā vaṭṭatī”ti āha.",
  "atk-vin01a:2721_0": "“Dāsaṃ dammī”ti vadati,",
  "atk-vin01a:2721_1": "na vaṭṭati.",
  "atk-vin01a:2721_2": "“Ārāmikaṃ dammi,",
  "atk-vin01a:2721_3": "veyyāvaccakaraṃ dammi,",
  "atk-vin01a:2721_4": "kappiyakārakaṃ dammī”ti vutte vaṭṭati.",
  "atk-vin01a:2721_5": "Sace so ārāmiko purebhattampi pacchābhattampi saṅghasseva kammaṃ karoti,",
  "atk-vin01a:2721_6": "sāmaṇerassa viya sabbaṃ bhesajjapaṭijagganampi tassa kātabbaṃ.",
  "atk-vin01a:2721_7": "Sace purebhattameva saṅghassa kammaṃ karoti,",
  "atk-vin01a:2721_8": "pacchābhattaṃ attano kammaṃ karoti,",
  "atk-vin01a:2721_9": "sāyaṃ nivāpo na dātabbo.",
  "atk-vin01a:2721_10": "Yepi pañcadivasavārena vā pakkhavārena vā saṅghassa kammaṃ katvā sesakāle attano kammaṃ karonti,",
  "atk-vin01a:2721_11": "tesampi karaṇakāleyeva bhattañca nivāpo ca dātabbo.",
  "atk-vin01a:2721_12": "Sace saṅghassa kammaṃ natthi,",
  "atk-vin01a:2721_13": "attanoyeva kammaṃ katvā jīvanti,",
  "atk-vin01a:2721_14": "te ce hatthakammamūlaṃ ānetvā denti,",
  "atk-vin01a:2721_15": "gahetabbaṃ.",
  "atk-vin01a:2721_16": "No ce denti,",
  "atk-vin01a:2721_17": "na kiñci vattabbā.",
  "atk-vin01a:2721_18": "Yaṃ kiñci rajakadāsampi pesakāradāsampi ārāmikanāmena sampaṭicchituṃ vaṭṭati.",
  "atk-vin01a:2722_0": "Sace “gāvo demā”ti vadanti,",
  "atk-vin01a:2722_1": "“na vaṭṭatī”ti paṭikkhipitabbā.",
  "atk-vin01a:2722_2": "Imā gāvo kutoti paṇḍitehi pañca gorasaparibhogatthāya dinnāti,",
  "atk-vin01a:2722_3": "“mayampi pañcagorasaparibhogatthāya demā”ti vutte vaṭṭati.",
  "atk-vin01a:2722_4": "Ajikādīsupi eseva nayo.",
  "atk-vin01a:2722_5": "“Hatthiṃ dema,",
  "atk-vin01a:2722_6": "assaṃ mahisaṃ kukkuṭaṃ sūkaraṃ demā”ti vadanti,",
  "atk-vin01a:2722_7": "sampaṭicchituṃ na vaṭṭati.",
  "atk-vin01a:2722_8": "Sace keci manussā “appossukkā, bhante,",
  "atk-vin01a:2722_9": "tumhe hotha,",
  "atk-vin01a:2722_10": "mayaṃ ime gahetvā tumhākaṃ kappiyabhaṇḍaṃ dassāmā”ti gaṇhanti, vaṭṭati.",
  "atk-vin01a:2722_11": "“Kukkuṭasūkarā sukhaṃ jīvantū”ti araññe vissajjetuṃ vaṭṭati.",
  "atk-vin01a:2722_12": "“Imaṃ taḷākaṃ,",
  "atk-vin01a:2722_13": "imaṃ khettaṃ,",
  "atk-vin01a:2722_14": "imaṃ vatthuṃ,",
  "atk-vin01a:2722_15": "vihārassa demā”ti vutte paṭikkhipituṃ na labbhatīti.",
  "atk-vin01a:2722_16": "Sesamettha uttānatthameva.",
  "atk-vin01a:2723_0": "Samuṭṭhānādīsu idampi chasamuṭṭhānaṃ kiriyaṃ,",
  "atk-vin01a:2723_1": "nosaññāvimokkhaṃ,",
  "atk-vin01a:2723_2": "acittakaṃ,",
  "atk-vin01a:2723_3": "paṇṇattivajjaṃ,",
  "atk-vin01a:2723_4": "kāyakammavacīkammaṃ, ticittaṃ,",
  "atk-vin01a:2723_5": "tivedananti.",
  "atk-vin01a:2724_0": "Rājasikkhāpadavaṇṇanā niṭṭhitā.",
  "atk-vin01a:2725_0": "Niṭṭhito cīvaravaggo paṭhamo.",
  "atk-vin01a:2726_0": "2. Kosiyavaggo",
  "atk-vin01a:2727_0": "1. Kosiyasikkhāpadavaṇṇanā",
  "atk-vin01a:2728_0": "542.",
  "atk-vin01a:2728_1": "Tena samayenāti kosiyasikkhāpadaṃ.",
  "atk-vin01a:2728_2": "Tattha santharitvā kataṃ hotīti same bhūmibhāge kosiyaṃsūni uparūpari santharitvā kañjikādīhi siñcitvā kataṃ hoti.",
  "atk-vin01a:2728_3": "Ekenapi kosiyaṃsunā missitvāti tiṭṭhatu attano rucivasena missitaṃ,",
  "atk-vin01a:2728_4": "sacepi tassa karaṇaṭṭhāne vāto ekaṃ kosiyaṃsuṃ ānetvā pāteti,",
  "atk-vin01a:2728_5": "evampi missetvā katameva hotīti.",
  "atk-vin01a:2728_6": "Sesaṃ uttānatthameva.",
  "atk-vin01a:2729_0": "Chasamuṭṭhānaṃ, kiriyaṃ, nosaññāvimokkhaṃ, acittakaṃ paṇṇattivajjaṃ, kāyakammavacīkammaṃ,",
  "atk-vin01a:2730_0": "Ticittaṃ, tivedananti.",
  "atk-vin01a:2731_0": "Kosiyasikkhāpadavaṇṇanā niṭṭhitā.",
  "atk-vin01a:2732_0": "2. Suddhakāḷakasikkhāpadavaṇṇanā",
  "atk-vin01a:2733_0": "547.",
  "atk-vin01a:2733_1": "Tena samayenāti suddhakāḷakasikkhāpadaṃ.",
  "atk-vin01a:2733_2": "Tattha suddhakāḷakānanti suddhānaṃ kāḷakānaṃ,",
  "atk-vin01a:2733_3": "aññehi amissitakāḷakānanti attho.",
  "atk-vin01a:2733_4": "Sesaṃ uttānatthameva.",
  "atk-vin01a:2733_5": "Samuṭṭhānādīnipi kosiyasikkhāpadasadisānevāti.",
  "atk-vin01a:2734_0": "Suddhakāḷakasikkhāpadavaṇṇanā niṭṭhitā.",
  "atk-vin01a:2735_0": "3. Dvebhāgasikkhāpadavaṇṇanā",
  "atk-vin01a:2736_0": "552.",
  "atk-vin01a:2736_1": "Tena samayenāti dvebhāgasikkhāpadaṃ.",
  "atk-vin01a:2736_2": "Tattha ante ādiyitvāti santhatassa ante anuvātaṃ viya dassetvā odātaṃ alliyāpetvā.",
  "atk-vin01a:2737_0": "Dve bhāgāti dve koṭṭhāsā.",
  "atk-vin01a:2737_1": "Ādātabbāti gahetabbā.",
  "atk-vin01a:2737_2": "Gocariyānanti kapilavaṇṇānaṃ.",
  "atk-vin01a:2737_3": "Dve tulā ādātabbāti catūhi tulāhi kāretukāmaṃ sandhāya vuttaṃ.",
  "atk-vin01a:2737_4": "Atthato pana yattakehi eḷakalomehi kātukāmo hoti,",
  "atk-vin01a:2737_5": "tesu dve koṭṭhāsā kāḷakānaṃ eko odātānaṃ,",
  "atk-vin01a:2737_6": "eko gocariyānanti idameva dassitaṃ hotīti veditabbaṃ.",
  "atk-vin01a:2737_7": "Sesaṃ uttānatthameva.",
  "atk-vin01a:2738_0": "Samuṭṭhānādīnipi kosiyasikkhāpadasadisāneva.",
  "atk-vin01a:2738_1": "Kevalaṃ idaṃ ādāya anādāya ca karaṇato kiriyākiriyaṃ veditabbanti.",
  "atk-vin01a:2739_0": "Dvebhāgasikkhāpadavaṇṇanā niṭṭhitā.",
  "atk-vin01a:2740_0": "4. Chabbassasikkhāpadavaṇṇanā",
  "atk-vin01a:2741_0": "557.",
  "atk-vin01a:2741_1": "Tena samayenāti chabbassasikkhāpadaṃ.",
  "atk-vin01a:2741_2": "Tattha ūhadantipi ummihantipīti santhatānaṃ upari vaccampi passāvampi karontīti vuttaṃ hoti.",
  "atk-vin01a:2742_0": "Dinnā saṅghena itthannāmassa bhikkhuno santhatasammutīti evaṃ laddhasammutiko bhikkhu yāva rogo na vūpasammati,",
  "atk-vin01a:2742_1": "tāva yaṃ yaṃ ṭhānaṃ gacchati,",
  "atk-vin01a:2742_2": "tattha tattha santhataṃ kātuṃ labhati.",
  "atk-vin01a:2742_3": "Sace arogo hutvā puna mūlabyādhināva gilāno hoti,",
  "atk-vin01a:2742_4": "soyeva parihāro,",
  "atk-vin01a:2742_5": "natthaññaṃ sammutikiccanti phussadevatthero āha.",
  "atk-vin01a:2742_6": "Upatissatthero pana “so vā byādhi paṭikuppatu, añño vā,",
  "atk-vin01a:2742_7": "‘sakiṃ gilāno’ti nāmaṃ laddhaṃ laddhameva,",
  "atk-vin01a:2742_8": "puna sammutikiccaṃ natthī”ti āha.",
  "atk-vin01a:2743_0": "Orena ce channaṃ vassānanti channaṃ vassānaṃ orimabhāge,",
  "atk-vin01a:2743_1": "antoti attho.",
  "atk-vin01a:2743_2": "Padabhājane pana saṅkhyāmattadassanatthaṃ “ūnakachabbassānī”ti vuttaṃ.",
  "atk-vin01a:2744_0": "Anāpatti chabbassāni karotīti yadā chabbassāni paripuṇṇāni honti,",
  "atk-vin01a:2744_1": "tadā santhataṃ karoti.",
  "atk-vin01a:2744_2": "Dutiyapadepi “yadā atirekachabbassāni honti,",
  "atk-vin01a:2744_3": "tadā karotī”ti evamattho daṭṭhabbo.",
  "atk-vin01a:2744_4": "Na hi so chabbassāni karotīti.",
  "atk-vin01a:2744_5": "Sesaṃ uttānatthameva.",
  "atk-vin01a:2745_0": "Samuṭṭhānādīni kosiyasikkhāpadasadisānevāti.",
  "atk-vin01a:2746_0": "Chabbassasikkhāpadavaṇṇanā niṭṭhitā.",
  "atk-vin01a:2747_0": "5. Nisīdanasanthatasikkhāpadavaṇṇanā",
  "atk-vin01a:2748_0": "565.",
  "atk-vin01a:2748_1": "Tena samayenāti nisīdanasanthatasikkhāpadaṃ.",
  "atk-vin01a:2748_2": "Tattha icchāmahaṃ bhikkhaveti bhagavā kira taṃ temāsaṃ na kiñci bodhaneyyasattaṃ addasa,",
  "atk-vin01a:2748_3": "tasmā evamāha.",
  "atk-vin01a:2748_4": "Evaṃ santepi tantivasena dhammadesanā kattabbā siyā.",
  "atk-vin01a:2748_5": "Yasmā panassa etadahosi –",
  "atk-vin01a:2748_6": "“mayi okāsaṃ kāretvā paṭisallīne bhikkhū adhammikaṃ katikavattaṃ karissanti,",
  "atk-vin01a:2748_7": "taṃ upaseno bhindissati.",
  "atk-vin01a:2748_8": "Ahaṃ tassa pasīditvā bhikkhūnaṃ dassanaṃ anujānissāmi,",
  "atk-vin01a:2748_9": "tato maṃ passitukāmā bahū bhikkhū dhutaṅgāni samādiyissanti,",
  "atk-vin01a:2748_10": "ahañca tehi ujjhitasanthatapaccayā sikkhāpadaṃ paññapessāmī”ti,",
  "atk-vin01a:2748_11": "tasmā evamāha.",
  "atk-vin01a:2748_12": "Evaṃ bahūni hi ettha ānisaṃsānīti.",
  "atk-vin01a:2749_0": "Sapariso yena bhagavā tenupasaṅkamīti thero kira “na,",
  "atk-vin01a:2749_1": "bhikkhave,",
  "atk-vin01a:2749_2": "ūnadasavassena upasampādetabbo,",
  "atk-vin01a:2749_3": "yo upasampādeyya,",
  "atk-vin01a:2749_4": "āpatti dukkaṭassā”ti imasmiṃ khandhakasikkhāpade “kathañhi nāma tvaṃ moghapurisa aññehi ovadiyo anusāsiyo",
  "atk-vin01a:2749_5": "aññaṃ ovadituṃ anusāsituṃ maññissasī”ti evamādinā nayena garahaṃ labhitvā “satthā mayhaṃ parisaṃ nissāya",
  "atk-vin01a:2749_6": "garahaṃ adāsi,",
  "atk-vin01a:2749_7": "so dānāhaṃ bhagavantaṃ teneva puṇṇacandasassirīkena sabbākāraparipuṇṇena mukhena brahmaghosaṃ nicchāretvā",
  "atk-vin01a:2749_8": "parisaṃyeva nissāya sādhukāraṃ dāpessāmī”ti suhadayo kulaputto atirekayojanasataṃ paṭikkamitvā parisaṃ",
  "atk-vin01a:2749_9": "cinitvā pañcamattehi bhikkhusatehi parivuto puna bhagavantaṃ upasaṅkamanto.",
  "atk-vin01a:2749_10": "Tena vuttaṃ –",
  "atk-vin01a:2749_11": "“sapariso yena bhagavā tenupasaṅkamī”ti.",
  "atk-vin01a:2749_12": "Na hi sakkā buddhānaṃ aññathā ārādhetuṃ aññatra vattasampattiyā.",
  "atk-vin01a:2750_0": "Bhagavato avidūre nisinnoti vattasampattiyā parisuddhabhāvena nirāsaṅko sīho viya kañcanapabbatassa bhagavato avidūre nisinno.",
  "atk-vin01a:2750_1": "Etadavocāti kathāsamuṭṭhāpanatthaṃ etaṃ avoca.",
  "atk-vin01a:2750_2": "Manāpāni te bhikkhu paṃsukūlānīti bhikkhu tava imāni paṃsukūlāni manāpāni,",
  "atk-vin01a:2750_3": "attano ruciyā khantiyā gahitānīti attho.",
  "atk-vin01a:2750_4": "Na kho me, bhante,",
  "atk-vin01a:2750_5": "manāpānīti,",
  "atk-vin01a:2750_6": "bhante na mayā attano ruciyā gahitāni,",
  "atk-vin01a:2750_7": "galaggāhena viya matthakatāḷanena viya ca gāhitomhīti dasseti.",
  "atk-vin01a:2751_0": "Paññāyissatīti paññāto abhiññāto bhavissati,",
  "atk-vin01a:2751_1": "tattha sandississatīti vuttaṃ hoti.",
  "atk-vin01a:2751_2": "Na mayaṃ apaññattaṃ paññapessāmāti mayaṃ sāvakā nāma apaññattaṃ na paññapessāma,",
  "atk-vin01a:2751_3": "buddhavisayo hi eso yadidaṃ “pācittiyaṃ dukkaṭa”ntiādinā nayena apaññattasikkhāpadapaññapanaṃ paññattasamucchindanaṃ vā.",
  "atk-vin01a:2751_4": "Samādāyāti taṃ taṃ sikkhāpadaṃ samādiyitvā,",
  "atk-vin01a:2751_5": "“sādhu suṭṭhū”ti sampaṭicchitvā yathāpaññattesu sabbasikkhāpadesu sikkhissāmāti dasseti.",
  "atk-vin01a:2751_6": "Tassa āraddhacitto punapi “sādhu sādhū”ti sādhukāramadāsi.",
  "atk-vin01a:2752_0": "566.",
  "atk-vin01a:2752_1": "Anuññātāvusoti anuññātaṃ, āvuso.",
  "atk-vin01a:2752_2": "Pihentāti pihayantā.",
  "atk-vin01a:2752_3": "Santhatāni ujjhitvāti santhate catutthacīvarasaññitāya sabbasanthatāni ujjhitvā.",
  "atk-vin01a:2752_4": "Dhammiṃ kathaṃ katvā bhikkhū āmantesīti bhagavā santhatāni vippakiṇṇāni disvā “saddhādeyyavinipātane kāraṇaṃ natthi,",
  "atk-vin01a:2752_5": "paribhogupāyaṃ nesaṃ dassessāmī”ti dhammiṃ kathaṃ katvā bhikkhū āmantesi.",
  "atk-vin01a:2753_0": "567.",
  "atk-vin01a:2753_1": "Sakiṃ nivatthampi sakiṃ pārutampīti sakiṃ nisinnañceva nipannañca.",
  "atk-vin01a:2753_2": "Sāmantāti ekapassato vaṭṭaṃ vā caturassaṃ vā chinditvā gahitaṭṭhānaṃ yathā vidatthimattaṃ hoti,",
  "atk-vin01a:2753_3": "evaṃ gahetabbaṃ,",
  "atk-vin01a:2753_4": "santharantena pana pāḷiyaṃ vuttanayeneva ekadese vā santharitabbaṃ,",
  "atk-vin01a:2753_5": "vijaṭetvā vā missakaṃ katvā santharitabbaṃ,",
  "atk-vin01a:2753_6": "evaṃ thirataraṃ hotīti.",
  "atk-vin01a:2753_7": "Sesaṃ uttānatthameva.",
  "atk-vin01a:2754_0": "Samuṭṭhānādīni kiriyākiriyattā imassa sikkhāpadassa dvebhāgasikkhāpadasadisānīti.",
  "atk-vin01a:2755_0": "Imesu pana pañcasu santhatesu purimāni tīṇi vinayakammaṃ katvā paṭilabhitvā paribhuñjituṃ na vaṭṭanti,",
  "atk-vin01a:2755_1": "pacchimāni dve vaṭṭantīti veditabbānīti.",
  "atk-vin01a:2756_0": "Nisīdanasanthatasikkhāpadavaṇṇanā niṭṭhitā.",
  "atk-vin01a:2757_0": "6. Eḷakalomasikkhāpadavaṇṇanā",
  "atk-vin01a:2758_0": "571.",
  "atk-vin01a:2758_1": "Tena samayenāti eḷakalomasikkhāpadaṃ.",
  "atk-vin01a:2758_2": "Tattha uppaṇḍesunti “kittakena, bhante,",
  "atk-vin01a:2758_3": "kītānī”tiādīni vadantā avahasiṃsu.",
  "atk-vin01a:2758_4": "Ṭhitakova āsumbhīti yathā manussā araññato mahantaṃ dārubhāraṃ ānetvā kilantā ṭhitakāva pātenti,",
  "atk-vin01a:2758_5": "evaṃ pātesīti attho.",
  "atk-vin01a:2759_0": "572.",
  "atk-vin01a:2759_1": "Sahatthāti sahatthena,",
  "atk-vin01a:2759_2": "attanā haritabbānīti vuttaṃ hoti.",
  "atk-vin01a:2759_3": "Bahitiyojanaṃ pātetīti tiyojanato bahi pāteti.",
  "atk-vin01a:2759_4": "Anantarāyena patanake hatthato muttamatte lomagaṇanāya nissaggiyapācittiyāni.",
  "atk-vin01a:2759_5": "Sace bahitiyojane rukkhe vā thambhe vā paṭihaññitvā puna anto patanti, anāpatti.",
  "atk-vin01a:2759_6": "Bhūmiyaṃ patitvā ṭhatvā ṭhatvā vaṭṭamānā eḷakalomabhaṇḍikā puna anto pavisati,",
  "atk-vin01a:2759_7": "āpattiyeva.",
  "atk-vin01a:2759_8": "Anto ṭhatvā hatthena vā pādena vā yaṭṭhiyā vā vaṭṭeti ṭhatvā vā aṭhatvā vā vaṭṭamānā bhaṇḍikā gacchatu,",
  "atk-vin01a:2759_9": "āpattiyeva.",
  "atk-vin01a:2759_10": "“Añño harissatī”ti ṭhapeti,",
  "atk-vin01a:2759_11": "tena haritepi āpattiyeva.",
  "atk-vin01a:2759_12": "Suddhacittena ṭhapitaṃ vāto vā añño vā attano dhammatāya bahi pāteti,",
  "atk-vin01a:2759_13": "āpattiyeva.",
  "atk-vin01a:2759_14": "Saussāhattā acittakattā ca sikkhāpadassa.",
  "atk-vin01a:2759_15": "Kurundiyādīsu pana “ettha anāpattī”ti vuttā,",
  "atk-vin01a:2759_16": "sā anāpatti pāḷiyā na sameti.",
  "atk-vin01a:2759_17": "Ubhatobhaṇḍikaṃ ekābaddhaṃ katvā ekaṃ bhaṇḍikaṃ antosīmāya ekaṃ bahisīmāya karonto ṭhapeti,",
  "atk-vin01a:2759_18": "rakkhati tāva.",
  "atk-vin01a:2759_19": "Ekābaddhe kājepi eseva nayo.",
  "atk-vin01a:2759_20": "Yadi pana abandhitvā kājakoṭiyaṃ ṭhapitamattameva hoti,",
  "atk-vin01a:2759_21": "na rakkhati.",
  "atk-vin01a:2759_22": "Ekābaddhepi parivattetvā ṭhapite āpattiyeva.",
  "atk-vin01a:2760_0": "Aññassa yāne vāti ettha gacchante yāne vā hatthipiṭṭhiādīsu vā sāmikassa ajānantasseva harissatīti ṭhapeti,",
  "atk-vin01a:2760_1": "tasmiṃ tiyojanaṃ atikkante āpatti.",
  "atk-vin01a:2760_2": "Agacchantepi eseva nayo.",
  "atk-vin01a:2760_3": "Sace pana agacchante yāne vā hatthipiṭṭhiyādīsu vā ṭhapetvā abhiruhitvā sāreti,",
  "atk-vin01a:2760_4": "heṭṭhā vā gacchanto codeti,",
  "atk-vin01a:2760_5": "pakkosanto vā anubandhāpeti,",
  "atk-vin01a:2760_6": "“aññaṃ harāpetī”ti vacanato anāpatti.",
  "atk-vin01a:2760_7": "Kurundiyādīsu pana “āpattī”ti vuttaṃ,",
  "atk-vin01a:2760_8": "taṃ “aññaṃ harāpetī”ti iminā na sameti.",
  "atk-vin01a:2760_9": "Adinnādāne pana suṅkaghāte āpatti hoti.",
  "atk-vin01a:2760_10": "Yā hi tattha āpatti,",
  "atk-vin01a:2760_11": "sā idha anāpatti.",
  "atk-vin01a:2760_12": "Yā idha āpatti,",
  "atk-vin01a:2760_13": "sā tattha anāpatti.",
  "atk-vin01a:2760_14": "Taṃ ṭhānaṃ patvā aññavihito vā corādīhi vā upadduto gacchati,",
  "atk-vin01a:2760_15": "āpattiyeva.",
  "atk-vin01a:2760_16": "Sabbattha lomagaṇanāya āpattiparicchedo veditabbo.",
  "atk-vin01a:2761_0": "575.",
  "atk-vin01a:2761_1": "Tiyojanaṃ vāsādhippāyo gantvā tato paraṃ haratīti yattha gato,",
  "atk-vin01a:2761_2": "tattha uddesaparipucchādīnaṃ vā paccayādīnaṃ vā alābhena tato paraṃ aññattha gacchati,",
  "atk-vin01a:2761_3": "tatopi aññatthāti evaṃ yojanasatampi harantassa anāpatti.",
  "atk-vin01a:2761_4": "Acchinnaṃ paṭilabhitvāti corā acchinditvā niratthakabhāvaṃ ñatvā paṭidenti,",
  "atk-vin01a:2761_5": "taṃ harantassa anāpatti.",
  "atk-vin01a:2761_6": "Nissaṭṭhaṃ paṭilabhitvāti vinayakammakataṃ paṭilabhitvāti attho.",
  "atk-vin01a:2762_0": "Katabhaṇḍanti kataṃbhaṇḍaṃ kambalakojavasanthatādiṃ yaṃ kiñci antamaso suttakena baddhamattampi.",
  "atk-vin01a:2762_1": "Yo pana tanukapattatthavikantare vā āyogaaṃsabaddhakakāyabandhanādīnaṃ antaresu vā pipphalikādīnaṃ malarakkhaṇatthaṃ",
  "atk-vin01a:2762_2": "sipāṭikāya vā antamaso vātābādhiko kaṇṇacchiddepi lomāni pakkhipitvā gacchati,",
  "atk-vin01a:2762_3": "āpattiyeva.",
  "atk-vin01a:2762_4": "Suttakena pana bandhitvā pakkhittaṃ katabhaṇḍaṭṭhāne tiṭṭhati,",
  "atk-vin01a:2762_5": "veṇiṃ katvā harati,",
  "atk-vin01a:2762_6": "idaṃ nidhānamukhaṃ nāma,",
  "atk-vin01a:2762_7": "āpattiyevāti.",
  "atk-vin01a:2762_8": "Sesaṃ uttānatthameva.",
  "atk-vin01a:2763_0": "Samuṭṭhānādīsu idaṃ eḷakalomasamuṭṭhānaṃ nāma,",
  "atk-vin01a:2763_1": "kāyato ca kāyacittato ca samuṭṭhāti, kiriyaṃ,",
  "atk-vin01a:2763_2": "nosaññāvimokkhaṃ,",
  "atk-vin01a:2763_3": "acittakaṃ,",
  "atk-vin01a:2763_4": "paṇṇattivajjaṃ,",
  "atk-vin01a:2763_5": "kāyakammaṃ, ticittaṃ,",
  "atk-vin01a:2763_6": "tivedananti.",
  "atk-vin01a:2764_0": "Eḷakalomasikkhāpadavaṇṇanā niṭṭhitā.",
  "atk-vin01a:2765_0": "7. Eḷakalomadhovāpanasikkhāpadavaṇṇanā",
  "atk-vin01a:2766_0": "576.",
  "atk-vin01a:2766_1": "Tena samayenāti eḷakalomadhovāpanasikkhāpadaṃ.",
  "atk-vin01a:2766_2": "Tattha riñcantīti ujjhanti vissajjenti,",
  "atk-vin01a:2766_3": "na sakkonti anuyuñjitunti vuttaṃ hoti.",
  "atk-vin01a:2766_4": "Sesamettha purāṇacīvarasikkhāpade vuttanayeneva saddhiṃ samuṭṭhānādīhīti.",
  "atk-vin01a:2767_0": "Eḷakalomadhovāpanasikkhāpadavaṇṇanā niṭṭhitā.",
  "atk-vin01a:2768_0": "8. Rūpiyasikkhāpadavaṇṇanā",
  "atk-vin01a:2769_0": "582. Tena samayenāti rūpiyasikkhāpadaṃ. Tattha paṭivisoti koṭṭhāso.",
  "atk-vin01a:2770_0": "583- 4.",
  "atk-vin01a:2770_1": "Jātarūparajatanti ettha jātarūpanti suvaṇṇassa nāmaṃ.",
  "atk-vin01a:2770_2": "Taṃ pana yasmā tathāgatassa vaṇṇasadisaṃ hoti,",
  "atk-vin01a:2770_3": "tasmā “satthuvaṇṇo vuccatī”ti padabhājane vuttaṃ.",
  "atk-vin01a:2770_4": "Tassattho –",
  "atk-vin01a:2770_5": "“yo satthuvaṇṇo lohaviseso,",
  "atk-vin01a:2770_6": "idaṃ jātarūpaṃ nāmā”ti rajataṃ pana “saṅkho, silā, pavāla, rajataṃ,",
  "atk-vin01a:2770_7": "jātarūpa”ntiādīsu rūpiyaṃ vuttaṃ.",
  "atk-vin01a:2770_8": "Idha pana yaṃ kiñci vohāragamanīyaṃ kahāpaṇādi adhippetaṃ.",
  "atk-vin01a:2770_9": "Tenevassa padabhājane “kahāpaṇo lohamāsako”tiādi vuttaṃ.",
  "atk-vin01a:2770_10": "Tattha kahāpaṇoti sovaṇṇamayo vā rūpiyamayo vā pākatiko vā.",
  "atk-vin01a:2770_11": "Lohamāsakoti tambalohādīhi katamāsako.",
  "atk-vin01a:2770_12": "Dārumāsakoti sāradārunā vā veḷupesikāya vā antamaso tālapaṇṇenāpi rūpaṃ chinditvā katamāsako.",
  "atk-vin01a:2770_13": "Jatumāsakoti lākhāya vā niyyāsena vā rūpaṃ samuṭṭhāpetvā katamāsako.",
  "atk-vin01a:2770_14": "“Ye vohāraṃ gacchantī”ti iminā pana padena yo yo yattha yattha janapade yadā yadā vohāraṃ gacchati,",
  "atk-vin01a:2770_15": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo saṅgahito.",
  "atk-vin01a:2771_0": "Iccetaṃ sabbampi rajataṃ jātarūpaṃ jātarūpamāsako,",
  "atk-vin01a:2771_1": "vuttappabhedo sabbopi rajatamāsakoti catubbidhaṃ nissaggiyavatthu hoti. Muttā, maṇi, veḷuriyo, saṅkho, silā, pavāla,",
  "atk-vin01a:2771_2": "lohitaṅko,",
  "atk-vin01a:2771_3": "masāragallaṃ,",
  "atk-vin01a:2771_4": "satta dhaññāni,",
  "atk-vin01a:2771_5": "dāsidāsakhettavatthupupphārāmaphalārāmādayoti idaṃ dukkaṭavatthu.",
  "atk-vin01a:2771_6": "Suttaṃ phālo paṭako kappāso anekappakāraṃ aparaṇṇaṃ sappinavanītatelamadhuphāṇitādibhesajjañca idaṃ kappiyavatthu.",
  "atk-vin01a:2771_7": "Tattha nissaggiyavatthuṃ attano vā saṅghagaṇapuggalacetiyānaṃ vā atthāya sampaṭicchituṃ na vaṭṭati.",
  "atk-vin01a:2771_8": "Attano atthāya sampaṭicchato nissaggiyaṃ pācittiyaṃ hoti,",
  "atk-vin01a:2771_9": "sesānaṃ atthāya dukkaṭaṃ.",
  "atk-vin01a:2771_10": "Dukkaṭavatthuṃ sabbesampi atthāya sampaṭicchato dukkaṭameva.",
  "atk-vin01a:2771_11": "Kappiyavatthumhi anāpatti.",
  "atk-vin01a:2771_12": "Sabbampi nikkhipanatthāya bhaṇḍāgārikasīsena sampaṭicchato upari ratanasikkhāpade āgatavasena pācittiyaṃ.",
  "atk-vin01a:2772_0": "Uggaṇheyyāti gaṇheyya.",
  "atk-vin01a:2772_1": "Yasmā pana gaṇhanto āpattiṃ āpajjati,",
  "atk-vin01a:2772_2": "tenassa padabhājane “sayaṃ gaṇhāti nissaggiyaṃ pācittiya”nti vuttaṃ.",
  "atk-vin01a:2772_3": "Esa nayo sesapadesupi.",
  "atk-vin01a:2773_0": "Tattha jātarūparajatabhaṇḍesu kahāpaṇamāsakesu ca ekaṃ gaṇhato vā gaṇhāpayato vā ekā āpatti.",
  "atk-vin01a:2773_1": "Sahassaṃ cepi ekato gaṇhāti,",
  "atk-vin01a:2773_2": "gaṇhāpeti,",
  "atk-vin01a:2773_3": "vatthugaṇanāya āpattiyo.",
  "atk-vin01a:2773_4": "Mahāpaccariyaṃ pana kurundiyañca sithilabaddhāya thavikāya sithilapūrite vā bhājane rūpagaṇanāya āpatti.",
  "atk-vin01a:2773_5": "Ghanabaddhe pana ghanapūrite vā ekāva āpattīti vuttaṃ.",
  "atk-vin01a:2774_0": "Upanikkhittasādiyane pana “idaṃ ayyassa hotū”ti vutte sacepi cittena sādiyati,",
  "atk-vin01a:2774_1": "gaṇhitukāmo hoti,",
  "atk-vin01a:2774_2": "kāyena vā vācāya vā “nayidaṃ kappatī”ti paṭikkhipati, anāpatti.",
  "atk-vin01a:2774_3": "Kāyavācāhi vā appaṭikkhipitvāpi suddhacitto hutvā “nayidaṃ amhākaṃ kappatī”ti na sādiyati,",
  "atk-vin01a:2774_4": "anāpattiyeva.",
  "atk-vin01a:2774_5": "Tīsu dvāresu hi yena kenaci paṭikkhittaṃ paṭikkhittameva hoti.",
  "atk-vin01a:2774_6": "Sace pana kāyavācāhi appaṭikkhipitvā cittena adhivāseti,",
  "atk-vin01a:2774_7": "kāyavācāhi kattabbassa paṭikkhepassa akaraṇato akiriyasamuṭṭhānaṃ kāyadvāre ca vacīdvāre ca āpattiṃ āpajjati,",
  "atk-vin01a:2774_8": "manodvāre pana āpatti nāma natthi.",
  "atk-vin01a:2775_0": "Eko sataṃ vā sahassaṃ vā pādamūle ṭhapeti “tuyhidaṃ hotū”ti,",
  "atk-vin01a:2775_1": "bhikkhū “nayidaṃ kappatī”ti paṭikkhipati,",
  "atk-vin01a:2775_2": "upāsako pariccattaṃ mayā tumhākanti gato,",
  "atk-vin01a:2775_3": "añño tattha āgantvā pucchati – “kiṃ, bhante, ida”nti?",
  "atk-vin01a:2775_4": "Yaṃ tena attanā ca vuttaṃ,",
  "atk-vin01a:2775_5": "taṃ ācikkhitabbaṃ.",
  "atk-vin01a:2775_6": "So ce vadati –",
  "atk-vin01a:2775_7": "“gopayissāmi, bhante,",
  "atk-vin01a:2775_8": "guttaṭṭhānaṃ dassethā”ti,",
  "atk-vin01a:2775_9": "sattabhūmikampi pāsādaṃ abhiruhitvā “idaṃ guttaṭṭhāna”nti ācikkhitabbaṃ,",
  "atk-vin01a:2775_10": "“idha nikkhipāhī”ti na vattabbaṃ.",
  "atk-vin01a:2775_11": "Ettāvatā kappiyañca akappiyañca nissāya ṭhitaṃ hoti.",
  "atk-vin01a:2775_12": "Dvāraṃ pidahitvā rakkhantena vasitabbaṃ.",
  "atk-vin01a:2775_13": "Sace kiñci vikkāyikabhaṇḍaṃ pattaṃ vā cīvaraṃ vā āgacchati,",
  "atk-vin01a:2775_14": "“idaṃ gahessatha bhante”ti vutte “upāsaka atthi amhākaṃ iminā attho,",
  "atk-vin01a:2775_15": "vatthu ca evarūpaṃ nāma saṃvijjati,",
  "atk-vin01a:2775_16": "kappiyakārako natthī”ti vattabbaṃ.",
  "atk-vin01a:2775_17": "Sace so vadati,",
  "atk-vin01a:2775_18": "“ahaṃ kappiyakārako bhavissāmi,",
  "atk-vin01a:2775_19": "dvāraṃ vivaritvā dethā”ti,",
  "atk-vin01a:2775_20": "dvāraṃ vivaritvā “imasmiṃ okāse ṭhapita”nti vattabbaṃ,",
  "atk-vin01a:2775_21": "“idaṃ gaṇhā”ti na vattabbaṃ.",
  "atk-vin01a:2775_22": "Evampi kappiyañca akappiyañca nissāya ṭhitameva hoti,",
  "atk-vin01a:2775_23": "so ce taṃ gahetvā tassa kappiyabhaṇḍaṃ deti, vaṭṭati.",
  "atk-vin01a:2775_24": "Sace adhikaṃ gaṇhāti,",
  "atk-vin01a:2775_25": "“na mayaṃ tava bhaṇḍaṃ gaṇhāma,",
  "atk-vin01a:2775_26": "“nikkhamāhī”ti vattabbo.",
  "atk-vin01a:2776_0": "Saṅghamajjhe nissajjitabbanti ettha yasmā rūpiyaṃ nāma akappiyaṃ,",
  "atk-vin01a:2776_1": "“tasmā nissajjitabbaṃ saṅghassa vā gaṇassa vā puggalassa vā”ti na vuttaṃ.",
  "atk-vin01a:2776_2": "Yasmā pana taṃ paṭiggahitamattameva na tena kiñci kappiyabhaṇḍaṃ cetāpitaṃ,",
  "atk-vin01a:2776_3": "tasmā upāyena paribhogadassanatthaṃ “saṅghamajjhe nissajjitabba”nti vuttaṃ.",
  "atk-vin01a:2776_4": "Kappiyaṃ ācikkhitabbaṃ sappi vāti “pabbajitānaṃ sappi vā telaṃ vā vaṭṭati upāsakā”ti evaṃ ācikkhitabbaṃ.",
  "atk-vin01a:2777_0": "Rūpiyapaṭiggāhakaṃ ṭhapetvā sabbeheva paribhuñjitabbanti sabbehi bhājetvā paribhuñjitabbaṃ.",
  "atk-vin01a:2777_1": "Rūpiyapaṭiggāhakena bhāgo na gahetabbo.",
  "atk-vin01a:2777_2": "Aññesaṃ bhikkhūnaṃ vā ārāmikānaṃ vā pattabhāgampi labhitvā paribhuñjituṃ na vaṭṭati,",
  "atk-vin01a:2777_3": "antamaso makkaṭādīhi tato haritvā araññe ṭhapitaṃ vā tesaṃ hatthato gaḷitaṃ vā tiracchānagatapariggahitampi paṃsukūlampi na vaṭṭatiyeva,",
  "atk-vin01a:2777_4": "tato āhaṭena phāṇitena senāsanadhūpanampi na vaṭṭati.",
  "atk-vin01a:2777_5": "Sappinā vā telena vā padīpaṃ katvā dīpāloke nipajjituṃ kasiṇaparikammampi kātuṃ,",
  "atk-vin01a:2777_6": "potthakampi vācetuṃ na vaṭṭati.",
  "atk-vin01a:2777_7": "Telamadhuphāṇitehi pana sarīre vaṇaṃ makkhetuṃ na vaṭṭatiyeva.",
  "atk-vin01a:2777_8": "Tena vatthunā mañcapīṭhādīni vā gaṇhanti,",
  "atk-vin01a:2777_9": "uposathāgāraṃ vā bhojanasālaṃ vā karonti,",
  "atk-vin01a:2777_10": "paribhuñjituṃ na vaṭṭati.",
  "atk-vin01a:2777_11": "Chāyāpi gehaparicchedena ṭhitā na vaṭṭati,",
  "atk-vin01a:2777_12": "paricchedātikkantā āgantukattā vaṭṭati.",
  "atk-vin01a:2777_13": "Taṃ vatthuṃ vissajjetvā katena maggenapi setunāpi nāvāyapi uḷumpenapi gantuṃ na vaṭṭati,",
  "atk-vin01a:2777_14": "tena vatthunā khanāpitāya pokkharaṇiyā ubbhidodakaṃ pātuṃ vā paribhuñjituṃ vā na vaṭṭati.",
  "atk-vin01a:2777_15": "Anto udake pana asati aññaṃ āgantukaṃ udakaṃ vā vassodakaṃ vā paviṭṭhaṃ vaṭṭati.",
  "atk-vin01a:2777_16": "Kītāya yena udakena saddhiṃ kītā taṃ āgantukampi na vaṭṭati,",
  "atk-vin01a:2777_17": "taṃ vatthuṃ upanikkhepaṃ ṭhapetvā saṅgho paccaye paribhuñjati,",
  "atk-vin01a:2777_18": "tepi paccayā tassa na vaṭṭanti.",
  "atk-vin01a:2777_19": "Ārāmo gahito hoti,",
  "atk-vin01a:2777_20": "sopi paribhuñjituṃ na vaṭṭati.",
  "atk-vin01a:2777_21": "Yadi bhūmipi bījampi akappiyaṃ neva bhūmiṃ na phalaṃ paribhuñjituṃ vaṭṭati.",
  "atk-vin01a:2777_22": "Sace bhūmiṃyeva kiṇitvā aññāni bījāni ropitāni phalaṃ vaṭṭati,",
  "atk-vin01a:2777_23": "atha bījāni kiṇitvā kappiyabhūmiyaṃ ropitāni,",
  "atk-vin01a:2777_24": "phalaṃ na vaṭṭati,",
  "atk-vin01a:2777_25": "bhūmiyaṃ nisīdituṃ vā nipajjituṃ vā vaṭṭati.",
  "atk-vin01a:2778_0": "Sace so chaḍḍetīti yattha katthaci khipati,",
  "atk-vin01a:2778_1": "athāpi na chaḍḍeti,",
  "atk-vin01a:2778_2": "sayaṃ gahetvā gacchati,",
  "atk-vin01a:2778_3": "na vāretabbo.",
  "atk-vin01a:2778_4": "No ce chaḍḍetīti atha neva gahetvā gacchati,",
  "atk-vin01a:2778_5": "na chaḍḍeti,",
  "atk-vin01a:2778_6": "kiṃ mayhaṃ iminā byāpārenāti yena kāmaṃ pakkamati,",
  "atk-vin01a:2778_7": "tato yathāvuttalakkhaṇo rūpiyachaḍḍako sammannitabbo.",
  "atk-vin01a:2779_0": "Yo na chandāgatintiādīsu lobhavasena taṃ vatthuṃ attano vā karonto attānaṃ vā ukkaṃsento chandāgatiṃ nāma gacchati.",
  "atk-vin01a:2779_1": "Dosavasena “nevāyaṃ mātikaṃ jānāti,",
  "atk-vin01a:2779_2": "na vinaya”nti paraṃ apasādento dosāgatiṃ nāma gacchati.",
  "atk-vin01a:2779_3": "Mohavasena muṭṭhapamuṭṭhassatibhāvaṃ āpajjanto mohāgatiṃ nāma gacchati.",
  "atk-vin01a:2779_4": "Rūpiyapaṭiggāhakassa bhayena chaḍḍetuṃ avisahanto bhayāgatiṃ nāma gacchati.",
  "atk-vin01a:2779_5": "Evaṃ akaronto na chandāgatiṃ gacchati,",
  "atk-vin01a:2779_6": "na dosāgatiṃ gacchati,",
  "atk-vin01a:2779_7": "na mohāgatiṃ gacchati,",
  "atk-vin01a:2779_8": "na bhayāgatiṃ gacchatīti veditabbo.",
  "atk-vin01a:2780_0": "585.",
  "atk-vin01a:2780_1": "Animittaṃ katvāti nimittaṃ akatvā,",
  "atk-vin01a:2780_2": "akkhīni nimmīletvā nadiyā vā papāte vā vanagahane vā gūthaṃ viya anapekkhena patitokāsaṃ asamannāharantena pātetabbanti attho.",
  "atk-vin01a:2780_3": "Evaṃ jigucchitabbepi rūpiye bhagavā pariyāyena bhikkhūnaṃ paribhogaṃ ācikkhi.",
  "atk-vin01a:2780_4": "Rūpiyapaṭiggāhakassa pana kenaci pariyāyena tato uppannapaccayaparibhogo na vaṭṭati.",
  "atk-vin01a:2780_5": "Yathā cāyaṃ etassa na vaṭṭati,",
  "atk-vin01a:2780_6": "evaṃ asantasambhāvanāya vā kuladūsakakammena vā kuhanādīhi vā uppannapaccayā neva tassa na aññassa vaṭṭanti,",
  "atk-vin01a:2780_7": "dhammena samena uppannāpi appaccavekkhitvā paribhuñjituṃ na vaṭṭanti.",
  "atk-vin01a:2781_0": "Cattāro hi paribhogā –",
  "atk-vin01a:2781_1": "theyyaparibhogo,",
  "atk-vin01a:2781_2": "iṇaparibhogo,",
  "atk-vin01a:2781_3": "dāyajjaparibhogo,",
  "atk-vin01a:2781_4": "sāmiparibhogoti.",
  "atk-vin01a:2781_5": "Tattha saṅghamajjhepi nisīditvā paribhuñjantassa dussīlassa paribhogo “theyyaparibhogo” nāma.",
  "atk-vin01a:2781_6": "Sīlavato appaccavekkhitaparibhogo “iṇaparibhogo” nāma.",
  "atk-vin01a:2781_7": "Tasmā cīvaraṃ paribhoge paribhoge paccavekkhitabbaṃ,",
  "atk-vin01a:2781_8": "piṇḍapāto ālope ālope.",
  "atk-vin01a:2781_9": "Tathā asakkontena purebhattapacchābhattapurimayāmapacchimayāmesu.",
  "atk-vin01a:2781_10": "Sacassa appaccavekkhatova aruṇo uggacchati,",
  "atk-vin01a:2781_11": "iṇaparibhogaṭṭhāne tiṭṭhati.",
  "atk-vin01a:2781_12": "Senāsanampi paribhoge paribhoge paccavekkhitabbaṃ,",
  "atk-vin01a:2781_13": "bhesajjassa paṭiggahaṇepi paribhogepi satipaccayatā vaṭṭati,",
  "atk-vin01a:2781_14": "evaṃ santepi paṭiggahaṇe satiṃ katvā paribhoge akarontasseva āpatti,",
  "atk-vin01a:2781_15": "paṭiggahaṇe pana satiṃ akatvā paribhoge karontassa anāpatti.",
  "atk-vin01a:2782_0": "Catubbidhā hi suddhi –",
  "atk-vin01a:2782_1": "desanāsuddhi,",
  "atk-vin01a:2782_2": "saṃvarasuddhi,",
  "atk-vin01a:2782_3": "pariyeṭṭhisuddhi,",
  "atk-vin01a:2782_4": "paccavekkhaṇasuddhīti.",
  "atk-vin01a:2782_5": "Tattha desanāsuddhi nāma pātimokkhasaṃvarasīlaṃ,",
  "atk-vin01a:2782_6": "tañhi desanāya sujjhanato “desanāsuddhī”ti vuccati.",
  "atk-vin01a:2782_7": "Saṃvarasuddhi nāma indriyasaṃvarasīlaṃ,",
  "atk-vin01a:2782_8": "tañhi na puna evaṃ karissāmīti cittādhiṭṭhānasaṃvareneva sujjhanato “saṃvarasuddhī”ti vuccati.",
  "atk-vin01a:2782_9": "Pariyeṭṭhisuddhi nāma ājīvapārisuddhisīlaṃ,",
  "atk-vin01a:2782_10": "tañhi anesanaṃ pahāya dhammena samena paccaye uppādentassa pariyesanāya suddhattā “pariyeṭṭhisuddhī”ti vuccati.",
  "atk-vin01a:2782_11": "Paccavekkhaṇasuddhi nāma paccayaparibhogasannissitasīlaṃ,",
  "atk-vin01a:2782_12": "tañhi “paṭisaṅkhā yoniso cīvaraṃ paṭisevatī”tiādinā nayena vuttena paccavekkhaṇena sujjhanato “paccavekkhaṇasuddhī”ti vuccati.",
  "atk-vin01a:2782_13": "Tena vuttaṃ –",
  "atk-vin01a:2782_14": "“paṭiggahaṇe pana satiṃ akatvā paribhoge karontassa anāpattī”ti.",
  "atk-vin01a:2783_0": "Sattannaṃ sekkhānaṃ paccayaparibhogo dāyajjaparibhogo nāma,",
  "atk-vin01a:2783_1": "te hi bhagavato puttā,",
  "atk-vin01a:2783_2": "tasmā pitusantakānaṃ paccayānaṃ dāyādā hutvā te paccaye paribhuñjanti.",
  "atk-vin01a:2783_3": "Kiṃ pana te bhagavato paccaye paribhuñjanti,",
  "atk-vin01a:2783_4": "gihīnaṃ paccaye paribhuñjantīti?",
  "atk-vin01a:2783_5": "Gihīhi dinnāpi bhagavatā anuññātattā bhagavato santakā honti,",
  "atk-vin01a:2783_6": "tasmā te bhagavato paccaye paribhuñjantīti veditabbaṃ,",
  "atk-vin01a:2783_7": "dhammadāyādasuttañcettha sādhakaṃ.",
  "atk-vin01a:2784_0": "Khīṇāsavānaṃ paribhogo sāmiparibhogo nāma,",
  "atk-vin01a:2784_1": "te hi taṇhāya dāsabyaṃ atītattā sāmino hutvā paribhuñjantīti.",
  "atk-vin01a:2784_2": "Imesu paribhogesu sāmiparibhogo ca dāyajjaparibhogo ca sabbesampi vaṭṭati.",
  "atk-vin01a:2784_3": "Iṇaparibhogo na vaṭṭati,",
  "atk-vin01a:2784_4": "theyyaparibhoge kathāyeva natthi.",
  "atk-vin01a:2785_0": "Aparepi cattāro paribhogā –",
  "atk-vin01a:2785_1": "lajjiparibhogo,",
  "atk-vin01a:2785_2": "alajjiparibhogo,",
  "atk-vin01a:2785_3": "dhammiyaparibhogo,",
  "atk-vin01a:2785_4": "adhammiyaparibhogoti.",
  "atk-vin01a:2786_0": "Tattha alajjino lajjinā saddhiṃ paribhogo vaṭṭati,",
  "atk-vin01a:2786_1": "āpattiyā na kāretabbo.",
  "atk-vin01a:2786_2": "Lajjino alajjinā saddhiṃ yāva na jānāti,",
  "atk-vin01a:2786_3": "tāva vaṭṭati.",
  "atk-vin01a:2786_4": "Ādito paṭṭhāya hi alajjī nāma natthi,",
  "atk-vin01a:2786_5": "tasmā yadāssa alajjībhāvaṃ jānāti tadā vattabbo “tumhe kāyadvāre ca vacīdvāre ca vītikkamaṃ karotha,",
  "atk-vin01a:2786_6": "taṃ appatirūpaṃ mā evamakatthā”ti.",
  "atk-vin01a:2786_7": "Sace anādiyitvā karotiyeva,",
  "atk-vin01a:2786_8": "yadi tena saddhiṃ paribhogaṃ karoti,",
  "atk-vin01a:2786_9": "sopi alajjīyeva hoti.",
  "atk-vin01a:2786_10": "Yopi attano bhārabhūtena alajjinā saddhiṃ paribhogaṃ karoti,",
  "atk-vin01a:2786_11": "sopi nivāretabbo.",
  "atk-vin01a:2786_12": "Sace na oramati,",
  "atk-vin01a:2786_13": "ayampi alajjīyeva hoti.",
  "atk-vin01a:2786_14": "Evaṃ eko alajjī alajjīsatampi karoti.",
  "atk-vin01a:2786_15": "Alajjino pana alajjināva saddhiṃ paribhoge āpatti nāma natthi.",
  "atk-vin01a:2786_16": "Lajjino lajjinā saddhiṃ paribhogo dvinnaṃ khattiyakumārānaṃ suvaṇṇapātiyaṃ bhojanasadisoti.",
  "atk-vin01a:2787_0": "Dhammiyādhammiyaparibhogo paccayavasena veditabbo.",
  "atk-vin01a:2787_1": "Tattha sace puggalopi alajjī piṇḍapātopi adhammiyo,",
  "atk-vin01a:2787_2": "ubho jegucchā.",
  "atk-vin01a:2787_3": "Puggalo alajjī piṇḍapāto dhammiyo,",
  "atk-vin01a:2787_4": "puggalaṃ jigucchitvā piṇḍapāto na gahetabbo.",
  "atk-vin01a:2787_5": "Mahāpaccariyaṃ pana dussīlo saṅghato uddesabhattādīni labhitvā saṅghasseva deti,",
  "atk-vin01a:2787_6": "etāni yathādānameva gatattā vaṭṭantīti vuttaṃ.",
  "atk-vin01a:2787_7": "Puggalo lajjī piṇḍapāto adhammiyo,",
  "atk-vin01a:2787_8": "piṇḍapāto jeguccho na gahetabbo.",
  "atk-vin01a:2787_9": "Puggalo lajjī,",
  "atk-vin01a:2787_10": "piṇḍapātopi dhammiyo, vaṭṭati.",
  "atk-vin01a:2788_0": "Apare dve paggahā; dve ca paribhogā – lajjipaggaho, alajjipaggaho; dhammaparibhogo āmisaparibhogoti.",
  "atk-vin01a:2789_0": "Tattha alajjino lajjiṃ paggahetuṃ vaṭṭati,",
  "atk-vin01a:2789_1": "na so āpattiyā kāretabbo.",
  "atk-vin01a:2789_2": "Sace pana lajjī alajjiṃ paggaṇhāti,",
  "atk-vin01a:2789_3": "anumodanāya ajjhesati,",
  "atk-vin01a:2789_4": "dhammakathāya ajjhesati,",
  "atk-vin01a:2789_5": "kulesu upatthambheti.",
  "atk-vin01a:2789_6": "Itaropi “amhākaṃ ācariyo īdiso ca īdiso cā”ti tassa parisati vaṇṇaṃ bhāsati,",
  "atk-vin01a:2789_7": "ayaṃ sāsanaṃ osakkāpeti antaradhāpetīti veditabbo.",
  "atk-vin01a:2790_0": "Dhammaparibhoga-",
  "atk-vin01a:2790_1": "āmisaparibhogesu pana yattha āmisaparibhogo vaṭṭati,",
  "atk-vin01a:2790_2": "tattha dhammaparibhogopi vaṭṭati.",
  "atk-vin01a:2790_3": "Yo pana koṭiyaṃ ṭhito gantho tassa puggalassa accayena nassissati,",
  "atk-vin01a:2790_4": "taṃ dhammānuggahena uggaṇhituṃ vaṭṭatīti vuttaṃ.",
  "atk-vin01a:2791_0": "Tatridaṃ vatthu –",
  "atk-vin01a:2791_1": "mahābhaye kira ekasseva bhikkhuno mahāniddeso paguṇo ahosi.",
  "atk-vin01a:2791_2": "Atha catunikāyikatissattherassa upajjhāyo mahātipiṭakatthero nāma mahārakkhitattheraṃ āha –",
  "atk-vin01a:2791_3": "“āvuso mahārakkhita,",
  "atk-vin01a:2791_4": "etassa santike mahāniddesaṃ gaṇhāhī”ti.",
  "atk-vin01a:2791_5": "“Pāpo kirāyaṃ, bhante,",
  "atk-vin01a:2791_6": "na gaṇhāmī”ti.",
  "atk-vin01a:2791_7": "“Gaṇhāvuso,",
  "atk-vin01a:2791_8": "ahaṃ te santike nisīdissāmī”ti. “Sādhu, bhante,",
  "atk-vin01a:2791_9": "tumhesu nisinnesu gaṇhissāmī”ti paṭṭhapetvā rattindivaṃ nirantaraṃ pariyāpuṇanto osānadivase heṭṭhāmañce itthiṃ disvā “bhante,",
  "atk-vin01a:2791_10": "sutaṃyeva me pubbe,",
  "atk-vin01a:2791_11": "sacāhaṃ evaṃ jāneyyaṃ,",
  "atk-vin01a:2791_12": "na īdisassa santike dhammaṃ pariyāpuṇeyya”nti āha.",
  "atk-vin01a:2791_13": "Tassa pana santike bahū mahātherā uggaṇhitvā mahāniddesaṃ patiṭṭhāpesuṃ.",
  "atk-vin01a:2792_0": "586. Rūpiye rūpiyasaññīti ettha sabbampi jātarūparajataṃ rūpiyasaṅgahameva gatanti veditabbaṃ.",
  "atk-vin01a:2793_0": "Rūpiye vematikoti “suvaṇṇaṃ nu kho, kharapattaṃ nu kho”tiādinā nayena saṃsayajāto.",
  "atk-vin01a:2794_0": "Rūpiye arūpiyasaññīti suvaṇṇādīsu kharapattādisaññī.",
  "atk-vin01a:2794_1": "Apica puññakāmā rājorodhādayo bhattakhajjakagandhapiṇḍādīsu pakkhipitvā hiraññasuvaṇṇaṃ denti,",
  "atk-vin01a:2794_2": "coḷabhikkhāya carantānaṃ dassante baddhakahāpaṇādīhiyeva saddhiṃ coḷakāni denti,",
  "atk-vin01a:2794_3": "bhikkhū bhattādisaññāya vā coḷakasaññāya vā paṭiggaṇhanti,",
  "atk-vin01a:2794_4": "evampi rūpiye arūpiyasaññī rūpiyaṃ gaṇhātīti veditabbo.",
  "atk-vin01a:2794_5": "Paṭiggaṇhantena pana “imasmiṃ gehe idaṃ laddha”nti sallakkhetabbaṃ.",
  "atk-vin01a:2794_6": "Yena hi assatiyā dinnaṃ hoti,",
  "atk-vin01a:2794_7": "so satiṃ paṭilabhitvā puna āgacchati,",
  "atk-vin01a:2794_8": "athassa vattabbaṃ –",
  "atk-vin01a:2794_9": "“tava coḷakaṃ passāhī”ti.",
  "atk-vin01a:2794_10": "Sesamettha uttānatthameva.",
  "atk-vin01a:2795_0": "Samuṭṭhānādīsu chasamuṭṭhānaṃ,",
  "atk-vin01a:2795_1": "siyā kiriyaṃ gahaṇena āpajjanato,",
  "atk-vin01a:2795_2": "siyā akiriyaṃ paṭikkhepassa akaraṇato rūpiyaaññavādakaupassutisikkhāpadāni hi tīṇi ekaparicchedāni,",
  "atk-vin01a:2795_3": "nosaññāvimokkhaṃ,",
  "atk-vin01a:2795_4": "acittakaṃ,",
  "atk-vin01a:2795_5": "paṇṇattivajjaṃ,",
  "atk-vin01a:2795_6": "kāyakammavacīkammaṃ, ticittaṃ,",
  "atk-vin01a:2795_7": "tivedananti.",
  "atk-vin01a:2796_0": "Rūpiyasikkhāpadavaṇṇanā niṭṭhitā.",
  "atk-vin01a:2797_0": "9. Rūpiyasaṃvohārasikkhāpadavaṇṇanā",
  "atk-vin01a:2798_0": "587.",
  "atk-vin01a:2798_1": "Tena samayenāti rūpiyasaṃvohārasikkhāpadaṃ.",
  "atk-vin01a:2798_2": "Tattha nānappakārakanti katākatādivasena anekavidhaṃ.",
  "atk-vin01a:2798_3": "Rūpiyasaṃvohāranti jātarūparajataparivattanaṃ.",
  "atk-vin01a:2798_4": "Samāpajjantīti paṭiggahaṇasseva paṭikkhitattā paṭiggahitaparivattane dosaṃ apassantā karonti.",
  "atk-vin01a:2799_0": "589.",
  "atk-vin01a:2799_1": "Sīsūpagantiādīsu sīsaṃ upagacchatīti sīsūpagaṃ,",
  "atk-vin01a:2799_2": "potthakesu pana “sīsūpaka”nti likhitaṃ,",
  "atk-vin01a:2799_3": "yassa kassaci sīsālaṅkārassetaṃ adhivacanaṃ.",
  "atk-vin01a:2799_4": "Esa nayo sabbattha.",
  "atk-vin01a:2799_5": "Katena katantiādīsu suddho rūpiyasaṃvohāroyeva.",
  "atk-vin01a:2800_0": "Rūpiye rūpiyasaññītiādimhi purimasikkhāpade vuttavatthūsu nissaggiyavatthunā nissaggiyavatthuṃ cetāpentassa",
  "atk-vin01a:2800_1": "mūlaggahaṇe purimasikkhāpadena nissaggiyaṃ pācittiyaṃ,",
  "atk-vin01a:2800_2": "aparāparaparivattane iminā nissaggiyapācittiyameva.",
  "atk-vin01a:2800_3": "Nissaggiyavatthunā dukkaṭavatthuṃ vā kappiyavatthuṃ vā cetāpentassapi eseva nayo.",
  "atk-vin01a:2800_4": "Yo hi ayaṃ arūpiye rūpiyasaññī rūpiyaṃ cetāpetītiādi dutiyo tiko vutto,",
  "atk-vin01a:2800_5": "tassānulomattā avuttopi ayamaparopi rūpiye rūpiyasaññī arūpiyaṃ cetāpetītiādi tiko veditabbo.",
  "atk-vin01a:2800_6": "Attano vā hi arūpiyena parassa rūpiyaṃ cetāpeyya attano vā rūpiyena parassa arūpiyaṃ,",
  "atk-vin01a:2800_7": "ubhayathāpi rūpiyasaṃvohāro katoyeva hoti,",
  "atk-vin01a:2800_8": "tasmā pāḷiyaṃ ekantena rūpiyapakkhe ekoyeva tiko vuttoti.",
  "atk-vin01a:2801_0": "Dukkaṭavatthunā pana nissaggiyavatthuṃ cetāpentassa mūlaggahaṇe purimasikkhāpadena dukkaṭaṃ,",
  "atk-vin01a:2801_1": "pacchā parivattane iminā nissaggiyaṃ pācittiyaṃ,",
  "atk-vin01a:2801_2": "garukassa cetāpitattā.",
  "atk-vin01a:2801_3": "Dukkaṭavatthunā dukkaṭavatthumeva,",
  "atk-vin01a:2801_4": "kappiyavatthuṃ vā cetāpentassa mūlaggahaṇe purimasikkhāpadena dukkaṭaṃ,",
  "atk-vin01a:2801_5": "pacchā parivattanepi iminā dukkaṭameva. Kasmā?",
  "atk-vin01a:2801_6": "Akappiyavatthunā cetāpitattā.",
  "atk-vin01a:2801_7": "Andhakaṭṭhakathāyaṃ pana “sace kayavikkayaṃ samāpajjeyya,",
  "atk-vin01a:2801_8": "nissaggiyaṃ pācittiya”nti bhāsitaṃ,",
  "atk-vin01a:2801_9": "taṃ dubbhāsitaṃ. Kasmā?",
  "atk-vin01a:2801_10": "Na hi dānaggahaṇato añño kayavikkayo nāma atthi,",
  "atk-vin01a:2801_11": "kayavikkayasikkhāpadañca kappiyavatthunā kappiyavatthuparivattanameva sandhāya vuttaṃ,",
  "atk-vin01a:2801_12": "tañca kho aññatra sahadhammikehi.",
  "atk-vin01a:2801_13": "Idaṃ sikkhāpadaṃ rūpiyena ca rūpiyārūpiyacetāpanaṃ arūpiyena ca rūpiyacetāpanaṃ.",
  "atk-vin01a:2801_14": "Dukkaṭavatthunā pana dukkaṭavatthuno cetāpanaṃ neva idha na tattha pāḷiyaṃ vuttaṃ,",
  "atk-vin01a:2801_15": "na cettha anāpatti bhavituṃ arahati.",
  "atk-vin01a:2801_16": "Tasmā yatheva dukkaṭavatthuno paṭiggahaṇe dukkaṭaṃ,",
  "atk-vin01a:2801_17": "tatheva tassa vā tena vā cetāpanepi dukkaṭaṃ yuttanti bhagavato adhippāyaññūhi vuttaṃ.",
  "atk-vin01a:2802_0": "Kappiyavatthunā pana nissaggiyavatthuṃ cetāpentassa mūlaggahaṇe purimasikkhāpadena anāpatti,",
  "atk-vin01a:2802_1": "pacchā parivattane iminā nissaggiyaṃ pācittiyaṃ.",
  "atk-vin01a:2802_2": "Vuttañhetaṃ –",
  "atk-vin01a:2802_3": "“arūpiye arūpiyasaññī rūpiyaṃ cetāpeti nissaggiyaṃ pācittiya”nti.",
  "atk-vin01a:2802_4": "Teneva kappiyavatthunā dukkaṭavatthuṃ cetāpentassa mūlapaṭiggahaṇe tatheva anāpatti,",
  "atk-vin01a:2802_5": "pacchā parivattane iminā dukkaṭaṃ. Kasmā?",
  "atk-vin01a:2802_6": "Akappiyassa cetāpitattā.",
  "atk-vin01a:2802_7": "Kappiyavatthunā pana kappiyavatthuṃ aññatra sahadhammikehi cetāpentassa mūlaggahaṇe purimasikkhāpadena anāpatti,",
  "atk-vin01a:2802_8": "pacchā parivattane upari kayavikkayasikkhāpadena nissaggiyaṃ pācittiyaṃ.",
  "atk-vin01a:2802_9": "Kayavikkayaṃ mocetvā gaṇhantassa uparisikkhāpadenapi anāpatti,",
  "atk-vin01a:2802_10": "vaḍḍhiṃ payojentassa dukkaṭaṃ.",
  "atk-vin01a:2803_0": "Imassa ca rūpiyasaṃvohārassa garukabhāvadīpakaṃ idaṃ pattacatukkaṃ veditabbaṃ.",
  "atk-vin01a:2803_1": "Yo hi rūpiyaṃ uggaṇhitvā tena ayabījaṃ samuṭṭhāpeti,",
  "atk-vin01a:2803_2": "taṃ koṭṭāpetvā tena lohena pattaṃ kāreti,",
  "atk-vin01a:2803_3": "ayaṃ patto mahāakappiyo nāma,",
  "atk-vin01a:2803_4": "na sakkā kenaci upāyena kappiyo kātuṃ.",
  "atk-vin01a:2803_5": "Sace hi taṃ vināsetvā thālakaṃ kāreti,",
  "atk-vin01a:2803_6": "tampi akappiyaṃ.",
  "atk-vin01a:2803_7": "Vāsiṃ kāreti,",
  "atk-vin01a:2803_8": "tāya chinnaṃ dantakaṭṭhampi akappiyaṃ.",
  "atk-vin01a:2803_9": "Baḷisaṃ kāroti,",
  "atk-vin01a:2803_10": "tena māritā macchāpi akappiyā.",
  "atk-vin01a:2803_11": "Vāsiphalaṃ tāpetvā udakaṃ vā khīraṃ vā uṇhāpeti,",
  "atk-vin01a:2803_12": "tampi akappiyameva.",
  "atk-vin01a:2804_0": "Yo pana rūpiyaṃ uggaṇhitvā tena pattaṃ kiṇāti,",
  "atk-vin01a:2804_1": "ayampi patto akappiyo.",
  "atk-vin01a:2804_2": "“Pañcannampi sahadhammikānaṃ na kappatī”ti mahāpaccariyaṃ vuttaṃ.",
  "atk-vin01a:2804_3": "Sakkā pana kappiyo kātuṃ,",
  "atk-vin01a:2804_4": "so hi mūle mūlasāmikānaṃ patte ca pattasāmikānaṃ dinne kappiyo hoti.",
  "atk-vin01a:2804_5": "Kappiyabhaṇḍaṃ datvā gahetvā paribhuñjituṃ vaṭṭati.",
  "atk-vin01a:2805_0": "Yopi rūpiyaṃ uggaṇhāpetvā kappiyakārakena saddhiṃ kammārakulaṃ gantvā pattaṃ disvā “ayaṃ mayhaṃ ruccatī”ti vadati.",
  "atk-vin01a:2805_1": "Kappiyakārako ca taṃ rūpiyaṃ datvā kammāraṃ saññāpeti,",
  "atk-vin01a:2805_2": "ayampi patto kappiyavohārena gahitopi dutiyapattasadisoyeva,",
  "atk-vin01a:2805_3": "mūlassa sampaṭicchitattā akappiyo.",
  "atk-vin01a:2805_4": "Kasmā sesānaṃ na kappatīti?",
  "atk-vin01a:2805_5": "Mūlassa anissaṭṭhattā.",
  "atk-vin01a:2806_0": "Yo pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena saddhiṃ kammārakulaṃ",
  "atk-vin01a:2806_1": "gantvā pattaṃ disvā “ime kahāpaṇe gahetvā imaṃ dehī”ti kahāpaṇe dāpetvā gahito,",
  "atk-vin01a:2806_2": "ayaṃ patto etasseva bhikkhuno na vaṭṭati dubbicāritattā,",
  "atk-vin01a:2806_3": "aññesaṃ pana vaṭṭati,",
  "atk-vin01a:2806_4": "mūlassa asampaṭicchitattā.",
  "atk-vin01a:2807_0": "Mahāsumattherassa kira upajjhāyo anuruddhatthero nāma ahosi.",
  "atk-vin01a:2807_1": "So attano evarūpaṃ pattaṃ sappissa pūretvā saṅghassa nissajji.",
  "atk-vin01a:2807_2": "Tipiṭakacūḷanāgattherassapi saddhivihārikānaṃ evarūpo patto ahosi.",
  "atk-vin01a:2807_3": "Taṃ theropi sappissa pūrāpetvā saṅghassa nissajjāpesīti.",
  "atk-vin01a:2807_4": "Idaṃ akappiyapattacatukkaṃ.",
  "atk-vin01a:2808_0": "Sace pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena saddhiṃ kammārakulaṃ",
  "atk-vin01a:2808_1": "gantvā pattaṃ disvā “ayaṃ mayhaṃ ruccatī”ti vā “imāhaṃ gahessāmī”ti vā vadati,",
  "atk-vin01a:2808_2": "kappiyakārako ca taṃ rūpiyaṃ datvā kammāraṃ saññāpeti,",
  "atk-vin01a:2808_3": "ayaṃ patto sabbakappiyo buddhānampi paribhogārahoti.",
  "atk-vin01a:2809_0": "591.",
  "atk-vin01a:2809_1": "Arūpiye rūpiyasaññīti kharapattādīsu suvaṇṇādisaññī.",
  "atk-vin01a:2809_2": "Āpatti dukkaṭassāti sace tena arūpiyaṃ cetāpeti dukkaṭāpatti hoti.",
  "atk-vin01a:2809_3": "Esa nayo vematike.",
  "atk-vin01a:2809_4": "Arūpiyasaññissa pana pañcahi sahadhammikehi saddhi “idaṃ gahetvā idaṃ dethā”ti kayavikkayaṃ karontassāpi anāpatti.",
  "atk-vin01a:2809_5": "Sesaṃ uttānameva.",
  "atk-vin01a:2810_0": "Chasamuṭṭhānaṃ, kiriyaṃ,",
  "atk-vin01a:2810_1": "nosaññāvimokkhaṃ,",
  "atk-vin01a:2810_2": "acittakaṃ,",
  "atk-vin01a:2810_3": "paṇṇattivajjaṃ,",
  "atk-vin01a:2810_4": "kāyakammavacīkammaṃ, ticittaṃ,",
  "atk-vin01a:2810_5": "tivedananti.",
  "atk-vin01a:2811_0": "Rūpiyasaṃvohārasikkhāpadavaṇṇanā niṭṭhitā.",
  "atk-vin01a:2812_0": "10. Kayavikkayasikkhāpadavaṇṇanā",
  "atk-vin01a:2813_0": "593.",
  "atk-vin01a:2813_1": "Tena samayenāti kayavikkayasikkhāpadaṃ.",
  "atk-vin01a:2813_2": "Tattha kati hipi tyāyanti kati te ayaṃ,",
  "atk-vin01a:2813_3": "hikāro panettha padapūraṇo,",
  "atk-vin01a:2813_4": "pikāro garahāyaṃ,",
  "atk-vin01a:2813_5": "ayaṃ dubbalasaṅghāṭi tava kati divasāni bhavissatīti attho.",
  "atk-vin01a:2813_6": "Atha vā katihampi tyāyantipi pāṭho.",
  "atk-vin01a:2813_7": "Tattha katihanti kati ahāni,",
  "atk-vin01a:2813_8": "kati divasānīti vuttaṃ hoti.",
  "atk-vin01a:2813_9": "Sesaṃ vuttanayameva.",
  "atk-vin01a:2813_10": "Katihipi myāyanti idampi eteneva nayena veditabbaṃ.",
  "atk-vin01a:2813_11": "Gihīpi naṃ gihissāti ettha nanti nāmatthe nipāto,",
  "atk-vin01a:2813_12": "gihī nāma gihissāti vuttaṃ hoti.",
  "atk-vin01a:2814_0": "594.",
  "atk-vin01a:2814_1": "Nānappakārakanti cīvarādīnaṃ kappiyabhaṇḍānaṃ vasena anekavidhaṃ.",
  "atk-vin01a:2814_2": "Tenevassa padabhājane cīvaraṃ ādiṃ katvā dasikasuttapariyosānaṃ kappiyabhaṇḍameva dassitaṃ.",
  "atk-vin01a:2814_3": "Akappiyabhaṇḍaparivattanañhi kayavikkayasaṅgahaṃ na gacchati.",
  "atk-vin01a:2814_4": "Kayavikkayanti kayañceva vikkayañca.",
  "atk-vin01a:2814_5": "“Iminā imaṃ dehī”tiādinā hi nayena parassa kappiyabhaṇḍaṃ gaṇhanto kayaṃ samāpajjati,",
  "atk-vin01a:2814_6": "attano kappiyabhaṇḍaṃ dento vikkayaṃ.",
  "atk-vin01a:2815_0": "595.",
  "atk-vin01a:2815_1": "Ajjhācaratīti abhibhavitvā carati,",
  "atk-vin01a:2815_2": "vītikkamavācaṃ bhāsatīti attho.",
  "atk-vin01a:2815_3": "Yato kayitañca hoti vikkayitañcāti yadā kayitañca hoti parabhaṇḍaṃ attano hatthagataṃ karontena,",
  "atk-vin01a:2815_4": "vikkītañca attano bhaṇḍaṃ parahatthagataṃ karontena.",
  "atk-vin01a:2815_5": "“Iminā ima”ntiādivacanānurūpato pana pāṭhe paṭhamaṃ attano bhaṇḍaṃ dassitaṃ.",
  "atk-vin01a:2816_0": "Nissajjitabbanti evaṃ parassa hatthato kayavasena gahitakappiyabhaṇḍaṃ nissajjitabbaṃ.",
  "atk-vin01a:2816_1": "Ayañhi kayavikkayo ṭhapetvā pañca sahadhammike avasesehi gihipabbajitehi antamaso mātāpitūhipi saddhiṃ na vaṭṭati.",
  "atk-vin01a:2817_0": "Tatrāyaṃ vinicchayo –",
  "atk-vin01a:2817_1": "vatthena vā vatthaṃ hotu bhattena vā bhattaṃ,",
  "atk-vin01a:2817_2": "yaṃ kiñci kappiyaṃ “iminā imaṃ dehī”ti vadati, dukkaṭaṃ.",
  "atk-vin01a:2817_3": "Evaṃ vatvā mātuyāpi attano bhaṇḍaṃ deti, dukkaṭaṃ.",
  "atk-vin01a:2817_4": "“Iminā imaṃ dehī”ti vutto vā “imaṃ dehi,",
  "atk-vin01a:2817_5": "imaṃ te dassāmī”ti vatvā vā mātuyāpi bhaṇḍaṃ attanā gaṇhāti, dukkaṭaṃ.",
  "atk-vin01a:2817_6": "Attano bhaṇḍe parahatthaṃ parabhaṇḍe ca attano hatthaṃ sampatte nissaggiyaṃ.",
  "atk-vin01a:2817_7": "Mātaraṃ pana pitaraṃ vā “imaṃ dehī”ti vadato viññatti na hoti.",
  "atk-vin01a:2817_8": "“Imaṃ gaṇhāhī”ti vadato saddhādeyyavinipātanaṃ na hoti.",
  "atk-vin01a:2817_9": "Aññātakaṃ “imaṃ dehī”ti vadato viññatti hoti.",
  "atk-vin01a:2817_10": "“Imaṃ gaṇhāhī”ti vadato saddhādeyyavinipātanaṃ hoti.",
  "atk-vin01a:2817_11": "“Iminā imaṃ dehī”ti kayavikkayaṃ āpajjato nissaggiyaṃ.",
  "atk-vin01a:2817_12": "Tasmā kappiyabhaṇḍaṃ parivattentena mātāpitūhipi saddhiṃ kayavikkayaṃ aññātakehi saddhiṃ tisso āpattiyo mocentena parivattetabbaṃ.",
  "atk-vin01a:2818_0": "Tatrāyaṃ parivattanavidhi –",
  "atk-vin01a:2818_1": "bhikkhussa pātheyyataṇḍulā honti,",
  "atk-vin01a:2818_2": "so antarāmagge bhattahatthaṃ purisaṃ disvā “amhākaṃ taṇḍulā atthi,",
  "atk-vin01a:2818_3": "na ca no imehi attho,",
  "atk-vin01a:2818_4": "bhattena pana attho”ti vadati.",
  "atk-vin01a:2818_5": "Puriso taṇḍule gahetvā bhattaṃ deti, vaṭṭati.",
  "atk-vin01a:2818_6": "Tissopi āpattiyo na honti.",
  "atk-vin01a:2818_7": "Antamaso nimittakammamattampi na hoti. Kasmā?",
  "atk-vin01a:2818_8": "Mūlassa atthitāya.",
  "atk-vin01a:2818_9": "Parato ca vuttameva “idaṃ amhākaṃ atthi,",
  "atk-vin01a:2818_10": "amhākañca iminā ca iminā ca atthoti bhaṇatī”ti.",
  "atk-vin01a:2818_11": "Yo pana evaṃ akatvā “iminā imaṃ dehī”ti parivatteti;",
  "atk-vin01a:2818_12": "yathāvatthukameva.",
  "atk-vin01a:2818_13": "Vighāsādaṃ disvā “imaṃ odanaṃ bhuñjitvā,",
  "atk-vin01a:2818_14": "rajanaṃ vā dārūni vā āharā”ti vadati,",
  "atk-vin01a:2818_15": "rajanachalligaṇanāya dārugaṇanāya ca nissaggiyāni honti.",
  "atk-vin01a:2818_16": "“Imaṃ odanaṃ bhuñjitvā idaṃ nāma karothā”ti dantakārādīhi sippikehi dhamakaraṇādīsu taṃ taṃ parikkhāraṃ kāreti,",
  "atk-vin01a:2818_17": "rajakehi vā vatthaṃ dhovāpeti;",
  "atk-vin01a:2818_18": "yathāvatthukameva.",
  "atk-vin01a:2818_19": "Nhāpitena kese chindāpeti,",
  "atk-vin01a:2818_20": "kammakārehi navakammaṃ kāreti;",
  "atk-vin01a:2818_21": "yathāvatthukameva.",
  "atk-vin01a:2818_22": "Sace pana “idaṃ bhattaṃ bhuñjitvā idaṃ karothā”ti na vadati “idaṃ bhattaṃ bhuñja bhuttosi bhuñjissasi,",
  "atk-vin01a:2818_23": "idaṃ nāma karohī”ti vadati, vaṭṭati.",
  "atk-vin01a:2818_24": "Ettha ca kiñcāpi vatthadhovane vā kesacchedane vā bhūmisodhanādinavakamme vā parabhaṇḍaṃ attano hatthagataṃ nissajjitabbaṃ nāma natthi.",
  "atk-vin01a:2818_25": "Mahāaṭṭhakathāyaṃ pana daḷhaṃ katvā vuttattā na sakkā etaṃ paṭikkhipituṃ,",
  "atk-vin01a:2818_26": "tasmā yathā nissaggiyavatthumhi paribhutte vā naṭṭhe vā pācittiyaṃ deseti,",
  "atk-vin01a:2818_27": "evamidhāpi desetabbaṃ.",
  "atk-vin01a:2819_0": "596.",
  "atk-vin01a:2819_1": "Kayavikkaye kayavikkayasaññītiādimhi yo kayavikkayaṃ samāpajjati,",
  "atk-vin01a:2819_2": "so tasmiṃ kayavikkayasaññī vā bhavatu vematiko vā,",
  "atk-vin01a:2819_3": "na kayavikkayasaññī vā nissaggiyapācittiyameva.",
  "atk-vin01a:2819_4": "Cūḷattike dvīsu padesu dukkaṭamevāti evamattho daṭṭhabbo.",
  "atk-vin01a:2820_0": "597.",
  "atk-vin01a:2820_1": "Agghaṃ pucchatīti “ayaṃ tava patto kiṃ agghatī”ti pucchati.",
  "atk-vin01a:2820_2": "“Idaṃ nāmā”ti vutte pana sace tassa kappiyabhaṇḍaṃ mahagghaṃ hoti,",
  "atk-vin01a:2820_3": "evañca naṃ paṭivadati “upāsaka,",
  "atk-vin01a:2820_4": "mama idaṃ vatthu mahagghaṃ,",
  "atk-vin01a:2820_5": "tava pattaṃ aññassa dehī”ti.",
  "atk-vin01a:2820_6": "Taṃ sutvā itaro “aññaṃ thālakampi dassāmī”ti vadati gaṇhituṃ vaṭṭati,",
  "atk-vin01a:2820_7": "“idaṃ amhākaṃ atthī”ti vuttalakkhaṇe patati.",
  "atk-vin01a:2820_8": "Sace so patto mahaggho,",
  "atk-vin01a:2820_9": "bhikkhuno vatthu appagghaṃ,",
  "atk-vin01a:2820_10": "pattasāmiko cassa appagghabhāvaṃ na jānāti,",
  "atk-vin01a:2820_11": "patto na gahetabbo,",
  "atk-vin01a:2820_12": "“mama vatthu appaggha”nti ācikkhitabbaṃ.",
  "atk-vin01a:2820_13": "Mahagghabhāvaṃ ñatvā vañcetvā gaṇhanto hi gahitabhaṇḍaṃ agghāpetvā kāretabbataṃ āpajjati.",
  "atk-vin01a:2820_14": "Sace pattasāmiko “hotu, bhante,",
  "atk-vin01a:2820_15": "sesaṃ mama puññaṃ bhavissatī”ti deti, vaṭṭati.",
  "atk-vin01a:2821_0": "Kappiyakārakassa ācikkhatīti yassa hatthato bhaṇḍaṃ gaṇhāti,",
  "atk-vin01a:2821_1": "taṃ ṭhapetvā aññaṃ antamaso tassa puttabhātikampi kappiyakārakaṃ katvā “iminā imaṃ nāma gahetvā dehī”ti ācikkhati.",
  "atk-vin01a:2821_2": "So ce cheko hoti,",
  "atk-vin01a:2821_3": "punappunaṃ apanetvā vivaditvā gaṇhāti,",
  "atk-vin01a:2821_4": "tuṇhībhūtena ṭhātabbaṃ.",
  "atk-vin01a:2821_5": "No ce cheko hoti,",
  "atk-vin01a:2821_6": "na jānāti gahetuṃ,",
  "atk-vin01a:2821_7": "vāṇijako taṃ vañceti,",
  "atk-vin01a:2821_8": "“mā gaṇhā”ti vattabbo.",
  "atk-vin01a:2822_0": "Idaṃ amhākantiādimhi “idaṃ paṭiggahitaṃ telaṃ vā sappi vā amhākaṃ atthi,",
  "atk-vin01a:2822_1": "amhākañca aññena appaṭiggahitakena attho”ti bhaṇati.",
  "atk-vin01a:2822_2": "Sace so taṃ gahetvā aññaṃ deti,",
  "atk-vin01a:2822_3": "paṭhamaṃ attano telaṃ na mināpetabbaṃ. Kasmā?",
  "atk-vin01a:2822_4": "Nāḷiyañhi avasiṭṭhatelaṃ hoti,",
  "atk-vin01a:2822_5": "taṃ pacchā minantassa appaṭiggahitakaṃ dūseyyāti.",
  "atk-vin01a:2822_6": "Sesaṃ uttānameva.",
  "atk-vin01a:2823_0": "Chasamuṭṭhānaṃ, kiriyaṃ,",
  "atk-vin01a:2823_1": "nosaññāvimokkhaṃ,",
  "atk-vin01a:2823_2": "acittakaṃ,",
  "atk-vin01a:2823_3": "paṇṇattivajjaṃ,",
  "atk-vin01a:2823_4": "kāyakammavacīkammaṃ, ticittaṃ,",
  "atk-vin01a:2823_5": "tivedananti.",
  "atk-vin01a:2824_0": "Kayavikkayasikkhāpadavaṇṇanā niṭṭhitā.",
  "atk-vin01a:2825_0": "Niṭṭhito kosiyavaggo dutiyo.",
  "atk-vin01a:2826_0": "3. Pattavaggo",
  "atk-vin01a:2827_0": "1. Pattasikkhāpadavaṇṇanā",
  "atk-vin01a:2828_0": "598.",
  "atk-vin01a:2828_1": "Tena samayenāti pattasikkhāpadaṃ.",
  "atk-vin01a:2828_2": "Tattha pattavāṇijjanti gāmanigamādīsu vicarantā pattavāṇijjaṃ vā karissanti.",
  "atk-vin01a:2828_3": "Āmattikāpaṇaṃ vāti amattāni vuccanti bhājanāni,",
  "atk-vin01a:2828_4": "tāni yesaṃ bhaṇḍaṃ te āmattikā,",
  "atk-vin01a:2828_5": "tesaṃ āmattikānaṃ āpaṇaṃ āmattikāpaṇaṃ,",
  "atk-vin01a:2828_6": "kulālabhaṇḍavāṇijakāpaṇanti attho.",
  "atk-vin01a:2829_0": "602.",
  "atk-vin01a:2829_1": "Tayo pattassa vaṇṇāti tīṇi pattassa pamāṇāni.",
  "atk-vin01a:2829_2": "Aḍḍhāḷhakodanaṃ gaṇhātīti magadhanāḷiyā dvinnaṃ taṇḍulanāḷīnaṃ odanaṃ gaṇhāti.",
  "atk-vin01a:2829_3": "Magadhanāḷi nāma aḍḍhaterasapalā hotīti andhakaṭṭhakathāyaṃ vuttaṃ.",
  "atk-vin01a:2829_4": "Sīhaḷadīpe pakatināḷi mahantā,",
  "atk-vin01a:2829_5": "damiḷanāḷi khuddakā,",
  "atk-vin01a:2829_6": "magadhanāḷi pamāṇayuttā,",
  "atk-vin01a:2829_7": "tāya magadhanāḷiyā diyaḍḍhanāḷi ekā sīhaḷanāḷi hotīti mahāaṭṭhakathāyaṃ vuttaṃ.",
  "atk-vin01a:2829_8": "Catubhāgaṃ khādananti odanassa catutthabhāgappamāṇaṃ khādanaṃ,",
  "atk-vin01a:2829_9": "taṃ hatthahāriyassa muggasūpassa vasena veditabbaṃ.",
  "atk-vin01a:2829_10": "Tadupiyaṃ byañjananti tassa odanassa anurūpaṃ macchamaṃsasākaphalakaḷīrādibyañjanaṃ.",
  "atk-vin01a:2830_0": "Tatrāyaṃ vinicchayo –",
  "atk-vin01a:2830_1": "anupahatapurāṇasālitaṇḍulānaṃ sukoṭṭitaparisuddhānaṃ dve magadhanāḷiyo gahetvā tehi taṇḍulehi anuttaṇḍulaṃ",
  "atk-vin01a:2830_2": "akilinnaṃ apiṇḍitaṃ suvisadaṃ kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā",
  "atk-vin01a:2830_3": "tassa odanassa catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo",
  "atk-vin01a:2830_4": "pakkhipitabbo.",
  "atk-vin01a:2830_5": "Tato ālopassa ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabbaṃ,",
  "atk-vin01a:2830_6": "sappitelatakkarasakañjikādīni pana gaṇanūpagāni na honti,",
  "atk-vin01a:2830_7": "tāni hi odanagatikāneva,",
  "atk-vin01a:2830_8": "neva hāpetuṃ na vaḍḍhetuṃ sakkonti.",
  "atk-vin01a:2830_9": "Evametaṃ sabbampi pakkhittaṃ sace pattassa mukhavaṭṭiyā heṭṭhimarājisamaṃ tiṭṭhati,",
  "atk-vin01a:2830_10": "suttena vā hīrena vā chindantassa suttassa vā hīrassa vā heṭṭhimantaṃ phusati,",
  "atk-vin01a:2830_11": "ayaṃ ukkaṭṭho nāma patto.",
  "atk-vin01a:2830_12": "Sace taṃ rājiṃ atikkamma thūpīkataṃ tiṭṭhati,",
  "atk-vin01a:2830_13": "ayaṃ ukkaṭṭhomako nāma patto.",
  "atk-vin01a:2830_14": "Sace taṃ rājiṃ na sampāpuṇāti,",
  "atk-vin01a:2830_15": "antogatameva hoti,",
  "atk-vin01a:2830_16": "ayaṃ ukkaṭṭhukkaṭṭho nāma patto.",
  "atk-vin01a:2831_0": "Nāḷikodananti magadhanāḷiyā ekāya taṇḍulanāḷiyā odanaṃ.",
  "atk-vin01a:2831_1": "Patthodananti magadhanāḷiyā upaḍḍhanāḷikodanaṃ.",
  "atk-vin01a:2831_2": "Sesaṃ vuttanayeneva veditabbaṃ.",
  "atk-vin01a:2831_3": "Ayaṃ pana nāmamatte viseso –",
  "atk-vin01a:2831_4": "sace nāḷikodanādi sabbampi pakkhittaṃ vuttanayeneva heṭṭhimarājisamaṃ tiṭṭhati,",
  "atk-vin01a:2831_5": "ayaṃ majjhimo nāma patto.",
  "atk-vin01a:2831_6": "Sace taṃ rājiṃ atikkamma thūpīkataṃ tiṭṭhati,",
  "atk-vin01a:2831_7": "ayaṃ majjhimomako nāma patto.",
  "atk-vin01a:2831_8": "Sace taṃ rājiṃ na sampāpuṇāti antogatameva hoti,",
  "atk-vin01a:2831_9": "ayaṃ majjhimukkaṭṭho nāma patto.",
  "atk-vin01a:2831_10": "Sace patthodanādi sabbampi pakkhittaṃ heṭṭhimarājisamaṃ tiṭṭhati,",
  "atk-vin01a:2831_11": "ayaṃ omako nāma patto.",
  "atk-vin01a:2831_12": "Sace taṃ rājiṃ atikkamma thūpīkataṃ tiṭṭhati,",
  "atk-vin01a:2831_13": "ayaṃ omakomako nāma patto.",
  "atk-vin01a:2831_14": "Sace taṃ rājiṃ na pāpuṇāti antogatameva hoti,",
  "atk-vin01a:2831_15": "ayaṃ omakukkaṭṭho nāma pattoti evamete nava pattā.",
  "atk-vin01a:2831_16": "Tesu dve apattā ukkaṭṭhukkaṭṭho ca omakomako ca.",
  "atk-vin01a:2831_17": "“Tato ukkaṭṭho apatto omako apatto”ti idañhi ete sandhāya vuttaṃ.",
  "atk-vin01a:2831_18": "Ukkaṭṭhukkaṭṭho hi ettha ukkaṭṭhato ukkaṭṭhattā “tato ukkaṭṭho apatto”ti vutto.",
  "atk-vin01a:2831_19": "Omakomako ca omakato omakattā tato omako apattoti vutto.",
  "atk-vin01a:2831_20": "Tasmā ete bhājanaparibhogena paribhuñjitabbā,",
  "atk-vin01a:2831_21": "na adhiṭṭhānupagā,",
  "atk-vin01a:2831_22": "na vikappanupagā.",
  "atk-vin01a:2831_23": "Itare pana satta adhiṭṭhahitvā vā vikappetvā vā paribhuñjitabbā,",
  "atk-vin01a:2831_24": "evaṃ akatvā taṃ dasāhaṃ atikkāmayato nissaggiyaṃ pācittiyanti taṃ sattavidhampi pattaṃ dasāhaparamaṃ kālaṃ atikkāmayato nissaggiyaṃ pācittiyaṃ.",
  "atk-vin01a:2832_0": "607.",
  "atk-vin01a:2832_1": "Nissaggiyaṃ pattaṃ anissajjitvā paribhuñjatīti yāguṃ pivitvā dhote dukkaṭaṃ,",
  "atk-vin01a:2832_2": "khañjakaṃ khāditvā bhattaṃ bhuñjitvā dhote dukkaṭanti evaṃ payoge payoge dukkaṭaṃ.",
  "atk-vin01a:2833_0": "608.",
  "atk-vin01a:2833_1": "Anāpatti antodasāhaṃ adhiṭṭheti vikappetīti ettha pana pamāṇayuttassapi adhiṭṭhānavikappanupagattaṃ evaṃ veditabbaṃ –",
  "atk-vin01a:2833_2": "ayopatto pañcahi pākehi mattikāpatto dvīhi pākehi pakko adhiṭṭhānupago,",
  "atk-vin01a:2833_3": "ubhopi yaṃ mūlaṃ dātabbaṃ,",
  "atk-vin01a:2833_4": "tasmiṃ dinneyeva.",
  "atk-vin01a:2833_5": "Sace ekopi pāko ūno hoti,",
  "atk-vin01a:2833_6": "kākaṇikamattampi vā mūlaṃ adinnaṃ,",
  "atk-vin01a:2833_7": "na adhiṭṭhānupago.",
  "atk-vin01a:2833_8": "Sacepi pattasāmiko vadati “yadā tumhākaṃ mūlaṃ bhavissati,",
  "atk-vin01a:2833_9": "tadā dassatha,",
  "atk-vin01a:2833_10": "adhiṭṭhahitvā paribhuñjathā”ti neva adhiṭṭhānupago hoti,",
  "atk-vin01a:2833_11": "pākassa hi ūnattā pattasaṅkhaṃ na gacchati,",
  "atk-vin01a:2833_12": "mūlassa sakalassa vā ekadesassa vā adinnattā sakabhāvaṃ na upeti,",
  "atk-vin01a:2833_13": "aññasseva santako hoti,",
  "atk-vin01a:2833_14": "tasmā pāke ca mūle ca niṭṭhiteyeva adhiṭṭhānupago hoti.",
  "atk-vin01a:2833_15": "Yo adhiṭṭhānupago,",
  "atk-vin01a:2833_16": "sveva vikappanupago,",
  "atk-vin01a:2833_17": "so hatthaṃ āgatopi anāgatopi adhiṭṭhātabbo vikappetabbo vā.",
  "atk-vin01a:2833_18": "Yadi hi pattakārako mūlaṃ labhitvā sayaṃ vā dātukāmo hutvā “ahaṃ, bhante,",
  "atk-vin01a:2833_19": "tumhākaṃ pattaṃ katvā asukadivase nāma pacitvā ṭhapessāmī”ti vadati,",
  "atk-vin01a:2833_20": "bhikkhu ca tena paricchinnadivasato dasāhaṃ atikkāmeti,",
  "atk-vin01a:2833_21": "nissaggiyaṃ pācittiyaṃ.",
  "atk-vin01a:2833_22": "Sace pana pattakārako “ahaṃ tumhākaṃ pattaṃ katvā pacitvā sāsanaṃ pesessāmī”ti vatvā tatheva karoti,",
  "atk-vin01a:2833_23": "tena pesitabhikkhu pana tassa bhikkhuno na āroceti,",
  "atk-vin01a:2833_24": "añño disvā vā sutvā vā “tumhākaṃ, bhante,",
  "atk-vin01a:2833_25": "patto niṭṭhito”ti āroceti,",
  "atk-vin01a:2833_26": "etassa ārocanaṃ napamāṇaṃ.",
  "atk-vin01a:2833_27": "Yadā pana tena pesitoyeva āroceti,",
  "atk-vin01a:2833_28": "tassa vacanaṃ sutadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "atk-vin01a:2833_29": "Sace pattakārako “ahaṃ tumhākaṃ pattaṃ katvā pacitvā kassaci hatthe pahiṇissāmī”ti vatvā tatheva karoti,",
  "atk-vin01a:2833_30": "pattaṃ gahetvā āgatabhikkhu pana attano pariveṇe ṭhapetvā tassa na āroceti,",
  "atk-vin01a:2833_31": "añño koci bhaṇati “api, bhante,",
  "atk-vin01a:2833_32": "adhunā ābhato patto sundaro”ti! “Kuhiṃ, āvuso, patto”ti?",
  "atk-vin01a:2833_33": "“Itthannāmassa hatthe pesito”ti.",
  "atk-vin01a:2833_34": "Etassapi vacanaṃ na pamāṇaṃ.",
  "atk-vin01a:2833_35": "Yadā pana so bhikkhu pattaṃ deti,",
  "atk-vin01a:2833_36": "laddhadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "atk-vin01a:2833_37": "Tasmā dasāhaṃ anatikkāmetvāva adhiṭṭhātabbo vikappetabbo vā.",
  "atk-vin01a:2834_0": "Tattha dve pattassa adhiṭṭhānā –",
  "atk-vin01a:2834_1": "kāyena vā adhiṭṭhāti,",
  "atk-vin01a:2834_2": "vācāya vā adhiṭṭhāti.",
  "atk-vin01a:2834_3": "Tesaṃ vasena adhiṭṭhahantena ca “imaṃ pattaṃ paccuddharāmī”ti vā “etaṃ pattaṃ paccuddharāmī”ti vā evaṃ",
  "atk-vin01a:2834_4": "sammukhe vā parammukhe vā ṭhitaṃ purāṇapattaṃ paccuddharitvā aññassa vā datvā navaṃ pattaṃ yattha katthaci",
  "atk-vin01a:2834_5": "ṭhitaṃ hatthena parāmasitvā “imaṃ pattaṃ adhiṭṭhāmī”ti cittena ābhogaṃ katvā kāyavikāraṃ karontena kāyena",
  "atk-vin01a:2834_6": "vā adhiṭṭhātabbo,",
  "atk-vin01a:2834_7": "vacībhedaṃ katvā vācāya vā adhiṭṭhātabbo.",
  "atk-vin01a:2834_8": "Tatra duvidhaṃ adhiṭṭhānaṃ –",
  "atk-vin01a:2834_9": "sace hatthapāse hoti “imaṃ pattaṃ adhiṭṭhāmī”ti vācā bhinditabbā.",
  "atk-vin01a:2834_10": "Atha antogabbhe vā uparipāsāde vā sāmantavihāre vā hoti,",
  "atk-vin01a:2834_11": "ṭhapitaṭṭhānaṃ sallakkhetvā “etaṃ pattaṃ adhiṭṭhāmī”ti vācā bhinditabbā.",
  "atk-vin01a:2835_0": "Adhiṭṭhahantena pana ekakena adhiṭṭhātumpi vaṭṭati,",
  "atk-vin01a:2835_1": "aññassa santike adhiṭṭhātumpi vaṭṭati.",
  "atk-vin01a:2835_2": "Aññassa santike ayamānisaṃso –",
  "atk-vin01a:2835_3": "sacassa “adhiṭṭhito nu kho me,",
  "atk-vin01a:2835_4": "no”ti vimati uppajjati,",
  "atk-vin01a:2835_5": "itaro sāretvā vimatiṃ chindissatīti.",
  "atk-vin01a:2835_6": "Sace koci dasa patte labhitvā sabbeva attanāva paribhuñjitukāmo hoti,",
  "atk-vin01a:2835_7": "na sabbe adhiṭṭhātabbā.",
  "atk-vin01a:2835_8": "Ekaṃ pattaṃ adhiṭṭhāya punadivase taṃ paccuddharitvā añño adhiṭṭhātabbo.",
  "atk-vin01a:2835_9": "Etenupāyena vassasatampi pariharituṃ sakkā.",
  "atk-vin01a:2836_0": "Evaṃ appamattassa bhikkhuno siyā adhiṭṭhānavijahananti? Siyā.",
  "atk-vin01a:2836_1": "Sace hi ayaṃ pattaṃ aññassa vā deti,",
  "atk-vin01a:2836_2": "vibbhamati vā sikkhaṃ vā paccakkhāti,",
  "atk-vin01a:2836_3": "kālaṃ vā karoti,",
  "atk-vin01a:2836_4": "liṅgaṃ vāssa parivattati,",
  "atk-vin01a:2836_5": "paccuddharati vā,",
  "atk-vin01a:2836_6": "patte vā chiddaṃ hoti,",
  "atk-vin01a:2836_7": "adhiṭṭhānaṃ vijahati.",
  "atk-vin01a:2836_8": "Vuttampi cetaṃ –",
  "atk-vin01a:2837_0": "“Dinnavibbhantapaccakkhā, kālaṃkiriyakatena ca;",
  "atk-vin01a:2838_0": "Liṅgapaccuddharā ceva, chiddena bhavati sattama”nti.",
  "atk-vin01a:2839_0": "Coraharaṇavissāsaggāhehipi vijahatiyeva.",
  "atk-vin01a:2839_1": "Kittakena chiddena adhiṭṭhānaṃ bhijjati?",
  "atk-vin01a:2839_2": "Yena kaṅgusitthaṃ nikkhamati ceva pavisati ca.",
  "atk-vin01a:2839_3": "Idañhi sattannaṃ dhaññānaṃ lāmakadhaññasitthaṃ,",
  "atk-vin01a:2839_4": "tasmiṃ ayacuṇṇena vā āṇiyā vā paṭipākatike kate dasāhabbhantare puna adhiṭṭhātabbo.",
  "atk-vin01a:2839_5": "Ayaṃ tāva “antodasāhaṃ adhiṭṭheti vikappetī”ti ettha adhiṭṭhāne vinicchayo.",
  "atk-vin01a:2840_0": "Vikappane pana dve vikappanā –",
  "atk-vin01a:2840_1": "sammukhāvikappanā ca parammukhāvikappanā ca.",
  "atk-vin01a:2840_2": "Kathaṃ sammukhāvikappanā hoti?",
  "atk-vin01a:2840_3": "Pattānaṃ ekabahubhāvaṃ sannihitāsannihitabhāvañca ñatvā “imaṃ patta”nti vā “ime patte”ti vā “etaṃ patta”nti",
  "atk-vin01a:2840_4": "vā “ete patte”ti vā vatvā “tuyhaṃ vikappemī”ti vattabbaṃ.",
  "atk-vin01a:2840_5": "Ayamekā sammukhāvikappanā.",
  "atk-vin01a:2840_6": "Ettāvatā nidhetuṃ vaṭṭati,",
  "atk-vin01a:2840_7": "paribhuñjituṃ vā vissajjetuṃ vā adhiṭṭhātuṃ vā na vaṭṭati.",
  "atk-vin01a:2840_8": "“Mayhaṃ santakaṃ paribhuñja vā vissajjehi vā yathāpaccayaṃ vā karohī”ti evaṃ pana vutte paccuddhāro nāma hoti,",
  "atk-vin01a:2840_9": "tatopabhuti paribhogādayopi vaṭṭanti.",
  "atk-vin01a:2841_0": "Aparo nayo –",
  "atk-vin01a:2841_1": "tatheva pattānaṃ ekabahubhāvaṃ sannihitāsannihitabhāvañca ñatvā tasseva bhikkhuno santike “imaṃ patta”nti",
  "atk-vin01a:2841_2": "vā “ime patte”ti vā “etaṃ patta”nti vā “ete patte”ti vā vatvā pañcasu sahadhammikesu aññatarassa attanā",
  "atk-vin01a:2841_3": "abhirucitassa yassa kassaci nāmaṃ gahetvā “tissassa bhikkhuno vikappemī”ti vā “tissāya bhikkhuniyā sikkhamānāya",
  "atk-vin01a:2841_4": "sāmaṇerassa tissāya sāmaṇeriyā vikappemī”ti vā vattabbaṃ,",
  "atk-vin01a:2841_5": "ayaṃ aparāpi sammukhāvikappanā.",
  "atk-vin01a:2841_6": "Ettāvatā nidhetuṃ vaṭṭati,",
  "atk-vin01a:2841_7": "paribhogādīsu pana ekampi na vaṭṭati.",
  "atk-vin01a:2841_8": "Tena pana bhikkhunā “tissassa bhikkhuno santakaṃ…pe…",
  "atk-vin01a:2841_9": "tissāya sāmaṇeriyā santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro nāma hoti.",
  "atk-vin01a:2841_10": "Tatopabhuti paribhogādayopi vaṭṭanti.",
  "atk-vin01a:2842_0": "Kathaṃ parammukhāvikappanā hoti?",
  "atk-vin01a:2842_1": "Pattānaṃ tatheva ekabahubhāvaṃ sannihitāsannihitabhāvañca ñatvā “imaṃ patta”nti vā “ime patte”ti vā “etaṃ",
  "atk-vin01a:2842_2": "patta”nti vā “ete patte”ti vā vatvā “tuyhaṃ vikappanatthāya dammī”ti vattabbaṃ.",
  "atk-vin01a:2842_3": "Tena vattabbo –",
  "atk-vin01a:2842_4": "“ko te mitto vā sandiṭṭho vā”ti?",
  "atk-vin01a:2842_5": "Tato itarena purimanayeneva “tisso bhikkhūti vā…pe…",
  "atk-vin01a:2842_6": "tissā sāmaṇerī”ti vā vattabbaṃ.",
  "atk-vin01a:2842_7": "Puna tena bhikkhunā “ahaṃ tissassa bhikkhuno dammī”ti vā…pe…",
  "atk-vin01a:2842_8": "“tissāya sāmaṇeriyā dammī”ti vā vattabbaṃ,",
  "atk-vin01a:2842_9": "ayaṃ parammukhāvikappanā.",
  "atk-vin01a:2842_10": "Ettāvattā nidhetuṃ vaṭṭati,",
  "atk-vin01a:2842_11": "paribhogādīsu pana ekampi na vaṭṭati.",
  "atk-vin01a:2842_12": "Tena pana bhikkhunā dutiyasammukhāvikappanāyaṃ vuttanayeneva “itthannāmassa santakaṃ paribhuñja vā vissajjehi",
  "atk-vin01a:2842_13": "vā yathāpaccayaṃ vā karohī”ti vutte paccuddhāro nāma hoti.",
  "atk-vin01a:2842_14": "Tatopabhuti paribhogādayopi vaṭṭanti.",
  "atk-vin01a:2843_0": "Imāsaṃ pana dvinnaṃ vikappanānaṃ nānākaraṇaṃ,",
  "atk-vin01a:2843_1": "avaseso ca vacanakkamo sabbo paṭhamakathinasikkhāpadavaṇṇanāyaṃ vuttanayeneva veditabbo saddhiṃ samuṭṭhānādīhīti.",
  "atk-vin01a:2844_0": "Pattasikkhāpadavaṇṇanā niṭṭhitā.",
  "atk-vin01a:2845_0": "2. Ūnapañcabandhanasikkhāpadavaṇṇanā",
  "atk-vin01a:2846_0": "609.",
  "atk-vin01a:2846_1": "Tena samayenāti ūnapañcabandhanasikkhāpadaṃ.",
  "atk-vin01a:2846_2": "Tattha na yāpetīti so kira yadi ariyasāvako nābhavissā,",
  "atk-vin01a:2846_3": "aññathattampi agamissā,",
  "atk-vin01a:2846_4": "evaṃ tehi ubbāḷho,",
  "atk-vin01a:2846_5": "sotāpannattā pana kevalaṃ sarīreneva na yāpeti,",
  "atk-vin01a:2846_6": "tena vuttaṃ –",
  "atk-vin01a:2846_7": "“attanāpi na yāpeti,",
  "atk-vin01a:2846_8": "puttadārāpissa kilamantī”ti.",
  "atk-vin01a:2847_0": "612- 3.",
  "atk-vin01a:2847_1": "Ūnapañcabandhanenāti ettha ūnāni pañca bandhanāni assāti ūnapañcabandhano,",
  "atk-vin01a:2847_2": "nāssa pañca bandhanāni pūrentīti attho,",
  "atk-vin01a:2847_3": "tena ūnapañcabandhanena.",
  "atk-vin01a:2847_4": "Itthambhūtassa lakkhaṇe karaṇavacanaṃ.",
  "atk-vin01a:2847_5": "Tattha yasmā abandhanassāpi pañca bandhanāni na pūrenti,",
  "atk-vin01a:2847_6": "sabbaso natthitāya,",
  "atk-vin01a:2847_7": "tasmā padabhājane “abandhano vā”tiādi vuttaṃ.",
  "atk-vin01a:2847_8": "“Ūnapañcabandhanenā”ti ca vuttattā yassa pañcabandhano patto hoti,",
  "atk-vin01a:2847_9": "tassa so apatto,",
  "atk-vin01a:2847_10": "tasmā aññaṃ viññāpetuṃ vaṭṭati.",
  "atk-vin01a:2847_11": "Bandhanañca nāmetaṃ yasmā bandhanokāse sati hoti,",
  "atk-vin01a:2847_12": "asati na hoti,",
  "atk-vin01a:2847_13": "tasmā tassa lakkhaṇaṃ dassetuṃ “abandhanokāso nāmā”tiādi vuttaṃ.",
  "atk-vin01a:2848_0": "Dvaṅgulā rāji na hotīti mukhavaṭṭito heṭṭhā dvaṅgulappamāṇā ekāpi rāji na hoti.",
  "atk-vin01a:2848_1": "Yassa dvaṅgulā rāji hotīti yassa pana tādisā ekā rāji hoti,",
  "atk-vin01a:2848_2": "so tassā rājiyā heṭṭhimapariyante pattavedhakena vijjhitvā pacitvā suttarajjuka-",
  "atk-vin01a:2848_3": "makacirajjukādīhi vā tipusuttakena vā bandhitabbo,",
  "atk-vin01a:2848_4": "taṃ bandhanaṃ āmisassa alagganatthaṃ tipupaṭṭakena vā kenaci baddhasilesena vā paṭicchādetabbaṃ.",
  "atk-vin01a:2848_5": "So ca patto adhiṭṭhahitvā paribhuñjitabbo,",
  "atk-vin01a:2848_6": "sukhumaṃ vā chiddaṃ katvā bandhitabbo.",
  "atk-vin01a:2848_7": "Suddhehi pana madhusitthakalākhāsajjulasādīhi bandhituṃ na vaṭṭati.",
  "atk-vin01a:2848_8": "Phāṇitaṃ jhāpetvā pāsāṇacuṇṇena bandhituṃ vaṭṭati.",
  "atk-vin01a:2848_9": "Mukhavaṭṭisamīpe pana pattavedhakena vijjhiyamāno kapālassa bahalattā bhijjati,",
  "atk-vin01a:2848_10": "tasmā heṭṭhā vijjhitabbo.",
  "atk-vin01a:2848_11": "Yassa pana dve rājiyo ekāyeva vā caturaṅgulā,",
  "atk-vin01a:2848_12": "tassa dve bandhanāni dātabbāni.",
  "atk-vin01a:2848_13": "Yassa tisso ekāyeva vā chaḷaṅgulā,",
  "atk-vin01a:2848_14": "tassa tīṇi.",
  "atk-vin01a:2848_15": "Yassa catasso ekāyeva vā aṭṭhaṅgulā,",
  "atk-vin01a:2848_16": "tassa cattāri.",
  "atk-vin01a:2848_17": "Yassa pañca ekāyeva vā dasaṅgulā,",
  "atk-vin01a:2848_18": "so baddhopi abaddhopi apattoyeva,",
  "atk-vin01a:2848_19": "añño viññāpetabbo.",
  "atk-vin01a:2848_20": "Esa tāva mattikāpatte vinicchayo.",
  "atk-vin01a:2849_0": "Ayopatte pana sacepi pañca vā atirekāni vā chiddāni honti,",
  "atk-vin01a:2849_1": "tāni ce ayacuṇṇena vā āṇiyā vā lohamaṇḍalakena vā baddhāni maṭṭhāni honti,",
  "atk-vin01a:2849_2": "sveva patto paribhuñjitabbo,",
  "atk-vin01a:2849_3": "na añño viññāpetabbo.",
  "atk-vin01a:2849_4": "Atha pana ekampi chiddaṃ mahantaṃ hoti,",
  "atk-vin01a:2849_5": "lohamaṇḍalakena baddhampi maṭṭhaṃ na hoti,",
  "atk-vin01a:2849_6": "patte āmisaṃ laggati,",
  "atk-vin01a:2849_7": "akappiyo hoti,",
  "atk-vin01a:2849_8": "ayaṃ apatto.",
  "atk-vin01a:2849_9": "Añño viññāpetabbo.",
  "atk-vin01a:2850_0": "615.",
  "atk-vin01a:2850_1": "Thero vattabboti patte ānisaṃsaṃ dassetvā “ayaṃ, bhante,",
  "atk-vin01a:2850_2": "patto pamāṇayutto sundaro therānurūpo,",
  "atk-vin01a:2850_3": "taṃ gaṇhathā”ti vattabbo.",
  "atk-vin01a:2850_4": "Yo na gaṇheyyāti anukampāya na gaṇhantassa dukkaṭaṃ.",
  "atk-vin01a:2850_5": "Yo pana santuṭṭhiyā “kiṃ me aññena pattenā”ti na gaṇhāti,",
  "atk-vin01a:2850_6": "tassa anāpatti.",
  "atk-vin01a:2850_7": "Pattapariyantoti evaṃ parivattetvā pariyante ṭhitapatto.",
  "atk-vin01a:2851_0": "Na adeseti mañcapīṭhachattanāgadantakādike adese,",
  "atk-vin01a:2851_1": "na nikkhipitabbo.",
  "atk-vin01a:2851_2": "Yattha purimaṃ sundaraṃ pattaṃ ṭhapeti,",
  "atk-vin01a:2851_3": "tattheva ṭhapetabbo.",
  "atk-vin01a:2851_4": "Pattassa hi nikkhipanadeso “anujānāmi,",
  "atk-vin01a:2851_5": "bhikkhave,",
  "atk-vin01a:2851_6": "ādhāraka”ntiādinā nayena khandhake vuttoyeva.",
  "atk-vin01a:2852_0": "Na abhogenāti yāgurandhanarajanapacanādinā aparibhogena na paribhuñjitabbo.",
  "atk-vin01a:2852_1": "Antarāmagge pana byādhimhi uppanne aññasmiṃ bhājane asati mattikāya limpetvā yāguṃ vā pacituṃ udakaṃ vā tāpetuṃ vaṭṭati.",
  "atk-vin01a:2853_0": "Na vissajjetabboti aññassa na dātabbo.",
  "atk-vin01a:2853_1": "Sace pana saddhivihāriko vā antevāsiko vā aññaṃ varapattaṃ ṭhapetvā “ayaṃ mayhaṃ sāruppo,",
  "atk-vin01a:2853_2": "ayaṃ therassā”ti gaṇhāti, vaṭṭati.",
  "atk-vin01a:2853_3": "Añño vā taṃ gahetvā attano pattaṃ deti, vaṭṭati.",
  "atk-vin01a:2853_4": "“Mayhameva pattaṃ āharā”ti vattabbakiccaṃ natthi.",
  "atk-vin01a:2854_0": "617.",
  "atk-vin01a:2854_1": "Pavāritānanti ettha saṅghavasena pavāritaṭṭhāne pañcabandhaneneva vaṭṭati.",
  "atk-vin01a:2854_2": "Puggalavasena pavāritaṭṭhāne ūnapañcabandhanenāpi vaṭṭatīti kurundiyaṃ vuttaṃ.",
  "atk-vin01a:2854_3": "Sesamettha uttānatthameva.",
  "atk-vin01a:2855_0": "Chasamuṭṭhānaṃ, kiriyaṃ,",
  "atk-vin01a:2855_1": "nosaññāvimokkhaṃ,",
  "atk-vin01a:2855_2": "acittakaṃ,",
  "atk-vin01a:2855_3": "paṇṇattivajjaṃ,",
  "atk-vin01a:2855_4": "kāyakammavacīkammaṃ, ticittaṃ,",
  "atk-vin01a:2855_5": "tivedananti.",
  "atk-vin01a:2856_0": "Ūnapañcabandhanasikkhāpadavaṇṇanā niṭṭhitā.",
  "atk-vin01a:2857_0": "3. Bhesajjasikkhāpadavaṇṇanā",
  "atk-vin01a:2858_0": "618.",
  "atk-vin01a:2858_1": "Tena samayenāti bhesajjasikkhāpadaṃ.",
  "atk-vin01a:2858_2": "Tattha attho,",
  "atk-vin01a:2858_3": "bhanteti rājā bhikkhū uyyuttappayutte therassa leṇatthāya pabbhāraṃ sodhente disvā ārāmikaṃ dātukāmo pucchi.",
  "atk-vin01a:2859_0": "619- 21.",
  "atk-vin01a:2859_1": "Pāṭiyekkoti visuṃ eko.",
  "atk-vin01a:2859_2": "Mālākiteti katamāle mālādhare,",
  "atk-vin01a:2859_3": "kusumamālāpaṭimaṇḍiteti attho.",
  "atk-vin01a:2859_4": "Tiṇaṇḍupakanti tiṇacumbaṭakaṃ.",
  "atk-vin01a:2859_5": "Paṭimuñcīti ṭhapesi.",
  "atk-vin01a:2859_6": "Sā ahosi suvaṇṇamālāti dārikāya sīse ṭhapitamattāyeva therassa adhiṭṭhānavasena suvaṇṇapadumamālā ahosi.",
  "atk-vin01a:2859_7": "Tañhi tiṇaṇḍupakaṃ sīse ṭhapitamattameva “suvaṇṇamālā hotū”ti thero adhiṭṭhāsi.",
  "atk-vin01a:2859_8": "Dutiyampi kho…pe….",
  "atk-vin01a:2859_9": "Tenupasaṅkamīti dutiyadivaseyeva upasaṅkami.",
  "atk-vin01a:2860_0": "Suvaṇṇanti adhimuccīti “sovaṇṇamayo hotū”ti adhiṭṭhāsi.",
  "atk-vin01a:2860_1": "Pañcannaṃ bhesajjānanti sappiādīnaṃ.",
  "atk-vin01a:2860_2": "Bāhulikāti paccayabāhulikatāya paṭipannā.",
  "atk-vin01a:2860_3": "Kolambepi ghaṭepītiettha kolambā nāma mahāmukhacāṭiyo vuccanti.",
  "atk-vin01a:2860_4": "Olīnavilīnānīti heṭṭhā ca ubhatopassesu ca gaḷitāni.",
  "atk-vin01a:2860_5": "Okiṇṇavikiṇṇāti sappiādīnaṃ gandhena bhūmiṃ khanantehi okiṇṇā,",
  "atk-vin01a:2860_6": "bhittiyo khanantehi upari sañcarantehi ca vikiṇṇā.",
  "atk-vin01a:2860_7": "Antokoṭṭhāgārikāti abbhantare saṃvihitakoṭṭhāgārā.",
  "atk-vin01a:2861_0": "622.",
  "atk-vin01a:2861_1": "Paṭisāyanīyānīti paṭisāyitabbāni,",
  "atk-vin01a:2861_2": "paribhuñjitabbānīti attho.",
  "atk-vin01a:2861_3": "Bhesajjānīti bhesajjakiccaṃ karontu vā mā vā,",
  "atk-vin01a:2861_4": "evaṃ laddhavohārāni.",
  "atk-vin01a:2861_5": "“Gosappī”tiādīhi loke pākaṭaṃ dassetvā “yesaṃ maṃsaṃ kappatī”ti iminā aññesampi migarohitasasādīnaṃ sappiṃ saṅgahetvā dassesi.",
  "atk-vin01a:2861_6": "Yesañhi khīraṃ atthi,",
  "atk-vin01a:2861_7": "sappipi tesaṃ atthiyeva,",
  "atk-vin01a:2861_8": "taṃ pana sulabhaṃ vā hotu dullabhaṃ vā,",
  "atk-vin01a:2861_9": "asammohatthaṃ vuttaṃ.",
  "atk-vin01a:2861_10": "Evaṃ navanītampi.",
  "atk-vin01a:2862_0": "Sannidhikārakaṃ paribhuñjitabbānīti sannidhiṃ katvā nidahitvā paribhuñjitabbāni. Kathaṃ?",
  "atk-vin01a:2862_1": "Pāḷiyā āgatasappiādīsu sappi tāva purebhattaṃ paṭiggahitaṃ tadahupurebhattaṃ sāmisampi nirāmisampi paribhuñjituṃ vaṭṭati,",
  "atk-vin01a:2862_2": "pacchābhattato paṭṭhāya sattāhaṃ nirāmisaṃ paribhuñjitabbaṃ.",
  "atk-vin01a:2862_3": "Sattāhātikkame sace ekabhājane ṭhapitaṃ,",
  "atk-vin01a:2862_4": "ekaṃ nissaggiyaṃ.",
  "atk-vin01a:2862_5": "Sace bahūsu vatthugaṇanāya nissaggiyāni,",
  "atk-vin01a:2862_6": "pacchābhattaṃ paṭiggahitaṃ sattāhaṃ nirāmisameva vaṭṭati.",
  "atk-vin01a:2862_7": "Purebhattaṃ vā pacchābhattaṃ vā uggahitakaṃ katvā nikkhittaṃ ajjhoharituṃ na vaṭṭati;",
  "atk-vin01a:2862_8": "abbhañjanādīsu upanetabbaṃ.",
  "atk-vin01a:2862_9": "Sattāhātikkamepi anāpatti,",
  "atk-vin01a:2862_10": "anajjhoharaṇīyataṃ āpannattā.",
  "atk-vin01a:2862_11": "“Paṭisāyanīyānī”ti hi vuttaṃ.",
  "atk-vin01a:2862_12": "Sace anupasampanno purebhattaṃ paṭiggahitanavanītena sappiṃ katvā deti,",
  "atk-vin01a:2862_13": "purebhattaṃ sāmisaṃ vaṭṭati.",
  "atk-vin01a:2862_14": "Sace sayaṃ karoti,",
  "atk-vin01a:2862_15": "sattāhampi nirāmisameva vaṭṭati.",
  "atk-vin01a:2862_16": "Pacchābhattaṃ paṭiggahitanavanītena pana yena kenaci katasappi sattāhampi nirāmisameva vaṭṭati.",
  "atk-vin01a:2862_17": "Uggahitakena kate pubbe vuttasuddhasappinayeneva vinicchayo veditabbo.",
  "atk-vin01a:2863_0": "Purebhattaṃ paṭiggahitakhīrena vā dadhinā vā katasappi anupasampannena kataṃ sāmisampi tadahupurebhattaṃ vaṭṭati.",
  "atk-vin01a:2863_1": "Sayaṃkataṃ nirāmisameva vaṭṭati.",
  "atk-vin01a:2863_2": "Navanītaṃ tāpentassa hi sāmaṃpāko na hoti,",
  "atk-vin01a:2863_3": "sāmaṃpakkena pana tena saddhiṃ āmisaṃ na vaṭṭati.",
  "atk-vin01a:2863_4": "Pacchābhattato paṭṭhāya ca na vaṭṭatiyeva.",
  "atk-vin01a:2863_5": "Sattāhātikkamepi anāpatti,",
  "atk-vin01a:2863_6": "savatthukassa paṭiggahitattā,",
  "atk-vin01a:2863_7": "“tāni paṭiggahetvā”ti hi vuttaṃ.",
  "atk-vin01a:2863_8": "Pacchābhattaṃ paṭiggahitehi kataṃ pana abbhañjanādīsu upanetabbaṃ.",
  "atk-vin01a:2863_9": "Purebhattampi ca uggahitakehi kataṃ ubhayesampi sattāhātikkame anāpatti.",
  "atk-vin01a:2863_10": "Eseva nayo akappiyamaṃsasappimhi.",
  "atk-vin01a:2863_11": "Ayaṃ pana viseso –",
  "atk-vin01a:2863_12": "yattha pāḷiyaṃ āgatasappinā nissaggiyaṃ,",
  "atk-vin01a:2863_13": "tattha iminā dukkaṭaṃ.",
  "atk-vin01a:2863_14": "Andhakaṭṭhakathāyaṃ kāraṇapatirūpakaṃ vatvā manussasappi ca navanītañca paṭikkhittaṃ,",
  "atk-vin01a:2863_15": "taṃ duppaṭikkhittaṃ,",
  "atk-vin01a:2863_16": "sabbaaṭṭhakathāsu anuññātattā.",
  "atk-vin01a:2863_17": "Parato cassa vinicchayopi āgacchissati.",
  "atk-vin01a:2864_0": "Pāḷiyaṃ āgataṃ navanītampi purebhattaṃ paṭiggahitaṃ tadahupurebhattaṃ sāmisampi vaṭṭati,",
  "atk-vin01a:2864_1": "pacchābhattato paṭṭhāya nirāmisameva.",
  "atk-vin01a:2864_2": "Sattāhātikkame nānābhājanesu ṭhapite bhājanagaṇanāya ekabhājanepi amissetvā piṇḍapiṇḍavasena ṭhapite piṇḍagaṇanāya nissaggiyāni.",
  "atk-vin01a:2864_3": "Pacchābhattaṃ paṭiggahitaṃ sappinayeneva veditabbaṃ.",
  "atk-vin01a:2864_4": "Ettha pana dadhiguḷikāyopi takkabindūnipi honti,",
  "atk-vin01a:2864_5": "tasmā taṃ dhotaṃ vaṭṭatīti upaḍḍhattherā āhaṃsu.",
  "atk-vin01a:2864_6": "Mahāsīvatthero pana “bhagavatā anuññātakālato paṭṭhāya takkato uddhaṭamattameva khādiṃsū”ti āha.",
  "atk-vin01a:2864_7": "Tasmā navanītaṃ paribhuñjantena dhovitvā dadhitakkamakkhikākipillikādīni apanetvā paribhuñjitabbaṃ.",
  "atk-vin01a:2864_8": "Pacitvā sappiṃ katvā paribhuñjitukāmena adhotampi pacituṃ vaṭṭati.",
  "atk-vin01a:2864_9": "Yaṃ tattha dadhigataṃ vā takkagataṃ vā taṃ khayaṃ gamissati,",
  "atk-vin01a:2864_10": "ettāvatā hi savatthukapaṭiggahitaṃ nāma na hotīti ayamettha adhippāyo.",
  "atk-vin01a:2864_11": "Āmisena saddhiṃ pakkattā pana tasmimpi kukkuccāyanti kukkuccakā.",
  "atk-vin01a:2864_12": "Idāni uggahetvā ṭhapitanavanīte ca purebhattaṃ khīradadhīni paṭiggahetvā katanavanīte ca pacchābhattaṃ",
  "atk-vin01a:2864_13": "tāni paṭiggahetvā katanavanīte ca uggahitehi katanavavīte ca akappiyamaṃsanavanīte ca sabbo āpattānāpattiparibhogāparibhoganayo",
  "atk-vin01a:2864_14": "sappimhi vuttakkameneva gahetabbo.",
  "atk-vin01a:2865_0": "Telabhikkhāya paviṭṭhānaṃ pana bhikkhūnaṃ tattheva sappimpi navanītampi pakkatelampi apakkatelampi ākiranti,",
  "atk-vin01a:2865_1": "tattha takkadadhibindūnipi bhattasitthānipi taṇḍulakaṇāpi makkhikādayopi honti.",
  "atk-vin01a:2865_2": "Ādiccapākaṃ katvā parissāvetvā gahitaṃ sattāhakālikaṃ hoti,",
  "atk-vin01a:2865_3": "paṭiggahetvā ṭhapitabhesajjehi saddhiṃ pacitvā natthupānampi kātuṃ vaṭṭati.",
  "atk-vin01a:2865_4": "Sace vaddalisamaye lajji sāmaṇero yathā tattha patitataṇḍulakaṇādayo na paccanti,",
  "atk-vin01a:2865_5": "evaṃ sāmisapākaṃ mocento aggimhi vilīyāpetvā parissāvetvā puna pacitvā deti,",
  "atk-vin01a:2865_6": "purimanayeneva sattāhaṃ vaṭṭati.",
  "atk-vin01a:2866_0": "Telesu tilatelaṃ tāva purebhattaṃ paṭiggahitaṃ purebhattaṃ sāmisampi vaṭṭati,",
  "atk-vin01a:2866_1": "pacchābhattato paṭṭhāya nirāmisameva.",
  "atk-vin01a:2866_2": "Sattāhātikkame panassa bhājanagaṇanāya nissaggiyabhāvo veditabbo.",
  "atk-vin01a:2866_3": "Pacchābhattaṃ paṭiggahitaṃ sattāhaṃ nirāmisameva vaṭṭati.",
  "atk-vin01a:2866_4": "Uggahitakaṃ katvā nikkhittaṃ ajjhoharituṃ na vaṭṭati,",
  "atk-vin01a:2866_5": "sīsamakkhanādīsu upanetabbaṃ,",
  "atk-vin01a:2866_6": "sattāhātikkamepi anāpatti.",
  "atk-vin01a:2866_7": "Purebhattaṃ tile paṭiggahetvā katatelaṃ purebhattaṃ sāmisampi vaṭṭati,",
  "atk-vin01a:2866_8": "pacchābhattato paṭṭhāya anajjhoharaṇīyaṃ hoti,",
  "atk-vin01a:2866_9": "sīsamakkhanādīsu upanetabbaṃ,",
  "atk-vin01a:2866_10": "sattāhātikkamepi anāpatti.",
  "atk-vin01a:2866_11": "Pacchābhattaṃ tile paṭiggahetvā katatelaṃ anajjhoharaṇīyameva,",
  "atk-vin01a:2866_12": "savatthukapaṭiggahitattā,",
  "atk-vin01a:2866_13": "sattāhātikkamepi anāpatti,",
  "atk-vin01a:2866_14": "sīsamakkhanādīsu upanetabbaṃ.",
  "atk-vin01a:2866_15": "Purebhattaṃ vā pacchābhattaṃ vā uggahitakatilehi katatelepi eseva nayo.",
  "atk-vin01a:2867_0": "Purebhattaṃ paṭiggahitakatile bhajjitvā vā tilapiṭṭhaṃ vā sedetvā uṇhodakena vā temetvā katatelaṃ sace",
  "atk-vin01a:2867_1": "anupasampannena kataṃ purebhattaṃ sāmisampi vaṭṭati.",
  "atk-vin01a:2867_2": "Attanā katatelaṃ pana nibbaṭṭitattā purebhattaṃ nirāmisameva vaṭṭati.",
  "atk-vin01a:2867_3": "Sāmaṃpakkattā sāmisaṃ na vaṭṭati,",
  "atk-vin01a:2867_4": "savatthukapaṭiggahitattā pana pacchābhattato paṭṭhāya ubhayampi anajjhoharaṇīyaṃ,",
  "atk-vin01a:2867_5": "sīsamakkhanādīsu upanetabbaṃ,",
  "atk-vin01a:2867_6": "sattāhātikkamepi anāpatti.",
  "atk-vin01a:2867_7": "Yadi pana appaṃ uṇhodakaṃ hoti abbhukkiraṇamattaṃ,",
  "atk-vin01a:2867_8": "abbohārikaṃ hoti,",
  "atk-vin01a:2867_9": "sāmapākagaṇanaṃ na gacchati.",
  "atk-vin01a:2867_10": "Sāsapatelādīsupi avatthukapaṭiggahitesu avatthukatilatele vuttasadisova vinicchayo.",
  "atk-vin01a:2868_0": "Sace pana purebhattaṃ paṭiggahitānaṃ sāsapādīnaṃ cuṇṇehi ādiccapākena sakkā telaṃ kātuṃ,",
  "atk-vin01a:2868_1": "taṃ purebhattaṃ sāmisampi vaṭṭati,",
  "atk-vin01a:2868_2": "pacchābhattato paṭṭhāya nirāmisameva,",
  "atk-vin01a:2868_3": "sattāhātikkame nissaggiyaṃ.",
  "atk-vin01a:2868_4": "Yasmā pana sāsapamadhukacuṇṇādīni sedetvā eraṇḍakaṭṭhīni ca bhajjitvā eva telaṃ karonti,",
  "atk-vin01a:2868_5": "tasmā tesaṃ telaṃ anupasampannehi kataṃ purebhattaṃ sāmisampi vaṭṭati.",
  "atk-vin01a:2868_6": "Vatthūnaṃ yāvajīvikattā pana savatthukapaṭiggahaṇe doso natthīti.",
  "atk-vin01a:2868_7": "Attanā kataṃ sattāhaṃ nirāmisaparibhogeneva paribhuñjitabbaṃ.",
  "atk-vin01a:2868_8": "Uggahitakehi kataṃ anajjhoharaṇīyaṃ bāhiraparibhoge vaṭṭati,",
  "atk-vin01a:2868_9": "sattāhātikkamepi anāpatti.",
  "atk-vin01a:2869_0": "Telakaraṇatthāya sāsapamadhukaeraṇḍakaṭṭhīni vā paṭiggahetvā kataṃ telaṃ sattāhakālikaṃ.",
  "atk-vin01a:2869_1": "Dutiyadivase kataṃ chāhaṃ vaṭṭati.",
  "atk-vin01a:2869_2": "Tatiyadivase kataṃ pañcāhaṃ vaṭṭati. Catuttha- pañcama-",
  "atk-vin01a:2869_3": "chaṭṭhasattāmadivase kataṃ tadaheva vaṭṭati.",
  "atk-vin01a:2869_4": "Sace yāva aruṇassa uggamanā tiṭṭhati,",
  "atk-vin01a:2869_5": "nissaggiyaṃ.",
  "atk-vin01a:2869_6": "Aṭṭhame divase kataṃ anajjhoharaṇīyaṃ.",
  "atk-vin01a:2869_7": "Anissaggiyattā pana bāhiraparibhoge vaṭṭati.",
  "atk-vin01a:2869_8": "Sacepi na karoti,",
  "atk-vin01a:2869_9": "telatthāya gahitasāsapādīnaṃ sattāhātikkamane dukkaṭameva.",
  "atk-vin01a:2869_10": "Pāḷiyaṃ pana anāgatāni aññānipi nāḷikeranimbakosambakakaramandaatasīādīnaṃ telāni atthi,",
  "atk-vin01a:2869_11": "tāni paṭiggahetvā sattāhaṃ atikkāmayato dukkaṭaṃ hoti.",
  "atk-vin01a:2869_12": "Ayametesu viseso.",
  "atk-vin01a:2869_13": "Sesaṃ yāvakālikavatthuṃ yāvajīvikavatthuñca sallakkhetvā sāmaṃpākasavatthukapurebhattapacchābhattapaṭiggahitauggahitakavatthuvidhānaṃ",
  "atk-vin01a:2869_14": "sabbaṃ vuttanayeneva veditabbaṃ.",
  "atk-vin01a:2870_0": "623.",
  "atk-vin01a:2870_1": "Vasātelanti “anujānāmi,",
  "atk-vin01a:2870_2": "bhikkhave,",
  "atk-vin01a:2870_3": "vasāni bhesajjāni,",
  "atk-vin01a:2870_4": "acchavasaṃ,",
  "atk-vin01a:2870_5": "macchavasaṃ,",
  "atk-vin01a:2870_6": "susukāvasaṃ,",
  "atk-vin01a:2870_7": "sūkaravasaṃ,",
  "atk-vin01a:2870_8": "gadrabhavasa”nti evaṃ anuññātavasānaṃ telaṃ.",
  "atk-vin01a:2870_9": "Ettha ca “acchavasa”nti vacanena ṭhapetvā manussavasaṃ sabbesaṃ akappiyamaṃsāna vasā anuññātā.",
  "atk-vin01a:2870_10": "Macchaggahaṇena ca susukāpi gahitā honti,",
  "atk-vin01a:2870_11": "vāḷamacchattā pana visuṃ vuttaṃ.",
  "atk-vin01a:2870_12": "Macchādiggahaṇena cettha sabbesampi kappiyamaṃsānaṃ vasā anuññātā.",
  "atk-vin01a:2870_13": "Maṃsesu hi dasamanaussa- hatthi- assa- sunakha- ahi- sīha- byaggha- dīpi- accha-",
  "atk-vin01a:2870_14": "taracchānaṃ maṃsāni akappiyāni.",
  "atk-vin01a:2870_15": "Vasāsu ekā manussavasāva.",
  "atk-vin01a:2870_16": "Khīrādīsu akappiyaṃ nāma natthi.",
  "atk-vin01a:2871_0": "Anupasampannehi katanibbaṭṭitavasātelaṃ purebhattaṃ paṭiggahitaṃ purebhattaṃ sāmisampi vaṭṭati.",
  "atk-vin01a:2871_1": "Pacchābhattato paṭṭhāya sattāhaṃ nirāmisameva vaṭṭati.",
  "atk-vin01a:2871_2": "Yaṃ pana tattha sukhumarajasadisaṃ maṃsaṃ vā nhāru vā aṭṭhi vā lohitaṃ vā hoti,",
  "atk-vin01a:2871_3": "taṃ abbohārikaṃ.",
  "atk-vin01a:2871_4": "Sace pana vasaṃ paṭiggahetvā sayaṃ karoti,",
  "atk-vin01a:2871_5": "purebhattaṃ paṭiggahetvā pacitvā parissāvetvā sattāhaṃ nirāmisaparibhogena paribhuñjitabbaṃ.",
  "atk-vin01a:2871_6": "Nirāmisaparibhogañhi sandhāya idaṃ vuttaṃ –",
  "atk-vin01a:2871_7": "“kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu”nti.",
  "atk-vin01a:2871_8": "Tatrāpi abbohārikaṃ abbohārikameva.",
  "atk-vin01a:2871_9": "Pacchābhattaṃ pana paṭiggahituṃ vā kātuṃ vā na vaṭṭatiyeva.",
  "atk-vin01a:2871_10": "Vuttañhetaṃ –",
  "atk-vin01a:2872_0": "“Vikāle ce,",
  "atk-vin01a:2872_1": "bhikkhave,",
  "atk-vin01a:2872_2": "paṭiggahitaṃ vikāle nippakkaṃ vikāle saṃsaṭṭhaṃ,",
  "atk-vin01a:2872_3": "taṃ ce paribhuñjeyya,",
  "atk-vin01a:2872_4": "āpatti tiṇṇaṃ dukkaṭānaṃ. Kāle ce,",
  "atk-vin01a:2872_5": "bhikkhave,",
  "atk-vin01a:2872_6": "paṭiggahitaṃ vikāle nippakkaṃ vikāle saṃsaṭṭhaṃ,",
  "atk-vin01a:2872_7": "taṃ ce paribhuñjeyya,",
  "atk-vin01a:2872_8": "āpatti dvinnaṃ dukkaṭānaṃ. Kāle ce,",
  "atk-vin01a:2872_9": "bhikkhave,",
  "atk-vin01a:2872_10": "paṭiggahitaṃ kāle nippakkaṃ vikāle saṃsaṭṭhaṃ,",
  "atk-vin01a:2872_11": "taṃ ce paribhuñjeyya,",
  "atk-vin01a:2872_12": "āpatti dukkaṭassa. Kāle ce,",
  "atk-vin01a:2872_13": "bhikkhave,",
  "atk-vin01a:2872_14": "paṭiggahitaṃ kāle nippakkaṃ kāle saṃsaṭṭhaṃ,",
  "atk-vin01a:2872_15": "taṃ ce paribhuñjeyya,",
  "atk-vin01a:2872_16": "anāpattī”ti.",
  "atk-vin01a:2873_0": "Upatissattheraṃ pana antevāsikā pucchiṃsu – “bhante,",
  "atk-vin01a:2873_1": "sappinavanītavasāni ekato pacitvā nibbaṭṭitāni vaṭṭanti,",
  "atk-vin01a:2873_2": "na vaṭṭantī”ti?",
  "atk-vin01a:2873_3": "“Na vaṭṭanti, āvuso”ti.",
  "atk-vin01a:2873_4": "Thero kirettha pakkatelakasaṭe viya kukkuccāyati.",
  "atk-vin01a:2873_5": "Tato naṃ uttari pucchiṃsu – “bhante,",
  "atk-vin01a:2873_6": "navanīte dadhiguḷikā vā takkabindu vā hoti,",
  "atk-vin01a:2873_7": "etaṃ vaṭṭatī”ti? “Etampi, āvuso,",
  "atk-vin01a:2873_8": "na vaṭṭatī”ti.",
  "atk-vin01a:2873_9": "Tato naṃ āhaṃsu – “bhante,",
  "atk-vin01a:2873_10": "ekato pacitvā saṃsaṭṭhāni tejavantāni honti,",
  "atk-vin01a:2873_11": "rogaṃ niggaṇhantī”ti?",
  "atk-vin01a:2873_12": "“Sādhāvuso”ti thero sampaṭicchi.",
  "atk-vin01a:2874_0": "Mahāsumatthero panāha –",
  "atk-vin01a:2874_1": "“kappiyamaṃsavasā sāmisaparibhoge vaṭṭati,",
  "atk-vin01a:2874_2": "itarā nirāmisaparibhoge vaṭṭatī”ti.",
  "atk-vin01a:2874_3": "Mahāpadumatthero pana “idaṃ ki”nti paṭikkhipitvā “nanu vātābādhikā bhikkhū pañcamūlakasāvayāguyaṃ acchasūkaratelādīni pakkhipitvā yāguṃ pivanti,",
  "atk-vin01a:2874_4": "sā tejussadattā rogaṃ niggaṇhātī”ti vatvā “vaṭṭatī”ti āha.",
  "atk-vin01a:2875_0": "Madhu nāma makkhikāmadhūti madhukarīhi nāma madhumakkhikāhi khuddakamakkhikāhi bhamaramakkhikāhi ca kataṃ madhu.",
  "atk-vin01a:2875_1": "Taṃ purebhattaṃ paṭiggahitaṃ purebhattaṃ sāmisaparibhogampi vaṭṭati,",
  "atk-vin01a:2875_2": "pacchābhattato paṭṭhāya sattāhaṃ nirāmisaparibhogameva vaṭṭati.",
  "atk-vin01a:2875_3": "Sattāhātikkame sace silesasadisaṃ mahāmadhuṃ khaṇḍaṃ khaṇḍaṃ katvā ṭhapitaṃ,",
  "atk-vin01a:2875_4": "itaraṃ vā nānābhājanesu,",
  "atk-vin01a:2875_5": "vatthugaṇanāya nissaggiyāni.",
  "atk-vin01a:2875_6": "Sace ekameva khaṇḍaṃ,",
  "atk-vin01a:2875_7": "ekabhājane vā itaraṃ ekameva nissaggiyaṃ.",
  "atk-vin01a:2875_8": "Uggahitakaṃ vuttanayeneva veditabbaṃ,",
  "atk-vin01a:2875_9": "arumakkhanādīsu upanetabbaṃ.",
  "atk-vin01a:2875_10": "Madhupaṭalaṃ vā madhusitthakaṃ vā sace madhunā amakkhitaṃ parisuddhaṃ,",
  "atk-vin01a:2875_11": "yāvajīvikaṃ.",
  "atk-vin01a:2875_12": "Madhumakkhitaṃ pana madhugatikameva.",
  "atk-vin01a:2875_13": "Cīrikā nāma sapakkhā dīghamakkhikā,",
  "atk-vin01a:2875_14": "tumbalanāmikā ca aṭṭhipakkhā kāḷamahābhamarā honti,",
  "atk-vin01a:2875_15": "tesaṃ āsayesu niyyāsasadisaṃ madhu hoti,",
  "atk-vin01a:2875_16": "taṃ yāvajīvikaṃ.",
  "atk-vin01a:2876_0": "Phāṇitaṃ nāma ucchumhā nibbattanti ucchurasaṃ upādāya apakkā vā avatthukapakkā vā sabbāpi avatthukā ucchuvikati phāṇitanti veditabbā.",
  "atk-vin01a:2876_1": "Taṃ phāṇitaṃ purebhattaṃ paṭiggahitaṃ purebhattaṃ sāmisampi vaṭṭati,",
  "atk-vin01a:2876_2": "pacchābhattato paṭṭhāya sattāhaṃ nirāmisameva vaṭṭati.",
  "atk-vin01a:2876_3": "Sattāhātikkame vatthugaṇanāya nissaggiyaṃ.",
  "atk-vin01a:2876_4": "Bahū piṇḍā cuṇṇetvā ekabhājane pakkhittā honti ghanasannivesā,",
  "atk-vin01a:2876_5": "ekameva nissaggiyaṃ.",
  "atk-vin01a:2876_6": "Uggahitakaṃ vuttanayeneva veditabbaṃ,",
  "atk-vin01a:2876_7": "gharadhūpanādīsu upanetabbaṃ.",
  "atk-vin01a:2876_8": "Purebhattaṃ paṭiggahitena aparissāvitaucchurasena kataphāṇitaṃ sace anupasampannena kataṃ,",
  "atk-vin01a:2876_9": "sāmisampi vaṭṭati.",
  "atk-vin01a:2876_10": "Sayaṃkataṃ nirāmisameva vaṭṭati.",
  "atk-vin01a:2876_11": "Pacchābhattato paṭṭhāya pana savatthukapaṭiggahitattā anajjhoharaṇīyaṃ,",
  "atk-vin01a:2876_12": "sattāhātikkamepi anāpatti.",
  "atk-vin01a:2876_13": "Pacchābhattaṃ aparissāvitapaṭiggahitena katampi anajjhoharaṇīyameva,",
  "atk-vin01a:2876_14": "sattāhātikkamepi anāpatti.",
  "atk-vin01a:2876_15": "Esa nayo ucchuṃ paṭiggahetvā kataphāṇitepi.",
  "atk-vin01a:2876_16": "Purebhattaṃ pana parissāvitapaṭiggahitakena kataṃ sace anupasampannena kataṃ purebhattaṃ sāmisampi vaṭṭati,",
  "atk-vin01a:2876_17": "pacchābhattato paṭṭhāya sattāhaṃ nirāmisameva.",
  "atk-vin01a:2876_18": "Sayaṃkataṃ purebhattampi nirāmisameva.",
  "atk-vin01a:2876_19": "Pacchābhattaṃ parissāvitapaṭiggahitena kataṃ pana nirāmisameva sattāhaṃ vaṭṭati.",
  "atk-vin01a:2876_20": "Uggahitakakataṃ vuttanayameva.",
  "atk-vin01a:2876_21": "“Jhāmaucchuphāṇitaṃ vā koṭṭitaucchuphāṇitaṃ vā purebhattameva vaṭṭatī”ti mahāaṭṭhakathāyaṃ vuttaṃ.",
  "atk-vin01a:2877_0": "Mahāpaccariyaṃ pana “etaṃ savatthukapakkaṃ vaṭṭati,",
  "atk-vin01a:2877_1": "no vaṭṭatī”ti pucchaṃ katvā “ucchuphāṇitaṃ pacchābhattaṃ novaṭṭanakaṃ nāma natthī”ti vuttaṃ,",
  "atk-vin01a:2877_2": "taṃ yuttaṃ.",
  "atk-vin01a:2877_3": "Sītudakena kataṃ madhukapupphaphāṇitaṃ purebhattaṃ sāmisaṃ vaṭṭati,",
  "atk-vin01a:2877_4": "pacchābhattato paṭṭhāya sattāhaṃ nirāmisameva.",
  "atk-vin01a:2877_5": "Sattāhātikkame vatthugaṇanāya dukkaṭaṃ.",
  "atk-vin01a:2877_6": "Khīraṃ pakkhipitvā kataṃ madhukaphāṇitaṃ yāvakālikaṃ.",
  "atk-vin01a:2877_7": "Khaṇḍasakkharaṃ pana khīrajallikaṃ apanetvā sodhenti,",
  "atk-vin01a:2877_8": "tasmā vaṭṭati.",
  "atk-vin01a:2877_9": "Madhukapupphaṃ pana purebhattaṃ allaṃ vaṭṭati,",
  "atk-vin01a:2877_10": "bhajjitampi vaṭṭati.",
  "atk-vin01a:2877_11": "Bhajjitvā tilādīhi missaṃ vā amissaṃ vā katvā koṭṭitampi vaṭṭati.",
  "atk-vin01a:2877_12": "Yadi pana taṃ gahetvā merayatthāya yojenti,",
  "atk-vin01a:2877_13": "yojitaṃ bījato paṭṭhāya na vaṭṭati. Kadalī- khajjūrī- amba- labuja- panasa-",
  "atk-vin01a:2877_14": "ciñcādīnaṃ sabbesaṃ yāvakālikaphalānaṃ phāṇitaṃ yāvakālikameva.",
  "atk-vin01a:2877_15": "Maricapakkehi phāṇitaṃ karonti,",
  "atk-vin01a:2877_16": "taṃ yāvajīvikaṃ.",
  "atk-vin01a:2878_0": "Tāni paṭiggahetvāti sacepi sabbānipi paṭiggahetvā eka ghaṭe avinibbhogāni katvā nikkhipati,",
  "atk-vin01a:2878_1": "sattāhātikkame ekameva nissaggiyaṃ.",
  "atk-vin01a:2878_2": "Vinibhuttesu pañca nissaggiyāni.",
  "atk-vin01a:2878_3": "Sattāhaṃ pana anatikkāmetvā gilānenapi agilānenapi vuttanayeneva yathāsukhaṃ paribhuñjitabbaṃ.",
  "atk-vin01a:2878_4": "Sattavidhañhi odissaṃ nāma –",
  "atk-vin01a:2878_5": "byādhiodissaṃ,",
  "atk-vin01a:2878_6": "puggalodissaṃ,",
  "atk-vin01a:2878_7": "kālodissaṃ,",
  "atk-vin01a:2878_8": "samayodissaṃ,",
  "atk-vin01a:2878_9": "desodissaṃ,",
  "atk-vin01a:2878_10": "vasodissaṃ,",
  "atk-vin01a:2878_11": "bhesajjodissanti.",
  "atk-vin01a:2879_0": "Tattha byādhiodissaṃ nāma –",
  "atk-vin01a:2879_1": "“anujānāmi,",
  "atk-vin01a:2879_2": "bhikkhave,",
  "atk-vin01a:2879_3": "amanussikābādhe āmakamaṃsaṃ āmakalohita”nti evaṃ byādhiṃ uddissa anuññātaṃ,",
  "atk-vin01a:2879_4": "taṃ teneva ābādhena ābādhikassa vaṭṭati,",
  "atk-vin01a:2879_5": "na aññassa.",
  "atk-vin01a:2879_6": "Tañca kho kālepi vikālepi kappiyampi akappiyampi vaṭṭatiyeva.",
  "atk-vin01a:2880_0": "Puggalodissaṃ nāma –",
  "atk-vin01a:2880_1": "“anujānāmi,",
  "atk-vin01a:2880_2": "bhikkhave,",
  "atk-vin01a:2880_3": "romanthakassa romanthanaṃ. Na ca,",
  "atk-vin01a:2880_4": "bhikkhave,",
  "atk-vin01a:2880_5": "bahimukhadvāraṃ nīharitvā ajjhoharitabba”nti evaṃ puggalaṃ uddissa anuññātaṃ,",
  "atk-vin01a:2880_6": "taṃ tasseva vaṭṭati,",
  "atk-vin01a:2880_7": "na aññassa.",
  "atk-vin01a:2881_0": "Kālodissaṃ nāma –",
  "atk-vin01a:2881_1": "“anujānāmi,",
  "atk-vin01a:2881_2": "bhikkhave,",
  "atk-vin01a:2881_3": "cattāri mahāvikaṭāni dātuṃ – gūthaṃ, muttaṃ, chārikaṃ,",
  "atk-vin01a:2881_4": "mattika”nti evaṃ ahinā daṭṭhakālaṃ uddissa anuññātaṃ,",
  "atk-vin01a:2881_5": "taṃ tasmiṃyeva kāle appaṭiggahitakampi vaṭṭati,",
  "atk-vin01a:2881_6": "na aññasmiṃ.",
  "atk-vin01a:2882_0": "Samayodissaṃ nāma –",
  "atk-vin01a:2882_1": "“gaṇabhojane aññatra samayā”tiādinā nayena taṃ taṃ samayaṃ uddissa anuññātā anāpattiyo,",
  "atk-vin01a:2882_2": "tā tasmiṃ tasmiṃyeva samaye anāpattiyo honti,",
  "atk-vin01a:2882_3": "na aññadā.",
  "atk-vin01a:2883_0": "Desodissaṃ nāma –",
  "atk-vin01a:2883_1": "“anujānāmi,",
  "atk-vin01a:2883_2": "bhikkhave,",
  "atk-vin01a:2883_3": "evarūpesu paccantimesu janapadesu vinayadharapañcamena gaṇena upasampada”nti evaṃ paccantadese uddissa anuññātāni upasampadādīni,",
  "atk-vin01a:2883_4": "tāni tattheva vaṭṭanti,",
  "atk-vin01a:2883_5": "na majjhimadese.",
  "atk-vin01a:2884_0": "Vasodissaṃ nāma –",
  "atk-vin01a:2884_1": "“anujānāmi,",
  "atk-vin01a:2884_2": "bhikkhave,",
  "atk-vin01a:2884_3": "vasāni bhesajjānī”ti evaṃ vasānāmena anuññātaṃ,",
  "atk-vin01a:2884_4": "taṃ ṭhapetvā manussavasaṃ sabbesaṃ kappiyākappiyavasānaṃ telaṃ taṃtadatthikānaṃ telaparibhogena paribhuñjituṃ vaṭṭati.",
  "atk-vin01a:2885_0": "Bhesajjodissaṃ nāma –",
  "atk-vin01a:2885_1": "“anujānāmi,",
  "atk-vin01a:2885_2": "bhikkhave,",
  "atk-vin01a:2885_3": "pañca bhesajjānī”ti evaṃ bhesajjanāmena anuññātāni āhāratthaṃ pharituṃ samatthāni sappinavanītatelamadhuphāṇitanti.",
  "atk-vin01a:2885_4": "Tāni paṭiggahetvā tadahupurebhattaṃ yathāsukhaṃ pacchābhattato paṭṭhāya sati paccaye vuttanayeneva sattāhaṃ paribhuñjitabbāni.",
  "atk-vin01a:2886_0": "624.",
  "atk-vin01a:2886_1": "Sattāhātikkante atikkantasaññī nissaggiyaṃ pācittiyanti sacepi sāsapamattaṃ hoti sakiṃ vā aṅguliyā gahetvā jivhāya sāyanamattaṃ nissajjitabbameva,",
  "atk-vin01a:2886_2": "pācittiyañca desetabbaṃ.",
  "atk-vin01a:2887_0": "Na kāyikena paribhogena paribhuñjitabbanti kāyo vā kāye aru vā na makkhetabbaṃ.",
  "atk-vin01a:2887_1": "Tehi makkhitāni kāsāvakattarayaṭṭhiupāhanapādakathalikamañcapīṭhādīnipi aparibhogāni.",
  "atk-vin01a:2887_2": "“Dvāravātapānakavāṭesupi hatthena gahaṇaṭṭhānaṃ na makkhetabba”nti mahāpaccariyaṃ vuttaṃ.",
  "atk-vin01a:2887_3": "“Kasāve pana pakkhipitvā dvāravātapānakavāṭāni makkhetabbānī”ti mahāaṭṭhakathāyaṃ vuttaṃ.",
  "atk-vin01a:2888_0": "Anāpatti antosattāhaṃ adhiṭṭhetīti sattāhabbhantare sappiñca telañca vasañca muddhanitelaṃ vā abbhañjanaṃ",
  "atk-vin01a:2888_1": "vā madhuṃ arumakkhanaṃ phāṇitaṃ gharadhūpanaṃ adhiṭṭheti, anāpatti.",
  "atk-vin01a:2888_2": "Sace adhiṭṭhitatelaṃ anadhiṭṭhitatelabhājane ākiritukāmo hoti,",
  "atk-vin01a:2888_3": "bhājane ce sukhumaṃ chiddaṃ paviṭṭhaṃ paviṭṭhaṃ telaṃ purāṇatelena ajjhottharīyati,",
  "atk-vin01a:2888_4": "puna adhiṭṭhātabbaṃ.",
  "atk-vin01a:2888_5": "Atha mahāmukhaṃ hoti,",
  "atk-vin01a:2888_6": "sahasāva bahutelaṃ pavisitvā purāṇatelaṃ ajjhottharati,",
  "atk-vin01a:2888_7": "puna adhiṭṭhānakiccaṃ natthi.",
  "atk-vin01a:2888_8": "Adhiṭṭhitagatikameva hi taṃ hoti,",
  "atk-vin01a:2888_9": "etena nayena adhiṭṭhitatelabhājane anadhiṭṭhitatelākiraṇampi veditabbaṃ.",
  "atk-vin01a:2889_0": "625.",
  "atk-vin01a:2889_1": "Vissajjetīti ettha sace dvinnaṃ santakaṃ ekena paṭiggahitaṃ avibhattaṃ hoti,",
  "atk-vin01a:2889_2": "sattāhātikkame dvinnampi anāpatti,",
  "atk-vin01a:2889_3": "paribhuñjituṃ pana na vaṭṭati.",
  "atk-vin01a:2889_4": "Sace yena paṭiggahitaṃ,",
  "atk-vin01a:2889_5": "so itaraṃ bhaṇati – “āvuso,",
  "atk-vin01a:2889_6": "imaṃ telaṃ sattāhamattaṃ paribhuñja tva”nti.",
  "atk-vin01a:2889_7": "So ca paribhogaṃ na karoti,",
  "atk-vin01a:2889_8": "kassa āpatti?",
  "atk-vin01a:2889_9": "Na kassacipi āpatti. Kasmā?",
  "atk-vin01a:2889_10": "Yena paṭiggahitaṃ tena vissajjitattā,",
  "atk-vin01a:2889_11": "itarassa appaṭiggahitattā.",
  "atk-vin01a:2890_0": "Vinassatīti aparibhogaṃ hoti.",
  "atk-vin01a:2890_1": "Cattenātiādīsu yena cittena bhesajjaṃ cattañca vantañca muttañca hoti,",
  "atk-vin01a:2890_2": "taṃ cittaṃ cattaṃ vantaṃ muttanti vuccati.",
  "atk-vin01a:2890_3": "Tena cittena puggalo anapekkhoti vuccatti,",
  "atk-vin01a:2890_4": "evaṃ anapekkho sāmaṇerassa datvāti attho.",
  "atk-vin01a:2890_5": "Idaṃ kasmā vuttaṃ?",
  "atk-vin01a:2890_6": "“Evaṃ antosattāhe datvā pacchā labhitvā paribhuñjantassa anāpattidassanattha”nti mahāsumatthero āha.",
  "atk-vin01a:2890_7": "Mahāpadumatthero panāha –",
  "atk-vin01a:2890_8": "“nayidaṃ yācitabbaṃ,",
  "atk-vin01a:2890_9": "antosattāhe dinnassa hi puna paribhoge āpattiyeva natthi.",
  "atk-vin01a:2890_10": "Sattāhātikkantassa pana paribhoge anāpattidassanatthamidaṃ vutta”nti.",
  "atk-vin01a:2890_11": "Tasmā evaṃ dinnaṃ bhesajjaṃ sace sāmaṇero abhisaṅkharitvā vā anabhisaṅkharitvā vā tassa bhikkhuno natthukammatthaṃ dadeyya,",
  "atk-vin01a:2890_12": "gahetvā natthukammaṃ kātabbaṃ.",
  "atk-vin01a:2890_13": "Sace bālo hoti,",
  "atk-vin01a:2890_14": "dātuṃ na jānāti,",
  "atk-vin01a:2890_15": "aññena bhikkhunā vattabbo –",
  "atk-vin01a:2890_16": "“atthi te, sāmaṇera,",
  "atk-vin01a:2890_17": "tela”nti “āma, bhante, atthī”ti. “Āhara,",
  "atk-vin01a:2890_18": "therassa bhesajjaṃ karissāmā”ti.",
  "atk-vin01a:2890_19": "Evampi vaṭṭati.",
  "atk-vin01a:2890_20": "Sesaṃ uttānatthameva.",
  "atk-vin01a:2891_0": "Kathinasamuṭṭhānaṃ, akiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ,",
  "atk-vin01a:2892_0": "Ticittaṃ, tivedananti.",
  "atk-vin01a:2893_0": "Bhesajjasikkhāpadavaṇṇanā niṭṭhitā.",
  "atk-vin01a:2894_0": "4. Vassikasāṭikasikkhāpadavaṇṇanā",
  "atk-vin01a:2895_0": "626.",
  "atk-vin01a:2895_1": "Tena samayenāti vassikasāṭikasikkhāpadaṃ.",
  "atk-vin01a:2895_2": "Tattha vassikasāṭikā anuññātāti cīvarakkhandhake visākhāvatthusmiṃ anuññātā.",
  "atk-vin01a:2895_3": "Paṭikaccevāti pureyeva.",
  "atk-vin01a:2896_0": "627.",
  "atk-vin01a:2896_1": "Māso seso gimhānanti catunnaṃ gimhamāsānaṃ eko pacchimamāso seso.",
  "atk-vin01a:2896_2": "Katvāti sibbanarajanakappapariyosānena niṭṭhapetvā.",
  "atk-vin01a:2896_3": "Karontena ca ekameva katvā samaye adhiṭṭhātabbaṃ,",
  "atk-vin01a:2896_4": "dve adhiṭṭhātuṃ na vaṭṭanti.",
  "atk-vin01a:2897_0": "Atirekamāse sese gimhāneti gimhānanāmake atirekamāse sese.",
  "atk-vin01a:2898_0": "Atirekaddhamāse sese gimhāne katvā nivāsetīti ettha pana ṭhatvā vassikasāṭikāya pariyesanakkhettaṃ karaṇakkhettaṃ",
  "atk-vin01a:2898_1": "nivāsanakkhettaṃ adhiṭṭhānakkhettanti catubbidhaṃ khettaṃ,",
  "atk-vin01a:2898_2": "kucchisamayo piṭṭhisamayoti duvidho samayo,",
  "atk-vin01a:2898_3": "piṭṭhisamayacatukkaṃ kucchisamayacatukkanti dve catukkāni ca veditabbāni.",
  "atk-vin01a:2899_0": "Tattha jeṭṭhamūlapuṇṇamāsiyā pacchimapāṭipadadivasato paṭṭhāya yāva kāḷapakkhuposathā,",
  "atk-vin01a:2899_1": "ayameko addhamāso pariyesanakkhettañceva karaṇakkhettañca.",
  "atk-vin01a:2899_2": "Etasmiñhi antare vassikasāṭikaṃ aladdhaṃ pariyesituṃ laddhaṃ kātuñca vaṭṭati,",
  "atk-vin01a:2899_3": "nivāsetuṃ adhiṭṭhātuñca na vaṭṭati.",
  "atk-vin01a:2899_4": "Kāḷapakkhuposathassa pacchimapāṭipadadivasato paṭṭhāya yāva āsāḷhīpuṇṇamā,",
  "atk-vin01a:2899_5": "ayameko addhamāso pariyesanakaraṇanivāsanānaṃ tiṇṇampi khettaṃ.",
  "atk-vin01a:2899_6": "Etasmiñhi antare pariyesituṃ kātuṃ nivāsetuñca vaṭṭati,",
  "atk-vin01a:2899_7": "adhiṭṭhātuṃyeva na vaṭṭati.",
  "atk-vin01a:2899_8": "Āsāḷhīpuṇṇamāsiyā pacchimapāṭipadadivasato paṭṭhāya yāva kattikapuṇṇamā,",
  "atk-vin01a:2899_9": "ime cattāro māsā pariyesanakaraṇanivāsanādhiṭṭhānānaṃ catunnaṃ khettaṃ.",
  "atk-vin01a:2899_10": "Etasmiñhi antare aladdhaṃ pariyesituṃ laddhaṃ kātuṃ nivāsetuṃ adhiṭṭhātuñca vaṭṭati.",
  "atk-vin01a:2899_11": "Idaṃ tāva catubbidhaṃ khettaṃ veditabbaṃ.",
  "atk-vin01a:2900_0": "Kattikapuṇṇamāsiyā pana pacchimapāṭipadadivasato paṭṭhāya yāva jeṭṭhamūlapuṇṇamā,",
  "atk-vin01a:2900_1": "ime satta māsā piṭṭhisamayo nāma.",
  "atk-vin01a:2900_2": "Etasmiñhi antare “kālo vassikasāṭikāyā”tiādinā nayena satuppādaṃ katvā aññātakaappavāritaṭṭhānato vassikasāṭikacīvaraṃ",
  "atk-vin01a:2900_3": "nipphādentassa iminā sikkhāpadena nissaggiyaṃ pācittiyaṃ.",
  "atk-vin01a:2900_4": "“Detha me vassikasāṭikacīvara”ntiādinā nayena viññattiṃ katvā nipphādentassa aññātakaviññattisikkhāpadena nissaggiyaṃ pācittiyaṃ.",
  "atk-vin01a:2900_5": "Vuttanayeneva satuppādaṃ katvā ñātakapavāritaṭṭhānato nipphādentassa imināva sikkhāpadena nissaggiyaṃ pācittiyaṃ.",
  "atk-vin01a:2900_6": "Viññattiṃ katvā nipphādentassa aññātakaviññattisikkhāpadena anāpatti.",
  "atk-vin01a:2900_7": "Vuttañhetaṃ parivāre –",
  "atk-vin01a:2901_0": "“Mātaraṃ cīvaraṃ yāce, no ca saṅghe pariṇataṃ;",
  "atk-vin01a:2902_0": "Kenassa hoti āpatti, anāpatti ca ñātake;",
  "atk-vin01a:2903_0": "Pañhā mesā kusalehi cintitā”ti. ;",
  "atk-vin01a:2904_0": "Ayañhi pañho imamatthaṃ sandhāya vuttoti. Evaṃ piṭṭhisamayacatukkaṃ veditabbaṃ.",
  "atk-vin01a:2905_0": "Jeṭṭhamūlapuṇṇamāsiyā pana pacchimapāṭipadadivasato paṭṭhāya yāva kattikapuṇṇamā,",
  "atk-vin01a:2905_1": "ime pañca māsā kucchisamayo nāma.",
  "atk-vin01a:2905_2": "Etasmiñhi antare vuttanayena satuppādaṃ katvā aññātakaappavāritaṭṭhānato vassikasāṭikacīvaraṃ nipphādentassa vattabhede dukkaṭaṃ.",
  "atk-vin01a:2905_3": "Ye manussā pubbepi vassikasāṭikacīvaraṃ denti,",
  "atk-vin01a:2905_4": "ime pana sacepi attano aññātakaappavāritā honti,",
  "atk-vin01a:2905_5": "vattabhedo natthi,",
  "atk-vin01a:2905_6": "tesu satuppādakaraṇassa anuññātattā.",
  "atk-vin01a:2905_7": "Viññatiṃ katvā nipphādentassa aññātakaviññattisikkhāpadena nissaggiyaṃ pācittiyaṃ.",
  "atk-vin01a:2905_8": "Idaṃ pana pakatiyā vassikasāṭikadāyakesupi hotiyeva.",
  "atk-vin01a:2905_9": "Vuttanayeneva satuppādaṃ katvā ñātakapavāritaṭṭhānato nipphādentassa iminā sikkhāpadena anāpatti.",
  "atk-vin01a:2905_10": "Viññattiṃ katvā nipphādentassa aññātakaviññattisikkhāpadena anāpatti.",
  "atk-vin01a:2905_11": "“Na vattabbā detha me”ti idañhi pariyesanakāle aññātakaappavāriteyeva sandhāya vuttaṃ.",
  "atk-vin01a:2905_12": "Evaṃ kucchisamayacatukkaṃ veditabbaṃ.",
  "atk-vin01a:2906_0": "Naggo kāyaṃ ovassāpeti,",
  "atk-vin01a:2906_1": "āpatti dukkaṭassāti ettha udakaphusitagaṇanāya akatvā nhānapariyosānavasena payoge payoge dukkaṭena kāretabbo.",
  "atk-vin01a:2906_2": "So ca kho vivaṭaṅgaṇe ākāsato patitaudakeneva nhāyanto.",
  "atk-vin01a:2906_3": "Nhānakoṭṭhakavāpiādīsu ghaṭehi āsittaudakena vā nhāyantassa anāpatti.",
  "atk-vin01a:2907_0": "Vassaṃ ukkaḍḍhiyatīti ettha sace katapariyesitāya vassikasāṭikāya gimhānaṃ pacchima māsaṃ khepetvā puna",
  "atk-vin01a:2907_1": "vassānassa paṭhamamāsaṃ ukkaḍḍhitvā gimhānaṃ pacchimamāsameva karonti,",
  "atk-vin01a:2907_2": "vassikasāṭikā dhovitvā nikkhipitabbā.",
  "atk-vin01a:2907_3": "Anadhiṭṭhitā avikappitā dve māse parihāraṃ labhati,",
  "atk-vin01a:2907_4": "vassūpanāyikadivase adhiṭṭhātabbā.",
  "atk-vin01a:2907_5": "Sace satisammosena vā appahonakabhāvena vā akatā hoti,",
  "atk-vin01a:2907_6": "te ca dve māse vassānassa ca cātumāsanti cha māse parihāraṃ labhati.",
  "atk-vin01a:2907_7": "Sace pana kattikamāse kathinaṃ attharīyati,",
  "atk-vin01a:2907_8": "aparepi cattāro māse labhati,",
  "atk-vin01a:2907_9": "evaṃ dasa māsā honti.",
  "atk-vin01a:2907_10": "Tato parampi satiyā paccāsāya mūlacīvaraṃ katvā ṭhapentassa ekamāsanti evaṃ ekādasa māse parihāraṃ labhati.",
  "atk-vin01a:2907_11": "Sace pana ekāhadvīhādivasena yāva dasāhānāgatāya vassūpanāyikāya antovasse vā laddhā ceva niṭṭhitā ca,",
  "atk-vin01a:2907_12": "kadā adhiṭṭhātabbāti etaṃ aṭṭhakathāsu na vicāritaṃ.",
  "atk-vin01a:2907_13": "Laddhadivasato paṭṭhāya antodasāhe niṭṭhitā pana tasmiṃyeva antodasāhe adhiṭṭhātabbā.",
  "atk-vin01a:2907_14": "Dasāhātikkame niṭṭhitā tadaheva adhiṭṭhātabbā.",
  "atk-vin01a:2907_15": "Dasāhe appahonte cīvarakālaṃ nātikkametabbāti ayaṃ no attanomati. Kasmā?",
  "atk-vin01a:2907_16": "“Anujānāmi,",
  "atk-vin01a:2907_17": "bhikkhave,",
  "atk-vin01a:2907_18": "ticīvaraṃ adhiṭṭhātuṃ na vikappetuṃ;",
  "atk-vin01a:2907_19": "vassikasāṭikaṃ vassānaṃ cātumāsaṃ adhiṭṭhātuṃ,",
  "atk-vin01a:2907_20": "tato paraṃ vikappetu”nti hi vuttaṃ.",
  "atk-vin01a:2907_21": "Tasmā vassūpanāyikato pubbe dasāhātikkamepi anāpatti.",
  "atk-vin01a:2907_22": "“Dasāhaparamaṃ atirekacīvaraṃ dhāretabba”nti ca vuttaṃ.",
  "atk-vin01a:2907_23": "Tasmā ekāhadvīhādivasena yāva dasāhānāgatāya vassūpanāyikāya antovasse vā laddhā ceva niṭṭhitā ca vuttanayeneva",
  "atk-vin01a:2907_24": "antodasāhe vā tadahu vā adhiṭṭhātabbā,",
  "atk-vin01a:2907_25": "dasāhe appahonte cīvarakālaṃ nātikkametabbā.",
  "atk-vin01a:2908_0": "Tattha siyā “vassānaṃ cātumāsaṃ adhiṭṭhātu”nti vacanato “cātumāsabbhantare yadā vā tadā vā adhiṭṭhātuṃ vaṭṭatī”ti.",
  "atk-vin01a:2908_1": "Yadi evaṃ,",
  "atk-vin01a:2908_2": "“kaṇḍuppaṭicchādiṃ yāva ābādhā adhiṭṭhātu”nti vuttaṃ sāpi,",
  "atk-vin01a:2908_3": "ca dasāhaṃ atikkāmetabbā siyā.",
  "atk-vin01a:2908_4": "Evañca sati “dasāhaparamaṃ atirekacīvaraṃ dhāretabba”nti idaṃ virujjhati.",
  "atk-vin01a:2908_5": "Tasmā yathāvuttameva gahetabbaṃ,",
  "atk-vin01a:2908_6": "aññaṃ vā acalaṃ kāraṇaṃ labhitvā chaḍḍetabbaṃ.",
  "atk-vin01a:2908_7": "Apica kurundiyampi nissaggiyāvasāne vuttaṃ –",
  "atk-vin01a:2908_8": "“kadā adhiṭṭhātabbā?",
  "atk-vin01a:2908_9": "Laddhadivasato paṭṭhāya antodasāhe niṭṭhitā pana tasmiṃyeva antodasāhe adhiṭṭhātabbā.",
  "atk-vin01a:2908_10": "Yadi nappahoti yāva kattikapuṇṇamā parihāraṃ labhatī”ti.",
  "atk-vin01a:2909_0": "630.",
  "atk-vin01a:2909_1": "Acchinnacīvarassāti etaṃ vassikasāṭikameva sandhāya vuttaṃ.",
  "atk-vin01a:2909_2": "Tesañhi naggānaṃ kāyovassāpane anāpatti.",
  "atk-vin01a:2909_3": "Ettha ca mahagghavassikasāṭikaṃ nivāsetvā nhāyantassa corupaddavo āpadā nāma.",
  "atk-vin01a:2909_4": "Sesamettha uttānameva.",
  "atk-vin01a:2910_0": "Chasamuṭṭhānaṃ, kiriyaṃ,",
  "atk-vin01a:2910_1": "nosaññāvimokkhaṃ,",
  "atk-vin01a:2910_2": "acittakaṃ,",
  "atk-vin01a:2910_3": "paṇṇattivajjaṃ,",
  "atk-vin01a:2910_4": "kāyakammavacīkammaṃ, ticittaṃ,",
  "atk-vin01a:2910_5": "tivedananti.",
  "atk-vin01a:2911_0": "Vassikasāṭikasikkhāpadavaṇṇanā niṭṭhitā.",
  "atk-vin01a:2912_0": "5. Cīvaraacchindanasikkhāpadavaṇṇanā",
  "atk-vin01a:2913_0": "631.",
  "atk-vin01a:2913_1": "Tena samayenāti cīvaraacchindanasikkhāpadaṃ.",
  "atk-vin01a:2913_2": "Tattha yampi tyāhanti yampi te ahaṃ.",
  "atk-vin01a:2913_3": "So kira “mama pattacīvaraupāhanapaccattharaṇāni vahanto mayā saddhiṃ cārikaṃ pakkamissatī”ti adāsi.",
  "atk-vin01a:2913_4": "Tenevamāha.",
  "atk-vin01a:2913_5": "Acchindīti balakkārena aggahesi,",
  "atk-vin01a:2913_6": "sakasaññāya gahitattā panassa pārājikaṃ natthi,",
  "atk-vin01a:2913_7": "kilametvā gahitattā āpatti paññattā.",
  "atk-vin01a:2914_0": "633.",
  "atk-vin01a:2914_1": "Sayaṃ acchindati nissaggiyaṃ pācittiyanti ekaṃ cīvaraṃ ekābaddhāni ca bahūni acchindato ekā āpatti.",
  "atk-vin01a:2914_2": "Ekato abaddhāni visuṃ visuṃ ṭhitāni ca bahūni acchindato “saṅghāṭiṃ āhara,",
  "atk-vin01a:2914_3": "uttarāsaṅgaṃ āharā”ti evaṃ āharāpayato ca vatthugaṇanāya āpattiyo.",
  "atk-vin01a:2914_4": "“Mayā dinnāni sabbāni āharā”ti vadatopi ekavacaneneva sambahulā āpattiyo.",
  "atk-vin01a:2915_0": "Aññaṃ āṇāpeti āpatti dukkaṭassāti “cīvaraṃ gaṇhā”ti āṇāpeti,",
  "atk-vin01a:2915_1": "ekaṃ dukkaṭaṃ.",
  "atk-vin01a:2915_2": "Āṇatto bahūni gaṇhāti,",
  "atk-vin01a:2915_3": "ekaṃ pācittiyaṃ “saṅghāṭiṃ gaṇha,",
  "atk-vin01a:2915_4": "uttarāsaṅgaṃ gaṇhā”ti vadato vācāya vācāya dukkaṭaṃ.",
  "atk-vin01a:2915_5": "“Mayā dinnāni sabbāni gaṇhā”ti vadato ekavācāya sambahulā āpattiyo.",
  "atk-vin01a:2916_0": "634.",
  "atk-vin01a:2916_1": "Aññaṃ parikkhāranti vikappanupagapacchimacīvaraṃ ṭhapetvā yaṃ kiñci antamaso sūcimpi.",
  "atk-vin01a:2916_2": "Veṭhetvā ṭhapitasūcīsupi vatthugaṇanāya dukkaṭāni.",
  "atk-vin01a:2916_3": "Sithilaveṭhitāsu evaṃ.",
  "atk-vin01a:2916_4": "Gāḷhaṃ katvā baddhāsu pana ekameva dukkaṭanti mahāpaccariyaṃ vuttaṃ.",
  "atk-vin01a:2916_5": "Sūcighare pakkhittāsupi eseva nayo.",
  "atk-vin01a:2916_6": "Thavikāya pakkhipitvā sithilabaddha gāḷhabaddhesu tikaṭukādīsu bhesajjesupi eseva nayo.",
  "atk-vin01a:2917_0": "635.",
  "atk-vin01a:2917_1": "So vā detīti “bhante,",
  "atk-vin01a:2917_2": "tumhākaṃyeva idaṃ sāruppa”nti evaṃ vā deti,",
  "atk-vin01a:2917_3": "atha vā pana “āvuso,",
  "atk-vin01a:2917_4": "mayaṃ tuyhaṃ ‘vattapaṭipattiṃ karissati,",
  "atk-vin01a:2917_5": "amhākaṃ santike upajjhaṃ gaṇhissati,",
  "atk-vin01a:2917_6": "dhammaṃ pariyāpuṇissatī’ti cīvaraṃ adamha,",
  "atk-vin01a:2917_7": "so dāni tvaṃ na vattaṃ karosi,",
  "atk-vin01a:2917_8": "na upajjhaṃ gaṇhāsi,",
  "atk-vin01a:2917_9": "na dhammaṃ pariyāpuṇāsī”ti evamādīni vutto “bhante,",
  "atk-vin01a:2917_10": "cīvaratthāya maññe bhaṇatha,",
  "atk-vin01a:2917_11": "idaṃ vo cīvara”nti deti,",
  "atk-vin01a:2917_12": "evampi so vā deti.",
  "atk-vin01a:2917_13": "Disāpakkantaṃ vā pana daharaṃ “nivattetha na”nti bhaṇati,",
  "atk-vin01a:2917_14": "so na nivattati.",
  "atk-vin01a:2917_15": "Cīvaraṃ gahetvā rundhathāti,",
  "atk-vin01a:2917_16": "evaṃ ce nivattati, sādhu.",
  "atk-vin01a:2917_17": "Sace “pattacīvaratthāya maññe tumhe bhaṇatha,",
  "atk-vin01a:2917_18": "gaṇhatha na”nti deti.",
  "atk-vin01a:2917_19": "Evampi so vā deti,",
  "atk-vin01a:2917_20": "vibbhantaṃ vā disvā “mayaṃ tuyhaṃ ‘vattaṃ karissatī’ti pattacīvaraṃ adamha,",
  "atk-vin01a:2917_21": "so dāni tvaṃ vibbhamitvā carasī”ti vadati.",
  "atk-vin01a:2917_22": "Itaro “gaṇhatha tumhākaṃ pattacīvara”nti deti,",
  "atk-vin01a:2917_23": "evampi so vā deti.",
  "atk-vin01a:2917_24": "“Mama santike upajjhaṃ gaṇhantasseva demi,",
  "atk-vin01a:2917_25": "aññattha gaṇhantassa na demi.",
  "atk-vin01a:2917_26": "Vattaṃ karontasseva demi,",
  "atk-vin01a:2917_27": "akarontassa na demi,",
  "atk-vin01a:2917_28": "dhammaṃ pariyāpuṇantasseva demi,",
  "atk-vin01a:2917_29": "apariyāpuṇantassa na demi,",
  "atk-vin01a:2917_30": "avibbhamantasseva demi,",
  "atk-vin01a:2917_31": "vibbhamantassa na demī”ti evaṃ pana dātuṃ na vaṭṭati,",
  "atk-vin01a:2917_32": "dadato dukkaṭaṃ.",
  "atk-vin01a:2917_33": "Āharāpetuṃ pana vaṭṭati.",
  "atk-vin01a:2917_34": "Cajitvā dinnaṃ acchinditvā gaṇhanto bhaṇḍagghena kāretabbo.",
  "atk-vin01a:2917_35": "Sesamettha uttānamevāti.",
  "atk-vin01a:2918_0": "Tisamuṭṭhānaṃ –",
  "atk-vin01a:2918_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin01a:2918_2": "saññāvimokkhaṃ,",
  "atk-vin01a:2918_3": "sacittakaṃ,",
  "atk-vin01a:2918_4": "lokavajjaṃ,",
  "atk-vin01a:2918_5": "kāyakammavacīkammaṃ,",
  "atk-vin01a:2918_6": "akusalacittaṃ,",
  "atk-vin01a:2918_7": "dukkhavedananti.",
  "atk-vin01a:2919_0": "Cīvaraacchindanasikkhāpadavaṇṇanā niṭṭhitā.",
  "atk-vin01a:2920_0": "6. Suttaviññattisikkhāpadavaṇṇanā",
  "atk-vin01a:2921_0": "636.",
  "atk-vin01a:2921_1": "Tena samayenāti suttaviññattisikkhāpadaṃ.",
  "atk-vin01a:2921_2": "Tattha khomanti khomavākehi katasuttaṃ.",
  "atk-vin01a:2921_3": "Kappāsikanti kappāsato nibbattaṃ.",
  "atk-vin01a:2921_4": "Koseyyanti kosiyaṃsūhi kantitvā katasuttaṃ.",
  "atk-vin01a:2921_5": "Kambalanti eḷakalomasuttaṃ.",
  "atk-vin01a:2921_6": "Sāṇanti sāṇavākasuttaṃ.",
  "atk-vin01a:2921_7": "Bhaṅganti pāṭekkaṃ vākasuttamevāti eke.",
  "atk-vin01a:2921_8": "Etehi pañcahi missetvā katasuttaṃ pana “bhaṅga”nti veditabbaṃ.",
  "atk-vin01a:2922_0": "Vāyāpeti payoge payoge dukkaṭanti sace tantavāyassa turivemādīni natthi,",
  "atk-vin01a:2922_1": "tāni “araññato āharissāmī”ti vāsiṃ vā pharasuṃ vā niseti,",
  "atk-vin01a:2922_2": "tato paṭṭhāya yaṃ yaṃ upakaraṇatthāya vā cīvaravāyanatthāya vā karoti,",
  "atk-vin01a:2922_3": "sabbattha tantavāyassa payoge payoge bhikkhussa dukkaṭaṃ.",
  "atk-vin01a:2922_4": "Dīghato vidatthimatte tiriyañca hatthamatte vīte nissaggiyaṃ pācittiyaṃ.",
  "atk-vin01a:2922_5": "Mahāpaccariyaṃ pana “yāva pariyosānaṃ vāyāpentassa phalake phalake nissaggiyaṃ pācittiya”nti vuttaṃ.",
  "atk-vin01a:2922_6": "Tampi idameva pamāṇaṃ sandhāya vuttanti veditabbaṃ.",
  "atk-vin01a:2922_7": "Vikappanupagapacchimañhi cīvarasaṅkhyaṃ gacchatīti.",
  "atk-vin01a:2923_0": "Apicettha evaṃ vinicchayo veditabbo –",
  "atk-vin01a:2923_1": "suttaṃ tāva sāmaṃ viññāpitaṃ akappiyaṃ,",
  "atk-vin01a:2923_2": "sesaṃ ñātakādivasena uppannaṃ kappiyaṃ.",
  "atk-vin01a:2923_3": "Tantavāyopi aññātakaappavārito viññattiyā laddho akappiyo,",
  "atk-vin01a:2923_4": "seso kappiyo.",
  "atk-vin01a:2923_5": "Tattha akappiyasuttaṃ akappiyatantavāyena vāyāpentassa pubbe vuttanayena nissaggiyaṃ.",
  "atk-vin01a:2923_6": "Teneva pana kappiyasuttaṃ vāyāpentassa yathā pubbe nissaggiyaṃ,",
  "atk-vin01a:2923_7": "evaṃ dukkaṭaṃ.",
  "atk-vin01a:2923_8": "Teneva kappiyaṃ akappiyañca suttaṃ vāyāpentassa yadi pacchimacīvarappamāṇena eko paricchedo suddhakappiyasuttamayo,",
  "atk-vin01a:2923_9": "eko akappiyasuttamayoti evaṃ kedārabaddhaṃ viya cīvaraṃ hoti,",
  "atk-vin01a:2923_10": "akappiyasuttamaye paricchede pācittiyaṃ,",
  "atk-vin01a:2923_11": "itarasmiṃ tatheva dukkaṭaṃ.",
  "atk-vin01a:2923_12": "Yadi tato ūnaparicchedā honti,",
  "atk-vin01a:2923_13": "antamaso acchimaṇḍalappamāṇāpi,",
  "atk-vin01a:2923_14": "sabbaparicchedesu paricchedagaṇanāya dukkaṭaṃ.",
  "atk-vin01a:2923_15": "Atha ekantarikena vā suttena dīghato vā kappiyaṃ tiriyaṃ akappiyaṃ katvā vītaṃ hoti,",
  "atk-vin01a:2923_16": "phalake phalake dukkaṭaṃ.",
  "atk-vin01a:2923_17": "Kappiyatantavāyenapi akappiyasuttaṃ vāyāpentassa yathā pubbe nissaggiyaṃ,",
  "atk-vin01a:2923_18": "evaṃ dukkaṭaṃ.",
  "atk-vin01a:2923_19": "Teneva kappiyañca akappiyañca suttaṃ vāyāpentassa sace pacchimacīvarappamāṇā ūnakā vā akappiyasuttaparicchedā honti,",
  "atk-vin01a:2923_20": "tesu paricchedagaṇanāya dukkaṭaṃ.",
  "atk-vin01a:2923_21": "Kappiyasuttaparicchedesu anāpatti.",
  "atk-vin01a:2923_22": "Atha ekantarikena vā suttena dīghato vā kappiyaṃ tiriyaṃ akappiyaṃ katvā vītaṃ hoti,",
  "atk-vin01a:2923_23": "phalake phalake dukkaṭaṃ.",
  "atk-vin01a:2924_0": "Yadi pana dve tantavāyā honti,",
  "atk-vin01a:2924_1": "eko kappiyo eko akappiyo,",
  "atk-vin01a:2924_2": "suttañca akappiyaṃ,",
  "atk-vin01a:2924_3": "te ce vārena vinanti,",
  "atk-vin01a:2924_4": "akappiyatantavāyena vīte phalake phalake pācittiyaṃ,",
  "atk-vin01a:2924_5": "ūnatare dukkaṭaṃ.",
  "atk-vin01a:2924_6": "Itarena vīte ubhayattha dukkaṭaṃ.",
  "atk-vin01a:2924_7": "Sace dvepi vemaṃ gahetvā ekato vinanti,",
  "atk-vin01a:2924_8": "phalake phalake pācittiyaṃ.",
  "atk-vin01a:2924_9": "Atha suttaṃ kappiyaṃ,",
  "atk-vin01a:2924_10": "cīvarañca kedārabaddhādīhi saparicchedaṃ,",
  "atk-vin01a:2924_11": "akappiyatantavāyena vīte paricchede paricchede dukkaṭaṃ,",
  "atk-vin01a:2924_12": "itarena vīte anāpatti.",
  "atk-vin01a:2924_13": "Sace dvepi vemaṃ gahetvā ekato vinanti,",
  "atk-vin01a:2924_14": "phalake phalake dukkaṭaṃ.",
  "atk-vin01a:2924_15": "Atha suttampi kappiyañca akappiyañca,",
  "atk-vin01a:2924_16": "te ce vārena vinanti,",
  "atk-vin01a:2924_17": "akappiyatantavāyena akappiyasuttamayesu pacchimacīvarappamāṇesu paricchedesu vītesu paricchedagaṇanāya pācittiyaṃ.",
  "atk-vin01a:2924_18": "Ūnakataresu kappiyasuttamayesu ca dukkaṭaṃ.",
  "atk-vin01a:2924_19": "Kappiyatantavāyena akappiyasuttamayesu pamāṇayuttesu vā ūnakesu vā dukkaṭameva.",
  "atk-vin01a:2924_20": "Kappiyasuttamayesu anāpatti.",
  "atk-vin01a:2925_0": "Atha ekantarikena vā suttena dīghato vā akappiyaṃ tiriyaṃ kappiyaṃ katvā vinanti,",
  "atk-vin01a:2925_1": "ubhopi vā te vemaṃ gahetvā ekato vinanti,",
  "atk-vin01a:2925_2": "aparicchede cīvare phalake phalake dukkaṭaṃ,",
  "atk-vin01a:2925_3": "saparicchede paricchedavasena dukkaṭānīti.",
  "atk-vin01a:2925_4": "Ayaṃ pana attho mahāaṭṭhakathāyaṃ apākaṭo,",
  "atk-vin01a:2925_5": "mahāpaccariyādīsu pākaṭo.",
  "atk-vin01a:2925_6": "Idha sabbākāreneva pākaṭo.",
  "atk-vin01a:2926_0": "Sace suttampi kappiyaṃ,",
  "atk-vin01a:2926_1": "tantavāyopi kappiyo ñātakappavārito vā mūlena vā payojito,",
  "atk-vin01a:2926_2": "vāyāpanapaccayā anāpatti.",
  "atk-vin01a:2926_3": "Dasāhātikkamanapaccayā pana āpattiṃ rakkhantena vikappanupagappamāṇamatte vīte tante ṭhitaṃyeva adhiṭṭhātabbaṃ.",
  "atk-vin01a:2926_4": "Dasāhātikkamena niṭṭhāpiyamānañhi nissaggiyaṃ bhaveyyāti.",
  "atk-vin01a:2926_5": "Ñātakādīhi tantaṃ āropetvā “tumhākaṃ, bhante,",
  "atk-vin01a:2926_6": "idaṃ cīvaraṃ gaṇheyyāthā”ti niyyātitepi eseva nayo.",
  "atk-vin01a:2927_0": "Sace tantavāyo evaṃ payojito vā sayaṃ dātukāmo vā hutvā “ahaṃ, bhante,",
  "atk-vin01a:2927_1": "tumhākaṃ cīvaraṃ asukadivase nāma vāyitvā ṭhapessāmī”ti vadati,",
  "atk-vin01a:2927_2": "bhikkhu ca tena paricchinnadivasato dasāhaṃ atikkāmeti,",
  "atk-vin01a:2927_3": "nissaggiyaṃ pācittiyaṃ.",
  "atk-vin01a:2928_0": "Sace pana tantavāyo “ahaṃ tumhākaṃ cīvaraṃ vāyitvā sāsanaṃ pesessāmī”ti vatvā tatheva karoti,",
  "atk-vin01a:2928_1": "tena pesitabhikkhu pana tassa bhikkhuno na āroceti,",
  "atk-vin01a:2928_2": "añño disvā vā sutvā vā “tumhākaṃ, bhante,",
  "atk-vin01a:2928_3": "cīvaraṃ niṭṭhita”nti āroceti,",
  "atk-vin01a:2928_4": "etassa ārocanaṃ na pamāṇaṃ.",
  "atk-vin01a:2928_5": "Yadā pana tena pesitoyeva āroceti,",
  "atk-vin01a:2928_6": "tassa vacanaṃ sutadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "atk-vin01a:2929_0": "Sace tantavāyo “ahaṃ tumhākaṃ cīvaraṃ vāyitvā kassaci hatthe pahiṇissāmī”ti vatvā tatheva karoti,",
  "atk-vin01a:2929_1": "cīvaraṃ gahetvā gatabhikkhu pana attano pariveṇe ṭhapetvā tassa na āroceti,",
  "atk-vin01a:2929_2": "añño koci bhaṇati “api, bhante,",
  "atk-vin01a:2929_3": "adhunā ābhataṃ cīvaraṃ sundara”nti? “Kuhiṃ, āvuso,",
  "atk-vin01a:2929_4": "cīvara”nti?",
  "atk-vin01a:2929_5": "“Itthannāmassa hatthe pesita”nti.",
  "atk-vin01a:2929_6": "Etassapi vacanaṃ na pamāṇaṃ.",
  "atk-vin01a:2929_7": "Yadā pana so bhikkhu cīvaraṃ deti,",
  "atk-vin01a:2929_8": "laddhadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "atk-vin01a:2929_9": "Sace pana vāyāpanamūlaṃ adinnaṃ hoti,",
  "atk-vin01a:2929_10": "yāva kākaṇikamattampi avasiṭṭhaṃ,",
  "atk-vin01a:2929_11": "tāva rakkhati.",
  "atk-vin01a:2930_0": "640.",
  "atk-vin01a:2930_1": "Anāpatti cīvaraṃ sibbetunti cīvarasibbanatthāya suttaṃ viññāpentassa anāpattīti attho.",
  "atk-vin01a:2930_2": "Āyogetiādīsupi nimittatthe bhummavacanaṃ,",
  "atk-vin01a:2930_3": "āyogādinimittaṃ viññāpentassa anāpattīti vuttaṃ hoti.",
  "atk-vin01a:2930_4": "Sesamettha uttānatthamevāti.",
  "atk-vin01a:2931_0": "Chasamuṭṭhānaṃ, kiriyaṃ,",
  "atk-vin01a:2931_1": "nosaññāvimokkhaṃ,",
  "atk-vin01a:2931_2": "acittakaṃ,",
  "atk-vin01a:2931_3": "paṇṇattivajjaṃ,",
  "atk-vin01a:2931_4": "kāyakammavacīkammaṃ, ticittaṃ,",
  "atk-vin01a:2931_5": "tivedananti.",
  "atk-vin01a:2932_0": "Suttaviññattisikkhāpadavaṇṇanā niṭṭhitā.",
  "atk-vin01a:2933_0": "7. Mahāpesakārasikkhāpadavaṇṇanā",
  "atk-vin01a:2934_0": "641.",
  "atk-vin01a:2934_1": "Tena samayenāti mahāpesakārasikkhāpadaṃ.",
  "atk-vin01a:2934_2": "Tattha suttaṃ dhārayitvāti suttaṃ tuletvā palaparicchedaṃ katvā.",
  "atk-vin01a:2934_3": "Appitanti ghanaṃ.",
  "atk-vin01a:2934_4": "Suvītanti suṭṭhu vītaṃ,",
  "atk-vin01a:2934_5": "sabbaṭṭhānesu samaṃ katvā vītaṃ.",
  "atk-vin01a:2934_6": "Suppavāyitanti suṭṭhu pavāyitaṃ sabbaṭṭhānesu samaṃ katvā tante pasāritaṃ.",
  "atk-vin01a:2934_7": "Suvilekhitanti lekhaniyā suṭṭhu vilikhitaṃ.",
  "atk-vin01a:2934_8": "Suvitacchitanti kocchena suṭṭhu vitacchitaṃ,",
  "atk-vin01a:2934_9": "suniddhotanti attho.",
  "atk-vin01a:2934_10": "Paṭibaddhanti vekallaṃ.",
  "atk-vin01a:2934_11": "Tanteti tante dīghato pasāraṇeyeva upanetvāti attho.",
  "atk-vin01a:2935_0": "642.",
  "atk-vin01a:2935_1": "Tatra ce so bhikkhūti yatra gāme vā nigame vā te tantavāyā tatra.",
  "atk-vin01a:2935_2": "Vikappaṃ āpajjeyyāti visiṭṭhaṃ kappaṃ adhikavidhānaṃ āpajjeyya.",
  "atk-vin01a:2935_3": "Pāḷiyaṃ pana yenākārena vikappaṃ āpanno hoti,",
  "atk-vin01a:2935_4": "taṃ dassetuṃ “idaṃ kho,",
  "atk-vin01a:2935_5": "āvuso”tiādi vuttaṃ.",
  "atk-vin01a:2936_0": "Dhammampi bhaṇatīti dhammakathampi katheti,",
  "atk-vin01a:2936_1": "“tassa vacanena āyataṃ vā vitthataṃ vā appitaṃ vā”ti suttavaḍḍhanaākārameva dasseti.",
  "atk-vin01a:2937_0": "Pubbe appavāritoti cīvarasāmikehi pubbe appavārito hutvā. Sesaṃ uttānatthamevāti.",
  "atk-vin01a:2938_0": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ,",
  "atk-vin01a:2939_0": "Ticittaṃ, tivedananti.",
  "atk-vin01a:2940_0": "Mahāpesakārasikkhāpadavaṇṇanā niṭṭhitā.",
  "atk-vin01a:2941_0": "8. Accekacīvarasikkhāpadavaṇṇanā",
  "atk-vin01a:2942_0": "646- 9.",
  "atk-vin01a:2942_1": "Tena samayenāti accekacīvarasikkhāpadaṃ.",
  "atk-vin01a:2942_2": "Tattha dasāhānāgatanti dasa ahāni dasāhaṃ,",
  "atk-vin01a:2942_3": "tena dasāhena anāgatā dasāhānāgatā,",
  "atk-vin01a:2942_4": "dasāhena asampattāti attho,",
  "atk-vin01a:2942_5": "taṃ dasāhānāgataṃ,",
  "atk-vin01a:2942_6": "accantasaṃyogavasena bhummatthe upayogavacanaṃ,",
  "atk-vin01a:2942_7": "tenevassa padabhājane “dasāhānāgatāyā”ti vuttaṃ.",
  "atk-vin01a:2942_8": "Pavāraṇāyāti idaṃ pana yā sā dasāhānāgatāti vuttā,",
  "atk-vin01a:2942_9": "taṃ sarūpato dassetuṃ asammohatthaṃ anupayogavacanaṃ.",
  "atk-vin01a:2943_0": "Kattikatemāsikapuṇṇamanti paṭhamakattikatemāsikapuṇṇamaṃ.",
  "atk-vin01a:2943_1": "Idhāpi paṭhamapadassa anupayogattā purimanayeneva bhummatthe upayogavacanaṃ.",
  "atk-vin01a:2943_2": "Idaṃ vuttaṃ hoti –",
  "atk-vin01a:2943_3": "“‘yato paṭṭhāya paṭhamamahāpavāraṇā dasāhānāgatā’ti vuccati,",
  "atk-vin01a:2943_4": "sacepi tāni divasāni accantameva bhikkhuno accekacīvaraṃ uppajjeyya,",
  "atk-vin01a:2943_5": "‘accekaṃ ida’nti jānamānena bhikkhunā sabbampi paṭiggahetabba”nti.",
  "atk-vin01a:2943_6": "Tena pavāraṇāmāsassa juṇhapakkhapañcamito paṭhāya uppannassa cīvarassa nidhānakālo dassito hoti.",
  "atk-vin01a:2943_7": "Kāmañcesa “dasāhaparamaṃ atirekacīvaraṃ dhāretabba”nti imināva siddho,",
  "atk-vin01a:2943_8": "atthuppattivasena pana apubbaṃ viya atthaṃ dassetvā sikkhāpadaṃ ṭhapitaṃ.",
  "atk-vin01a:2944_0": "Accekacīvaranti accāyikacīvaraṃ vuccati,",
  "atk-vin01a:2944_1": "tassa pana accāyikabhāvaṃ dassetuṃ “senāya vā gantukāmo hotī”tiādi vuttaṃ.",
  "atk-vin01a:2944_2": "Tattha saddhāti iminā saddhāmattakameva dassitaṃ.",
  "atk-vin01a:2944_3": "Pasādoti iminā suppasannā balavasaddhā.",
  "atk-vin01a:2944_4": "Etaṃ accekacīvaraṃ nāmāti etaṃ imehi kāraṇehi dātukāmena dūtaṃ vā pesetvā sayaṃ vā āgantvā “vassāvāsikaṃ",
  "atk-vin01a:2944_5": "dassāmī”ti evaṃ ārocitaṃ cīvaraṃ accekacīvaraṃ nāma hotī.",
  "atk-vin01a:2944_6": "Chaṭṭhito paṭṭhāya pana uppannaṃ anaccekacīvarampi paccuddharitvā ṭhapitacīvarampi etaṃ parihāraṃ labhatiyeva.",
  "atk-vin01a:2945_0": "Saññāṇaṃ katvā nikkhipitabbanti kiñci nimittaṃ katvā ṭhapetabbaṃ.",
  "atk-vin01a:2945_1": "Kasmā etaṃ vuttaṃ?",
  "atk-vin01a:2945_2": "Yadi hi taṃ pure pavāraṇāya vibhajanti.",
  "atk-vin01a:2945_3": "Yena gahitaṃ,",
  "atk-vin01a:2945_4": "tena chinnavassena na bhavitabbaṃ.",
  "atk-vin01a:2945_5": "Sace pana hoti,",
  "atk-vin01a:2945_6": "taṃ cīvaraṃ saṅghikameva hoti.",
  "atk-vin01a:2945_7": "Tato sallakkhetvā sukhaṃ dātuṃ bhavissatīti.",
  "atk-vin01a:2946_0": "650.",
  "atk-vin01a:2946_1": "Accekacīvare accekacīvarasaññīti evamādi vibhajitvā gahitameva sandhāya vuttaṃ.",
  "atk-vin01a:2946_2": "Sace pana avibhattaṃ hoti,",
  "atk-vin01a:2946_3": "saṅghassa vā bhaṇḍāgāre,",
  "atk-vin01a:2946_4": "cīvarasamayātikkamepi anāpatti.",
  "atk-vin01a:2946_5": "Iti atirekacīvarassa dasāhaṃ parihāro.",
  "atk-vin01a:2946_6": "Akatassa vassikasāṭikacīvarassa anatthate kathine pañca māsā,",
  "atk-vin01a:2946_7": "vasse ukkaḍḍhite cha māsā,",
  "atk-vin01a:2946_8": "atthate kathine apare cattāro māsā.",
  "atk-vin01a:2946_9": "Hemantassa pacchime divase mūlacīvarādhiṭṭhānavasena aparopi eko māsoti ekādasa māsā parihāro.",
  "atk-vin01a:2946_10": "Satiyā paccāsāya mūlacīvarassa eko māso,",
  "atk-vin01a:2946_11": "accekacīvarassa anatthate kathine ekādasadivasādhiko māso,",
  "atk-vin01a:2946_12": "atthate kathine ekādasadivasādhikā pañca māsā,",
  "atk-vin01a:2946_13": "tato paraṃ ekadivasampi parihāro natthīti veditabbaṃ.",
  "atk-vin01a:2947_0": "Anaccekacīvareti accekacīvarasadise aññasmiṃ. Sesamettha uttānatthamevāti.",
  "atk-vin01a:2948_0": "Kathinasamuṭṭhānaṃ – akiriyaṃ,",
  "atk-vin01a:2948_1": "nosaññāvimokkhaṃ,",
  "atk-vin01a:2948_2": "acittakaṃ,",
  "atk-vin01a:2948_3": "paṇṇattivajjaṃ,",
  "atk-vin01a:2948_4": "kāyakammavacīkammaṃ, ticittaṃ,",
  "atk-vin01a:2948_5": "tivedananti.",
  "atk-vin01a:2949_0": "Accekacīvarasikkhāpadavaṇṇanā niṭṭhitā.",
  "atk-vin01a:2950_0": "9. Sāsaṅkasikkhāpadavaṇṇanā",
  "atk-vin01a:2951_0": "652.",
  "atk-vin01a:2951_1": "Tena samayenāti sāsaṅkasikkhāpadaṃ.",
  "atk-vin01a:2951_2": "Tattha vutthavassā āraññakesūti te pubbepi araññeyeva vihariṃsu.",
  "atk-vin01a:2951_3": "Dubbalacīvarattā pana paccayavasena gāmantasenāsane vassaṃ vasitvā niṭṭhitacīvarā hutvā “idāni nippalibodhā",
  "atk-vin01a:2951_4": "samaṇadhammaṃ karissāmā”ti āraññakesu senāsanesu viharanti.",
  "atk-vin01a:2951_5": "Kattikacorakāti kattikamāse corā.",
  "atk-vin01a:2951_6": "Paripātentīti upaddavanti,",
  "atk-vin01a:2951_7": "tattha tattha ādhāvitvā uttāsenti palāpenti.",
  "atk-vin01a:2951_8": "Antaraghare nikkhipitunti antogāme nikkhipituṃ.",
  "atk-vin01a:2951_9": "Bhagavā yasmā paccayā nāma dhammena samena dullabhā,",
  "atk-vin01a:2951_10": "sallekhavā hi bhikkhu mātarampi viññāpetuṃ na sakkoti.",
  "atk-vin01a:2951_11": "Tasmā cīvaraguttatthaṃ antaraghare nikkhipituṃ anujānāti.",
  "atk-vin01a:2951_12": "Bhikkhūnaṃ pana anurūpattā araññavāsaṃ na paṭikkhipi.",
  "atk-vin01a:2952_0": "653.",
  "atk-vin01a:2952_1": "Upavassaṃ kho panāti ettha upavassanti upavassa;",
  "atk-vin01a:2952_2": "upavasitvāti vuttaṃ hoti.",
  "atk-vin01a:2952_3": "Upasampajjantiādīsu viya hi ettha anunāsiko daṭṭhabbo.",
  "atk-vin01a:2952_4": "Vassaṃ upagantvā vasitvā cāti attho.",
  "atk-vin01a:2952_5": "Imassa ca padassa “tathārūpesu bhikkhu senāsanesu viharanto”ti iminā sambandho.",
  "atk-vin01a:2952_6": "Kiṃ vuttaṃ hoti?",
  "atk-vin01a:2952_7": "Vassaṃ upagantvā vasitvā ca tato paraṃ pacchimakattikapuṇṇamapariyosānakālaṃ yāni kho pana tāni āraññakāni senāsanāni sāsaṅkasammatāni sappaṭibhayāni;",
  "atk-vin01a:2952_8": "tathārūpesu bhikkhu senāsanesu viharanto ākaṅkhamāno tiṇṇaṃ cīvarānaṃ aññataraṃ cīvaraṃ antaraghare nikkhipeyyāti.",
  "atk-vin01a:2952_9": "Yasmā pana yo vassaṃ upagantvā yāva paṭhamakattikapuṇṇamaṃ vasati,",
  "atk-vin01a:2952_10": "so vuṭṭhavassānaṃ abbhantaro hoti,",
  "atk-vin01a:2952_11": "tasmā idaṃ atigahanaṃ byañjanavicāraṇaṃ akatvā padabhājane kevalaṃ cīvaranikkhepārahaṃ puggalaṃ dassetuṃ “vuṭṭhavassāna”nti vuttaṃ.",
  "atk-vin01a:2952_12": "Tassāpi “bhikkhu senāsanesu viharanto”ti iminā sambandho.",
  "atk-vin01a:2952_13": "Ayañhi ettha attho “vuṭṭhavassānaṃ bhikkhu senāsanesu viharanto”ti evarūpānaṃ bhikkhūnaṃ abbhantare yo koci bhikkhūti vuttaṃ hoti.",
  "atk-vin01a:2953_0": "Araññalakkhaṇaṃ adinnādānavaṇṇanāyaṃ vuttaṃ.",
  "atk-vin01a:2953_1": "Ayaṃ pana viseso –",
  "atk-vin01a:2953_2": "sace vihāro parikkhitto hoti,",
  "atk-vin01a:2953_3": "parikkhittassa gāmassa indakhīlato aparikkhittassa parikkhepārahaṭṭhānato paṭṭhāya yāva vihāraparikkhepā minitabbaṃ.",
  "atk-vin01a:2953_4": "Sace vihāro aparikkhitto hoti,",
  "atk-vin01a:2953_5": "yaṃ sabbapaṭhamaṃ senāsanaṃ vā bhattasālā vā dhuvasannipātaṭṭhānaṃ vā bodhivā cetiyaṃ vā dūre cepi senāsanato hoti,",
  "atk-vin01a:2953_6": "taṃ paricchedaṃ katvā minitabbaṃ.",
  "atk-vin01a:2953_7": "Sacepi āsanne gāmo hoti,",
  "atk-vin01a:2953_8": "vihāre ṭhitehi gharamānusakānaṃ saddo sūyati,",
  "atk-vin01a:2953_9": "pabbatanadīādīhi pana antaritattā na sakkā ujuṃ gantuṃ,",
  "atk-vin01a:2953_10": "yo cassa pakatimaggo hoti,",
  "atk-vin01a:2953_11": "sacepi nāvāya sañcaritabbo,",
  "atk-vin01a:2953_12": "tena maggena gāmato pañcadhanusatikaṃ gahetabbaṃ.",
  "atk-vin01a:2953_13": "Yo āsannagāmassa aṅgasampādanatthaṃ tato tato maggaṃ pidahati,",
  "atk-vin01a:2953_14": "ayaṃ “dhutaṅgacoro”ti veditabbo.",
  "atk-vin01a:2954_0": "Sāsaṅkasammatānīti “sāsaṅkānī”ti sammatāni;",
  "atk-vin01a:2954_1": "evaṃ saññātānīti attho.",
  "atk-vin01a:2954_2": "Padabhājane pana yena kāraṇena tāni sāsaṅkasammatāni,",
  "atk-vin01a:2954_3": "taṃ dassetuṃ “ārāme ārāmūpacāre”tiādi vuttaṃ.",
  "atk-vin01a:2955_0": "Saha paṭibhayena sappaṭibhayāni,",
  "atk-vin01a:2955_1": "sannihitabalavabhayānīti attho.",
  "atk-vin01a:2955_2": "Padabhājane pana yena kāraṇena tāni sappaṭibhayāni;",
  "atk-vin01a:2955_3": "taṃ dassetuṃ “ārāme ārāmūpacāre”tiādi vuttaṃ.",
  "atk-vin01a:2956_0": "Samantā gocaragāme nikkhipeyyāti āraññakassa senāsanassa samantā sabbadisābhāgesu attanā abhirucite gocaragāme satiyā aṅgasampattiyā nikkhipeyya.",
  "atk-vin01a:2957_0": "Tatrāyaṃ aṅgasampatti –",
  "atk-vin01a:2957_1": "purimikāya upagantvā mahāpavāraṇāya pavārito hoti,",
  "atk-vin01a:2957_2": "idamekaṃ aṅgaṃ.",
  "atk-vin01a:2957_3": "Sace pacchimikāya vā upagato hoti chinnavasso vā,",
  "atk-vin01a:2957_4": "nikkhipituṃ na labhati.",
  "atk-vin01a:2957_5": "Kattikamāsoyeva hoti,",
  "atk-vin01a:2957_6": "idaṃ dutiyaṃ aṅgaṃ.",
  "atk-vin01a:2957_7": "Kattikamāsato paraṃ na labhati,",
  "atk-vin01a:2957_8": "pañcadhanusatikaṃ pacchimameva pamāṇayuttaṃ senāsanaṃ hoti,",
  "atk-vin01a:2957_9": "idaṃ tatiyaṃ aṅgaṃ.",
  "atk-vin01a:2957_10": "Ūnappamāṇe vā gāvutato atirekappamāṇe vā na labhati,",
  "atk-vin01a:2957_11": "yatra hi piṇḍāya caritvā puna vihāraṃ bhattavelāyaṃ sakkā āgantuṃ,",
  "atk-vin01a:2957_12": "tadeva idha adhippetaṃ.",
  "atk-vin01a:2957_13": "Nimantito pana addhayojanampi yojanampi gantvā vasituṃ pacceti,",
  "atk-vin01a:2957_14": "idamappamāṇaṃ.",
  "atk-vin01a:2957_15": "Sāsaṅkasappaṭibhayameva hoti,",
  "atk-vin01a:2957_16": "idaṃ catutthaṃ aṅgaṃ.",
  "atk-vin01a:2957_17": "Anāsaṅkaappaṭibhaye hi aṅgayuttepi senāsane vasanto nikkhipituṃ na labhatīti.",
  "atk-vin01a:2958_0": "Aññatra bhikkhusammutiyāti yā udositasikkhāpade kosambakasammuti anuññātā tassā sammutiyā aññatra;",
  "atk-vin01a:2958_1": "sace sā laddhā hoti,",
  "atk-vin01a:2958_2": "chārattātirekampi vippavasituṃ vaṭṭati.",
  "atk-vin01a:2959_0": "Puna gāmasīmaṃ okkamitvāti sace gocaragāmato puratthimāya disāya senāsanaṃ;",
  "atk-vin01a:2959_1": "ayañca pacchimadisaṃ gato hoti,",
  "atk-vin01a:2959_2": "senāsanaṃ āgantvā sattamaṃ aruṇaṃ uṭṭhāpetuṃ asakkontena gāmasīmampi okkamitvā sabhāyaṃ vā yattha katthaci",
  "atk-vin01a:2959_3": "vā vasitvā cīvarappavattiṃ ñatvā pakkamituṃ vaṭṭatīti attho.",
  "atk-vin01a:2959_4": "Evaṃ asakkontena tattheva ṭhitena paccuddharitabbaṃ,",
  "atk-vin01a:2959_5": "atirekacīvaraṭṭhāne ṭhassatīti.",
  "atk-vin01a:2959_6": "Sesaṃ uttānameva.",
  "atk-vin01a:2960_0": "Kathinasamuṭṭhānaṃ –",
  "atk-vin01a:2960_1": "kāyavācato kāyavācācittato ca samuṭṭhāti, akiriyā,",
  "atk-vin01a:2960_2": "nosaññāvimokkhaṃ,",
  "atk-vin01a:2960_3": "acittakaṃ,",
  "atk-vin01a:2960_4": "paṇṇattivajjaṃ,",
  "atk-vin01a:2960_5": "kāyakammavacīkammaṃ, ticittaṃ,",
  "atk-vin01a:2960_6": "tivedananti.",
  "atk-vin01a:2961_0": "Sāsaṅkasikkhāpadavaṇṇanā niṭṭhitā.",
  "atk-vin01a:2962_0": "10. Pariṇatasikkhāpadavaṇṇanā",
  "atk-vin01a:2963_0": "657.",
  "atk-vin01a:2963_1": "Tena samayenāti pariṇatasikkhāpadaṃ.",
  "atk-vin01a:2963_2": "Tattha pūgassāti samūhassa;",
  "atk-vin01a:2963_3": "dhammagaṇassāti attho.",
  "atk-vin01a:2963_4": "Paṭiyattanti paṭiyāditaṃ.",
  "atk-vin01a:2963_5": "Bahū saṅghassa bhattāti saṅghassa bahūni bhattāni anekāni lābhamukhāni;",
  "atk-vin01a:2963_6": "na saṅghassa kenaci parihānīti dīpenti.",
  "atk-vin01a:2963_7": "Oṇojethāti detha.",
  "atk-vin01a:2963_8": "Kiṃ panevaṃ vattuṃ vaṭṭatīti kasmā na vaṭṭati?",
  "atk-vin01a:2963_9": "Ayañhi abhihaṭabhikkhā abhiharitvā ekasmiṃ okāse saṅghassatthāya paṭiyattā abhihaṭapaṭiyatte ca uddissa ṭhapitabhāge ca payuttavācā nāma natthi.",
  "atk-vin01a:2964_0": "658.",
  "atk-vin01a:2964_1": "Saṅghikanti saṅghassa santakaṃ.",
  "atk-vin01a:2964_2": "So hi saṅghassa pariṇatattā hatthaṃ anārūḷhopi ekena pariyāyena saṅghassa santako hoti,",
  "atk-vin01a:2964_3": "padabhājane pana “saṅghikaṃ nāma saṅghassa dinnaṃ hoti pariccatta”nti evaṃ atthuddhāravasena nippariyāyatova saṅghikaṃ dassitaṃ.",
  "atk-vin01a:2964_4": "Lābhanti paṭilabhitabbavatthuṃ āha.",
  "atk-vin01a:2964_5": "Tenevassa niddese “cīvarampī”tiādi vuttaṃ.",
  "atk-vin01a:2964_6": "Pariṇatanti saṅghassa ninnaṃ saṅghassa poṇaṃ saṅghassa pabbhāraṃ hutvā ṭhitaṃ.",
  "atk-vin01a:2964_7": "Yena pana kāraṇena so pariṇato hoti,",
  "atk-vin01a:2964_8": "taṃ dassetuṃ “dassāma karissāmāti vācā bhinnā hotī”ti padabhājanaṃ vuttaṃ.",
  "atk-vin01a:2965_0": "659.",
  "atk-vin01a:2965_1": "Payoge dukkaṭanti pariṇatalābhassa attano pariṇāmanapayoge dukkaṭaṃ,",
  "atk-vin01a:2965_2": "paṭilābhena tasmiṃ hatthaṃ ārūḷhe nissaggiyaṃ.",
  "atk-vin01a:2965_3": "Sace pana saṅghassa dinnaṃ hoti,",
  "atk-vin01a:2965_4": "taṃ gahetuṃ na vaṭṭati,",
  "atk-vin01a:2965_5": "saṅghasseva dātabbaṃ.",
  "atk-vin01a:2965_6": "Yopi ārāmikehi saddhiṃ ekato khādati,",
  "atk-vin01a:2965_7": "bhaṇḍaṃ agghāpetvā kāretabbo.",
  "atk-vin01a:2965_8": "Pariṇataṃ pana sahadhammikānaṃ vā gihīnaṃ vā antamaso mātusantakampi “idaṃ mayhaṃ dehī”ti saṅghassa pariṇatabhāvaṃ",
  "atk-vin01a:2965_9": "ñatvā attano pariṇāmetvā gaṇhantassa nissaggiyaṃ pācittiyaṃ.",
  "atk-vin01a:2965_10": "“Imassa bhikkhuno dehī”ti evaṃ aññassa pariṇāmentassa suddhikapācittiyaṃ.",
  "atk-vin01a:2965_11": "Ekaṃ pattaṃ vā cīvaraṃ vā attano,",
  "atk-vin01a:2965_12": "ekaṃ aññassa pariṇāmeti,",
  "atk-vin01a:2965_13": "nissaggiyaṃ pācittiyañceva suddhikapācittiyañca.",
  "atk-vin01a:2965_14": "Eseva nayo bahūsu.",
  "atk-vin01a:2965_15": "Vuttampi cetaṃ –",
  "atk-vin01a:2966_0": "“Nissaggiyena āpattiṃ, suddhikena pācittiyaṃ;",
  "atk-vin01a:2967_0": "Āpajjeyya ekato;",
  "atk-vin01a:2968_0": "Pañhā mesā kusalehi cintitā”ti. ;",
  "atk-vin01a:2969_0": "Ayañhi pariṇāmanaṃ sandhāya vutto.",
  "atk-vin01a:2969_1": "Yopi vassikasāṭikasamaye mātugharepi saṅghassa pariṇataṃ vassikasāṭikaṃ ñatvā attano pariṇāmeti,",
  "atk-vin01a:2969_2": "nissaggiyaṃ pācittiyaṃ.",
  "atk-vin01a:2969_3": "Parassa pariṇāmeti,",
  "atk-vin01a:2969_4": "suddhikapācittiyaṃ.",
  "atk-vin01a:2969_5": "Manussā “saṅghabhattaṃ karissāmā”ti sappitelādīni āharanti,",
  "atk-vin01a:2969_6": "gilāno cepi bhikkhu saṅghassa pariṇatabhāvaṃ ñatvā kiñci yācati,",
  "atk-vin01a:2969_7": "nissaggiyaṃ pācittiyameva.",
  "atk-vin01a:2969_8": "Sace pana so “tumhākaṃ sappiādīni ābhaṭāni atthī”ti pucchitvā “āma,",
  "atk-vin01a:2969_9": "atthī”ti vutte “mayhampi dethā”ti vadati, vaṭṭati.",
  "atk-vin01a:2969_10": "Athāpi naṃ kukkuccāyantaṃ upāsakā vadanti –",
  "atk-vin01a:2969_11": "“saṅghopi amhehi dinnameva labhati; gaṇhatha,",
  "atk-vin01a:2969_12": "bhante”ti evampi vaṭṭati.",
  "atk-vin01a:2970_0": "660.",
  "atk-vin01a:2970_1": "Saṅghassa pariṇataṃ aññasaṅghassāti ekasmiṃ vihāre saṅghassa pariṇataṃ aññaṃ vihāraṃ uddisitvā “asukasmiṃ",
  "atk-vin01a:2970_2": "nāma mahāvihāre saṅghassa dethā”ti pariṇāmeti.",
  "atk-vin01a:2971_0": "Cetiyassa vāti “kiṃ saṅghassa dinnena, cetiyassapūjaṃ karothā”ti evaṃ cetiyassa vā pariṇāmeti.",
  "atk-vin01a:2972_0": "Cetiyassa pariṇatanti ettha niyametvā aññacetiyassatthāya ropitamālāvacchato aññacetiyamhi pupphampi āropetuṃ na vaṭṭati.",
  "atk-vin01a:2972_1": "Ekassa cetiyassa pana chattaṃ vā paṭākaṃ vā āropetvā ṭhitaṃ disvā sesaṃ aññassa cetiyassa dāpetuṃ vaṭṭati.",
  "atk-vin01a:2973_0": "Puggalassa pariṇatanti antamaso sunakhassāpi pariṇataṃ “imassa sunakhassa mā dehi,",
  "atk-vin01a:2973_1": "etassa dehī”ti evaṃ aññapuggalassa pariṇāmeti, dukkaṭaṃ.",
  "atk-vin01a:2973_2": "Sace pana dāyakā “mayaṃ saṅghassa bhattaṃ dātukāmā,",
  "atk-vin01a:2973_3": "cetiyassa pūjaṃ kātukāmā,",
  "atk-vin01a:2973_4": "ekassa bhikkhuno parikkhāraṃ dātukāmā,",
  "atk-vin01a:2973_5": "tumhākaṃ ruciyā dassāma; bhaṇatha,",
  "atk-vin01a:2973_6": "kattha demā”ti vadanti.",
  "atk-vin01a:2973_7": "Evaṃ vutte tena bhikkhunā “yattha icchatha,",
  "atk-vin01a:2973_8": "tattha dethā”ti vattabbā.",
  "atk-vin01a:2973_9": "Sace pana kevalaṃ “kattha demā”ti pucchanti,",
  "atk-vin01a:2973_10": "pāḷiyaṃ āgatanayeneva vattabbaṃ.",
  "atk-vin01a:2973_11": "Sesamettha uttānatthameva.",
  "atk-vin01a:2974_0": "Tisamuṭṭhānaṃ –",
  "atk-vin01a:2974_1": "kāyacittato vācācittato kāyavācācittato ca samuṭṭhāti, kiriyaṃ,",
  "atk-vin01a:2974_2": "saññāvimokkhaṃ,",
  "atk-vin01a:2974_3": "sacittakaṃ,",
  "atk-vin01a:2974_4": "lokavajjaṃ,",
  "atk-vin01a:2974_5": "kāyakammavacīkammaṃ,",
  "atk-vin01a:2974_6": "akusalacittaṃ,",
  "atk-vin01a:2974_7": "tivedananti.",
  "atk-vin01a:2975_0": "Samantapāsādikāya vinayasaṃvaṇṇanāya",
  "atk-vin01a:2976_0": "Pariṇatasikkhāpadavaṇṇanā niṭṭhitā.",
  "atk-vin01a:2977_0": "Niṭṭhito pattavaggo tatiyo.",
  "atk-vin01a:2978_0": "Nissaggiyavaṇṇanā niṭṭhitā.",
  "atk-vin01a:2979_0": "Pārājikakaṇḍa-aṭṭhakathā niṭṭhitā."
}